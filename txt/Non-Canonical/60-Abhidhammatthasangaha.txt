
page number: 001

namatthu ratanattayassa
abhidhammatthasaṅgahapāli
------
pakaraṇārambhagāthā
sammāsambuddhamatulaṁ sasaddhammagaṇuttamaṁ
abhivādiya bhāsissaṁ abhidhammatthasaṅgahaṁ.
tattha vuttābhidhammatthā catudhā paramatthato
cittaṁ cetasikaṁ rūpaṁ nibbānamiti sabbathā.
paṭhamo paricchedo
tattha cittaṁ tāva catubbidhaṁ hoti kāmāvacaraṁ rūpāvacaraṁ arūpāvacaraṁ
lokuttarañceti. tattha katamaṁ kāmāvacaraṁ. somanassasahagataṁ
diṭṭhigatasampayuttaṁ asaṅkhārikamekaṁ sasaṅkhārikamekaṁ somanassasahagataṁ
diṭṭhigatavippayuttaṁ asaṅkhārikamekaṁ sasaṅkhārikamekaṁ upekkhāsahagataṁ
diṭṭhigatasampayuttaṁ asaṅkhārikamekaṁ sasaṅkhārikamekaṁ upekkhāsahagataṁ
diṭṭhigatavippayuttaṁ asaṅkhārikamekaṁ sasaṅkhārikamekanti imāni aṭṭhapi
lobhasahagatacittāni nāma. domanassasahagataṁ paṭighasampayuttaṁ asaṅkhārikamekaṁ
sasaṅkhārikamekanti imāni dvepi paṭighacittāni 1- nāma. upekkhāsahagataṁ
vicikicchāsampayuttamekaṁ upekkhāsahagataṁ uddhaccasampayuttamekanti imāni

footnote: 1. sī. paṭighasampayuttacittāni.

page number: 002

dvepi momūhacittāni nāma. iccevaṁ sabbathāpi dvādasa akusalacittāni
samattāni.
aṭṭhadhā lobhamūlāni dosamūlāni ca dvidhā
mohamūlāni ca dveti dvādasākusalā siyuṁ.
upekkhāsahagataṁ cakkhuviññāṇaṁ tathā sotaviññāṇaṁ ghānaviññāṇaṁ
jivhāviññāṇaṁ dukkhasahagataṁ kāyaviññāṇaṁ upekkhāsahagataṁ
sampaṭicchannaṁ 1- tathā santīraṇañceti imāni sattapi
akusalavipākacittāni nāma. upekkhāsahagataṁ cakkhuviññāṇaṁ tathā
sotaviññāṇaṁ ghānaviññāṇaṁ jivhāviññāṇaṁ sukhasahagataṁ kāyaviññāṇaṁ
upekkhāsahagataṁ sampaṭicchannaṁ 2- somanassasahagataṁ santīraṇaṁ 3-
upekkhāsahagataṁ santīraṇañceti 4- imāni aṭṭhapi kusalavipākāhetukacittāni
nāma. upekkhāsahagataṁ pañcadvārāvajjanaṁ tathā manodvārāvajjanaṁ
somanassasahagataṁ hasituppādacittañceti imāni tīṇipi ahetukakriyācittāni
nāma. iccevaṁ sabbathāpi aṭṭhārasa ahetukacittāni
samattāni.
sattākusalapākāni puññapākāni aṭṭhadhā
kriyācittāni tīṇīti aṭṭhārasa ahetukā.
pāpāhetukamuttāni sobhaṇānīti vuccare
ekūnasaṭṭhī cittāni athekanavutīpi vā.
somanassasahagataṁ ñāṇasampayuttaṁ asaṅkhārikamekaṁ sasaṅkhārikamekaṁ
somanassasahagataṁ ñāṇavippayuttaṁ asaṅkhārikamekaṁ

footnote: 1-2 sī. sampaṭicchannacittaṁ. 3-4 sī. santīraṇacittaṁ.

page number: 003

sasaṅkhārikamekaṁ upekkhāsahagataṁ ñāṇasampayuttaṁ asaṅkhārikamekaṁ sasaṅkhārikamekaṁ
upekkhāsahagataṁ ñāṇavippayuttaṁ asaṅkhārikamekaṁ sasaṅkhārikamekanti
imāni aṭṭhapi 1- sahetukakāmāvacarakusalacittāni nāma.
somanassasahagataṁ ñāṇasampayuttaṁ asaṅkhārikamekaṁ sasaṅkhārikamekaṁ
somanassasahagataṁ ñāṇavippayuttaṁ asaṅkhārikamekaṁ sasaṅkhārikamekaṁ upekkhāsahagataṁ
ñāṇasampayuttaṁ asaṅkhārikamekaṁ sasaṅkhārikamekaṁ upekkhāsahagataṁ
ñāṇavippayuttaṁ asaṅkhārikamekaṁ sasaṅkhārikamekanti imāni aṭṭhapi
sahetukakāmāvacaravipākacittāni nāma. somanassasahagataṁ ñāṇasampayuttaṁ
asaṅkhārikamekaṁ sasaṅkhārikamekaṁ somanassasahagataṁ ñāṇavippayuttaṁ
asaṅkhārikamekaṁ sasaṅkhārikamekaṁ upekkhāsahagataṁ ñāṇasampayuttaṁ
asaṅkhārikamekaṁ sasaṅkhārikamekaṁ upekkhāsahagataṁ ñāṇavippayuttaṁ
asaṅkhārikamekaṁ sasaṅkhārikamekanti imāni aṭṭhapi sahetukakāmāvacara-
kriyācittāni nāma. iccevaṁ sabbathāpi catuvīsati sahetukakāmāvacara-
kusalavipākakriyācittāni samattāni.
vedanāñāṇasaṅkhāra- bhedena catuvīsati
sahetukāmāvacara- puññapākakriyā matā.
kāme tevīsa pākāni puññāpuññāni vīsati
ekādasa kriyā ceti catupaññāsa sabbathā.
kāmāvacaracittāni samattāni.
vitakkavicārapītisukhekaggatāsahitaṁ paṭhamajjhānakusalacittaṁ
vicārapītisukhekaggatāsahitaṁ dutiyajjhānakusalacittaṁ pītisukhekaggatāsahitaṁ

footnote: 1. poṭṭhakesu sahetuka iti na dissati.

page number: 004

tatiyajjhānakusalacittaṁ sukhekaggatāsahitaṁ catutthajjhānakusalacittaṁ
upekkhekaggatāsahitaṁ pañcamajjhāna kusalacittañceti imāni pañcapi
rūpāvacarakusalacittāni nāma. vitakkavicārapītisukhekaggatāsahitaṁ
paṭhamajjhānavipākacittaṁ vicārapītisukhekaggatāsahitaṁ dutiyajjhānavipākacittaṁ
pītisukhekaggatāsahitaṁ tatiyajjhānavipākacittaṁ sukhekaggatāsahitaṁ
catutthajjhānavipākacittaṁ upekkhekaggatāsahitaṁ pañcamajjhānavipākacittañceti
imāni pañcapi rūpāvacaravipākacittāni nāma.
vitakkavicārapītisukhekaggatāsahitaṁ paṭhamajjhānakriyācittaṁ
vicārapītisukhekaggatāsahitaṁ dutiyajjhānakriyācittaṁ pītisukhekaggatāsahitaṁ
tatiyajjhānakriyācittaṁ sukhekaggatāsahitaṁ catutthajjhānakriyācittaṁ
upekkhekaggatāsahitaṁ pañcamajjhānakriyācittañceti imāni pañcapi
rūpāvacarakriyācittāni nāma. iccevaṁ sabbathāpi paṇṇarasa
rūpāvacarakusalavipākakriyācittāni samattāni.
pañcadhā jhānabhedena rūpāvacaramānasaṁ
puññapākakriyābhedā taṁ pañcadasadhā bhave.
ākāsānañcāyatanakusalacittaṁ viññāṇañcāyatanakusalacittaṁ
ākiñcaññāyatanakusalacittaṁ nevasaññānāsaññāyatanakusalacittañceti
imāni cattāripi arūpāvacarakusalacittāni nāma. ākāsānañcāyatanavipākacittaṁ
viññāṇañcāyatanavipākacittaṁ ākiñcaññāyatanavipākacittaṁ
nevasaññānāsaññāyatanavipākacittañceti imāni cattāripi
arūpāvacaravipākacittāni nāma. ākāsānañcāyatanakriyācittaṁ

page number: 005

viññāṇañcāyatanakriyācittaṁ ākiñcaññāyatanakriyācittaṁ
nevasaññānāsaññāyatanakriyācittañceti imāni cattāripi
arūpāvacarakriyācittāni nāma. iccevaṁ sabbathāpi dvādasa
arūpāvacarakusalavipākakriyācittāni samattāni.
ālambanappabhedena catudhāruppamānasaṁ
puññapākakriyābhedā puna dvādasadhā ṭhitaṁ.
sotāpattimaggacittaṁ 1- sakadāgāmimaggacittaṁ anāgāmimaggacittaṁ
arahattamaggacittañceti imāni cattāripi lokuttarakusalacittāni nāma.
sotāpattiphalacittaṁ sakadāgāmiphalacittaṁ anāgāmiphalacittaṁ
arahattaphalacittañceti imāni cattāripi lokuttaravipākacittāni nāma.
iccevaṁ sabbathāpi aṭṭha lokuttarakusalavipākacittāni samattāni.
catumaggappabhedena catudhā kusalantathā
pākantassa phalattāti aṭṭhadhānuttaraṁ mataṁ.
dvādasākusalāneva 2- kusalānekavīsati
chattiṁseva vipākāni kriyācittāni vīsati.
catupaññāsadhā kāme rūpe paṇṇarasīriye
cittāni dvādasārūpe aṭṭhadhānuttare tathā.
itthamekūnanavutip- pabhedaṁ pana mānasaṁ
ekavīsasataṁ vātha vibhajanti vicakkhaṇā.

footnote: 1. sakiṁ āgacchatīti sakidāgāmīti yojanā. 2. katthaci... nevaṁ.

page number: 006

kathamekūnanavutividhaṁ cittaṁ ekavīsasataṁ hoti.
vitakkavicārapītisukhekaggatāsahitaṁ paṭhamajjhānasotāpattimaggacittaṁ
vicārapītisukhekaggatāsahitaṁ dutiyajjhānasotāpattimaggacittaṁ pītisukhekaggatāsahitaṁ
tatiyajjhānasotāpattimaggacittaṁ sukhekaggatāsahitaṁ
catutthajjhānasotāpattimaggacittaṁ upekkhekaggatāsahitaṁ pañcamajjhāna-
sotāpattimaggacittañceti imāni pañcapi sotāpattimaggacittāni nāma
tathā sakadāgāmianāgāmiarahattamaggacittāni 1- ceti samavīsati
maggacittāni nāma tathā phalacittāni ceti samacattāḷīsa lokuttaracittāni
bhavanti 2-.
jhānaṅgayogabhedena katvekekantu pañcadhā
vuccatānuttaraṁ cittaṁ cattāḷīsavidhanti ca.
yathā ca rūpāvacaraṁ gayhatānuttaraṁ tathā
paṭhamādijjhānabhede āruppañcāpi pañcame.
ekādasavidhaṁ tasmā paṭhamādikamīritaṁ
jhānamekekamante tu tevīsatividhaṁ bhave.
sattatiṁsavidhaṁ puññaṁ dvipaññāsavidhantathā
pākamiccāhu cittāni ekavīsasatambudhāti.
iti abhidhammatthasaṅgahe
cittasaṅgahavibhāgo nāma paṭhamo paricchedo.

footnote: 1. sī....cittañceti. 2. sī. bhavantīti.

page number: 007

dutiyo paricchedo
ekuppādanirodhā ca ekālambanavatthukā
cetoyuttā dvipaññāsa dhammā cetasikā matā.
kathaṁ. phasso vedanā saññā cetanā ekaggatā jīvitindriyaṁ
manasikāro ceti sattime cetasikā sabbacittasādhāraṇā nāma.
vitakko vicāro adhimokkho viriyaṁ pīti chando ceti cha ime
cetasikā pakiṇṇakā nāma. evamime 1- terasa cetasikā aññasamānāti
veditabbā. moho ahirikaṁ anottappaṁ uddhaccaṁ lobho diṭṭhi
māno doso issā macchariyaṁ kukkuccaṁ thīnaṁ middhaṁ vicikicchā ceti
cuddasime cetasikā akusalā nāma. saddhā sati hiri ottappaṁ
alobho adoso tatramajjhattatā kāyapassaddhi cittapassaddhi
kāyalahutā cittalahutā kāyamudutā cittamudutā kāyakammaññatā
cittakammaññatā kāyapāguññatā cittapāguññatā kāyujukatā cittujukatā
ceti ekūnavīsatīme cetasikā sobhaṇasādhāraṇā nāma. sammāvācā
sammākammanto sammāājīvo ceti tisso viratiyo nāma. karuṇā
muditā pana 2- appamaññā nāmāti sabbathāpi paññindriyena saddhi
pañcavīsatīme cetasikā sobhaṇāti veditabbā. ettāvatā
terasaññasamānā ca cuddasākusalā tathā
sobhaṇā pañcavīsāti dvipaññāsa pavuccare.

footnote: 1. sī. evamete. 2. sī. panasaddo natthi.

page number: 008

tesaṁ cittāviyuttānaṁ yathāyogamito paraṁ
cittuppādesu paccekaṁ sampayogo pavuccati.
satta sabbattha yujjanti yathāyogaṁ pakiṇṇakā
cuddasākusalesveva sobhaṇesveva sobhaṇā.
kathaṁ. sabbacittasādhāraṇā tāva sattīme cetasikā sabbesupi
ekūnanavuticittuppādesu labbhanti. pakiṇṇakesu pana vitakko tāva
dvipañcaviññāṇavajjitakāmāvacaracittesu ceva ekādasasu paṭhamajjhānacittesu
cāti pañcapaññāsacittesu uppajjati. vicāro pana
tesu ceva ekādasasu dutiyajjhānacittesu cāti chasaṭṭhicittesu.
adhimokkho pana dvipañcaviññāṇavicikicchāsahagatavajjitacittesu. viriyaṁ
pana pañcadvārāvajjanadvipañcaviññāṇasampaṭicchannasantīraṇavajjitacittesu.
pīti domanassupekkhāsahagatakāyaviññāṇacatutthajjhānavajjitacittesu.
chando ahetukamomūhavajjitacittesu. te pana
cittuppādā yathākkamaṁ
chasaṭṭhī pañcapaññāsa ekādasa ca soḷasa
sattati vīsati ceva pakiṇṇakavivajjitā.
pañcapaññāsa chasaṭṭhyaṭa- ṭhasattati tisattati
ekapaññāsa cekūna- sattati sappakiṇṇakā.
akusalesu pana moho ahirikaṁ anottappaṁ uddhaccañcāti
cattārome cetasikā sabbākusalasādhāraṇā nāma sabbesupi
dvādasākusalesu labbhanti. lobho aṭṭhasu lobhasahagatacittesveva labbhati.

page number: 009

diṭṭhi catūsu diṭṭhigatasampayuttesu. māno catūsu diṭṭhigatavippayuttesu.
doso issā macchariyaṁ kukkuccañcāti dvīsu
paṭighacittesu 1-. thīnamiddhaṁ pañcasu sasaṅkhārikacittesu. vicikicchā
vicikicchāsahagatacitteyeva labbhatīti.
sabbāpuññesu cattāro lobhamūle tayo katā
dosamūlesu cattāro sasaṅkhāre dvayantathā.
vicikicchā vicikicchā- citte cāti catuddasa
dvādasākusalesveva sampayujjanti pañcadhā.
sobhaṇesu pana sobhaṇasādhāraṇā tāva ekūnavīsati 2- cetasikā
sabbesupi ekūnasaṭṭhisobhaṇacittesu sampayujjanti. viratiyo pana
tissopi aṭṭhasu lokuttaracittesu sabbathāpi niyatā ekatova labbhanti.
lokiyesu pana kāmāvacarakusalesveva kadāci sandissanti visuṁ visuṁ.
appamaññāyo pana dvādasasu pañcamajjhānavajjitamahaggatacittesu
ceva kāmāvacarakusalesu ca sahetukakāmāvacarakriyācittesu cāti
aṭṭhavīsaticittesveva kadāci nānā hutvā jāyanti. upekkhāsahagatesu
panettha karuṇā muditā na santīti keci vadanti. paññā pana
dvādasasu ñāṇasampayuttakāmāvacaracittesu ceva sabbesupi
pañcattiṁsamahaggatalokuttaracittesu cāti sattacattāḷīsacittesu sampayogaṁ
gacchatīti.
ekūnavīsati dhammā jāyantekūnasaṭṭhiyaṁ 3-
tayo soḷasacittesu aṭṭhavīsatiyaṁ dvayaṁ.

footnote: 1. sī. paṭighasampayuttacittesu. 2. katthaci ekūnavīsatime. 3. katthaci...saṭṭhisu
footnote: .

page number: 010

paññā pakāsitā satta- cattāḷīsavidhesupi
sampayuttā catudhevaṁ sobhaṇesveva sobhaṇā.
issāmaccherakukkucca- viratikaruṇādayo
nānā kadāci māno ca thīnamiddhaṁ tathā saha.
yathāvuttānusārena sesā niyatayogino
saṅgahañca pavakkhāmi tesandāni yathārahaṁ.
chattiṁsānuttare dhammā pañcattiṁsa mahaggate
aṭṭhattiṁsāpi labbhanti kāmāvacarasobhaṇe.
sattavīsatyapuññamhi dvādasāhetuketi ca
yathāsambhavayogena pañcadhā tattha saṅgaho.
kathaṁ. lokuttaresu tāva aṭṭhasu paṭhamajjhānikacittesu
aññasamānā terasa cetasikā appamaññāvajjitā tevīsati sobhaṇacetasikā
ceti chattiṁsa dhammā saṅgahaṁ gacchanti. tathā dutiyajjhānikacittesu
vitakkavajjā. tatiyajjhānikacittesu vitakkavicāravajjā.
catutthajjhānikacittesu vitakkavicārapītivajjā. pañcamajjhānikacittesu
upekkhāsahagatā te eva saṅgayhanti. sabbathāpi
aṭṭhasu lokuttaracittesu pañcakajjhānavasena pañcadhāva saṅgaho
hotīti.
chattiṁsa pañcatiṁsātha catuttiṁsa yathākkamaṁ
tettiṁsa dvayamiccevaṁ pañcadhānuttare ṭhitā.

page number: 011

mahaggatesu pana tīsu paṭhamajjhānikacittesu tāva aññasamānā
terasa cetasikā virativajjā 1- bāvīsati sobhaṇacetasikā ceti pañcattiṁsa
dhammā saṅgahaṁ gacchanti. karuṇā muditā panettha paccekameva
yojetabbā. tathā dutiyajjhānikacittesu vitakkavajjā.
tatiyajjhānikacittesu vitakkavicāravajjā. catutthajjhānikacittesu
vitakkavicārapītivajjā. pañcamajjhānikacittesu paṇṇarasasu appamaññāyo
na labbhanti. sabbathāpi sattavīsatimahaggatacittesu pañcakajjhānavasena
pañcadhāva saṅgaho hotīti.
pañcattiṁsa catuttiṁsa tettiṁsātha yathākkamaṁ
dvattiṁsa ceva tiṁsāti pañcadhāva mahaggate.
kāmāvacarasobhaṇesu pana kusalesu tāva paṭhamadvaye
ñāṇasampayutte aññasamānā terasa cetasikā pañcavīsati
sobhaṇacetasikā ceti aṭṭhattiṁsa dhammā saṅgahaṁ gacchanti.
appamaññāviratiyo panettha pañcapi paccekameva yojetabbā. tathā
dutiyadvaye ñāṇavajjitā. tatiyadvaye ñāṇasampayutte pītivajjitā.
catutthadvaye ñāṇapītivajjitā. te eva saṅgayhanti. kriyācittesupi
virativajjitā tatheva catūsupi dukesu catudhā saṅgahaṁ gacchanti. tathā
vipākesu ca appamaññāvirativajjitā. te eva saṅgayhanti.
sabbathāpi catuvīsatikāmāvacarasobhaṇacittesu dukavasena dvādasadhāva
saṅgaho hotīti.

footnote: 1. viratittayavajjitā.

page number: 012

aṭṭhattiṁsa sattattiṁsa dvayaṁ chattiṁsakaṁ subhe
pañcattiṁsa catuttiṁsa dvayaṁ tettiṁsakaṁ kriye.
tettiṁsa pāke dvattiṁsa dvayekattiṁsakaṁ bhave
sahetukāmāvacara- puññapākakriyāmane.
na vijjantettha viratī kriyāsu ca mahaggate
anuttare appamaññā kāmapāke dvayaṁ tathā.
anuttare jhānadhammā appamaññā ca majjhime
viratī ñāṇapīti ca parittesu visesakā.
akusalesu pana lobhamūlesu tāva paṭhame asaṅkhārike
aññasamānā terasa cetasikā akusalasādhāraṇā cattāro ceti sattarasa
lobhadiṭṭhīhi saddhiṁ ekūnavīsati dhammā saṅgahaṁ gacchanti. tatheva
dutiye asaṅkhārike lobhamānena saddhiṁ. tatiye tatheva pītivajjitā
lobhadiṭṭhīhi aṭṭhārasa. catutthe tatheva lobhamānena. pañcame pana
paṭighasampayutte asaṅkhārike doso issā macchariyaṁ kukkuccañcāti
catūhi saddhiṁ pītivajjitā te eva vīsati dhammā saṅgayhanti.
issāmaccherakukkuccāni panettha paccekameva yojetabbāni.
sasaṅkhārikapañcakepi tatheva thīnamiddhena visesetvā yojetabbā.
chandapītivajjitā pana aññasamānā ekādasa akusalasādhāraṇā cattāro
cāti paṇṇarasa dhammā uddhaccasahagate sampayujjanti.
vicikicchāsahagatacitte ca adhimokkhavirahitā vicikicchāsahitā tatheva paṇṇarasa
dhammā samupalabbhanti. sabbathāpi dvādasākusalacittuppādesu paccekaṁ

page number: 013

yojiyamānāpi gaṇanavasena sattadhāva saṅgahitā bhavantīti.
ekūnavīsaṭṭhārasa vīsekavīsa vīsati
bāvīsa paṇṇarasāti sattadhākusale ṭhitā.
sādhāraṇā ca cattāro samānā ca dasāpare
cuddasete pavuccanti sabbā kusalayogino.
ahetukesu pana hasanacitte tāva chandavajjitā aññasamānā
dvādasa dhammā saṅgahaṁ gacchanti. tathā voṭṭhavane 1-
chandapītivajjitā. sukhasantīraṇe chandaviriyavajjitā.
manodhātutikāhetukapaṭisandhiyugale chandapītiviriyavajjitā. dvipañcaviññāṇesu
pakiṇṇakavajjitā. te eva saṅgayhanti. sabbathāpi aṭṭhārasasu
ahetukesu gaṇanavasena catudhāva saṅgaho hotīti.
dvādasekādasa dasa satta cāti catubbidho
aṭṭhārasāhetukesu cittuppādesu saṅgaho.
ahetukesu sabbattha satta sesā yathārahaṁ
iti vitthārato vuttā tettiṁsavidhasaṅgahā.
itthaṁ cittāviyuttānaṁ sampayogañca saṅgahaṁ
ñatvā bhedaṁ yathāyogaṁ cittena samamuddiseti.
iti abhidhammatthasaṅgahe
cetasikasaṅgahavibhāgo nāma dutiyo paricchedo.

footnote: 1. sī. sabbattha voṭṭhapanāti dissati.

page number: 014

tatiyo paricchedo
sampayuttā yathāyogaṁ tepaññāsa sabhāvato
cittacetasikā dhammā tesandāni yathārahaṁ.
vedanāhetuto kicca- dvārālambanavatthuto
cittuppādavaseneva saṅgaho nāma nīyate.
tattha vedanāsaṅgahe tāva tividhā vedanā sukhā dukkhā
adukkhamasukhā ceti. sukhaṁ dukkhaṁ somanassaṁ domanassaṁ upekkhāti ca
pabhedena pana pañcadhā hoti. tattha sukhasahagataṁ kusalavipākaṁ
kāyaviññāṇamekameva. tathā dukkhasahagataṁ akusalavipākaṁ
kāyaviññāṇaṁ. somanassasahagatacittāni pana lobhamūlāni cattāri
dvādasa kāmāvacarasobhaṇāni sukhasantīraṇahasanāni ca dveti aṭṭhārasa
kāmāvacaracittāni 1- ceva paṭhamadutiyatatiyacatutthajjhānasaṅkhātāni
catucattāḷīsa mahaggatalokuttaracittāni ceti dvāsaṭṭhividhāni bhavanti.
domanassasahagatāni pana dve paṭighacittāneva. sesāni sabbānipi
pañcapaññāsa upekkhāsahagatacittānevāti.
sukhaṁ dukkhamupekkhāti tividhā tattha vedanā
somanassaṁ domanassaṁ iti bhedena pañcadhā.
sukhamekattha dukkhañca domanassaṁ dvaye ṭhitaṁ
dvāsaṭṭhīsu somanassaṁ pañcapaññāsaketarā.

footnote: 1. sī. kāmāvacarasomanassasahagatacittāni.

page number: 015

hetusaṅgahe hetuyo nāma lobho doso moho alobho adoso
amoho cāti chabbidhā bhavanti. tattha pañcadvārāvajjanadvipañca-
viññāṇasampaṭicchannasantīraṇavoṭṭhabbanahasanavasena aṭṭhārasa
ahetukacittāni nāma. sesāni sabbānipi ekasattati cittāni
sahetukāneva. tatthāpi dve momūhacittāni ekahetukāni. sesāni
dasa akusalacittāni ceva ñāṇavippayuttāni dvādasa
kāmāvacarasobhaṇāni ceti dvāvīsati duhetukacittāni. dvādasa
ñāṇasampayuttakāmāvacarasobhaṇāni ceva pañcattiṁsa mahaggatalokuttaracittāni
ceti sattacattāḷīsa tihetukacittāni.
lobho doso ca moho ca hetū akusalā tayo
alobhādosāmohā ca kusalābyākatā tathā.
ahetukaṭṭhāraseka- hetukā dve dvivīsati
duhetukā matā satta- cattāḷīsa tihetukā.
kiccasaṅgahe kiccāni nāma paṭisandhibhavaṅgāvajjanadassanasavana-
ghāyanasāyanaphusanasampaṭicchannasantīraṇavoṭṭhavanajavanatadālambanacutivasena
cuddasavidhāni bhavanti. paṭisandhi bhavaṅgāvajjanapañcaviññāṇaṭṭhānādivasena
pana tesaṁ dasadhā ṭhānabhedo veditabbo. tattha
dve upekkhāsahagatasantīraṇāni ceva aṭṭha mahāvipākāni ca nava
rūpārūpavipākāni ceti ekūnavīsati cittāni paṭisandhibhavaṅgacutikiccāni
nāma. āvajjanakiccāni pana dve. tathā
dassanasavanaghāyanasāyanaphusanasampaṭicchannakiccāni ca. tīṇi santīraṇakiccāni.

page number: 016

manodvārāvajjanameva pañcadvāre voṭṭhabbanakiccaṁ sādheti.
āvajjanadvayavajjitāni kusalākusala phala kriyā cittāni pañcapaññāsa
javanakiccāni. aṭṭha mahāvipākāni ceva santīraṇattayañceti ekādasa
tadālambanakiccāni. tesu pana dve upekkhāsahagatasantīraṇacittāni
paṭisandhibhavaṅgacutitadālambanasantīraṇavasena pañcakiccāni nāma.
mahāvipākāni aṭṭha paṭisandhibhavaṅgacutitadālambanavasena catukiccāni
nāma. mahaggatavipākāni nava paṭisandhibhavaṅgacutivasena tikiccāni
nāma. somanassasahagatasantīraṇaṁ santīraṇatadālambanavasena dukiccaṁ.
tathā voṭṭhavanaṁ voṭṭhavanāvajjanavasena. sesāni pana sabbānipi
javanamanodhātutikadvipañcaviññāṇāni yathāsambhavamekakiccānīti.
paṭisandhādayo nāma kiccabhedena cuddasa
dasadhā ṭhānabhedena cittuppādā pakāsitā.
aṭṭhasaṭṭhī tathā dve ca navaṭṭha dve yathākkamaṁ
eka dvi ti catu pañca- kiccaṭṭhānāni niddise.
dvārasaṅgahe dvārāni nāma cakkhudvāraṁ sotadvāraṁ ghānadvāraṁ
jivhādvāraṁ kāyadvāraṁ manodvārañceti chabbidhāni bhavanti.
tattha cakkhumeva cakkhudvāraṁ. tathā sotādayo sotadvārādīni.
manodvāraṁ pana bhavaṅganti pavuccati. tattha pañcadvārāvajjanacakkhuviññāṇa-
sampaṭicchannasantīraṇavoṭṭhavanakāmāvacarajavanatadālambanavasena
chacattāḷīsa cittāni cakkhudvāre yathārahamuppajjanti. tathā
pañcadvārāvajjanasotaviññāṇādivasena sotadvārādīsupi chacattāḷīseva

page number: 017

bhavantīti. sabbathāpi pañcadvāresu catupaññāsa cittāni
kāmāvacarānevāti veditabbāni. manodvāre pana manodvārāvajjanapañca-
paññāsajavanatadālambanavasena sattasaṭṭhī cittāni bhavanti.
ekūnavīsati paṭisandhibhavaṅgacutivasena dvāravinimuttāni. tesu
dvipañcaviññāṇāni ceva mahaggatalokuttarajavanāni ceti chattiṁsa
yathārahamekadvārikacittāni nāma. manodhātutikampana pañcadvārikaṁ.
sukhasantīraṇavoṭṭhavanakāmāvacarajavanāni chadvārikacittāni.
upekkhāsahagatasantīraṇamahāvipākāni chadvārikāni ceva dvāravinimuttāni ca
mahaggatavipākāni dvāravinimuttānevāti.
ekadvārikacittāni pañcachadvārikāni ca
chadvārikavimuttāni vimuttāni ca sabbathā.
chattiṁsati tathā tīṇi ekattiṁsa yathākkamaṁ
dasadhā navadhā ceti pañcadhā paridīpaye.
ālambanasaṅgahe ālambanāni nāma rūpārammaṇaṁ saddārammaṇaṁ
gandhārammaṇaṁ rasārammaṇaṁ phoṭṭhabbārammaṇaṁ dhammārammaṇañceti
chabbidhāni bhavanti. tattha rūpameva rūpārammaṇaṁ. tathā saddādayo
saddārammaṇādīni. dhammārammaṇampana pasādasukhumarūpacittacetasika-
nibbānapaññattivasena chadhā saṅgayhati. tattha cakkhudvārikacittānaṁ
sabbesampi rūpameva ārammaṇaṁ tañca paccuppannameva. tathā
sotadvārikacittādīnampi saddādayo paccuppannāyeva.
manodvārikacittānampana chabbidhampi paccuppannamatītānāgataṁ kālavinimuttañaca

page number: 018

yathārahamālambanaṁ hoti. dvāravinimuttānañca paṭisandhibhavaṅgacutisaṅkhātānaṁ
chabbidhampi yathāsambhavaṁ yebhuyyena bhavantare chadvāraggahitaṁ
paccuppannamatītaṁ paññattibhūtaṁ vā kammakammanimittagatinimittasammatamālambanaṁ
hoti. tesu cakkhuviññāṇādīni yathākkamaṁ rūpādiekekālambanāni
eva. manodhātutikampana rūpādipañcālambanaṁ.
sesāni kāmāvacaravipākāni hasanacittañca sabbathāpi
kāmāvacarālambanāneva. akusalāni ceva ñāṇavippayuttakāmāvacarajavanāni ca
lokuttaravajjitasabbālambanāni. Ñāṇasampayuttakāmāvacarakusalāni
ceva pañcamajjhānasaṅkhātaṁ abhiññākusalañca arahattamaggaphalavajjita-
sabbālambanāni. Ñāṇasampayuttakāmāvacarakriyāni ceva
kriyābhiññāvoṭṭhavanañca sabbathāpi sabbālambanāni. arūpesu
dutiyacatutthāni mahaggatālambanāni. sesāni pana mahaggatacittāni sabbānipi
paññattālambanāni. lokuttaracittāni nibbānālambanānīti.
pañcavīsa parittamhi cha cittāni mahaggate
ekavīsati vohāre aṭṭha nibbānagocare.
vīsānuttaramuttamhi aggamaggaphalujjite
pañca sabbattha cha ceti sattadhā tattha saṅgaho.
vatthusaṅgahe vatthūni nāma cakkhu sotaṁ ghānaṁ jivhā kāyo
hadayavatthu ceti chabbidhāni bhavanti. tāni pana kāmaloke sabbānipi
labbhanti. rūpaloke pana ghānādittayaṁ natthi. arūpaloke pana
sabbānipi na saṁvijjanti. tattha pañca viññāṇadhātuyo yathākkamaṁ

page number: 019

ekantena pañca pasādavatthūni nissāyeva pavattanti.
pañcadvārāvajjanasampaṭicchannasaṅkhātā pana manodhātu hadayaṁ nissitāyeva.
tathāvasesā manoviññāṇadhātusaṅkhātā ca santīraṇamahāvipākapaṭighadvaya-
paṭhamamaggahasanarūpāvacaravasena hadayaṁ nissāyeva pavattanti.
avasesā kusalākusalakriyānuttaravasena pana nissāya vā anissāya
vā arūpavipākavasena hadayaṁ anissāyeva pavattantīti.
chavatthunissitā kāme satta rūpe catubbidhā
tivatthunissitāruppe dhātvekānissitā matā.
tecattāḷīsa nissāya dvecattāḷīsa jāyare
anissāya ca nissāya pākāruppā anissitāti.
iti abhidhammatthasaṅgahe
pakiṇṇakasaṅgahavibhāgo nāma tatiyo paricchedo.
catuttho paricchedo
cittuppādānamiccevaṁ katvā saṅgahamuttaraṁ
bhūmipuggalabhedena pubbāparaniyāmitaṁ.
pavattisaṅgahaṁ nāma paṭisandhippavattiyaṁ
pavakkhāmi samāsena yathāsambhavato kathaṁ.
cha vatthūni cha dvārāni chālambanāni cha viññāṇāni cha vīthiyo
chadhā visayappavattīti vīthisaṅgahe cha chakkāni veditabbāni.
vīthimuttānampana kammakammanimittagatinimittavasena tividhā hoti visayappavatti.

page number: 020

tattha vatthudvārālambanāni pubbe vuttanayāneva. cakkhuviññāṇaṁ
sotaviññāṇaṁ ghānaviññāṇaṁ jivhāviññāṇaṁ kāyaviññāṇaṁ
manoviññāṇañceti cha viññāṇāni. cha vīthiyo pana cakkhudvāravīthi
sotadvāravīthi ghānadvāravīthi jivhādvāravīthi kāyadvāravīthi manodvāravīthi
ceti dvāravasena vā cakkhuviññāṇavīthi sotaviññāṇavīthi
ghānaviññāṇavīthi jivhāviññāṇavīthi kāyaviññāṇavīthi manoviññāṇavīthi
ceti viññāṇavasena vā dvārappavattā cittappavattiyo yojetabbā.
atimahantaṁ mahantaṁ parittaṁ atiparittañceti pañcadvāre manodvāre
pana vibhūtaṁ avibhūtañceti chadhā vasayappavatti veditabbā.
kathaṁ. uppādaṭhitibhaṅgavasena khaṇattayamekacittakkhaṇaṁ nāma.
tāni pana sattarasa cittakkhaṇāni rūpadhammānamāyū. ekacittakkhaṇātītāni
vā bahucittakkhaṇātītāni vā ṭhitippattāneva pañcālambanāni
pañcadvāre āpāthamāgacchanti. tasmā yadi ekacittakkhaṇātītaṁ
rūpālambanaṁ cakkhussāpāthamāgacchati. tato dvikkhattuṁ bhavaṅge calite
bhavaṅgasotaṁ vicchinditvā tameva rūpālambanaṁ āvajjantaṁ
pañcadvārāvajjanacittamuppajjitvā nirujjhati. tato tassānantaraṁ tameva rūpaṁ
passantaṁ cakkhuviññāṇaṁ sampaṭicchantaṁ sampaṭicchannacittaṁ santīrayamānaṁ
santīraṇacittaṁ vavaṭṭhapentaṁ voṭṭhavanacittañceti yathākkamaṁ uppajjitvā
nirujjhanti. tato paramekūnatiṁsakāmāvacarajavanesu yaṅkiñci laddhapaccayaṁ
yebhuyyena sattakkhattuṁ javanaṁ javati. javanānubandhāni ca dve
tadālambanapākāni yathārahaṁ pavattanti. tato paraṁ bhavaṅgapātova.

page number: 021

ettāvatā cuddasa vīthicittuppādā dve bhavaṅgacalanāni
pubbevātītakamekacittakkhaṇanti katvā sattarasa cittakkhaṇāni paripūrenti.
tato paraṁ nirujjhati. ālambanametaṁ atimahantaṁ nāma gocaraṁ.
yāva tadālambanuppādā pana appahontātītakamāpāthamāgatamālambanaṁ
mahantaṁ nāma. tattha javanāvasāne bhavaṅgapātova hoti. natthi
tadālambanuppādo. yāva javanuppādāpi appahontātītakamāpāthamāgataṁ
ālambanaṁ parittaṁ nāma. tattha javanampi anuppajjitvā
dvittikkhattuṁ voṭṭhavanameva parivattati. tato paraṁ bhavaṅgapātova
hoti. yāva voṭṭhavanuppādā ca appahontātītakamāpāthamāgataṁ
ālambanaṁ nirodhāsannaṁ atiparittaṁ nāma. tattha bhavaṅgacalanameva
hoti. natthi vīthicittuppādo. iccevaṁ cakkhudvāre tathā
sotadvārādīsu ceti sabbathāpi pañcadvāre tadālambanajavanavoṭṭhavana-
moghasaṅkhātānaṁ catunanaṁ vārānaṁ yathākkamaṁ ālambanabhūtā visayappavatti
catudhā veditabbā.
vīthicittāni satteva cittuppādā catuddasa
catupaññāsa vitthārā pañcadvāre yathārahaṁ.
ayamettha pañcadvāre vīthicittappavattinayo.
manodvāre pana yadi vibhūtamālambanaṁ āpāthamāgacchati.
tato paraṁ bhavaṅgacalana manodvārāvajjanajavanāvasāne tadālambanapākāni
pavattanti. tato paraṁ bhavaṅgapāto. avibhūte panālambane
javanāvasāne bhavaṅgapātova hoti. natthi tadālambanuppādoti.

page number: 022

vīthicittāni tīṇeva cittuppādā daseritā
vitthārena panettheka- cattāḷīsa vibhāvaye.
ayamettha parittajavanavāro.
appanājavanavāre pana vibhūtāvibhūtabhedo natthi. tathā
tadālambanuppādo. tattha hi ñāṇasampayuttakāmāvacarajavanānamaṭṭhannamaññatarasmiṁ
parikammopacārānulomagotrabhūnāmena catukkhattuṁ tikkhattumeva
vā yathākkamaṁ uppajjitvā niruddhe tadanantarameva yathārahaṁ catutthaṁ
vā pañcamaṁ vā chabbīsatimahaggatalokuttarajavanesu yathābhinīhāravasena
yaṅkiñci javanaṁ appanāvīthimotarati. tato paraṁ appanāvasāne
bhavaṅgapātova hoti. tattha somanassasahagatajavanānantaraṁ appanāpi
somanassasahagatāva pāṭikaṅkhitabbā. upekkhāsahagatajavanānantaraṁ upekkhā
sahagatāva. tatthāpi kusalajavanānantaraṁ kusalajavanañceva heṭṭhimañca
phalattayamappeti. kriyājavanānantaraṁ kriyājavanaṁ arahattaphalañcāti.
dvattiṁsa sukhapuññamhā dvādasopekkhakā paraṁ
sukhitakriyāto aṭṭha cha sambhonti upekkhakā.
puthujjanānaṁ sekkhānaṁ kāmapuññatihetuto
tihetukāmakriyāto vītarāgānamappanā.
ayamettha manodvāre vīthicittappavattinayo.
sabbatthāpi panettha aniṭṭhe ālambane akusalavipākāneva
pañcaviññāṇa sampaṭicchanna santīraṇatadālambanāni. iṭṭhekusalavipākāni.
atiiṭṭhe pana somanassasahagatāneva santīraṇatadālambanāni. tatthāpi

page number: 023

somanassasahagatakriyājavanāvasāne somanassasahagatāneva tadālambanāni
bhavanti. upekkhāsahagatakriyājavanāvasāne upekkhāsahagatāni.
domanassasahagatajavanāvasāne pana tadālambanāni ceva bhavaṅgāni ca
upekkhāsahagatāneva bhavanti. tasmā yadi somanassapaṭisandhikassa
domanassasahagatajavanāvasāne tadālambanasambhavo natthi tadā yaṅkiñci
paricitapubbaṁ parittālambanamārabbha upekkhāsahagatasantīraṇamuppajjati
tamanantaritvā 1- bhavaṅgapātova hotīti vadanti ācariyā. tathā
kāmāvacarajavanāvasāne kāmāvacarasattānaṁ kāmāvacaradhammesveva
ālambanabhūtesu tadālambanamicchantīti.
kāme javanasattālam- banānaṁ niyame sati
vibhūtetimahante ca tadālambanamīritaṁ.
ayamettha tadālambananiyamo.
javanesu ca parittajavanavīthiyaṁ kāmāvacarajavanāni sattakkhattuṁ
chakkhattumeva vā javanti. mandappavattiyampana maraṇakālādīsu
pañcavārameva. bhagavato pana yamakapāṭihāriyakālādīsu lahukappavattiyaṁ
cattāri pañca vā paccavekkhaṇacittāni bhavantītipi vadanti.
ādikammikassa pana paṭhamakappanāyaṁ mahaggatajavanāni abhiññājavanāni ca
sabbadāpi ekavārameva javanti. tato paraṁ bhavaṅgapāto. cattāro
pana magguppādā ekacittakkhaṇikā. tato paraṁ dve tīṇi phalacittāni
yathārahaṁ uppajjanti. tato paraṁ bhavaṅgapāto. nirodhasamāpattikāle

footnote: 1. taṁ attano anantaraṁ abyāvahitaṁ katvā. tadanantarantiṁ atthoti ṭīkā.

page number: 024

ca dvikkhattuṁ catutthāruppajavanaṁ javati. tato paraṁ nirodhaṁ phusati.
vuṭṭhānakāle pana anāgāmiphalaṁ vā arahattaphalaṁ vā yathārahamekavāraṁ
uppajjitvā niruddhe bhavaṅgapātova hoti. sabbatthāpi samāpattivīthiyaṁ
pana bhavaṅgasoto viya vīthiniyamo natthīti katvā bahūnipi labbhantīti
veditabbaṁ.
sattakkhattuṁ parittāni maggābhiññā sakiṁ matā
avasesāni labbhanti javanāni bahūnipi.
ayamettha javananiyamo.
dvihetukānamahetukānañca panettha kriyājavanāni ceva
appanājavanāni ca na labbhanti. tathā ñāṇasampayuttavipākāni ca
sugatiyaṁ. duggatiyampana ñāṇavippayuttāni ca mahāvipākāni na
labbhanti. tihetukesu pana khīṇāsavānaṁ kusalākusalajavanāni na labbhanti.
tathā sekkhaputhujajanānaṁ kriyājavanāni. diṭṭhigatasampayuttavicikicchājavanāni
ca sekkhānaṁ. anāgāmipuggalānaṁ pana paṭighajavanāni ca na
labbhanti. lokuttarajavanāni yathāsakaṁ ariyānameva samuppajjanti.
asekkhānaṁ catucattā- ḷīsa sekkhānamuddise
chappaññāsāvasesānaṁ catupaññāsa sambhavā.
ayamettha puggalabhedo.
kāmāvacarabhūmiyaṁ panetāni sabbānipi vīthicittāni yathārahamupalabbhanti
rūpāvacarabhūmiyaṁ paṭighajavanatadālambanavajjitāni. arūpāvacarabhūmiyaṁ
paṭhamamaggarūpāvacarahasanaheṭṭhimārūpavajjitāni ca labbhanati. sabbatthāpi ca

page number: 025

taṁtaṁpasādarahitānaṁ taṁtaṁdvārikavīthicittāni na labbhanti. asaññīsattānaṁ
pana sabbathāpi cittappavatti natthevāti.
asīti vīthicittāni kāme rūpe yathārahaṁ
catusaṭṭhī tathārūpe dvecattāḷīsa labbhare.
ayamettha bhūmivibhāgo.
iccevaṁ chadvārikacittappavatti yathāsambhavaṁ bhavaṅgantarikā
yāvatāyukamabbocchinnā pavattatīti.
iti abhidhammatthasaṅgahe
vīthisaṅgahavibhāgo nāma catuttho paricchedo.
pañcamo paricchedo
vīthicittavasenevaṁ pavattiyamudīrito
pavattisaṅgaho nāma sandhiyandāni vuccati.
catasso bhūmiyo catubbidhā paṭisandhi cattāri kammāni catudhā
maraṇuppattīti vīthimuttasaṅgahe cattāri catukkāni veditabbāni.
tattha apāyabhūmi kāmasugatibhūmi rūpāvacarabhūmi arūpāvacarabhūmi ceti catasso
bhūmiyo nāma. tāsu nirayo tiracchānayoni pettivisayo asurakāyo
ceti apāyabhūmi catubbidhā hoti. manussā cātummahārājikā
tāvatiṁsā yāmā tusitā nimmānaratī paranimmitavasavattī ceti kāmasugatibhūmi
sattavidhā hoti. sā panāyaṁ ekādasavidhāpi kāmāvacarabhūmicceva

page number: 026

saṅgahaṁ gacchati. brahmapārisajjā brahmapurohitā mahābrahmā
ca paṭhamajjhānabhūmi parittābhā appamāṇābhā ābhassarā ca
dutiyajjhānabhūmi parittasubhā appamāṇasubhā subhakiṇhā ca tatiyajjhānabhūmi
vehapphalā asaññīsattā suddhāvāsā ca catutthajjhānabhūmi ceti
rūpāvacarabhūmi soḷasavidhā hoti. avihā atappā sudassā sudassī akaniṭaṭhā
ceti suddhāvāsabhūmi pañcavidhā hoti. ākāsānañcāyatanabhūmi
viññāṇañcāyatanabhūmi ākiñcaññāyatanabhūmi nevasaññānāsaññāyatanabhūmi
ceti arūpabhūmi catubbidhā hoti.
puthujjanā na labbhanti suddhāvāsesu sabbathā
sotāpannā ca sakidā- gāmino cāpi puggalā.
ariyā nopalabbhanti asaññāpāyabhūmisu
sesaṭṭhānesu labbhanti ariyānariyāpi ca.
idamettha bhūmicatukkaṁ.
apāyapaṭisandhi kāmasugatipaṭisandhi rūpāvacarapaṭisandhi arūpāvacarapaṭisandhi
ceti catubbidhā paṭisandhi nāma. tattha akusalavipākopekkhāsahagatasantīraṇaṁ
apāyabhūmiyaṁ okkantikkhaṇe paṭisandhi hutvā
tato paraṁ bhavaṅgaṁ hutvā bhavaṅgapariyosāne cavanaṁ hutvā vocchijjati.
ayamekā apāyapaṭisandhi nāma.
kusalavipākopekkhāsahagatasantīraṇaṁ pana kāmasugatiyaṁ manussānañceva
jaccandhādīnaṁ sattānaṁ bhummanissitānañca vinipātikāsurānaṁ
paṭisandhibhavaṅgacutivasena pavattati. mahāvipākāni panaṭṭha sabbatthāpi

page number: 027

kāmasugatiyaṁ paṭisandhibhavaṅgacutivasena pavattanti. imā nava
kāmasugatipaṭisandhiyo nāma. sā panāyaṁ dasavidhāpi kāmāvacarapaṭisandhicceva
saṅgahaṁ gacchati. tesu catunnaṁ apāyānaṁ manussānaṁ vinipātikāsurānañca
āyuppamāṇagaṇanāya niyamo natthi. cātummahārājikānaṁ
pana devānaṁ dibbāni pañcavassasatāni āyuppamāṇaṁ manussagaṇanāya
navutivassasatasahassappamāṇaṁ hoti. tato catuguṇaṁ tāvatiṁsānaṁ tato
catuguṇaṁ yāmānaṁ tato catugaṇaṁ tusitānaṁ tato catuguṇaṁ nimmānaratīnaṁ
tato catuguṇaṁ paranimmitavasavattīnaṁ devānaṁ āyuppamāṇaṁ.
navasatañcekavīsa- vassānaṁ koṭiyo tathā
vassasatasahassāni saṭṭhiñca vasavattisu.
paṭhamajjhānavipākaṁ paṭhamajjhānabhūmiyaṁ paṭisandhibhavaṅgacutivasena
pavattati. tathā dutiyajjhānavipākaṁ tatiyajjhānavipākañca
dutiyajjhānabhūmiyaṁ. catutthajjhānavipākaṁ tatiyajjhānabhūmiyaṁ. pañcamajjhānavipākaṁ
catutthajjhānabhūmiyaṁ paṭisandhibhavaṅgacutivasena pavattati. asaññīsattānampana
rūpameva paṭisandhi hoti. tathā tato paraṁ pavattiyaṁ
cavanakāle ca rūpameva pavattitvā nirujjhati. imā cha
rūpāvacarapaṭisandhiyo nāma. tesu brahmapārisajjānaṁ devānaṁ kappassa tatiyo
bhāgo āyuppamāṇaṁ brahmapurohitānaṁ upaḍḍhakappo mahābrahmānaṁ
eko kappo. parittābhānaṁ dve kappāni appamāṇābhānaṁ cattāri
kappāni ābhassarānaṁ aṭṭha kappāni. parittasubhānaṁ soḷasa
kappāni appamāṇasubhānaṁ dvattiṁsa kappāni subhakiṇhānaṁ catusaṭaṭhī

page number: 028

kappāni. vehapphalānaṁ asaññīsattānañca pañca kappasatāni avihānaṁ
kappasahassaṁ atappānaṁ dve kappasahassāni sudassānaṁ cattāri
kappasahassāni sudassīnaṁ aṭṭha kappasahassāni akaniṭaṭhānaṁ soḷasa
kappasahassāni āyuppamāṇaṁ.
paṭhamārūpādivipākāni paṭhamārūpādibhūmīsu yathākkamaṁ
paṭisandhibhavaṅgacutivasena pavattanti. imā catasso arūpapaṭisandhiyo nāma.
tesu ākāsānañcāyatanūpagānaṁ devānaṁ vīsati kappasahassāni
āyuppamāṇaṁ viññāṇañcāyatanūpagānaṁ devānaṁ cattāḷīsa kappasahassāni
ākiñcaññāyatanūpagānaṁ devānaṁ saṭṭhī kappasahassāni
nevasaññānāsaññāyatanūpagānaṁ devānaṁ caturāsīti kappasahassāni āyuppamāṇaṁ
hoti.
paṭisandhi bhavaṅgañca tathā cavanamānasaṁ
ekameva tatheveka- visayañcekajātiyaṁ.
idamettha paṭisandhicatukkaṁ.
janakamupatthambhakamupapīḷikamupaghātakañceti kiccavasena
garukamāsannamāciṇṇaṁ katattākammañceti pākadānapariyāyena
diṭaṭhadhammavedanīyaṁ upapajjavedanīyamaparāparavedanīyaṁ ahosikammañceti
pākakālavasena cattāri kammāni nāma. tathā akusalaṁ kāmāvacarakusalaṁ
rūpāvacarakusalaṁ arūpāvacarakusalañceti pākaṭaṭhānavasena.
tattha akusalaṁ kāyakammaṁ vacīkammaṁ manokammañceti kammadvāravasena
tividhaṁ hoti. kathaṁ. pāṇātipāto adinnādānaṁ

page number: 029

kāmesumicchācāro ca kāyaviññattisaṅkhāte kāyadvāre bāhullavuttito
kāyakammaṁ nāma. musāvādo pisuṇavācā pharusavācā samphappalāpo
ca vacīviññattisaṅkhāte vacīdvāre bāhullavuttito vacīkammaṁ nāma.
abhijjhā byāpādo micchādiṭaṭhi ca aññatrāpi viññattiyā
manasmiṁyeva bāhullavuttito manokammaṁ nāma. tesu pāṇātipāto pharusavācā
byāpādo ca dosamūlena jāyanti. kāmesumicchācāro abhijjhā
micchādiṭaṭhi ca lobhamūlena. sesāni cattāripi tīhi mūlehi sambhavanti.
cittuppādavasena panetaṁ akusalaṁ sabbathāpi dvādasavidhaṁ hoti.
kāmāvacarakusalampi kāyadvāre pavattaṁ kāyakammaṁ vacīdvāre pavattaṁ
vacīkammaṁ manodvāre pavattaṁ manokammañceti kammadvāravasena tividhaṁ
hoti. tathā dānasīlabhāvanāvasena. cittuppādavasena panetaṁ
aṭaṭhavidhaṁ hoti. dānasīlabhāvanāapacāyanaveyyāvaccapattidāna-
pattānumodanādhammassavanadhammadesanādiṭṭhujukammavasena dasavidhaṁ hoti.
tampanetaṁ vīsatividhampi kāmāvacarakammamicceva saṅgahaṁ gacchati.
rūpāvacarakusalampana manokammameva. tañca bhāvanāmayamappanāppattaṁ
jhānaṅgabhedena pañcavidhaṁ hoti. tathā arūpāvacarakusalañca manokammaṁ.
tampi bhāvanāmayamappanāppattaṁ ālambanabhedena catubbidhaṁ hoti.
etthākusalakammamuddhaccarahitaṁ apāyabhūmiyaṁ paṭisandhiṁ janeti.
pavattiyampana sabbampi dvādasavidhaṁ satatākusalapākāni sabbatthāpi
kāmaloke rūpaloke ca yathārahaṁ vipaccati. kāmāvacarakusalampi ca
kāmasugatiyameva paṭisandhiṁ janeti. tathā pavattiyañca mahāvipākāni

page number: 030

ahetukavipākāni panaṭaṭhapi sabbatthāpi kāmaloke rūpaloke ca yathārahaṁ
vipaccati. tatthāpi tihetukamukkaṭaṭhaṁ kusalaṁ tihetukaṁ paṭisandhiṁ datvā
pavatte soḷasa vipākāni vipaccati tihetukamomakaṁ dvihetukamukkaṭaṭhañca
kusalaṁ dvihetukaṁ paṭisandhiṁ datvā pavatte tihetukarahitāni dvādasa
vipākāni vipaccati. dvihetukamomakampana kusalaṁ ahetukameva paṭisandhiṁ
deti pavatte ca ahetukavipākāneva vipaccati.
asaṅkhāraṁ sasaṅkhāra- vipākāni na paccati
sasaṅkhāramasaṅkhāra- vipākānīti keci na.
tesaṁ dvādasa pākāni dasaṭṭha ca yathākkamaṁ
yathāvuttānusārena yathāsambhavamuddise.
rūpāvacarakusalampana paṭhamajjhānaṁ parittaṁ bhāvetvā
brahmapārisajjesu uppajjati tameva majjhimaṁ bhāvetvā brahmapurohitesu
paṇītaṁ bhāvetvā mahābrahmesu. tathā dutiyajjhānaṁ tatiyajjhānañca
parittaṁ bhāvetvā parittābhesu majjhimaṁ bhāvetvā appamāṇābhesu
paṇītaṁ bhāvetvā ābhassaresu. catutthajjhānaṁ parittaṁ bhāvetvā
parittasubhesu majjhimaṁ bhāvetvā appamāṇasubhesu paṇītaṁ bhāvetvā
subhakiṇhesu. pañcamajjhānaṁ bhāvetvā vehapphalesu. tameva
saññāvirāgaṁ bhāvetvā asaññīsattesu. anāgāmino pana
suddhāvāsesu uppajjanti. arūpāvacarakusalāni yathākkamaṁ bhāvetvā
āruppesu uppajjantīti.

page number: 031

itthaṁ mahaggataṁ puññaṁ yathābhūmivavatthitaṁ
janeti sadisaṁ pākaṁ paṭisandhippavattiyaṁ.
idamettha kammacatukkaṁ.
āyukkhayena kammakkhayena ubhayakkhayena upacchedakakammunā ceti
catudhā maraṇuppatti nāma. tathā marantānampana maraṇakāle yathārahaṁ
abhimukhībhūtaṁ bhavantare paṭisandhijanakaṁ kammaṁ vā taṁkammakaraṇakāle
rūpādikamupaladdhapubbaṁ upakaraṇabhūtañca kammanimittaṁ vā anantaramuppajjamānabhave
upalabhitabbaṁ upabhogabhūtañca gatinimittaṁ vā kammabalena channaṁ dvārānaṁ
aññatarasmiṁ dvāre paccuppaṭṭhāti. tato paraṁ tameva
tathopaṭṭhitamālambanamārabbha vipaccamānakakammānurūpaṁ parisuddhamupakkiliṭṭhaṁ vā
uppajjitabbabhavānurūpaṁ tatthonataṁva cittasantānaṁ abhikkhaṇaṁ pavattati
bāhullena. tameva vā pana janakabhūtaṁ kammaṁ abhinavakaraṇavasena
dvārappattaṁ hoti. paccāsannamaraṇassa sattassa vīthicittāvasāne
bhavaṅgakkhaye vā cavanavasena paccuppannabhavapariyosānabhūtaṁ cuticittaṁ
uppajjitvā nirujjhati. tasmiṁ niruddhāvasāne tassānantarameva tathā
gahitamālambanamārabbha savatthukamavatthukameva vā yathārahaṁ
avijjānusayaparikkhittena taṇhānusayamūlakena saṅkhārena janiyamānaṁ
sampayuttadhammehi pariggayhamānaṁ sahajātānamadhiṭṭhānabhāvena pubbaṅgamabhūtaṁ
bhavantarapaṭisandhānavasena paṭisandhisaṅkhātaṁ mānasamuppajjamānameva patiṭṭhāti
bhavantare. maraṇāsannavīthiyaṁ panettha mandappavattāni pañceva javanāni
pāṭikaṅkhitabbāni tasmā yadi paccuppannālambanesvāpāthamāgatesu

page number: 032

dharantesveva maraṇaṁ hoti. tadā paṭisandhibhavaṅgānampi
paccuppannālambanatā labbhatīti katvā kāmāvacarapaṭisandhiyā chadvāraggahitaṁ
kammanimittaṁ gatinimittañca paccuppannamatītañcālambanamupalabbhati.
kammampana atītameva. tañca manodvāraggahitaṁ. tāni pana
sabbānipi parittadhammabhūtānevālambanānīti veditabbāni.
rūpāvacarapaṭisandhiyā pana paññattibhūtaṁ kammanimittamevālambanaṁ hoti. tathā
arūpapaṭisandhiyā ca mahaggatabhūtaṁ paññattibhūtañca kammanimittameva
yathārahamālambanaṁ hoti. asaññīsattānampana jīvatanavakameva
paṭisandhibhāvena patiṭṭhāti tasmā te rūpapaṭisandhikā nāma. arūpā
arūpapaṭisandhikā. sesā rūpārūpapaṭisandhikā.
āruppacutiyā honti heṭṭhimāruppavajjitā
paramāruppasandhī ca tathā kāme tihetukā.
rūpāvacaracutiyā aheturahitā siyuṁ
sabbā kāmatihetumhā kāmesveva panetarā.
ayamettha cutipaṭisandhikkamo.
iccevaṁ gahitapaṭisandhikānampana paṭisandhinirodhānantarato pabhūti
tamevālambanamārabbha tadeva cittaṁ yāva cuticittuppādā asati
vīthicittuppāde bhavassa aṅgabhāvena bhavaṅgasantatisaṅkhātamabbocchinnaṁ 1-
hutvā nadīsoto viya pavattati pariyosāne ca cavanavasena cuticittaṁ
hutvā nirujjhati. tato paraṁ ca paṭisandhādayo rathacakkamiva
yathākkamameva parivattantā pavattantīti.

footnote: 1. sī. bhavaṅgasantatisaṅkhātaṁ mānasaṁ.

page number: 033

paṭisandhibhavaṅgavīthiyo
cuti ceha tathā bhavantare
puna sandhibhavaṅgamiccayaṁ
parivattati cittasantati.
paṭisaṅkhāya panetamaddhuvaṁ
adhigantvā padamaccutambudhā
susamucchinnasinehabandhanā
samamessanti cirāya subbatāti.
iti abhidhammatthasaṅgahe
vīthimuttasaṅgahavibhāgo nāma pañcamo paricchedo
niṭṭhito ca abhidhammatthasaṅgahe
sabbathāpi cittacetasikasaṅgahavibhāgo.
chaṭṭho paricchedo
ettāvatā vibhattā hi sappabhedappavattikā
cittacetasikā dhammā rūpandāni pavuccati.
samuddesā vibhāgā ca samuṭṭhānā kalāpato
pavattikkamato ceti pañcadhā tattha saṅgaho.
cattāri mahābhūtāni catunnañca mahābhūtānaṁ upādāya rūpañceti
duvidhaṁ cetaṁ rūpaṁ ekādasavidhena saṅgahaṁ gacchati. kathaṁ paṭhavīdhātu
āpodhātu tejodhātu vāyodhātu ca mahābhūtarūpannāma cakkhu sotaṁ

page number: 034

ghānaṁ jivhā kāyo ca pasādarūpannāma rūpaṁ saddo gandho raso
āpodhātuvivajjitabhūtattayasaṅkhātaṁ phoṭṭhabbañca gocararūpannāma itthattaṁ
purisattañca bhāvarūpannāma hadayavatthu hadayarūpannāma jīvitindriyaṁ
jīvitarūpannāma kavaḷiṅkāro āhāro āhārarūpannāmeti
cāṭṭhārasavidhaṁ cetaṁ rūpaṁ sabhāvarūpaṁ salakkhaṇarūpaṁ nipphannarūpaṁ rūparūpaṁ
sammasanarūpanti ca saṅkhyaṁ gacchati. ākāsadhātu paricchedarūpannāma.
kāyaviññatti vacīviññatti viññattirūpannāma. rūpassa lahutā rūpassa
mudutā rūpassa kammaññatā viññattidvayañca vikārarūpannāma.
rūpassa upacayo rūpassa santati rūpassa jaratā rūpassa aniccatā
lakkhaṇarūpannāma. jātirūpamevapanetthaupacayasantatināmena pavuccatīti.
ekādasavidhampetaṁ rūpaṁ aṭaṭhavīsatividhaṁ hoti sarūpavasena. kathaṁ.
bhūtappasādavisayā bhāvo hadayamiccapi
jīvitāhārarūpehi aṭṭhārasavidhaṁ tathā.
paricchedo ca viññatti vikāro lakkhaṇanti ca
anipphannā dasa ceti aṭṭhavīsavidhambhave.
ayamettha rūpasamuddeso.
sabbañca panetaṁ rūpaṁ ahetukaṁ sappaccayaṁ sāsavaṁ saṅkhataṁ lokiyaṁ
kāmāvacaraṁ anārammaṇaṁ appahātabbamevāti ekavidhampi
ajjhattikabāhirādivasena bahudhā bhedaṁ gacchatīti. kathaṁ. pasādasaṅkhātaṁ
pañcavidhampi ajjhattikarūpannāma itaraṁ bāhirarūpannāma.
pasādahadayasaṅkhātaṁ chabbidhampi vatthurūpannāma itaraṁ avatthurūpannāma.

page number: 035

pasādaviññattisaṅkhātaṁ sattavidhampi dvārarūpaṁ itaraṁ advārarūpaṁ.
pasādabhāvajīvitasaṅkhātaṁ aṭṭhavidhampi indriyarūpaṁ itaramanindriyarūpaṁ.
pasādavisayasaṅkhātaṁ dvādasavidhampi oḷārikarūpaṁ santikerūpaṁ
sappaṭigharūpañca itaraṁ sukhumarūpaṁ dūrerūpaṁ appaṭigharūpañca.
kammajamupādinnakarūpaṁ itaramanupādinnakarūpaṁ. rūpāyatanaṁ sanidassanarūpaṁ
itaramanidassanarūpaṁ. cakkhvādidvayaṁ asampattavasena ghānādittayaṁ
sampattavasenāti pañcavidhampi gocaraggāhikarūpaṁ itaraṁ agocaraggāhikarūpaṁ.
vaṇṇo gandho raso ojā bhūtacatukkañceti aṭṭhavidhampi avinibbhogarūpaṁ
itaraṁ vinibbhogarūpaṁ.
iccevamaṭṭhavīsati- vidhampi ca vicakkhaṇā
ajjhattikādibhedena vibhajanti yathārahaṁ.
ayamettha rūpavibhāgo.
kammaṁ cittaṁ utu āhāro ceti cattāri rūpasamuṭṭhānāni nāma.
tattha kāmāvacaraṁ rūpāvacarañceti pañcavīsatividhampi kusalākusalakammamabhisaṅkhataṁ
ajjhattikasantāne kammasamuṭṭhānarūpaṁ paṭisandhimupādāya khaṇe
khaṇe samuṭṭhāpeti. arūpavipākadvipañcaviññāṇavajjitaṁ
pañcasattatividhampi cittaṁ cittasamuṭṭhānarūpaṁ paṭhamabhavaṅgamupādāya jāyantameva
samuṭṭhāpeti. tattha appanājavanaṁ iriyāpathampi sannāmeti.
voṭṭhabbanakāmāvacarajavanābhiññā pana viññattimpi samuṭṭhāpenti.
somanassajavanāni panettha terasa hasanampi janenti. sītuṇhotusamaññātā
tejodhātu ṭhitippattā utusamuṭṭhānarūpaṁ ajjhattañca

page number: 036

bahiddhā ca yathārahaṁ samuṭṭhāpeti. ojāsaṅkhāto āhāro
āhārasamuṭṭhānarūpaṁ ajjhoharaṇakāle ṭhānappattova samuṭṭhāpeti. tattha
hadayindriyarūpāni kammajāneva. viññattidvayaṁ cittajameva. saddo
cittotujo. lahutādittayaṁ utucittāhārehi sambhoti. avinibbhogarūpāni
ceva ākāsadhātu ca catusambhūtāni. lakkhaṇarūpāni na kutocipi
jāyantīti.
aṭṭhārasa paṇṇarasa terasa dvādasāti ca
kammacittotukāhāra- jāni honti yathākkamaṁ.
jāyamānādirūpānaṁ sabhāvattā hi kevalaṁ
lakkhaṇāni na jāyanti kehicīti pakāsitaṁ.
ayamettha rūpasamuṭṭhānanayo.
ekuppādā ekanirodhā ekanissayā ca sahavuttino ekavīsati
rūpakalāpā nāma. tattha jīvitaṁ avinibbhogarūpañca cakkhunā saha
cakkhudasakanti pavuccati. tathā sotādīhi saddhiṁ sotadasakaṁ ghānadasakaṁ
jivhādasakaṁ kāyadasakaṁ itthībhāvadasakaṁ purisabhāvadasakaṁ vatthudasakañceti
yathākkamaṁ yojetabbaṁ. avinibbhogarūpameva jīvitena saha jīvitanavakanti
pavuccatīti. ime nava kammasamuṭṭhānakalāpā. avinibbhogarūpampana
suddhaṭṭhakaṁ tadeva kāyaviññattiyā saha kāyaviññattinavakaṁ
vacīviññattisaddehi 1- vacīviññattidasakaṁ lahutādīhi ekādasakaṁ
kāyaviññattilahutādīhi dvādasakaṁ vacīviññattisaddalahutādīhi terasakañceti ime
cha cittasamuṭṭhānakalāpā. suddhaṭṭhakaṁ saddanavakaṁ lahutādekādasakaṁ

footnote: 1. sī. vacī...saddehi ca saha vacī..ḍasakaṁ lahutādīhi saddhiṁ lahutādekādasakaṁ kāyu...
footnote: lahutādi duvāsakaṁ vacī..ḷahutādi terasakañceti.

page number: 037

saddalahutādidvādasakañceti ime cattāro utusamuṭṭhānakalāpā.
suddhaṭṭhakaṁ lahutādekādasakañceti ime dve āhārasamuṭṭhānakalāpā.
tattha suddhaṭṭhakaṁ saddanavakañceti dve utusamuṭṭhānakalāpā bahiddhāpi
labbhanti. avasesā pana sabbepi ajjhattikamevāti.
kammacittotukāhāra- samuṭṭhānā yathākkamaṁ
nava cha caturo dveti kalāpā ekavīsati.
kalāpānaṁ pariccheda- lakkhaṇattā vicakkhaṇā
na kalāpaṅgamiccāhu ākāsaṁ lakkhaṇāni ca.
ayamettha kalāpayojanā.
sabbānipi panetāni rūpāni kāmaloke yathārahaṁ anūnāni pavattiyaṁ
upalabbhanti. paṭisandhiyampana saṁsedajānañceva opapātikānañca
cakkhusotaghānajivhākāyabhāvavatthudasakasaṅkhātāni satta dasakāni
pātubhavanti ukkaṭṭhavasena. omakavasena pana cakkhusotaghānabhāvadasakāni
kadāci na labbhantipi. tasmā tesaṁ vasena kalāpahāni
veditabbā. gabbhaseyyakasattānampana kāyabhāvavatthudasakasaṅkhātāni
tīṇi dasakāni pātubhavanti. tatthāpi bhāvadasakaṁ kadāci na labbhati.
tato paraṁ pana pavattikāle kamena cakkhudasakādīni pātubhavanti.
iccevaṁ paṭisandhimupādāya kammasamuṭṭhānā dutiyacittamupādāya
cittasamuṭṭhānā ṭhitikālamupādāya utusamuṭṭhānā ojāpharaṇamupādāya
āhārasamuṭṭhānā ceti catusamuṭṭhānā rūpakalāpasantati kāmaloke dīpajālā
viya nadīsoto viya ca yāvatāyukamabbocchinnā pavattatīti.

page number: 038

maraṇakāle pana cuticittopari sattarasamacittassa ṭhitikālamupādāya
kammajarūpāni na uppajjanti. puretaramuppannāni ca kammajarūpāni
cuticittasamakālameva pavattitvā nirujjhanti. tato paraṁ cittajamāhārajarūpañca
vocchijjati. tato paraṁ utusamuṭṭhānarūpaparamparā ca 1- matakaḷevaraṁ
sandhāya pavattanti.
iccevaṁ matasattānaṁ punadeva bhavantare
paṭisandhimupādāya tathārūpaṁ pavattati.
rūpaloke pana ghānajivhākāyabhāvadasakāni ceva
āhārajakalāpāni ca na labbhanti tasmā tesaṁ paṭisandhikāle
cakkhusotavatthuvasena tīṇi dasakāni jīvitanavakañceti cattāro
kammasamuṭṭhānakalāpā pavattiyaṁ cittotusamuṭṭhānā ca labbhanti. asaññīsattānaṁ
pana cakkhusotavatthusaddādīnipi na labbhanti tathā sabbānipi
cittajarūpāni tasmā tesaṁ paṭisandhikāle jīvitanavakameva labbhati pavattiyaṁ
ca saddanavakavajjitamutusamuṭṭhānarūpaṁ atiricchatīti. iccevaṁ
kāmarūpāsaññīsaṅkhātesu tīsu ṭhānesu paṭisandhippavattivasena duvidhā
rūpappavatti veditabbā.
aṭṭhavīsati kāmesu honti tevīsa rūpisu
sattarasevāsaññīnaṁ arūpe natthi kiñcipi.
saddo vikāro jaratā maraṇañcopapattiyaṁ
na labbhanti pavatte tu na kiñcīpi na labbhati.
ayamettha rūpappavattikkamo.

footnote: 1. sī. yāva.

page number: 039

nibbānampana lokuttarasaṅkhātaṁ catumaggañāṇena sacchikātabbaṁ.
maggaphalānamālambanabhūtaṁ vānasaṅkhātāya taṇhāya nikkhantattā
nibbānanti pavuccati. tadeva sabhāvato ekavidhampi
saupādisesanibbānadhātu anupādisesanibbānadhātu ceti duvidhaṁ hoti
kāraṇapariyāyena. tathā suññatamanimittamappaṇihitañceti tividhaṁ hoti
ākārabhedena.
padamaccutamaccantaṁ asaṅkhatamanuttaraṁ
nibbānamiti bhāsanti vānamuttā mahesayo.
iti cittaṁ cetasikaṁ rūpaṁ nibbānamiccapi
paramatthaṁ pakāsenti catudhāva tathāgatā.
iti abhidhammatthasaṅgahe
rūpasaṅgahavibhāgo nāma chaṭṭho paricchedo.
sattamo paricchedo
dvāsattatividhā vuttā vatthudhammā salakkhaṇā
tesandāni yathāyogaṁ pavakkhāmi samuccayaṁ.
akusalasaṅgaho missakasaṅgaho bodhipakkhiyasaṅgaho sabbasaṅgaho ceti
samuccayasaṅgaho catubbidho veditabbo. kathaṁ. akusalasaṅgaho tāva.
cattāro āsavā kāmāsavo bhavāsavo diṭṭhāsavo avijjāsavo ca.
cattāro oghā kāmogho bhavogho diṭṭhogho avijjogho ca.
cattāro yogā kāmayogo bhavayogo diṭṭhiyogo avijjāyogo ca.

page number: 040

cattāro ganthā abhijjhā kāyagantho byāpādo kāyagantho
sīlabbataparāmāso kāyagantho idaṁsaccābhiniveso kāyagantho ca.
cattāro upādānā kāmūpādānaṁ diṭṭhūpādānaṁ sīlabbatūpādānaṁ
attavādūpādānañca. cha nīvaraṇāni kāmacchandanīvaraṇaṁ byāpādanīvaraṇaṁ
thīnamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ
avijjānīvaraṇañca. satta anusayā kāmarāgānusayo bhavarāgānusayo
paṭighānusayo mānānusayo diṭṭhānusayo vicikicchānusayo avijjānusayo
ca. dasa saññojanāni kāmarāgasaññojanaṁ rūparāgasaññojanaṁ
arūparāgasaññojanaṁ paṭighasaññojanaṁ mānasaññojanaṁ diṭṭhisaññojanaṁ
sīlabbataparāmāsasaññojanaṁ vicikicchāsaññojanaṁ uddhaccasaññojanaṁ
avijjāsaññojanañca suttante. aparānipi dasa saññojanāni
kāmarāgasaññojanaṁ bhavarāgasaññojanaṁ paṭighasaññojanaṁ mānasaññojanaṁ
diṭṭhisaññojanaṁ sīlabbataparāmāsasaññojanaṁ vicikicchāsaññojanaṁ
issāsaññojanaṁ macchariyasaññojanaṁ avijjāsaññojanañca abhidhamme.
dasa kilesā lobho doso moho māno diṭṭhi vicikicchā thīnaṁ
uddhaccaṁ ahirikaṁ anottappañca. āsavādīsu panettha kāmabhavanāmena
tabbatthukā taṇhā adhippetā. sīlabbataparāmāso idaṁsaccābhiniveso
attavādoti 1- tathā pavattaṁ diṭṭhigatameva pavuccatīti.
āsavoghā ca yogā ca tayo ganthā ca vatthuto
upādānā duve dhammā 2- aṭṭha nīvaraṇā siyuṁ.

footnote: 1. sī. attavādupādānaṁ. 2. sī. vuttā.

page number: 041

chaḷevānusayā honti nava saññojanā matā
klesā daseti vuttoyaṁ navadhā pāpasaṅgaho.
missakasaṅgahe cha hetū lobho doso moho alobho adoso
amoho ca. satta jhānaṅgāni vitakko vicāro pīti ekaggatā
somanassaṁ domanassaṁ upekkhā ca. dvādasa maggaṅgāni sammādiṭṭhi
sammāsaṅkappo sammāvācā sammākammanto sammāājīvo
sammāvāyāmo sammāsati sammāsamādhi micchādiṭṭhi micchāsaṅkappo
micchāvāyāmo micchāsamādhi ca. bāvīsatindriyāni cakkhundriyaṁ
sotindriyaṁ ghānindriyaṁ jivhindriyaṁ kāyindriyaṁ itthindriyaṁ
purisindriyaṁ jīvitindriyaṁ manindriyaṁ sukhindriyaṁ dukkhindriyaṁ
somanassindriyaṁ domanassindriyaṁ upekkhindriyaṁ saddhindriyaṁ
viriyindriyaṁ satindriyaṁ samādhindriyaṁ paññindriyaṁ
anaññataññassāmītindriyaṁ aññindriyaṁ aññātāvindriyañca. nava
balāni saddhābalaṁ viriyabalaṁ satibalaṁ samādhibalaṁ paññābalaṁ
hiribalaṁ ottappabalaṁ ahirikabalaṁ anottappabalañca. cattāro
adhipatī chandādhipati viriyādhipati cittādhipati vīmaṁsādhipati ca. cattāro
āhārā kavaḷiṅkāro āhāro phasso dutiyo manosañcetanā
tatiyo 1- viññāṇaṁ catuttho 2-. indriyesu panettha sotāpattimaggañāṇaṁ
anaññataññassāmītindriyaṁ arahattaphalañāṇaṁ aññātāvindriyaṁ
majjhe cha ñāṇāni aññindriyānīti vuccanti. jīvitindriyañca
rūpārūpavasena duvidhaṁ hoti. pañcaviññāṇesu jhānaṅgāni aviriyesu

footnote: 1. katthaci tatiyāti dassati. 2. katthaci catutthanti dissati.

page number: 042

balāni ahetukesu maggaṅgāni na labbhanti. tathā vicikicchācitte
ekaggatā maggindriyabalabhāvaṁ na gacchati. dvihetukatihetukajavanesveva
yathāsambhavaṁ adhipati ekova labbhatīti.
cha hetū pañca jhānaṅgā maggaṅgā nava vatthuto
soḷasindriyadhammā ca baladhammā naveritā.
cattārodhipatī vuttā tathāhārāti sattadhā
kusalādisamākiṇṇo vutto missakasaṅgaho.
bodhipakkhiyasaṅgahe cattāro satipaṭṭhānā kāyānupassanāsatipaṭṭhānaṁ
vedanānupassanāsatipaṭṭhānaṁ cittānupassanāsatipaṭṭhānaṁ
dhammānupassanāsatipaṭṭhānañca. cattāro sammappadhānā uppannānaṁ
pāpakānaṁ akusalānaṁ dhammānaṁ pahānāya vāyāmo anuppannānaṁ
pāpakānaṁ akusalānaṁ dhammānaṁ anuppādāya vāyāmo anuppannānaṁ
kusalānaṁ dhammānaṁ uppādāya vāyāmo uppannānaṁ kusalānaṁ dhammānaṁ
bhiyyobhāvāya vāyāmo ca. cattāro iddhipādā chandiddhipādo
viriyiddhipādo cittiddhipādo vīmaṁsiddhipādo ca. pañcindriyāni
saddhindriyaṁ viriyindriyaṁ satindriyaṁ samādhindriyaṁ paññindriyañca.
pañca balāni saddhābalaṁ viriyabalaṁ satibalaṁ samādhibalaṁ paññābalañca.
satta bojjhaṅgā satisambojjhaṅgo dhammavicayasambojjhaṅgo
viriyasambojjhaṅgo pītisambojjhaṅgo passaddhisambojjhaṅgo
samādhisambojjhaṅgo upekkhāsambojjhaṅgo ca. aṭṭha maggaṅgāni
sammādiṭṭhi sammāsaṅkappo sammāvācā sammākammanto

page number: 043

sammāājīvo sammāvāyāmo sammāsati sammāsamādhi ca. ettha pana
cattāro satipaṭṭhānāti sammāsati ekāva pavuccati. tathā
cattāro sammappadhānāti ca sammāvāyāmo.
chando cittamupekkhā ca saddhāpassaddhipītiyo
sammādiṭṭhi ca saṅkappo vāyāmo viratittayaṁ.
sammāsati samādhīti cuddasete sabhāvato
sattattiṁsappabhedena sattadhā tattha saṅgaho.
saṅkappapassaddhi ca pītyupekkhā
chando ca cittaṁ viratittayañca
navekaṭhānā viriyaṁ navaṭṭha
satī samādhī catu pañca paññā
saddhā duṭhānuttamasattatiṁsa-
dhammānameso pavaro vibhāgo.
sabbe lokuttare honti na vā saṅkappapītiyo
lokiyepi yathāyogaṁ chabbisuddhippavattiyaṁ.
sabbasaṅgahepañcakkhandhārūpakkhandhovedanākkhandhosaññākkhandho
saṅkhārakkhandho viññāṇakkhandho ca. pañcūpādānakkhandhā rūpūpādānakkhandho
vedanūpādānakkhandho saññūpādānakkhandho saṅkhārūpādānakkhandho
viññāṇūpādānakkhandho ca. dvādasāyatanāni cakkhvāyatanaṁ
sotāyatanaṁ ghānāyatanaṁ jivhāyatanaṁ kāyāyatanaṁ manāyatanaṁ rūpāyatanaṁ
saddāyatanaṁ gandhāyatanaṁ rasāyatanaṁ phoṭṭhabbāyatanaṁ dhammāyatanañca.

page number: 044

aṭṭhārasa dhātuyo cakkhudhātu sotadhātu ghānadhātu jivhādhātu kāyadhātu
rūpadhātu saddadhātu gandhadhātu rasadhātu phoṭṭhabbadhātu cakkhuviññāṇadhātu
sotaviññāṇadhātu ghānaviññāṇadhātu jivhāviññāṇadhātu
kāyaviññāṇadhātu manodhātu dhammadhātu manoviññāṇadhātu ca. cattāri
ariyasaccāni dukkhaṁ ariyasaccaṁ dukkhasamudayo ariyasaccaṁ dukkhanirodho
ariyasaccaṁ dukkhanirodhagāminīpaṭipadā ariyasaccañca.
ettha pana cetasikasukhumarūpanibbānavasena ekūnasattati dhammā
dhammāyatanaṁ dhammadhātūti ca saṅkhyaṁ gacchanti. manāyatanameva
sattaviññāṇadhātuvasena bhijjati.
rūpañca vedanā saññā sesā cetasikā tathā
viññāṇamiti pañcete pañcakkhandhāti bhāsitā.
pañcupādānakhandhāti tathā tebhūmikā matā
bhedābhāvena nibbānaṁ khandhasaṅgahanissaṭaṁ.
dvārālambanabhedena bhavantāyatanāni ca
dvārālambanataduppanna- pariyāyena dhātuyo.
dukkhaṁ tebhūmikaṁ vaṭṭaṁ taṇhā samudayo bhave
nirodho nāma nibbānaṁ maggo lokuttaro mato.
maggayuttā phalā ceva catusaccavinissaṭā
iti pañcappabhedena pavutto sabbasaṅgaho.
iti abhidhammatthasaṅgahe
samuccayasaṅgahavibhāgo nāma sattamo paricchedo.

page number: 045

aṭṭhamo paricchedo
yesaṁ saṅkhatadhammānaṁ ye dhammā paccayā yathā
taṁvibhāgamihedāni pavakkhāmi yathārahaṁ.
paṭiccasamuppādanayo paṭṭhānanayo ceti paccayasaṅgaho duvidho
veditabbo. tattha tabbhāvabhāvibhāvākāramattopalakkhito
paṭiccasamuppādanayo. paṭṭhānanayo pana āhacca paccayaṭṭhitimārabbha
pavuccati. ubhayampana vomissetvā papañcenti ācariyā. tattha
avijjāpaccayā saṅkhārā saṅkhārapaccayā viññāṇaṁ
viññāṇapaccayā nāmarūpaṁ nāmarūpapaccayā saḷāyatanaṁ saḷāyatanapaccayā
phasso phassapaccayā vedanā vedanāpaccayā taṇhā
taṇhāpaccayā upādānaṁ upādānapaccayā bhavo bhavapaccayā jāti
jātipaccayā jarāmaraṇaṁ sokaparidevadukkhadomanassupāyāsā sambhavanti
evametassa kevalassa dukkhakkhandhassa samudayo hotīti
ayamettha paṭiccasamuppādanayo.
tattha tayo addhā dvādasaṅgāni vīsati ākārā tisandhī
catusaṅkhepā tīṇi vaṭṭāni dve mūlāni ca veditabbāni. kathaṁ.
avijjāsaṅkhārā atīto addhā jāti jarāmaraṇaṁ anāgato addhā
majjhe aṭṭha paccuppanno addhāti tayo addhā. avijjā saṅkhārā
viññāṇaṁ nāmarūpaṁ saḷāyatanaṁ phasso vedanā taṇhā upādānaṁ
bhavo jāti jarāmaraṇanti dvādasaṅgāni. sokādivacanaṁ panettha

page number: 046

nissandanidassanaṁ 1-. avijjāsaṅkhāraggahaṇena panettha taṇhūpādānabhavāpi
gahitā bhavanti tathā taṇhūpādānabhavaggahaṇena ca avijjāsaṅkhārā
jātijarāmaraṇaggahaṇena ca viññāṇādiphalapañcakameva gahitanti katvā
atīte hetavo pañca idāni phalapañcakaṁ
idāni hetavo pañca āyatiṁ phalapañcakanti.
vīsati ākārā tisandhī catusaṅkhepā ca bhavanti.
avijjātaṇhūpādānā ca kilesavaṭṭaṁ kammabhavasaṅkhāto bhavekadeso saṅkhārā
ca kammavaṭṭaṁ upapattibhavasaṅkhāto bhavekadeso avasesā ca
vipākavaṭṭanti tīṇi vaṭṭāni. avijjātaṇhāvasena dve mūlāni ca
veditabbāni.
tesameva ca mūlānaṁ nirodhena nirujjhati
jarāmaraṇamucchāya pīḷitānamabhiṇhaso.
āsavānaṁ samuppādā avijjā ca pavaḍḍhati 2-
vaṭṭamāvaddhamiccevaṁ tebhūmikamanādikaṁ
paṭiccasamuppādoti paṭṭhapesi mahāmuni.
hetupaccayo ārammaṇapaccayo adhipatipaccayo anantarapaccayo
samanantarapaccayo sahajātapaccayo aññamaññapaccayo nissayapaccayo
upanissayapaccayo purejātapaccayo pacchājātapaccayo āsevanapaccayo
kammapaccayo vipākapaccayo āhārapaccayo indriyapaccayo jhānapaccayo
maggapaccayo sampayuttapaccayo vippayuttapaccayo atthipaccayo natthipaccayo
vigatapaccayo avigatapaccayoti ayamettha paṭṭhānanayo. tattha

footnote: 1. sī. nissandaphalanidassanaṁ. 2. sī. pavattati.

page number: 047

chadhā nāmantu nāmassa pañcadhā nāmarūpinaṁ
ekadhā puna rūpassa rūpaṁ nāmassa cekadhā.
paññattināmarūpāni nāmassa duvidhā dvayaṁ
dvayassa navadhā ceti chabbidhā paccayā kathaṁ.
anantaraniruddhā cittacetasikā dhammā paccuppannānaṁ
cittacetasikānaṁ dhammānaṁ anantarasamanantaranatthivigatavasena purimāni javanāni
pacchimānaṁ javanānaṁ āsevanavasena sahajātā cittacetasikā dhammā
aññamaññaṁ sampayuttavaseneti ca chadhā nāmaṁ nāmasseva paccayo
hoti. hetujjhānaṅgamaggaṅgāni sahajātānaṁ nāmarūpānaṁ hetvādivasena
sahajātā cetanā sahajātānaṁ nāmarūpānaṁ nānākkhaṇikā cetanā
kammābhinibbattānaṁ nāmarūpānaṁ kammavasena vipākakkhandhā aññamaññaṁ
sahajātarūpānañca 1- vipākavaseneti ca pañcadhā nāmaṁ nāmarūpānaṁ paccayo
hoti. pacchājātā cittacetasikā dhammā purejātassa imassa
kāyassa pacchājātavaseneti ekadhāva nāmaṁ rūpassa paccayo hoti.
cha vatthūni pavattiyaṁ sattannaṁ viññāṇadhātūnaṁ pañcālambanāni ca
pañcaviññāṇavīthiyā purejātavaseneti ekadhāva rūpaṁ nāmassa paccayo
hoti.
ārammaṇavasena upanissayavaseneti ca duvidhā paññattināmarūpāni
nāmasseva paccayā honti. tattha rūpādivasena chabbidhamālambanaṁ.
upanissayo pana tividho hoti ārammaṇūpanissayo anantarūpanissayo
pakatūpanissayo ca. tattha ālambanameva garukatamārammaṇūpanissayo.

footnote: 1. katthaci sahajātānaṁ nāmarūpānanti dissati.

page number: 048

anantaraniruddhā cittacetasikā dhammā anantarūpanissayo. rāgādayo
pana dhammā saddhādayo ca sukhadukkhaṁ puggalo bhojanamutu senāsanañca
yathārahamajjhattañca bahiddhā ca kusalādidhammānaṁ kammavipākānanti
ca bahudhā hoti pakatūpanissayo. adhipatisahajātāññamañña-
nissayāhārindriyavippayuttātthiavigatavaseneti yathārahaṁ navadhā
nāmarūpāni nāmarūpānaṁ paccayā honti.
tattha garukatamālambanamālambanādhipativasena nāmānaṁ sahajātādhipati
catubbidhopi sahajātādhipativasena sahajātānaṁ nāmarūpānanti ca duvidho
hoti adhipatipaccayo. cittacetasikā dhammā aññamaññaṁ
sahajātarūpānañca mahābhūtā aññamaññaṁ upādārūpānañca paṭisandhikkhaṇe
vatthuvipākā aññamaññanti ca tividho hoti sahajātapaccayo.
cittacetasikā dhammā aññamaññaṁ mahābhūtā aññamaññaṁ paṭisandhikkhaṇe
vatthuvipākā aññamaññanti ca tividho hoti aññamaññapaccayo.
cittacetasikā dhammā aññamaññaṁ sahajātarūpānañca mahābhūtā
aññamaññaṁ upādārūpānañca cha vatthūni sattannaṁ viññāṇadhātūnanti ca
tividho hoti nissayapaccayo. kavaḷiṅkāro āhāro imassa kāyassa
arūpino āhārā sahajātānaṁ nāmarūpānanti ca duvidho hoti
āhārapaccayo. pañca pasādā pañcannaṁ viññāṇānaṁ jīvitindriyaṁ 1-
upādinnakarūpānaṁ arūpino indriyā sahajātānaṁ nāmarūpānanti ca
tividho hoti indriyapaccayo okkantikkhaṇe vatthu vipākānaṁ sahajātavasena
cittacetasikā dhammā sahajātarūpānaṁ sahajātavasena pacchājātā

footnote: 1. sī. rūpajīvitindriyaṁ.

page number: 049

cittacetasikā dhammā purejātassa imassa kāyassa pacchājātavasena
cha vatthūni pavattiyaṁ santannaṁ viññāṇadhātūnaṁ purejātavaseneti ca
tividho hoti vippayuttapaccayo.
sahajātaṁ purejātaṁ pacchājātañca sabbathā
kavaḷiṅkāro āhāro rūpajīvitamiccayanti.
pañcavidho hoti atthipaccayo. tathā avigatapaccayo.
ālambanūpanissayakammatthipaccayesu ca sabbepi paccayā samodhānaṁ gacchanti.
sahajātarūpanti panettha sabbathāpi 1- pavatte cittasamuṭṭhānānaṁ paṭisandhiyaṁ
katattārūpānañca vasena duvidhaṁ hotīti veditabbaṁ.
iti tekālikā dhammā kālamuttā ca sambhavā
ajñattañca bahiddhā ca saṅkhatāsaṅkhatā tathā.
paññatti nāmarūpānaṁ vasena tividhā ṭhitā
paccayā nāma paṭṭhāne catuvīsati sabbathā.
tattha rūpadhammā rūpakkhandho cittacetasikasaṅkhātā cattāro
arūpino khandhā nibbānañceti pañcavidhaṁ arūpanti ca nāmanti ca
pavuccati. tato avasesā paññatti. sā pana paññāpiyattā
paññatti paññāpanato paññattīti ca duvidhā hoti. kathaṁ.
taṁtaṁbhūtapariṇāmākāramupādāya tathā tathā paññattā bhūmipabbatādikā.
sambhārasannivesākāramupādāya rathasakaṭādikā 2-. khandhapañcakamupādāya
purisapuggalādikā. candāvaṭṭanādikamupādāya disākālādikā.

footnote: 1. sī. sabbatthāpi. 2. sī. geharathasakaṭādikā.

page number: 050

asamphuṭṭhākāramupādāya kūpaguhādikā. taṁtaṁbhūtanimittaṁ
bhāvanāvisesañcopādāya kasiṇanimittādikā cetievamādibhedā pana paramatthato
avijjamānāpi atthacchāyākārena cittuppādānamālambanabhūtā taṁtaṁ
upādāya upanidhāya kāraṇaṁ katvā tathā tathā parikappiyamānā saṅkhāyati
samaññāyati vohariyati paññāpiyatīti paññattīti pavuccati. ayaṁ
paññāpiyattā paññatti nāma. paññāpanato paññatti pana
nāmanāmakammādināmena paridīpitā. sā vijjamānapaññatti
avijjamānapaññatti vijjamānenāvijjamānapaññatti avijjamānenavijjamānapaññatti
vijjamānenavijjamānapaññatti avijjamānenāvijjamānapaññatti
ceti chabbidhā hoti. tattha yadā pana paramatthato vijjamānaṁ
rūpavedanādiṁ etāya paññāpenti tadāyaṁ vijjamānapaññattīti pavuccati.
yadā pana paramatthato avijjamānaṁ bhūmipabbatādiṁ etāya paññāpenti
tadāyaṁ avijjamānapaññattīti pavuccati. ubhinnaṁ pana vomissakavasena
sesā yathākkamaṁ chaḷabhiñño itthīsaddo cakkhuviññāṇaṁ rājaputtoti
ca veditabbā.
vacīghosānusārena sotaviññāṇavīthiyā
pavattānantaruppanna- manodvārassa gocarā
atthā yassānusārena viññāyanti tato paraṁ
sāyaṁ paññatti viññeyyā lokasaṅketanimmitāti.
iti abhidhammatthasaṅgahe
paccayasaṅgahavibhāgo nāma aṭṭhamo paricchedo.

page number: 051

navamo paricchedo
samathavipassanānaṁ bhāvanānamito paraṁ
kammaṭṭhānaṁ pavakkhāmi duvidhampi yathākkamaṁ.
tattha samathasaṅgahe tāva dasa kasiṇāni dasa asubhā dasa
anussatiyo catasso appamaññāyo ekā saññā ekaṁ
vavatthānaṁ cattāro āruppā ceti sattavidhena samathakammaṭṭhānasaṅgaho.
rāgacaritā dosacaritā mohacaritā saddhācaritā buddhicaritā
vitakkacaritā ceti chabbidhena caritasaṅgaho. parikammabhāvanā upacārabhāvanā
appanābhāvanā ceti tisso bhāvanā. parikammanimittaṁ
uggahanimittaṁ paṭibhāganimittañceti tīṇi nimittāni veditabbāni.
kathaṁ. paṭhavīkasiṇaṁ āpokasiṇaṁ tejokasiṇaṁ vāyokasiṇaṁ nīlakasiṇaṁ
pītakasiṇaṁ lohitakasiṇaṁ odātakasiṇaṁ ākāsakasiṇaṁ ālokakasiṇañceti
imāni dasa kasiṇāni nāma. uddhumātakaṁ vinīlakaṁ vipubbakaṁ vicchiddakaṁ
vikkhāyitakaṁ vikkhittakaṁ hatavikkhittakaṁ lohitakaṁ puḷuvakaṁ aṭṭhikañceti
ime dasa asubhā nāma. buddhānussati dhammānussati saṅghānussati
sīlānussati cāgānussati devatānussati upasamānussati maraṇānussati
kāyagatāsati ānāpānassati ceti imā dasa anussatiyo nāma.
mettā karuṇā muditā upekkhā ceti imā catasso appamaññāyo
nāma brahmavihārāti vuccanti 1-. āhāre paṭikkūlasaññā ekā
saññā nāma. catudhātuvavatthānaṁ ekaṁ vavatthānaṁ nāma.

footnote: 1. sī. brahmavihāroti ca pavuccati.

page number: 052

ākāsānañcāyatanādayo cattāro āruppā nāmāti. sabbathāpi
samathaniddese cattāḷīsaṁ kammaṭṭhānāni bhavanti.
caritāsu pana dasa asubhā kāyagatāsatisaṅkhātā koṭṭhāsabhāvanā
ca rāgacaritassa sappāyā. catasso appamaññāyo nīlādīni ca
cattāri kasiṇāni dosacaritassa. ānāpānaṁ mohacaritassa vitakkacaritassa
ca. buddhānussatiādayo cha saddhācaritassa. maraṇopasamasaññāvavatthānāni
buddhicaritassa. sesāni pana sabbānipi kammaṭṭhānāni
sabbesampi sappāyāni. tatthāpi kasiṇesu puthulaṁ mohacaritassa
khuddakaṁ vitakkacaritassāti.
ayamettha sappāyabhedo.
bhāvanāsu pana sabbatthāpi parikammabhāvanā labbhateva.
buddhānussatiādīsu aṭṭhasu saññāvavatthānesu cāti dasasu kammaṭṭhānesu
upacārabhāvanā sampajjati natthi appanā. sesesu pana
samattiṁsakammaṭṭhānesu appanābhāvanāpi sampajjati. tatthāpi dasa kasiṇāni
ānāpānañca pañcakajjhānikāni. dasa asubhā kāyagatāsati ca
paṭhamajjhānikā mettādayo tayo catukkajjhānikā upekkhā pañcamajjhānikāti
chabbīsati rūpāvacarajjhānikāni kammaṭṭhānāni. cattāro
pana āruppā arūpajjhānikāti.
ayamettha bhāvanābhedo.
nimittesu pana parikammanimittaṁ uggahanimittañca sabbatthāpi
yathārahaṁ pariyāyena labbhateva 1-. paṭibhāganimittaṁ pana

footnote: 1. sī. labbhanteva.

page number: 053

kasiṇāsubhakoṭṭhāsānāpānesveva labbhati. tattha hi paṭibhāganimittamārabbha
upacārasamādhi appanāsamādhi ca pavattanti. kathaṁ. ādikammikassa
hi paṭhavīmaṇḍalādīsu nimittaṁ uggaṇhantassa tamālambanaṁ
parikammanimittanti pavuccati sā ca bhāvanā parikammabhāvanā nāma. yadā
pana taṁ nimittaṁ cittena samuggahitaṁ hoti cakkhunā passantasseva
manodvārassa āpāthamāgataṁ tadā tameva ālambanaṁ uggahanimittaṁ nāma
hoti sā ca bhāvanā samādhiyati. tathāsamāhitassa panetassa tato
paraṁ tasmiṁ uggahanimitte parikammasamādhinā bhāvanamanuyuñjantassa yadā
tappaṭibhāgaṁ vatthudhammavimuccitaṁ paññattisaṅkhātaṁ bhāvanāmayamālambanaṁ
citte sannisinnaṁ samappitaṁ hoti tadā paṭibhāganimittamuppannanti 1-
pavuccati. tato paṭṭhāyeva paripanthavippahīnā 2- kāmāvacarasamādhisaṅkhātā
upacārabhāvanā nipphannā nāma hoti. tato paraṁ tadeva
paṭibhāganimittaṁ upacārasamādhinā samāsevantassa rūpāvacarapaṭhamajjhānamappeti.
tato paraṁ tadeva paṭhamajjhānaṁ āvajjanaṁ samāpajjanaṁ
adhiṭṭhānaṁ vuṭṭhānaṁ paccavekkhaṇañceti imāhi pañcahi vasitāhi vasībhūtaṁ
katvā vitakkādikamoḷārikaṅgappahānāya vicārādisukhumaṅguppattiyā
padahanto 3- yathākkamaṁ dutiyajjhānādayo yathārahamappeti. iccevaṁ
paṭhavīkasiṇādīsu bāvīsatikammaṭṭhānesu paṭibhāganimittamupalabbhati.
avasesesu pana appamaññā sattapaññattiyaṁ pavattanti.
ākāsavajjitakasiṇesu pana yaṅkiñci kasiṇaṁ ugghātetvā
laddhamākāsamanantavasena parikammaṁ karontassa paṭhamāruppamappeti. tameva

footnote: 1. sī. paṭibhāganimittaṁ samuppannanti. 2. sī. paribandha. 3. padahanato..ßēáappeti
footnote: .

page number: 054

paṭhamārūpaviññāṇamanantavasena parikammaṁ karontassa dutiyāruppamappeti.
tameva paṭhamārūpaviññāṇābhāvaṁ pana natthi kiñcīti parikammaṁ
karontassa tatiyāruppamappeti. tatiyāruppaṁ santametaṁ paṇītametanti
parikammaṁ karontassa catutthāruppamappeti. avasesesu ca dasasu
kammaṭṭhānesu buddhaguṇādikamālambanamārabbha parikammaṁ katvā tasmiṁ
nimitte sādhukamuggahite tattheva parikammañca samādhiyati upacāro ca
uppajjati.
cattāḷīsakammaṭṭhānanayo.
abhiññāvasena pavattamānaṁ pana rūpāvacarapañcamajjhānaṁ
abhiññāpādakapañcamajjhānā vuṭṭhahitvā adhiṭṭheyyādikamāvajjitvā parikammaṁ
karontassa rūpādīsu ālambanesu yathārahamappeti. abhiññā
ca nāma
iddhividhā dibbasotaṁ paracittavijānanā
pubbenivāsānussati dibbacakkhūti pañcadhā.
ayamettha gocarabhedo
niṭṭhito ca samathakammaṭṭhānanayo.
vipassanākammaṭṭhāne pana sīlavisuddhi cittavisuddhi diṭṭhivisuddhi
kaṅkhāvitaraṇavisuddhi maggāmaggañāṇadassanavisuddhi paṭipadāñāṇadassanavisuddhi
ñāṇadassanavisuddhi ceti sattavidhena visuddhisaṅgaho. anicca
lakkhaṇaṁ dukkhalakkhaṇaṁ anattalakkhaṇañceti tīṇi lakkhaṇāni.
aniccānupassanā dukkhānupassanā anattānupassanā ceti tisso anupassanā.

page number: 055

sammasanañāṇaṁ udayabbayañāṇaṁ bhaṅgañāṇaṁ bhayañāṇaṁ ādīnavañāṇaṁ
nibbidāñāṇaṁ muñcitukamyatāñāṇaṁ paṭisaṅkhāñāṇaṁ saṅkhārupekkhāñāṇaṁ
anulomañāṇañceti dasa vipassanāñāṇāni. suññato vimokkho
animitto vimokkho appaṇihito vimokkho ceti tayo vimokkhā.
suññatānupassanā animittānupassanā appaṇihitānupassanā ceti tīṇi
vimokkhamukhāni ca veditabbāni.
kathaṁ. pāṭimokkhasaṁvarasīlaṁ indriyasaṁvarasīlaṁ ājīvapārisuddhisīlaṁ
paccayasannissitasīlañceti catupārisuddhisīlaṁ sīlavisuddhi nāma.
upacārasamādhi appanāsamādhi ceti duvidhopi samādhi cittavisuddhi nāma.
lakkhaṇarasapaccuppaṭṭhānapadaṭṭhānavasena nāmarūpapariggaho diṭṭhivisuddhi
nāma. tesameva ca nāmarūpānaṁ paccayapariggaho kaṅkhāvitaraṇavisuddhi
nāma. tato paraṁ pana tathā pariggahitesu sapaccayesu
tebhūmikasaṅkhāresu atītādibhedabhinnesu khandhādinayamārabbha kalāpavasena
saṅkhipitvā aniccaṁ khayaṭṭhena dukkhaṁ bhayaṭṭhena anattā asārakaṭṭhenāti
addhānavasena santativasena khaṇavasena vā sammasanañāṇena lakkhaṇattayaṁ
sammasantassa tesveva paccayavasena khaṇavasena ca udayabbayañāṇena
udayabbayaṁ samanupassantassa ca
obhāso pīti passaddhi adhimokkho ca paggaho
sukhaṁ ñāṇamupaṭṭhāna- mupekkhā ca nikanti ceti.
obhāsādivipassanūpakkilesaparipanthapariggahavasena 1- maggalakkhaṇavavatthānaṁ
maggāmaggañāṇadassanavisuddhi nāma. tathā paripanthavimuttassa 1-

footnote: 1. sī. paribandha....

page number: 056

pana tassa udayabbayañāṇato paṭṭhāya yāvānulomā tilakkhaṇaṁ
vipassanāparamparāya paṭipajjantassa nava vipassanāñāṇāni
paṭipadāñāṇadassanavisuddhi nāma. tassevaṁ paṭipajjantassa pana
vipassanāparipākamāgamma idāni appanā uppajjissatīti bhavaṅgaṁ vocchinditvā
uppannamanodvārāvajjanānantaraṁ dve tīṇi vipassanācittāni yaṅkiñci
aniccādilakkhaṇamārabbha parikammopacārānulomanāmena pavattanti.
yā vipassanā sikhappattā [1]- sānulomā saṅkhārupekkhā
vuṭṭhānagāminīvipassanāti [2]- vuccati. tato paraṁ gotrabhūcittaṁ
nibbānamālambitvā puthujjanagottamabhibhavantamariyagottamabhisambhontañca pavattati.
tassānantarameva maggo dukkhasaccaṁ parijānanto samudayasaccaṁ pajahanto
nirodhasaccaṁ sacchikaronto maggasaccabhāvanāvasena appanāvīthimotarati.
tato paraṁ dve tīṇi phalacittāni pavattitvā nirujjhanti. tato
paraṁ bhavaṅgapātova hoti 3-. puna bhavaṅgaṁ pana vicchinditvā 4-
paccavekkhaṇañāṇāni pavattanti.
maggaṁ phalañca nibbānaṁ paccavekkhati paṇḍito
pahīne klese sese ca paccavekkhati vā na vā.
chabbisuddhikkamenevaṁ bhāvetabbo catubbidho
ñāṇadassanavisuddhi nāma maggo pavuccati.
ayamettha visuddhibhedo.
tattha anattānupassanā attābhinivesaṁ muñcantī

footnote: 1. sī. etthantare sāti dissati. 2. sī. etthantare casaddo dissati. 3. sī.
footnote: tato paraṁ dve tīṇi phalacittāni pavattitvā bhavaṅgapātova hoti. 4. sī.
footnote: vocchinditvā.

page number: 057

suññatānupassanā nāma vimokkhamukhaṁ hoti. aniccānupassanā
vipallāsanimittaṁ muñcantī animittānupassanā nāma vimokkhamukhaṁ hoti.
dukkhānupassanā taṇhāpaṇidhiṁ muñcantī appaṇihitānupassanā nāma
vimokkhamukhaṁ hoti. tasmā yadi vuṭṭhānagāminīvipassanā anattato
vipassati suññato vimokkho nāma hoti maggo yadi aniccato
vipassati animitto vimokkho nāma yadi dukkhato vipassati
appaṇihito vimokkho nāmāti ca maggo vipassanāgamanavasena tīṇi nāmāni
labhati. tathā phalañca maggāgamanavasena maggavīthiyaṁ. phalasamāpattivīthiyaṁ
pana yathāvuttanayena vipassantānaṁ yathāsakaṁ phalamuppajjamānampi
vipassanāgamanavaseneva suññatādivimokkhoti pavuccati. ālambanavasena
pana sarasavasena ca nāmattayaṁ sabbatthāpi sabbesampi samameva.
ayamettha vimokkhabhedo.
ettha pana sotāpattimaggaṁ bhāvetvā diṭṭhivicikicchāpahānena
pahīnāpāyagamano sattakkhattuparamo sotāpanno nāma hoti.
sakidāgāmimaggaṁ 1- bhāvetvā rāgadosamohānaṁ tanuttā 2- sakidāgāmī 3-
nāma hoti sakideva imaṁ lokaṁ āgantvā. anāgāmimaggaṁ
bhāvetvā kāmarāgabyāpādānaṁ anavasesappahānena anāgāmī nāma
hoti anāgantvā itthattaṁ. arahattamaggaṁ bhāvetvā
anavasesakilesappahānena arahā nāma hoti khīṇāsavo loke
aggadakkhiṇeyyo.
ayamettha puggalabhedo.

footnote: 1-3. sī. saka.... 2. sī. tanukarattā.

page number: 058

phalasamāpatti panettha sabbesampi yathāsakaṁ phalavasena
sādhāraṇāva. nirodhasamāpattisamāpajjanaṁ pana anāgāmīnañceva
arahantānañca labbhati. tattha yathākkamaṁ paṭhamajjhānādimahaggatasamāpattiṁ
samāpajjitvā vuṭṭhāya tattha gate saṅkhāradhamme tattha tattheva
vipassanto yāva ākiñcaññāyatanaṁ gantvā tato paramadhiṭṭheyyādikaṁ
pubbakiccaṁ katvā nevasaññānāsaññāyatanaṁ samāpajjati. tassa
dvinnaṁ appanājavanānaṁ parato vocchijjati cittasantati. tato
paraṁ nirodhasamāpanno nāma hoti. vuṭṭhānakāle pana anāgāmino
anāgāmiphalacittaṁ arahato ca arahattaphalacittaṁ ekavārameva pavattitvā
bhavaṅgapātova hoti. tato paraṁ paccavekkhaṇañāṇāni pavattantīti 1-.
ayamettha samāpattibhedo
niṭṭhito ca vipassanākammaṭṭhānanayo.
bhāvetabbaṁ paniccevaṁ bhāvanādvayamuttamaṁ
paṭipattirasassādaṁ patthayantena sāsane.
iti abhidhammatthasaṅgahe
kammaṭṭhānasaṅgahavibhāgo nāma navamo paricchedo.
pakaraṇāvasānagāthā
cārittasobhitavisālakulodayena
saddhābhivuddhaparisuddhaguṇodayena
nambavhayena paṇidhāya parānukampaṁ
yaṁ patthitaṁ pakaraṇaṁ pariniṭṭhitantaṁ.

footnote: 1. sī. paccavekkhaṇañāṇaṁ pavattati.

page number: 059

puññena tena vipulena tu mūlasomaṁ
dhaññādhivāsamuditoditamāyugantaṁ
paññāvadātaguṇasobhitalajjibhikkhū
maññantu puññavibhavodayamaṅgalāya.
iti anuruddhācariyena racitaṁ abhidhammatthasaṅgahaṁ nāma pakaraṇaṁ
ganthato paññāsādhikāni aṭṭhasatāni samattāni.
abhidhammatthasaṅgaho niṭṭhito.
----------

page number: 060

footnote: * hanānīmmīkhamūla *
footnote: ******************************

page number: 061

abhidhammatthavibhāvinī
nāma
abhidhammatthasaṅgahaṭīkā
-----
ārambhagāthā
visuddhakaruṇāñāṇaṁ buddhaṁ sambuddhapūjitaṁ
dhammaṁ saddhammasambhūtaṁ natvā saṅghaṁ niraṅgaṇaṁ.
sārīputtaṁ mahātheraṁ pariyattivisāradaṁ
vanditvā sirasā dhīraṁ garuṁ gāravabhājanaṁ.
vaṇṇayissaṁ samālena abhidhammatthasaṅgahaṁ
ābhidhammikabhikkhūnaṁ parampītivivaḍḍhanaṁ.
porāṇehi anekāpi katā yā pana vaṇṇanā
na tāhi sakkā sabbattha attho viññātave idha.
tasmā līnappadānettha sādhippāyamahāpayaṁ
vibhāvento samāsena racayissāmi vaṇṇananti.
paṭhamaparicchedavaṇṇanā
paramavicittanayasamannāgataṁ sakasamayasamayantaragahaṇaviggāhaṇasamatthaṁ
suvimalavipulapaññāveyyattiyajananaṁ pakaraṇamidamārabhantoyamācariyo
paṭhamaṁ tāva ratanattayapaṇāmābhidheyyakaraṇappakārapakaraṇābhidhānappayojanāni
dassetuṁ sammāsambuddhantiādimāha.

page number: 062

ettha hi sammāsambuddhaṁ .pe. abhivādiyāti iminā ratanattaya
paṇāmo vutto. abhidhammatthasaṅgahanti etena abhidheyyakaraṇappakāra-
pakaraṇābhidhānāni abhidhammatthānaṁ idha saṅgahetabbabhāvadassanena
tesaṁ iminā samuditena paṭipādetabbabhāvadīpanato ekattha
saṅgayhakathanākāradīpanato atthānugatasamaññāparidīpanato ca. payojanampana
saṅgahapadena sāmatthiyato dassitameva abhidhammatthānamekattha
saṅgahe sati taduggahaparipucchādivasena tesaṁ sarūpāvabodhassa tammūlikāya
ca diṭṭhadhammikasamparāyikatthasiddhiyā anāyāsena saṁsijjhanato.
tattha ratanattayapaṇāmappayojanaṁ tāva bahudhā papañcenti ācariyā.
visesato pana antarāyanivāraṇaṁ paccāsiṁsanti. tathāhi vuttaṁ
saṅgahakārehi tassānubhāvena hatantarāyoti. ratanattayapaṇāmo hi
atthato paṇāmakiriyābhinipphādikā kusalacetanā. sā ca
vandaneyyavandakānaṁ khettajjhāsayasampadāhi diṭṭhadhammavedanīyabhūtā
yathāladdhasampattinimittakassa kammassa anubalappadānavasena
tannibbattitavipākasantatiyā antarāyakarāni upapīḷakaupacchedakakammāni
paṭibāhitvā tannidānānaṁ yathādhippetatthasiddhivibandhakānaṁ
rogādiantarāyānamappavattiṁ sādheti. tasmā pakaraṇārambhe
ratanattayapaṇāmakaraṇaṁ yathāraddhapakaraṇassa anantarāyena parisamāpanatthañceva
sotūnañca vandanāpubbaṅgamāya paṭipattiyā anantarāyena
uggahaṇadhāraṇādisaṁsijjhanatthañca.
abhidheyyakathanampana viditābhidheyyasseva ganthassa viññūhi

page number: 063

uggahaṇādivasena paṭipajjitabbabhāvato. karaṇappakārappayojanasandassanāni
ca sotujanānaṁ samussāhajananatthaṁ. abhidhānakathanampana
vohārasukhatthanti. ayamettha samudāyattho. ayampana avayavattho.
sasaddhammagaṇuttamaṁ atulaṁ sammāsambuddhaṁ abhivādiya abhidhammatthasaṅgahaṁ
bhāsissanti sambandho.
tattha sammā sāmañca sabbadhamme abhisambuddhoti
sammāsambuddho bhagavā. so hi saṅkhatāsaṅkhatabhedaṁ sakalampi dhammajātaṁ
yāthāvasarasalakkhaṇapaṭivedhavasena sammā sayaṁ vicitopacitapāramitāsambhūtena
sayambhuñāñena sāmaṁ bujjhi aññāsi. yathāha sayaṁ
abhiññāya kamuddiseyyanti 1-. athavā. budhadhātussa
jāgaraṇavikasanatthesupi pavattanato sammā sāmañca paṭibuddho anaññapaṭibodhito
hutvā sayameva savāsanasammohaniddāya accantaṁ vigato
dinakarakiraṇasamāgamena paramarucirasirisobhaggappattiyā vikasitamiva padumaṁ
aggamaggañāṇasamāgamena aparamitaguṇagaṇālaṅkatasabbaññutañāṇappattiyā
sammā sayameva ca 2- vikasito vikāsamanuppattoti attho.
yathāvuttavacanatthayogepi sammāsambuddhasaddassa bhagavati samaññāvasena
pavattattā atulanti iminā viseseti. tulāya sammito
tulyo. soyeva tuloti 3- vutto yakāralopavasena. athavā.
sammitatthe akārapaccayavasena tulāya sammito tulo. na tulo
atulo sīlādīhi guṇehi kenaci asadiso natthi etassa vā tulo
sadisoti atulo sadevake loke aggapuggalabhāvato. yathāha.

footnote: 1. vi. mahāvagga. 4/14. 2. katthaci casaddo na dissati. 3. sīhalapotuthake iti
footnote: vuttoti na dissati.

page number: 064

yāvatā bhikkhave sattā apadā vā dvipadā vā catuppadā vā
tathāgato tesaṁ aggamakkhāyatītiādi 1-. ettāvatā ca
hetuphalasattūpakārasampadāvasena tīhākārehi bhagavato thomanā katā hoti.
tattha hetusampadā nāma mahākaruṇāsamāyogo bodhisambhārasambharaṇañca.
phalasampadā pana ñāṇapahānānubhāvarūpakāyasampadāvasena
catubbidhā. tattha sabbaññutañāṇapadaṭṭhānaṁ maggañāṇaṁ
tammūlakāni ca dasabalādiñāṇāni ñāṇasampadā nāma. savāsana-
sakalasaṅkilesānamaccantamanuppādadhammatāpādanaṁ pahānasampadā nāma 2-.
yathicchitanipphādane ādhipaccaṁ ānubhāvasampadā nāma 2-.
sakalalokanayanābhisekabhūtā pana lakkhaṇānubyañjanapaṭimaṇḍitā
attabhāvasampattarūpakāyasampadā nāma. sattūpakāro pana āsayappayogavasena
duvidho. tattha devadattādīsu virodhisattesupi niccaṁ hitajjhāsayatā
aparipākapaññindriyānaṁ indriyaparipākakālāgamanañca āsayo nāma.
tadaññasattānampana lābhasakkārādinirapekkhacittassa yānattayamukhena
sabbadukkhaniyyānikadhammadesanā payogo nāma. tattha purimā dve
phalasampadā sammāsambuddhanti iminā dassitā. itarā pana dve
tathā sattūpakārasampadā ca atulanti etena. tadupāyabhūtā pana
hetusampadā dvīhipi sāmatthiyato dassitā tathāvidhahetubyatirekena
tadubhayasampattīnamasambhavato ahetukatte ca sabbattha tāsaṁ sambhavappasaṅgato.
tadevantividhāvatthāsaṅgahitathomanāpubbaṅgamaṁ buddharatanaṁ vanditvā

footnote: 1. paṭhamaparicchedatthayojanāyaṁ yāvatā...ādīti padaṁ liṅgatthoti vuttaṁ. sattamaparic-
footnote: chedatthayojanāyampana...kammanti vuttaṁ. sakkaṭabhāsānulomena ādīti padaṁ dutiyā- vibhattikampi bhaveyya. tasmā dutiyanayo yuttatarova. 2. katthaci nāmasaddā na
dissanti.

page number: 065

idāni sesaratanānampi paṇāmamārabhanto āha sasaddhammagaṇuttamanti.
guṇībhūtānampi hi dhammasaṅghānaṁ abhivādetabbabhāvo saha
yogena 1- viññāyati yathā saputtadāro āgatoti puttadārassāpi
āgamananti. tattha attānaṁ dhārente catūsu apāyesu vaṭṭadukkhesu
ca apatamāne katvā dhāretīti dhammo. catumaggaphalanibbānavasena
navavidho pariyattiyā saha dasavidho vā dhammo. dhāraṇañca
panetassa apāyādinibbattakakilesaviddhaṁsanaṁ. taṁ ariyamaggassa
kilesasamucchedakabhāvato nibbānassa ca ārammaṇabhāvena tassa
tadatthasiddhihetutāya ca nippariyāyato labbhati phalassa pana kilesānaṁ
paṭippassambhanavasena maggānuguṇappavattito pariyattiyā ca
tadadhigamahetutāya 2- ubhinnampi pariyāyatoti daṭṭhabbaṁ. sataṁ sappurisānaṁ
ariyapuggalānaṁ santo vā saṁvijjamāno na titthiyaparikappito
attā viya paramatthato avijjamāno santo vā pasaṭṭho
svākkhātatādiguṇayogato na bāhirakadhammo viya ekantanindito dhammoti
saddhammo. gaṇo ca so [3]- ariyapuggalānaṁ samūhabhāvato uttamo
ca supaṭipannatādiguṇavisesayogato gaṇānaṁ gaṇesu vā
devamanussādisamūhesu 4- uttamo yathāvuttaguṇavasenevāti gaṇuttamo.
saha saddhammena gaṇuttamena cāti sasaddhammagaṇuttamo. taṁ
sasaddhammagaṇuttamaṁ.
abhivādiyāti visesato vanditvā.

footnote: 1. katthaci yogenapīti dissati. 2. sī. hetutāyāti. 3. sī etthantare
footnote: aṭṭhannanti dissati. 4. katthaci devamanussānanti dissati.

page number: 066

bhayalābhakulācārādivirahitena 1- sakkaccaṁ ādarena kāyavacīmanodvārehi
vanditvāti attho. bhāsissanti kathessāmi. nibbattitaparamatthabhāvena
abhivisiṭṭhā dhammā etthātiādinā abhidhammo dhammasaṅgaṇiādisattappakaraṇaṁ
abhidhammapiṭakaṁ tattha vuttā atthā abhidhammatthā te saṅgayhanti ettha
etenāti vā abhidhammatthasaṅgahaṁ.
evaṁ tāva yathādhippetappayojananimittaṁ ratanattayapaṇāmādikaṁ
vidhāya idāni yesaṁ abhidhammatthānaṁ saṅgahanavasena idaṁ pakaraṇaṁ
paṭaṭhapiyati te tāva saṅkhepato uddisanto āha tattha
vuttātiādi.
tattha tasmiṁ abhidhamme sabbathā kusalādivasena khandhādivasena
ca vuttā abhidhammatthā paramatthato sammatiṁ ṭhapetvā
nibbattitaparamatthavasena cittaṁ viññāṇakkhandho cetasikaṁ vedanādikkhandhattayaṁ
rūpaṁ bhūtupādāyabhedabhinno rūpakkhandho nibbānaṁ maggaphalānamālambanabhūto
asaṅkhatadhammoti evaṁ catudhā catūhākārehi ṭhitāti yojanā. tattha
paramo uttamo aviparito attho paramassa vā uttamassa ñāṇassa
attho gocaroti paramattho. tato. cintetīti cittaṁ. ārammaṇaṁ
vijānātīti attho. yathāha visayavijānanalakkhaṇaṁ cittanti. satipi
hi nissaya samanantarādipaccaye na ārammaṇena vinā cittamuppajjatīti
tassa taṁlakkhaṇatā vuttā. tena nirālambanavādimataṁ paṭikkhittaṁ
hoti. cintenti vā etena karaṇabhūtena sampayuttadhammāti cittaṁ.
athavā. cintanamattaṁ cittaṁ. yathāpaccayañhi pavattimattameva yadidaṁ
sabhāvadhammo nāma. evañca katvā sabbesampi paramatthadhammānaṁ

footnote: 1. sabbapotthakesu...virahenāti dissati.

page number: 067

bhāvasādhanameva nippariyāyato labbhati. kattukaraṇavasena pana
nibbacanaṁ pariyāyakathananti 1- daṭṭhabbaṁ. sakasakakiccesu hi dhammānaṁ
attappadhānatāsamāropanena kattubhāvo [2]- tadanukulabhāvena
sahajātadhammasamūhe kattubhāvasamāropanena paṭipādetabbadhammassa karaṇattañca
pariyāyatova labbhati. tathānidassanaṁ pana dhammasabhāvavinimuttassa
kattādino abhāvaparidīpanatthanti veditabbaṁ. vicittakaraṇāditopi
cittasaddassa atthaṁ papañcenti. ayaṁ panettha saṅgaho
vicittakaraṇā cittaṁ attano cittatāya vā
cittaṁ 3- kammakilesehi cittaṁ 3- tāyati vā tathā
cinoti attasantānaṁ vicittārammaṇanti vāti.
cetasi bhavaṁ tadāyattavuttitāyāti cetasikaṁ. na hi taṁ
cittena vinā ārammaṇaggahaṇasamatthaṁ asati citte sabbena sabbaṁ
anuppajjanato. cittaṁ pana kenaci cetasikena vināpi ārammaṇe
pavattatīti tameva 4- cittāyattavuttikaṁ nāma. tenāha bhagavā
manopubbaṅgamā dhammāti. etena sukhādīnamacetanattaniccattādayo
vippaṭipattiyopi paṭikkhittā [5]-. cetasi niyuttaṁ vā cetasikaṁ.
ruppatīti rūpaṁ sītuṇhādivirodhipaccayehi vikāramāpajjati
āpādiyatīti vā attho. tenāha 6- bhagavā sītenapi ruppati uṇhenapi
ruppatītiādi. ruppanañcettha sītādivirodhipaccayasamavāye
visadisuppattiyeva. yadi evaṁ arūpadhammānampi rūpavohāro āpajjatīti.
nāpajjati sītādigahaṇasāmatthiyato vibhūtatarasseva ruppanassa

footnote: 1. katthaci pariyāyakathāti dissati. 2. sī. etthantare casaddo dissati. 3. sī.
footnote: citaṁ. 4. sī. taṁ cetasikameva. 5. sī. ito paraṁ hontīti atthi. 6. saṁ. khandha.
footnote: 17/105.

page number: 068

adhippetattā. itarathā hi ruppatīti avisesavacaneneva pariyattanti
kiṁ sītādigahaṇena. taṁ pana sītādinā phuṭṭhassa ruppanaṁ vibhūtataraṁ
tasmā tadevettha adhippetanti ñāpanatthaṁ [1]-. yadi evaṁ kathaṁ
brahmaloke rūpavohāro na hi tattha upaghātakā sītādayo
atthīti. kiñcāpi upaghātakā natthi anuggāhakā pana atthi tasmā
taṁvasenettha ruppanaṁ sambhavatīti. athavā. taṁsabhāvānātivattanato
tattha rūpavohāroti. alamatipapañcena.
bhavābhavaṁ vinanato saṁsibbanato vānasaṅkhātāya taṇhāya nikkhantaṁ
nibbāti vā etena rāgaggiādikoti nibbānaṁ.
idāni yasmā vibhāgavantānaṁ dhammānaṁ sabhāvavibhāvanaṁ vibhāgena
vinā na hoti tasmā yathāuddiṭṭhānaṁ abhidhammatthānaṁ uddesakkamena
vibhāgaṁ dassetuṁ cittaṁ tāva bhūmijātisampayogādivasena vibhajitvā
niddisitumārabhanto āha tattha cittaṁ tāvātiādi. tāvasaddo
paṭhamanti etassa atthe. yathāuddiṭṭhesu catūsu abhidhammatthesu paṭhamaṁ
cittaṁ niddisiyatīti ayañhetthattho. cattāro vidhā pakārā assāti
catubbidhaṁ. tasmā panete catubhūmikā dhammā anupubbapaṇītā tasmā
hīnukkaṭṭhaukkaṭṭhataraukkaṭṭhatamānukkamena tesaṁ niddeso kato.
tattha kāmetīti kāmo kāmataṇhā. sā ettha avacarati
ālambanakaraṇavasenāti kāmāvacaraṁ. kāmiyatīti vā kāmo
ekādasavidho kāmabhavo. tasmiṁ yebhuyyena avacaratīti kāmāvacaraṁ.
yebhuyyena caraṇassa hi adhippetattā rūpārūpabhave 2- pavattassāpi

footnote: 1. sī. etthantare sītādiggahaṇaṁ katanti atthi. 2. sī. rūpārūpabhavesu.

page number: 069

imassa kāmāvacarabhāvo uppanno hoti. kāmabhavoyeva vā
kāmo. so ettha avacaratīti kāmāvacaro. tattha pavattampi
cittaṁ nissite nissayavohārena kāmāvacaraṁ mañcā ukkaṭṭhiṁ 1-
karontītiādīsu viyāti. alamativisāraṇiyā 2- kathāya. hoti cettha
kāmovacaratītettha kāmevacaratīti vā
ṭhānūpacārato vāpi taṁ kāmāvacaraṁ bhaveti.
rūpārūpāvacaresupi eseva nayo yathārahaṁ daṭṭhabbo.
upādānakkhandhasaṅkhāta lokato uttarati anāsavabhāvenāti lokuttaraṁ
maggacittaṁ. phalacittampana tato uttiṇṇanti lokuttaraṁ. ubhayampi
vā saha nibbānena lokato uttaraṁ adhikaṁ yathāvuttaguṇavasenevāti
lokuttaraṁ. imesu pana catūsu kāmāvacaracittassa kusalākusalavipākakriyābhedena
catubbidhabhāvepi pāpāhetukavajjānaṁ ekūnasaṭṭhiyā vā
ekanavutiyā vā cittānaṁ sobhaṇanāmena vohārakaraṇatthaṁ
pāpāhetukamuttāni sobhaṇānīti vuccareti evaṁ vakkhamānanayassa anurūpato
pāpāhetukeyeva paṭhamaṁ dassento tesu ca bhavesu gahitapaṭisandhikassa
sattassa ādito vīthicittavasena lobhasahagatacittuppādānameva
sambhavato teyeva paṭhamaṁ dassetvā tadanantaraṁ dvihetukabhāvasāmaññena
domanassasahagate tadanantaraṁ ekahetuke ca dassetuṁ
somanassasahagatantiādinā lobhamūlaṁ tāva vedanādiṭṭhisaṅkhārabhedena aṭṭhadhā
vibhajitvā dassesi.

footnote: 1. ukkuṭṭhintipi atthi. 2. ativisāriṇiyātipi atthi.

page number: 070

tattha sundaraṁ mano taṁ vā etassa atthīti sumano cittaṁ
taṁsamaṅgīpuggalo vā tassa bhāvo tasmiṁ abhidhāna buddhīnaṁ
pavattihetutāyāti somanassaṁ. mānasikasukhavedanāyetaṁ adhivacanaṁ. tena
sahagataṁ ekuppādādivasena saṁsaṭṭhaṁ tena saha ekuppādādibhāvaṁ
gatanti vā somanassasahagataṁ.
micchā passatīti diṭṭhi. sāmaññavacanassāpi hi atthappakaraṇādinā
visesavisayatā hotīti idha micchādassanameva diṭṭhīti vuccati.
diṭṭhiyeva diṭṭhigataṁ saṅkhāragataṁ tamagatantiādīsu viya gatasaddassa
tabbhāvavuttittā. dvāsaṭṭhiyā vā diṭṭhīsu gataṁ antogadhaṁ diṭṭhiyā
vā gamanamattaṁ na ettha gantabbo attādiko koci atthīti diṭṭhigataṁ
idameva saccaṁ moghamaññanti pavatto attattaniyādiabhiniveso.
tena samaṁ ekuppādādīhi pakārehi yuttanti diṭṭhigatasampayuttaṁ.
saṅkharoticittaṁtikkhabhāvasaṅkhātamaṇḍanavisesena sajjeti
saṅkhāriyati 1- vā taṁ etena vuttanayena sajjiyatīti saṅkhāro tattha tattha
kicce saṁsīdamānassa [2]- anubalappadānavasena attano vā paresaṁ vā
pavattapubbapayogo. so pana attano pubbabhāgappavattacittasantāne
ceva parasantāne ca pavattatīti tannibbattito cittassa tikkhabhāvasaṅkhāto
visesova idha saṅkhāro. so yassa natthi taṁ asaṅkhāraṁ tadeva
asaṅkhārikaṁ. saṅkhārena sahitaṁ [cittaṁ] sasaṅkhārikaṁ. tathāhi vadanti
pubbapayogasambhūto viseso cittasambhavī
saṅkhāro taṁvasenettha hotāsaṅkhārikāditāti.
athavā. sasaṅkhārikamasaṅkhārikanti ca etaṁ kevalaṁ saṅkhārassa

footnote: 1. katthaci saṅkhariyatīti dissati. 2. sī. etthantare cittassāti dissati.

page number: 071

bhāvābhāvaṁ sandhāya vuttaṁ na tassa sahappavattisabbhāvābhāvatoti
bhinnasantānappavattinopi saṅkhārassa idamatthitāya taṁvasena nibbattaṁ
cittaṁ sasaṅkhāro assa atthīti sasaṅkhārikaṁ salomako sapakkhikotiādīsu
viya sahasaddassa vijjamānatthaparidīpanato. tabbiparitampana
tadabhāvato vuttanayeneva asaṅkhārikaṁ.
diṭṭhigatena vippayuttaṁ visaṁsaṭṭhanti diṭṭhigatavippayuttaṁ.
upapattito yuttito ikkhati anubhavati vediyamānāpi majjhattākārasaṇṭhitiyāti
upekkhā. sukhadukkhānaṁ vā upetā yuttā aviraddhā ikkhā
anubhavananti upekkhā. sukhadukkhāvirodhitāya hesā tesaṁ anantarampi
pavattati. upekkhāsahagatanti idaṁ vuttanayameva. kasmā panettha
aññesupi phassādīsu sampayuttadhammesu vijjamānesu
somanassasahagatādibhāvova vuttoti. somanassādīnameva asādhāraṇabhāvato.
phassādayopi hi keci sabbacittasādhāraṇā keci kusalādisādhāraṇā
mohādayo ca sabbākusalasādhāraṇāti na tehi sakkā cittaṁ visesetuṁ.
somanassādayo pana katthaci citte honti katthaci na hontīti
pākaṭova taṁvasena cittassa viseso. kasmā panete katthaci
honti katthaci na hontīti. kāraṇassa sannihitāsannihitabhāvato.
kiṁ pana nesaṁ kāraṇanti. vuccate. sabhāvato parikappato vā
hi iṭṭhārammaṇaṁ somanassapaṭisandhikatā ca 1- agambhīrasabhāvatā ca idha
somanassassa kāraṇaṁ. iṭṭhamajjhattārammaṇaṁ upekkhāpaṭisandhikatā
gambhīrasabhāvatā ca upekkhāya. diṭṭhivipannapuggalasevanā

footnote: 1. katthaci casaddo natthi.

page number: 072

sassatucchedāsayatā ca diṭṭhiyā. balavautubhojanādayo pana paccayā
asaṅkhārikabhāvasseti tasmā attano anurūpakāraṇavasena nesaṁ uppajjanato
katthaci citteyeva sambhavoti sakkā etehi cittassa viseso
paññāpetunti. evañca katvā nesaṁ satipi mohahetukabhāve
lobhasahagatabhāvova nigamane vutto. imesaṁ pana aṭṭhannampi ayamuppattikkamo
veditabbo. yadā hi natthi kāmesu ādīnavotiādinā nayena
micchādiṭṭhiṁ purakkhitvā 1- haṭṭhatuṭṭho kāme vā paribhuñjati
diṭṭhamaṅgalādīni vā sārato pacceti sabhāvatikkheneva anussāhitena
cittena tadā paṭhamaṁ akusalacittamuppajjati. yadā pana mandena
samussāhitena cittena tadā dutiyaṁ. yadā pana micchādiṭṭhiṁ
apurakkhitvā 2- kevalaṁ haṭṭhatuṭṭho methunaṁ vā sevati parasampattiṁ vā
abhijjhāyati parabhaṇḍaṁ vā harati sabhāvatikkheneva anussāhitena
cittena tadā tatiyaṁ. yadā pana mandena samussāhitena cittena
tadā catutthaṁ. yadā pana kāmānaṁ vā asampattiṁ āgamma aññesaṁ
vā somanassahetūnaṁ abhāvena catūsupi vikappesu somanassarahitā honti
tadā sesāni cattāri upekkhāsahagatāni uppajjantīti.
aṭṭhapīti pisaddo sampiṇḍanattho. tena vakkhamānanayena
akusalakammapathesu nesaṁ labbhamānakammapathānurūpato pavattibheda
kāladesasantānārammaṇādibhedena anekavidhattampi saṅgaṇhāti.
duṭṭhu mano taṁ vā etassāti dumano tassa bhāvo domanassaṁ.
mānasikadukkhavedanāyetaṁ adhivacanaṁ. tena sahagatanti domanassasahagataṁ.

footnote: 1. purakkhatvātipi. 2. apurakkhatvātipi.

page number: 073

ārammaṇe paṭihaññatīti paṭigho doso. caṇḍikkasabhāvatāya
hesa ārammaṇaṁ paṭihananto viya pavattati. domanassasahagatassa
vedanāvasena abhedepi asādhāraṇadhammavasena cittassa upalakkhaṇatthaṁ
domanassaggahaṇaṁ. paṭighasampayuttabhāvo pana ubhinnaṁ
ekantasahacāritādassanatthaṁ vuttoti daṭṭhabbaṁ. domanassañcettha
aniṭṭhārammaṇānubhavanalakkhaṇo vedanākkhandhapariyāpanno eko dhammo paṭigho
caṇḍikkasabhāvo saṅkhārakkhandhapariyāpanno eko dhammoti ayametesaṁ
viseso. ettha ca yaṅkiñci aniṭṭhārammaṇaṁ navavidhāaghātavatthūni ca
domanassakāraṇaṁ paṭighakāraṇañcāti daṭṭhabbaṁ. dvinnaṁ pana nesaṁ
cittānaṁ pāṇātipātādīsu tikkhamandappavattikāle uppatti
veditabbā. etthāpi nigamane pisaddassa attho vuttanayānusārena
daṭṭhabbo.
sabhāvaṁ vicinanto tāya kicchati kilamatīti vicikicchā. athavā.
cikicchituṁ dukkaratāya vigatā cikicchā ñāṇapaṭikāro imissāti
vicikicchā. tāya sampayuttaṁ vicikicchāsampayuttaṁ. uddhatassa bhāvo
uddhaccaṁ. uddhaccassa sabbākusalasādhāraṇabhāvepi idha
sampayuttadhammesu padhānaṁ hutvā pavattatīti idameva tena visesetvā
vuttaṁ. evañca katvā dhammuddesapāliyaṁ sesākusalesu uddhaccaṁ
yevāpanakavasena vuttaṁ idha pana uddhaccaṁ uppajjatīti sarūpeneva desitaṁ.
honti cettha.

page number: 074

sabbākusalayuttampi uddhaccaṁ antamānase
balavaṁ iti taṁyeva vuttamuddhaccayogato.
teneva hi munindena yevāpanakanāmato
vatvā sesesu ettheva taṁ sarūpena desitanti.
imāni pana dve cittāni mūlantaravirahato atisammūḷhatāya
saṁsappanavikkhipanavasappavattavicikicchuddhaccasamāyogena cañcalatāya ca
sabbatthāpi rajanadūsanavirahitāni 1- upekkhāsahagatāneva pavattanti.
tatoyeva ca sabhāvatikkhatāya ussāhetabbatāya ca abhāvato
saṅkhārabhedopi nesaṁ natthi. honti cettha
mūḷhattā ceva saṁsappa- vikkhepā cekahetukaṁ
sopekkhaṁ sabbadā no ca bhinnaṁ saṅkhārabhedato.
na hi tassa sabhāvena tikkhattussāhanīyatā
atthi saṁsappamānassa vikkhipantassa sabbadāti.
mohena muyhanti atisayena sammuyhanti mūlantaravirahatoti
momūhāni. iccevantiādi yathāvuttānaṁ dvādasākusalacittānaṁ
nigamanaṁ. tattha itisaddo vacanavacanīyasamudāyanidassanattho.
evaṁsaddo vacanavacanīyapaṭipāṭisandassanattho. nipātasamudāyo vā
esa vacanavacanīyanigamanārambhe. iccevaṁ yathāvuttanayena sabbathāpi
somanassupekkhādiṭṭhisampayogādinā paṭighasampayogādinā
vicikicchuddhaccayogenāti sabbenapi sampayogādinā ākārena dvādasa

footnote: 1. potthakesu yebhuyyena..ḍussana...iti dissati.

page number: 075

akusalacittāni samattāni pariniṭṭhitāni saṅgahetvā vā attāni
gahitāni vuttānīti attho.
tattha kusalapaṭipakkhāni akusalāni mittapaṭipakkho amitto
viya. paṭipakkhabhāvo ca kusalākusalānaṁ yathākkamaṁ
pahāyakapahātabbabhāvena veditabbo. aṭṭhadhātiādi saṅgahagāthā.
lobho ca so suppatiṭṭhitabhāvasādhanena mūlasadisattā mūlañca taṁ
etesanti lobhamūlāni cittāni vedanādibhedato aṭṭhadhā siyuṁ tathā
dosamūlāni saṅkhārabhedato dvidhā mohamūlāni suddho mohoyeva
mūlametesanti mohamūlasaṅkhātāni cittāni sampayogabhedato dve ceti
akusalā dvādasa siyunti attho.
akusalavaṇṇanā niṭṭhitā.
evaṁ mūlabhedato tividhampi akusalaṁ sampayogādibhedato
dvādasavidhā vibhajitvā idāni ahetukacittāni niddisanto tesaṁ
akusalavipākādivasena tividhabhāvepi akusalānantaraṁ akusalavipākeyeva
cakkhvādinissayasampaṭicchannādikiccabhedena sattadhā vibhajituṁ upekkhāsahagataṁ
cakkhuviññāṇantiādimāha. tattha cakkhati viññāṇādhiṭṭhitaṁ
hutvā samavisamaṁ ācikkhantaṁ viya hotīti cakkhu. athavā. cakkhati
rūpaṁ assādentaṁ viya hotīti cakkhu. cakkhatīti hi ayaṁ saddo
madhuṁ cakkhati byañjanaṁ cakkhatītiādīsu viya assādanattho hoti.
tenāha bhagavā cakkhu kho māgandiya rūpārāmaṁ rūparataṁ rūpasammuditantiādi 1-.
yadi evaṁ sotaṁ kho māgandiya saddārāmaṁ saddarataṁ

footnote: 1. ma. ma. 13/272.

page number: 076

saddasammuditantiādivacanato sotādīnampi saddādiassādanaṁ atthīti
tesampi cakkhusaddābhidheyyatā āpajjatīti 1-. nāpajjati niruḍḍhattā 2-.
niruḍḍho 3- hi esa cakkhusaddo daṭṭhukāmatānidānakammajabhūtappasādalakkhaṇe
cakkhuppasādeyeva mayurādisaddā viya sakuṇavisesādīsu.
cakkhusahavuttiyā 4- pana bhamukaṭṭhiparicchinno maṁsapiṇḍopi cakkhunti vuccati.
aṭṭhakathāyaṁ 5- pana anekatthattā dhātūnaṁ cakkhatisaddassa vibhāvanatthatāpi
sambhavatīti cakkhati rūpaṁ vibhāvetīti cakkhūti vuttaṁ. cakkhusmiṁ
viññāṇaṁ tannissitattāti cakkhuviññāṇaṁ. tathāhetaṁ
cakkhusannissitarūpavijānanalakkhaṇanti vuttaṁ. evaṁ sotaviññāṇādīsupi yathārahaṁ
daṭṭhabbaṁ. tathāti iminā upekkhāsahagatabhāvaṁ atidissati.
viññāṇādhiṭṭhitaṁ hutvā suṇātīti sotaṁ. ghāyati gandhopādānaṁ
karotīti ghānaṁ. jīvitanimittaṁ raso jīvitaṁ. taṁ avhayati tasmiṁ
ninnatāyāti jivhā niruttinayena. kucchitānaṁ pāpadhammānaṁ āyo
pavattiṭṭhānanti kāyo. kāyindriyañhi phoṭṭhabbagahaṇasabhāvattā
tadassādavasappavattānaṁ taṁmūlikānañca pāpadhammānaṁ visesakāraṇanti
tesaṁ pavattiṭṭhānaṁ viya gayhati. sasambhārakāyo vā kucchitānaṁ
kesādīnaṁ āyoti kāyo. taṁsahacaritattā pana pasādakāyopi tathā
vuccati. kucchitaṁ hutvā khanati kāyikasukhaṁ dukkhamanti vā dukkhaṁ.
dukkaramokāsadānaṁ etassāti dukkhantipi apare. pañcaviññāṇagahitaṁ
rūpādiārammaṇaṁ sampaṭicchati tadākārappavattiyāti sampaṭicchannaṁ.
sammā tīreti yathāsampaṭicchitaṁ rūpaṁ 6- vīmaṁsatīti santīraṇaṁ. aññamaññaṁ

footnote: 1. sī. āpajjeyyāti. 2. sī. niruḷhattā. 3. sī. niruḷho. 4. sī.
footnote: cakkhunā sahavattiyā. 5. samamohavinodanī 58. 6. sī. rūpādiārammaṇaṁ.

page number: 077

varuddhānaṁ kusalākusalānaṁ pākānīti vipākāni 1-. vipakkabhāvamāpannānaṁ
arūpadhammānametaṁ adhivacanaṁ. evañca katvā kusalākusalakammasamuṭṭhānānampi
kaṭattārūpānaṁ natthi vipākavohāro. akusalassa vipākacittāni
akusalavipākacittāni.
sukhayati kāya cittaṁ suṭṭhu vā khanati kāya cittābādhaṁ sukhena
khamitabbanti vā sukhaṁ. sukaramokāsadānaṁ etassāti sukhantipi
apare. kasmā pana yathā akusalavipākasantīraṇaṁ ekameva vuttaṁ
evaṁ avatvā kusalavipākasantīraṇaṁ dvidhā vuttanti. iṭṭha
iṭṭhamajjhattārammaṇavasena vedanābhedasambhavato. yadi evaṁ tatthāpi
aniṭṭhāniṭṭhamajjhattārammaṇavasena vedanābhedena bhavitabbanti.
nayidamevaṁ aniṭṭhārammaṇe uppajjitabbassāpi domanassassa paṭighena
vinā anuppajjanato paṭighassa ca ekantamakusalasabhāvassa abyākatesu
asambhavato. na hi bhinnajātiko dhammo bhinnajātikesu upalabbhati
tasmā attanā samānayogakkhamassa asambhavato akusalavipākesu
domanassaṁ na sambhavatīti tassa taṁsahagatatā na vuttā. athavā.
yathā koci balavatā bādhiyamāno 2- dubbalapuriso tassa paṭippharituṁ
asakkonto tasmiṁ upekkhakova hoti evameva akusalavipākānaṁ
paridubbalabhāvato aniṭṭhārammaṇepi domanassuppādo natthīti santīraṇaṁ
upekkhāsahagatameva.
cakkhuviññāṇādīni pana cattāri ubhayavipākānipi vatthārammaṇaghaṭanāya
dubbalabhāvato aniṭṭhepi iṭṭhepi ca ārammaṇe

footnote: 1. katthaci pākāti vipākāti dissati. 2. katthaci pothiyamānoti dissati.

page number: 078

upekkhāsahagatāni. tesañhi catunnampi vatthubhūtāni cakkhvādīni
upādārūpāneva. tathā ārammaṇabhūtānipi rūpādīni. upādārūpakena
ca upādārūpassa saṅghaṭanaṁ atidubbalaṁ picupiṇḍakena picupiṇḍakassa
phusanaṁ viya tasmā tāni sabbatthāpi upekkhāsahagatāneva.
kāyaviññāṇassa pana phoṭṭhabbasaṅkhātaṁ bhūtattayameva ārammaṇanti taṁ
kāyappasāde saṅghaṭitampi taṁ atikkamitvā tannissayesu mahābhūtesu
paṭihaññati. bhūtarūpehi ca bhūtarūpānaṁ saṅghaṭanaṁ balavataraṁ adhikaraṇīmatthake
picupiṇḍakaṁ ṭhapetvā kūṭena pahatakāle kūṭassa picupiṇḍakaṁ
atikkamitvā adhikaraṇīgahaṇaṁ viya tasmā vatthārammaṇaghaṭanāya
balavabhāvato kāyaviññāṇaṁ aniṭṭhe dukkhasahagataṁ iṭṭhe
sukhasahagatanti.
sampaṭicchannayugalampi attanā asamānanissayānaṁ
cakkhuviññāṇādīnamantaraṁ uppajjatīti samānanissayato aladdhānantarapaccayatāya
sabhāgupatthambhanarahito viya puriso nātibalavaṁ sabbathāpi visayarasamanubhavituṁ
na sakkotīti sabbatthāpi upekkhāsahagatameva. vuttavipariyāyato
kusalavipākasantīraṇaṁ iṭṭhaiṭṭhamajjhattāramṇesu sukhopekkhāsahagatanti.
yadi evaṁ āvajjanadvayassa upekkhāsampayogaṁ kasmā
vakkhati nanu tampi samānanissayānantarampavattatīti. saccaṁ tattha
pana purimaṁ pubbeva kenaci aggahiteyeva ārammaṇe ekavārameva
pavattati pacchimampi visadisacittasantānaparāvattanavasena
byāpārantarasāpekkhanti na sabbathāpi visayarasamanubhavituṁ sakkoti tasmā

page number: 079

majjhattavedanāsampayuttamevāti. honti cettha
vatthālambasabhāvānaṁ bhūtikānañhi ghaṭṭanaṁ
dubbalaṁ iti cakkhvādi- catucittamupekkhakaṁ.
kāyanissayaphoṭṭhabba- bhūtānaṁ ghaṭṭanāya tu
balavattā na viññāṇaṁ kāyikaṁ majjhavedanaṁ.
samānanissayo yasmā natthānantarapaccayo
tasmā dubbalamālambe sopekkhaṁ sampaṭicchananti.
kusalassa vipākāni ca sampayuttahetuvirahato ahetukacittāni
cāti kusalavipākāhetukacittāni. nibbattakahetukavasena nipphannānipi
hetāni sampayuttahetuvaseneva ahetukavohāraṁ labhanti itarathā
mahāvipākehi imesaṁ nānattāsambhavato. kiṁ panettha kāraṇaṁ yathā
idha evaṁ akusalavipākanigamane ahetukaggahaṇaṁ na katanti. byabhicārābhāvato.
sati hi sambhave byabhicāre ca visesanaṁ sātthakaṁ siyā.
akusalavipākānaṁ pana lobhādisāvajjadhammavipākabhāvena tabbidhurehi 1-
alobhādīhi sampayogāyogato sayaṁ abyākataniravajjasabhāvānaṁ
lobhādiakusaladhammasampayogavirodhato ca natthi kadācipi sahetukatāya sambhavoti
ahetukabhāvābyabhicārato na tāni ahetukapadena visesitabbānīti.
idāni ahetukādhikāre ahetukakriyācittānipi kiccabhedena tidhā
dassetuṁ upekkhāsahagatantiādi vuttaṁ. cakkhvādipañcadvāre
ghaṭitamārammaṇaṁ āvajjeti tattha ābhogaṁ karoti cittasantānaṁ vā
bhavaṅgavasena pavattituṁ adatvā vīthicittabhāvāya pariṇāmetīti

footnote: 1. katthaci tabbirudhehīti dissati.

page number: 080

pañcadvārāvajjanaṁ kriyāhetukamanodhātucittaṁ. āvajjanassa
anantarapaccayabhūtaṁ bhavaṅgacittaṁ manodvāraṁ vīthicittānampavattimukhabhāvato.
tasmiṁ diṭṭhasutamutādivasena āpāthaṁ gatamārammaṇaṁ āvajjeti
vuttanayeneva vā cittasantānaṁ pariṇāmetīti manodavārāvajjanaṁ
kriyāhetukamanoviññāṇadhātūpekkhāsahagatacittaṁ. idameva ca pañca
dvāre yathāsantīritamālambanaṁ vavatthapetīti voṭṭhabbananti pavuccati.
hasitaṁ uppādetīti hasituppādaṁ khīṇāsavānaṁ anoḷārikārammaṇesu
pahaṭṭhākāramattahetukaṁ kriyāhetukamanoviññāṇadhātu somanassasahagatacittaṁ.
sabbathāpīti akusalavipāka kusalavipāka kriyābhedena. aṭṭhārasāti
gaṇanaparicchedo. ahetukacittānīti paricchinnadhammanidassanaṁ.
ahetukavaṇṇanā niṭṭhitā.
evaṁ dvādasākusalāhetukaṭṭhārasavasena samattiṁsacittāni
dassetvā idāni tabbinimuttānaṁ sobhaṇavohāraṁ ṭhapetuṁ
pāpāhetukamuttānītiādi vuttaṁ. attanā adhisayitassa apāyādidukkhapāpanato
pāpehi hetukasampayogābhāvato ahetukehi ca muttāni
catuvīsatikāmāvacarapañcattiṁsamahaggatalokuttaravasena ekūnasaṭṭhiparimāṇāni athavā
aṭṭhalokuttarāni jhānaṅgayogabhedena paccekaṁ pañcadhā pañcadhā katvā
ekanavutipi cittāni sobhaṇaguṇāvahanato taṁhetukattā ca
alobhādianavajjahetusampayogato sobhaṇānīti vuccare kathiyantīti.
idāni sobhaṇesu kāmāvacarānameva paṭhamaṁ uddiṭṭhattā tesupi
abyākatānaṁ kusalapubbakattā paṭhamaṁ kāmāvacarakusalaṁ tato tabbipākaṁ

page number: 081

tadanantaraṁ tadekabhūmipariyāpannaṁ kriyācittañca paccekaṁ
vedanāñāṇasaṅkhārabhedena aṭṭhadhā dassetuṁ somanassasahagatantiādi vuttaṁ.
tattha jānāti yathāsabhāvaṁ paṭivijjhatīti ñāṇaṁ. sesaṁ vuttanayameva.
ettha ca balavasaddhāya dassanasampattiyā paccayapaṭiggāhakādisampattiyāti
evamādīhi kāraṇehi somanassasahagatatā paññāsaṁvattanikakammato
abyāpajjalokūpapattito indriyaparipākato kilesadūrībhāvato
ca ñāṇasampayuttatā tabbipariyāyena upekkhāsahagatatā
ceva ñāṇavippayuttatā ca āvāsasappāyādivasena kāyacittānaṁ
kallabhāvato pubbe dānādīsu kataparicayatādahi ca asaṅkhārikatā
tabbipariyāyena sasaṅkhārikatā ca veditabbā. tattha yadā
pana yo deyyadhammapaṭiggāhakādisampattiṁ aññaṁ vā somanassahetuṁ
āgamma haṭṭha pahaṭṭho atthi dinnantiādinayappavattaṁ sammādiṭaṭhiṁ
purakkhitvā asaṁsīdanto anussāhito parehi dānādīni puññāni karoti
tadāssa taṁ cittaṁ somanassasahagataṁ ñāṇasampayuttaṁ asaṅkhārikaṁ hoti.
yadā pana vuttanayeneva haṭṭhatuṭṭho sammādiṭṭhiṁ purakkhitvā
amuttacāgatādivasena saṁsīdamāno vā parehi vā ussāhito karoti
tadāssa tadeva cittaṁ sasaṅkhārikaṁ hoti. yadā pana ñātijanassa
paṭipattidassanena jātaparicayā bāladārakā bhikkhū disvā somanassajātā
sahasā yaṅkiñcideva hatthagataṁ dadanti vā vandanti vā
tadā tesaṁ tatiyaṁ cittaṁ uppajjati. yadā pana detha vandathāti

page number: 082

Ñātīhi ussāhitā evaṁ paṭipajjanti tadā catutthaṁ cittaṁ uppajjati.
yadā pana deyyadhammapaṭiggāhakādīnaṁ asampattiṁ aññesaṁ vā
somanassahetūnaṁ abhāvaṁ āgamma catūsu vikappesu somanassarahitā
honti tadā sesāni cattāri upekkhāsahagatāni uppajjantīti.
aṭṭhapīti pisaddena dasapuññakiriyādivasena anekavidhattaṁ sampiṇḍeti.
tathāhi vadanti
kamena puññavatthūhi gocarādhipatīhi ca
kammahīnādito ceva gaṇeyya nayakovidoti.
imāni hi aṭṭha cittāni dasapuññakiriyāvatthuvasena pavattanato
paccekaṁ dasadasāti katvā asīticittāni honti. tāni ca chasu
ārammaṇesu pavattanato paccekaṁ chaguṇitāni sāsītikāni cattāri
satāni honti. adhipatibhedena pana ñāṇavippayuttānaṁ
cattāḷīsādhikadvisataparimāṇānaṁ vīmaṁsādhipatisamāyogābhāvato tāni tiṇṇaṁ adhipatīnaṁ
vasena tiguṇitāni vīsādhikāni sattasatāni. tathā ñāṇasampayuttāni
ca catunnaṁ adhipatīnaṁ vasena catuguṇitāni samasaṭṭhikāni navasatānīti
evaṁ adhipativasena sahassaṁ sāsītikāni ca chasatāni honti. tāni
kāya vacī manokammasaṅkhātakammatikavasena tiguṇitāni cattāḷīsādhikāni
pañcasahassāni honti. tāni ca hīnamajjhimapaṇītabhedato tiguṇitāni
vīsasatādhikapaṇṇarasasahassāni honti. yampana vuttaṁ ācariyabuddhadattattherena

page number: 083

sattarasasahassāni dvesatāni asīti ca
kāmāvacarapuññāni bhavantīti viniddiseti.
taṁ adhipativasena gaṇanaparihāniṁ anādiyitvā sotapatitavasena vuttanti
daṭṭhabbaṁ. kāladesādibhedena pana nesaṁ bhedo appameyyova.
kucchite pāpadhamme salayanti 1- kampenti hiṁsenti 2- apagamentīti vā
kusalāni. athavā kucchitākārena santāne sayanato pavattanato
kusasaṅkhāte pāpadhamme lunanti chindantīti kusalāni. athavā
kucchite pāpadhamme sānato tanukaraṇato osānakaraṇato vā kusasaṅkhātena
ñāṇena saddhādidhammajātena vā lātabbāni sahajātaupanissayabhāvena
yathārahaṁ pavattetabbānīti kusalāni. tāneva yathāvuttatthena
kāmāvacarāni ca cittāni cāti kāmāvacarakusalacittāni. yathā panetāni
puññakiriyāvasena kammadvāravasena kammavasena adhipativasena ca pavattanti
na evaṁ vipākāni dānādivasena appavattanato viññattisamuṭṭhāpanābhāvato
avipākasabhāvato chandādīni purakkhitvā avuttito ca tasmā
taṁvasena parihāpetvā yathārahaṁ gaṇanabhedo yojetabbo.
imānipi iṭṭhaiṭṭhamajjhattārammaṇavasena yathākkamaṁ
somanassupekkhāsahitāni paṭisandhādivasappavattiyaṁ kammassa balavābalavabhāvato
tadālambanapavattiyaṁ yebhuyyena javanānurūpato kadāci tatthāpi
kammānurūpato ca ñāṇasampayuttāni ñāṇavippayuttāni ca honti.
yathāpayogaṁ vinā sampayogañca yathāupaṭṭhitehi kammādipaccayehi
utubhojanādisappāyāsppāyavasena ca asaṅkhārikasasaṅkhārikāni ca honti 3-.

footnote: 1. katthaci salentīti dissati. 2. sī. viddhaṁsenti. 3. sī. ca hontīti
footnote: natthi.

page number: 084

kriyācittānampi kusale vuttanayeneva yathārahaṁ somanassasahagatatāditā
veditabbā. sahetuka .pe. kriyācittānīti ettha sahetukagahaṇaṁ
vipākakiriyāpekkhaṁ visesanaṁ kusalassa ekantasahetukattā. hoti hi
yathālābhayojanā. sakkharakathalikampi macchagumbampi carantampi
tiṭṭhantampītiādīsu [1]- sakkharakathalikassa caraṇāyogato macchagumbāpekkhāya
caraṇaṁ 2- yojiyati. sahetukāmāvacarapuññapākakiriyā vedanā .pe.
bhedena paccekaṁ vedanābhedato duvidhattā ñāṇabhedato catubbidhattā
saṅkhārabhedato aṭṭhavidhattā ca sampiṇḍetvā catuvīsati matāti
yojanā. nanu ca vedanābhedo tāva yutto tāsaṁ bhinnasabhāvattā
ñāṇasaṅkhārabhedato pana kathanti. Ñāṇasaṅkhārānaṁ bhāvābhāvakatopi
bhedo ñāṇasaṅkhārakatova yathā vassakato subhikkho dubbhikkhoti
tasmā ñāṇasaṅkhārakato bhedo ñāṇasaṅkhārabhedoti na ettha koci
virodhoti.
idāni sabbānipi kāmāvacaracittāni sampiṇḍitvā dassetuṁ
kāme tevīsātiādi vuttaṁ. kāme bhave satta akusalavipākāni
sahetukāhetukāni soḷasa kusalavipākānīti evaṁ tevīsati vipākāni
dvādasa akusalāni aṭṭha kusalānīti puññāpuññāni vīsati ahetukā
tisso sahetukā aṭṭhāti ekādasa kiriyā ceti 3- sabbathāpi
kusalākusalavipākakiriyānaṁ antogadhabhedena catupaññāseva kāladvāra
santānādibhedena anekavidhabhāvepīti attho.
kāmāvacaravaṇṇanā niṭṭhitā.

footnote: 1. sī. etthantare viyāti dissati. 2. sī. caraṇakriyā yojiyatīti.
footnote: 3. sī. cāti.

page number: 085

idāni tadanantaruddiṭṭhassa rūpāvacarassa niddesakkamo anuppattoti
tassa jhānaṅgayogabhedena pañcadhā vibhāgaṁ dassetuṁ vitakka
.pe. sahitantiādimāha. vitakko ca vicāro ca pīti ca
sukhañca ekaggatā cāti imehi sahitaṁ vitakka .pe. sahitaṁ.
tattha ārammaṇaṁ vitakketi sampayuttadhamme abhiniropetīti vitakko.
so sahajātānaṁ ārammaṇābhiniropanalakkhaṇo. yathā hi koci gāmavāsī
puriso rājavallabhaṁ rājasambandhinaṁ mittaṁ vā nissāya rājagehaṁ
anupavisati evaṁ vitakkaṁ nissāya cittaṁ ārammaṇaṁ ārohati. yadi
evaṁ kathamavitakkaṁ cittaṁ ārammaṇaṁ ārohatīti. tampi vitakkabaleneva
abhirohati 1-. yathā hi so puriso paricayena tena vināpi nirāsaṅko
rājagehaṁ pavisati evaṁ paricayena vitakkena vināpi avitakkaṁ cittaṁ
ārammaṇaṁ abhinirohati. paricayoti cettha savitakkacittassa santāne
abhiṇhampavattivasena nibbattā cittabhāvanā. apicettha
pañcaviññāṇaṁ avitakkampi vatthālambanasaṅghaṭanabalena dutiyajjhānādīni
ca heṭṭhimabhāvanābalena abhirohanti.
ārammaṇe tena cittaṁ vicaratīti vicāro. so
ārammaṇānumajjanalakkhaṇo. tathāhesa anusandhānatāti niddiṭṭho. ettha
ca vicārato oḷārikaṭṭhena tasseva pubbaṅgamaṭṭhena ca
paṭhamaghaṇḍābhighāto viya cetaso paṭhamābhinipāto vitakko anuravo viya
anusañcaraṇaṁ vicāro. vipphāravā ca vitakko cittassa paripphandabhūto
ākāse uppatitukāmassa sakuṇassa pakkhavikkhepo viya padumābhimukhapāto

footnote: 1. katthaci abhinirohatīti dissati.

page number: 086

viya ca gandhānubandhacetaso bhamarassa santavutti vicāro cittassa
nātiparipphandabhūto ākāse uppatitassa sakuṇassa pakkhappasāraṇaṁ viya
padumassa uparibhāge paribbhamanaṁ viya ca padumābhimukhapatitassa bhamarassa.
pinayati kāyacittaṁ tappeti vaḍḍhetīti vā pīti. sā
sampiyāyanalakkhaṇā. ārammaṇaṁ kallato gahaṇalakkhaṇāti vuttaṁ
hoti. sampayuttadhamme sukhayatīti sukhaṁ. taṁ iṭṭhānubhavanalakkhaṇaṁ
subhojanarasassādako rājā viya. tattha ārammaṇapaṭilābhe pītiyā
viseso pākaṭo kantārakhinnassa vanantodakādidassane viya.
yathāladdhassa anubhavane sukhassa viseso pākaṭo yathādiṭṭhodakassa
pānādīsu viyāti.
nānālambanavikkhepābhāvena ekaṁ ārammaṇaṁ aggaṁ imassāti
ekaggaṁ cittaṁ. tassa bhāvo ekaggatā samādhi. so
avikkhepalakkhaṇo. tassa hi vasena sampayuttaṁ cittaṁ avikkhittaṁ hoti.
paṭhamañca desanākkamato ceva uppattikkamato ca ādibhūtattā
jhānañca 1- ālambanūpanijjhānato paccanikajjhāpanato cāti paṭhamajjhānaṁ
vitakkādipañcakaṁ. jhānaṅgasamudāyeva hi jhānavohāro nemiādiaṅgasamudāye
rathavohāro viya. tathāhi vuttaṁ vibhaṅge 2- jhānanti
vitakko vicāro pīti sukhaṁ cittekaggatāti. paṭhamajjhānena sampayuttaṁ
kusalacittaṁ paṭhamajjhānakusalacittaṁ. kasmā pana aññesupi phassādīsu
sampayuttadhammesu vijjamānesu imeyeva pañcajjhānaṅgavasena vuttāti.
vuccate. upanijjhānakiccavantatāya kāmachandādīnaṁ ujupaṭipakkhabhāvato

footnote: 1. sī. taṁ jhānañca. 2. abhi. vi. 35/347.

page number: 087

ca. vitakko hi ārammaṇe cittaṁ abhiniropeti vicāro anuppabandheti
pīti cassa pinanaṁ sukhañca upabrūhanaṁ karoti atha naṁ sasampayuttadhammaṁ
etehi abhiniropanānuppabandhanapinanaupabrūhanehi anuggahitā ekaggatā
samādhānakiccena attānaṁ anupavattāpentī ekaggārammaṇe samaṁ
sammā ca ādhiyati indriyasamatāvasena samaṁ paṭipakkhadhammānaṁ dūribhāvena
līnuddhaccābhāvena sammā ca ṭhapetīti evametesameva upanijjhānakiccaṁ
āveṇikaṁ. kāmachandādipaṭipakkhabhāve pana. samādhi kāmachandassa
paṭipakkho rāgappaṇidhiyā ujuvipaccanikabhāvato. kāmachandavasena hi
nānārammaṇehi palobhitassa paribbhamantassa cittassa samādhānaṁ
ekaggatāya hoti. pīti byāpādassa pāmujjasabhāvattā. vitakko
thīnamiddhassa yoniso saṅkappanavasena savipphārappavattito. sukhaṁ
avūpasamānutāpasabhāvassa uddhaccakukkuccassa vūpasantasītalasabhāvattā.
vicāro vicikicchāya ārammaṇe anumajjanavasena paññāpaṭirūpasabhāvattā.
evaṁ upanijjhānakiccavantatāya kāmachandādīnaṁ ujupaṭipakkhabhāvato
ca imeyeva pañcajjhānaṅgabhāvena vavatthitāti. yathāhu
upanijjhānakiccattā kāmādipaṭipakkhato
santesupi ca aññesu pañcevajjhānasaññitāti.
upekkhā panettha santavuttisabhāvattā sukheyeva antogadhāti
daṭṭhabbaṁ. tenāhu
upekkhāsantavuttittā sukhamicceva bhāsitāti.
pahānaṅgādivasena panassa viseso upari āvibhavissati. tathā
arūpāvacaralokuttaresupi labbhamānakaviseso.

page number: 088

athettha kāmāvacarakusalesu viya saṅkhārabhedo kasmā na gahito
idampi hi kevalaṁ samathānuyogavasena paṭiladdhaṁ sasaṅkhārikaṁ
maggādhigamanavasena paṭiladdhamasaṅkhārikanti sakkā vattunti. nayidamevaṁ
maggādhigamanavasena sattito paṭiladdhassāpi aparabhāge parikammavaseneva
uppajjanato tasmā sabbassāpi jhānassa parikammasaṅkhātapubbābhisaṅkhārena
vinā kevalaṁ adhikāravasena anuppajjanato asaṅkhārantipi 1-
adhikārena ca vinā kevalaṁ parikammābhisaṅkhāreneva anuppajjanato
sasaṅkhārantipi 2- na sakkā vattunti.
athavā pubbābhisaṅkhāravaseneva uppajjamānassa na kadāci
asaṅkhārikabhāvo sambhavatīti asaṅkhārikanti ca byabhicārābhāvato
sasaṅkhārikanti ca na vuttanti. pisaddena cettha catukkapañcakanayavasena
suddhikanavako tañca dukkhāpaṭipadādandhābhiññādukkhāpaṭipadākhippābhiññā
sukhāpaṭipadādandhābhiññā sukhāpaṭipadākhippābhiññāvasena
paṭipadācatukkena yojetvā desitattā cattāro navakā parittaṁ
parittārammaṇaṁ parittaṁ appamāṇārammaṇaṁ appamāṇaṁ parittārammaṇaṁ
appamāṇaṁ appamāṇārammaṇanti ārammaṇacatukkena yojitattā
cattāro navakā dukkhāpaṭipadaṁ dandhābhiññaṁ parittaṁ parittārammaṇaṁ
dukkhāpaṭipadaṁ dandhābhiññaṁ parittaṁ appamāṇārammaṇantiādinā
ārammaṇapaṭipadāmissakanayavasena soḷasanavakāti pañcavīsati
navakāti evamādibhedaṁ saṅgaṇhāti. jhānavisesena nibbattitavipāko
ekantato taṁtaṁjhānasadiso vāti vipākaṁ jhānasadisameva vibhattaṁ.

footnote: 1. katthaci asaṅkhārikantipi dissati. 2. sī. sasaṅkhārikantipi dissati.

page number: 089

imameva hi atthaṁ dīpetuṁ bhagavatā vipākaniddesepi kusalaṁ uddisitvāva
tadanantaraṁ mahaggatalokuttaravipākā vibhattā. rūpāvacaramānasaṁ
jhānabhedena pañcahi catūhi tīhi dvīhi puna dvīhi ca jhānaṅgehi
sampayogabhedena pañcadhā pañcaṅgikaṁ caturaṅgikaṁ tivaṅgikaṁ duvaṅgikaṁ puna
duvaṅgikanti pañcavidhaṁ hoti. avisesena puna taṁ puññapākakiriyānaṁ
paccekaṁ pañcannaṁ pañcannaṁ pabhedā pañcadasadhā bhaveti attho.
rūpāvacaravaṇṇanā niṭṭhitā.
idāni arūpāvacaraṁ ārammaṇabhedena catudhā vibhajitvā dassento
āha ākāsānañcāyatanantiādi. tattha uppādādiantarahitatāya
nāssa antoti anantaṁ. anantañca taṁ ākāsañcāti
ākāsānantaṁ kasiṇugghāṭimākāso. anantākāsanti ca vattabbe
agyāhitotiādīsu viya visesanassa paranipātavasena ākāsānantanti
vuttaṁ. ākāsānantameva ākāsānañcaṁ sakatthe bhāvapaccayavasena.
ākāsānañcameva āyatanaṁ assa 1- sasampayuttadhammassa jhānassa
adhiṭṭhānaṭṭhena devānaṁ devāyatanaṁ viyāti ākāsānañcāyatanaṁ.
tasmiṁ appanāppattaṁ paṭhamārūpajjhānampi idha ākāsānañcāyatananti
vuttaṁ yathā paṭhavīkasiṇārammaṇaṁ jhānaṁ paṭhavīkasiṇanti. athavā
ākāsānañcaṁ āyatanaṁ assāti ākāsānañcāyatanaṁ jhānaṁ. tena
sampayuttaṁ kusalacittaṁ ākāsānañcāyatanakusalacittaṁ.
viññāṇameva anantaṁ viññāṇānantaṁ paṭhamārūpaviññāṇaṁ.
tañhi uppādādiantavantampi anantākāse pavattanato attānaṁ

footnote: 1. katthaci assāti natthi.

page number: 090

ārabbha pavattāya bhāvanāya uppādādiantaṁ aggahetvā anantato
pharaṇavasena pavattanato ca anantanti vuccati. viññāṇānantameva
viññāṇañcaṁ ākārassa rassattaṁ nakāralopañca katvā.
dutiyārūpaviññāṇena vā añcitabbaṁ pāpuṇitabbanti viññāṇañcaṁ.
tadeva āyatanaṁ dutiyārūpassa adhiṭṭhānattāti viññāṇañcāyatanaṁ.
sesaṁ purimasamaṁ.
nāssa paṭhamārūpassa kiñcanaṁ appamattakaṁ antamaso bhaṅgamattampi
avasiṭṭhamatthīti akiñcanaṁ. tassa bhāvo ākiñcaññaṁ
paṭhamārūpaviññāṇābhāvo. tadeva āyatanantiādi purimasamaṁ.
oḷārikāya saññāya abhāvato sukhumāya ca saññāya atthitāya
nevassa sasampayuttadhammassa saññā atthi nāpi asaññaṁ
avijjamānasaññanti nevasaññānāsaññaṁ catutthārūpajjhānaṁ. dīghaṁ katvā
pana nvesaññānāsaññanti vuttaṁ. nevasaññānāsaññameva āyatanaṁ
manāyatanadhammāyatanapariyāpannattāti nevasaññānāsaññāyatanaṁ.
athavā saññāva vipassanāya gocarabhāvaṁ gantvā nibbedajananasaṅkhātassa
paṭusaññākiccassa abhāvato neva saññā ca uṇhodake
tejodhātu viya saṅkhārāvasesasukhumabhāvena vijjamānattā na asaññāti
nevasaññānāsaññā. sā eva āyatanaṁ imassa
sasampayuttadhammassa jhānassa nissayādibhāvatoti nevasaññānāsaññāyatanaṁ.
saññāvasena cettha jhānūpalakkhaṇaṁ nidassanamattaṁ vedanādayopi tasmiṁ
jhāne nevavedanānāvedanādikāyevāti. nevasaññānāsaññāyatanena

page number: 091

sampayuttaṁ kusalacittaṁ nevasaññānāsaññāyatanakusalacittaṁ. pisaddena
cettha ārammaṇa paṭipadāmissakanayavasena soḷasakkhattukadesanaṁ aññampi
ca pāliyaṁ āgatanayabhedaṁ saṅgaṇhāti. ālambanānaṁ atikkamitabbānaṁ
kasiṇākāsaviññāṇatadabhāvasaṅkhātānaṁ ālambitabbānañca
ākāsādicatunnaṁ gocarānaṁ pabhedena āruppamānasaṁ catudhā hoti.
tañhi yathākkamaṁ pañcamajjhānālambanaṁ kasiṇanimittaṁ atikkamma
tadugghāṭanaladdhaṁ ākāsamālambitvā tampi tikkamma tattha pavattaṁ
viññāṇamālambitvā tampi atikkamma tadabhāvabhūtaṁ
ākiñcanabhāvamālambitvā tampi atikkamma tattha pavattaṁ
tatiyārūpaviññāṇamālambitvā pavattati na pana rūpāvacarakusalaṁ viya
purimapurimāṅgātikkamanavasena purimapurimassāpi ārammaṇaṁ gahetvā.
tenāhu ācariyā
ārammaṇātikkamato catassopi bhavantimā
aṅgātikkamametāsaṁ na icchanti vibhāvinoti.
arūpāvacaravaṇṇanā niṭṭhitā.
idāni lokutatarakusalaṁ catumaggayogato phalañca tadanurūpappavattiyā
catudhā vibhajitvā dassetuṁ sotāpattimaggacittantiādi
vuttaṁ. nibbānampatisavanato upagamanato nibbānamahāsamuddaninnatāya
sotasadisattā vā soto 1- vuccati ariyo aṭṭhaṅgiko
maggo. tassa āpatti ādito pajjanaṁ pāpuṇanaṁ paṭhamasamāgamo 2-
sotāpatti āupasaggassa ādikammani pavattanato. nibbānaṁ maggeti

footnote: 1. sī. sototi vucacati. 2. paṭhamasamannāgamotipi dissati.

page number: 092

nibbānatthikehi vā maggiyati kilese mārento gacchatīti vā
maggo. tena sampayuttaṁ cittaṁ maggacittaṁ sotāpattiyā laddhaṁ
maggacittaṁ sotāpattimaggacittaṁ. athavā ariyamaggasotassa ādito
pajjanaṁ etassāti sotāpatti puggalo. tassa maggo sotāpattimaggo.
tena sampayuttaṁ cittaṁ sotāpattimaggacittaṁ.
sakiṁ ekavāraṁ paṭisandhivasena imaṁ manussalokaṁ āgacchatīti sakadāgāmī.
idha patvā idha parinibbāyi tattha patvā tattha parinibbāyi
idha patvā tattha parinibbāyi tattha patvā idha parinibbāyi idha
patvā tattha nibbattetvā idha parinibbāyīti pañcasu sakadāgāmīsu
pañcamako idha adhippeto. so hi ito gantvā puna sakiṁ idha
āgacchatīti. tassa maggacittaṁ sakadāgāmimaggacittaṁ 1-. kiñcāpi
maggasamaṅgino tathā āgamanāsambhavato phalaṭṭhoyeva sakadāgāmī nāma
tassa pana kāraṇabhūto purimuppanno maggo maggantarāvacchedanatthaṁ
phalaṭṭhena visesetvā vuccati sakadāgāmimaggoti. evamanāgāmimaggoti.
sakadāgāmimaggena sampayuttaṁ cittaṁ sakadāgāmimaggacittaṁ.
paṭisandhivasena imaṁ kāmadhātuṁ na āgacchatīti anāgāmī. tassa
maggo anāgāmimaggo. tena sampayuttaṁ cittaṁ anāgāmimaggacittaṁ.
aggadakkhiṇeyyabhāvena pūjāvisesaṁ arahatīti arahā. athavā kilesasaṅkhātā
arayo saṁsāracakkassa vā arā kilesā hatā anenāti arahā.
pāpakaraṇe rahābhāvato vā arahā aṭṭhamako ariyapuggalo. tassa

footnote: 1. sī. tassa maggo sakadāgāmimaggo.

page number: 093

bhāvo arahattaṁ. catutthaphalassetaṁ adhivacanaṁ. tassa āgamanabhūto
maggo arahattamaggo. tena sampayuttaṁ cittaṁ arahattamaggacittaṁ.
pisaddena ekekassa maggassa nayasahassavasena catunnaṁ catusahassabhedaṁ
saccavibhaṅge āgataṁ saṭṭhisahassabhedaṁ nayaṁ heṭṭhā vuttanayena
anekavidhattampi saṅgaṇhāti.
tatthāyaṁ nayasahassaparidīpanā. kathaṁ. sotāpattimaggo tāva
jhānanāmena paṭipadābhedaṁ anāmasitvā kevalaṁ suññato appaṇihitoti
dvidhā vibhatto puna paṭipadācatukkena yojetvā paccekaṁ catudhā
vibhattoti evaṁ jhānanāmena dasadhā vibhatto tathā magga
satipaṭṭhānasammappadhānaiddhipādaindriyabalabojjhaṅgasaccasamathavipassanā-
dhammakkhandhāayatanadhātuāhāraphassavedanāsaññācetanācittanāmehipi
paccekaṁ dasadasākārehi vibhatto tathātathābujjhanakānaṁ puggalānaṁ vasena
tasmā jhānavasena dasa maggādīnaṁ ekūnavīsatiyā vasena dasadasāti
vīsatiyā ṭhānesu dvenayasatāni honti puna tāni catūhi adhipatīhi
yojetvā paccekaṁ catudhā vibhattānīti evaṁ adhipatīhi amissetvā
dvesatāni missetvā aṭṭhasatānīti sotāpattimagge nayasahassaṁ
hoti. tathā sakadāgāmimaggādīsupi. sotāpattiyā laddhaṁ
sotāpattissa vā phalacittaṁ vipākabhūtaṁ cittaṁ sotāpattiphalacittaṁ. arahattañca
taṁ phalacittañcāti arahattaphalacittaṁ.
catumaggappabhedenāti indriyānaṁ apāṭavapāṭavapāṭavatarapāṭavatamabhedena
bhinnasāmatthiyatāya

page number: 094

sakkāyadiṭṭhivicikicchāsīlabbataparāmāsānaṁ niravasesappahānaṁ kāmarāgabyāpādānaṁ
tanubhāvāpādanaṁ tesameva niravasesappahānaṁ rūpārūparāgamānuddhaccāvijjānaṁ
anavasesappahānanti evaṁ saññojanappahānavasena catubbidhānaṁ
sotāpattimaggādīnaṁ aṭṭhaṅgikamaggānaṁ sampayogabhedena catumaggasaṅkhātaṁ
lokuttarakusalaṁ catudhā hoti pākaṁ pana tasseva kusalassa phalattā tadanurūpato
tathā catudhāti evaṁ anuttaraṁ attano uttaritarābhāvena anuttarasaṅkhātaṁ
lokuttaracittaṁ aṭṭhadhā matanti yojanā. kiriyānuttarassa pana
asambhavato dvādasavidhatā na vuttā. kasmā pana tassa
asambhavoti. maggassa ekacittakkhaṇikattā. yadi hi maggacittaṁ
punappunaṁ uppajjeyya tadā tassa arahato uppattiyā 1- kiriyābhāvo
sakkā vattuṁ. tampana kilesasamucchedakavaseneva upalabhitabbato
ekavārappavatteneva ca tena asanisampātena viya taruādīnaṁ samūlavidadhaṁsanassa
taṁtaṁkilesānamaccantamappavattiyā sādhitattā puna appajjanepi 2-
kātabbābhāvato diṭṭhadhammasukhavihāratthañca phalasamāpattiyā eva
nibbānārammaṇavasena pavattanato na kadāci sekkhānaṁ asekkhānaṁ vā
uppajjati tasmā natthi sabbathāpi lokuttarakiriyācittanti.
dvādasākusalānītiādi yathāvuttānaṁ catubhūmikacittānaṁ gaṇanasaṅgaho.
evaṁ jātivasena saṅgahaṁ dassetvā puna bhūmivasena dassetuṁ
catupaññāsadhā kāmetiādi vuttaṁ.
kāme bhave cittāni catupaññāsadhā īriye 3-. rūpe bhave
paṇṇarasa īriye arūpe bhave dvādasa īriye anuttare pana

footnote: 1. sī. taduppattiyā. 2. sī. uppajjamānepi. 3. sī. sabbattha īrayeti
footnote: dissati.

page number: 095

navavidhe dhammasamudāye cittāni aṭṭhadhā īriye katheyyāti attho.
ettha ca kāmataṇhādivisayabhāvena kāmabhavādipariyāpannāni cittāni
sakasakabhūmito aññattha pavattamānānipi kāmabhavādīsu cittānīti
vuttāni yathā manussitthiyā kucchismiṁ nibbattopi tiracchānagato
tiracchānayoniyā pariyāpannattā tiracchānesveva saṅgayhati. katthaci
apariyāpannāni navavidhalokuttaradhammasamūhekadesabhūtāni rukkhe
sākhātiādīsu viya anuttare cittānīti vuttāni. athavā kāme
rūpeti ca uttarapadalopaniddeso. arūpe bhavāni āruppāni natthi
etesaṁ uttaraṁ cittanti anuttarānīti upayogabahuvacanavasena kāme
kāmāvacarāni cittāni catupaññāsadhā īriye rūpe rūpāvacarāni cittāni
paṇṇarasa īriye āruppe arūpāvacarāni cittāni dvādasa īriye
anuttare lokuttarāni cittāni aṭṭhadhā īriyeti evamettha sambandho
daṭṭhabbo. itthaṁ yathāvuttena jātibhedabhinnacatubhūmikacittabhedavasena
ekūnanavutippabhedaṁ katvā mānasaṁ cittaṁ vicakkhaṇā visesena atthānaṁ
cakkhaṇasabhāvā paṇḍitā vibhajanti. athavā ekavīsasataṁ ekuttaravīsādhikaṁ
sataṁ vibhajanti.
[1]- jhānaṅgavasena paṭhamajjhānādisadisattā 2- paṭhamajjhānañca taṁ
sotāpattimaggacittañceti paṭhamajjhānasotāpattimaggacittaṁ.
pādakajjhānasammasitajjhānapuggalajjhāsayesu hi aññataravasena
taṁtaṁjhānasadisavitakkādiaṅgapātubhāvena 3- cattāropi maggā
paṭhamajjhānādivohāraṁ labhantā paccekaṁ pañcadhā vibhajjanti. tenāha

footnote: 1. sī. paṭhamajjhāneneva vitakkādipañcaṅgikajjhānena sampayuttaṁ sotāpattimaggacittaṁ
footnote: paṭhama...cittaṁ. athavā. 2. katthaci ādisaddo natthi. 3. sī. taṁtaṁjhānasadisattā.

page number: 096

jhānaṅgayogabhedenātiādi. tattha paṭhamajjhānādīsu yaṁ yaṁ jhānaṁ samāpajjitvā
tato 1- vuṭṭhāya saṅkhāre sammasantassa vuṭṭhānagāminivipassanā pavattā
taṁ taṁ pādakajjhānaṁ vuṭṭhānagāminivipassanāya padaṭṭhānabhāvato.
yaṁ yaṁ jhānaṁ sammasantassa sāva pavattā taṁ taṁ sammasitajjhānaṁ.
aho vata me paṭhamajjhānasadiso maggo pañcaṅgiko dutiyajjhānādīsu
vā aññatarasadiso caturaṅgādibhedo maggo bhaveyyāti evaṁ
yogāvacarassa uppannajjhāsayo puggalajjhāsayo nāma. tattha yena
paṭhamajjhānādīsu aññataraṁ jhānaṁ samāpajjitvā tato vuṭṭhāya
pakiṇṇakasaṅkhāre sammasitvā maggo uppādito hoti tassa so
maggo paṭhamajjhānāditaṁtaṁpādakajjhānasadiso 2- hoti. sace pana
vipassanāpādakaṁ yaṅkiñci jhānaṁ natthi kevalaṁ paṭhamajjhānādīsu aññataraṁ
jhānaṁ sammasitvā maggo uppādito hoti tassa so
sammasitajjhānasadiso hoti. 3- yadi pana yaṅkiñci jhānaṁ samāpajjitvā
tato [4]- aññaṁ sammasitvā maggo uppādito hoti tadā
puggalajjhāsayavasena dvīsu aññatarasadiso hoti. sace pana puggalassa
tathāvidho ajjhāsayo natthi. heṭṭhimaheṭṭhimajjhānato vuṭṭhāya
uparūparijjhānadhamme sammasitvā uppāditamaggo pādakajjhānamanapekkhitvā
sammasitajjhānasadiso uparūparijjhānato pana vuṭṭhāya
heṭṭhimaheṭṭhimajjhānadhamme sammasitvā uppāditamaggo
sammasitajjhānamanapekkhitvā pādakajjhānasadiso hoti. heṭṭhimaheṭṭhimajjhānato
hi uparūparijjhānaṁ balavataranti.

footnote: 1. sī. tato tato. 2. sī. paṭhamajjhānādīsu taṁtaṁ.... 3. sī. yadā.
footnote: 4. sī. etthantare tato vuṭṭhāya aññataranti atthi.

page number: 097

vedanāniyamo pana sabbatthāpi vuṭṭhānagāminivipassanāniyamena
hoti. tathā sukkhavipassakassa sakalajjhānaṅganiyamo. tassa hi
pādakajjhānādīnamabhāvena tesaṁ vasena niyamābhāvato vipassanāniyamena
pañcaṅgikova maggo hoti. apica samāpattilābhinopi jhānaṁ
pādakaṁ akatvā pakiṇṇakasaṅkhāre sammasitvā uppāditamaggopi
vipassanāniyameneva pañcaṅgiko hotīti ayamettha aṭṭhakathādito uddhaṭo
vinicchayasāro. theravādadassanādivasappavatto pana atipapañco
aṭṭhakathādīsu vuttanayena veditabbo. yathā cettha evaṁ sabbatthāpi
vitthāranayo tattha tattha vuttanayena gahetabbo. ganthabhirukajanānuggahaṇatthaṁ
panettha saṅkhepakathā adhippetā. yathā ca rūpāvacaraṁ
cittaṁ paṭhamādipañcavidhajjhānabhede 1- gayhati paṭhamajjhānantiādinā
vuccati tathānuttarampi cittaṁ paṭhamajjhānasotāpattimaggacittantiādinā
gayhati. āruppañcāpi upekkhekaggatāyogena aṅgasamatāya
pañcamajjhāne gayhati. pañcamajjhānavohāraṁ labhatīti attho.
athavā rūpāvacaraṁ cittaṁ anuttarañca paṭhamādijjhānabhede
paṭhamajjhānakusalacittaṁ paṭhamajjhānasotāpattimaggacittantiādinā yathā
gayhati tathā āruppañcāpi pañcame jhāne gayhatīti yojanā.
ācariyassāpi hi ayameva yojanā adhippetāti dissati
nāmarūpaparicchede ujukameva tathā vuttattā. vuttañhi tattha
rūpāvacaracittāni gayhantānuttarāni ca
paṭhamādijjhānabhede āruppañcāpi pañcameti.

footnote: 1. sī....bhedena.

page number: 098

tasmāti yasmā rūpāvacaraṁ viya anuttarampi paṭhamādijjhānabhede
gayhati āruppañcāpi pañcame gayhati yasmā vā jhānaṅgayogabhedena
ekekaṁ pañcadhā katvā anuttaraṁ cittaṁ cattāḷīsavidhanti
vuccati rūpāvacaralokuttarāni viya ca paṭhamādijjhānabhede [1]-
āruppañcāpi pañcame gayhati tasmā paṭhamādikamekekaṁ jhānaṁ lokiyaṁ
tividhaṁ lokuttaramaṭṭhavidhanti ekādasavidhaṁ ante tu jhānaṁ tevīsatividhaṁ
tividharūpāvacaradvādasavidhārūpāvacarāṭṭhalokuttaravasenāti attho.
pādakajjhānādivasena gaṇanavuddhi kusalavipākesveva sambhavatīti tesameva
gaṇanaṁ ekavīsasatagaṇanāya aṅgabhāvena dassento āha sattatiṁsātiādi.
iti abhidhammatthavibhāviniyā nāma abhidhammatthasaṅgahavaṇṇanāya
paṭhamaparicchedavaṇṇanā niṭṭhitā.
dutiyaparicchedavaṇṇanā
evaṁ tāva cittaṁ bhūmijātisampayogasaṅkhārajhānālambanamaggabhedena
yathārahaṁ vibhajitvā idāni cetasikavibhāgassa anuppattattā
paṭhamaṁ tāva catubbidhasampayogalakkhaṇasandassanavasena cetasikalakkhaṇaṁ
ṭhapetvā tadanantaraṁ aññasamānākusalasobhaṇavasena tīhi rāsīhi
cetasikadhamme uddisitvā tesaṁ soḷasahākārehi sampayogaṁ tettiṁsavidhena
saṅgahañca dassetuṁ ekuppādanirodhā cātiādimāraddhaṁ 2-. cittena
saha ekato uppādo ca nirodho ca yesante ekuppādanirodhā.

footnote: 1. sī. etthantare kathāti dissati. 2. sī...ṇirodhā cetyādi āraddhaṁ. idha pana
footnote: adukkhamasukhantiādīsu viya makārāgamo siyā.

page number: 099

ekaṁ ālambanañca vatthu ca yesante 1- ekālambanavatthukā. evaṁ
catūhi lakkhaṇehi cetoyuttā cittena sampayuttā dvipaññāsa
salakkhaṇadhāraṇato dhammā niyatayogino aniyatayogino ca cetasikāti
matā. tattha yadi ekuppādamatteneva cetoyuttāti adhippetā
tadā cittena saha uppajjamānānaṁ rūpadhammānampi cetoyuttatā
āpajjeyyāti ekanirodhagahaṇaṁ. evampi cittānuparivattino
viññattidvayassa pasaṅgo na sakkā nivāretuṁ tathā ekato uppādo
vā nirodho vā etesanti ekuppādanirodhāti parikappentassa
puretaramuppajjitvā cittassa bhaṅgakkhaṇe nirujjhamānānampi
rūpadhammānanti ekālambanagahaṇaṁ. ye evaṁ tividhalakkhaṇā dhammā te
niyamato ekavatthukāyevāti dassanatthaṁ ekavatthugahaṇanti. alamatipapañcena.
kathanti sarūpasampayogākārānaṁ kathetukamyatāpucchā. phusatīti
phasso. svāyaṁ phusanalakkhaṇo. ayañhi arūpadhammopi samāno
ārammaṇe phusanākāreneva pavattati sā cassa phusanākārappavatti
ambilakhādakādīnaṁ passantassa parassa kheḷuppādādi viya daṭṭhabbā.
vediyati ālambanarasaṁ anubhavatīti vedanā. sā vedayitalakkhaṇā.
ārammaṇarasānubhavanañhi patvā sesasampayuttadhammā ekadesamatateneva
[2]- anubhavanti. ekaṁsato pana issaravatāya vedanāva anubhavanti.
tathāhesā subhojanarasānubhavanakarājā viyāti vuttā. sukhādivasena
panassā bhedaṁ sayameva vakkhati. nīlādibhedārammaṇaṁ sañjānāti

footnote: 1. katthaci nesantīti dissati. 2. sī. etthantare rasanti dissati.

page number: 100

saññaṁ katvā jānātīti saññā. sā sañjānanalakkhaṇā. sā
hi uppajjamānā dāruādīsu vaḍḍhakīādīnaṁ saññākaraṇaṁ viya pacchā
sañjānanassa kāraṇabhūtaṁ ākāraṁ gahetvā uppajjati. nimittakārikāya
pana tāvetaṁ yujjati nimittena sañjānantiyā pana kathanti. sāpi
puna aparāya saññāya sañjānanassa nimittaṁ ākāraṁ 1- gahetvā
uppajjatīti na ettha koci asambhavo. ceteti attanā
sampayuttadhamme ārammaṇe abhisandahati saṅkhatābhisaṅkharaṇe vā
byāpāramāpajjatīti cetanā. tathāhi ayameva abhisaṅkharaṇe padhānattā
vibhaṅge suttantabhājanīye saṅkhārakkhandhaṁ vibhajantena saṅkhatamabhisaṅkharontīti
saṅkhārāti vatvā cakkhusamphassajācetanātiādinā niddiṭṭhā.
sā cetayitalakkhaṇā jeṭṭhasissamahāvaḍḍhakīādayo viya sakiccaparakiccasādhikāti
daṭṭhabbā 2-. ekaggatā vitakka vicāra pītīnaṁ sarūpavibhāvanaṁ
heṭṭhā āgatameva. jīvanti tena sampayuttadhammāti jīvitaṁ.
tadeva sahajātānupālane adhipaccayogena 3- indriyanti jīvitindriyaṁ.
taṁ anupālanalakkhaṇaṁ uppalādīni anupālakaṁ udakaṁ viya. karaṇaṁ
kāro. manasmiṁ kāro manasikāro. so cetaso ārammaṇe
samannāhāralakkhaṇo.
vitakko sahajātadhammānaṁ ārammaṇe abhiniropanasabhāvattā te
tattha pakkhipanto viya hoti cetanā attanā ālambanaggahaṇena
yathāruḷhe dhammepi tattha niyojentī balanāyako viya hoti manasikāro
te ārammaṇābhimukhappayojanato ājānīyānaṁ payojanakasārathi viyāti

footnote: 1. sī. kāraṇaṁ. 2. sī. daṭṭhabbaṁ. 3. sī. ādhipacca....

page number: 101

ayametesaṁ viseso. dhammānañhi taṁtaṁyāthāvasarasalakkhaṇaṁ sabhāvato
paṭivijjhitvā bhagavatā te te dhammā vibhattāti bhagavati saddhāya
evaṁ visesā ime dhammāti okappetvā uggahaṇaparipucchādivasena
tesaṁ sabhāvasamadhigamāya yogo karaṇīyo na pana tattha tattha
vippaṭipajjantehi sammoho āpajjitabboti ayamettha ācariyānaṁ anusāsanī.
sabbesampi ekūnanavuticittānaṁ sādhāraṇā niyamato tesu uppajjanatoti
sabbacittasādhāraṇā nāma.
adhimuccanaṁ adhimokkho. so hi sanniṭṭhānalakkhaṇo ārammaṇe
niccalabhāvena indakhīlo viya daṭṭhabbo. vīrānaṁ bhāvo kammaṁ vā
vidhinā īrayitabbaṁ pavattetabbanti vā viriyaṁ ussāho. so
sahajātānaṁ upatthambhanalakkhaṇo. viriyavasena hi tesaṁ olīnavuttitā
na hoti. evañca katvā imassa vitakkādīhi viseso supākaṭo
hoti. chandanaṁ chando ālambanenātthikatā. so kattukamyatālakkhaṇo.
tathāhesa ārammaṇaggahaṇe cetaso hatthappasāraṇaṁ
viyāti vuccati. dānavatthuvissajjanavasena pavattakālepi cesa
vissajjitabbena tena atthikova khipitabbausūnaṁ gahaṇe atthiko issāso
viya. sobhaṇesu tadītaresu ca pakārena kiṇṇā vippakiṇṇāti
pakiṇṇakā. sobhaṇāpekkhāya itare itarāpekkhāya sobhaṇā ca
aññe nāma. tesaṁ samānā na uddhaccādisaddhādayo viya akusalādi-
sabhāvāyevāti aññasamānā. evaṁ tāva sabbacittasādhāraṇavasena
ca pakiṇṇakavasena ca sobhaṇetarasabhāve terasa dhamme uddisitvā

page number: 102

idāni heṭṭhā cittavibhāge niddiṭṭhānukkamena akusaladhammapariyāpanne
paṭhamaṁ tato sobhaṇadhammapariyāpanne ca dassetuṁ mohotiādi
vuttaṁ.
ahetuke pana āveṇikadhammā natthīti na te visuṁ vuttā.
ārammaṇe muyhatīti moho aññāṇaṁ. so
ārammaṇasabhāvacchādanalakkhaṇo. ārammaṇaggahaṇavasappavattopi hesa tassa
yathāsabhāvapaṭicchādanākāreneva pavattati. na hiriyati na lajjiyatīti
ahiriko puggalo dhammasamūho vā. ahirikassa bhāvo ahirikkaṁ
tadeva ahirikaṁ. na ottappatīti anottappaṁ. tattha gūthato
gāmasūkaro viya kāyaduccaritādito ajigucchanalakkhaṇaṁ ahirikaṁ.
aggito salabho 1- viya tato anuttāsalakkhaṇaṁ anottappaṁ. tenāhu
porāṇā
jigucchati nāhiriko pāpā gūthāva sūkaro
na bhāyati anottāpī 2- salabho viya pāvakāti.
uddhatassa bhāvo uddhaccaṁ. taṁ cittassa avūpasamalakkhaṇaṁ
pāsāṇābhighātasamuddhatabhasmaṁ viya. lubbhatīti lobho. so ārammaṇe
abhisaṅgalakkhaṇo makkaṭālepo viya. cittassa ālambitukāmatāmattaṁ
chando lobho tattha abhigijjhananti ayametesaṁ viseso. idameva
saccaṁ moghamaññanti micchābhinivesalakkhaṇā diṭṭhi. Ñāṇañhi
ārammaṇaṁ yathāsabhāvato jānāti diṭṭhi yathāsabhāvaṁ vijahitvā

footnote: 1. sallabhotipi dissati. 2. sī. anottappiṁ.

page number: 103

ayāthāvato gaṇhātīti ayametesaṁ viseso. seyyohamasmītiādinā
maññatīti māno. so unnatilakkhaṇo. tathāhesa
ketukamyatāpaccupaṭṭhāno vutto. dussatīti doso. so
caṇḍikkalakkhaṇo pahatāsīviso viya. issatīti issā. sā
parasampattiussuyanalakkhaṇā. maccherassa bhāvo macchariyaṁ. mā idaṁ acchariyaṁ
aññesaṁ hotu mayhameva hotūti pavattaṁ vā macchariyaṁ. taṁ
attasampattinigguyhanalakkhaṇaṁ. kucchitaṁ katanti kukkataṁ katākataṁ
duccaritasucaritaṁ. akatampi hi kukkatanti voharanti. yaṁ mayā
akataṁ taṁ kukkatanti. idha pana katākataṁ ārabbha uppanno
vippaṭisāracittuppādo kukkataṁ. tassa bhāvo kukkuccaṁ. taṁ
katākataduccaritasucaritānusocalakkhaṇaṁ. thinanaṁ thīnaṁ. anussāhanāvasīdanavasena
saṁhatabhāvo thīnaṁ. middhanaṁ middhaṁ vigatasāmatthiyatā 1-.
tattha thīnaṁ cittassa akammaññatālakkhaṇaṁ middhaṁ vedanādikkhandhattayassāti
ayametesaṁ viseso. tathāhi pāliyaṁ 2- tattha katamaṁ thīnaṁ
yā cittassa akalyatāakammaññatā tattha katamaṁ middhaṁ yā
kāyassa akalyatāakammaññatātiādinā imesaṁ niddeso pavatto.
nanu ca kāyassāti vacanato rūpakāyassāpi akammaññatā middhanti
tassa rūpabhāvopi āpajjatīti. nāpajjati tattha tattha ācariyehi
ānītakāraṇavasenevassa paṭikkhittattā. tathāhi middhavādimatapaṭikkhepatthaṁ
tesaṁ vādanikkhepapubbakaṁ aṭṭhakathādīsu bahudhā vitthārenti
ācariyā. ayampanettha saṅgaho

footnote: 1. sī. ito paraṁ asattivighāto vāti dissati. 2. abhi. vi. 35/342.

page number: 104

keci middhampi rūpanti vadanti 1- taṁ na yujjati
pahātabbesu vuttattā kāmachandādayo viya.
pahātabbesu akkhāta- metaṁ nīvaraṇesu hi
rūpantu na pahātabba- makkhātaṁ dassanādinā.
na tuyhaṁ bhikkhave rūpaṁ jahathetanti pāṭhato
paheyyabhāvalesopi yattha rūpassa dissati.
tattha tabbisayacchanda- rāgahāni pakāsitā
vuttañhi tattha yo chanda- rāgakkhepoti ādikaṁ.
rūpārūpesu middhesu arūpaṁ tattha desitaṁ
iti ce natthi taṁ tattha avisesena pāṭhato.
sakkā hi anumātuṁ yaṁ middhaṁ rūpanti cintitaṁ
tampi nīvaraṇaṁ middha- bhāvato itaraṁ viya.
sampayogābhidhānā ca na taṁ rūpanti nicchayo
arūpīnañhi khandhānaṁ sampayogo pavuccati.
tathāruppe samuppatti- pāṭhato natthi rūpatā
niddā khīṇāsavānantu kāyagelaññato siyāti.
saddahatīti saddhā buddhādīsu pasādo. sā sampayuttānaṁ 2-
pasādanalakkhaṇā udakappasādakamaṇi 3- viya. saraṇaṁ sati asammoso.
sā sampayuttānaṁ 4- sāraṇalakkhaṇā. hiriyati kāyaduccaritādīhi
jigucchatīti hiri. sā pāpato jigucchanalakkhaṇā. ottappatīti
ottappaṁ. taṁ pāpato uttāsalakkhaṇaṁ attagāravavasena

footnote: 1. sī. vadantetaṁ. 2-4 sī. sampayuttadhammānaṁ. 3. ayaṁ rañño cakkavattissa
footnote: maṇiviseso hoti yo āvilodakaṁ pasādeti tasmā udakappasādakamaṇīti vuccati.

page number: 105

pāpato jigucchanato kulavadhū viya hiri. paragāravavasena pāpato
ottāsanato 1- vesiyā viya ottappaṁ. lobhapaṭipakkho alobho.
so ārammaṇe cittassa alaggatālakkhaṇo muttabhikkhu viya.
dosapaṭipakkho adoso. so acaṇḍikkalakkhaṇo anukulamitto viya.
tesu tesu dhammesu majjhattatā tatramajjhattatā. sā
cittacetasikānaṁ ajjhupekkhanalakkhaṇā sampavattānaṁ assānaṁ [2]- sārathi viya.
kāyassa passambhanaṁ kāyapassaddhi. cittassa passambhanaṁ
cittapassaddhi. ubhopi cetā kāyacittānaṁ darathavūpasamalakkhaṇā.
kāyassa lahubhāvo kāyalahutā. tathā cittalahutā. tā
kāyacittagarubhāvavūpasamalakkhaṇā. kāyassa mudubhāvo kāyamudutā. tathā
cattamudutā. tā kāyacittathaddhabhāvavūpasamalakkhaṇā. kammani
sādhu kammaññaṁ. tassa bhāvo kammaññatā. kāyassa kammaññatā
kāyakammaññatā. tathā cittakammaññatā. tā kāyacittānaṁ
akammaññabhāvavūpasamalakkhaṇā. paguṇassa bhāvo pāguññaṁ.
tadeva pāguññatā. kāyassa pāguññatā kāyapāguññatā.
tathā cittapāguññatā. tā kāyacittānaṁ gelaññavūpasamalakkhaṇā.
kāyassa ujukabhāvo kāyujukatā. tathā cittujukatā. tā kāyacittānaṁ
ājjavalakkhaṇā. yathākkamampanetā kāyacittānaṁ
sārambhādikaradhātukkhobhapaṭipakkhapaccayasamuṭṭhānā.
kāyoti cettha vedanādikkhandhattayassa gahaṇaṁ. yasmā cete

footnote: 1. katthaci uttāsanatoti dissati. 2. etthantare ajjhupekkhakoti atthi.

page number: 106

dve dve dhammā ekato hutvā yathāsakaṁ paṭipakkhadhamme hananti
tasmā idheva duvidhatā vuttā na samādhiādīsu. apica
cittapassaddhiādīhi cittasseva passaddhādibhāvo hoti
kāyapassaddhiādīhi pana rūpakāyassāpi taṁsamuṭṭhānapaṇītarūpapharaṇavasenāti
tadatthasandassanatthañcettha duvidhatā vuttā. sobhaṇānaṁ sabbesampi
sādhāraṇā niyamena tesu uppajjanatoti sobhaṇasādhāraṇā.
sammā vadanti etāyāti sammāvācā vacīduccaritavirati.
sā catubbidhā musāvādā veramaṇī pisuṇāvācā veramaṇī pharusavācā
veramaṇī samphappalāpā veramaṇīti. kammameva kammanto
suttantavanantādayo viya. sammā pavatto kammanto sammākammanto
kāyaduccaritavirati. sā tividhā pāṇātipātā veramaṇī adinnādānā
veramaṇī kāmesumicchācārā veramaṇīti. sammā ājīvanti
etenāti sammāājīvo micchājīvavirati. so pana
ājīvahetukāyavacīduccaritato viramaṇavasena sattavidho kuhanālapanādimicchājīva-
viramaṇavasena bahuvidho vā. tividhāpi panetā paccekaṁ sampattasamādāna-
samucchedavirativasena tividhā. viratiyo nāma yathāvuttaduccaritehi
viramaṇato. karoti paradukkhe sati sādhūnaṁ hadayakhedaṁ janeti
kirati vā vikkhipati paradukkhaṁ kiṇāti 1- vā taṁ hiṁsati kiriyati
vā dukkhitesu pasāriyatīti karuṇā. sā paradukkhāpanayanakāmatālakkhaṇā.
tāya hi paradukkhaṁ apaniyatu vā mā vā tadākāreneva
sā pavattati. modanti etāyāti muditā. sā

footnote: 1. ki hiṁsāyanti dhātūti yojanā.

page number: 107

parasampattianumodanalakkhaṇā. appamāṇasattārammaṇattā appamāṇā.
tā eva appamaññā. nanu ca catasso appamaññāti vakkhati
kasmā panettha dveyeva vuttāti. adosatatramajjhattatāhi
mettupekkhānaṁ gahitattā. adosoyeva hi sattesu hitajjhāsayavasappavatto
mettā nāma. tatramajjhattatāva tesu paṭighānunayavūpasamavasappavattā
upekkhā nāma. tenāhu porāṇā
abyāpādena mettā hi tatramajjhattatāya ca
upekkhā gahitā yasmā tasmā na gahitā ubhoti.
pakārena jānāti aniccādivasena avabujjhatīti paññā. sā
eva yathāsabhāvāvabodhane adhipaccayogato indriyanti paññindriyaṁ.
atha saññāviññāṇapaññānaṁ kinnānākaraṇanti. saññā tāva
nīlādivasena sañjānanamattaṁ karoti lakkhaṇapaṭivedhampi kātuṁ na
sakkoti. viññāṇaṁ lakkhaṇapaṭivedhampi sādheti ussukketvā
pana maggaṁ pāpetuṁ na sakkoti. paññā pana tividhampi karoti.
bālagāmikaheraññikānaṁ kahāpaṇāvabodhanamettha nidassananti.
Ñāṇavippayuttasaññāya cettha ākāraggahaṇavasena uppajjanakāle viññāṇaṁ
abbohārikaṁ. sesakāle eva viññāṇaṁ balavaṁ. Ñāṇasampayuttā
pana ubhopi tadanugatikā honti. sabbathāpi pañcavīsatīti sambandho.
terasaññasamānātiādīhi tīhi rāsīhi vuttānaṁ saṅgaho.
cittena saha aviyuttāti cittāviyuttā. cetasikāti vuttaṁ
hoti. uppajjatīti uppādo. cittameva uppādo cittuppādo.

page number: 108

aññattha pana sasampayuttaṁ cittaṁ cittuppādoti vuccati uppajjati
cittaṁ etenāti uppādo dhammasamūho cittañca taṁ uppādo cāti
cittuppādoti katvā. samāhāradvandvepi hi pulliṅgaṁ katthaci
saddasatthavidū 1- icchanti. tesaṁ cittāviyuttānaṁ cittuppādesu paccekaṁ
sampayogo ito paraṁ yathāyogaṁ pavuccatīti sambandho.
sabhāvena avitakkattā dvipañcaviññāṇāni vajjitāni etehi
tehi vā etāni vajjitānīti dvipañcaviññāṇavajjitāni
catucattāḷīsakāmāvacaracittāni. tesu ceva ekādasasu paṭhamajjhānacittesu
[2]- sesānaṁ bhāvanābalena avitakkattāti adhippāyo. tesu ceva
pañcapaṇṇāsavitakkacittesu ekādasasu dutiyajjhānacittesu cāti
chasaṭṭhicittesu vicāro jāyati. dvipañcaviññāṇehi vicikicchāsahagatena
cāti ekādasahi vajjitesu aṭṭhasattaticittesu adhimokkho jāyati.
pañcadvārāvajjanena dvipañcaviññāṇehi sampaṭicchannadvayena
santīraṇattayena cāti soḷasahi vajjitesu tesattatiyā cittesu viriyaṁ jāyati.
domanassasahagatehi dvīhi upekkhāsahagatehi pañcapaññāsacittehi
kāyaviññāṇadvayena ekādasahi catutthajjhānehi cāti sattaticittehi
vajjitesu ekapaññāsacittesu pīti jāyati. ahetukehi aṭṭhārasahi
momūhehi dvīhi cāti vīsatiyā cittehi vajjitesu ekūnasattaticittesu
chando jāyati. te panāti pakiṇṇakavajjitā taṁsahagatā ca.
yathākkamanti vitakkādichapakiṇṇakavajjitasahitakamānurūpato.

footnote: 1. yojanā saddavidūti evameva dissati. 2. sī. etthantare ca vitakko jāyatīti
footnote: atthi.

page number: 109

chasaṭṭhī pañcapaññāsātiādi ekavīsasatagaṇanavasena
ekūnanavutigaṇanavasena ca yathārahaṁ yojetabbaṁ. sabbākusalasādhāraṇāti
vatvā tadevasamatthetuṁ sabbesupītiādi vuttaṁ. yo hi koci
pāṇātipātādīsu paṭipajjati so sabbopi mohena 1- na tattha
ādīnavadassāvī ahirikena tato ajigucchanto anottappena anottappento
uddhaccena avūpasanto ca hoti tasmā te sabbākusalesu
upalabbhanti. lobhasahagatacittesvevāti evakāro adhikāratthāyapi hotīti
diṭṭhisahagatacittesūtiādīsupi avadhāraṇaṁ daṭṭhabbaṁ. sakkāyādīsu
hi abhinivisantassa tattha mamāyanasambhavato diṭṭhi lobhasahagatacittesveva
labbhati. mānopi ahammānavasena pavattanato diṭṭhisadisova
pavattatīti diṭṭhiyā saha ekacittuppāde nappavattati kesarasīho
viya aparena tathāvidhena saha ekaguhāyaṁ. na cāpi dosamūlādīsu
uppajjati attasinehasannissayabhāvena ekantalobhapadaṭṭhānatoti so
diṭṭhivipyuttesveva labbhati. tathā parasampattiṁ ussuyantassa
attasampattiyā ca parehi sādhāraṇabhāvaṁ anicchantassa
katākataduccaritasucaritesu anusocantassa ca tattha tattha paṭihananavaseneva
pavattanato issāmaccherakukkuccāni paṭighacittesveva.
akammaññatāpakatikassa tathāsabhāvatikkhesu asaṅkhārikesu pavattanāyogato
thīnamiddhaṁ sasaṅkhāresveva labbhati.
sabbāpuññesveva cattāro cetasikā [2]- katā lobhamūleyeva
yathāsambhavaṁ tayo katā dosamūlesveva 3- cattāro katā tathā

footnote: 1. sī. mohena tattha anādīnavadassāvī. 2. sī. etthantare dvīsūti atthi.
footnote: 3. sī. sabbattha gatāti pākaṭā.

page number: 110

sasaṅkhāreyeva dvayanti yojanā. vicikicchācitte cāti casaddo
avadhāraṇe. vicikicchā vicikicchācitte cāti 1- sambandho.
lokuttaracittesu pādakajjhānādivasena kadāci sammāsaṅkappaviraho siyā na pana
viratīnaṁ abhāvo maggassa kāyaduccaritādīnaṁ samucchedavasena phalassa ca
tadanuguṇavasena pavattanatoti vuttaṁ viratiyo panātiādi. sabbathāpīti
sabbehipi taṁtaṁduccaritavidhamanavasappavattehi 2- ākārehi. na hi etāsaṁ
lokiyesu viya lokuttaresupi musāvādādīnaṁ visuṁvisuṁpahānavasena pavatti
hoti sabbesameva duccaritadurājīvānaṁ tena tena maggena kesañci
sabbaso kesañci apāyagamaniyādiavatthāya hānivasena ekakkhaṇe
samucchindanato. nanu cāyamattho ekatovāti imināva siddhoti.
tanna tissannaṁ ekato vuttiparidīpanamattena catubbidhavacīduccaritādīnaṁ
paṭipakkhākārappavattiyā adīpitattā. keci pana imamatthaṁ
asallakkhetvāva sabbathāpīti idaṁ atirittanti vadanti. tattha tesaṁ
añāṇameva kāraṇaṁ. niyatāti iminā lokiyesu viya kadāci sambhavaṁ
nivāreti. tathāhetā lokiyesu yevāpanakavasena desitā idha pana
sarūpeneva. kāmāvacarakusalesvevāti avadhāraṇena kāmāvacaravipākakriyāsu
mahaggatesu ca sambhavaṁ nivāreti. tathā ceva upari
vakkhati. kadācīti musāvādādiekekaduccaritehi viramaṇakāle. kadāci
uppajjantāpi na ekato uppajjanti vītikkamitabbavatthusaṅkhātānaṁ
attano ālambanānaṁ sambhavāpekkhattāti vuttaṁ visuṁ visunti.
appanāppattānaṁ appamaññānaṁ na kadāci somanassarahitā pavatti

footnote: 1. sī. yevāti. 2. sī. taṁtaṁduccaritadurājīvānaṁ vidhamanavasappavantehi.

page number: 111

atthīti pañcama .pe. cittesūti 1- vuttaṁ. vinīvaraṇāditāya mahattaṁ
gatāni mahantehi vā jhāyīhi gatāni pavattānīti mahaggatāni.
nānā hutvāti bhinnālambanattā attano ālambanabhūtānaṁ
dukkhitasukhitasattānaṁ āpāthagamanāpekkhāya visuṁ visuṁ hutvā. etthāti
imesu kāmāvacaracittesu. karuṇāmuditābhāvanākāle appanāvīthito
pubbe paricayavasena upekkhāsahagatacittehipi parikammaṁ hoti yathātaṁ 2-
paguṇaganthaṁ sajjhāyantassa kadāci aññāvihitassāpi sajjhāyanaṁ yathā
ca paguṇavipassanāya saṅkhāre sammasantassa kadāci paricayabalena
ñāṇavippayuttacittehipi sammasananti upekkhāsahagatakāmāvacaresu
karuṇāmuditānaṁ asambhavavādo kecivādoti 3- kato. appanāvīthiyampana tāsaṁ
ekantato somanassasahagatesveva sambhavo daṭṭhabbo bhinnajātikassa
viya bhinnavedanassāpi āsevanapaccayābhāvato.
tayo soḷasacittesūti sammāvācādayo tayo dhammā
aṭṭhalokuttarakāmāvacarakusalavasena soḷasacittesu jāyanti. evaṁ
niyatāniyatasampayogavasena vuttesu aniyatadhamme ekato dassetvā sesānaṁ
nīyatabhāvaṁ dīpetuṁ issāmaccherātiādi vuttaṁ. issā .pe.
karuṇādayo nānā hutvā kadāci jāyanti māno ca kadāci
seyyohamasmītiādivasappavattiyaṁ jāyati thīnamiddhaṁ tathā kadāci
akammaññavasappavattiyaṁ saha aññamaññaṁ avippayogavasena jāyatīti
yojanā. athavā māno cāti ettha casaddaṁ sahāti etthāpi

footnote: 1. sī. cāti. 2. tanti nipātamattanti yojanā. 3. potthakesu itisaddo natthi.

page number: 112

yojetvā thīnamiddhaṁ [1]- kadāci saha ca sasaṅkhārikapaṭighe
diṭṭhavippayuttasasaṅkhārikesu ca issāmaccherakukkuccehi mānena ca saddhiṁ
kadāci tadītarasasaṅkhārikacittasampayogakāle taṁsampayogakālepi vā
nānā ca jāyatīti yojanā daṭṭhabbā. apare pana ācariyā
māno ca thīnamiddhañca tathā kadāci nānā hutvā kadāci saha
ca jāyatīti ettakameva sampayojesuṁ. sesāti yathāvuttehi ekādasahi
aniyatehi itare ekacattāḷīsa. keci pana yathāvuttehi
aniyatayevāpanakehi sesā niyatayevāpanakāti vaṇṇenti. taṁ tesaṁ
matimattaṁ idha pana yevāpanakanāmena kesañaci anuddhaṭattā.
kevalañhettha niyatāniyatavasena cittuppādesu yathārahaṁ
labbhamānacetasikamattasandassanaṁ ācariyena kataṁ na yevāpanakanāmena keci
uddhaṭāti.
evaṁ tāva phassādīsu ayaṁ dhammo ettakesu cittesu
upalabbhatīti cittaparicchedavasena sampayogaṁ dassetvā idāni imasmiṁ
cittuppāde ettakā cetasikāti cetasikarāsiparicchedavasena saṅgahaṁ
dassetuṁ saṅgahañcātiādi vuttaṁ. chattiṁsātiādi tattha tattha
yathārahaṁ labbhamānakadhammavasena gaṇanavasena saṅgaho 2-. paṭhamajjhāne
niyuttāni cittāni taṁ vā etesaṁ atthīti paṭhamajjhānikacittāni.
appamaññānaṁ sattārammaṇattā lokuttarānañca nibbānārammaṇattā
vuttaṁ appamaññā vajjitāti. tathāti iminā aññasamānā
appamaññāvajjitasobhaṇacetasikā ca saṅgahaṁ gacchantīti ākaḍḍhati.

footnote: 1. sī. etthantare tathāti dissati. 2. sī. gaṇanasaṅgaho.

page number: 113

upekkhāsahagatāti vitakkavicārapītisukhavajjā sukhaṭṭhānaṁ paviṭṭhupekkhāya
sahagatā. pañcakajjhānavasenāti vitakkavicāre visuṁ visuṁ
atikkamitvā bhāventassa nātitikkhañāṇassa vasena desitassa
jhānapañcakassa vasena. te pana ekato atikkamitvā bhāventassa
tikkhañāṇassa vasena desitacatutthajjhānavasena dutiyajjhānikesu
vitakkavicāravajjitānaṁ sambhavato catudhāva saṅgaho hotīti adhippāyo.
tettiṁsadvayaṁ catutthapañcamajjhānacittesu. tīsūti kusalavipākakriyāvasena
tividhesu. sīlavisuddhivasena suvisodhitakāyavacīpayogassa kevalaṁ
cittasamādhānamattena mahaggatajjhānāni pavattanti na pana
kāyavacīkammānaṁ visodhanavasena nāpi duccaritadurājīvānaṁ
samucchindanavasenāti 1- vuttaṁ virativajjāti. 2- paccekamevāti visuṁ visuṁ
eva. paṇṇarasasūti rūpāvacaravasena tīsu āruppavasena dvādasasūti
paṇṇarasasu. appamaññāyo na labbhantīti ettha kāraṇaṁ vuttameva.
paccekamevāti ekekāyeva. appamaññānañhi
sattārammaṇattā viratīnañca vītikkamitabbavatthuvisayattā natthi tāsampi
ekacittuppāde sambhavoti. lokiyaviratīnaṁ ekantakusalasabhāvattā
natthi abyākatesu sambhavoti vuttaṁ virativajjitāti. tenāha pañca
sikkhāpadā kusalāyevāti. itarathā saddhāsatiādayo viya siyā kusalā
siyā abyākatāti vadeyya. phalassa pana maggapaṭibimbabhūtattā
duccaritadurājīvānaṁ paṭippassambhanato na ca lokuttaraviratīnaṁ

footnote: 1. sī. samucchindanapaṭippassambhanavasenāti. 2. sī. virativajjitāti.

page number: 114

ekantakusalatā yuttāti tāsaṁ tattha agahaṇaṁ. kāmāvacaravipākānaṁ
ekantaparittārammaṇattā appamaññānañca sattārammaṇatā viratīnampi
ekantakusalattā vuttaṁ appamaññā virativajjitāti. nanu ca
paññattādiārammaṇampi kāmāvacarakusalaṁ hotīti tassa vipākenapi
kusalasadisārammaṇena bhavitabbaṁ yathātaṁ 1- mahaggatalokuttaravipākehīti.
na yidamevaṁ kāmataṇhādhīnassa phalabhūtattā. yathā hi dāsiyā
putto mātarā icchitaṁ kātuṁ asakkonto sāmikenayeva icchiticchitaṁ
karoti evaṁ kāmataṇhāyattatāya dāsīsadisassa kāmāvacarakammassa
vipākabhūtaṁ cittaṁ tena gahitārammaṇaṁ agahetvā kāmataṇhārammaṇameva
gaṇhātīti. dvādasadhāti kusalavipākakriyābhedesu paccekaṁ cattāro
cattāro dvikāti 2- katvā tīsu dvādasadhā.
idāni imesu paṭhamajjhānikādīhi dutiyajjhānikādīnaṁ bhedakaradhamme
dassetuṁ anuttare jhānadhammātiādi vuttaṁ. anuttare citte
vitakkavicārapītisukhavasena jhānadhammā visesakā bhedakā. majjhime
mahaggate appamaññā ca jhānadhammā ca parittesu kāmāvacaresu
viratiñāṇapīti ca appamaññā ca visesakā. tattha virati kusalehi
vipākakriyānaṁ visesakā appamaññā kusalakriyāhi vipākānaṁ
ñāṇapīti pana tīsu paṭhamayugalādīhi dutiyayugalādīnanti daṭṭhabbaṁ.
dutiye asaṅkhāriketi diṭṭhivipapayutte asaṅkhārike lobhamānena tatheva
aññasamānā akusalasādhāraṇā ca ekūnavīsatidhammāti sambandho.

footnote: 1. tanti nipātamattanti yojanā. 2. sī. dukāti.

page number: 115

tatiyeti upekkhāsahagatadiṭṭhigatasampayutte asaṅkhārike. catuttheti
diṭṭhivippayutte asaṅkhārike. issāmacchera .pe. yojetabbāni
bhinnālambanattāyevāti adhippāyo. adhimokkhassa nicchayākārappavattiyo
dveḷhakasabhāve vicikicchācitte sambhavo natthīti adhimokkhavirahitāti
vuttaṁ.
ekūnavīsati paṭhamadutiyāsaṅkhārikesu aṭṭhārasa tatiyacatutthāsaṅkhārikesu
vīsa pañcame asaṅkhārike ekavīsa paṭhamadutiyasasaṅkhārikesu
vīsati tatiyacatutthasasaṅkhārikesu dvāvīsa pañcame
sasaṅkhārike paṇṇarasa momūhadvayeti evaṁ akusale sattadhā ṭhitāti
yojanā. sādhāraṇā 1- akusalānaṁ sabbesameva sādhāraṇabhūtā cattāro
samānā ca chandapītiadhimokkhavajjitā aññasamānā apare dasāti
ete cuddasa dhammā sabbākusalayoginoti pavuccantīti yojanā.
tathāti iminā aññasamāne paccāmasati. manoviññāṇadhātuyā
viya visiṭṭhamananakiccāyogato mananamattā 2- dhātūti manodhātu.
ahetukapaṭisandhiyugaleti upekkhāsantīraṇadvaye.
dvādasa hasanacitte ekādasa voṭṭhabbanasukhasantīraṇesu dasa
manodhātutikāhetukapaṭisandhiyugalavasena pañcasu satta dvipañcaviññāṇesūti
aṭṭhārasāhetukesu cittuppādesu saṅgaho catubbidho hotīti
yojanā. tettiṁsavidhasaṅgahāti 3- anuttare pañca tathā mahaggate
kāmāvacarasobhaṇe dvādasa akusale satta ahetuka cattāroti

footnote: 1. sī. sādhāraṇāti. 2. manamattātipi dissati. 3. sī. tettiṁsavidhasaṅgahoti.

page number: 116

tettiṁsavidhā 1- saṅgahā. itthaṁ yathāvuttanayena cittāviyuttānaṁ cetasikānaṁ
cittaparicchedavasena vuttaṁ sampayogañca cetasikarāsiparicchedavasena
vuttaṁ saṅgahañca ñatvā yathāyogaṁ cittena samaṁ bhedaṁ uddise.
sabbacittasādhāraṇā tāva satta ekūnanavuticittesu uppajjanato
paccekaṁ ekūnanavutividhā pakiṇṇakesu vitakko pañcapaññāsacittesu
uppajjanato pañcapaññāsavidhotiādinā katheyyāti attho.
iti abhidhammatthavibhāviniyā nāma abhidhammatthasaṅgahavaṇṇanāya
dutiyaparicchedavaṇṇanā niṭṭhitā.
tatiyaparicchedavaṇṇanā
idāni yathāvuttānaṁ cittacetasikānaṁ vedanādivibhāgato
taṁtaṁvedanādibhedabhinnacittuppādavibhāgato ca pakiṇṇakasaṅgahaṁ dassetuṁ
sampayuttā yathāyogantiādimāraddhaṁ. yathāyogaṁ sampayuttā
cittacetasikā dhammā sabhāvato attano attano sabhāvavasena
ekūnanavutividhampi cittaṁ ārammaṇavijānanasabhāvasāmaññena ekavidhaṁ
sabbacittasādhāraṇo phasso phusanabhāvena ekavidhotiādinā tepaññāsa
honti. idāni tesaṁ dhammānaṁ yathārahaṁ vedanā .pe. vatthuto
saṅgaho nāma vedanāsaṅgahādināmako pakiṇṇakasaṅgaho cittuppādavaseneva
taṁtaṁvedanādibhedabhinnacittuppādānaṁ vaseneva na katthaci taṁvirahena
nīyate upanīyate āhariyatīti attho. tatthāti tesu chasu saṅgahesu.
sukhādivedanānaṁ taṁsahagatacittuppādānañca vibhāgavasena saṅgaho

footnote: 1. sī. tettiṁsavidhasaṅgaho.

page number: 117

vedanāsaṅgaho. dukkhato ca sukhato ca aññā adukkhamasukhāti 1-
makārāgamavasena. nanu ca dvemā bhikkhave vedanā sukhā dukkhāti
vacanato dve eva vedanāti. saccaṁ tampana anavajjapakkhikaṁ
adukkhamasukhaṁ sukhavedanāyaṁ sāvajjapakkhikañca dukkhavedanāyaṁ saṅgahetvā
vuttaṁ. yampi katthaci sutte 2- yaṅkiñci vedayitaṁ idamettha dukkhassāti
vacanaṁ. taṁ saṅkhāradukkhatāya sabbavedanānaṁ dukkhasabhāvattā vuttaṁ.
yathāha saṅkhārāniccataṁ ānanda mayā sandhāya bhāsitaṁ
saṅkhāravipariṇāmatañca yaṅkiñci vedayitamidamettha dukkhassāti. tasmā
tissoyeva vedanāti daṭṭhabbā. tenāha 3- bhagavā tisso imā
bhikkhave vedanā sukhā dukkhā adukkhamasukhāti. evaṁ tividhāpi
panetā indriyadesanāya sukhindriyaṁ dukkhindriyaṁ somanassindriyaṁ
domanassindriyaṁ upekkhindriyanti pañcadhā desitāti taṁvasenāpettha
vibhāgaṁ dassetuṁ sukhaṁ dukkhantiādi vuttaṁ. kāyikamānasikasātāsātabhedato
hi sukhaṁ dukkhañca paccekaṁ dvidhā vibhajetvā sukhindriyaṁ
somanassindriyaṁ dukkhindriyaṁ domanassindriyanti desitā. upekkhā
pana bhedābhāvato upekkhindriyanti ekadhāva. yatheva hi sukhadukkhāni
aññathā kāyassa anuggahamupaghātañca karonti aññathā manaso
na evamupekkhā tasmā sā ekadhāva desitā. tenāhu porāṇā
kāyikaṁ mānasaṁ dukkhaṁ sukhañcopekkhavedanā
ekamānasameveti pañcadhindriyabhedatoti.
tattha iṭṭhaphoṭṭhabbānubhavanalakkhaṇaṁ sukhaṁ.

footnote: 1. potthakesu itisaddo natthi. 2. nayu. saṁ. saḷā. 18/268. 3. saṁ. saḷā. 18/255.

page number: 118

aniṭṭhaphoṭṭhabbānubhavanalakkhaṇaṁ dukkhaṁ. sabhāvato parikappato vā
iṭṭhānubhavanalakkhaṇaṁ somanassaṁ. tathā aniṭṭhānubhavanalakkhaṇaṁ domanassaṁ.
majjhattānubhavanalakkhaṇā upekkhā. catucattāḷīsa paccekaṁ
lokiyalokuttarabhedena ekādasavidhattā. sesānīti
sukhadukkhasomanassadomanassasahagatehi avasesāni akusalato cha ahetukato cuddasa
kāmāvacarasobhaṇato dvādasa pañcamajjhānikāni tevīsāti sabbānipi
pañcapaññāsa.
lobhādihetūnaṁ vibhāgavasena taṁsampayuttādīnaṁ 1- vasena ca saṅgaho
hetusaṅgaho. hetuyo nāma chabbidhā bhavantīti sambandho. hetubhāvo
pana nesaṁ sampayuttānaṁ supatiṭṭhitabhāvasādhanasaṅkhāto mūlabhāvo.
laddhahetupaccayā hi dhammā viruḷhamūlā viya pādapā thirā honti na
ahetukā viya jalatale sevālasadisā. evañca katvā ete mūlasadisatāya
mūlānīti ca vuccanti. apare pana kusalādīnaṁ kusalādibhāvasādhanaṁ
hetubhāvoti vadanti. evaṁ sati hetūnaṁ attano kusalādibhāvasādhano
añño hetu maggitabbo siyā. atha sesasampayuttahetupaṭibaddho
tesaṁ kusalādibhāvo evampi momūhacittasampayuttassa hetuno
akusalabhāvo appaṭibaddho siyā. athassa sabhāvato kusalabhāvo
siyā evaṁ sati sesahetūnampi sabhāvato akusalādibhāvoti tesaṁ
viya sampayuttadhammānampi so hetupaṭibaddho na siyā. yadi ca
hetupaṭibaddho kusalādibhāvo tadā ahetukānaṁ abyākatabhāvo na
siyāti alamatipīḷanena 2-. kusalādibhāvo pana kusalākusalānaṁ

footnote: 1. katthaci taṁsampayuttānanti dissati. 2. sī. nippīḷanena.

page number: 119

yonisoayonisomanasikārapaṭibaddho. yathāha yoniso bhikkhave manasikaroto
anuppannā ceva kusalā dhammā uppajjanti uppannā ca kusalā
dhammā abhivaḍḍhantītiādi 1-. abyākatānaṁ pana abyākatabhāvo
nirānusayasantānapaṭibaddho kammapaṭibaddho avipākasabhāvapaṭibaddho cāti
daṭṭhabbaṁ.
idāni hetūnaṁ jātibhedaṁ dassetuṁ lobho doso cātiādi
vuttaṁ. paṭisandhādīnaṁ kiccānaṁ vibhāgavasena taṁkiccavantānañca
paricchedavasena saṅgaho kiccasaṅgaho. bhavato bhavassa paṭisandhānaṁ
paṭisandhikiccaṁ. avicchedapavattihetubhāvena bhavassa aṅgabhāvo
bhavaṅgakiccaṁ. āvajjanakiccādīni heṭṭhāvuttavacanatthānusārena yathārahaṁ
yojetabbāni. ārammaṇe taṁtaṁkiccasādhanavasena anekakkhattuṁ ekakkhattuṁ
vā javamānassa viya pavatti javanakiccaṁ. taṁtaṁjavanaggahitārammaṇassa
ārammaṇakaraṇaṁ tadārammaṇakiccaṁ. nibbattabhavato parigaḷanaṁ cutikiccaṁ.
imāni pana kiccāni ṭhānavasena pākaṭāni hontīti tandāni
pabhedato dassetuṁ paṭisandhītiādi vuttaṁ. tattha paṭisandhiyā
ṭhānaṁ paṭisandhiṭṭhānaṁ. kāmaṁ paṭisandhivinimuttaṁ ṭhānaṁ nāma natthi
sukhaggahaṇatthampana silāputtakassa sarīrantiādīsu viya abhedepi
bhedaparikappanāti daṭṭhabbaṁ. evaṁ sesesupi. dassanādīnaṁ pañcannaṁ
viññāṇānaṁ ṭhānaṁ pañcaviññāṇaṭṭhānaṁ. ādisaddena sampaṭicchannādīnaṁ
saṅgaho.

footnote: 1. nayu. aṅa. eka. 20/15.

page number: 120

tattha cutibhavaṅgānaṁ antarā paṭisandhiṭṭhānaṁ. paṭisandhiāvajjanānaṁ
javanāvajjanānaṁ tadārammaṇāvajjanānaṁ voṭṭhabbanāvajjanānaṁ kadāci
javanacutīnaṁ tadārammaṇacutīnañca antarā bhavaṅgaṭṭhānaṁ.
bhavaṅgapañcaviññāṇānaṁ bhavaṅgajavanānañca antarā āvajjanaṭṭhānaṁ.
pañcadvārāvajjanasampaṭicchannānaṁ antarā pañcaviññāṇaṭṭhānaṁ.
pañcaviññāṇasantīraṇānamantarā sampaṭicchannaṭṭhānaṁ.
sampaṭicchannavoṭṭhabbanānamantarā santīraṇaṭṭhānaṁ. santīraṇajavanānaṁ
santīraṇabhavaṅgānañca antarā voṭṭhabbanaṭṭhānaṁ. voṭṭhabbanatadārammaṇānaṁ
voṭṭhabbanabhavaṅgānaṁ voṭṭhabbanacutīnaṁ manodvārāvajjanatadārammaṇānaṁ
manodvārāvajjanabhavaṅgānaṁ manodvārāvajjanacutīnañca antarā
javanaṭṭhānaṁ. javanabhavaṅgānaṁ javanacutīnañca antarā tadārammaṇaṭṭhānaṁ.
javanapaṭisandhīnaṁ tadārammaṇapaṭisandhīnaṁ bhavaṅgapaṭisandhīnaṁ vā antarā
cutiṭṭhānaṁ nāma. dve upekkhāsahagatasantīraṇāni sukhasantīraṇassa
paṭisandhivasappavattisabhāvābhāvatoti adhippāyo. evañca katvā
paṭṭhāne upekkhāsahagataṁ dhammaṁ paṭicca upekkhāsahagato dhammo
uppajjati na hetupaccayāti evamāgatassa upekkhāsahagatapadassa
vibhaṅge ahetukaṁ upekkhāsahagataṁ ekaṁ khandhaṁ [paṭicca 1- tayo khandhā
tayo khandhe paṭicca eko khandho dve khandhe paṭicca dve
khandhā] ahetukapaṭisandhikkhaṇe upekkhāsahagataṁ ekaṁ khandhaṁ [paṭicca 2-
tayo khandhā .pe. dve khandhāti] evampavattipaṭisandhivasena
paṭiccanayo uddhaṭo. pītisahagatasukhasahagatapadavibhaṅage pana ahetukaṁ

footnote: 1. sī....paṭicca dve khandhā dve khandhe paṭicca eko khandho ahetuka. 2. sī.
footnote: ...paṭicca dve khandhā dve khandhe paṭicca eko khandhoti evam....

page number: 121

pītisahagataṁ ekaṁ khandhaṁ paṭicca tayo khandhā .pe. dve khandhā
ahetukaṁ sukhasahagataṁ ekaṁ khandhaṁ paṭicca 1- tayo khandhā .pe. dve
khandhāti pavattivaseneva uddhaṭo. na pana ahetukapaṭisandhikkhaṇetiādinā
paṭisandhivasena. tasmā yathādhammasāsane avacanampi abhāvameva
dīpetīti na tassa paṭisandhivasena pavatti atthi. yattha pana
labbhamānassāpi kassaci avacanaṁ tattha kāraṇaṁ upari āvibhavissati.
manodvārāvajjanassa parittārammaṇe dvittikkhattuṁ pavattamānassāpi
natthi javanakiccaṁ taṁārammaṇarasānubhavanābhāvatoti 2- vuttaṁ
āvajjanadvayavajjitānīti. evañca katvā vuttaṁ aṭṭhakathāyaṁ javanaṭṭhāne
ṭhatvāti. itarathā javanaṁ hutvāti vattabbaṁ siyāti.
kusalākusalaphalakriyācittānīti ekavīsati lokiyalokuttarakusalāni
dvādasa akusalāni cattāri lokuttaraphalacittāni aṭṭhārasa
tebhūmikakriyācittāni. ekacittakkhaṇampi hi lokuttaramaggādikaṁ
taṁsabhāvavantatāya javanakiccaṁ nāma yathā ekekagocaravisayampi
sabbaññutañāṇaṁ sakalavisayāvabodhanasāmatthiyayogato na kadāci tannāmaṁ
vijahatīti. evaṁ kiccabhedena vuttāneva yathāsakaṁ labbhamānakiccagaṇanavasena
sampiṇḍetvā dassetuṁ tesu panātiāda vuttaṁ.
paṭisandhādayo cittuppādā nāmakiccabhedena paṭisandhādīnaṁ nāmānaṁ
kiccānañca bhedena. athavā paṭisandhādayo nāma taṁnāmakā
cittuppādā paṭisandhādīnaṁ kiccānaṁ bhedena cuddasa ṭhānabhedena

footnote: 1. sī. dve khandhā .pe. eko khandhoti pavatti.... 2. sī. tassa ārammaṇa....

page number: 122

paṭisandhādīnaṁyeva ṭhānānaṁ pabhedena dasadhā pakāsitāti yojanā.
ekakiccaṭṭhāna dvikiccaṭṭhānatikiccaṭṭhānacatukiccaṭṭhānapañcakiccaṭṭhānāni
cittāni yathākkamaṁ aṭṭhasaṭṭhī tathā dve ca nava ca aṭṭha
ca dve cāti niddiseti sambandho.
dvārānaṁ dvārappavattacittānañca paricchedavasena saṅgaho
dvārasaṅgaho. āvajjanādīnaṁ arūpadhammānaṁ pavattimukhabhāvato dvārāni
viyāti dvārāni. cakkhumevāti pasādacakkhumeva. āvajjanādīnaṁ
manānaṁ manoyeva vā dvāranti manodvāraṁ. bhavaṅganti
āvajjanānantaraṁ bhavaṅgaṁ. tenāhu
sāvajjanambhavaṅgantu manodvāranti vuccatīti.
tatthāti tesu cakkhvādidvāresu cakkhudvāre chacattāḷīsa
cittāni yathārahamuppajjantīti sambandho. pañcadvārāvajjanamekaṁ
cakkhuviññāṇādīni ubhayavipākavasena satta voṭṭhavanamekaṁ kāmāvacarajavanāni
ca kusalākusalanirāvajjanakriyāvasena ekūnatiṁsa tadālambanāni
ca agahitaggahaṇena aṭṭhevāti chacattāḷīsa. yathārahanti
iṭṭhādiārammaṇayonisoayonisomanasikāranirānusayasantānādīnaṁ anurūpavasena.
sabbathāpīti āvajjanāditadālambanapariyosānena sabbenapi pakārena
kāmāvacarānevāti yojanā. sabbathāpi catupaññāsa cittānīti
vā sambandho. sabbathāpi taṁtaṁdvārikavasena ṭhitāni agahitaggahaṇena
cakkhudvārikesu chacattāḷīsacittesu sotaviññāṇādīnaṁ catunnaṁ yugalānaṁ
pakkhepena catupaññāsāti attho. cakkhvādidvāresu appavattanato
manodvārasaṅkhātabhavaṅgato ārammaṇantaraggahaṇavasena appavattito

page number: 123

ca paṭisandhādivasena pavattāni ekūnavīsati dvāravinimuttāni.
dvipañcaviññāṇāni sakasakadvāre chabbīsatimahaggatalokuttarajavanāni
manodvāreyeva ca uppajjanato chattiṁsa cittāni yathārahaṁ
sakasakadvārānurūpaṁ ekadvārikacittāni. pañcadvāresu
santīraṇatadālambanavasena manodvāre ca tadālambanavasena pavattanato
chadvārikāni ceva paṭisandhādivasena pavattiyā dvāravinimuttāni ca.
pañcadvārikāni ca chadvārikāni cāti pañcachadvārikāni. chadvārikāni ca
tāni kadāci dvāravinimuttāni cāti chadvārikavinimuttāni. athavā
chadvārikāni ca chadvārikavinimuttāni ca chadvārikavinimuttānīti
ekadesasarūpekaseso daṭṭhabbo.
ālambanānaṁ 1- sarūpato vibhāgato taṁtaṁvisayacittato ca saṅgaho
ālambanasaṅgaho. vaṇṇavikāraṁ āpajjamānaṁ rūpayati hadayagatabhāvaṁ
pakāsetīti rūpaṁ. tadeva dubbalapurisena daṇḍādi viya cittacetasikehi
ālambiyati tāni vā āgantvā ettha ramantīti ālambanaṁ 2-.
rūpameva ārammaṇaṁ rūpārammaṇaṁ. saddiyati kathiyatīti saddo. soyeva
ārammaṇanti saddārammaṇaṁ. gandhayati 3- attano vatthuṁ sūceti
idamettha atthīti pesuññaṁ karontaṁ viya hotīti gandho. soyeva
ārammaṇanti gandhārammaṇaṁ. rasanti taṁ sattā assādentīti
raso. soyeva ārammaṇanti rasārammaṇaṁ. phusiyatīti phoṭṭhabbaṁ.

footnote: 1. gocara ālambavisayāarammaṇaolambanaladdā aññamaññaṁ vevacanā. 2. katthaci
footnote: potthake ālambananti rūpārammaṇanti dissati. 3. gandhiyatītipi dissati.

page number: 124

tadeva ārammaṇaṁ phoṭṭhabbārammaṇaṁ. dhammoyeva ārammaṇaṁ
dhammārammaṇaṁ. tatthāti tesu ārammaṇesu 1-. rūpamevāti
vaṇṇāyatanasaṅkhātaṁ rūpameva. saddādayoti saddāyatanādisaṅkhātā saddādayo
āpodhātuvajjitaṁ bhūtattayasaṅkhātaṁ phoṭṭhabbāyatanañca. ārammaṇapasādāni 2-
ṭhapetvā sesāni soḷasa sukhumarūpāni. paccuppannanti
vattamānaṁ. chabbidhampīti rūpādivasena chabbidhampi. vināsābhāvato
atītādikālavasena na vattabbā nibbānaṁ paññatti ca kālavinimuttaṁ
nāma. yathārahanti kāmāvacarajavanābhiññāsesamahaggatādijavanānaṁ
anurūpato. kāmāvacarajavanānañhi hasituppādavajjānaṁ chabbidhampi
tikālikaṁ kālavimuttañca ārammaṇaṁ hoti. hasituppādassa tikālikameva.
tathāhissa ekantaparittālambanataṁ vakkhati. dibbacakkhvādivasappavattassa
pana abhiññājavanassa yathārahaṁ chabbidhampi tikālikaṁ
kālavimuttañca ārammaṇaṁ hoti. vibhāgo panettha navamaparicchede
āvibhavissatīti. sesānaṁ pana kālavimuttaṁ atītañca yathārahamālambanaṁ
hoti. dvāra .pe. saṅkhātānaṁ chabbidhampi ārammaṇaṁ hotīti
sambandho. taṁ pana nesaṁ ārammaṇaṁ na āvajjanassa viya kenaci
aggahitameva gocarabhāvaṁ gacchati na ca pañcadvārikajavanānaṁ viya
ekantapaccuppannaṁ nāpi manodvārikajavanānaṁ viya tikālikameva
avasesena kālavinimuttaṁ vā nāpi maraṇāsannato purimabhāgajavanānaṁ
viya kammakammanimittādivasena āgamasiddhavohāravinimuttanti āha
yathāsambhavaṁ .pe. sammatanti.

footnote: 1. sī. rūpādiārammaṇesu. 2. sī. pañcārammaṇa...

page number: 125

tattha yathāsambhavanti taṁtaṁbhūmikapaṭisandhibhavaṅgacutīnaṁ taṁtaṁdvāraggahitādivasena
sambhavānurūpato. kāmāvacarānañhi paṭisandhibhavaṅgānaṁ
tāva rūpādipañcālambanaṁ chadvāraggahitaṁ yathārahaṁ paccuppannamatītañca
kammakammanimittasammatamārammaṇaṁ hoti tathā cuticittassa atītameva
dhammārammaṇaṁ pana tesaṁ tiṇṇampi manodvāraggahitameva atītaṁ
kammakammanimittasammataṁ tathā rūpārammaṇaṁ ekameva manodvāraggahitaṁ
ekantaṁ paccuppannaṁ gatinimittasammatanti evaṁ kāmāvacarapaṭisandhādīnaṁ
yathāsambhavaṁ chadvāraggahitaṁ paccuppannamatītañca kammakammanimittagati-
nimittasammatamārammaṇaṁ hoti. mahaggatapaṭisandhādīsu pana rūpāvacarānaṁ
paṭhamatatiyārūpānañca dhammārammaṇameva manodvāraggahitaṁ paññattibhūtaṁ
kammanimittasammataṁ tathā dutiyacatutthārūpānaṁ atītamevāti evaṁ
mahaggatapaṭisandhibhavaṅgacutīnaṁ manodvāraggahitaṁ paññattibhūtaṁ atītaṁ vā
kammanimittasammatameva ārammaṇaṁ hoti.
yebhuyyena bhavantare chadvāraggahitanti bāhullena atītānantarabhave
maraṇāsannappavattachadvārikajavanehi gahitaṁ. asaññībhavato
cutānañhi paṭisandhivisayassa anantarātītabhave na kenaci dvārena gahaṇaṁ
atthīti tadettha yebhuyyaggahaṇena byabhicāritaṁ. kevalañhi kammabaleneva
tesaṁ paṭisandhiyā kammanimittādikamārammaṇaṁ upaṭṭhāti. tathāhi
saccasaṅkhepe asaññībhavato cutassa paṭisandhinimittaṁ pucchitvā
bhavantarakataṁ kammaṁ yamokāsaṁ labhe tato
hoti sā sandhi teneva upaṭṭhāpitagocareti

page number: 126

kevalaṁ kammabaleneva paṭisandhigocarassa upaṭṭhānaṁ vuttaṁ. itarathā
hi javanaggahitassāpi ārammaṇassa kammabaleneva upaṭṭhāpiyamānattā
tenevāti sāvadhāraṇavacanassa adhippāyasuññatā āpajjeyyāti. nanu
ca tesampi paṭisandhigocaro kammabhave kenaci dvārena gahito
sambhavatīti. saccaṁ sambhavati kammakammanimittasammato. gatinimittasammato
pana sabbesampi maraṇakāleyeva upaṭṭhātīti kuto tassa kammabhave
gahaṇasambhavo. apicettha maraṇāsannappavattajavanehi gahitameva sandhāya
chadvāraggahitanti vuttaṁ. evañca katvā ācariyena imasmiṁyeva
adhikāre paramatthavinicchaye vuttaṁ
maraṇāsannasattassa yathopaṭṭhitagocaraṁ
chadvāresu tamārabbha paṭisandhi bhavantareti.
paccuppannantiādinā anāgatassa paṭisandhigocarabhāvaṁ nivāreti.
na hi taṁ atītakammakammanimittāni viya anubhūtaṁ nāpi
paccuppannakammanimittagatinimittāni viya āpāthamāgatañca hotīti.
kammakammanimittādīnañca sarūpaṁ sayameva vakkhati. tesūti
rūpādipaccuppannādikammādiālambanesu viññāṇesu. rūpādīsu ekekaṁ
ārammaṇaṁ etesanti rūpādiekekālambanāni. rūpādikaṁ pañcavidhampi
ālambanametassāti rūpādipañcālambanaṁ. sesānīti dvipañcaviññāṇa-
sampaṭicchannehi avasesāni ekādasa kāmāvacaravipākāni. sabbathāpi
kāmāvacarālambanānīti sabbenapi

page number: 127

chadvārikachadvāravimuttachaḷārammaṇavasappavattākārena nibbattānipi
ekantakāmāvacarasabhāvachaḷārammaṇagocarāni.
ettha hi vipākāni tāva santīraṇādivasena rūpādipañcālambane
paṭisandhādivasena chaḷārammaṇasaṅkhāte kāmāvacarālambaneyeva
pavattanti. hasanacittampi padhānasārūpaṭṭhānaṁ disvā tussantassa
rūpārammaṇe bhaṇḍabhājanaṭṭhāne mahāsaddaṁ sutvā evarūpā
loluppataṇhā me pahīnāti tussantassa saddārammaṇe gandhādīhi
cetiyapūjanakāle tussantassa gandhārammaṇe rasasampannaṁ piṇḍapātaṁ
sabrahmacārīhi bhājetvā paribhuñjanakāle tussantassa rasārammaṇe
abhisamācārikavattaparipūraṇakāle tussantassa phoṭṭhabbārammaṇe
pubbenivāsañāṇādīhi gahitakāmāvacaradhammaṁ ārabbha tussantassa
dhammārammaṇeti evaṁ parittadhammapariyāpannesveva chasu ārammaṇesu
pavattati. dvādasākusalāṭṭhañāṇavippayuttajavanavasena vīsati cittāni
attano jaḍabhāvato lokuttaradhamme ārabbha pavattituṁ na sakkontīti
navavidhalokuttaradhamme vajjitvā tebhūmikāni paññattiñca ārabbha
pavattantīti āha akusalāni cevātiādi.
imesu hi akusalato cattāro diṭṭhisampayuttacittuppādā
parittadhamme ārabbha parāmasanāssādanābhinandanakāle kāmāvacarālambanā
tenevākārena sattavīsati mahaggatadhamme ārabbha pavattiyaṁ
mahaggatārammaṇā sammatidhamme ārabbha pavattiyaṁ paññattālambanā.
diṭṭhivippayuttacittuppādāpi teyeva dhamme ārabbha kevalaṁ

page number: 128

assādanābhinandanavasena pavattiyaṁ paṭighasampayuttā ca dussanavippaṭisāravasena
vicikicchāsahagato aniṭṭhaṅgamanavasena uddhaccasahagato
vikkhipanavasena avūpasamavasena ca pavattiyaṁ parittamahaggatapaññattārammaṇo.
kusalato cattāro kriyato cattāroti aṭṭhañāṇavippayuttacittuppādā
sekkhaputhujjanakhīṇāsavānaṁ asakkaccadānapaccavekkhaṇadhammassavanādīsu
parittadhamme ārabbha pavattakāle 1- kāmāvacarālambanā
atipaguṇajjhānapaccavekkhaṇakāle mahaggatārammaṇā
kasiṇanimittādīsu parikammādikāle paññattārammaṇāti daṭṭhabbaṁ.
arahattamaggaphalavajjitālambanāni sekkhaputhujjanasantānesveva
pavattanato. sekkhāpi hi ṭhapetvā lokiyacittaṁ arahattamaggaphalasaṅkhātaṁ
pāṭipuggalikaṁ cittaṁ jānituṁ na sakkonti anadhigatattā tathā
puthujjanādayopi sotāpannādīnaṁ. sekkhānaṁ pana attano
maggaphalapaccavekkhaṇesu parasantānagatamaggaphalārammaṇāya abhiññāya
parikammakāle abhiññācitteneva maggaphalānaṁ paricchindanakāle ca attano
attano samānānaṁ heṭṭhimānañca maggaphaladhamme ārabbha kusalajavanānaṁ
pavatti atthīti arahattamaggaphalasseva paṭikkhepo kato.
kāmāvacaramahaggatapaññattinibbānāni pana sekkhaputhujjanānaṁ
sakkaccadānapaccavekkhaṇadhammassavanasaṅkhārasammasanakasiṇaparikammādīsu
taṁtadārammaṇikābhiññānaṁ parikammakāle gotrabhūvodānakāle dibbacakkhvādīhi
rūpavijānanādikāle ca kusalajavanānaṁ gocarabhāvaṁ gacchanti. sabbathāpi
sabbālambanānīti kāmāvacaramahaggatasabbalokuttarapaññattivasena

footnote: 1. sī. pavatti....

page number: 129

sabbathāpi sabbālambanāni. na pana akusalādayo viya
padesasabbālambanānīti attho. kriyājavanānamhi 1-
sabbaññutañāṇādivasappavattiyaṁ voṭṭhabbanassa ca taṁpurecārikavasappavattiyañca 2-
na kiñci agocaraṁ nāma atthi. paṭhamatatiyārūpālambanattā arūpesu
dutiyacatutthāni mahaggatālambanāni. sesāni .pe. lambanānīti paṇṇarasa
rūpāvacarāni paṭhamatatiyārūpāni cāti ekavīsati kasiṇādipaññattīsu
pavattanato paññattārammaṇāni. tevīsatikāmāvacaravipākapañca-
dvārāvajjanahasanavasena pañcavīsati cittāni parittamhi
kāmāvacarālambaneyeva bhavanti. kāmāvacarañhi mahaggatādayo upādāya
mandānubhāvatāya parito 3- attaṁ khaṇḍitaṁ viyāti parittaṁ. cha cittāni
mahaggateyevātiādinā sabbattha sāvadhāraṇayojanā daṭṭhabbā.
vatthuvibhāgato tabbatthukacittaparicchedavasena ca saṅgaho
vatthusaṅgaho. vasanti etesu cittacetasikā tannissayattāti vatthūni.
kāmaloke 4- sabbānipi labbhanti paripuṇṇindriyassa tattheva
upalabbhanato. pisaddena panettha andhabadhirādivasena kesañci asambhavaṁ
dīpeti. ghānādittayaṁ natthi brahmānaṁ kāmavirāgabhāvanāvasena
gandharasaphoṭṭhabbesu virattatāya tabbisayapasādesupi virāgasabbhāvato.
buddhadassanadhammassavanādiatthampana cakkhusotesu avirattabhāvato
cakkhvādidvayaṁ tattha upalabbhati. arūpaloke sabbāni cha vatthūni na
saṁvijjanti arūpīnaṁ rūpavirāgabhāvanābalena tattha sabbena sabbaṁ
rūpappavattiyā abhāvato.

footnote: 1. kriyājavanānañhīti bhaveyya. 2. sī. taṁtaṁ.... 3. sī. pari samantato.
footnote: 4. sī. tāni kāma....

page number: 130

pañcaviññāṇāneva nissattanijjīvatthena dhātuyoti
pañcaviññāṇadhātuyo mananamattā dhātu manodhātu. manoyeva
visiṭṭhavijānanakiccayogato viññāṇaṁ nissattanijjīvatthena dhātu cāti
manoviññāṇadhātu manaso viññāṇadhātūti vā manoviññāṇadhātu.
sā hi manatoyeva anantarapaccayato sambhūya manasoyeva paccayabhūtāti 1-
manaso sambandhinī hoti. santīraṇattayassa aṭṭhamahāvipākānaṁ
paṭighadvayassa paṭhamamaggassa hasituppādassa paṇṇarasarūpāvacarānañca vasena
pavattā yathāvuttamanodhātuviññāṇadhātūhi 2- avasesā
manoviññāṇadhātusaṅkhātā ca tiṁsadhammā na kevalaṁ manodhātuyeva tathā hadayaṁ
nissāyeva pavattantīti sambandho. santīraṇamahāvipākāni hi
ekādasadvārābhāvato kiccābhāvato ca āruppe na uppajjanti. paṭighassa
anīvaraṇāvatthassa abhāvato taṁsahagatacittadvayaṁ rūpalokepi natthi.
pageva āruppe. paṭhamamaggopi paratoghosapaccayābhāvena 3- sāvakānaṁ
anuppajjanato buddhapaccekabuddhānaṁ ca manussalokato aññattha
anibbattanato. hasanacittañca kāyābhāvato rūpāvacarāni arūpīnaṁ
rūpavirāgabhāvanāvasena tadārammaṇesu jhānesupi virattabhāvato arūpabhavena
uppajjantīti sabbānipi etāni tecatatāḷīsacittāni 4- hadayaṁ nissāyeva
pavattanti. pañcarūpāvacarato 5- avasesāni dvādasalokiyakusalāni
paṭighadvayato avasesāni dasākusalāni pañcadvārāvajjanahasanarūpāvacarakriyāhi
avasesāni terasakriyācittāni paṭhamamaggato avasesāni

footnote: 1. sī. anantarapaccayabhūtāti. 2. sī....pañcaviññāṇadhātūhi. 3. imasmiṁ ṭhāne
footnote: aluttasamāso kato. 4. sī. tettiṁsa.... 5. sī....vacarakusalato.

page number: 131

sattānuttarāni cāti imesaṁ vasena dvecattāḷīsavidhā
manoviññāṇadhātusaṅkhātā dhammā pañcavokārabhavavasena hadayaṁ nissāya vā
catuvokārabhavavasena anissāya vā pavattanti.
kāme bhave chavatthunissitā satta viññāṇadhātuyo. rūpe
bhave tivatthunissitā ghānaviññāṇādittayavajjitā catubbidhā
viññāṇadhātuyo. āruppe bhave anissitā ekā manoviññāṇadhātu
matāti yojanā. kāmāvacaravipākapañcadvārāvajjanapaṭighadvayahasanavasena
sattavīsati kāmāvacarāni paṇṇarasa rūpāvacarāni
paṭhamamaggoti tecattāḷīsa nissāyeva jāyare tatoyevāvasesā
āruppavipākavajjitā dvecattāḷīsa nissāya anissāya ca jāyare
pākārūpā cattāro anissitāyeva jāyareti 1- sambandho.
iti abhidhammatthavibhāviniyā nāma abhidhammatthasaṅgahavaṇṇanāya
tatiyaparicchedavaṇṇanā niṭṭhitā.
catutthaparicchedavaṇṇanā
iccevaṁ yathāvuttanayena cittuppādānaṁ catunnaṁ khandhānaṁ uttaraṁ
vedanāsaṅgahādivibhāgato uttamaṁ pabhedasaṅgahaṁ katvā puna
kāmāvacarādīnaṁ tiṇṇaṁ bhūmīnaṁ dvihetukādipuggalānañca bhedena lakkhitaṁ idaṁ
ettakehi paraṁ imassa anantaraṁ ettakānipi cittānīti evaṁ
pubbāparacittehi niyāmitaṁ paṭisandhipavattīsu cittuppādānaṁ pavattisaṅgahaṁ
nāma taṁnāmakaṁ saṅgahaṁ yathāsambhavato samāsena pavakkhāmīti yojanā.

footnote: 1. sī. jāyareti na dissati.

page number: 132

vatthudvārālambanasaṅgahā heṭṭhā kathitāpi paripuṇṇaṁ katvā
pavattisaṅgahaṁ dassetuṁ puna nikkhittā. visayānaṁ dvāresu visayesu ca
cittānaṁ pavatti visayappavatti. tatthāti tesu chasu chakkesu.
cakkhudvāre pavattā vīthicittaparamparā cakkhudvāravīthītiādinā
dvāravasena cakkhuviññāṇasambandhinī vīthi tena saha ekālambanaeka-
dvārikatāya sahacaraṇabhāvato cakkhuviññāṇavīthītiādinā viññāṇavasena
vā vīthīnaṁ nāmayojanā kātabbāti dassetuṁ cakkhudavāravīthītiādi
vuttaṁ. atimahantantiādīsu. ekacittakkhaṇātītaṁ hutvā
āpāthaṁ āgataṁ soḷasacittakkhaṇāyukaṁ atimahantaṁ nāma.
dvitticittakkhaṇātītaṁ [1]- paṇṇarasacuddasacittakkhaṇāyukaṁ mahantaṁ nāma.
catucittakkhaṇato paṭṭhāya yāvanavacittakkhaṇātītaṁ hutvā
terasacittakkhaṇato paṭṭhāya yāvāṭṭhacittakkhaṇāyukaṁ parittaṁ nāma.
dasacittakkhaṇato paṭṭhāya yāvapaṇṇarasacittakkhaṇātītaṁ [2]- sattacittakkhaṇato
paṭṭhāya yāvadvicittakkhaṇāyukaṁ atiparittaṁ nāma. evañca katvā
vakkhati ekacittakkhaṇātītānītiādi. vibhūtaṁ pākaṭaṁ avibhūtamapākaṭaṁ.
kathanti kena pakārena. atimahantādivasena visayavavatthānanti
pucchitvā cattakkhaṇavasena taṁ pakāsetuṁ uppādaṭhitītiādimāraddhaṁ.
uppajjanamuppādo attapaṭilābho. bhañjanaṁ bhaṅgo sarūpavināso.
ubhinnaṁ vemajjhe bhaṅgābhimukhappavatti ṭhiti nāma. keci pana
cittassa ṭhitikkhaṇaṁ paṭisedhenti. ayañhi nesaṁ adhippāyo.
cittayamake uppannaṁ uppajjamānanti evamādipadānaṁ vibhaṅge

footnote: 1-2. sī. etthantare hutvāti dissati.

page number: 133

bhaṅgakkhaṇe uppannaṁ no ca uppajjamānaṁ uppādakkhaṇe uppajjamānaṁ
no ca uppannantiādinā 1- bhaṅguppādāva kathitā. na ṭhitikkhaṇo.
yadi ca cittassa ṭhitikkhaṇopi atthi ṭhitikkhaṇe bhaṅgakkhaṇe cāti
vattabbaṁ siyā. atha mataṁ uppādo paññāyati vayo ca
paññāyati ṭhitassa aññathattaṁ paññāyatīti suttantapāṭhato
ṭhitikkhaṇo atthīti. tatthāpi ekasmiṁ dhamme aññathattassa
anuppajjanato paññāṇavacanato ca pabandhaṭṭhitiyeva adhippetā na
ca khaṇaṭṭhiti. na ca abhidhamme labbhamānassa avacane kāraṇaṁ atthi.
tasmā yathādhammasāsane avacanampi abhāvameva dīpetīti. tattha
vuccate. yatheva hi ekadhammādhārabhāvepi uppādabhaṅgānaṁ añño
uppādakkhaṇo añño bhaṅgakkhaṇoti uppādāvatthāya bhinnā
bhaṅgāvatthā icchitā itarathā hi aññoyeva dhammo uppajjati
añño nirujjhatīti āpajjeyya evameva uppādabhaṅgāvatthāhi
bhinnā bhaṅgābhimukhāvatthāpi icchitabbā. sā ṭhiti nāma. pāliyampana
vineyyajjhāsayānurodhato nayadassanavasena sā na vuttā.
abhidhammadesanāpi hi kadāci vineyyajjhāsayānurodhena pavattati.
yathā rūpassa uppādo upacayo santatīti dvidhā bhinditvā
desito. sutte 2- ca tīṇīmāni bhikkhave saṅkhatassa saṅkhatalakkhaṇāni
katamāni tīṇi uppādo paññāyati vayo paññāyati ṭhitassa
aññathattaṁ paññāyatīti evaṁ saṅkhatadhammasseva lakkhaṇadassanatthaṁ
uppādādīnaṁ vuttattā na sakkā pabandhassa paññattisabhāvassa

footnote: 1. sī. uppannañceva uppajjamānañca. abhi. yamaka. 39/28 evameva dissati.
footnote: 2. aṅ. tika. 20/192.

page number: 134

asaṅkhatassa ṭhiti tattha vuttāti viññātuṁ. upasaggassa ca
dhātvattheyeva pavattanato paññāyatīti etassa viññāyatīti
attho. tasmā na ettāvatā cittassa ṭhitikkhaṇo paṭibāhituṁ
yuttoti suvuttametaṁ uppādaṭhitibhaṅgavasenāti. evañca katvā
vuttaṁ aṭṭhakathāyampi ekekassa cittassa uppādaṭhitibhaṅgavasena
tayo tayo khaṇāti.
arūpaṁ lahupariṇāmaṁ rūpaṁ garupariṇāmaṁ gāhakagahetabbabhāvassa
taṁtaṁkhaṇavasena nippajjanatoti āha tānītiādi. tānīti tādisāni.
sattarasannaṁ cittānaṁ khaṇāni viya khaṇāni sattarasacittakkhaṇāni. tāni
cittakkhaṇāni sattarasāti vā sambandho. visuṁ visuṁ pana ekapaññāsa
cittakkhaṇāni honti. rūpadhammānanti viññattilakkhaṇattayarūpavajjitānaṁ 1-
rūpadhammānaṁ. viññattidvayañhi ekekacittakkhaṇāyukaṁ.
tathāhi taṁ cittānuparivattidhammesu vuttaṁ. lakkhaṇarūpesu ca jāti
ceva aniccatā ca cittassa uppādabhaṅgakkhaṇehi samānāyukā.
jaratā pana ekūnapaññāsacittakkhaṇāyukā. evañca katvā vadanti
taṁ sattarasacittāyu vinā viññattilakkhaṇanti.
keci pana paṭicca samuppādaṭṭhakathāyaṁ ettāvatā ekādasa
cittakkhaṇā atītā honti athāvasesapañcacittakkhaṇāyuketi vacanato
soḷasa cittakkhaṇāni rūpadhammānamāyū uppajjamānameva hi rūpaṁ
bhavaṅgacalanassa paccayo hotīti vadanti. tayidamasāraṁ paṭisandhicittena
sahuppannaṁ rūpaṁ tato paṭṭhāya sattarasamena saddhiṁ nirujjhati paṭisandhicittassa
ṭhitikkhaṇe uppannaṁ aṭṭhārasamassa uppādakkhaṇe

footnote: 1. katthaci viññatatilakkhaṇarūpavajjānanti dissati..

page number: 135

nirujjhatītiādinā aṭṭhakathāyameva sattarasacittakkhaṇassa āgatattā. yattha pana
soḷasacittakkhaṇāneva paññāyanti tattha cittappavattiyā
paccayabhāvayogyakkhaṇavasena nayo nīto. heṭṭhimakoṭiyā hi ekacittakkhaṇampi
atikkamantassāpi rūpassa āpāthagamanasāmatthiyanti. alamativivādena 1-.
ekacittassa viya khaṇaṁ ekacittakkhaṇaṁ. taṁ atītaṁ etesaṁ
etāni vā taṁ atītānīti ekacittakkhaṇātītāni. āpāthamāgacchantīti
rūpasaddālambanāni sakasakaṭṭhāne ṭhatvāva gocarabhāvaṁ gacchantīti
ābhogānurūpaṁ anekakalāpagatāni āpāthamāgacchanti. sesāni pana
ghānādinissayesu alīnāneva viññāṇuppattikāraṇānīti
ekekakalāpagatānipi āpāthamāgacchanti. ekekakalāpagatāpi hi pasādā
viññāṇassa ādhārabhāvaṁ gacchanti. te pana bhavaṅgacalanassa
anantarapaccayabhūtena bhavaṅgena saddhiṁ uppannā. āvajjanena saddhiṁ
uppannāti apare. dvikkhattuṁ bhavaṅge caliteti visadisaviññāṇuppatti-
hetubhāvasaṅkhātacalanabhāvena 2- purimagahitārammaṇasmiṁyeva dvikkhattuṁ bhavaṅge
pavatte. pañcasu hi pasādesu yogyadesāvatthānavasena ārammaṇe
ghaṭite pasādaghaṭanānubhāvena bhavaṅgasantati vocchijjamānā sahasā
anocchijjitvā yathā vegena dhāvanto ṭhātukāmopi puriso
ekadvipadavāre atikkamitvāva tiṭṭhati evaṁ dvikkhattuṁ
uppajjitvāvocchijjati 3-. tattha paṭhamacittaṁ bhavaṅgasantatiṁ cālentaṁ viya
uppajjatīti bhavaṅgacalanaṁ dutiyaṁ tassā uppacchijjanākārena 4- uppajjanato

footnote: 1. sī. alamativitthārena. 2. sī. sadisa...bhavaṅgacalanavasena. 3. uppajjitvāva
footnote: occhijjatīti padacchedo. 4. sī. tassa occhijjanākārena.

page number: 136

bhavaṅgupacchedoti voharanti. idha pana avisesena vuttaṁ dvikkhattuṁ
bhavaṅge caliteti.
nanu ca rūpādinā pasāde ghaṭite taṁnissitasseva calanaṁ yuttaṁ
kathaṁ pana hadayavatthunissitassa bhavaṅgassāti. santativasena
ekābaddhattā. yathā hi bheriyā ekasmiṁ tale ṭhitasakkharāya makkhikāya
nisinnāya itarasmiṁ tale daṇḍādinā pahate anukkamena bhericammavarattādīnaṁ
calanena sakkharāya 1- calitāya makkhikāya uppatitvā gamanaṁ
hoti evameva rūpādinā pasāde ghaṭite tannissayesu mahābhūtesu
calitesu anukkamena taṁsambandhānaṁ sesarūpānampi calanena hadayavatthumhi
calite tannissitassa bhavaṅgassa calanākārena pavatti hotīti. vuttañca
ghaṭite aññavatthumhi aññanissitakampanaṁ
ekābaddhena hotīti sakkharopamayā 2- vadeti.
bhavaṅgasotanti bhavaṅgappavāhaṁ. āvajjentanti kinnāmetanti
vadantaṁ viya ābhogaṁ kurumānaṁ. passantanti paccakkhato pekkhantaṁ.
nanu ca cakkhunā rūpaṁ disvāti vacanato cakkhundriyameva dassanakiccaṁ
sādheti na viññāṇanti. na yidamevaṁ rūpassa andhabhāvena rūpadassane
asamatthabhāvato yadi ca taṁ rūpaṁ passati tathā sati aññaviññāṇasamaṅginopi
rūpadassanappasaṅgo siyā. yadi evaṁ viññāṇaṁ taṁ dassanakiccaṁ
sādheti 3- viññāṇassa appaṭibaddhattā antaritarūpassāti dassanaṁ
siyā. hoti 4- antaritassāpi dassanaṁ yassa phalikāditirohitassa

footnote: 1. aññattha sakkharoti khuddakaseloti attho. idha pana sakkharāti guḷavikatīti attho.
footnote: 2. yojanāyaṁ sakkharopamāyāti vattabbe..ßēáajjhe ākārassa rassaṁ katvā sakkharopamayāti
footnote: vuttanti vuttaṁ. 3. sī. viññāṇassa taṁ kiccaṁ sādheti. 4. sī. hotu.

page number: 137

ālokapaṭibaddho natthi. yassa pana kuḍḍādiantaritassa ālokapaṭibaddho
atthi tattha tappaccayābhāvato viññāṇaṁ nuppajjatīti na tassa
cakkhuviññāṇena gahaṇaṁ hoti. cakkhunāti panettha tena dvārena
kāraṇabhūtenāti adhippāyo. athavā nissitakiriyā nissayapaṭibaddhāti
vuttā yathā mañcā ukkuṭṭhiṁ karontīti.
sampaṭicchantanti tameva rūpaṁ paṭiggaṇhantaṁ viya. santīrayamānanti
tameva 1- suṭṭhu sallakkhentaṁ viya. yonisomanasikāravasena laddho paccayo
etenāti laddhapaccayaṁ. yaṅkiñci javananti sambandho.
mucchāmaraṇāsannakālesu chappañcapi javanāni pavattantīti āha yebhuyyenāti.
javanānubandhānīti paṭisotagāmināvaṁ nadīsoto viya kiñci kālaṁ javanaṁ
anugatāni. tassajavanassāarammaṇaṁārammaṇametesantitadārammaṇāni
brahmasarotiādīsu viya majjhapadalopavasena. tadārammaṇāni ca
tāni pākāni ceti tadārammaṇapākāni. yathārahanti
ārammaṇajavanasattānurūpaṁ. tathā pavattiṁ pana sayameva pakāsayissati.
bhavaṅgapātovāti vīthicittavasena appavattitvā cittassa bhavaṅgapāto viya.
bhavaṅgavasena uppattīti vuttaṁ hoti. ettha ca vīthicittappavattiyā
sukhaggahaṇatthaṁ ambopamādimāharanti. tatrīdaṁ ambopamāmattaṁ.
eko kira puriso phalitambarukkhamūle sasīsaṁ pārupitvā niddāyanto
āsanne patitassa ekassa ambaphalassa saddena pabujjhitvā

footnote: 1. sī. tameva rūpaṁ vīmaṁsantaṁ viya. vavatthapentanti tameva rūpaṁ suṭṭhu....

page number: 138

sīsato vatthaṁ apanetvā cakkhuṁ ummilitvā disvāva taṁ gahetvā
madditvā upasiṅghitvā pakkabhāvaṁ ñatvā paribhuñjitvā mukhagataṁ saha
semhena ajjhoharitvā puna tattheva niddāyati. tattha tassa
purisassa niddāyanakālo viya bhavaṅgakālo. phalassa patitakālo
viya ārammaṇassa pasādaghaṭanakālo. tassa saddena pabujjhanakālo
viya āvajjanakālo. ummilitvā olokitakālo viya
cakkhuviññāṇappavattikālo. gahitakālo viya sampaṭicchannakālo. maddanakālo
viya santīraṇakālo. upasiṅghanakālo viya voṭṭhabbanakālo.
paribhogakālo viya javanakālo mukhagataṁ saha semhena ajjhoharaṇakālo
viya tadālambanakālo. puna niddāyanakālo viya puna bhavaṅgakāloti.
imāya ca upamāya kiṁ dīpitaṁ hoti. ārammaṇassa pasādaghaṭanameva
kiccaṁ. āvajjanassa visayābhuñjanameva. cakkhuviññāṇassa
dassanamattameva. sampaṭicchannādīnañca paṭiggahaṇādimattameva. javanasseva
pana ārammaṇarasānubhavanaṁ. tadārammaṇassa ca tena anubhūtasseva
anubhavananti. evaṁ kiccavasena dhammānaṁ aññamaññaṁ asaṅkiṇṇatā
dīpitā hoti. evaṁ pavattamānaṁ pana cittaṁ tvaṁ āvajjanaṁ
nāma hutvā bhavaṅgānantaraṁ hohi tvaṁ dassanādīsu aññataraṁ hutvā
āvajjanānantarantiādinā niyuñjake kārake asatipi utuvījaniyamādi
viya cittaniyamavaseneva pavattatīti veditabbaṁ. ettāvatā sattarasa
cittakkhaṇāni paripūrentīti sambandho.
appahontātītakanti appahontaṁ hutvā atītaṁ. natthi

page number: 139

tadālambanuppādoti cuddasacittakkhaṇāyuke tāva ārammaṇassa niruddhattāva
tadālambanaṁ nuppajjati. na hi ekavīthiyaṁ kesuci paccuppannālambanesu
kānici atītārammaṇāni honti paṇṇarasacittakkhaṇāyukepi
javanuppattito paraṁ ekameva cittakkhaṇaṁ avasiṭṭhanti dvikkhattuṁ
tadālambanuppattiyā appahonakabhāvato natthi dutiyatadālambanassa
uppattīti paṭhamampi nuppajjati. dvikkhattumeva hi tadālambanuppatti
pāliyaṁ niyamitā cittappavattigaṇanāyaṁ sabbavāresu tadālambane 1- dveti
dvinnameva cittavārānamāgatattā. yampana paramatthavinicchaye vuttaṁ
sakiṁ dve vā tadālambaṁ sakimāvajjanādayoti taṁ majjhimabhāṇakamatānusārena
vuttanti daṭṭhabbaṁ. yasmā pana majjhimabhāṇakānaṁ
vādo heṭṭhāvuttapāliyā asaṁsandanato sammohavinodaniyaṁ
paṭikkhittova tasmā ācariyenāpi attano anadhippetattāyeva idha
ceva nāmarūpaparicchede ca sakiṁ tadālambanuppatti na vuttā.
voṭṭhabbanuppādato paraṁ chacittakkhaṇāvasiṭṭhāyukampi ārammaṇaṁ
appāyukabhāvena paridubbalattā javanuppattiyā paccayo na hoti
javanañhi uppajjamānaṁ niyamena sattacittakkhaṇāyukeyeva uppajjatīti
adhippāyenāha javanampi anuppajjitvāti. hetumhi cāyaṁ
tvāpaccayo. javanassapi anuppattiyāti attho. itarathāpi
aparakālakiriyāya samānakattukatā na labbhatīti. dvittikkhattunti
dvikkhattuṁ vā tikkhattuṁ vā. keci pana tikkhattunti idaṁ
vacanasiliṭṭhatāmattapayojananti vadanti. tampana tesaṁ abhinivesanamattaṁ.

footnote: 1. sī. tadālambanāni.

page number: 140

na hi dvikkhattuṁ voṭṭhabbanameva parivattatīti vuttepi vacanassa
asiliṭṭhabhāvo atthi. na ca tikkhattuṁ pavattiyā bādhakaṁ kiñci
vacanaṁ aṭṭhakathādīsu atthi. evañca katvā tattha tattha
sīhalasaṁvaṇṇanākārāpi dvikkhattuṁ vā tikkhattuṁ vā iccevaṁ saṁvaṇṇenti.
voṭṭhabbanameva parivattatīti voṭṭhabbanameva punappunaṁ uppajjati.
tampana appatvā antarā cakkhuviññāṇādīsu ṭhatvā cittappavattiyā
nivattanaṁ natthi. ānandācariyo panettha āvajjanā kusalānaṁ khandhānaṁ
akulalānaṁ khandhānaṁ anantarapaccayena paccayoti āvajjanāya
kusalākusalānaṁ anantarapaccayabhāvassa vuttattā voṭṭhabbanāvajjanānañca
anatthantarabhāvato sati uppattiyaṁ voṭṭhabbanaṁ kāmāvacarakusalākusala-
kiriyājavanānaṁ ekantato anantarapaccayabhāveneva pavatteyya no
aññathāti mucchakālādīsu mandībhūtavegatāya javanāpāripūriyā
parittārammaṇaṁ niyametabbaṁ na voṭṭhabbanassa dvittikkhattuṁ pavattiyāti
dīpeti. kiñcāpi evaṁ dīpeti tihetukavipākāni pana anantarapaccayabhāvena
vuttāneva khīṇāsavānaṁ cutivasena pavattāni na kassaci
anantarapaccayabhāvaṁ gacchantīti tāni viya voṭṭhabbanampi paccayavekallato
kusalākusalādīnaṁ anantarapaccayo na hotīti na sakkā vattuṁ.
tasmā aṭṭhakathāsu āgatanayenevettha parittārammaṇaṁ niyamitabbanti.
natthi vīthicittuppādoti uparimakoṭiyā sattacittakkhaṇāyukassāpi
dvittikkhattuṁ voṭṭhabbanuppattiyā appahonakabhāvato vīthicittānamuppādo
natthi. bhavaṅgapātova hotīti adhippāyo. bhavaṅgacalanamevāti

page number: 141

avadhāraṇaphalaṁ dassetuṁ natthi vīthicittuppādoti vuttaṁ.
apare pana natthi bhavaṅgupacchedoti avadhāraṇaphalaṁ dassenti. tampana
vīthicittuppādābhāvavacaneneva siddhaṁ satipi vīthicittuppāde bhavaṅgaṁ
upacchijjati. [1]- bhavaṅgupacchedanāmena pana heṭṭhāpi visuṁ visuṁ avuttattā
idha pana avisesena vuttaṁ. sabbaso vīthicittuppattiyā abhāvato
pacchimavārova idha moghavāravasena vutto. aññattha pana
dutiyatatiyavārāpi tadālambanajavanehi suññattā moghavārāti vuttā.
ālambanabhūtāti visayabhūtā paccayabhūtā ca. paccayopi hi
ārammaṇanti pavuccati labhati māro otāraṁ labhati māro
ārammaṇantiādīsu viya. tenevettha moghavārassāpi ārammaṇabhūtā
visayappavattīti siddhaṁ. atiparittārammaṇañhi moghavārapaññāpanassa
paccayo hoti. itarathā hi bhavaṅgacalanassa sakasakagocareyeva
pavattanato pacchimavārassa atiparittārammaṇe pavatti natthīti catunnaṁ
vārānamālambanabhūtāti vacanaṁ durūpādanaṁ siyāti. pañcadvāre
yathārahaṁ taṁtaṁdvārānurūpaṁ taṁtaṁpaccayānurūpaṁ taṁtaṁārammaṇādianurūpañca
uppajjamānāni vīthicittāni āvajjanadassanādisampaṭicchannasantīraṇa-
voṭṭhabbanajavanatadālambanavasena avisesato satteva honti.
cittuppādā cittānaṁ visuṁ visuṁ uppattivasena uppajjamānacittāniyeva vā
catuddasa āvajjanādipañcakasattajavanatadālambanadvayavasena vitthārā
pana catupaññāsa sabbesameva kāmāvacarānaṁ yathāsambhavaṁ tattha
uppajjanato. etthāti visayappavattisaṅgahe.

footnote: 1. sī. etthantare tanti atthi.

page number: 142

manodvārikacittānaṁ atītānāgatampi ārammaṇaṁ hotīti tesaṁ
atimahantādivasena visayavavatthānaṁ kātuṁ na sakkāti vibhūtāvibhūtavaseneva
taṁ niyametuṁ yadi vibhūtamālambanantiādi vuttaṁ. etthāti
manodvāre. ekacattāḷīsa pañcadvārāveṇikānaṁ
dvipañcaviññāṇamanodhātuttayavasena terasacittānaṁ tattha appavattanato.
parittajavananayo.
vibhūtāvibhūtabhedo natthi ārammaṇassa vibhūtakāleyeva
appanāsambhavato. tattha hi chabbīsatimahaggatalokuttarajavanesu yaṅkiñci
javanamappanāvīthimotaratīti sambandho. parikammopacārānulomagotrabhūnāmena
yathākkamamuppajjitvā niruddheti yojanā. paṭhamacittañhi appanāya
parikammattā paṭisaṅkhārakabhūtattā parikammaṁ. dutiyaṁ samīpacārittā
upacāraṁ. nāccāsannopi hi nātidūravatti samīpacārī nāma hoti.
appanaṁ upecca caratīti vā upacāraṁ. tatiyaṁ pubbabhāgepi
parikammānaṁ upari appanāya ca anukulattā anulomaṁ. catutthaṁ
parittagottassa puthujjanagottassa ca abhibhavanato mahaggatagottassa
lokuttaragottassa ca bhāvanato vaḍḍhanato gotrabhū. imāni
cattāri nāmāni catukkhattuṁ pavattiyaṁ anavasesato labbhanti.
tikkhattuṁ pavattiyaṁ pana upacārānulomagotrabhūnāmeneva labbhanti.
aṭṭhakathāyaṁ pana purimānaṁ dvinnaṁ tiṇṇaṁ vā 1- avisesenapi parikammādināmaṁ
vuttaṁ. catukkhattuṁ tikkhattumeva vā pañcamaṁ vā catutthaṁ vā
uppajjitabbappanānurūpatoti hi adhippāyo. parikammādināmānaṁ

footnote: 1. katthaci tiṇṇaṁ dvinnaṁ vāti dissati.

page number: 143

anavasesato labbhamānavāradassanatthaṁ catukkhattunti ādito vuttaṁ.
gaṇanapaṭipāṭivasena pañcamaṁ vāti osāne vuttaṁ.
yathārahanti khippābhiññādandhābhiññānurūpaṁ. khippābhiññassa
hi tikkhattuṁ pavattakāmāvacarajavanānantaraṁ catutthaṁ appanācittamuppajjati.
dandhābhiññassa catukkhattuṁ pavattajavanānantaraṁ pañcamaṁ
appanā uppajjati. yasmā pana aladdhāsevanaṁ anulomaṁ gotrabhuṁ
uppādetuṁ na sakkoti ca laddhāsevanampi ca chaṭṭhasattamaṁbhavaṅgassa
āsannabhāvena papātāsannapuriso viya appanāvasena patiṭṭhātuṁ na
sakkoti. tasmā catutthato oraṁ pañcamato paraṁ vā appanā
na hotīti daṭṭhabbaṁ.
yathābhinīhāravasenāti rūpārūpalokuttaramaggaphalānurūpasamathavipassanā-
bhāvanācittābhinīhāraṇānurūpato. appanāya vīthi appanāvīthi.
tato paraṁ bhavaṅgapātova hotīti ettakeyeva vutte catutthaṁ pañcamaṁ
vā otiṇṇappanāto paraṁ bhavaṅgapātova hoti na maggānantaraṁ
phalacittaṁ samāpattivīthiyañca jhānaphalacittāni punappunāti 1- gaṇheyyunti
puna appanāvasāneti vuttaṁ. nikāyantarikā kira lokiyappanāsu
paṭhamakappanāto paraṁ sattamajavanapūraṇatthaṁ dvittikkhattuṁ kāmāvacarajavanānampi
pavattiṁ vaṇṇentīti tesaṁ matanisedhanatthaṁ bhavaṅgapātovāti
sāvadhāraṇaṁ vuttaṁ. tatthāti tesu aṭṭhañāṇasampayuttakāmāvacarajavanesu
tesu ca chabbīsatimahaggatalokuttarajavanesu. tatthāti vā
tasmiṁ appanājavanavāre. somanassasahagatajavanānantaranti

footnote: 1. sī. punappunanti.

page number: 144

somanassasahagatānaṁ catunnaṁ kusalakriyājavanānamanantaraṁ. somanassasahagatāvāti
catukkajjhānassa sukkhavipassakādīnaṁ maggaphalassa ca vasena
somanassasahagatāva na pana upekkhāsahagatāpi bhinnavedanānaṁ aññamaññaṁ
āsevanapaccayabhāvassa anuddhaṭattā. pāṭikaṅkhitabbāti pasaṁsitabbā.
icchitabbāti vuttaṁ hoti. tatthāpīti tasmiṁ ekavedanājavanavārepi.
kusalajavanānantaranti catubbidhañāṇasampayuttakusalajavanānantaraṁ
kusalajavanamappeti na kriyājavanaṁ bhinnasantānena nibbattanato.
heṭṭhimañca phalattayamappeti samāpattivīthiyanti adhippāyo.
sukhapuññamhāti somanassasahagatatihetukakusaladvayato paraṁ aggaphalavipāka-
kriyāvajjitalokiyalokutataracatukkajjhānavasena dvattiṁsa upekkhakā
tihetukakusaladvayato paraṁ tatheva pañcamajjhānāni dvādasa
sukhitakriyāto tihetukadvayato paraṁ kriyājhānacatukkassa aggaphalacatukkassa
ca vasena aṭṭha upekkhakā dvayato 1- paraṁ upekkhāsahagatarūpārūpa-
kriyāpañcakassa aggaphalassa ca vasena cha appanā sambhonti.
etthāti vīthisaṅgahādhikāre.
sabbatthāpīti pañcadvāre manodvārepi. iṭṭheti
iṭṭhamajjhatte. atiiṭṭhārammaṇañhi visuṁ vakkhati. kusalavipākāni
pañcaviññāṇa .pe. tadālambanānīti sambandho. iṭṭhe
santīraṇatadālambanāni upekkhāsahagatānevāti āha atiiṭṭhe pana
somanassasahagatānevāti. vipākassa hi kammānubhāvato pavattamānassa
ādāse mukhanimittaṁ viya nibbikappatāya kappetvā gahaṇābhāvato

footnote: 1. sī. tihetukadvayato.

page number: 145

yathārammaṇameva vedanāyogo hoti. kusalākusalānaṁ pana
appahīnavipallāsesu santānesu pavattiyā atiiṭṭhepi
iṭṭhamajjhattāniṭṭhākārato aniṭṭhepi iṭṭhaiṭṭhamajjhattākārato gahaṇaṁ hoti.
tathāhi asaddhādīnaṁ buddhādīsu atiiṭṭhārammaṇesupi upekkhājavanaṁ
hoti. titthiyādīnañca domanassajavanaṁ. gambhīrapakatikādīnañca
paṭikkūlārammaṇe upekkhājavanaṁ. sunakhādīnañca tattha
somanassajavanaṁ. purimapacchābhāgappavattāni pana vipākāni
yathāvatthukāneva. api 1- asucidassane sumanāyamānānaṁ sunakhādīnanti.
cakkhuviññāṇādīnampana atiiṭṭhāniṭṭhesu pavattamānānampi upekkhāsahagatabhāve
kāraṇaṁ heṭṭhā kathitameva. tatthāpīti tadālambanesupi.
somanassasahagatakriyājavanāvasāneti sahetukāhetukasukhasahagatakriyā-
pañcakāvasāne. khīṇāsavānaṁ cittavipallāsābhāvena kriyājavanānipi
yathārammaṇameva pavattantīti vuttaṁ somanassasahagatakriyājavanāvasānetiādi.
keci pana ācariyā paṭṭhāne kusalākusale niruddhe
vipāko tadārammaṇattā uppajjatīti kusalākusalānamevānantaraṁ
tadārammaṇaṁ vuttanti natthi kriyājavanānantaraṁ tadārammaṇuppādoti
vadanti. tattha vuccate. yadi abyākatānantarampi tadārammaṇaṁ
vucceyya parittārammaṇe voṭṭhavanānantarampi tassa pavattiṁ
maññeyyunti kriyājavanānantaraṁ tadārammaṇaṁ na vuttaṁ na pana alabbhamānato.
labbhamānassāpi hi kenaci adhippāyena katthaci avacanaṁ

footnote: 1. katthaci apicāti dissati.

page number: 146

dissati yathātaṁ dhammasaṅgahe labbhamānampi hadayavatthu
desanābhedaparihāratthaṁ na vuttanti.
domanassa .pe. upekkhāsahagatāneva bhavanti na
somanassasahagatāni aññamaññaṁ viruddhasabhāvattā. teneva hi paṭṭhāne
domanassānantaraṁ somanassaṁ tadanantarañca domanassañca anuddhaṭaṁ.
tathāhi sukhāya vedanāya sampayutto dhammo sukhāya vedanāya
sampayuttassa dhammassa anantarapaccayena paccayotiādinā
sukhadukkhavedanāsampayuttadhammā attano attano samānavedanāsampayuttānaṁ
adukkhamasukhavedanāsampayuttānañca anantarapaccayabhāvena dvīsu dvīsu
vāresu vuttā adukkhamasukhavedanāsampayuttā pana samānavedanāsampayuttāna
itaravedanādvayasampayuttānañca dhammānaṁ anantarapaccayabhāvena
tīsu vāresūti evaṁ vedanāttike satteva anantarapaccayavārā
vuttā. yadi ca domanassānantaraṁ somanassaṁ somanassānantaraṁ vā
domanassaṁ uppajjeyya sukhadukkhavedanāsampayuttānampi aññamaññaṁ
anantarapaccayavasena dve vāre vaḍḍhetvā nava vārā vattabbā
siyuṁ. na panevaṁ vuttā. tasmā na tesaṁ tadanantaraṁ uppatti
atthi. ettha ca somanassasahagatakriyājavanāvasānetiādinā ayampi
niyamo anuññāto
parittakusalādosa- pāpasātakriyājavā
pañcasvekaṁ tadālambaṁ sukhitesu yathārahaṁ.

page number: 147

pāpā kāmasubhā ceva sopekkhā ca kriyājavā
sopekkhesu tadālambaṁ chasvekamanurūpatoti.
ayañhi javanena tadārammaṇaniyamo abyabhicārī. Ñāṇasampayuttajavanato
ñāṇasampayuttatadārammaṇantiādinayappavatto pana anekantiko.
yebhuyyena hi akusalajavanesu paricitassa kadāci kusalajavanesu
javitesu kusalajavanesu vā paricitassa kadāci akusalajavanesu javitesu
akusalānantaraṁ pavattaparicayena tihetukajavanatopi paraṁ ahetukatadārammaṇaṁ
hoti tathā kusalānantarampavattaparicayena akusalajavanato paraṁ
tihetukatadārammaṇampi. paṭisandhinibbattakakammato pana aññakammena
tadārammaṇappavattiyaṁ vattabbameva natthi. tathā ca vuttaṁ paṭṭhāne
ahetuke khandhe aniccato dukkhato anattato vipassati kusalākusale
niruddhe ahetuko vipāko tadārammaṇattā uppajjati kusalākusale
niruddhe sahetuko vipāko tadārammaṇattā uppajjatīti.
tasmāti yasmā domanassajavanāvasāne upekkhāsahagatāneva
honti tasmā domanassajavanāvasāne upekkhāsahagataṁ tadārammaṇaṁ
uppajjatīti sambandho. somanassapaṭisandhikassāti iminā
bhavaṅgapātābhāvopi dīpitova hoti domanassānantaraṁ somanassābhāvatoti
taṁ avatvā tadālambanābhāvameva parikappento āha yadi
tadālamabanasambhavo natthīti. somanassapaṭisandhikassa titthiyādino
buddhādiatiiṭṭhārammaṇepi paṭihatacittassa domanassajavane javite vuttanayena
somanassatadālambanassa atiiṭṭhārammaṇe ca

page number: 148

upekkhāsahagatatadālambanassa anuppajjanato kenaci vā asappāyena
parihīnalokiyajjhānaṁ ārabbha paṇītadhammo me naṭṭhoti vippaṭisāraṁ janentassa
domanassajavane sati akāmāvacarālambane tadālambanābhāvato yadi
tadālambanassa uppatatisambhavo natthīti adhippāyo. paricitapubbanti
pubbe paricitaṁ tasmiṁ bhave yebhuyyena gahitapubabaṁ. upekkhāsahagatasantīraṇaṁ
uppajjati nirāvajjanampi yathātaṁ nirodhā vuṭṭhahantassa
phalacittanti adhippāyo. yathāhu
nirāvajjaṁ kathaṁ cittaṁ hoti netañhi sammataṁ
niyamo na vināvajjaṁ nirodhā phaladassanāti.
kena pana kiccena idaṁ cittaṁ pavattatīti. tadārammaṇakiccena
tāva nappavattati javanārammaṇassa aggahaṇato nāpi santīraṇakiccena
yathāsampaṭicchitassa santīraṇavasena appavattanato paṭisandhicutīsu
vattabbameva natthi parisesato pana bhavassa aṅgabhāvato
bhavaṅgakiccenāti yuttaṁ siyā. ācariyadhammapālattherenāpi hi ayamattho
dassitova. yampana paṭisandhibhavaṅgānaṁ dhammato ārammaṇato ca
samānataṁ vakkhati taṁ yebhuyyatoti daṭṭhabbaṁ. na hi idamekaṁ ṭhānaṁ
vajjetvā paṭisandhibhavaṅgānaṁ visadisatā atthi. tamanantaritvāti taṁ
attano anantaraṁ abyāvahitaṁ katvā. tadanantaranti attho.
kāmāvacara .pe. icchantīti ettha kāmāvacarajavanāvasāneyeva
tadārammaṇaṁva icchanti kāmataṇhānidānakammanibbattattā. na hi
taṁ kāmataṇhāhetukena kammunā janitaṁ ataṁsabhāvassa

page number: 149

rūpārūpāvacaralokuttarajavanassa anantaramuppajjati. kiṁ kāraṇaṁ. ajjanakattā
janakasamānattābhāvato ca. yathā hi gehato bahi nikkhamitukāmo
bālako janakaṁ taṁsadisaṁ vā aṅguliyaṁ gahetvā nikkhamati nāññaṁ
rājapurisādiṁ evaṁ bhavaṅgavisayato aññattha pavattamānaṁ tadālambanaṁ
janakaṁ kāmāvacarakusalākusalaṁ taṁsadisaṁ vā kāmāvacarakriyājavanaṁ anubandhati
na ca tassa visadisāni mahaggatalokuttarajavanāni. tathā kāmāvacarasattānameva
tadārammaṇaṁ icchanti na brahmānaṁ tadārammaṇūpanissayassa
kāmāvacarapaṭisandhibījassa abhāvato. tathā kāmāvacaradhammesveva
ālambanabhūtesu icchanti na itaresu aparicitattā. yathā
hi so bālako janakaṁ taṁsadisaṁ vā anugacchantopi araññādiṁ
aparicitaṭṭhānaṁ gacchantaṁ nānubandhitvā pamukhaṅgaṇādimhi paricitaṭṭhāneyeva
anubandhati evamidampi rūpāvacarādiaparicitālambanaṁ ārabbha
pavattantaṁ 1- nānubandhati. apica kāmataṇhāyattakammajanitattāpi
etaṁ kāmataṇhālambanesu paricitadhammesveva pavattatīti vuttovāyamattho.
honti cettha
janakaṁ taṁsamānaṁ vā javanaṁ anubandhati
na tu aññaṁ tadālambaṁ bāladārakalīlayā.
bījassābhāvato natthi brahmānampi imassa hi
paṭisandhimano bījaṁ kāmāvacarasaññitaṁ.

footnote: 1. pavattaṁ taṁ iti padacchedo.

page number: 150

ßēhāne pariciteyeva taṁ idaṁ bālako viya
anuyātīti nāññattha hoti taṇhāvasena vāti.
nanu ca kāmāvacarapaṭisandhibījābhāvatoti vuttaṁ tathā 1- ca
cakkhuviññāṇādīnampi abhāvo āpajjatīti. nāpajjati indriyappavatti-
ānubhāvato dvāravīthibhede cittaniyamato ca. mandappavattiyanti
maraṇakāle vatthudubbalatāya mandabhūtavegattā 2- mandaṁ hutvā pavattiyaṁ.
maraṇakālādīsūtiādisaddena mucchākālaṁ saṅgaṇhāti. bhagavato
.pe. vadantīti bhagavato yamakapāṭihāriyakālādīsu udakakkhandhāggikkhandhānaṁ
pavattanādiatthāya 3- visuṁ visuṁ pādakajjhānaṁ samāpajjitvā
tato vuṭṭhāya jhānadhamme visuṁ visuṁ āvajjentassa āvajjanavasitāya
matthakappattiyā āvajjanatapparova cittābhinīhāro hotīti
yathāvajjitajhānaṅgārammaṇāni cattāri pañca vā paccavekkhaṇajavanacittāni
pavattantīti vadanti aṭṭhakathācariyā. bhagavatoti ca idaṁ nidassanamattaṁ
aññesampi dhammasenāpatiādīnaṁ evarūpe accāyikakāle
aparipuṇṇajavanānaṁ pavattanato. tathā ca vuttaṁ aṭṭhakathāyaṁ ayañca
matthakappattā vasī 4- bhagavato yamakapāṭihāriyakāle aññesaṁ vā
evarūpe kāleti. cattāri pañca vāti panetaṁ tikkhindriyamudindriyavasena
gahetabbanti ācariyadhammapālattherena vuttaṁ. tasmā
bhagavato cattāri aññesaṁ pañcapīti yuttaṁ viya dissati.
ādikammikassāti ādito katayogakammassa. paṭhamaṁ nibbattā

footnote: 1. tathāti casaddarahitapāṭhopi atthi. 2. mandībhūtātipi siyā. 3. katthaci udakak-
footnote: khandhāggikkhandhapavattanādiatthanti dissati. 4. sī. vasitā.

page number: 151

appanā paṭhamakappanā. abhiññājavanānampi paṭhamakappanāyāti
adhikāro siyāti āha sabbadāpīti. paṭhamuppattikāle
ciṇṇavasikāle ca pañcābhiññājavanāni ekavārameva javantīti attho.
maggoyeva uppajjanato magguppādo. yathārahanti pañcamaṁ catutthaṁ
vā uppannamaggānurūpaṁ. sattajavanaparamattā hi ekāvajjanavīthiyā
catutthaṁ uppannamaggato paraṁ tīṇi phalacittāni pañcamaṁ uppannamaggato
paraṁ dve vā honti. nirodhasamāpattikāleti nirodhassa
pubbakālabhāge. catutthārūpajavananti kusalakriyānamaññataraṁ
nevasaññānāsaññāyatanajavanaṁ. anāgāmikhīṇāsavāyeva nirodhasamāpattiṁ
samāpajjanti na sotāpannasakadāgāminoti vuttaṁ anāgāmiphalaṁ
arahattaphalaṁ vāti. vibhattivipallāso cettha daṭṭhabbo anāgāmiphale
arahattaphaleti. tenāha niruddheti. yathārahanti taṁtaṁpuggalānurūpaṁ.
sabbatthāpi samāpattivīthiyanti sakalāyapi jhānasamāpattivīthiyaṁ
phalasamāpattivīthiyañca. parittāni javanāni sattakkhattuṁ matāni
ukkaṁsakoṭiyā. maggābhiññā pana sakiṁ ekavārameva matā avasesāni
abhiññāmaggavajjitāni mahaggatalokuttarajavanāni bahūnipi labbhanti
samāpattivīthiyaṁ ahorattampi pavattanato. apisaddena lokiyajjhānāni
paṭhamakappanāya antimaphaladvayañca nirodhānantaraṁ ekavāraṁ phalacittāni
maggānantaraṁ dvittikkhattumpīti sampiṇḍeti.
idāni duhetukāhetukāpāyikāhetukatihetukavasena catubbidhānaṁ
puthujjanānaṁ maggaṭṭhaphalaṭṭhavasena aṭṭhavidhānaṁ ariyānanti dvādasannaṁ

page number: 152

puggalānaṁ uppajjanakavīthicittaparicchedadassanatthaṁ paṭhamantāva tesaṁ
vajjitabbacittāni dassetumāha dvihetukānamahetukānañcetiādi.
paṭisandhiviññāṇasahagatā alobhādosavasena dve hetū imesanti
dvihetukā. tādisānaṁ hetūnamabhāvato ahetukā. makāro
padasandhikaro. appanājavināni na labbhanti vipākāvaraṇasabbhāvato.
dvihetukāhetukapaṭisandhī hi vipākāvaraṇanti vuccanti.
appanājavanābhāvatoyeva arahattaṁ natthīti kriyājavanāni na labbhanti.
sahetukaṁ bhavaṅgaṁ ahetukassa bhavaṅgassa anantarapaccayena paccayoti
pāṭhato ahetukānampi nānākammena dvihetukatadālambanaṁ sambhavati.
dvihetukānampi vattabbameva natthi. mūlasandhiyā pana jaḍabhāvato
ubhinnampi natthi tihetukatadālambananti āha tathā ñāṇasampayuttavipākāni
cāti. ācariyajotipālattherena pana sahetukaṁ bhavaṅganti
avisesena vuttattā ahetukānampi tihetukatadālambanaṁ vatvā idha
ñāṇasampayuttavipākābhāvavacanassa parihāsavasena so eva pucchitabbo
yo tassa kattāti vuttaṁ. tampana parihāsavasena vuttampi
ācariyaṁ pucchitvāva jānanatthaṁ vuttavacanaṁ viya ṭhitaṁ. tathāhi
ācariyenevettha kāraṇaṁ paramatthavinicchaye vuttaṁ
ñāṇapākā na vattanti jaḍattā mūlasandhiyāti.
apare pana yathā ahetukānaṁ sahetukatadālambanaṁ hoti
evaṁ dvihetukānaṁ tihetukatadālambanampīti vaṇṇenti. tesaṁ
matānurodhena ca idhāpi ñāṇasampayuttavipākapaṭikkhepo ahetukeyeva

page number: 153

sandhāyāti vadanti. tattha pana pamāṇapāṭhābhāvato ācariyena
ca ubhinnampi sādhāraṇavasena ñāṇasampayuttavipākābhāve kāraṇaṁ
vatvā samakameva cittaparicchedassa dassitattā tesaṁ vacanaṁ
vīmaṁsitvā sampaṭicchitabbaṁ. ahetukāpekkhāya cettha sugatiyanti
vacanaṁ. tampana atthato anuññātaṁ dvihetukavipākānaṁ tattheva
sambhavadassanaparaṁ. tenāha duggatiyampanātiādiṁ.
tihetukesūti paṭisandhiviññāṇasahagatālobhādosāmohavasena
tihetukesu puthujjanādīsu navavidhapuggalesu. diṭṭhi .pe. sekkhānanti
sikkhāya aparipūrikāritāya sikkhanasīlatāya sekkhāti laddhanāmānaṁ
sotāpannasakadāgāmīnaṁ paṭhamamaggeneva sakkāyadiṭṭhivicikicchānaṁ pahīnattā
taṁsahagatajavanāni ceva casaddena ākaḍḍhitāni khīṇāsavāvenikāni
kriyājavanāni ca na labbhanti paṭighajavanāni cāti domanassajavanāni
ceva diṭṭhisampayuttavicikicchāsahagatakriyājavanāni ca. lokuttara .pe.
samuppajjantīti catunnaṁ maggānaṁ ekacittakkhaṇikabhāvena puggalantaresu
asambhavato heṭṭhimānañca 1- uparūparisamāpattiyā anadhigatattā
uparipuggalānañca 2- asamugghāṭitakammakilesanirodhena puthujjanehi viya
sotāpannānaṁ sotāpannādīhi puggalantarabhāvūpagamanena paṭippassaddhattā
ca aṭṭhapi lokuttarajavanāni yathāsakaṁ maggaphalaṭṭhānaṁ ariyānameva
samuppajjanti.

footnote: 1. heṭṭhimaheṭṭhimānañcātipi atthi. 2. uparūparipuggalānañcātipi atthi.

page number: 154

idāni tesaṁ tesaṁ puggalānaṁ yathāpaṭikkhittajavanāni vajjetvā
pārisesato labbhamānajavanāni sampiṇḍitvā dassetuṁ asekkhānantiādi
vuttaṁ. tividhasikkhāparipūrikārībhāvato asekkhānaṁ khīṇāsavānaṁ
tettiṁsavidhakusalākusalassa heṭṭhimaphalattayassa vīthimuttānañca
navamahaggatavipākānaṁ vasena pañcacattāḷīsavajjitāni sesāni
tevīsatikāmāvacaravipākavīsatikriyāarahattaphalavasena catucattāḷīsa vīthicittāni
sambhavā yathālābhaṁ kāmabhave ṭhitānaṁ vasena uddise. sekkhānaṁ
aṭṭhārasakriyājavanadiṭṭhivicikicchāsahagatapañcakāggaphalamahaggatavipākavasena
tettiṁsa vajjetvā tevīsatikāmāvacaravipākāavajjanadvayaeka-
vīsatikusalasattākusalaheṭṭhimaphalattayavasena chapaññāsa vīthicittāni
yathāsambhavaṁ uddise avisesato. visesato pana sotāpannasakadāgāmīnaṁ
ekapaññāsa anāgāmīnaṁ ekūnapaññāsa avasesānaṁ catunnaṁ
puthujjanānaṁ aṭṭhārasakriyājavanasabbalokuttaramahaggatavipākavasena pañcattiṁsa
vajjetvā avasesāni kāmāvacaravipākāavajjanalokiyakusalākusalavasena 1-
catupaññāsa vīthicittāni yathāsambhavato uddise avisesato. visesato
pana tihetukānaṁ catupaññāseva labbhanti. dvihetukāhetukānaṁ
ñāṇasampayuttavipākāppanājavanavajjitāni ekacattāḷīsa. āpāyikānaṁ
tāneva dvihetukavipākavajjāni sattattiṁsa vīthicittānīti daṭṭhabbaṁ.
puggalānaṁ vasena cittappavattibhedo puggalabhedo. sabbānipi
vīthicittāni upalabbhanti channaṁ dvārānaṁ sabbesañca puggalānaṁ
ttatha sambhavato.

footnote: 1. sī. āvajjanadvayu....

page number: 155

yathārahanti taṁtaṁbhavānurūpaṁ taṁtaṁpuggalānurūpañca. sabbatthāpītiādinā
ghānaviññāṇādīnampi paṭikkhepo hessatīti rūpāvacarabhūmiyaṁ
paṭighajavanatadālambanāneva paṭikkhittāni. sabbatthāpīti kāmabhave ca
rūpabhave ca [1]-. kāmabhave yathārahaṁ vīthimuttakavajjāni asītivīthicittāni.
rūpabhave paṭighadvayāṭṭhatadālambanaghānādiviññāṇachakkavīthimuttakavasena
pañcavīsati vajjetvā sesāni āvajjanadvayanavāhetukavipākatepaññāsasesa-
javanavasena catusaṭṭhī. arūpabhave tevīsatikāmāvacaravipākapaṭhamamagga-
pañcadasarūpāvacarapaṭighadvayārūpavipākakriyāmanodhātuhasanavasena
sattacattāḷīsa vajjetvā sesāni chabbīsatiparittajavanāṭṭhārūpajavana-
sattalokuttarajavanamanodvārāvajjanavasena dvecattāḷīsacittāni labbhare
upalabbhanti. keci pana rūpabhave aniṭṭhārammaṇābhāvato
idhāgatānaṁyeva brahmānaṁ akusalavipākasambhavoti tāni parihāpetvā
pañcaparittavipākehi saddhiṁ rūpabhave saṭṭhīyeva vīthicittānīti vadanti. idha
pana tattha ṭhatvāpi imaṁ lokaṁ passantānaṁ aniṭṭhārammaṇassa asambhavo
na sakkā vattunti tehi saddhiṁyeva tattha catusaṭṭhī vuttāni.
evañca katvā vuttaṁ dhammānusāraṇiyaṁ yadā brahmāno
kāmāvacaramaniṭṭhārammaṇamālambanti tadā taṁsugatiyampi
akusalavipākacakkhusotaviññāṇamanodhātusantīraṇānaṁ uppatti sambhavatīti.
bhūmivasena vibhāgo bhūmivibhāgo.
yathāsambhavanti taṁtaṁdvāresu vā taṁtaṁbhavesu vā sambhavānurūpato.
yāvatāyukanti paṭisandhito paraṁ bhavanikantivasena

footnote: 1. sī. etthantare arūpabhave ca iti dissati.

page number: 156

pavattamanodvārikacittavīthito paṭṭhāya cuticittāvasānaṁ tato pubbe
pavattabhavaṅgāvasānaṁ vā abbocchinnā asati nirodhasamāpattiyanti adhippāyo.
iti abhidhammatthavibhāviniyā nāma abhidhammatthasaṅgahavaṇṇanāya
catutthaparicchedavaṇṇanā niṭṭhitā.
pañcamaparicchedavaṇṇanā
ettāvatā ca vīthisaṅgahaṁ dassetvā idāni vīthimuttasaṅgahaṁ
dassetumārabhanto āha vīthicittavasenevantiādiṁ. evaṁ
yathāvuttanayena vīthicittavasena pavattiyaṁ paṭisandhito aparabhāge cutipariyosāne
pavattisaṅgaho nāma saṅgaho udīrito idāni tadanantaraṁ sandhiyaṁ
paṭisandhikāle tadāsannatāya taṁgahaṇeneva gahitacutikāle ca
pavattisaṅgaho vuccatīti yojanā. puññasammatā ayā yebhuyyena apagatoti
apāyo. soyeva bhūmi bhavanti ettha sattāti apāyabhūmi.
anekavidhasampattiadhiṭṭhānatāya sobhaṇā gantabbato uppajjitabbato
gati cāti sugati. kāmataṇhāya sahacaritā sugati [1]-. sāyeva bhūmīti
kāmasugatibhūmi. evaṁ sesesupi. ayato sukhato niggatoti nirayo.
tiro añchitāti tiracchānā. tesaṁ yoni tiracchānayoni. yuvanti 2-
tāya sattā amissitāpi samānajātitāya missitā viya hontīti
yoni. sā pana atthato khandhānaṁ pavattiviseso. pakaṭṭhena
sukhato itā gatāti petā. nijjhāmataṇhikādibhedānaṁ petānaṁ
visayo pettivisayo. ettha pana tiracchānayonipettivisayaggahaṇena

footnote: 1. sī. etthantare kāmasugati iti dissati. 2. sī. yavanti.

page number: 157

khandhānaṁyeva gahaṇaṁ tesaṁ tādisassa paricchinnokāsassa abhāvato. yattha
vā pana te araññapabbatapādādike nibaddhavāsaṁ vasanti tādisassa
ṭhānass vasena okāsopi gahetabbo. na suranti issariyakīḷādīhi
na dibbantīti asurā petāsurā. itare pana na surā surapaṭipakkhāti
asurā. idha ca petāsurānameva gahaṇaṁ na itaresaṁ tāvatiṁsesu
gahaṇassa icchitattā. tathāhi vuttaṁ ācariyena tāvatiṁsesu
devesu vepacittāsurā gatāti.
satisurabhāvabrahmacariyayogyatādiguṇehi ukkaṭṭhamanatāya mano
ussannaṁ etesanti manussā. tathāhi paramasatinepakkādipattā
buddhādayopi manussabhūtāyeva. jambūdīpavāsino cettha nippariyāyato
manussā. tehi pana samānarūpāditāya saddhiṁ parittadīpavāsīhi
itaramahādīpavāsinopi manussāti vuccanti. lokiyā pana manuno
ādikhattiyassa apaccaṁ puttāti manussāti vadanti. manussānaṁ nivāsabhūtā
bhūmi idha manussā. evaṁ sesesupi. catūsu mahārājesu bhatti
etesaṁ catunnaṁ vā mahārājānaṁ nivāsanaṭṭhānabhūte cātummahārāje
bhavāti cātummahārājikā. maghena mānavena saddhiṁ tettiṁsa
sahapuññakārino ettha nibbattāti taṁ sahacaritaṁ ṭhānaṁ tettiṁsa tadeva
tāvatiṁsaṁ taṁ nivāso etesanti tāvatiṁsāti vadanti. yasmā
pana sahassaṁ cātummahārājikānaṁ sahassañca tāvatiṁsānanti vacanato
sesacakkavāḷesupi chakāmāvacaradevalokā atthi tasmā nāmamattamevetaṁ
tassa devalokassāti gahetabbaṁ. dukkhato yātā apayātāti

page number: 158

yāmā. attano sirisampattiyā tusaṁ pītiṁ itā gatāti tusitā.
nimmāne rati etesanti nimmānaratino. paranimmitesu bhogesu
attano vasaṁ vattentīti paramimmitavasavattino.
mahābrahmānaṁ paricārikattā tesaṁ parisati bhavāti brahmaparisajjā.
tesaṁ porohitaṭṭhāne ṭhitattā brahmapurohitā.
tehi tehi jhānādīhi guṇavisesehi brūhitā parivuddhāti brahmāno.
vaṇṇavantatāya ceva dīghāyukatādīhi ca brahmapārisajjādīhi mahantā
brahmānoti mahābrahmāno. tayopete paṇītatararatanappabhāvabhāsita-
samānatalavāsino. uparimehi ca parittā ābhā etesanti parittābhā.
appamāṇā ābhā etesanti appamāṇābhā. balāhakato vijju
viya itocītoca ābhā sarati nissarati etesaṁ sappītikajjhāna-
nibbattakkhandhasantānattāti ābhassarā. daṇḍadīpikāya vā acci viya
etesaṁ sarīrato ābhā chijjitvā 1- patantī viya sarati nissaratīti
ābhassarā. yathāvuttāya vā pabhāya ābhāyanasīlāti 2- ābhassarā.
etepi tayo paṇītatararatanappabhāvabhāsitekatalavāsino. subhāti ekaghanā
acalā sarīrābhā vuccati. sā upari brahmehi parittā etesanti
parittasubhā. appamāṇā subhā etesanti appamāṇasubhā.
pabhāsamudayasaṅkhātehi subhehi kiṇṇā ākiṇṇāti subhakiṇṇā. subhā
kiṇṇāti ca vattabbe bhāsaddassa rassattaṁ katvā antimaṇakārassa
ca hakāraṁ katvā subhakiṇhāti vuttaṁ. etepi

footnote: 1. sī. āmeṇḍitamidaṁ. 2. kesuci potthakesu ābhāsanasīlātipi atthi. soyevatutho
footnote: .

page number: 159

paṇītatararatanappabhāvabhāsitekatalavāsino. jhānappabhāvanibbattaṁ vipulaṁ
phalametesanti vehapphalā. saññāvirāgabhāvanānibbattarūpasantatimattattā natthi
saññā taṁmukhena vuttā 1- sesārūpakkhandhā ca etesanti asaññā.
teyeva sattāti asaññasattā. etepi paṇītatararatanappabhāva-
bhāsitekatalavāsino.
suddhānaṁ anāgāmiarahantānameva āvāsāti suddhāvāsā.
anunayapaṭighābhāvato vā suddho āvāso etesanti suddhāvāsā.
tesampi nivāsā bhūmi suddhāvāsā. imesu pana paṭhamatalavāsino
appakena kālena attano ṭhānaṁ na vijahantīti avihā.
dutiyatalavāsino kenaci atappantīti atappā. tatiyatalavāsino
paramasundararūpattā sukhena dissantīti sudassā. catutthatalavāsino
suparisuddhadassanattā sukhena passantīti sudassino. pañcamatalavāsino
pana ukkaṭṭhasampattikattā natthi etesaṁ kaniṭṭhabhāvoti akaniṭṭhā.
ākāsānañcāyatane pavattā paṭhamārūpavipākabhūtacatukkhandhā eva
tehi paricchinnokāso vā ākāsānañcāyatanabhūmi. evaṁ sesesupi.
puthujjanā sotāpannā ca sakadāgāmino cāpi puggalā suddhāvāsesu
sabbathāpi na labbhantīti sambandho. puthujjanādīnañca paṭikkhepena
anāgāmiarahantānameva tattha lābho vutto hoti. sesaṭṭhānesūti
suddhāvāsāpāyāsaññīvajjitesu sesaṭṭhānesu ariyā anariyāpi ca
labbhanti.

footnote: 1. sī. vuttāvasesā arūpakkhandhā. 2. asaññīsattātipi atthi.

page number: 160

okkantikkhaṇeti paṭisandhikkhaṇe. jātiyā andhotijaccandho.
kiñcāpi jātikkhaṇe aṇḍajajalābujā sabbe acakkhukāva tathāpi
cakkhvādiuppajjanārahakālepi cakkhuppattivibandhakakammapaṭibāhitasāmatthiyena
dinnapaṭisandhinā itarenāpi vā kammena anuppāditabbacakkhuko
satto jaccandho nāma. apare pana jaccandhoti
pasūtiyaṁyeva andho mātukucchiyaṁ andho hutvā nikkhamantoti attho.
tena dvihetukatihetukānaṁ mātukucchiyaṁ cakkhussanaṁ avipajja siddhanti
vadanti. jaccandhādīti 1- ādiggahaṇena jaccabadhirajaccamūgajaccajaḷa-
jaccummattakapaṇḍakaubhatobyañjanakanapuṁsakamammādīnaṁ saṅgaho. apare
pana ekacce ahetukapaṭisandhikā avikalindriyā hutvā thokaṁ
vicāraṇapakatikā honti tādisānampi ādisaddena saṅgahoti vadanti.
bhummadeve sitā nissitā taggatikattāti bhummassitā. sukhasamussayato
vinipātitāti vinipātikā. sabbathāpi kāmasugatiyanti devamanussavasena
sattavidhāyapi kāmasugatiyaṁ. tesūti yathāvuttapaṭisandhiyuttesu puggalesu
apāyādīsu vā. āyuppamāṇagaṇanāya niyamo natthi kesañci
cirāyukattā kesañci parittāyukattā ca. tathā cāhu
āpāyikamanussāyu- paricchedo na vijjati
tathāhi kāḷo mandhātā yakkhā keci cirāyunotiādiṁ.
apāyesu hi kammameva pamāṇaṁ tattha nibbattānaṁ yāva
kammaṁ na khīyati tāva cavanābhāvato. tathā bhummadevānaṁ.
tesupi hi nibbattā keci sattāhādikālaṁ tiṭṭhanti keci
kappamattampi. tathā manussānampi kadāci tesampi asaṅkheyyāyukattā

footnote: 1. sī. jaccandhādīnanti ettha.

page number: 161

kadāci dasavassāyukattā. yo ciraṁ jīvati so vassasataṁ jīvati
appaṁ vā bhiyyo vā dutiyampi vassasataṁ na pāpuṇātīti idaṁ pana
ajjattanakālike sandhāya vuttaṁ. dibbāni pañcavassasatānīti manussānaṁ
paññāsavassāni ekadinaṁ. tadanurūpato māsasaṁvacchare paricchinditvā
dibbapamāṇāni pañcavassasatāni āyuppamāṇaṁ hoti. vuttampi cetaṁ
yāni paññāsavassāni manussānaṁ dino tahiṁ
tiṁsarattindivo māso māsā dvādasa saṁvaccharaṁ
tena saṁvaccharenāyu dibbaṁ pañcasataṁ matanti.
manussagaṇanāyāti manussānaṁ saṁvaccharagaṇanāya. tato catuguṇanti
cātummahārājikānaṁ paññāsamānussikavassaparimitaṁ divasaṁ dibbāni ca
pañcavassasatāni diguṇaṁ katvā dibbavassasahassāni tāvatiṁsānaṁ sambhavatīti
evaṁ divasasaṁvaccharadiguṇavasena catuguṇaṁ. taṁ pana dibbagaṇanāya
vassasahassaṁ manussagaṇanāya saṭṭhivassasatasahassādhikatikoṭippamāṇaṁ
hoti. tato catuguṇaṁ yāmānanti tāvatiṁsānamāyuppamāṇato
vuttanayena catuguṇaṁ dibbagaṇanāya dvisahassaṁ. manussagaṇanāya
cattāḷīsavassasatasahassādhikā cuddasavassakoṭiyo honti. tato catuguṇaṁ
tusitānanti dibbāni cattāri vassasahassāni. manussagaṇanāya
saṭṭhivassasatasahassādhikā sattapaññāsavassakoṭiyo. tato catuguṇaṁ
nimmānaratīnanti dibbāni aṭṭhavassasahassāni. manussagaṇanāya
dvevassakoṭisatāni cattāḷīsavassasatasahassādhikāni tiṁsavassakoṭiyo ca.

page number: 162

tato catuguṇaṁ paranimmitavasavattīnanti dibbāni soḷasavassasahassāni.
manussagaṇanāya 1- pana sayameva dassento āha navasatañcātiādi.
vassānaṁ sambandhī navasataṁ ekavīsa koṭiyo tathā saṭṭhī ca
vassasatasahassāni vasavattīsu āyuppamāṇanti sambandho.
dutiyajjhānabhūmiyanti catukkanayavasena vuttaṁ. tato paraṁ pavattiyaṁ
cavanakāle ca tathā rūpameva bhaṅgacutivasena pavattitvā nirujjhatīti
yojanā. tesūti tāhi gahitapaṭisandhikesu brahmesu. kappassāti
asaṅkheyyakappassa. na hi brahmapārisajjādīnaṁ tiṇṇaṁ mahākappavasena
āyuparicchedo sambhavati ekakappepi tesaṁ avināsābhāvena
paripuṇṇakappe asambhavato. tathāhesa loko sattavāresu agginā
vinassati aṭṭhame vāre udakena puna sattavāresu agginā aṭṭhame
vāre udakenāti evampi aṭṭhasu aṭṭhakesu paripuṇṇesu pacchime
vāre vātena vinassati. tattha paṭhamajjhānatalaṁ upādāya agginā
dutiyatatiyajjhānatalaṁ upādāya udakena catutthajjhānatalaṁ upādāya
vātena vinassatīti. vuttampi cetaṁ
sattasattagginā vārā aṭṭhame aṭṭhamodakā
catusaṭṭhī yadā puṇṇā eko vāyuvaro siyā.
agginābhassarā heṭṭhā āpena subhakiṇhato
vehapphalato vātena evaṁ loko vinassatīti.
tasmā tiṇṇampi paṭhamajjhānatalānaṁ ekakappepi avināsābhāvato
sakalakappe ca tesaṁ sambhavo natthīti asaṅkheyyakappavasena tesaṁ

footnote: 1. sī. manussagaṇanaṁ.

page number: 163

āyuparicchedo daṭṭhabbo. dutiyajjhānāditalato paṭṭhāya pana
paripuṇṇassa mahākappassa vasena na asaṅkheyyakappavasena.
asaṅkheyyakappoti ca yojanāyāmavitthāravasena sāsaparāsito
vassasatavassasataccayena ekekavījassa haraṇena sāsaparāsino parikkhayepi
akkhayasabhāvassa mahākappassa catutthabhāgo. so pana
sattharogadubbhikkhānaṁ aññatarasaṁvaṭṭena bahūsu vināsamupagatesu
avasiṭṭhasattasantānappavattakusalakammānubhāvena dasavassato paṭṭhāya anukkamena
asaṅkheyyāyukappamāṇesu sattesu puna adhammasamādānavasena 1- kamena
parihāyitvā dasavassāyukesu jātesu rogādīnamaññatarasaṁvaṭṭena sattānaṁ
vināsappatti yāva ayameko antarakappoti evaṁ parichinnassa
antarakappassa vasena catusaṭṭhiantarakappappamāṇo hoti. vīsati
antarakappappamāṇoti vadanti. ākāsānañcāyatanaṁ upagacchantīti
ākāsānañcāyatanūpagā. ekamevāti bhūmito jātito
sampayuttadhammato saṅkhārato ca samānameva. ekajātiyanti ekasmiṁ bhave.
idāni kammaṁ 2- catūhākārehi dassetuṁ janakantiādimāraddhaṁ.
janayatīti janakaṁ. upatthambhetīti upatthambhakaṁ. upagantvā pīḷetīti
upapīḷakaṁ 3-. upagantvā ghātetīti upaghātakaṁ. tattha paṭisandhippavattīsu
vipākakatattārūpānaṁ nibbattikā kusalākusalacetanā janakaṁ
nāma. sayaṁ vipākaṁ nibbattetuṁ asakkontampi kammantarassa
cirataravipākanibbattane paccayabhūtaṁ vipākasseva vā sukhadukkhabhūtassa

footnote: 1. sī. asaddhamma.... 2. katkaci kammacatukkanti dissati. 3. upapīḷikantipi
footnote: atthi.

page number: 164

vicchedapaccayānuppattiyā upabrūhanapaccayuppattiyā ca
janakasāmatthiyānurūpaciratarappavattipaccayabhūtaṁ kusalākusalakammaṁ upatthambhakaṁ nāma.
kammantarajanitavipākassa byādhidhātusamatādinimittavibādhanena
ciratarappavattivinibandhakaṁ yaṅkiñci kammaṁ upapīḷakaṁ nāma. dubbalassa pana
kammassa janakasāmatthiyaṁ upahacca vicchedakapaccayuppādanena tassa
vipākaṁ paṭibāhitvā sayaṁ vipākanibbattanakaṁ kammaṁ upaghātakaṁ nāma.
janakopaghātakānamhi ayaṁ viseso janakaṁ kammantarassa vipākaṁ
anupacchinditvāva vipākaṁ janeti upaghātakaṁ upacchedakapubbakanti. idaṁ
tāva aṭṭhakathāsu sanniṭṭhānaṁ. apare pana ācariyā upapīḷakakammaṁ
bahvābādhatādipaccayopasaṁhārena kammantarassa vipākaṁ antarantarā
vibādhati upaghātakampana taṁ sabbaso upacchinditvā aññassa
okāsaṁ deti na pana sayaṁ vipākanibbattakaṁ evañhi janakato
imassa viseso supākaṭoti vadanti.
kiccavasenāti jananupatthambhanupapīḷanupacchedanakiccavasena. garukanti
mahāsāvajjaṁ mahānubhāvañca aññena kammena paṭibāhituṁ
asakkuṇeyyakammaṁ. āsannanti maraṇakāle anussaritaṁ tadā
katañca. āciṇṇanti abhiṇhaso kataṁ ekavāraṁ katvāpi vā
abhiṇhaṁ 1- samāsevitaṁ. katattākammanti garukādibhāvaṁ asampattaṁ
katamattatoyeva kammanti vattabbakammaṁ. tattha kusalaṁ vā hotu
akusalaṁ vā garukāgarukesu yaṁ garukaṁ akusalapakkhe mātughātādikammaṁ
vā kusalapakkhe mahaggatakammaṁ vā tadeva paṭhamaṁ vipaccati satipi

footnote: 1. sī. abhiṇhaso.

page number: 165

āsannādikamme parittaṁ udakaṁ ottharitvā gacchanto mahogho
viya. tathāhi taṁ garukanti vuccati. tasmiṁ asati dūrāsannesu yaṁ
āsannaṁ maraṇakāle anussaritaṁ tadeva [1]- vipaccati. āsannakate
vattabbameva natthi tasmimpi asati āciṇṇānāciṇṇesu yaṁ āciṇṇaṁ
susīlyaṁ vā dussīlyaṁ vā tadeva paṭhamaṁ vipaccati. katattākammaṁ
pana laddhāsevanaṁ purimānaṁ abhāve 2- paṭisandhiṁ ākaḍḍhati iti garukaṁ
sabbapaṭhamaṁ vipaccati. garuke asati āsannaṁ. tasmiṁpi asati
āciṇṇaṁ. [3]- tenāha pākadānapariyāyenāti. vipākadānānukkamenāti
attho. abhidhammāvatārādīsu pana āsannato āciṇṇaṁ paṭhamaṁ
vipaccantaṁ katvā vuttaṁ. yathā pana gogaṇaparipuṇṇassa vajassa
dvāre vivaṭe parabhāge dammagavabalavagavesu santesu yo vajadvārassa
āsanno hoti antamaso dubbalajaraggavopi sova paṭhamataraṁ nikkhamati
evaṁ garukato aññesu kusalākusalesu santesupi maraṇakālassa
āsannattā āsannameva paṭhamaṁ vipākaṁ detīti idha taṁ paṭhamaṁ vuttaṁ.
diṭṭhadhammo paccakkhabhūto paccuppanno attabhāvo tattha
veditabbaṁ vipākānubhavanavasenāti diṭṭhadhammavedanīyaṁ. diṭṭhadhammato
anantaraṁ upapajjitvā veditabbaṁ upapajjavedanīyaṁ. apare apare
diṭṭhadhammato aññasmiṁ yatthakatthaci attabhāve veditabbaṁ kammaṁ
aparāpariyavedanīyaṁ. ahosi eva kammaṁ na tassa vipāko ahosi
atthi bhavissati vāti evaṁ vattabbakammaṁ ahosikammaṁ. tattha
paṭipakkhehi anabhibhūtatāya paccayavisesena paṭiladdhavisesatāya ca

footnote: 1. katthaci etthantare paṭhamanti atthi. 2. sī. abhāvena. 3. etthantare
footnote: potthakesu tasmimpi asati katattākammanti atthi.

page number: 166

balavabhāvappattā tādisassa pubbābhisaṅkhārassa vasena sātisayā hutvā
tasmiṁyeva attabhāve phaladāyinī paṭhamacetanā diṭṭhadhammavedanīyaṁ nāma.
sā hi vuttappakārena balavati 1- javanasantāne guṇavisesayuttesu
upakārāpakāravasappavattiyā āsevanālābhena appavipākatāya ca itaradvayaṁ
viya pavattasantānūparamāpekkhaṁ okāsalābhāpekkhañca kammaṁ na hotīti
idheva pupphamattaṁ viya pavattivipākamattaṁ ahetukaphalaṁ deti.
atthasādhikā pana sattamajavanacetanā sanniṭṭhāpakacetanābhūtā
vuttanayena paṭiladdhavisesā anantarattabhāve vipākadāyinī upapajjavedanīyaṁ
nāma. sā ca paṭisandhiṁ datvāva pavattivipākaṁ deti.
paṭisandhiyā pana adinnāya pavattivipākaṁ detīti natthi. cutianantaramhi
upapajjavedanīyassa okāso paṭisandhiyā pana dinnāya jātisatepi
pavattivipākaṁ detīti ācariyā vadanti. yathāvuttakāraṇavirahato
diṭṭhadhammavedanīyādibhāvaṁ asampattā ādipariyosānacetanānaṁ majjhe
pavattā pañcakacetanā vipākadānasabhāvassa anupacchinnattā yadākadāci
okāsalābhe sati paṭisandhippavattīsu vipākaṁ abhinipphādentī
aparāparavedanīyaṁ nāma. sakasakakālātītaṁ pana purimakammadvayaṁ tatiyampi ca
saṁsārappavattiyā vocchinnāya ahosikammaṁ nāma.
pākakālavasenāti paccuppanne tadanantare yadākadācīti evaṁ
purimānaṁ tiṇṇaṁ yathāparicchinnakālavasena itarassa taṁkālābhāvavasena
ca. ahosikammassa hi kālātikkamatova taṁvohāro. pākaṭṭhānavasenāti
vipaccanabhūmivasena.

footnote: 1. sī. ma. balavajavanasantāne.

page number: 167

idāni akusalādikammānaṁ kāyakammadvārādivasena pavattiṁ
taṁniddesamukhena ca tesaṁ pāṇātipātādivasena dasavidhādibhedañca dassetuṁ
tatthākusalanti ādi āraddhaṁ. kāyadvāre pavattaṁ kammaṁ kāyakammaṁ.
evaṁ vacīkammādīni. pāṇassa saṇikaṁ patitumadatvā ativa 1- pātanaṁ
pāṇātipāto. kāyavācāhi adinnassa ādānaṁ adinnādānaṁ.
methunavītikkamasaṅkhātesu kāmesu micchācaraṇaṁ kāmesumicchācāro 2-.
tattha pāṇoti vohārato satto paramatthato jīvitindriyaṁ.
tasmiṁ pāṇe pāṇasaññino jīvitindriyupacchedanapayogasamuṭṭhāpikā
vadhakacetanā pāṇātipāto. parabhaṇḍe tathāsaññino tadādāyaka-
payogasamuṭṭhāpikā theyyacetanā adinnādānaṁ. asaddhammasevanavasena
kāyadvārappavattā agantabbaṭṭhānavītikkamacetanā kāmesumicchācāro
nāma. surāpānampi ettheva saṅgayhatīti vadanti rasasaṅkhāte
kāme micchācārabhāvato.
kāyaviññattisaṅkhāte kāyadvāreti kāyena adhippāya viññāpanato
sayañca kāyena viññeyyattā kāyaviññattisaṅkhāte
abhikkamādijanakacittajavāyodhātvādhikakalāpassa vikārabhūte santhambhanādīnaṁ
sahakārīkāraṇabhūte copanakāyabhāvato kammānaṁ pavattimukhabhāvato ca
kāyadvārasaṅkhāte kammadvāre. kiñcāpi 3- taṁtaṁkammasahagatacittuppādeneva
ca 4- sā viññatti janiyati tathāpi tassā pavattamānāya taṁsamuṭṭhāpakakammassa
kāyakammādivohāro hotīti sā tassa pavattimukhabhāvena

footnote: 1. ativāti nipāto sīghatthe vattati. 2. aluttasamāsoyaṁ. 3. katthaci hisaddo
footnote: atthi. 4. potthakesu casaddo natthi.

page number: 168

vattuṁ labbhati. kāyadvāre vuttitoti ettakeyeva vutte yadi
evaṁ kammadvāravavatthānaṁ na siyā. kāyadvāre hi pavattaṁ
kammaṁ kāyakammanti vuccati 1-. kāyakammassa ca pavattimukhabhūtaṁ
kāyadvāranti vuccati 2-. pāṇātipātādikaṁ pana vācāya āṇāpentassa
kāyakammaṁ vacīdvārepi pavattatīti dvārena kammavavatthānaṁ na siyā
tathā musāvādādiṁ kāyavikārena karontassa vacīkammaṁ kāyadvārepi
pavattatīti kammena dvāravavatthānampi na siyāti ayaṁ codanā
paccupaṭṭheyyāti bāhullavuttiyā vavatthānaṁ dassetuṁ
bāhullavuttitoti vuttaṁ. kāyakammamhi kāyadvāreyeva bahulaṁ pavattati
appaṁ vacīdvāre. tasmā kāyadvāreyeva bahulaṁ pavattanato
kāyakammabhāvopi siddho vanacarakādīnaṁ vanacarakādibhāvo viya.
tathā kāyakammameva yebhuyyena kāyadvāre pavattati na itarāni
tasmā kāyakammassa yebhuyyena ettheva pavattanato kāyakammadvārabhāvo
siddho brāhmaṇagāmādīnaṁ brāhmaṇagāmādibhāvo viyāti natthi
kammadvāravavatthāne koci vibandhoti ayamettha adhippāyo.
musāti abhūtaṁ vatthuṁ. taṁ tacchato vadanti etenāti
musāvādo. pisati 3- sāmaggiyaṁ 4- sañcuṇṇeti vikkhipati piyabhāvaṁ
suññaṁ karotīti vā pisuṇā. attānampi parampi pharusaṁ karoti
kakaco viya kharasamphassāti vā pharusā. saṁ sukhaṁ hitañca pharati
visarati vināsetīti samphaṁ attano ca paresañca anupakāraṁ

footnote: 1-2. sī. ma. vuccatīti natthi. 3. pīsatītipi niggahitāgamena dissati. 4. sī.
footnote: ma. sāmaggiṁ.

page number: 169

yaṅkiñci. taṁ palapati etenāti samphappalāpo. tattha abhūtavatthuṁ
bhūtato paraṁ viññāpetukāmassa tathāviññāpanapayogasamuṭṭhāpikā cetanā
musāvādo. so parassa atthabhedakarova kammapatho hoti itaro
kammameva. paresaṁ bhedakāmatāya attano piyakāmatāya vā
parabhedakaravacīpayogasamuṭṭhāpikā saṅkiliṭṭhacetanā pisuṇāvācā. sāpi
dvīsu bhinnesuyeva kammapatho hoti 1-. parassa mammacchedakaravacīpayoga-
samuṭṭhāpikā ekantapharusacetanā pharusavācā. na hi cittasaṇhatāya
sati pharusavācā nāma hoti. sītāharaṇādianatthaviññāpanapayogasamuṭṭhāpikā
saṅkiliṭṭhacetanā samphappalāpo. so pana parehi
tasmiṁ atthe gahiteyeva kammapatho.
vacīviññattisaṅkhāte vacīdvāreti vācāya adhippāyaṁ viññāpeti
sayañca vācāya viññāyatīti vacīviññattisaṅkhāte
vacībhedakarapayogasamuṭṭhāpikacittasamuṭṭhānapaṭhavīdhātvādhikakalāpassa vikārabhūte
copanavācābhāvato kammānaṁ pavattimukhabhāvato ca vacīdvārasaṅkhāte
kammadvāre. bāhullavuttitoti idaṁ vuttanayameva.
parasampattiṁ abhimukhaṁ jhāyati lobhavasena cintetīti abhijjhā.
byāpajjati hitasukhaṁ etenāti byāpādo. micchā viparītato
passatīti micchādiṭṭhi. tattha aho vata idaṁ mama siyāti evaṁ
parabhaṇḍābhijjhānaṁ 2- abhijjhā. sā parabhaṇḍassa attano namaneneva
kammapatho hoti. aho vatāyaṁ satto vinasseyyāti evaṁ

footnote: 1. potthakesu hotīti natthi. 2. potthakesu para...jhāyananti dissati.

page number: 170

manopadoso byāpādo. natthi dinnantiādinā nayena viparītadassanaṁ
micchādiṭṭhi. ettha pana natthikāhetukākiriyadiṭṭhīhiyeva
kammapathabhedo. imesaṁ pana aṅgādivavatthāpanavasena papañco tattha
tattha āgatanayena daṭṭhabbo.
aññatrāpi viññattiyāti kāyavacīviññattiṁ vināpi. taṁ
asamuṭṭhāpetvāpīti attho. viññattisamuṭṭhāpakacittasampayuttā
cettha abhijjhādayo cetanāpakkhikāva honti. dosamūlena jāyantīti
sahajātādipaccayena dosasaṅkhātamūlena dosamūlakacittena vā jāyanti
na lobhamūlādīhi. hasamānāpi hi rājāno dosacitteneva vadhaṁ
āṇāpenti. tathā pharusavācābyāpādesupi yathārahaṁ daṭṭhabbaṁ.
micchādassanassa abhinivisitabbavatthūsu lobhapubbaṅgamameva abhinivisanato
āha micchādiṭṭhi ca lobhamūlenāti. sesāni .pe. sambhavantīti
yo tāva abhimataṁ vā vatthuṁ anabhimataṁ vā attabandhuparittānādipayojanaṁ
sandhāya harati tassa adinnādānaṁ lobhamūlena hoti
veraniyyānatthaṁ 1- harantassa dosamūlena. nītipāṭhakappamāṇato
duṭṭhaniggahatthaṁ parasantakaṁ harantānaṁ rājūnaṁ brāhmaṇānañca sabbamidaṁ
brāhmaṇānaṁ rājūhi dinnaṁ tesaṁ pana sabbadubbalabhāvena aññe
paribhuñjanti attasantakameva brāhmaṇā paribhuñjantītiādīni vatvā
sakasakasaññāya eva yaṅkiñci harantānaṁ kammaphalasambandhāpavādīnañca
mohamūlena. evaṁ musāvādādīsupi yathārahaṁ yojetabbaṁ. chasu
ārammaṇesu tividhakammavasena uppajjamānampetaṁ tividhaniyamena uppajjatīti

footnote: 1. sī. ma. veraniyyātanatthaṁ.

page number: 171

āha tathā dānasīlabhāvanāvasenāti. dasadhā niddisiyamānānañhi
dvinnaṁ puna dvinnaṁ tiṇṇañca yathākkamaṁ dānasīlādīsu 1- tīsveva
saṅgaho. kāraṇaṁ panettha parato pavakkhāma. chaḷārammaṇesu
pana tividhakammadvāresu ca nesaṁ pavattiyojanā aṭṭhakathādīsu
āgatanayena gahetabbā.
diyyati etenāti dānaṁ pariccāgacetanā. evaṁ sesesupi.
sīlatīti sīlaṁ. sīlati sammā dahati cittaṁ etenāti sīlaṁ 2-.
kāyavacīkammāni sammā dahati 3- sammā ṭhapetīti attho 4-. sīlayati vā
upadhāretīti sīlaṁ. upadhāraṇaṁ panettha kusalānaṁ adhiṭṭhānabhāvo.
tathāhi vuttaṁ 5- sīle patiṭṭhāyātiādi. bhāveti kusaladhamme
āsevati vaḍḍheti etāyāti bhāvanā. apacāyati pūjāvasena
sāmīciṁ karoti etāyāti apacāyanā. taṁtaṁkiccakaraṇe byāvaṭassa
bhāvo veyyāvaccaṁ. attano santāne nibbattā patti diyyati
etenāti pattidānaṁ. pattiṁ anumodati etāyāti pattānumodanā.
dhammaṁ suṇanti etenāti dhammassavanaṁ. dhammaṁ desenti etāyāti
dhammadesanā. diṭṭhiyā ujukaraṇaṁ diṭṭhujukammaṁ.
tattha sānusayasantānavato paresaṁ pūjānuggahakāmatāya attano
vijjamānavatthupariccajanavasappavattā cetanā dānaṁ nāma. dānavatthu
pariyesanavasena dinnassa somanassacittena anussaraṇavasena ca pavattā
pubbapacchābhāgacetanā ettheva samodhānaṁ gacchanti. evaṁ sesesupi
yathārahaṁ daṭṭhabbaṁ. niccasīlādivasena pañca aṭṭha dasa vā sīlāni

footnote: 1. potthakesu dānādīsu. 2. potthakesu sīlati...sīlanti natthi. 3. sī. ma.
footnote: samādahati. 4. kāyavacī---ṭhapetīti atthoti hidaṁ paṭhamaviggahe sīlatīti padassa adhippāyattho hoti. 5. saṁ. sa. 15/20.

page number: 172

samādiyantassa paripūrentassa asamādiyitvāpi sampattakāyavacīduccaritato
viramantassa pabbajjantassa upasampadamāḷake saṁvaraṁ samādiyantassa
catupārisuddhasīlaṁ paripūrentassa ca pavattacetanā sīlaṁ nāma. cattāḷīsāya
kammaṭṭhānesu khandhādīsu ca bhūmīsu parikammasammasanavasappavattā appanaṁ
appattā gotrabhūpariyosānacetanā bhāvanā nāma. niravajjavijjādi-
pariyāpuṇanacetanāpi ettheva samodhānaṁ gacchati. vayasā guṇehi ca
jeṭṭhānaṁ cīvarādīsu paccāsārahitena asaṅkiliṭṭhajjhāsayena
paccupaṭṭhānāasanābhinihāravidhinā bahumānakaraṇacetanā apacāyanaṁ nāma.
tesameva gilānānañca yathāvuttajjhāsayena taṁtaṁkiccakaraṇacetanā
veyyāvaccaṁ nāma. attano santāne nibbattassa puññassa parehi
sādhāraṇabhāvapaccāsiṁsanacetanā pattidānaṁ nāma. parehi dinnassa
adinnassāpi vā puññassa maccheramalavinissaṭena cittena
abbhānumodanacetanā pattānumodanā nāma. evamimaṁ dhammaṁ sutvā tattha
vuttanayena paṭipajjanto lokiyalokuttaraguṇavisesassa bhāgī bhavissāmi
bahussuto vā hutvā paresaṁ dhammadesanādīhi anuggaṇhissāmīti
evaṁ attano paresaṁ vā hitapharaṇavasappavattena asaṅkiliṭṭhajjhāsayena
hitūpadesasavanacetanā dhammassavanaṁ nāma. niravajjavijjādisavanacetanāpi
ettheva saṅgayhati. lābhasakkārādinirapekkhatāya yonisomanasikārato
hitūpadesacetanā dhammadesanā nāma. niravajjavijjādiupadisanacetanāpi
ettheva saṅgahaṁ gacchati. atthi dinnantiādinayappavattasammādassanavasena
diṭṭhiyā ujukaraṇaṁ diṭṭhujukammaṁ nāma.

page number: 173

yadi evaṁ ñāṇavippayuttacittuppādassa diṭṭhujukammapuññakiriyābhāvo
na labbhatīti. no na labbhati purimapacchimacetanānampi
taṁtaṁpuññakiriyāsveva saṅgaṇhanato. kiñcāpi hi ujukaraṇavelāya
ñāṇasampayuttameva cittaṁ hoti purimapacchābhāge pana
ñāṇavippayuttampi sambhavatīti tassāpi diṭṭhujukammabhāvo upapajjatīti.
alamatipapañcena. imesu pana dasasu pattidānānumodanā dāne
saṅgahaṁ gacchanti taṁsabhāvattā. dānampi hi issāmaccherānaṁ
paṭipakkhaṁ etepi tasmā samānapaṭipakkhatāya ekalakkhaṇattā te
dānamayapuññakiriyāvatthumhi saṅgayhanti. apacāyanaveyyāvaccā
sīlamayapuññe saṅgayhanti cārittasīlabhāvato. desanāsavanadiṭṭhujutā
pana kusaladhammāsevanato bhāvanāmaye saṅgahaṁ gacchantīti
ācariyadhammapālattherena vuttaṁ. apare pana desento suṇanto ca
desanānusārena ñāṇaṁ pesetvā lakkhaṇāni paṭivijjha paṭivijjha deseti
suṇāti ca tāni ca desanāsavanāni paṭivedhadhammameva āharantīti
desanāsavanaṁ bhāvanāmaye saṅgahaṁ gacchatīti vadanti. dhammadānasabhāvato
desanā dānamaye saṅagahaṁ gacchatītipi sakkā vattuṁ. tathāhi vuttaṁ 1-
sabbadānaṁ dhammadānaṁ jinātīti. tathā diṭṭhujukammaṁ sabbatthāpi
sabbesaṁ niyamanalakkhaṇattā. dānādīsu hi yaṅkiñci atthi
dinnantiādinayappavattāya sammādiṭṭhiyā visodhitaṁ mahapphalaṁ hoti
mahānisaṁsaṁ. evañca katvā dīghanikāyaṭṭhakathāyaṁ diṭṭhujukammaṁ sabbesaṁ
niyamanalakkhaṇanti vuttaṁ. evaṁ dānasīlabhāvanāvasena tīsu itaresaṁ

footnote: 1. khu. dha. 25/63.

page number: 174

saṅgahaṇato saṅkhepato tividhameva puññakiriyāvatthu hotīti daṭṭhabbaṁ.
tathā ceva ācariyena heṭṭhā dassitaṁ.
manokammameva viññattisamuṭṭhāpakatābhāvena kāyadvārādīsu
appavattanato. tañca rūpāvacarakusalaṁ bhāvanāmayaṁ dānādivasena
appavattanato appanāppattaṁ pubbabhāgappavattānaṁ kāmāvacarabhāvato.
jhānaṅgabhedenāti paṭipadādibhedato pana anekavidhattepi aṅgātikkamanavasena
nibbattajjhānaṅgabhedato pañcavidhaṁ hoti. ālambanabhedenāti
kasiṇugghāṭimākāsaṁ ākāsavisayaṁ mano
tadabhāvo tadālambaṁ viññāṇanti catubbidhanti
imesaṁ catunnaṁ ālambanānaṁ pabhedena. etthāti imesu pākaṭṭhānavasena
catubbidhesu kammesu. uddhaccarahitanti uddhaccasahagatacetanārahitaṁ
ekādasavidhaṁ akusalakammaṁ.
kimpanettha kāraṇaṁ adhimokkhavirahena sabbadubbalampi vicikicchāsahagataṁ
paṭisandhiṁ ākaḍḍhati adhimokkhasampayogena tato balavantampi
uddhaccasahagataṁ taṁ nākaḍḍhatīti. paṭisandhidānasabhāvābhāvato. balavaṁ
ākaḍḍhati dubbalaṁ nākaḍḍhatīti hi ayaṁ vicāraṇā paṭisandhidānasabhāvesuyeva.
yassa pana paṭisandhidānasabhāvoyeva natthi na tassa
balavabhāvo paṭisandhiākaḍḍhane kāraṇaṁ. kathampanetaṁ viññātabbaṁ
uddhaccasahagatassa paṭisandhidānasabhāvo natthīti. dassanena pahātabbesu
anāgatattā. tividhā hi akusalā dassanena pahātabbā bhāvanāya
pahātabbā siyā dassanena pahātabbā siyā bhāvanāya pahātabbāti.

page number: 175

tattha diṭṭhisahagatavicikicchāsahagatacittuppādā dassanena pahātabbā
nāma paṭhamaṁ nibbānadassanavasena dassananti laddhanāmena sotāpattimaggena
pahātabbattā. uddhaccasahagatacittuppādo bhāvanāya
pahātabbo nāma aggamaggena pahātabbattā. uparimaggattayañhi
paṭhamamaggena diṭṭhanibbāne bhāvanāvasena pavattanato bhāvanāti
vuccati. diṭṭhivippayuttadomanassasahagatacittuppādā pana siyā dassanena
pahātabbā siyā bhāvanāya pahātabbā nāma 1- tesaṁ
apāyanibbattakāvatthāya paṭhamamaggena sesabahalābahalāvatthāya uparimaggehi
pahiyyamānattā. tattha siyā dassanena pahātabbampi dassanena
pahātabbasāmaññena idha dassanena pahātabbanti voharanti. yadi
ca uddhaccasahagataṁ paṭisandhiṁ dadeyya tadā akusalapaṭisandhiyā sugatiyaṁ
asambhavato apāyesveva dadeyya. apāyagāminiyañca avassaṁ dassanena
pahātabbaṁ siyā. itarathā apāyagāminiyassa appahīnattā sekkhānaṁ
apāyupapatti āpajjati. na ca panetaṁ yuttaṁ catūhapāyehi ca
vippamutto avinipātadhammotiādivacanehi saha vijjhanato. sati
ca panetassa dassanena pahātabbabhāve siyā dassanena pahātabbāti
imassa vibhaṅge vattabbaṁ siyā na ca panetaṁ vuttanti.
atha siyā apāyagāminiyo rāgo doso moho tadekaṭṭhā
ca kilesāti evaṁ dassanena pahātabbesu vuttattā uddhaccasahagatacetanāya
tattha saṅgaho sakkā kātunti 2-. tanna tassa ekantato
bhāvanāya pahātabbabhāveneva vuttattā. vuttañhetaṁ katame dhammā

footnote: 1. potthakelu nāmasaddo natthi. 2. ma. vattunti.

page number: 176

bhāvanāya pahātabbā uddhaccasahagato cittuppādoti. tasmā
dassanena pahātabbesveva avacanaṁ imassa paṭisandhidānābhāvaṁ sādheti.
nanu ca paṭisambhidāvibhaṅge yasmiṁ samaye akusalaṁ cittaṁ uppannaṁ
hoti upekkhāsahagataṁ uddhaccasampayuttaṁ rūpārammaṇaṁ vā .pe.
dhammārammaṇaṁ vā yaṁ yaṁ vā panārabbha tasmiṁ samaye phasso hoti
.pe. avikkhepo hoti ime dhammā kusalā imesu dhammesu ñāṇaṁ
dhammapaṭisambhidā tesaṁ vipāke ñāṇaṁ atthapaṭisambhidāti evaṁ
uddhaccasahagatacittuppādaṁ uddharitvā tassa vipākopi uddhaṭoti kathamassa
paṭisandhidānābhāvo sampaṭicchitabboti. nāyaṁ paṭisandhidānaṁ sandhāya
uddhaṭo athakho pavattivipākaṁ sandhāya uddhaṭo. paṭṭhāne pana
sahajātā dassanena pahātabbā cetanā cittasamuṭṭhānānaṁ rūpānaṁ
kammapaccayena paccayo nānākkhaṇikā dassanena pahātabbā cetanā
vipākānaṁ khandhānaṁ katattārūpānañca kammapaccayena paccayoti dassanena
pahātabbacetanāya eva sahajātanānākkhaṇikakammapaccayabhāvaṁ uddharitvā
sahajātā bhāvanāya pahātabbā cetanā cittasamuṭṭhānānaṁ rūpānaṁ
kammapaccayena paccayoti bhāvanāya pahātabbacetanāya
sahajātakammapaccayabhāvova uddhaṭo na pana nānākkhaṇikakammapaccayabhāvo. na
ca nānākkhaṇikakammapaccayaṁ vinā paṭisandhiākaḍḍhanaṁ atthi tasmā
natthi tassa sabbathāpi paṭisandhidānanti.
yaṁ paneke vadanti uddhaccacetanā ubhayavipākampi na deti
paṭṭhāne nānākkhaṇikakammapaccayabhāvassa anuddhaṭattāti. taṁ tesaṁ

page number: 177

matimattaṁ paṭisambhidāvibhaṅge uddhaccasahagatānampi pavattivipākassa
uddhaṭattā paṭṭhāne ca paṭisandhivipākābhāvameva sandhāya
nānākkhaṇikakammapaccayabhāvassa anuddhaṭattā. yadi hi pavattavipākaṁ sandhāya
nānākkhaṇikakammapaccayabhāvo vucceyya tadā paṭisandhivipākampissa
maññeyyunti labbhamānassāpi pavattivipākassa vasena
nānākkhaṇikakammapaccayabhāvo na vutto. tasmā na sakkā tassa
pavattivipākaṁ nivāretuṁ. tenāha pavattiyampanātiādi.
ācariyabuddhamittādayo pana atthi uddhaccasahagataṁ bhāvanāya pahātabbampi
atthi na bhāvanāya pahātabbampi tesu bhāvanāya pahātabbaṁ
sekkhasantānappavattaṁ itaraṁ puthujjanasantānappavattaṁ phaladānañca
puthujjanasantānappavattasseva netarassāti evaṁ uddhaccasahagataṁ dvidhā
vibhajitvā ekassa ubhayavipākadānaṁ ekassa sabbathāpi vipākābhāvaṁ
vaṇṇenti. yo panettha tesaṁ vinicchayo yañca tassa nirākaraṇaṁ
yañca sabbathāpi vipākābhāvavādīnaṁ matapaṭikkhepanaṁ idha avuttaṁ.
taṁ sabbaṁ paramatthamañjūsādīsu visesato ca abhidhammatthapakāsiniyā nāma
abhidhammāvatārasaṁvaṇṇanāya vuttanayena veditabbaṁ.
sabbatthāpi kāmaloketi sugatiduggativasena sabbasmimpi
kāmaloke. yathārahanti dvārālambanānurūpaṁ. apāyesupi yaṁ
nāgasupaṇṇādīnaṁ mahāsampattivisayaṁ vipākaviññāṇaṁ yañca nirayavāsīnaṁ
mahāmoggallānattheradassanādīsu uppajjati vipākaviññāṇaṁ taṁ

page number: 178

kusalakammasseva phalaṁ. na hi akusalassa iṭṭhavipāko sambhavatīti. vuttañhetaṁ
aṭṭhānametaṁ bhikkhave anokāso yaṁ akusalassa kammassa iṭṭho kanto
vipāko saṁvijjatīti. tasmā kusalakammaṁ apāyepi ahetukavipākāni
janeti aññabhūmikassa ca kammassa aññabhūmikavipākābhāvato
kāmavirāgabhāvanāya kāmataṇhāvisayaviññāṇuppādanāyogato
ekantasadisavipākattā ca mahaggatānuttarakusalānaṁ rūpāvacarakammena
ahetukavipākuppattiyā abhāvato rūpalokepi yathārahaṁ rūpādivisayāni tāni
abhinipphādetīti vuttaṁ sabbatthāpi kāmaloketiādi. evaṁ pana
vipaccantaṁ kammaṁ soḷasakadvādasakāṭṭhakavipākavasena tidhā vipaccatīti
dassetuṁ tatthāpītiādi vuttaṁ. tatthāpīti evaṁ vipaccamānepi
kusalakamme. ukkaṭṭhanti kusalaparivāralābhato pacchā
āsevanappavattiyā vā visiṭṭhaṁ. yañhi kammaṁ attano pavattikāle
purimapacchābhāgapavattehi kusalakammehi parivāritaṁ pacchā vā āsevanalābhena
samudāciṇṇaṁ taṁ ukkaṭṭhaṁ. yampana karaṇakāle akusalakammehi
parivāritaṁ pacchā vā dukkaṭametaṁ mayāti vippaṭisāruppādanena
paribhāvitaṁ taṁ omakanti daṭṭhabbaṁ. paṭisandhinti ekameva paṭisandhiṁ.
na hi ekena kammena anekāsu jātīsu paṭisandhi hoti. pavattivipāko
pana jātisate jātisahassepi hoti. yathāha tiracchānagate
dānaṁ datvā sataguṇā dakkhiṇā pāṭikaṅkhitabbāti.
yasmā panettha ñāṇaṁ jaccandhādivipattinimittassa mohassa
sabbākusalasseva vā paṭipakkhaṁ tasmā taṁsampayuttaṁ kammaṁ

page number: 179

jaccandhādivipattipaccayaṁ na hotīti tihetukaṁ atidubbalampi samānaṁ
duhetukapaṭisandhimeva ākaḍḍhati nāhetukaṁ. duhetukañca kammaṁ
ñāṇasampayogābhāvato ñāṇaphaluppādena asamatthaṁ yathātaṁ
alobhasampayogābhāvato alobhaphaluppādena asamatthaṁ akusalakammanti taṁ
atiukkaṭṭhampi samānaṁ duhetukameva paṭisandhiṁ ākaḍḍhati na tihetukanti vuttaṁ
tihetukamomakaṁ duhetukamukkaṭṭhañcātiādi. ettha siyā yathā hi
paṭisambhidāmagge 1- gatisampattiyā ñāṇasampayutte aṭṭhannaṁ hetūnaṁ paccayā
upapatti hotīti kusalakammassa javanakkhaṇe tiṇṇaṁ nikantikkhaṇe
dvinnaṁ paṭisandhikkhaṇe tiṇṇañca hetūnaṁ vasena aṭṭhannaṁ hetūnaṁ
paccayā ñāṇasampayuttupapatti tathā gatisampattiyā ñāṇavippayutte
channaṁ hetūnaṁ paccayā upapatti hotīti javanakkhaṇe dvinnaṁ
nikantikkhaṇe dvinnaṁ paṭisandhikkhaṇe dvinnañca vasena channaṁ hetūnaṁ
paccayā ñāṇavippayuttupapatti vuttā evaṁ gatisampattiñāṇavippayutte
sattannaṁ hetūnaṁ paccayā upapatti hotīti tihetukakammena
duhetukapaṭisandhiyā avuttattā natthi tihetukassa duhetukapaṭisandhiākaḍḍhananti.
nayidamevaṁ duhetukomakakammena ahetukapaṭisandhiyā
viya hetukomakakammena 2- sāmatthiyānurūpato duhetukapaṭisandhiyāva
dātabbattā. kammasarikkhakavipākadassanatthaṁ pana mahātherena sāvaseso pāṭho
kato. itarathā catunnaṁ hetūnaṁ paccayāti vacanābhāvato
duhetukakammena ahetukupapattiyāpi abhāvo āpajjati tasmā yathā sugatiyaṁ
jaccandhabadhirādivipattiyā ahetukupapattiṁ vajjetvā gatisampattiyā

footnote: 1. khu. paṭi. 31/407. 2. ma....kamme.

page number: 180

sahetukupapattidassanatthaṁ duhetukakammena 1- duhetukupapatti eva uddhaṭā
na ahetukupapatti evaṁ kammasarikkhakavipākadassanatthaṁ tihetukakammena
tihetukupapatti eva uddhaṭā na duhetukupapatti na pana alabbhamānatoti
daṭṭhabbaṁ.
evaṁ ekāya cetanāya soḷasa vipākāni ettheva dvādasakamatto 2-
ahetukaṭṭhakampīti pavattassa tipiṭakacūḷanāgattheravādassa vasena
vipākappavattiṁ dassetvā idāni ekāya cetanāya dvādasa vipākāni
ettheva dasakamatto 2- ahetukaṭṭhakampīti āgatassa moravāpivāsi-
mahādhammarakkhitattheravādassāpi 3- vasena dassetuṁ asaṅkhāraṁ
sasaṅkhāravipākānītiādi vuttaṁ. yathā mukhe calite ādāsatale mukhanimittaṁ
calati evamasaṅkhārakusalassa asaṅkhārikavipākova hoti na saṅkhāroti
evaṁ āgamanatova sasaṅkhārabhedoti ayamettha adhippāyo. yasmā
pana vipākassa saṅkhārabhedo paccayavasena icchito na kammavasena
tasmā eso kecivādo kato.
tesanti etesaṁ evaṁvādīnaṁ. yathākkamanti tihetukukkaṭṭhādīnaṁ
anukkamena. dvādasa vipākānīti tihetukukkaṭṭhāsaṅkhārikasasaṅkhārikakammassa
vasena yathākkamaṁ sasaṅkhārikacatukkavajjitāni asaṅkhārikacatukkavajjitāni
ca dvādasa vipākāni tathā tihetukomakassa dvihetukukkaṭṭhassa
ca kammassa vasena dvihetukasasaṅkhārikadvayavajjitāni 4-
dvihetukāsaṅkhārikadvayavajjitāni 4- ca dasa vipākāni dvihetukomakassa

footnote: 1. sī. ma. duhetukakammenāti natthi. 2. sī. ma...ßēáaggo. 3. kesuci potthakesu
footnote: moravāpi dhammarakkhitattheravādassātipi siyā. 4. potthakesu...sasaṅkhāradvayu....

page number: 181

vasena duhetukadvayavajjitāni ca aṭṭha vipākāni yathāvuttassa
tihetukamukkaṭṭhantiādinā vuttanayassa anusārena anussaraṇena
yathāsambhavaṁ tassa tassa sambhavānurūpato uddise. parito attaṁ
khaṇḍitaṁ viya appānubhāvanti parittaṁ. pakaṭṭhabhāvaṁ nītanti
paṇītaṁ. ubhinnaṁ majjhe bhavaṁ majjhimaṁ. tattha paṭiladdhamattamanāsevitaṁ
parittanti avisesatova aṭṭhakathāyaṁ vuttaṁ. tathā
nātisubhāvitaṁ aparipuṇṇavasībhāvaṁ majjhimaṁ ativiya subhāvitaṁ pana
sabbaso paripuṇṇavasībhāvaṁ paṇītanti. ācariyena panettha parittampi
īsakaṁ laddhāsevanameva adhippetanti dissati. tathāhinena
nāmarūpaparicchede
samānāsevane laddhe vijjamāne mahabbale
aladdhā tādisaṁ hetuṁ abhiññā na vipaccatīti
samānabhūmikato āsevanalābhena balavabhāvato mahaggatadhammānaṁ
vipākadānaṁ vatvā tadabhāvato abhiññāya avipaccanaṁ vuttaṁ. hīnehi
chandaviriyacittavīmaṁsāhinibbattitaṁ vā parittaṁ majjhimehi chandādīhi
majjhimaṁ paṇītehi paṇītanti. alamatipapañcena.
pañcamajjhānaṁ bhāvetvāti abhiññābhāvamasampattaṁ pañcamajjhānaṁ
tividhampi bhāvetvā. abhiññābhāvappattassa pana avipākabhāvo
aladdhā tādisantiādinā ācariyena sādhito. mūlaṭīkākārādayo
pana aññathāpi taṁ sādhenti. taṁ pana saṅkhepato tattha tattha
vitthārato ca abhidhammatthavikāsaniyaṁ vuttanayena daṭṭhabbaṁ.

page number: 182

saññāvirāgaṁ bhāvetvāti saññārogo saññāgaṇḍotiādinā
dhi cittaṁ dhi vatedaṁ 1- cittantiādinā vā nayena arūpappavattiyā
ādīnavadassanena tadabhāve ca paṇītabhāvasanniṭṭhānena vāyokasiṇe
kesañci matena paricchinnākāsakasiṇe vā bhāvanābalena tena
paṭilabhitabbabhave arūpassa anibbattisabhāvāpādanavasena arūpavirāgabhāvanaṁ
bhāvetvā asaññīsattesu uppajjanti kammakiriyavādino
titthiyā evāti adhippāyo. te pana yena iriyāpathena idha
maranti teneva tattha nibbattantīti daṭṭhabbaṁ.
anāgāmino .pe. uppajjantīti anāgāminoyeva ariyā
puthujjanādikāle pacchāpi vā pañcamajjhānaṁ tividhampi bhāvetvā
saddhādiindriyavemattatānukkamena pañcasu suddhāvāsesu uppajjanti.
yathākkamaṁ bhāvetvā yathākkamamāruppesu uppajjantīti yojanā.
yathākkamanti ca paṭhamārūpādianukkamena. sabbampi cetaṁ tassa
tasseva jhānassa avenikabhūmivasena 2- vuttaṁ. nikantiyā pana sati
puthujjanādayo yathāladdhajjhānassa bhūmibhūtesu suddhāvāsavajjitesu
yatthakatthaci nibbattanti. tathā kāmabhavepi kāmāvacarakammavasena 3-.
ijjhati bhikkhave sīlavato cetopaṇidhi visuddhattāti hi vuttaṁ.
anāgāmino pana kāmarāgassa sabbaso pahīnattā kāmabhavesu
nikantiṁ na uppādentīti kāmalokavajjite yathāladdhajjhānabhūmibhūte
yatthakatthaci nibbattanti. suddhāvāsesu hi anāgāminoyeva
nibbattantīti niyamo atthi. te pana aññattha na nibbattantīti niyamo

footnote: 1. sī. dhibbataṁ. ma. dhi vatedanti natthi. 2. yojanāyampana āveṇikabhūmivasenāti
footnote: dissati. āveṇikasaddo hi suddhapāṭho visuṁatthavācako aññatthapi dissati.
footnote: 3. potthakesu... kammabalenāti dissati.

page number: 183

natthi. evañca katvā vuttaṁ ācariyena.
suddhāvāsesvanāgāmi- puggalāvopapajjare
kāmadhātumhi jāyanti anāgāmivivajjitāti.
sukkhavipassakāpi panete maraṇakāle ekanteneva samāpattiṁ
nibbattenti samādhimhi paripūrakārībhāvatoti daṭṭhabbaṁ. itthiyopi
pana ariyā anariyā vāpi aṭṭhasamāpattilābhiniyo brahmapārisajjesuyeva
nibbattantīti aṭṭhakathāyaṁ vuttaṁ. apicettha vehapphalākaniṭṭhacatutthārūpabhavānaṁ
seṭṭhabhavabhāvato tattha nibbattā ariyā aññattha
na uppajjanti. tathāvasesesu uparūparibrahmalokesu nibbattā
heṭṭhimaheṭṭhimesu. vuttañhetaṁ ācariyena
vehapphale akaniṭṭhe bhavagge ca patiṭṭhitā
na punaññattha jāyanti sabbe ariyapuggalā
brahmalokagatā heṭṭhā ariyā nopapajjareti.
āyukkhayenātiādīsu satipi kammānubhāve taṁtaṁgatīsu
yathāparicchinnassa āyuno parikkhayena maraṇaṁ āyukkhayamaraṇaṁ. satipi
tattha paricchinnāyusese gatikālādipaccayasāmaggiyañca taṁtaṁbhavasādhakassa
kammuno pariniṭṭhitavipākattā maraṇaṁ kammakkhayamaraṇaṁ.
āyukammānaṁ samakameva parikkhīṇattā maraṇaṁ ubhayakkhayamaraṇaṁ. satipi
tasmiṁ duvidhe purimabhave siddhassa kassaci upacchedakakammuno balena
satthāharaṇādīhi upakkamehi ucchijjamānasantānānaṁ guṇamahantesu
vā katena kenaci upakkamena āyūhitaupacchedakakammunā

page number: 184

paṭibāhitasāmatthiyassa kammassa taṁtaṁattabhāvappavattane asamatthabhāvato
dusimārakalāburājādīnaṁ 1- viya taṁkhaṇeyeva ṭhānā cāvanavasena pavattamaraṇaṁ
upacchedakamaraṇaṁ nāma. idampana nerayikānaṁ uttarakuruvāsīnaṁ
kesañci devānañca na hoti. tenāhu upakkamena vā
kesañcūpacchedakakammunāti. maraṇassa uppatti pavatti maraṇuppatti.
maraṇakāleti maraṇāsannakāle. yathārahanti taṁtaṁgatīsu
uppajjanakasattānurūpaṁ. katthaci pana anuppajjamānassa khīṇāsavassa
yathopaṭṭhitaṁ nāmarūpadhammādikameva cutipariyosānānaṁ gocarabhāvaṁ gacchati
na kammakammanimittādayo. upaladdhapubbanti cetiyadassanādivasena
pubbe upaladdhaṁ. upakaraṇabhūtanti pupphādivasena upakaraṇabhūtaṁ.
upalabhitabbanti anubhavitabbaṁ. upabhogabhūtanti accharāvimānakapparukkhanirayaggiādikaṁ
upabhuñjitabbaṁ. accharāvimānakapparukkhamātukucchiādigatañhi
rūpāyatanaṁ sugatinimittaṁ nirayagginirayapālādigataṁ
duggatinimittaṁ. gatiyā nimittaṁ gatinimittaṁ. kammabalenāti
paṭisandhinibbattakassa kusalākusalakammassa ānubhāvena. channaṁ dvārānanti
vakkhamānanayena yathāsambhavaṁ channaṁ upapattidvārānaṁ. yadi kusalakammaṁ
vipaccati tathā parisuddhaṁ kusalacittaṁ pavattati atha akusalakammaṁ
tadā upakkiliṭṭhaṁ akusalacittanti āha vipaccamānaka .pe.
kiliṭṭhaṁ vāti. tenāha bhagavā nimittassādagadhitaṁ bhikkhave
viññāṇaṁ tiṭṭhamānaṁ tiṭṭhati anubyañjanassādagadhitaṁ vā tasmiñce

footnote: 1. ayampana pāṭho kalābūtipi kalāpūtipi dissati. purimo sundarataro.

page number: 185

samaye kālaṁ karoti ṭhānametaṁ vijjati yaṁ dvinnaṁ gatīnaṁ aññataraṁ
gatiṁ upapajjeyya nirayaṁ vā tiracchānayoniṁ vāti.
tatthonataṁvāti tasmiṁ uppajjitabbabhave onataṁ viya. tatthonataṁ
ivāti vā padacchedo. bāhullenāti ettha adhippāyo yebhuyyena
bhavantareti ettha vuttanayena daṭṭhabbo. athavā yathārahanti
imināva so sakkā saṅgahetunti bāhullenāti iminā sahasā
occhijjamānajīvitānaṁ saṇikaṁ marantānaṁ viya na abhikkhaṇamevāti dīpitanti
viññāyati. abhinavakaraṇavasenāti taṁkhaṇe kariyamānaṁ viya attānaṁ
abhinavakaraṇavasena. paccāsannamaraṇassāti ekavīthippamāṇāyukavasena
tato vā kiñciadhikāyukavasena 1- samāsannamaraṇassa. vīthicittāvasāneti
tadālambanapariyosānānaṁ javanapariyosānānaṁ vā vīthicittānaṁ avasāne.
tattha kāmabhavato cavitvā tattheva uppajjamānānaṁ tadālambanapariyosānāni
sesānaṁ javanapariyosānānīti dhammānusāraṇiyaṁ vuttaṁ.
bhavaṅgakkhayevāti yadi ekajavanavīthito adhikatarāyuseso siyā tadā
bhavaṅgāvasāne vā uppajjitvā nirujjhati atha ekacittakkhaṇāyuseso
siyā tadā vīthicittāvasāne vā uppajjitvā nirujjhati. tañca
atītakammādivisayameva. tassānantaramevāti iminā antarābhavavādimataṁ
paṭikkhipati. yathārahanti kammakaraṇakālassa vipākadānakālassa ca
anurūpavasena. athavā vipaccamānakakammānurūpaṁ anusayavasena
javanasahajātavasena vā pavatti anurūpatoti attho. nanu ca

footnote: 1. kiñciadhiko āyu etassa sattassāti kiñciadhikāyukoti yojanā.

page number: 186

avijjānusayaparikkhittenātiādi vuttaṁ javanasahajātānañca kathaṁ anusayabhāvoti.
nāyaṁ doso anusayasadisatāya tāsampi anusayavohārato. itarathā
akusalakammasahajātānaṁ bhavapatthanāsahajātānaṁ vā cutiāsanna
javanasahajātānañca saṅgaho na siyā. avijjāva appahīnatthena anusayanato
pavattanato anusayo. tena parikkhittena 1- parivāritena.
taṇhānusayova mūlaṁ padhānaṁ sahakārikāraṇabhūtaṁ imassāti taṇhānusayamūlako.
saṅkhārenāti kusalākusalakammena kammasahagataphassādidhammasamudāyena
cutiāsannajavanasahajātena vā tena janiyamānaṁ. avijjāya hi
paṭicchannādīnave visaye taṇhā nameti khipanakasaṅkhārasammatā yathāvuttasaṅkhārā
khipanti. yathāhu
avijjātaṇhāsaṅkhāra- sahajehi apāyinaṁ
visayādīnavacchādana- 2- namanaṁ khipanampi ca
appahīnehi sesānaṁ chādanaṁ namanampi ca
khipakā pana saṅkhārā kusalāva bhavantidhāti 3-.
sampayuttadhammehi pariggayhamānanti attanā sampayuttehi
phassādīhi dhammehi sampayuttapaccayādinā parivāretvā gayhamānaṁ.
sahajātā .pe. bhūtanti attanā sahajātānaṁ patiṭṭhānabhāvena
padhānabhūtaṁ. manopubbaṅgamā dhammāti hi vuttaṁ. bhavantarapaṭisandhānavasenāti
purimabhavantarassa pacchimabhavantarassa ca aññamaññaṁ
ekābaddhaṁ viya paṭisandahanavasena. uppajjamānameva paṭṭhāti na

footnote: 1. parikkhatenātipi atthi. 2. sī. ma....vacchādaṁ. 3. kesuci potthakesu
footnote: bhavantihātipi bhavanti tetipi dissanti.

page number: 187

ito gantvāti adhippāyo. na hi purimabhavapariyāpanno koci
dhammo bhavantaraṁ saṅkamati. nāpi purimabhavapariyāpannahetūhi vinā
uppajjati paṭighosadīpamuddādi viyāti alamatipapañcena. mandaṁ
hutvā pavattāni mandappavattāni. paccuppannālambanesvāpāthamāgatesu
manodvāre gatinimittavasena pañcadvāre kammanimittavasenāti
adhippāyo.
paṭisandhi .pe. labbhatīti manodvāre tāva paṭisandhiyā catunnaṁ
bhavaṅgānaṁ pañcadvāre pana paṭisandhiyāva paccuppannālambanabhāvo
labbhati. tathāhi kassaci manodvāre āpāthamāgataṁ paccuppannaṁ
gatinimittamārabbha uppannāya tadālambanapariyosānāya cittavīthiyā
anantaraṁ cuticitte uppanne tadanantaraṁ pañcacittakkhaṇāyuke ālambane
pavattāya paṭisandhiyā catunnaṁ bhavaṅgānaṁ pañcadvāre ca ñātakādīhi
upaṭṭhāpitesu deyyadhammesu vaṇṇādike ārabbha yathārahaṁ pavattāya
cittavīthiyā cuticittassa ca antaraṁ ekacittakkhaṇāyuke ālambane
pavattāya paṭisandhiyā paccuppannārammaṇe pavatti upalabbhatīti
ayamettha saṅkhepo. vitthāro pana visuddhimagge vibhaṅgaṭṭhakathāya
vā saṅkhārapaccayāviññāṇapadavaṇṇanāya vuttanayena daṭṭhabbo.
chadvāraggahitanti kammanimittaṁ chadvāraggahitaṁ gatinimittaṁ
chaṭṭhadvāraggahitanti yathāsambhavaṁ yojetabbaṁ. apare pana avisesato
vaṇṇenti. saccasaṅkhepepi teneva adhippāyena idaṁ vuttaṁ
pañcadvāre siyā sandhi vinā kammaṁ dvigocareti.

page number: 188

aṭṭhakathāyampana gatinimittaṁ manodvāre āpāthamāgacchatīti
vuttattā tadārammaṇāya ca pañcadvārikapaṭisandhiyā adassitattā
mūlaṭīkāsu ca kammabalena upaṭṭhāpitaṁ vaṇṇāyatanaṁ supinaṁ passantassa
viya dibbacakkhussa viya ca manodvāreyeva gocarabhāvaṁ gacchatīti
niyametvā vuttattā tesaṁ vacanaṁ na sampaṭicchanti ācariyā.
paccuppannañcāti ettha gatinimittaṁ tāva paccuppannālambanaṁ
yujjati kammanimittaṁ pana paṭisandhijanakakammasseva nimittabhūtaṁ
adhippetanti kathantassa cutiāsannajavanehi gahitassa paccuppannabhāvo
sambhavati. na hi tadeva 1- ārammaṇūpaṭṭhāpakaṁ tadeva janakaṁ bhaveyya
upacitabhāvābhāvato anassāditattā ca. katattā upacitattāti hi
vacanato punappunaṁ laddhāsevanameva kammaṁ paṭisandhiṁ ākaḍḍhati.
paṭisambhidāmagge ca nikkantikhaṇe dvinnaṁ hetūnaṁ paccayāpi
sahetukapaṭisandhiyā vuttattā katūpacitampi kammaṁ taṇhāya assāditameva
vipākaṁ abhinipphādeti. tadā ca paṭisandhiyā samānavīthivaṁ viya
pavattamānāni cutiāsannajavanāni kathaṁ punappunaṁ laddhāsevanāni siyuṁ
kathañca tāni tadā taṇhāya parāmaṭṭhāni. apica paccuppannaṁ
kammanimittaṁ cutiāsannappavattānaṁ pañcadvārikajavanānaṁ ārammaṇaṁ
hoti pañcadvārikakammañca paṭisandhinibbattakaṁ na hoti paridubbalabhāvatoti
aṭṭhakathāyaṁ vuttanti. saccametaṁ ñātakādīhi upaṭṭhāpitesu
pana pupphādīsu sannihitesveva maraṇasambhavato tattha vaṇṇādikaṁ

footnote: 1. tadeva ārammaṇūpaṭṭhākaṁ na bhaveyya tadeva paṭisandhijanakaṁ na bhaveyyāti yojetabbo.

page number: 189

ārabbha cutiāsannavīthito purimabhāgappavattānaṁ paṭisandhijananasamatthānaṁ
manodvārikajavanānamārammaṇabhūtena saha samānattā tadekasantatiyaṁ patitaṁ
cutiāsannajavanaggahitampi paccuppannaṁ vaṇṇādikaṁ kammanimittabhāvena
vuttaṁ. evañca katvā vuttaṁ ānandācariyena pañcadvāre ca
āpāthamāgacchantaṁ paccuppannaṁ kammanimittaṁ āsannakatakammārammaṇasantatiyaṁ
uppannaṁ taṁsadisanti daṭṭhabbanti.
yathārahanti dutiyacatutthapaṭhamatatiyānaṁ paṭisandhīnaṁ anurūpato.
āruppacutiyā paraṁ heṭṭhimāruppavajjitā āruppapaṭisandhiyo honti
uparūpariarūpīnaṁ heṭṭhimaheṭṭhimakammassa anāyūhanato upacārajjhānassa
pana balavabhāvato tassa vipākabhūtā kāme tihetukā paṭisandhiyo
honti. rūpāvacaracutiyā paraṁ ahetukarahitā upacārajjhānānubhāveneva
duhetukatihetukapaṭisandhiyo siyuṁ. kāmatihetukamhā cuticittato paraṁ
sabbā eva kāmarūpārūpabhavapariyāpannā yathārahaṁ ahetukādipaṭisandhiyo
siyuṁ. itarā duhetukāhetukacittato 1- paraṁ kāmesveva bhavesu
tihetukādipaṭisandhiyo siyuṁ.
paṭisandhiyā nirodhassa anantarato paṭisandhinirodhānantarato.
tadeva cittanti taṁsadisatāya taṁvohārampattattā 2- tadeva cittaṁ yathā
tāniyeva osathānīti. asati vīthicittuppādeti antarantarā vīthicittānaṁ
uppāde asati cuticittaṁ hutvā nirujjhati tadeva cittanti sambandho.
parivattantā pavattanti yāva vaṭṭamūlasamucchedāti adhippāyo.

footnote: 1. sī. ma....cutito. 2. tabbohāraṁ itipi atthi.

page number: 190

yathā iha bhave paṭisandhi ceva bhavaṅgañca vīthiyo ca cuti ca tathā puna
bhavantare paṭisandhibhavaṅgamitievamādikā ayaṁ cittasantati parivattatīti
yojanā. keci pana imasmiṁ paricchede vīthimuttasaṅgahasseva
dassitattā paṭisandhibhavaṅgacutīnameva idha saṅgahaṇaṁ 1- yuttanti adhippāyena
paṭisandhibhavaṅgavīthiyoti imassa paṭisandhibhavaṅgappavāhoti 2- atthaṁ
vadanti. tantesaṁ matimattaṁ pavattisaṅgahadassanāvasāne tattha saṅgahitānaṁ
sabbesameva nigamanassa adhippetattā. evañhi sati paṭisaṅkhāya
panetamaddhuvanti ettha sabbesameva etaṁsaddena parāmasanaṁ suṭṭhu
uppannaṁ hoti. etaṁ yathāvuttaṁ vaṭṭappavattaṁ adhuvaṁ aniccaṁ
palokadhammaṁ paṭisaṅkhāya paccavekkhitvā budhā paṇḍitā cirāya
ciraṁ kālaṁ subbatā hutvā accutaṁ dhuvaṁ acavanadhammaṁ padaṁ nibbānapadaṁ
adhigantvā maggaphalañāṇena sacchikatvā tatoyeva suṭṭhu
samucchinnasinehabandhanā samaṁ nirupadhisesanibbānadhātuṁ essanti pāpuṇissanti.
iti abhidhammatthavibhāviniyā nāma abhidhammatthasaṅgahavaṇṇanāya
pañcamaparicchedavaṇṇanā niṭṭhitā.
chaṭaṭhaparicchedavaṇṇanā
evaṁ tāva cittacetasikavasena duvidhaṁ abhidhammatthaṁ dassetvā idāni
rūpaṁ tadanantarañca nibbānaṁ dassetumārabhanto āha ettāvatātiādi.
sappabhedappavattikā niddesapaṭiniddesādivasena 3- tīhi paricchedehi
vuttappabhedavanto pavattipaṭisandhivasena dvīhi paricchedehi

footnote: 1. sī. ma. gahaṇaṁ. 2. sī. ma....pavāhāti. 3. sī. ma. uddesaniddesa....

page number: 191

vuttappavattivanto ca cittacetasikā dhammā ettāvatā pañcahi paricchedehi
vibhattā hi yasmā tasmā idāni yathānuppattaṁ rūpaṁ pavuccatīti
yojanā. idāni yathāpaṭiññātarūpavibhāgatthaṁ mātikaṁ ṭhapetuṁ
samuddesātiādi vuttaṁ. saṅkhepato uddisanaṁ samuddeso.
ekavidhādivasena vibhajanaṁ virāgo. samuṭṭhāti etasmā phalanti samuṭṭhānaṁ
kammādayo rūpajanakapaccayā. cakkhudasakādayo kalāpā. pavattikkamato
ceti bhavakālasattabhedena rūpānaṁ uppattikkamato.
uppādinnānuppādinnasantānesu sasambhāradhātuvasena mahantā hutvā bhūtā
pātubhūtāti mahābhūtā. athavā anekavidhabbhūtavisesadassanena
anekābhūtadassanena vā mahantāni abbhūtāni abhūtāni vā etesūti
mahābhūtā māyākārādayo. tehi samānā sayaṁ anīlādisabhāvāneva
hutvā 1- nīlādiupādāyarūpadassanāditoti mahābhūtā.
manāpavaṇṇasaṇṭhānādīhi vā sattānaṁ vañcakā yakkhinīādayo viya
manāpaitthīpurisarūpadassanādinā sattānaṁ vañcakattā mahantāni abhūtāni
etesūti mahābhūtā. vuttampi cetaṁ
mahantā pātubhūtāti mahābhūtasamāti vā
vañcakattā abhūtena mahābhūtāti sammatāti.
athavā mahantapātubhāvato mahantāni bhavanti etesu
upādārūpānīti 2- bhūtāni cāti mahābhūtāni. mahābhūte upādāya pavattaṁ rūpaṁ
upādāyarūpaṁ. yadi evaṁ ekaṁ mahābhūtaṁ paṭicca tayo mahābhūtātiādivacanato
ekekamahābhūtā sesamahābhūtānaṁ nissayā hontīti tesampi

footnote: 1. potthakesu hutvāti padaṁ natthi. 2. sī. ma. itisaddo na dissati.

page number: 192

upādāyarūpatāpasaṅgo 1- siyāti 2-. na yidameva upādāyeva pavattarūpānaṁ
taṁsamaññāsiddhito. yañhi mahābhūteva upādiyati sayañca aññehi
upādiyati na taṁ upādāyarūpaṁ. yampana upādiyateva na kenaci
upādiyati tadeva upādāyarūpanti natthi bhūtānaṁ tabbohārappasaṅgo.
apica catunnaṁ mahābhūtānaṁ upādāyarūpanti upādāyalakkhaṇanti 3- natthi
tayo upādāya pavattānaṁ upādāyarūpatāti.
patthanatthena paṭhavī. tarupabbatādīnaṁ pakatipaṭhavī viya sahajātarūpānaṁ
patiṭṭhābhāvena pakkhāyati upaṭṭhātīti vuttaṁ hoti. paṭhavī
eva dhātu salakkhaṇadhāraṇādito nissattanijjīvatthena sarīraselāvayavadhātu-
sadisattā cāti paṭhavīdhātu. āpeti sahajātarūpāni pattharati
appāyati vā barūheti vaḍḍhetīti āpo. tejeti paripāceti
niseti vā tikkhabhāvena sesabhūtattayaṁ usmāpetīti tejo. vāyati
desantaruppattihetubhāvena bhūtasaṅghātaṁ pāpetīti vāyo. catasso
panetā yathākkamaṁ kathinattadravattauṇhattavitthambhanattalakkhaṇāti
daṭṭhabbaṁ. cakkhvādīnaṁ vacanattho heṭṭhā kathitova. pasādarūpannāma
catumahābhūtānaṁ pasannabhāvahetulakkhaṇattā. taṁ pana yathākkamaṁ
daṭṭhukāmatāsotukāmatāghāyitukāmatāsāyitukāmatāphusitukāmatānidānakamma-
samuṭṭhānabhūtappasādalakkhaṇaṁ.
tattha cakkhu tāva majjhe 4- kaṇhamaṇḍalassa okāsiraparimāṇe
abhimukhe ṭhitānaṁ sarīrasaṇṭhānuppattipadese telamiva picupaṭalāni

footnote: 1. upādāyarūpanti aluttasamāso aññattha upādārūpantipi dissati. 2. sī. ma.
footnote: siyā iti natthi. 3. sī. ma. upādāyarūpalakkhaṇanti. 4. katthaci mūlapotthake
footnote: setamajjheti dissati.

page number: 193

sattakkhipaṭalāni byāpetvā dhāraṇanahāpanamaṇḍanavījanakiccāhi ca catūhi
dhātīhi viya khattiyakumāro sandhāraṇabandhanaparipācanasamudīraṇakiccāhi
catūhi dhātūhi katūpakāraṁ utucittāhārehi upatthambhiyamānaṁ āyunā
paripāliyamānaṁ vaṇṇādīhi parivāritaṁ yathāyogaṁ cakkhuviññāṇādīnaṁ
vatthudvārabhāvaṁ sādhentaṁ pavattati. itaraṁ sasambhāracakkhūti vuccati.
evaṁ sotādayopi yathākkamaṁ sotabilabbhantare aṅgulivedhakākāraṁ 1-
upacitatanutambalomaṁ nāsikabbhantare ajapadasaṇṭhānaṁ jivhāmajjhe
uppaladalaggasaṇṭhānaṁ padesamabhibyāpetvā 2-. itaraṁ pana ṭhapetvā
kammajatejassa patiṭṭhānaṭṭhānaṁ kesaggalomagganakhaggasukkhacammāni ca avasesaṁ
sakalasarīraṁ pharitvā pavattati. evaṁ santepi itarehi tassa saṅkaro
na hoti bhinnalakkhaṇattā 3-. ekanissayānipi hi tāva rūparasādīni
lakkhaṇabhedato asaṅkiṇṇāni. kimpana bhinnanissayā pasādā.
āpodhātuyā sukhumabhāvena phusituṁ asakkuṇeyyattā vuttaṁ āpo
.pe. saṅkhātanti. kiñcāpi sītatā phusitvā gayhati sā pana
tejodhātuyeva. mande hi uṇhatte sītabuddhi sītatāsaṅkhātassa
kassaci guṇassa abhāvato. tayidaṁ sītabuddhiyā anuvaṭṭhitabhāvato
viññāyati pārāpāre viya. tathāhi ghammakāle ātape ṭhatvā
chāyaṁ paviṭṭhānaṁ sītabuddhi hoti tattheva cirakālaṁ ṭhitānaṁ uṇhabuddhi.
yadi ca āpodhātu sītatā siyā uṇhabhāvena saha ekasmiṁ kalāpe
upalabbheyya na cevaṁ upalabbhati tasmā viññāyati na āpodhātu

footnote: 1. ma. aṅgulivedhanākāraṁ. 2. sī. ma. ito paraṁ pavattantīti atthi. 3. sī. ma.
footnote: bhinnanissayalakkhaṇattā.

page number: 194

sītatāti. ye pana dravatā āpodhātu sā ca phusitvā gayhatīti
vadanti te vattabbā dravatā nāma phusitvā gayhatīti idaṁ
āyasmantānaṁ abhimānamattaṁ saṇṭhāne viyāti. vuttañhetaṁ porāṇehi
dravatālahavuttīni tīṇi bhūtāni samphusaṁ
dravataṁ samphusāmīti lokoyamabhimaññati
bhūte phusitvā saṇṭhānaṁ manasā gayhate 1- yathā
paccakkhato phusāmīti viññeyyā dravatā tathāti.
gocararūpannāma pañcaviññāṇavisayabhāvato. gāvo indriyāni
caranti etthāti gocaraṁ. gocaranti hi ālambanassetaṁ nāmaṁ.
tampanetaṁ pañcavidhampi yathākkamaṁ cakkhuviññāṇādīnaṁ gocarabhāvalakkhaṇaṁ
cakkhvādipaṭihananalakkhaṇaṁ vā. itthiyā bhāvo itthattaṁ 2-. purisassa
bhāvo purisattaṁ. tattha itthīliṅganimittakuttākappahetubhāvalakkhaṇaṁ
itthattaṁ. purisaliṅgādihetubhāvalakkhaṇaṁ purisattaṁ. tattha itthīnaṁ
aṅgajātaṁ itthīliṅgaṁ. sarādhippāyā itthīnimittaṁ itthīti
sañjānanapaccayabhāvato. avisadaṭhānagamananisajjādi itthīkuttaṁ. itthīsaṇṭhānaṁ
itthākappo. purisaliṅgādīnipivuttanayena daṭṭhabbāni. aṭṭhakathāyampana
aññathā itthīliṅgādīni vaṇṇitāni. tampana evaṁ saṅgahetvā vadanti
liṅgaṁ hatthādisaṇṭhānaṁ nimittaṁ mihitādikaṁ
kuttaṁ suppādinā kīḷā ākappo gamanādikanti.

footnote: 1. sī. ma. gaṇhato. 2. itthittanti vattabbe tesu vuddhītiādinā issa attaṁ
footnote: katvā itthattanti vuttanti yojanā.

page number: 195

bhāvarūpannāma bhavati etena itthādiabhidhānaṁ buddhi cāti katvā.
tampanetaṁ kāyindriyaṁ viya sakalasarīraṁ pharitvā tiṭṭhati. hadayameva
manodhātumanoviññāṇadhātūnaṁ nissayattā vatthu cāti hadayavatthu.
tathāhi taṁ dhātudvayanissayabhāvalakkhaṇaṁ. tañca hadayakosabbhantare
aḍḍhapasatamattaṁ lohitaṁ nissāya pavattati. rūpakaṇḍe avuttassāpi
panetassa āgamato yuttito ca atthibhāvo daṭṭhabbo. tattha
yaṁ rūpaṁ nissāya manodhātu [1]- manoviññāṇadhātu ca pavattanti taṁ rūpaṁ
manodhātuyā [2]- manoviññāṇadhātuyā [3]- taṁsampayuttakānañca dhammānaṁ
nissayapaccayena paccayoti 4- evamāgataṁ paṭṭhānavacanaṁ āgamo. yutti
pana evaṁ daṭṭhabbā
nipphannabhūtikādhārā dve dhātū kāmarūpinaṁ
rūpānubandhavuttittā cakkhuñāṇādayo viya
cakkhvādinissitā netā tassaññādhārabhāvato
nāpi rūpādike tesaṁ bahiddhāpi pavattito
na cāpi jīvitaṁ tassa kiccantaraniyuttito
na ca bhāvadvayaṁ tasmiṁ asantepi pavattito
tasmā tadaññavatthu taṁ bhūtikanti vijāniyaṁ
vatthālambadukānantu desanābhedato idaṁ
dhammasaṅgaṇipāṭhasmiṁ na akkhātaṁ mahesināti.
jīvanti tenāti jīvitaṁ. tadeva kammajarūpaparipālane adhipaccayogato
indriyanti jīvitindriyaṁ. tathāhetaṁ kammajarūpaparipālanalakkhaṇaṁ.

footnote: 1-2-3. pāliyaṁ etthantare casaddo dissati. 4. abhi pa. 40/7.

page number: 196

yathāsakaṁ khaṇamattaṭṭhāyīnampi hi sahajātānaṁ pavattihetubhāveneva
anupālakaṁ. na hi tesaṁ kammaṁyeva ṭhitikāraṇaṁ hoti āhārajādīnaṁ
āhārādi viya kammassa taṁkhaṇābhāvato. idampana saha pācanagginā
anavasesaṁ upādinnakāyaṁ byāpetvā pavattati. kavaḷaṁ katvā
ajjhohariyatīti kavaḷīkāro āhāro. idañca savatthukaṁ katvā
āhāraṁ dassetuṁ vuttaṁ. tathāhetaṁ 1- sendriyakāyopatthambhanahetubhūtā
pana aṅgamaṅgānusārīrasasārasaṅkhātā 2- ajjhoharitabbāhārasinehabhūtā ojā
idha āhārarūpaṁ nāma. tathāhetaṁ sendriyakāyopatthambhanahetubhāvalakkhaṇaṁ
ojaṭṭhamakarūpāharaṇalakkhaṇaṁ vā.
kakkhalatādinā attano attano sabhāvena upalabbhanato sabhāvarūpaṁ
nāma. uppādādīhi aniccādīhi 3- vā lakkhaṇehi sahitanti salakkhaṇaṁ.
paricchedādibhāvaṁ vinā attano sabhāveneva kammādīhi paccayehi
nipphannattā nipphannarūpaṁ. ruppanasabhāvo rūpaṁ. tena yuttampi
rūpaṁ yathā arisaso nīluppalanti. svāyaṁ rūpasaddo ruḷhiyā
atsabhāvepi pavattatīti aparena rūpasaddena visesetvā rūparūpanti
vuttaṁ yathā dukkhadukkhanti. paricchedādibhāvaṁ atikkamitvā sabhāveneva
upalabbhanato lakkhaṇattayāropanena sammasituṁ arahattā sammasanarūpaṁ.
na kassatīti akāso. akāsoyeva ākāso. nijjīvatthena
dhātu cāti ākāsadhātu. cakkhudasakādiekekakalāpagatarūpānaṁ
kalāpantarehi asaṅkiṇṇabhāvāpādanavasena paricchedakaṁ tehi vā

footnote: 1. potthakesu tathāhetanti natthi. 2. aṅgamaṅgānusārīrasasaṅkhātātipi atthi.
footnote: sī.... sārīrasaharaṇīsaṅkhātā. ma....sārīsarasaṁharasaṅkhātā. 3. aniccatādīhītipi
footnote: dissati.

page number: 197

paricchijjamānaṁ tesaṁ paricchedamattaṁ vā rūpaṁ paricchedarūpaṁ. tañhi
taṁtaṁrūpakalāpaṁ paricchindantaṁ viya hoti. vijjamānepi ca
kalāpantarabhūtehi kalāpantarabhūtānaṁ samphuṭṭhabhāve taṁtaṁrūpavivittatā rūpapariyanto
ākāso. yesañca so paricchedo tehi sayaṁ asamphuṭṭhoyeva.
aññathā paricchinnatā 1- na siyā tesaṁ rūpānaṁ byāpitabhāvāpattito.
abyāpitatā hi asamphuṭṭhatā. tenāha bhagavā asamphuṭṭhaṁ catūhi
mahābhūtehīti.
calamānakāyena adhippāyaṁ viññāpeti sayañca 2- tena viññāyatīti
kāyaviññatti. saviññāṇakasaddasaṅkhātavācāya adhippāyaṁ viññāpeti
sayañca tāya viññāyatīti vacīviññatti. tattha abhikkamādi-
janakacittasamuṭṭhānavāyodhātuyā sahajarūpasanthambhanasandhāraṇacalitesu
sahakārikāraṇabhūto phandamānakāyaphandanahetukavāyodhātuvinimutto mahantaṁ
pāsāṇaṁ ukkhipantassa sabbathāmena gahaṇakāle ussāhanavikāro
viya rūpakāyassa paripphandanappaccayabhāvena upalabbhamāno vikāro
kāyaviññatti. sā hi phandamānakāyena adhippāyaṁ viññāpeti.
na hi viññattivikārarahitesu rukkhacalanādīsu 3- idamesa kāretīti
adhippāyaggahaṇaṁ diṭṭhanti. hatthacalanādīsu ca
phandamānakāyādhippāyaggahaṇānantaraṁ aviññāyamānantarehi
manodvārajavanehi gayhamānattā sayañca kāyena viññāyati.
kathampana viññattivasena hatthacalanādayo hontīti. vuccate

footnote: 1. paricchijjatātipi atthi. 2. sayanti attā. attanā vā. paccatte hi
footnote: karaṇavacanaṁ. 3. ajīvarūpesūtipi atthi.

page number: 198

ekāvajjanavīthiyaṁ sattasu javanesu sattamajavanasamuṭṭhānā vāyodhātu
viññattivikārasahitā paṭhamajavanādisamuṭṭhānāhi vāyodhātūhi laddhopatthambhā
desantaruppattihetubhāvena calayati cittajaṁ. purimajavanādisamuṭṭhitā 1-
pana santhambhanasandhāraṇamattakarā tassā upakārāya honti.
yathā hi sattahi yugehi ākaḍḍhitabbasakaṭe sattamayugayuttā eva goṇā
heṭṭhā chasu yugesu yuttagoṇehi laddhūpatthambhā sakaṭaṁ cālenti
paṭhamayugādiyuttā pana upatthambhanasandhāraṇādimattameva sādhentā tesaṁ
upakārāya honti evaṁ sampadamidaṁ daṭṭhabbaṁ. desantaruppattiyeva
cettha calanaṁ uppannadesato kesaggamattampi dhammānaṁ
saṅkamanābhāvato. itarathā nesaṁ abyāpāratā khaṇikatā ca na siyā.
desantaruppattihetubhāvoti ca yathā attanā sahajarūpāni
heṭṭhimajavanasamuṭṭhitarūpehi patiṭṭhitaṭṭhānato aññattha uppajjanti evaṁ
tehi saha tattha uppattiyevāti daṭṭhabbaṁ. ettha pana cittaje
calite taṁsambandhena itarampi calati nadīsote pakkhittasukkhagomayapiṇḍaṁ
viya. tathā calayitumasakkontiyopi paṭhamajavanādisamuṭṭhānavāyodhātuyo
viññattivikārasahitāyeva yena disābhāgenāyaṁ abhikkamādīni
pavattetukāmo tadabhimukhabhāvavikārasambhavato. evañca katvā
manodvārāvajjanassāpi viññattisamuṭṭhāpakattaṁ vakkhati.
vacībhedakacittasamuṭṭhānapaṭhavīdhātuyā 2- akkharuppattiṭṭhāna-
gataupādinnarūpehi saha ghaṭṭanapaccayabhūto eko vikāro vacīviññatti. yaṁ
panettha vattabbaṁ taṁ kāyaviññattiyaṁ vuttanayena daṭṭhabbaṁ. ayampana

footnote: 1....sambhūtātipi atthi. 2. sī. ma....bhedakara....

page number: 199

viseso yathā tatatha phandamānakāyaggahaṇānantaranti vuttaṁ evamidha
suyyamānasaddasavanānantaranti yojetabbaṁ. idha ca santhambhanādiabhāvato
sattamajavanasamuṭṭhitātiādinayo na labbhati. ghaṭṭanena
saddhiṁyeva hi saddo uppajjati. ghaṭṭanañca paṭhamajavanādīsupi
labbhateva. ettha ca yathā ussāpetvā bandhagosīsatālapaṇṇādirūpāni
disvā tadanantarappavattāya aviññāyamānantarāya manodvārajavanavīthiyā
gosīsādīnaṁ udakasahacāritappakārasaññāṇaṁ gahetvā
udakaggahaṇaṁ hoti evaṁ vipphandamānasamuccāriyamānakāyasadde
gahetvā tadanantarappavattāya aviññāyamānantarāya manodvāravīthiyā
purimasiddhasambandhūpanissayāya sādhippāyavikāraggahaṇaṁ hotīti ayaṁ dvinnaṁ
sādhāraṇūpamā.
lahubhāvo lahutā. mudubhāvo mudutā. kammaññabhāvo
kammaññatā. yathākkamaṁ cetā arogino viya rūpānaṁ agarutā
suparimadditacammassa viya akathinatā sudhantasuvaṇṇassa viya
sarīrakiriyānaṁ anukūlabhāvoti daṭṭhabbaṁ. aññamaññaṁ avijahantassāpi
lahutādittayassa taṁtaṁvikārādhikarūpehi nānattaṁ vuccati.
dandhattakaradhātukkhobhapaṭipakkhapaccayasamuṭṭhāno hi rūpavikāro lahutā.
thaddhattakaradhātukkhobhapaṭipakkhapaccayasamuṭṭhāno mudutā. sarīrakiriyānaṁ
ananukūlabhāvakaradhātukkhobhapaṭipakkhapaccayasamuṭṭhāno kammaññatāti.
upacayanaṁ upacayo. paṭhamacayoti attho upañātantiādīsu
viya upasaddassa paṭhamatthajotanato. santāno santati. pabandhoti

page number: 200

attho. tattha paṭisandhito paṭṭhāya yāva cakkhvādīnaṁ dasakānaṁ
uppatti etthantare rūpuppādo upacayo nāma. tato paraṁ santati
nāma. yathāsakaṁ khaṇamattaṭṭhāyīnaṁ rūpānaṁ nirodhābhimukhabhāvavasena
jīraṇaṁ jarā. sāyeva jaratā. niccadhuvasabhāvena na iccaṁ
anupagantabbanti 1- aniccaṁ. tassa bhāvo aniccatā rūpaparibhedo.
lakkhaṇarūpannāma dhammānaṁ taṁtaṁavatthānavasena lakkhaṇahetuttā.
jātirūpamevāti paṭisandhito paṭṭhāya rūpānaṁ khaṇe khaṇe uppattibhāvato
jātisaṅkhātaṁ rūpuppattibhāvena ca 2- rūpapaṭibandhavuttittā rūpasammatañca
jātirūpameva upacayasantatibhāvena vuccati paṭhamaparinibbattisaṅkhātapavatti-
ākārabhedato 3- veneyyavasena upacayo santatīti vibhajitvā vuttattā.
evañca katvā tāsaṁ niddese atthato abhedaṁ dassetuṁ yo āyatanānaṁ
ācayo so rūpassa upacayo yo rūpassa upacayo so rūpassa
santatīti vuttaṁ. ekādasavidhampīti sabhāgasaṅgahavasena ekādasapakārampi.
cattāro bhūtā pañca pasādā cattāro visayā duvidho
bhāvo hadayarūpamiccapīti idaṁ jīvitāhārarūpehi dvīhi saha aṭṭhārasavidhaṁ
tathā paricchedo ca duvidhā viññatti tividho vikāro catubbidhaṁ
lakkhaṇanti rūpānaṁ paricchedavikārādibhāvaṁ vinā visuṁ paccayehi
anibbattattā ime anipphannā dasa ceti aṭṭhavīsatividhambhave.
idāni yathāuddiṭṭhānaṁ rūpānaṁ ekavidhādinayadassanatthaṁ sabbañca
panetantiādi vuttaṁ. sampayuttassa alobhādihetuno abhāvā
ahetukaṁ. yathāsakapaccayavantatāya sapaccayaṁ. attānaṁ ārabbha pavattehi

footnote: 1. ma. ñāṇena upagantabbaṁ. 2. sī. ma. catusantatirūpaṁ.... 3. sī. ma. paṭhamu-
footnote: parinibbattasaṅkhāta....

page number: 201

kāmāsavādīhi sahitattā sāsavaṁ. paccayehi abhisaṅkhatattā saṅkhataṁ.
upādānakkhandhasaṅkhātaloke niyuttatāya lokiyaṁ. kāmataṇhāya
avacaritattā kāmāvacaraṁ. arūpadhammānaṁ viya kassaci ārammaṇassa
aggahaṇato nāssa ārammaṇanti anārammaṇaṁ. tadaṅgādivasena
pahātabbatābhāvato appahātabbaṁ. itisaddo pakārattho. tena
abyākatantiādikaṁ sabbaṁ ekavidhanayaṁ saṅgaṇhāti. ajjhattikarūpaṁ
attabhāvasaṅkhātaṁ attānaṁ adhikicca uddissa pavattattā. kāmaṁ
aññepi ajjhattasambhūtā atthi ruḷhivasena pana cakkhvādikaṁyeva
ajjhattikaṁ. athavā yadi mayaṁ na homa tvaṁ kaṭṭhakaliṅgarūpamo
bhavissasīti vadantā viya attabhāvassa sātisayaupakārattā cakkhvādīneva
visesato ajjhattikāni nāma. attasaṅkhātaṁ vā cittaṁ adhikicca tassa
dvārabhāvena pavattatīti ajjhattaṁ. tadeva ajjhattikaṁ. tato
bahibhūtattā itaraṁ tevīsatividhaṁ bāhirarūpaṁ. cakkhvādi neva vatthurūpaṁ
itaraṁ bāvīsatividhaṁ na vatthurūpaṁ. aṭṭhavidhampi indriyarūpaṁ
pañcaviññāṇesu liṅgādīsu sahajarūpaparipālane ca ādipaccayogato.
pasādarūpassa hi pañcavidhassa cakkhuviññāṇādīsu ādhipaccaṁ attano
paṭumandādibhāve tesampi paṭumandādibhāvāpādanato. bhāvadvayassāpi
itthīliṅgādīsu ādhipaccaṁ yathāsakaṁ paccayehi uppajjamānānampi tesaṁ
yebhuyyena sabhāvasantāneyeva taṁtadākārena uppajjanato na pana
indriyapaccayabhāvato. jīvitassa ca kammajarūpaparipālane ādhipaccaṁ

footnote: 1. sī. ma. paṭumandādibhāvena.

page number: 202

tesaṁ yathāsakaṁ khaṇaṭṭhānassa jīvitindriyapaṭibaddhattā. sayañca attanā
ṭhapitadhammasambandheneva pavattati nāviko viya nāvāsambandhena.
visayavisayībhāvāpattivasena thullattā oḷārikarūpaṁ. tatoyeva
gahaṇassa sukarattā santikerūpaṁ āsannarūpaṁ nāma. yo sayaṁ
nissayavasena sampattānaṁ asampattānañca paṭimukhabhāvo aññamaññapatanaṁ
so paṭigho viyāti paṭigho. yathā hi paṭighāte sati dubbalassa
calanaṁ hoti evaṁ aññamaññapaṭimukhabhāve sati arūpasabhāvattā
dubbalassa bhavaṅgassa calanaṁ hoti. paṭigho yassa atthi taṁ
sappaṭighaṁ. tattha sayaṁ sampatti phoṭṭhabbassa nissayassa vasena
sampatti ghānajivhākāyagandharasānaṁ. ubhayathāpi asampatti
cakkhusotarūpasaddānanti daṭṭhabbaṁ. itaraṁ soḷasavidhampi
oḷārikatādisabhāvābhāvato sukhumarūpādikaṁ. kammato jātaṁ aṭṭhārasavidhaṁ
upādinnakarūpaṁ taṇhādiṭṭhīhi upetena kammunā attano phalabhāvena
ādinnattā gahitattā. itaraṁ aggahitaggahaṇena dasavidhaṁ
anupādinnakarūpaṁ.
daṭṭhabbabhāvasaṅkhātena nidassanena saha vattatīti sanidassanaṁ.
cakkhuviññāṇagocarabhāvo hi nidassananti vuccati. tassa ca
rūpāyatanato anaññattepi aññehi dhammehi taṁ visesetuṁ aññaṁ viya
katvā vattuṁ vaṭṭati saha nidassanena sanidassananti. dhammasabhāvasāmaññena
hi ekībhūtesu dhammesu yo nānattakaro viseso so
añño viya katvā upacarituṁ yutto. evañhi atthavisesāvabodho

page number: 203

hoti. asampattavasenāti attānaṁ asampattassa gocarassa vasena
attano visayadesaṁ vā asampattavasena. cakkhusotāni hi rūpasaddehi
asampattāni sayaṁ vā tāni asampattāneva ārammaṇaṁ gaṇhanti.
tenetaṁ vuccati
cakkhusotaṁ panetesu hotāsampattagāhakaṁ
viññāṇuppattihetuttā santarādhikagocare.
tathāhi dūradesaṭṭhaṁ phalikāditirohitaṁ
mahantañca nagādīnaṁ vaṇṇaṁ cakkhu udikkhati.
ākāsādigato kucchi- cammānantaritopi ca
mahanto ca ghaṇḍādīnaṁ saddo sotassa gocaro.
gantvā visayadesantaṁ pharitvā gaṇhatīti ce
adhiṭṭhānavidhānepi tassa so gocaro siyā.
bhūtappabandhato so ce yāti indriyasannidhiṁ
kammacittojasambhūto vaṇṇo saddo ca cittajo.
na tesaṁ gocarā honti na hi sambhonti te bahi
vuttā ca avisesena pāṭhe taṁvisayāva te.
yadi cetaṁ dvayaṁ atta- samīpaṁyeva gaṇhati
akkhivaṇṇaṁ tathā mūlaṁ passeyya pakhumassa ca.
disādesavavatthānaṁ saddassa na bhaveyya ca
siyā ca saddavedhissa 1- sakaṇṇe sarapātananti.
gocaraggāhikarūpaṁ viññāṇādhiṭṭhitaṁ hutvā

footnote: 1. sī. saravedhissa.

page number: 204

taṁtaṁgocaraggahaṇasabhāvattā. itaraṁ tevīsatividhaṁ agocaraggāhikarūpaṁ
gocaraggahaṇābhāvato. vaṇṇitabbo daṭṭhabboti vaṇṇo. attano
udayānantaraṁ rūpaṁ janetīti ojā. avinibbhogarūpaṁ katthacipi
aññamaññavinibbhujanassa visuṁ visuṁ pavattiyā abhāvato. rūpaloke gandhādīnaṁ
abhāvavādimatampi hi tattha tattha ācariyehi paṭikkhittameva. iccevanti
etthāpi itisaddo pakārattho. tena idha anāgatampi sabbaṁ
dukatikādibhedaṁ saṅgaṇhāti.
kāni pana tāni kammādīni kathaṁ kattha kadā ca rūpasamuṭṭhānānīti
āha tatthātiādiṁ. paṭisandhimupādāyāti paṭisandhicittassa uppādakkhaṇaṁ
upādāya. khaṇe khaṇeti ekekassa cittassa tīsu tīsu
khaṇesu. nirantaramevāti vuttaṁ hoti. apare pana cittassa ṭhitikkhaṇe
bhaṅgakkhaṇe ca rūpuppādaṁ paṭisedhenti. tattha kiñcāpi ṭhitikkhaṇābhāve
tesaṁ uppatti ceva tattha vattabbañca heṭṭhā kathitameva idhāpi
pana bhaṅgakkhaṇe rūpuppādābhāve uppattiyā tattha vattabbena ca
saha sukhaggahaṇatthaṁ saṅgahetvā vuccati.
uppannuppajjamānanti vibhaṅge evamādinaṁ
bhaṅgakkhaṇasmiṁ uppannaṁ no ca uppajjamānakaṁ
uppajjamānamuppāde uppannañcātiādinā
bhaṅguppādāva akkhātā na cittassa ṭhitikkhaṇo
uppādo ca vayo ceva aññathattaṁ ṭhitassa ca
paññāyatīti vuttattā ṭhiti atthīti ce mataṁ

page number: 205

aññathattassa ekasmiṁ dhamme anūpaladdhito
paññāṇavacanā ceva pabandhaṭṭhiti tatthapi
vuttā tasmā na cittassa ṭhiti dissati pāliyaṁ
abhidhamme abhāvopi nisedhoyeva sabbathā.
yadā samudayo yassa nirujjhati tadāssa kiṁ
dukkhamuppajjati tattha pañhe noti nisedhato. 1-
rūpuppādo na bhaṅgasmiṁ tasmā sabbepi paccayā
uppādeyeva cittassa rūpahetūti kenaci.
vuccate tattha ekasmiṁ dhammeyeva yathā matā
uppādāvatthato bhinnā bhaṅgāvatthā tatheva tu.
bhaṅgassābhimukhāvatthā icchitabbā ayaṁ ṭhiti
nayadassanato esā vibhaṅge na tu desitā.
lakkhaṇaṁ saṅkhatasseva vattumuppādāadinaṁ
desitattā na tatthāpi pabandhassa ṭhitīritā.
upasaggassa dhātūna- mattheyeva pavattito
paññāyatīti cetassa attho viññāyate iti.
bhaṅge rūpassa nuppādo cittajānaṁ vasena vā
āruppaṁ vābhisandhāya bhāsito yamakassa hi.
sabhāvoyaṁ yathālābha- yojanāti tato na hi
na cittaṭṭhiti bhaṅge ca na rūpassa asambhavoti.

footnote: 1. sī. ma. nisedhito.

page number: 206

rūpavirāgabhāvanānibbattattā hetuno taṁvidhūratāya ca
anokāsatāya ca arūpavipākā rūpajanane visesappaccayehi jhānaṅgehi
sampayogābhāvato dvipañcaviññāṇāni cāti cuddasa cittāni rūpaṁ na
samuṭṭhāpentīti vuttaṁ arūpa .pe. vajjitanti. paṭisandhicittaṁ pana
cuticittañca ekūnavīsativibhaṅgasseva antogadhattā cittantaraṁ na hotīti
na tassāvajjanaṁ 1- kataṁ. kiñcāpi na kataṁ pacchājātapaccayarahitaṁ pana
āhārādīhi ca anupatthambhaṁ 2- dubbalavatthuṁ nissāya pavattattā attano
ca āgantukatāya kammajarūpehi cittasamuṭṭhānarūpānaṁ ṭhānaṁ gahetvā
ṭhitattā ca paṭisandhicittaṁ rūpasamuṭṭhāpakaṁ na hoti.
cuticitte pana aṭṭhakathāyantāva vūpasantavaṭṭamūlasmiṁ santāne
sātisayasantavuttitāya khīṇāsavasseva cuticittaṁ rūpaṁ na samuṭṭhāpetīti
vuttaṁ. ānandācariyādayo pana sabbesampi cuticittaṁ rūpaṁ na
samuṭṭhāpetīti vadanti. vinicchayo pana tesaṁ saṅkhepato mūlaṭīkādīsu
vitthārato [3]- abhidhammatthapakāsiniyaṁ vuttanayena daṭṭhabbo.
paṭhamabhavaṅgamupādāyāti paṭisandhiyā anantaraṁ nibbattapaṭhamabhavaṅgato
paṭṭhāya jāyantameva samuṭṭhāpeti. na pana ṭhitaṁ bhijjamānaṁ vā
anantarādipaccayalābhena uppādakkhaṇeyeva janakasāmatthiyayogato.
iriyāya kāyikakiriyāya pavattipathabhāvato iriyāpatho gamanādi.
atthato tadavatthā rūpappavatti. tampi sandhāreti yathāpavattaṁ
upatthambheti. yathā hi vīthicittehi abbokiṇṇe bhavaṅge pavattamāne
aṅgāni osīdanti na evametesu dvattiṁsavidhesu vakkhamānesu ca

footnote: 1. sī. ma. tassa vajjanaṁ. 2. sī. ma. anupathaddhaṁ. 3. sī. ma. casaddo atthi.

page number: 207

chabbīsatiyā jāgaraṇacittesu pavattamānesu. tadā pana aṅgāni
uddhaṭuddhaṭāni 1- yathāpavattairiyāpathabhāveneva pavattanti viññattiṁ
samuṭṭhāpenti. na kevalaṁ rūpiriyāpathāneva. avisesavacanenapi panettha
manodvārappavattāneva voṭṭhavanajavanāni viññattisamuṭṭhāpakāni
tathā hāsajanakāni ca pañcadvārappavattānaṁ paridubbalabhāvatoti
daṭṭhabbaṁ. kāmañcettha rūpavinimutto iriyāpatho viññatti vā natthi
tathāpi na sabbaṁ rūpasamuṭṭhāpakaṁ cittaṁ iriyāpathūpatthambhakaṁ
viññattijanakañca 2- hoti. yaṁ pana cittaṁ viññattijanakaṁ taṁ ekaṁsato
iriyāpathūpatthambhakaṁ iriyāpathassa viññattiyā saha avinābhāvato.
iriyāpathūpatthambhakañca rūpajanakanti imassa visesadassanatthaṁ rūpato
iriyāpathaviññattīnaṁ visuṁ gahaṇaṁ.
terasāti kusalato cattāri akusalato cattāri kiriyāto pañcāti
terasa. [3]- puthujjanā aṭṭhahi kusalākusalehi hasanti. sekkhā
diṭṭhisahagatavajjehi chahi. asekkhā pana pañcahi kriyācittehi.
tatthāpi buddhā catūhi sahetukakriyācitteheva hasanti na ahetukena.
atītaṁsādīsu appaṭihatañāṇaṁ patvā imehi tīhi dhammehi samannāgatassa
buddhassa bhagavato sabbaṁ kāyakammaṁ ñāṇapubbaṅgamaṁ ñāṇānuparivattikanti
vacanato na hi vicāraṇapaññārahitassa hasituppādassa buddhānaṁ
pavatti yuttāti vadanti hasituppādacittena pana pavattiyamānānampi
tesaṁ sitakāraṇaṁ pubbenivāsānāgataṁsasabbaññutañāṇānaṁ anuppavattakattā
ñāṇānuparivattiyevāti evañca katvā aṭṭhakathāyaṁ tesaṁ

footnote: 1. sī. ma. upatthaddhāni. 2. sī. ma. viññattivikāra.... 3. sī. ma. tesu hīti
footnote: atthi.

page number: 208

Ñāṇānaṁ ciṇṇapariyante idaṁ cittaṁ uppajjatīti vuttaṁ. tasmā
na tassa buddhānaṁ pavatti sakkā nivāretuṁ. pacchājātādipaccayupatthambhalābhena
ṭhitikkhaṇeyeva utuojānaṁ balavabhāvoti vuttaṁ tejodhātuṭhitippattātiādi.
[1]- hadayindriyarūpāni nava kammatoyeva jātattā kammajāneva.
yañhi jātaṁ jāyati jāyissati ca taṁ kammajanti vuccati yathā duṭṭhanti 2-.
paccuppannapaccayāpekkhattā lahutādittayaṁ kammajaṁ na hoti. itarathā
sabbadā bhāvehi bhavitabbanti vuttaṁ lahutā .pe. sambhotīti.
ekantakammajāni nava catujjesu kammajāni nava cāti aṭṭhārasa
kammajāni. pañcavikārarūpasaddāvinibbhogarūpāakāsavasena paṇṇarasa
cittajāni. saddo lahutādittayaṁ avinibbhogākāsarūpāni cāti 3- terasa
utujāni. lahutādittayāvinibbhogākāsavasena dvādasa āhārajāni.
kevalaṁ jāyamānādirūpānaṁ jāyamānaparipaccamānabhijjamānarūpānaṁ
sabhāvattā sabhāvamattaṁ vinā attano jātiādilakkhaṇābhāvato lakkhaṇāni
kehici paccayehi na jāyantīti pakāsitaṁ. uppādādiyuttānañhi
cakkhvādīnaṁ jātiādīni lakkhaṇāni vijjanti. na evaṁ jātiādīni.
yadi tesampi jātiādīni siyuṁ tesampi jātiādīni siyunti 4-. evaṁ
anavatthānameva āpajjeyya. yampana rūpāyatanaṁ .pe. kavaḷīkāro
āhāro ime dhammā cittasamuṭṭhānātiādīsu jātiyā kutoci
jātattaṁ anuññātaṁ tampi rūpajanakapaccayānaṁ rūpuppādanampaṭicca
anuparatabyāpārānaṁ paccayabhāvūpagamanakkhaṇe jāyamānadhammavikārabhāvena

footnote: 1. duddhantipi. 2. sī. ma. tatthāti atthi. 3. sī. ma. navāti. 4. sī. ma.
footnote: tesampi... siyuntīti natthi.

page number: 209

upalabbhamānataṁ sandhāyāti daṭṭhabbaṁ. yampi jāti bhikkhave saṅkhatā
paṭicca samuppannā jarāmaraṇaṁ saṅkhataṁ paṭicca samuppannanti vacanaṁ
tatthāpi paṭicca samuppannānaṁ lakkhaṇabhāvatoti ayamabhisandhi.
tenāhu porāṇā
pāṭhe kutoci jātattaṁ jātiyā pariyāyato
saṅkhatānaṁ sabhāvattā tīsu saṅkhatatoditāti.
yasmā panetāni rūpāni kammādito uppajjamānāni na ekekaṁ
samuṭṭhahanti athakho piṇḍatova tasmā piṇḍānaṁ gaṇanaparicchedaṁ
sarūpañca dassetuṁ ekuppādātiādi vuttaṁ. sahavuttinoti visuṁ
visuṁ kalāpagatarūpavasena sahavuttino na sabbakalāpānaṁ
aññamaññasahappavuttivasena 1-. dasa parimāṇaṁ assāti dasakaṁ. samudāyassetaṁ
nāmaṁ. cakkhunā upalakkhitaṁ tappadhānaṁ vā dasakaṁ [2]-. evaṁ
sesesupi. vacīviññattiggahaṇena saddopi saṅgahito hoti tassā
tadavinābhāvatoti vuttaṁ vacīviññattidasakanti. kimpanete ekavīsati
kalāpā sabbepi sabbattha honti udāhu keci katthacīti āha
tatthātiādi.
idāni nesaṁ sambhavavasena pavattipaṭisandhivasena yonivasena ca
pavattiṁ dassetuṁ sabbānipi panetānītiādi vuttaṁ. yathārahanti
sabhāvakaparipuṇṇāyatanānaṁ anurūpato. kamalakumāragabbhamalādisaṁsedaṭṭhānesu 3-
jātā saṁsedajā. upapāto nesaṁ atthīti upapātikā.

footnote: 1. sī. ma....sahuppattivasena. 2. sī. ma. cakkhudasakanti atthi. 3. sī. ma.
footnote: ...kuhara....

page number: 210

ukkaṁsagatiparicchedavasena cettha visiṭṭhaupapāto gahito yathā
abhirūpassa kaññā dātabbāti. satta dasakāni pātubhavantīti
paripuṇṇāyatanabhāvena upalabbhanato. kadāci na labbhantipīti
jaccandhajaccabadhirajaccāghānanapuṁsakādikappikānaṁ vasena. tattha sugatiyaṁ
mahānubhāvena kammunā nibbattamānānaṁ upapātikānaṁ indriyavekallayogato
cakkhusotaghānālābho. saṁsedajānaṁ bhāvālābho paṭhamakappikaupapātikānaṁ
vasenāti. duggatiyaṁ pana cakkhusotabhāvālābho dvinnampi
vasena ghānālābho saṁsedajānameva vasena na upapātikassa 1- vasenāti
daṭṭhabbaṁ.
tathāhi dhammahadayavibhaṅge kāmadhātuyā upapattikkhaṇe kassaci
ekādasāyatanāni pātubhavanti [2]- kassaca aparānipi dasa kassaci nava
kassaci sattāti vacanato paripuṇṇindriyassa upapātikassa
saddāyatanavajjitāni ekādasāyatanāni vuttāni andhassa
cakkhvāyatanavajjitāni dasa tathā badhirassa sotāyatanavajjitāni andhabadhirassa
tadubhayavajjitāni nava gabbhaseyyakassa cakkhusotaghānajivhāsaddāyatanavajjitāni
sattāyatanāni vuttāni. yadi pana aghānikopi
upapātiko siyā andhabadhirāghānānaṁ vasena tikkhattuṁ dasa
andhabadhirāndhāghānabadhirāghānakānaṁ vasena tikkhattuṁ nava andhabadhirāghānakassa
ca vasena aṭṭha āyatanāni vattabbāni siyuṁ. na panevaṁ
vuttāni. tasmā natthi upapātikassa ghānavekallanti. tathā ca
vuttaṁ yamakaṭṭhakathāyaṁ aghāniko upapātiko natthi yadi bhaveyya

footnote: 1. sī. ma. upapātikānaṁ. 2. sī. ma. kassaci dasāti atthi.

page number: 211

kassaci aṭṭhāyatanānīti vadeyyāti.
saṁsedajānaṁ pana ghānābhāvo na sakkā nivāretuṁ kāmadhātuyā
upapattikkhaṇetiādipāliyā upapātikayonimeva sandhāya
sattāyatanaggahaṇassa ca aññesaṁ asambhavato gabbhaseyyakameva sandhāya
vuttattā. yampana saṁsedajayoniyā 1- paripuṇṇāyatanabhāvena
upapātikasaṅgahaṁ katvā vuttānīti 1- aṭṭhakathāvacanaṁ tampi
paripuṇṇāyatanānaṁyeva saṁsedajānaṁ upapātikesu saṅgahavasena vuttaṁ. apare
pana yamake ghānajivhānaṁ sahacāritā vuttāti ajivhassa asambhavato
aghānikassāpi abhāvameva vaṇṇenti. tatthāpi yathā cakkhusotāni
rūpabhave ghānajivhāhi vinā pavattanti na evaṁ ghānajivhāaññamaññaṁ
vinā pavattanti dvinnampi rūpabhave anuppajjanatoti evaṁ
visuṁ visuṁ bhave 2- appavattivasena tesaṁ sahacāritā vuttāti na na
sakkā vattunti.
gabbhe mātukucchiyaṁ sentīti gabbhaseyyakā. teyeva rūpādīsu
sattatāya sattāti gabbhaseyyakasattā. evaṁ aṇḍajajalābujānaṁ
tīṇi dasakāni pātubhavanti yāni kalalarūpanti vuccanti paripiṇḍitāni [3]-
tāni jātiuṇṇāya ekassa aṁsuno pasannatilatele
pakkhipitvā uddhaṭassa paggharitvā agge ṭhitavindumattāni acchāni
vippasannāni. kadāci na labbhati abhāvakasattānaṁ vasena. tato
paranti paṭisandhito paraṁ. pavattikāleti sattameva sattāhe
ṭīkākāramatena ekādasame sattāhe vā. kamenāti

footnote: 1. sī. ma. saṁsedajayonikā .pe. vuttāti. 2. sī. ma. kāmabhave. 3. sī. ma.
footnote: casaddo atthi.

page number: 212

cakkhudasakapātubhāvato sattāhātikkamena sotadasakaṁ tato sattāhātikkamena
ghānadasakaṁ tato sattāhātikkamena jivhādasakanti evaṁ anukkamena.
aṭṭhakathāyampi hi ayamattho dassitova. ßēhitikālanti paṭisandhicittassa
ṭhitikālaṁ. paṭisandhicittasahajātā hi utuṭṭhānappattā tassa
ṭhitikkhaṇe suddhaṭṭhakaṁ samuṭṭhāpentī 1- tathā 2- uppannā
bhaṅgakkhaṇetiādinā anukkamena utujarūpaṁ 3- janeti. ojāpharaṇamupādāyāti
gabbhaseyyakassa mātuajjhoharitāhārato saṁsedajopapātikānañca
mukhagatasemhādito ojāya rasaharaṇianusārena sarīre pharaṇakālato paṭṭhāya.
cuticittaṁ uparimaṁ etassāti cuticittopari. kammajarūpāni na
uppajjanti tadupapattiyaṁ maraṇābhāvato. kammajarūpavicchedehi matoti
vuccati. yathāha
āyu usmā ca viññāṇaṁ yadā kāyaṁ jahantimaṁ
apaviddho tadā seti niratthaṁva kaliṅgaranti.
puretaranti sattarasamassa uppādakkhaṇe. tato .pe.
vocchijjatīti ajīvakasantāne tesaṁ uppattiyā abhāvato
yathānibbattaṁ cittajamāhārajañca tato paraṁ kiñci kālaṁ pavattitvā
nirujjhati. apare pana ācariyā cittajarūpaṁ cuticittato puretarameva
vocchijjatīti vaṇṇenti.
rūpaloke ghānajivhākāyānaṁ abhāve kāraṇaṁ vuttameva.
bhāvadvayaṁ pana bahalakāmarāgūpanissayattā brahmānañca tadabhāvato
tattha nappavattati. āhārajakalāpā ca na labbhanti

footnote: 1-2. sī. ma. samuṭṭhāpeti, tadā. 3. yebhuyyena uturūpanti dissati.

page number: 213

ajjhoharitāhārena 1- sarīragatassāpi āhārassa rūpasamuṭṭhāpanābhāvato.
bāhirañhi utumāhārañca upanissayaṁ labhitvā utuāhārarūpaṁ 2-
samuṭṭhāpenti. jīvitanavakanti kāyābhāvato kāyadasakaṭṭhāniyaṁ jīvitanavakaṁ.
atiricchatīti sesabrahmānaṁ paṭisandhiyaṁ pavatte ca upalabhitabbarūpato
avasiṭṭhaṁ hoti. maraṇakāle pana brahmānaṁ sarīranikkhepābhāvato
sabbesampi tisamuṭṭhānāni ca dvisamuṭṭhānāni ca saheva nirujjhanti.
rūpesu tevīsa ghānajivhākāyabhāvadvayavasena pañcannaṁ abhāvato.
keci pana lahutādittayampi tesu natthi dandhattakarādidhātukkhobhābhāvatoti
vadanti. taṁ akāraṇaṁ. na hi vūpasametabbāpekkhā
tabbirodhidhammappavatti tathā sati sahetukakriyācittesu
lahutādīnamabhāvappasaṅgato. saddo vikārotiādi sabbesampi sādhāraṇavasena
vuttaṁ.
ettāvatā cittacetasikarūpāni vibhāgaso niddisitvā idāni
nibbānaṁ niddisanto āha nibbānaṁ panātiādi. catumaggañāṇena
sacchikātabbanti [3]- nibbānassa taṁtaṁariyapuggalānaṁ paccakkhasiddhitaṁ
dasseti. maggaphalānamālambanabhūtanti iminā kalyāṇaputhujjanānaṁ
anumānasiddhitaṁ. saṅkhatadhammārammaṇamhi paññattārammaṇaṁ vā ñāṇaṁ
kilesānaṁ samucchedapaṭippassambhane asamatthaṁ atthi ca loke
kilesasamucchedādi tasmā atthi saṅkhatasammatidhammaviparīto kilesānaṁ
samucchedapaṭippassaddhikarānaṁ maggaphalānamālambanabhūto nibbānaṁ nāma
eko dhammoti siddhi 4-. paccakkhānumānasiddhitānaṁ 5- sandassanena ca

footnote: 1. yebhuyyena ajjhohatāhārābhāvenāti dissati. 2. yebhuyyena utuāhārā rūpanti
footnote: dissati. 3. sī. ma. imināti atthi. 4. siddhanti yojanāpāṭho. 5. sī. ma.
footnote: paccakkhānumānasiddhitā....

page number: 214

abhāvamattaṁ nibbānanti paṭipannānaṁ 1- vādaṁ nisedhetīti alamatipapañcena.
khandhādibhede tebhūmikadhamme heṭṭhupariyavasena vinanato saṁsibbanato
vānasaṅkhātāya taṇhāya nikkhantattā visayātikkamavasena atītattā.
sabhāvatoti attano santilakkhaṇena. upādiyati kāmūpādānādīhīti
upādi. pañcakkhandhassetaṁ adhivacanaṁ. upādiyeva seso kilesehīti
upādiseso. tena saha pavattatīti saupādiseso. sā eva nibbānadhātūti
saupādisesanibbānadhātu. kāraṇapariyāyenāti saupādisesādivasena
paññāpane kāraṇabhūtassa upādisesabhāvābhāvassa lesena.
ārammaṇato sampayogato ca rāgadosamohehi suññattā suññameva
suññataṁ tathā rāgādinimittarahitattā animittaṁ rāgādipaṇidhirahitattā
appaṇihitaṁ. sabbasaṅkhārehi vā suññattā suññataṁ sabbasaṅkhāra-
nimittābhāvato animittaṁ sabbasaṅkhārapaṇidhiyā 2- abhāvato appaṇihitaṁ
cavanābhāvato accutaṁ antassa pariyosānassa atikkantattā accantaṁ
paccayehi anabhisaṅkhatattā asaṅkhataṁ attano uttaritarassābhāvato
saha dhammena vattabbassa uttarassa vā abhāvato anuttaraṁ.
vānato taṇhāto muttattā sabbaso apagatattā vānamuttā.
mahante sīlakkhandhādike esanti gavesantīti mahesayo. iti
cittantiādi chahi paricchedehi vibhattānaṁ cittādīnaṁ nigamanaṁ.
iti abhidhammatthavibhāviniyā nāma abhidhammatthasaṅgahavaṇṇanāya
chaṭṭhaparicchedavaṇṇanā niṭṭhitā.

footnote: 1. vippaṭipannānanti yojanāpāṭho. 2. sī. ma. taṇhāpaṇidhiyā. porāṇapotthake
footnote: paṇidhiyāti dissati.

page number: 215

sattamaparicchedavaṇṇanā
salakkhaṇā cintanādilakkhaṇā 1- cittacetasikanipphannarūpanibbānavasena
dvāsattatippabhedā vatthudhammā sabhāvadhammā vuttā idāni
tesaṁ yathāyogaṁ sabhāvadhammānaṁ ekekasamuccayavasena yogānurūpato
akusalasaṅgahādibhedaṁ samuccayaṁ samuccayarāsiṁ 2- pavakkhāmīti yojanā.
akusalānameva sabhāgadhammavasena saṅgaho akusalasaṅgaho.
kusalādivasena missakānaṁ saṅgaho missakasaṅgaho. saccābhisambodhisaṅkhātassa
ariyamaggassa pakkhe bhavānaṁ bodhipakkhiyānaṁ dhammānaṁ satipaṭṭhānādibhedānaṁ
sabhāgatthavasena 3- saṅgaho bodhipakkhiyasaṅgaho. khandhādivasena
sabbesaṁ saṅgaho sabbasaṅgaho. pubbakoṭiyā apaññāyanato
cirapārivāsiyatthena vaṇato vā visandamānapūtiyā 4- viya cakkhvādito
visayesu visandanato āsavā. athavā bhavato ā bhavaggaṁ dhammato
ā gotrabhuṁ savanti pavattantīti āsavā. avadhyattho cettha
ākāro. avadhi ca mariyādābhividhivasena duvidho. tattha ā
pāṭaliputtaṁ vuṭṭho devotiādīsu viya kiriyaṁ bahi katvā pavatto
mariyādo. ā bhavaggaṁ saddo abbhuggatotiādīsu viya kiriyaṁ
byāpetvā pavatto abhividhi. idha pana abhividhimhi daṭṭhabbo.
tathāhete nibbattiṭṭhānabhūte ārammaṇabhūte ca bhavagge gotrabhumhi ca
ārammaṇabhūte pavattantīti. vijjamānesu [5]- aññesu ā bhavaggaṁ ā

footnote: 1. sī. ma. cintanādisalakkhaṇā. 2. sī. ma. rāsiṁ. 3. sī. ma. sabhāgavatthuvasena.
footnote: 4. sī. ma. visandamānayusā 5. sī. ma. casaddo dissati.

page number: 216

gotrabhuñca savantesu mānādīsu attattaniyaggahaṇavasena abhibyāpanato
madakaraṇatthena āsavasadisatāya [1]- eteyeva āsavabhāvena niruddhāti 2-
daṭṭhabbaṁ.
kāmoyeva āsavo kāmāsavo kāmarāgo. rūpārūpabhavesu
chandarāgo bhavāsavo jhānanikanti. sassatadiṭṭhisahagatova rāgo
ettheva saṅgayhati. tattha paṭhamo upapattibhavesu rāgo dutiyo
kammabhave tatiyo bhavadiṭṭhisahagato. dvāsaṭṭhividhā diṭṭhi diṭṭhāsavo.
dukkhādīsu catūsu saccesu pubbante aparante pubbantāparante
paṭiccasamuppāde cāti aṭaṭhasu ṭhānesu añāṇaṁ avijjāsavo.
ottharitvā haraṇato ohananato vā heṭṭhā katvā haraṇato 3-
osīdāpanato oghoti vuccati jalappavāho. eteva satte
ottharitvā hanantā 4- vaṭṭasmiṁ satte osīdāpentā viya hontīti
oghasadisatāya oghā. āsavāyeva panettha yathāvuttatthena oghāti
pavuccanti.
vaṭṭasmiṁ bhavayantake vā satte kammavipākena bhavantarādīhi
dukkhena vā satataṁ 5- yojentīti yogā heṭṭhāvuttadhammāva.
nāmakāyena rūpakāyaṁ paccuppannakāyena vā āgāmikāyaṁ 6- ganthenti
duppamuñcaṁ veṭhentīti kāyaganthā. gosīlādinā sīlena vattena
tadubhayena ca suddhīti evaṁ parato asabhāvato āmasanaṁ parāmāso.
idameva saccaṁ moghamaññanti abhinivisanaṁ daḷhaggāho idaṁsaccābhiniveso.
maṇḍūkaṁ pannago viya bhusaṁ daḷhaṁ ārammaṇaṁ ādiyantīti

footnote: 1. sī. ma. casaddo dissati. 2. sī. niruḷhāti. ma. niruḷhattāti. niruḍḍhāti
footnote: bhaveyya. 3. sī. ma. hananato. 4. sī. harantā. ma. harantā viya.
footnote: 5. sī. ma. satte. 6. sī. ma. anāgatakāyaṁ.

page number: 217

upādānāni. kāmo eva upādānaṁ kāme upādiyatīti vā
kāmūpādānaṁ. iminā me sīlavatādinā saṁsārasuddhīti evaṁ sīlavatādīnaṁ
gahaṇaṁ sīlabbatūpādānaṁ. vadanti etenāti vādo. khandhehi
byatirittābyatirittavasena vīsatiparikappitassa attano vādo
attavādo. soyeva upādānanti attavādūpādānaṁ.
jhānādivasena uppajjanakaṁ kusalacittaṁ nisedhenti tathā tassa
uppajjituṁ na dentīti nīvaraṇā 1-. paññācakkhuno vā āvaraṇatthena
nīvaraṇā. pañcasu kāmaguṇesu adhimattarāgasaṅkhāto 2- kāmoyeva
chandanatthena chando cāti kāmachando. soyeva nīvaraṇanti
kāmachandanīvaraṇaṁ. byāpajjati vinassati etena cittanti byāpādo
anatthaṁ me acarītiādinayappavattanavividhāaghātavatthupadaṭṭhānatāya
navavidho aṭṭhānakopena saha dasavidho vā doso. soyeva
nīvaraṇanti byāpādanīvaraṇaṁ. thīnamiddhameva nīvaraṇaṁ thīnamiddhanīvaraṇaṁ.
tathā uddhaccakukkuccanīvaraṇaṁ. kasmā panete bhinnadhammā dve dve
ekekanīvaraṇabhāvena vuttāti. kiccāhārapaṭipakkhānaṁ samānabhāvato.
thīnamiddhānañhi cittuppādassa layāpādanakiccaṁ samānaṁ uddhaccakukkuccānaṁ
avūpasantabhāvakaraṇaṁ. tathā purimānaṁ dvinnaṁ tandivijambhikā
āhāro. hetūti attho. pacchimānaṁ ñātibyasanādivitakkanaṁ.
purimānañca dvinnaṁ viriyaṁ paṭipakkhabhūtaṁ pacchimānaṁ samathoti.
tenāhu porāṇā

footnote: 1. sī. ma. nīvaraṇāni. 2. adhimuttarāgasaṅkhātoti yojanāpāṭho.

page number: 218

kiccāhāravipakkhānaṁ ekattā ekamettha hi
katamuddhaccakukkuccaṁ thīnamiddhañca tādinā.
līnatā santatā kiccaṁ tandi ñātivitakkanaṁ
hetu viriyasamathā ime tesaṁ virodhinoti.
appahīnatthena anuanu santāne sentīti anusayā anurūpaṁ
kāraṇaṁ labhitvā uppajjantīti attho. appahīnā hi kilesā
kāraṇalābhe sati uppajjanārahā santāne anusayitā viya hontīti
tadavatthā anusayāti vuccanti. te pana nippariyāyato anāgatā
kilesā atītapaccuppannāpi taṁsabhāvattā tathā vuccanti. na hi
kālabhedena dhammānaṁ sabhāvabhedo atthi. yadi appahīnatthena anusayā
nanu sabbepi kilesā appahīnā anusayā bhaveyyunti. na mayaṁ
appahīnatāmattena anusayāti vadāma athakho appahīnatthena thāmagatā
kilesā anusayāti. thāmagamanañca anaññasādhāraṇo kāmarāgādīnameva
āveniko 1- sabhāvoti alaṁ vivādena 2-.
kāmarāgoyeva anusayo kāmarāgānusayo. saṁyojenti bandhantīti
saññojanā 3-. cittaṁ kilissati upatappati bādhiyati vā etehīti
kilesā. kāmabhavanāmenāti kāmabhavasaṅkhātānamālambanānaṁ nāmena.
tathāpavattanti sīlabbatādīnaṁ parato āmasanādivasena pavattaṁ.
āsavoghā 4- ca yogā ca ganthā ca vatthuto dhammato vuttanayena
tayo tathā upādānā duve vuttā taṇhādiṭṭhivasena nīvaraṇā

footnote: 1. āveṇikoti yuttataraṁ. 2. ma. alamati vitthārena. 3. saññojanānītipi pāṭho
footnote: atthi. 4. sī. āsavā ca oghā ca.

page number: 219

aṭṭha siyuṁ thīnamiddhauddhaccakukkuccānaṁ visuṁ gahaṇato. anusayā
chaḷeva honti kāmarāgabhavarāgānusayānaṁ taṇhāsabhāvena ekato
gahitattā. nava saññojanā matā ubhayattha vuttānaṁ taṇhāsabhāvānaṁ
diṭṭhisabhāvānañca ekekasaṅgahitattā. kilesā pana suttantavasena
abhidhammavasenapi dasa. iti evaṁ pāpānaṁ akusalānaṁ saṅgaho navadhā
vutto. ettha ca
navaṭṭhasaṅgahā lobha- diṭṭhiyo sattasaṅgahā
avijjā paṭigho pañca- saṅgaho catusaṅgahā
kaṅkhā tisaṅgahā mānud- dhaccā thīnaṁ dvisaṅgahaṁ
kukkuccamiddhāhirikā- nottappissānigūhanā
ekasaṅgahitā pāpā iccevaṁ nava saṅgahā.
hetūsu vattabbaṁ heṭṭhāvuttameva. ālambanaṁ upagantvā
cintanasaṅkhātena upanijjhānatthena 1- yathārahaṁ paccanikadhammajjhāpanatthena
ca jhānāni ca tāni aṅgāni ca samuditānaṁ avayavabhāvena atiyanti 2-
ñāyantīti jhānaṅgāni. avayavavinimuttassa ca samudāyassa abhāvepi
senāṅgarathaṅgādayo viya visuṁ visuṁ aṅgabhāvena vuccanti ekato
hutvā jhānabhāvena. domanassañcettha akusalajjhānaṅgaṁ sesāni
kusalākusalabyākatajjhānaṅgāni.
sugatiduggatīnaṁ nibbānassa ca abhimukhaṁ pāpanato maggā tesaṁ
pathabhūtāni aṅgāni maggassa vā aṭṭhaṅgikassa aṅgāni maggaṅgāni.
sammā aviparītato passatīti sammādiṭṭhi. sā pana atthi
dinnantiādivasena dasavidhā pariññādikiccavasena catubbidhā vā. sammā

footnote: 1. sī. ma. upanijjhāyanatthena. 2. aṅgiyantīti bhaveyya. aṅgasaddaviggahe
footnote: aṅgiyanti ñāyantīti yebhuyyena dissati.

page number: 220

saṅkappenti etenāti sammāsaṅkappo. so nekkhammasaṅkappābyāpāda-
saṅkappāvihiṁsāsaṅkappavasena tividho. sammāvācādayo
heṭṭhā vibhāvitāva. sammā vāyamanti etenāti sammāvāyāmo.
sammā saranti etāyāti sammāsati. imesampana pabhedaṁ upari
vakkhati. sammā samañca ādhiyati etena cittanti sammāsamādhi.
paṭhamajjhānādivasena pañcavidhā ekaggatā. micchādiṭṭhiādayo
duggatimaggaṅgattā maggaṅgāni. dassanādīsu cakkhuviññāṇādīhi
yebhuyyena taṁsahitasantānappavattiyaṁ liṅgādīhi jīvane jīvantehi
kammajarūpasampayuttadhammehi mananeva 1- sampayuttadhammehi sukhitādibhāve
sukhitādīhi sahajehi saddahanādīsu saddahanādivasappavattehi teheva
anaññataññassāmīti pavattiyaṁ tathāpavattehi sahajātehi ājānane
aññātāvibhāve ca ājānanādivasappavattehi attānaṁ
anuvattāpentā dhammā issaratthena indriyāni nāmāti āha
cakkhundriyantiādi 2-. aṭṭhakathāyampana aparepi indriyaliṅgatthādayo
indriyatthā vuttā.
jīvitindriyanti rūpārūpavasena duvidhaṁ jīvitindriyaṁ. anamatagge
saṁsāre anaññātaṁ amatapadaṁ catusaccadhammameva vā ñassāmīti
evamajjhāsayena paṭipannassa indriyaṁ anaññataññassāmītindriyaṁ.
ājānāti paṭhamamaggena diṭṭhamariyādaṁ anatikkamitvā jānāti
indriyañcāti aññindriyaṁ. aññātāvino cattāri saccāni paṭivijjhitvā
ṭhitassa arahato indriyaṁ aññātāvindriyaṁ. dhammasarūpavibhāvanatthañcettha
paññindriyaggahaṇaṁ. puggalajjhāsayakiccavisesavibhāvanatthaṁ

footnote: 1. sī. ma manane jāyane. 2. cakkhundriyantiādīti āhāti kammaṁ ....ādinti
footnote: vattabbe sabbāsamāvusotiādinā aṁlopoti yojanā.

page number: 221

anaññataññassāmītindriyādīnaṁ gahaṇaṁ. ettha ca sattapaññattiyā
visesanissayattā ajjhattikāyatanāni ādito vuttāni. manindriyampana
ajjhattikāyatanabhāvasāmaññena ettheva vattabbampi arūpindriyehi
saha ekato dassanatthaṁ jīvitindriyānantaraṁ vuttaṁ. sāyaṁ paññatti
imesaṁ vasena itthī purisoti vibhāgaṁ gacchatīti dassanatthaṁ tadanantaraṁ
bhāvadvayaṁ vuttaṁ. tayime upādinnadhammā imassa vasena tiṭṭhantīti
dassanatthaṁ tato jīvitindriyaṁ. sattasaññito dhammapuñjo pabandhavasena
pavattamāno imehi vedanāhi saṅkilissatīti dassanatthaṁ tato
vedanāpañcakaṁ. tāhi pana visuddhikāmānaṁ vodānasambhāradassanatthaṁ tato
saddhādipañcakaṁ. sambhatavodānasambhārā 1- ca imehi visujjhantīti
visuddhippattā niṭṭhitakiccā ca hontīti dassanatthaṁ ante tīṇi
vuttāni. ettāvatā adhippetatthasiddhīti aññesaṁ aggahaṇanti
idametesaṁ anukkamena desanāya kāraṇanti alamatipapañcena.
asaddhiya kosajjapamādauddhaccāvijjāahirikānottappasaṅkhātehi
paṭipakkhadhammehi akampiyatthena sampayuttadhammesu thirabhāvena ca saddhādīni
satta balāni. ahirikānottappadvayampana sampayuttadhammesu thirabhāveneva.
attādhīnapavattīnaṁ patibhūtā dhammā adhipatī. chandavato
kinnāma na sijjhatītiādikañhi pubbābhisaṅkhārūpanissayaṁ labhitvā
uppajjamāne citte chandādayo dhūrabhūtā sayaṁ sampayuttadhamme
sādhayamānā hutvā pavattanti. te ca tesaṁ vasena pavattanti tena te

footnote: 1. sī. ma. sambhūta....

page number: 222

attādhīnānaṁ patibhāvena pavattanti. aññesaṁ adhipatidhammānaṁ
adhipatibhāvanivāraṇavasena issariyaṁ adhipatitā. santesupi indriyantaresu
kevalaṁ dassanādīsu cakkhuviññāṇādīhi anuvattāpanamattaṁ indriyatāti
ayaṁ adhipatindriyānaṁ viseso.
ojaṭṭhamakarūpādayo āharantīti āhārā. kavaḷīkārāhāro
hi ojaṭṭhamakarūpaṁ āharati. phassāhāro tisso vedanā.
manosañcetanāhārasaṅkhātaṁ kusalākusalakammaṁ tīsu bhavesu paṭisandhiṁ.
viññāṇāhārasaṅkhātaṁ paṭisandhiviññāṇaṁ sahajātanāmarūpe āharati.
kiñcāpi sakasakapaccayuppanne āharantā aññepi atthi
ajjhattikasantatiyā pana visesappaccayattā imeyeva cattāro āhārāti
vuttā. kavaḷīkārāhārabhakkhānañhi sattānaṁ rūpakāyassa kavaḷīkārāhāro
visesappaccayo kammādijanitassāpi tassa kavaḷīkārāhārupatthambhabaleneva
dasavassādipavattisambhavato. tathāhesa dhātī viya
kumārassa upatthambhanakayantaṁ viya gehassāti vutto. phassopi
sukhādivatthubhūtaṁ ārammaṇaṁ phusantoyeva sukhādivedanāppavattanena
sattānaṁ ṭhitiyā [1]- hoti. manosañcetanā kusalākusalakammavasena
āyūhamānāyeva bhavamūlanipphādanato sattānaṁ ṭhitiyā [1]- hoti. viññāṇaṁ
vijānantameva nāmarūpappavattanena sattānaṁ ṭhitiyā paccayo hotīti
evameteyeva ajjhattasantānassa visesappaccayattā āhārāti
vuttā. phassādīnaṁ dutiyādibhāvo desanākkamato na uppattikkamato.
pañcaviññāṇānaṁ vitakkavirahena ārammaṇesu abhinipātamattattā

footnote: 1. sī. paccayo.

page number: 223

tesu vijjamānānipi upekkhāsukhadukkhāni 1- upanijjhānākārassa abhāvato
jhānaṅgabhāvena 2- uddhaṭāni. vitakkapacchimakañhi jhānaṅgaṁ vuttaṁ.
dvipañcaviññāṇamanodhātuttikasantīraṇattikavasena soḷasacittesu
viriyābhāvato tattha vijjamānopi samādhi balavabhāvaṁ 3- gacchati. viriyapacchimakaṁ
balanti hi vuttaṁ. tathā aṭṭhārasahetukesu hetukavirahato maggaṅgāni
na labbhanti. hetupacchimakaṁ maggaṅganti hi vuttanti imamatthaṁ
manasi nidhāyāha pañacaviññāṇesūtiādi. jhānaṅgāni na labbhantīti
sambandho. adhimokkhavirahato vicikicchācitte ekaggatā
cittaṭṭhitimattaṁ na pana micchāsamādhisamādhindriyasamādhibalavohāraṁ gacchatīti
āha tathā vicikicchācittetiādi. dvihetukatihetukaggahaṇena
ekahetukesu adhipatīnaṁ abhāvaṁ dasseti. javanesvevāti [4]- avadhāraṇaṁ
lokiyavipākesu adhipatīnaṁ asambhavadassanatthaṁ. na hi te chandādīni
purakkhitvā pavattanti. vīmaṁsādhipatino dvihetukajavanesu asambhavato
cittābhisaṅkhārūpanissayassa ca sambhavānurūpato labbhamānataṁ sandhāyāha
yathāsambhavanti. ekova labbhati itarathā adhipatibhāvāyogato.
teneva hi bhagavatā hetu hetusampayuttakānaṁ dhammānaṁ hetupaccayena
paccayotiādinā hetupaccayaniddese viya adhipati
adhipatisampayuttānantiādinā avatvā chandādhipati chandasampayuttakānantiādinā
ekekādhipativaseneva adhipatipaccayo uddhaṭo.

footnote: 1. kismiñci potthake cittekaggatā upekkhā sukhadukkhānītipi pāṭho atthi. sopi
footnote: yutto. upekkhāsukhadukkhānīti pana porāṇapāṭho. 2. potthathesu na uddhaṭānīti
footnote: atthi. 3. balabhāvanti yojanāpāṭho. 4. ma. etthantare etthāti atthi.

page number: 224

vatthuto dhammavasena hetudhammā cha jhānaṅgāni pañca
somanassadomanassupekkhānaṁ vedanāvasena ekato gahitattā. maggaṅgāni 1-
nava micchāsaṅkappavāyāmasamādhīnaṁ vitakkaviriyacittekaggatāsabhāgena
sammāsaṅkappādīhi saha ekato gahitattā. indriyadhammā soḷasa
pañcannaṁ vedanindriyānaṁ vedanāsāmaññena tiṇṇaṁ lokuttarindriyānaṁ
paññindriyassa ca ñāṇasāmaññena ca ekato gahitattā
rūpārūpajīvitindriyānañca visuṁ visuṁ gahitattā. baladhammā pana
yathāvuttanayeneva nava īritā. adhipatidhammā cattāro vuttā. āhārā
tathā cattāro vuttāti kusalādīhi tīhi samākiṇṇo tatoyeva
missakasaṅgaho evaṁnāmako saṅgaho sattadhā vutto. ettha ca
pañcasaṅgahitā paññā vāyāmekaggatā pana
catusaṅgahitā cittaṁ sati ceva tisaṅgahā.
saṅkappavedanāsaddhā dukasaṅgahitā matā
ekekasaṅgahā sesā aṭṭhavīsati bhāsitā.
paṭṭhātīti paṭṭhānaṁ asubhaggahaṇādivasena anupavisitvā
kāyādiālambane pavattīti attho. satiyeva paṭṭhānaṁ satipaṭṭhānaṁ.
taṁ pana kāyavedanācittadhammesu asubhadukkhāniccānattākāraggahaṇavasena
subhasukhaniccāttasaññāvipallāsappahānavasena ca catubbidhanti
vuttaṁ cattāro satipaṭṭhānāti. kucchitānaṁ kesādīnaṁ āyoti
kāyo sarīraṁ. assāsapassāsānaṁ vā samūho kāyo. tassa

footnote: 1. sī. ma. maggaṅgā.

page number: 225

anupassanā parikammavasena vipassanāvasena ca saraṇaṁ kāyānupassanā.
dukkhadukkhavipariṇāmadukkhasaṅkhāradukkhabhūtānaṁ vedanānaṁ vasena anupassanā
vedanānupassanā. tathā sarāgamahaggatādivasena sampayogabhūmibhedena
bhinnasseva cittassa anupassanā parikammavasena 1- vipassanā
cittānupassanā. saññāsaṅkhārānaṁ dhammānaṁ bhinnalakkhaṇānameva anupassanā
dhammānupassanā.
sammā padahanti etenāti sammappadhānaṁ vāyāmo. so ca
kiccabhedena catubbidhoti āha cattāro sammappadhānātiādi.
asubhamanasikārakammaṭṭhānānuyuñjanādivasena vāyamanaṁ vāyāmo.
bhiyyobhāvāyāti abhivuddhiyā.
ijjhati adhiṭṭhānādikametāyāta iddhi iddhividhañāṇaṁ. iddhiyā
pādā iddhipādā. chandoyeva iddhipādo chandiddhipādo.
bujjhatīti bodhi. āraddhavipassakato paṭṭhāya yogāvacaro
yāya vā satiādikāya dhammasāmaggiyā bujjhati saccāni vā
paṭivijjhati kilesaniddāto vā vuṭṭhāti kilesasaṅkopābhāvato
vā maggaphalappattiyā vikasati sā dhammasāmaggī bodhi. tassa
bodhissa tassā vā bodhiyā aṅgabhūtā kāraṇabhūtāti bojjhaṅgā.
te pana dhammavasena sattavidhāti āha satisambojjhaṅgotiādi.
satiyeva sundaro bojjhaṅgo sundarassa vā bodhissa sundarāya
vā bodhiyā aṅgoti satisambojjhaṅgo. dhamme vicināti upaparikkhatīti

footnote: 1. sī. ma. parikammavasena vipassanāti natthi.

page number: 226

dhammavicayo vipassanāpaññā. upekkhāti idha tatramajjhattupekkhā.
sattadhā tattha saṅgahoti vatvā puna taṁ dassetuṁ saṅkappapassaddhi
cātiādi vuttaṁ. tattha viriyaṁ navaṭṭhānaṁ sammappadhānacatukka
viriyiddhipādaviriyindriyaviriyabalaviriyasambojjhaṅgasammāvāyāmavasena
navakiccattā. aṭṭhaṭṭhānā sati satipaṭṭhānacatukkasatindriyasatibala-
satisambojjhaṅgasammāsativasena aṭṭhakiccattā. samādhi
catuṭṭhāno samādhindriyasamādhibalasamādhisambojjhaṅgasammāsamādhivasena
catukiccattā. paññā pañcaṭṭhānā vīmaṁsiddhipādapaññindriyapaññābala-
dhammavicayasambojjhaṅgasammādiṭṭhivasena pañcakiccattā.
saddhā duṭṭhānā saddhindriyasaddhābalavasena dvikiccattā. eso
uttamānaṁ bodhipakkhiyabhāvena visiṭṭhānaṁ sattattiṁsadhammānaṁ pavaro
uttamo vibhāgo. lokuttare aṭṭhavidhepi sabbe sattattiṁsadhammā
honti. saṅkappapītiyo na vā honti dutiyādijjhānike 1- saṅkappassa
catutthapañcamajjhānike pītiyā ca asambhavato na honti vā.
lokiyepi citte sīlavisuddhādichabbisuddhippavattiyaṁ yathāyogaṁ taṁtaṁkiccassa
anurūpavasena keci katthaci visuṁ visuṁ honti katthaci na vā honti.
atītānāgatapaccuppannādibhedabhinnā te te sabhāgadhammā
ekajjhaṁ rāsaṭṭhena khandhā. tenāha bhagavā tadekajjhaṁ abhisaññūhitvā
abhisaṅkhipitvā ayaṁ vuccati rūpakkhandhotiādi. te panete
khandhā bhājanabhojanabyañjanabhattakārakabhuñjakavikappavasena pañceva
vuttāti āha rūpakkhandhotiādi. rūpañhi vedanānissayattā

footnote: 1. sī. ma. dutiyajhānike.

page number: 227

bhājanaṭṭhāniyaṁ. vedanā bhuñjitabbattā bhojanaṭṭhāniyā. saññā
vedanāssādalābhahetuttā byañjanaṭṭhāniyā. saṅkhārā abhisaṅkharaṇato
adhirañjato 1- bhattakārakaṭṭhāniyā. viññāṇaṁ upabhuñjakattā
bhuñjakaṭṭhāniyaṁ. ettāvatā ca adhippetatthasiddhīti pañceva vuttā.
desanākkamepi idameva kāraṇaṁ yattha bhuñjati yañca bhuñjati yena ca
bhuñjati yo ca bhuñjako yo ca bhuñjitā tesaṁ anukkamena
dassetukāmatā.
upādānānaṁ gocarakkhandhā upādānakkhandhā. te pana
upādānavisayabhāvena gahitā rūpādayo pañcevāti vuttaṁ
rūpūpādānakkhandhotiādi. sabbasabhāgadhammasaṅgahatthañhi sāsavā
anāsavāpi dhammā avisesato pañcakkhandhāti desitā.
vipassanābhūmisandassanatthaṁ pana sāsavāva upādānakkhandhāti. yathā panettha
vedanādayo sāsavā anāsavā ca na evaṁ rūpaṁ ekantakāmāvacarattā.
sabhāgarāsivasena pana taṁ khandhesu desitaṁ upādāniyabhāvena pana
rāsivasena ca upādānakkhandhesūti daṭṭhabbaṁ.
āyatananti ettha taṁtaṁdvārārammaṇā cittacetasikā tena
tena kiccena ghaṭenti vāyamanti āyabhūte vā te dhamme etāni
tanenti vitthārenti āyataṁ vā saṁsāradukkhaṁ nayanti pavattenti
cakkhuviññāṇādīnaṁ kāraṇabhūtānīti vā āyatanāni. apica loke
nivāsāakarasamosaraṇasañjātiṭṭhānaṁ āyatananti vuccati. tasmā
etepi taṁtaṁdvārikānaṁ taṁtadārammaṇānañca cakkhuviññāṇādīnaṁ

footnote: 1. potthakesu adhirañjatoti natthi.

page number: 228

nivāsaṭṭhānatāya tesameva ākiṇṇabhāvena pavattantānaṁ 1-
ākaraṭṭhānatāya dvārālambanato samosarantānaṁ samosaraṇaṭṭhānatāya
tattheva uppajjantānaṁ sañjātiṭṭhānatāya ca āyatanāni. tāni pana
dvārabhūtāni ajjhattikāyatanāni cha ālambanabhūtāni ca bāhirāyatanāni
chāti dvādasavidhānīti āha cakkhvāyatanantiādi. cakkhu ca taṁ
āyatanañcāti cakkhvāyatanaṁ. evaṁ sesesupi. tattha ajjhattikāyatanesu
sanidassanasappaṭighālambanattā cakkhvāyatanaṁ vibhūtanti taṁ
paṭhamaṁ nikkhittaṁ 2-. tadanantaraṁ anidassanasappaṭighārammaṇāni itarāni.
tatthāpi asampattaggāhakasāmaññena cakkhvāyatanānantaraṁ sotāyatanaṁ
vuttaṁ. itaresu sīghataraṁ ārammaṇaggahaṇasamatthattā ghānāyatanaṁ
paṭhamaṁ vuttaṁ. purato ṭhapitamattassa hi bhojādikassa gandho
vātānusārena ghāne paṭihaññati. tadanantaraṁ pana padesavuttisāmaññena
jivhāyatanaṁ vuttaṁ. tato sabbaṭṭhānikaṁ kāyāyatanaṁ. tato
pañcannampi gocaraggahaṇasamatthaṁ manāyatanaṁ. yathāvuttānaṁ pana
anukkamena tesaṁ tesaṁ ārammaṇāni rūpāyatanādīni vuttāni.
attano sabhāvaṁ dhārentīti dhātuyo. athavā
yathāsambhavamanekappakāraṁ saṁsāradukkhaṁ vidahanti bhārahārehi viya ca bhāro
sattehi dhiyanti dhariyanti avasavattanato dukkhavidhānamattameva cetā
sattehi ca saṁsāradukkhaṁ anuvidhiyati etāhi tathāvihitañca etāsveva
dhiyati ṭhapiyati rasasoṇitādisarīrāvayavadhātuyo viya haritālamanosilādi-
selāvayavadhātuyo viya ca ñeyyāvayavabhūtā cāti dhātuyo. yathāhu

footnote: 1. sī. ma. pavattānaṁ. 2. sī. ma. vuttaṁ.

page number: 229

vidahati vidhānañca dhiyate ca vidhayate 1-
etāya dhiyate ettha iti vā dhātusammatā
sarīraselāvayava- dhātuyo viya dhātuyoti.
tā pana manāyatanaṁ sattaviññāṇadhātuvasena sattadhā bhinditvā
avasesehi ekādasāyatanehi saha aṭṭhārasadhā vuttāti āha
cakkhudhātūtiādi. kamakāraṇaṁ vuttanayena daṭṭhabbaṁ.
ariyakarattā ariyāni tacchabhāvato saccānīti ariyasaccāni.
imāni hi cattāro paṭipannake 2- cattāro ca phalaṭṭheti aṭṭha
ariyapuggale sādhenti asati saccapaṭivedhe tesaṁ ariyabhāvānupagamanato
sati ca tasmiṁ ekantena tabbhāvūpagamanato ca.
dukkhasamudayanirodhamaggānameva pana yathākkamaṁ bādhakattapabhavattanissaraṇatta-
niyyānikattaṁ na aññesaṁ bādhakādibhāvoyeva ca dukkhādīnaṁ
nābādhakādibhāvo tasmā aññatthābhāvatatthabyāpitāsaṅkhātena
lakkhaṇena etāni tacchāni. tenāhu porāṇā
bodhānurūpaṁ cattāro chindante caturo malaṁ 3-
khīṇadose ca cattāro sādhentīriyapuggale
aññattha bādhakattādi na hi etehi labbhati
nābādhakattametesaṁ tacchānetāni ve tatoti.
ariyānaṁ vā saccāni ariyasaccāni tehi paṭivijjhitabbattā.
ariyassa vā sammāsambuddhassa saccāni tena desitattāti ariyasaccāni.
tāni pana saṅkiliṭṭhāsaṅkiliṭṭhaphalahetuvasena catubbidhānīti

footnote: 1. vidhīyatetipi dissati 2. ma. paṭipannake maggaṭṭhe. 3. sī. ma. male.

page number: 230

āha cattāri ariyasaccānītiādi. tattha kucchitattā tucchattā
ca dukkhaṁ. kammādipaccayasannidhāne dukkhuppattinimittatāya samudayo
samudeti etasmā dukkhanti katvā. dukkhassa samudayo dukkhasamudayo.
dukkhassa anuppādanirodho ettha etena vāti dukkhanirodho.
dukkhanirodhaṁ gacchati paṭipajjanti ca taṁ etāyāti dukkhanirodhagāminīpaṭipadā.
cetasikānaṁ soḷasasukhumarūpānaṁ nibbānassa ca vasena
ekenūnasattatidhammā āyatanesu dhammāyatanaṁ dhātūsu dhammadhātūti ca saṅkhyaṁ
gacchanti. sesā cetasikāti vedanāsaññāhi sesā paññāsa
cetasikā. kasmā pana vedanāsaññā visuṁ katāti. vaṭṭadhammesu
assādatadupakaraṇabhāvato. tebhūmikadhammesu hi assādavasappavattā
vedanā. asubhe subhādisaññāvipallāsavasena ca tassā
tadākārappavattīti tadupakaraṇabhūtā saññā. tasmā saṁsārassa padhānahetutāya
etā vinibbhujitvā desitāti. vuttañhetaṁ ācariyena
vaṭṭadhammesu assādaṁ tadassādūpasecanaṁ
vinibbhujja nidassetuṁ khandhadvayamudāhaṭanti.
nanu ca āyatanadhātūsu nibbānaṁ saṅgahitaṁ khandhesu kasmā na
saṅgahitanti āha bhedābhāvenātiādi. atītādibhedabhinnānañhi
rāsatthena khandhavohāroti nibbānaṁ bhedābhāvato khandhasaṅgahato nissaṭaṁ
vinimuttanti attho. [1]- dvārānaṁ channaṁ ālambanānañca tattakānameva 2-
bhedena āyatanāni dvādasa bhavanti. channaṁ dvārānaṁ channaṁ ālambanānaṁ

footnote: 1. sī. ma. channanti atthi. 2. sī. ma. tattakānamevāti natthi.

page number: 231

tadubhayaṁ nissāya uppannānaṁ tattakānameva viññāṇānaṁ pariyāyena
kamena dhātuyo aṭṭhārasa bhavanti.
tisso bhūmiyo imassāti tibhūmaṁ. tibhūmaṁyeva tebhūmikaṁ.
vattati ettha kammaṁ tabbipāko vāti vaṭṭaṁ. taṇhāti
kāmataṇhādivasena tividhā puna chaḷārammaṇavasena aṭṭhārasavidhā
atītānāgatapaccuppannavasena catupaññāsavidhā ajjhattikabāhiravasena
aṭṭhasatabhedā ca taṇhā. kasmā pana aññesupi dukkhahetūsu
santesu taṇhāyeva samudayoti vuttāti. padhānakāraṇattā.
kammavicittatāhetubhāvena hi kammassa sahāyabhāvūpagamanena ca
dukkhavacittakāraṇattā 1- taṇhā dukkhassa visesakāraṇanti. maggoti 2-
nirodhagāminīpaṭipadānāmena 3- vutto maggo lokuttaro maggoti 4-
matoti puna maggaggahaṇaṁ yojetabbaṁ.
maggayuttā aṭṭhaṅgikavinimuttā sesā maggasampayuttā phassādayo
phalañceva sasampayuttanti ete catūhi saccehi vinissaṭā viniggatā
nippariyāyato. pariyāyato pana aññātāvindriyaniddesepi maggaṅgaṁ
maggapariyāpannanti vuttattā phaladhammesu sammādiṭṭhiādīnaṁ maggasacce
itaresañca maggaphalasampayuttānaṁ saṅkhāradukkhasāmaññena dukkhasacce
saṅgaho sakkā kātuṁ. evañhi sati saccadesanāyapi sabbasaṅgāhikatā
uppannā hoti. kasmā panete khandhādayo bahū dhammā vuttā 5-.
bhagavatāpi tatheva desitattā. bhagavatāpi kasmā tathā desitāti.
tividhasattānugahassa adhippetattā. nāmarūpatadubhayasammūḷhavasena hi

footnote: 1. sī. ma. dukkhavicittatākāraṇattā. 2. sī. ma. itisaddo natthi. 3. sī.
footnote: dukkhanirodha.... 4. sī. ma. matoti maggoti. 5. sī. ma. vuttāti.

page number: 232

tikkhanātitikkhamudindriyavasena saṅkhittamajjhimavitthārarucivasena ca tividhā
sattā. tesu nāmasammuḷhānaṁ khandhaggahaṇaṁ nāmassa tattha catudhā
vibhattattā. rūpasammuḷhānaṁ āyatanaggahaṇaṁ rūpassa [1]- aḍḍhekādasadhā
vibhattattā. ubhayasammuḷhānaṁ dhātuggahaṇaṁ ubhayesampi tattha vitthārato
vibhattattā. tathā tikkhindriyānaṁ saṅkhittarucikānañca khandhaggahaṇantiādi
yojetabbaṁ. tampanetaṁ tividhampi pavattinivattitadubhayahetuvasena
diṭṭhameva upakārāvahaṁ no aññathāti saccaggahaṇanti daṭṭhabbaṁ.
iti abhidhammatthavibhāvaniyā nāma abhidhammatthasaṅgahavaṇṇanāya
sattamaparicchedavaṇṇanā niṭṭhitā.
aṭṭhamaparicchedavaṇṇanā
idāni yathāvuttanāmarūpadhammānaṁ paṭiccasamuppādapaṭṭhānanayavasena
paccaye dassetuṁ yesantiādimāraddhaṁ. yesaṁ paccayehi saṅkhatattā
saṅkhatānaṁ paccayuppannadhammānaṁ ye paccayadhammā yathā yenākārena
paccayā ṭhitiyā uppattiyā ca upakārakā taṁvibhāgaṁ tesaṁ
paccayuppannānaṁ tesaṁ paccayānaṁ tassa ca paccayākārassa pabhedaṁ iha
imasmiṁ samuccayasaṅgahānantare ṭhāne yathārahaṁ taṁtaṁpaccayuppannadhamme
pati 2- taṁtaṁpaccayānaṁ taṁtaṁpaccayabhāvākārānurūpaṁ idāni pavakkhāmīti yojanā.
tattha paccayasāmaggiṁ paṭicca samaṁ gantvā phalānamuppādo etasmāti
paṭiccasamuppādo paccayo 3-. nānappakārāni ṭhānāni paccayā
etthātiādinā paṭṭhānaṁ anantanayasamantapaṭṭhānamahāpakaraṇaṁ.

footnote: 1. sī. ma. tatthāti atthi. 2. sī. ma. sati. 3. sī. ma. paccayākāro.

page number: 233

tattha desitanayo paṭṭhānanayo.
tatthāti tesu dvīsu nayesu. tassa paccayadhammassa bhāvena
bhavanasīlassa bhāvo tabbhāvabhāvibhāvo. soyeva ākāramattaṁ. tena
upalakkhito tabbhāva .pe. lakkhito. eteneva tadabhāvābhāvibhāvā-
kāramattopalakkhitatāpi 1- atthato dassitā hoti. anvayabyatireka-
vasena hi paccayalakkhaṇaṁ dassitabbaṁ. tenāha bhagavā imasmiṁ sati
idaṁ hoti imassuppādā idamuppajjati imasmiṁ asati idaṁ na hoti
imassa nirodhā idaṁ nirujjhatīti.
paṭicca phalaṁ etasmā etīti paccayo. tiṭṭhati phalaṁ ettha
tadāyattavuttitāyāti ṭhiti. āhacca visesetvā pavattā paccayasaṅkhātā
ṭhiti āhaccapaccayaṭṭhiti. paṭiccasamuppādanayo hi tabbhāvabhāvibhāvākāramattaṁ
upādāya pavattattā hetādipaccayaniyamavisesaṁ anapekkhitvā
avisesatova pavattati ayampana hetāditaṁtaṁpaccayānaṁ tassa tassa
dhammantarassa taṁtaṁpaccayabhāvasāmatthiyākāravisesaṁ upādāya visesetvā
pavattoti āha āhaccapaccayaṭṭhitiṁ ārabbha pavuccatīti. keci
pana āhacca kaṇṭhatāluādīsu paharitvā vuttā [2]-
āhaccapaccayaṭṭhitīti vaṇṇenti. tampana savanamatteneva tesaṁ
avahasitabbavacanataṁ pakāseti na hi paṭiccasamuppādanayo añño vā koci nayo
kaṇṭhatāluādīsu anāhacca desituṁ sakkāti. vomissetvā
paṭṭhānanayampi paṭiccasamuppādeyeva pakkhipitvā tabbhāvabhāvibhāvena

footnote: 1. kismiñci potthake tadabhāvābhāvākāraityapi dissati. 2. sī. ṭhitīti atthi.

page number: 234

hetādipaccayavasena ca missetvā ācariyā saṅgahakārādayo papañcenti
vitthārenti. mayaṁ pana visuṁ visuṁyeva dassayissāmāti adhippāyo.
na vijānātīti avijjā. avindiyaṁ vā kāyaduccaritādiṁ vindati
paṭilabhati vindiyaṁ vā kāyasucaritādikaṁ na vindati veditabbaṁ vā
catusaccādikaṁ na viditaṁ karoti avijjamāne vā javāpeti vijjamāne
vā na javāpetīti avijjā. catūsu ariyasaccesu pubbantādīsu ca
catūsu añāṇassetaṁ nāmaṁ. avijjāva paccayoti avijjāpaccayo.
tato avijjāpaccayā.
saṅkhatamabhisaṅkharontīti saṅkhārā kusalākusalakammāni. te tividhā
puññābhisaṅkhāro 1- apuññābhisaṅkhāro 1- aneñjābhisaṅkhāroti 1-. tattha
kāmarūpāvacarā terasa kusalacetanā puññābhisaṅkhāro dvādasa
akusalacetanā apuññābhisaṅkhāro catasso arūpacetanā aneñjābhisaṅkhāroti
evametā ekūnattiṁsa cetanā saṅkhārā nāma. paṭisandhivasena
ekūnavīsatividhaṁ pavattivasena dvattiṁsavidhaṁ vipākacittaṁ viññāṇaṁ nāma.
nāmañca rūpañca nāmarūpaṁ. tattha nāmaṁ idha vedanādikkhandhattayaṁ.
rūpaṁ pana bhūtopādāyabhedato duvidhaṁ kammasamuṭṭhānarūpaṁ. tadubhayampi
idha paṭisandhiviññāṇasahagatanti daṭṭhabbaṁ. nāmarūpapaccayāti ettha
nāmañca rūpañca nāmarūpañca nāmarūpanti sarūpekaseso veditabbo.
cakkhvādīni cha ajjhattikāyatanāni kesañci matena rūpādīni
cha bāhirāyatanānipi vā āyatanaṁ nāma. cha āyatanāni ca chaṭṭhāyatanañca
saḷāyatanaṁ. cakkhusamphassādivasena chadvāriko phasso phasso

footnote: 1. katthaci...saṅkhārā.

page number: 235

nāma. sukhadukkhupekkhāvasena tividhā vedanā. kāmataṇhā bhavataṇhā
vibhavataṇhātitividhātaṇhā. chaḷārammaṇādivasena pana aṭṭhasatappabhedā
honti. kāmūpādānādivasena cattāro upādānā 1-. ettha pana
dubbalā taṇhā taṇhā nāma balavatī upādānaṁ asampattavisayapatthanā
vā taṇhā tamasi corānaṁ hatthappasāraṇaṁ viya sampattavisayaggahaṇamupādānaṁ
corānaṁ hatthappattassa gahaṇaṁ viya appicchatāpaṭipakkhā
taṇhā santosapaṭipakkho 2- upādānaṁ pariyesanādukkhamūlaṁ 3-
taṇhā ārakkhādukkhamūlaṁ 4- upādānanti ayametesaṁ viseso.
kammabhavo upapattibhavoti duvidho bhavo. tattha paṭhamo
bhavati etasmā phalanti bhavo. so kāmāvacarakusalākusalādivasena
ekūnattiṁsavidho. dutiyo pana bhavatīti bhavo. so kāmabhavādivasena
navavidho. upādānapaccayā bhavoti cettha upapattibhavopi adhippeto.
bhavapaccayā jātīti kammabhavova. so hi jātiyā paccayo hoti
na itaro. so hi paṭhamābhinibbattakkhandhasabhāvo jātiyeva. na
ca tadeva tassa kāraṇaṁ yuttaṁ. tesaṁ tesaṁ sattānaṁ taṁtaṁgatiādīsu
attabhāvapaṭilābho jāti. tathānibbattassa ca attabhāvassa
porāṇabhāvo jarā. etasseva ekabhavaparicchinnassa pariyosānaṁ maraṇaṁ.
Ñātibyasanādīhi phuṭṭhassa cittasantāpo soko. tasseva vacīpalāpo
paridevo. kāyikadukkhavedanā dukkhaṁ. mānasikadukkhavedanā domanassaṁ.
Ñātibyasanādīhi phuṭṭhassa adhimattacetodukkhappabhāvito bhuso āyāso
upāyāso.

footnote: 1. sī. cattāri upādānāni. 2. sī. ma....pakkhaṁ. 3. ma. pariyesanadukkhamūlakā.
footnote: 4. sī. ma. ārakkha....

page number: 236

ettha ca satipi vatthārammaṇādike paccayantare
avijjādiekekappaccayaggahaṇaṁ padhānabhāvato pākaṭasabhāvato 1- cāti
daṭṭhabbaṁ. ettha ca avijjānusayiteyeva santāne saṅkhārānaṁ
vipākadhammabhāvena pavattanato avijjāpaccayā saṅkhārā sambhavanti.
viññāṇañca saṅkhārajanitaṁ hutvā bhavantare patiṭṭhāti na hi janakābhāve
tassuppatti siyā tasmā saṅkhārapaccayā viññāṇaṁ. nāmarūpañca
pubbaṅgamādhiṭṭhānabhūtaviññāṇūpatthaddhaṁ paṭisandhipavattīsu patiṭṭhahatīti
viññāṇapaccayā nāmarūpaṁ. saḷāyatanañca nāmarūpūpanissayameva 2-
chabbidhaphassassa dvārabhāvena yathārahaṁ pavattati no aññathāti nāmarūpapaccayā
saḷāyatanaṁ. phasso ca saḷāyatanasambhaveyeva ārammaṇaṁ phusati na hi
dvārābhāve tassuppatti siyāti saḷāyatanapaccayā phasso.
iṭṭhāniṭṭhamajjhattañca ārammaṇaṁ phusantāyeva 3- vedanā vediyanti no
aññathāti phassapaccayā vedanā. vedaniyesu ca dhammesu
assādānupassino vedanāhetukā taṇhā samuṭṭhātīti vedanāpaccayā
taṇhā. taṇhāsinehapipāsitāyeva ca upādāniyesu dhammesu
upādānāya daḷhabhāvena saṁvattanti. taṇhāya hi rūpādīni
assādetvā kāmesu pātabyataṁ āpajjantīti taṇhā kāmūpādānassa
paccayo. tathā rūpādibhede gadhito natthi dinnantiādinā
micchādassanaṁ saṁsārato muñcitukāmo asuddhimagge suddhimaggaparāmasanaṁ
khandhesu attattaniyaggāhabhūtaṁ attavādadassanadvayañca gaṇhāti tasmā
diṭṭhūpādānādīnampi paccayoti taṇhāpaccayā upādānaṁ. yathārahaṁ

footnote: 1. sī. ma. pākaṭabhāvato. 2. sī. ma. nāmarūpanissayameva. 3. sī. ma. phusantoyeva
footnote: vedanaṁ vediyati.

page number: 237

sampayogānusayavasena upādānapatiṭṭhitāyeva sattā kammāyūhanāya
saṁvattantīti upādānaṁ bhavasasa paccayo. upapattibhavasaṅkhātā ca
jāti kammabhavahetukāyeva vījato aṅkuro viya tattha tattha
samupalabbhatīti bhavo jātipaccayo nāma. sati ca jātiyā eva
jarāmaraṇasambhavo. na hi ajātānaṁ jarā 1- vā maraṇaṁ vā hotīti jāti
jarāmaraṇānaṁ paccayoti evametesaṁ tabbhāvabhāvibhāvo daṭṭhabbo.
eva .pe. hotīti yathāvuttena paccayaparamparāvidhinā 2- na
pana issaranimmānādīhi etassa vaṭṭasaṅkhātassa kevalassa sukhādīhi
amissassa 3- sakalassa vā dukkhakkhandhassa dukkharāsissa na ca sukhasubhādīnaṁ
samudayo nibbatti hoti. ettha imasmiṁ paccayasaṅgahādhikāre.
atati satataṁ gacchati pavattatīti addhā kālo. avijjāsaṅkhārā
atīto addhā atītabhavapariyāpannahetūnamevettha adhippetattā.
addhāgahaṇena ca avijjādīnaṁ dhammānameva gahaṇaṁ tabbinimuttassa
kassaci kālassa anupalabbhanato. niruddhānuppannāeva
hi dhammā atītānāgatakālavasena uppādādikkhaṇattayapariyāpannā
ca paccuppannakālavasena vohariyanti. jātijarāmaraṇaṁ anāgato
addhā paccuppannahetuto anāgate nibbattanato. majjhe aṭṭha 4-
paccuppanno addhāti atītahetuto idha nibbattakaphalabhāvattā
anāgataphalassa idha hetusabhāvattā ca majjhe viññāṇādīni aṭṭhaṅgāni
paccuppanno addhā. nanu sokaparidevādayopi aṅgabhāvena vattabbāti
āha sokādivacanantiādi. sokādivacanaṁ jātiyā nissandassa

footnote: 1. sī. ma. jarāmaraṇasambhavo hoti. 2. sī. ma. paramparavidhinā. 3. sī. ma.
footnote: asaṁmissassa. 4. potthakesu aṭṭhāti natthi.

page number: 238

amukhyaphalamattassa nidassanaṁ. na pana visuṁ aṅgadassananti attho.
taṇhūpādānabhavāpi gahitā hontīti kilesasabhāvasāmaññato
avijjāgahaṇena taṇhūpādānā 1- kammabhavasāmaññato saṅkhāraggahaṇena
kammabhavo gahito. tathā taṇhūpādānabhavaggahaṇena ca
avijjāsaṅkhārā gahitāti sambandho. etthāpi vuttanayena tesaṁ gahaṇena
tesaṁ saṅgaho daṭṭhabbo. viññāṇanāmarūpasaḷāyatanaphassavedanānaṁ
jātijarābhaṅgāva jātijarāmaraṇanti ca vuttāti āha
jātijarāmaraṇaggahaṇenātiādi. atīte hetavo pañcāti sarūpato vuttānaṁ
dvinnaṁ avijjāsaṅkhārānaṁ saṅgahavasena gahitānaṁ tiṇṇaṁ taṇhūpādānabhavānañca
vasena paccuppannaphalassa paccayā atītabhave nibbattā
hetavo pañca. idāni phalapañcakanti atatahetupaccayā idha
paccuppanne nibbattaṁ viññāṇādiphalapañcakaṁ. idāni hetavo
pañcāti sarūpato vuttānaṁ taṇhādīnaṁ tiṇṇaṁ saṅgahato laddhānaṁ
avijjāsaṅkhārānaṁ dvinnañca vasena āyatiṁ phalassa paccayā idāni
hetavo pañca. āyatiṁ phalapañcakanti jātijarāmaraṇaggahaṇena
vuttaṁ paccuppannahetupaccayā anāgate nibbattanakaṁ viññāṇādiphalapañcakaṁ.
iti evaṁ vīsati. atītādīsu tattha tattha ākīriyantīti
ākārā. atītahetūnaṁ idāni phalapañcakassa ca antarā eko
sandhi idāni phalapañcakassa idāni hetūnañca antarā eko
idāni hetūnañca āyatiṁ phalassa ca antarā ekoti evaṁ tisandhī.

footnote: 1. sī. ma. taṇhupādānāni.

page number: 239

vuttañhetaṁ saṅkhāraviññāṇānamantarā eko vedanātaṇhānamantarā
eko bhavajātīnamantarā eko sandhīti. ettha hi
hetuto phalassa avicchedappavattibhāvato hetuphalasambandhabhūto paṭhamo
sandhi. tathā tatiyo. dutiyo pana phalato hetuno
avicchedappavattibhāvato phalahetusambandhabhūto. phalabhūtopi hi dhammo aññassa
hetusabhāvassa dhammassa paccayoti.
saṅkhipiyanti ettha avijjādayo viññāṇādayo cāti saṅkhepā.
atīte hetu etarahi vipāko etarahi hetu āyatiṁ vipākoti
cattāro saṅkhepāti catusaṅkhepā. kammabhavasaṅkhāto bhavekadesoti
ettha āyatiṁ paṭisandhiyā paccayacetanā bhavo nāma. purimakammabhavasmiṁ
idha paṭisandhiyā paccayacetanā saṅkhārāti veditabbā. avasesāti
viññāṇādipañcakajātijarāmaraṇavasena sattavidhā paccuppannaphalavasena
vuttadhammā. upapattibhavasaṅkhāto bhavekadesoti pana anāgatapariyāpannā
bhavāti veditabbā. bhavasaddena kammabhavassāpi vuccamānattā
bhavekadesasaddo vutto. pubbantassa avijjā mūlaṁ aparantassa
taṇhā mūlanti āha avijjātaṇhāvasena dve mūlānīti.
tesameva avijjātaṇhāsaṅkhātānaṁ vaṭṭamūlānaṁ nirodhena
anuppādadhammatāpattiyā saccapaṭivedhato siddhāya appavattiyā vaṭṭaṁ
nirujjhati. abhiṇhaso abhikkhaṇaṁ jarāmaraṇasaṅkhātāya mucchāya
pīḷitānaṁ sattānaṁ sokādisamappitānaṁ kāmāsavādiāsavasamuppādato
puna avijjā ca pavaḍḍhati. āsavasamudayā avijjāsamudayoti hi

page number: 240

vuttaṁ. etena avijjāyapi paccayo dassito hoti. itarathā
paṭiccasamuppādacakkaṁ abandhaṁ siyāti. iccevaṁ vuttanayena āvaddhaṁ
avicchinnaṁ anādikaṁ ādirahitaṁ tibhūmikapariyāpannattā tebhūmikaṁ
kilesakammavipākavasena vaṭṭaṁ tivaṭṭabhūtaṁ paṭiccasamuppādoti patthapesi 1-
paññāpesi mahāmuni sammāsambuddho.
evaṁ paṭiccasamuppādanayaṁ vibhāgaso dassitvā idāni paṭṭhānanayaṁ
dassetuṁ hetupaccayotiādi vuttaṁ. tattha hinoti patiṭṭhāti
etenāti hetu. anekatthattā dhātusaddānaṁ hisaddo idha
patiṭṭhatthoti daṭṭhabbo. hinoti vā etena kammanidānabhūtena uddhaṁ
ojaṁ abhiharantena mūlena viya pādapo tappaccayaṁ phalaṁ gacchati
pavattati vuḍḍhiṁ viruḷhiṁ āpajjatīti hetu. hetu ca so paccayo
cāti hetupaccayo. hetu hutvā paccayo hetubhāvena paccayoti
vuttaṁ hoti. mūlaṭṭhena hetu upakāraṭṭhena paccayoti saṅkhepato
mūlaṭṭhena upakārako dhammo hetupaccayo. so pana pavatte
cittasamuṭṭhānānaṁ paṭisandhiyaṁ kammasamuṭaṭhānānañca rūpānaṁ ubhayattha
sampayuttānaṁ nāmadhammānañca rukkhassa mūlā 2- viya
supatiṭṭhitabhāvasādhanasaṅkhātamūlaṭṭhena upakārakā cha dhammāti daṭṭhabbaṁ.
ālambiyati dubbalena viya daṇḍādikaṁ cittacetasikehi gaṇhiyatīti
ālambanaṁ. cittacetasikā hi yaṁ yaṁ dhammaṁ ārabbha pavattanti te te
dhammā tesaṁ tesaṁ dhammānaṁ ārammaṇapaccayā 3- nāma. na hi so
dhammo atthi yo cittacetasikānaṁ ārammaṇapaccayabhāvaṁ na gaccheyya.

footnote: 1. paṭṭhapesīti saṅgahapālipāṭho. 2. sī. ma. mūlāni. 3. sī. ma. ārammaṇapaccayo.

page number: 241

attādhīnappavattīnaṁ patibhūto paccayo adhipatipaccayo. na vijjati
paccayuppannena saha antaraṁ etassa paccayassāti anantarapaccayo.
saṇṭhānābhāvena saṁ suṭṭhu anantarapaccayo samanantarapaccayo.
attano 1- anantaraṁ anurūpacittuppādajananasamattho purimapurimaniruddho dhammo
anantarapaccayo samanantarapaccayoti ca vuccati. byañjanamatteneva
hi nesaṁ viseso. atthato pana ubhayampi samanantaraniruddhassevādhivacanaṁ.
na hi nesaṁ atthato bhedo upalabbhati. yampana keci
vadanta atthānantaratāya anantarapaccayo kālānantaratāya
samanantarapaccayoti taṁ nirodhā vuṭṭhahantassa nevasaññānāsaññāyatanaṁ
phalasamāpattiyā samanantarapaccayena paccayotiādīhi virujjhati.
nevasaññānāsaññāyatanañhi sattāhādikālaniruddhaṁ phalasamāpattiyā
samanantarapaccayo tasmā abhinivesaṁ akatvā byañjanamattato cettha
nānākaraṇaṁ paccetabbaṁ na atthato. pubbadhammanirodhassa hi
pacchājātadhammuppādassa 2- ca antarābhāvena uppādasamatthatāya 3- nirodho
anantarapaccayatā idamito uddhaṁ idaṁ heṭṭhā idaṁ samantatoti
vibhāgābhāvena attanā ekattaṁ upanetvā viya suṭṭhu anantarabhāvena
uppādetuṁ samatthaṁ hutvā nirodho samanantarapaccayatāti evaṁ
byañjanamattatova bhedo. nirodhapaccayassāpi hi nevasaññānāsaññāyatanassa
asaññuppattiyā purimassa ca cuticittassa kālantarepi
uppajjantānaṁ phalapaṭisandhīnaṁ anantarā samānajātiyena arūpadhammena

footnote: 1. sī. ma. āmeṇḍitamidaṁ. 2. sī. ma....pādanassa. 3. potthakesu uppādana....

page number: 242

byavadhānābhāvato bhinnajātikānañca rūpadhammānaṁ byavadhānakaraṇe
asamatthatāya nirantaruppādane ekattaṁ upanetvā viya uppādane
ca samatthatā atthīti tesampi anantarasamanantarapaccayatā labbhati.
tasmā dhammato avisesepi tathā tathā bujjhanakānaṁ vineyyānaṁ
vasena upasaggatthavisesamattato 1- pabhedo paccetabboti.
attano anuppattiyā sahuppannānampi anuppattito pakāsassa
padīpo viya sahuppannānaṁ sahuppādabhāvena paccayo sahajātapaccayo.
arūpino catukkhandhā cattāro mahābhūtā paṭisandhikkhaṇe vatthuvipākā
ca dhammā. aññamaññaṁ upatthambhiyamānaṁ tidaṇḍaṁ viya attano
upakārakadhammānaṁ upatthambhakabhāvena paccayo aññamaññapaccayo.
aññamaññabhāvavaseneva ca upakārakatā aññamaññapaccayatā na
sahajātamattenāti ayametesaṁ dvinnaṁ viseso. tathāhi sahajātapaccayabhāvīyeva
koci aññamaññapaccayo na hoti cittajarūpānaṁ sahajātipaccayabhāvino
nāmassa upādārūpānaṁ sahajātapaccayabhāvīnaṁ mahābhūtānañca
aññamaññapaccayabhāvassa anuddhaṭattā yadi hi sahajātabhāveneva
attano upkārakānaṁ upakārakatā aññamaññapaccayatā siyā
tadā sahajātāññamaññapaccayehi samānehi bhavitabbanti.
cittakammassa paṭo viya sahajātanāmarūpānaṁ nissayabhūtā catukkhandhā
tarupabbatādīnaṁ paṭhavī viya ādhārākāratoyeva 2-
sahajātarūpasattaviññāṇadhātūnaṁ yathākkamaṁ nissayā 3- bhūtarūpaṁ vatthu cāti ime
nissayapaccayā 4- nāma nissayati 5- nissitakehīti katvā. balavabhāvena

footnote: 1. sī. ma...ßēáattatova bhedo. 2. sī. ma. ādhāraṇatoyeva. 3. ma. nissayabhūtaṁ
footnote: bhūtarūpavatth. 4. sī. ma. nissayapaccayo. 5. sī. nissīyati.

page number: 243

nissayo paccayo upanissayapaccayo upasaddassa atisayajotakattā.
tassa pana bhedaṁ vakkhati.
cha vatthūni chālambanāni cāti ime paccuppannato paṭhamaṁ
uppajjitvā pavattamānabhāvena upakārakā purejātapaccayo.
pacchājātapaccaye asati santānaṭṭhitihetubhāvaṁ agacchantassa kāyassa
upatthambhanabhāvena upakārakā pacchājātā cittacetasikā dhammā
pacchājātapaccayo. so gijjhapotakasarīrānaṁ āhārāsā cetanā viya
daṭṭhabbo.
purimaparicitagantho 1- viya uttaruttarassa ganthassa kusalādibhāvena
attasadisassa paguṇabalavabhāvavisiṭṭhāttasajātiyatāgahaṇaṁ 2- āsevanaṁ.
tena paccayā sajātiyadhammānaṁ sajātiyadhammāva āsevanapaccayo.
bhinnajātikā hi bhinnajātikehi āsevanaguṇena paguṇabalavabhāvavisiṭṭhaṁ
kusalādibhāvasaṅkhātaṁ attano gatiṁ gāhāpetuṁ na sakkonti na ca
sayaṁ tato gaṇhanti. te pana anantarātītāni lokiyakusalākusalāni
ceva anāvajjanakriyājavanāni cāti daṭṭhabbaṁ. cittappayogasaṅkhāta-
kriyābhāvena sahajātānaṁ nānākkhaṇikānañca 3- upakārikā cetanā
kammapaccayo. attano nirussāhasantabhāvena sahajātanāmarūpānaṁ
nirussāhasantabhāvāya upakārakā vipākacittacetasikā vipākapaccayo.
tehi payogena asādhetabbatāya kammassa katattā nippajjanamattato 4-
nirussāhasantānasantabhāvatoyeva hi bhavaṅgādayo duviññeyyā.
abhinipātasampaṭicchannasantīraṇamattā pana vipākā duviññeyyāva.
javanappavattiyāva nesaṁ rūpādigahitatā viññāyatīti.

footnote: 1. sī. ma. purimapurimapari.... 2. sī. attasamānajātiyatāgāhaṇaṁ. ma. attanā
footnote: samānjātiyatā gāhaṇaṁ. 3. sī. ma. nānākkhaṇikānaṁ vipākānaṁ katattā rūpānañca
footnote: upakārikā.... 4. sī. nippajjamānamattato nirussāhasantabhāvā honti. na kilesa-

vūpasamasantabhāvā. tathāsantabhāvatoyeva. ma. nipajjamāna...santabhāvā. nirussāha-
santabhāvatoyeva.

page number: 244

rūpārūpānaṁ upatthambhakattena upakārakā cattāro āhārā
āhārapaccayo. satipi hi kammajanakabhāve 1- upatthambhakattameva
āhārassa padhānakiccaṁ. janayantopi āhāro avicchedavasena
upatthambhentova janetīti upatthambhakabhāvova āhārabhāvo. tesu tesu
kiccesu paccayuppannadhammehi attānaṁ anuvattāpanasaṅkhātādhipaccatthena
paccayo indriyapaccayo. ālambanūpanijjhānalakkhaṇūpanijjhānavasena
upagantvā ālambanaṁ nijjhānakā vitakkādayo jhānapaccayo.
sugatito duggatito puññato pāpato vā niyyānatthena upakārakā
sammādiṭṭhādayo maggapaccayo. paramatthato bhinnāpi ekībhāvaṁ
gatā viya ekuppādādisaṅkhātasampayogalakkhaṇena upakārakā
nāmadhammāva sampayuttapaccayo. aññamaññasambandhatāya yuttāpi
samānā vippayuttabhāvena visaṁsaṭṭhatāya nānattūpagamanena upakārakā
vatthucittacetasikā vippayuttapaccayo. paccuppannasabhāvena 2-
atthibhāvena tādisasseva dhammassupatthambhakattena upakārakā sahajātaṁ
purejātantiādinā vakkhamānadhammā atthipaccayo. satipi 3- janakatte
ṭhitiyaṁyeva sātisayo atthipaccayānaṁ byāpāroti upatthambhakatāva tesaṁ
gahitā.
ekasmiṁ phassādisamudāye pavattamāne dutiyassa abhāvato attano
ṭhitiyā okāsamalabhantānaṁ anantaraṁ uppajjamānakacittacetasikānaṁ
okāsadānavasena upakārakā anantaraniruddhā cittacetasikā natthipaccayo.

footnote: 1. sī. ma. janakabhāve. 2. sī. ma. paccuppannasabhāvasaṅkhāte. 3. sī. ma. satipi hi.

page number: 245

attano sabhāvāvigamena appavattamānānaṁ vigatabhāvena upakārakāyeva
dhammā vigatapaccayo. nirodhānupagamanavasena upakārakā
atthipaccayāva avigatapaccayo. sassabhāvatāmattena upakārakatā
atthipaccayatā nirodhānupagamanavasena upakārakatā avigatapaccayatāti
paccayatāviseso nesaṁ dhammānavisesepi 1- daṭṭhabbo.
dhammānañhi samatthabhāvavisesaṁ sabbākārena ñatvā bhagavatā
catuvīsati paccayā desitāti bhagavati saddhāya evaṁvisesā ete
dhammāti sutamayañāṇaṁ uppādetvā cintābhāvanāmayañāṇehi
tadabhisamayāya yogo karaṇīyo. avisesepi 2- dhammasāmatthiyassa tathā tathā
vinetabbapuggalānaṁ vasena heṭṭhā vuttopi paccayo puna pakārantarena
vuccati ahetukadukaṁ vatvāpi hetuvippayuttadukaṁ viyāti daṭṭhabbaṁ.
nāmaṁ catukkhandhasaṅkhātaṁ nāmaṁ tādisasseva nāmassa chadhā chahākārehi
paccayo hoti. tadeva nāmarūpīnaṁ samuditānaṁ pañcadhā paccayo
hoti. rūpassa puna bhūtupādāyabhedassa ekadhā paccayo hoti.
rūpañca nāmassa ekadhāva paccayo. paññattināmarūpāni nāmassa
dvidhā dvipakārā paccayā honti. dvayaṁ pana nāmarūpadvayaṁ
samuditaṁ dvayassa tādisasseva nāmarūpadvayassa navadhā paccayo ceti
evaṁ paccayā chabbidhā ṭhitā.
vipākābyākataṁ kammavasena vipākabhāvappattaṁ kammavegukkhittaṁ
patitaṁ viya hutvā pavattamānaṁ attano sabhāvaṁ gahetvā paribhāvetvā
neva aññaṁ pavatteti na ca purimavipākānubhāvaṁ gahetvā uppajjati
namaggapaccayā āsevane ekanti vacanato ca ahetukriyāsu

footnote: 1. sī. dhammāvisesepi. ma. dhammānaṁ visesopi. 2. sī. ma. avisesapi di.

page number: 246

hasituppādasseva āsevanatāuddharaṇena āvajjanadvayaṁ āsevanapaccayo
na hoti tasmā javanāneva āsevanapaccayabhāvaṁ gacchantīti āha
purimāni javanānītiādi. avisesavacane cettha 1-
lokiyakusalākusalābyākatajavanāneva daṭṭhabbāni lokuttarajavanānaṁ
āsevanabhāvassa anuddhaṭattā. evañca katvā vuttaṁ paṭṭhānaṭṭhakathāyaṁ
lokuttaro pana āsevanapaccayo nāma natthīti. tattha hi kusalaṁ bhinnajātikassa
purecarattā na tena āsevanaguṇaṁ gaṇhāpeti. phalacittāni ca
javanavasena uppajjamānānipi vipākābyākate vuttanayeneva āsevanaṁ
na gaṇhanti na ca aññaṁ gāhāpenti. yampi āsevanavinimuttaṁ
javanaṁ natthīti ācariyadhammapālattherena vuttaṁ tampi yebhuyyavasena
vuttanti viññāyati. itarathā ācariyassa
asamapekkhitābhidhāyakattappasaṅgo siyā. maggo pana gotrabhūto āsevanaṁ na
gaṇhātīti 2- natthi bhūmiādivasena nānājātitāya anadhippetattā. tathāhi
vuttaṁ paṭṭhāne gotrabhū maggassa āsevanapaccayena paccayo vodānaṁ
maggassa āsevanapaccayena paccayoti.
ekuppādādicatubbidhasampayogalakkhaṇābhāvato sahuppannānampi
rūpadhammānaṁ sampayuttapaccayatā natthīti vuttaṁ cittacetasikā dhammā
aññamaññanti. hetu .pe. nāmarūpānanti tayopete paṭisandhiyaṁ
kammasamuṭṭhānānaṁ pavattiyaṁ cittasamuṭṭhānānañca rūpānaṁ ubhayattha
sahajātānaṁ nāmānañca hetādipaccayena paccayā honti.
sahajātarūpanti hi sabbattha paṭisandhiyaṁ kammasamuṭṭhānaṁ pavattiyaṁ

footnote: 1. potthakesu avisesavacane petthāti dissati. ma....vacanena pettha.
footnote: 2. ma. na gaṇhātīti idaṁ vacanaṁ.

page number: 247

cittasamuṭṭhānanti vakkhati. sahajātā cetanāti antamaso cakkhuviññāṇādīhipi
sahajātā cetanā. sahajātānaṁ nāmarūpānanti sabbāpi
cetanā nāmānaṁ paṭisandhisahagatā cetanā kammasamuṭṭhānarūpānaṁ
pavattiyaṁ rūpasamuṭṭhāpakacittasahagatā cetanā cittasamuṭṭhānarūpānañca.
nānākkhaṇikā cetanāti vipākakkhaṇato nānākkhaṇe atītabhavādīsu
nibbattā kusalākusalacetanā. nāmarūpānanti ubhayatthāpi
nāmarūpānaṁ. vipākakkhandhāti paṭisandhiviññāṇādikā vipākā
arūpakkhandhā. kammasamuṭṭhānampi hi rūpaṁ vipākavohāraṁ na labhati
arūpadhammabhāvena sālambanabhāvena ca kammasadisesu arūpadhammesveva
vipākasaddassa niruddhattā 1-. purejātassa imassa kāyassāti
paccayadhammato pure uppannassa imassa rūpakāyassa.
kathaṁ pana paccuppannassa pure nibbattiyaṁ pacchājātassa
paccayatāti. nanu vuttaṁ asati pacchājāte santānaṭṭhitihetubhāvaṁ
agacchantassāti tasmā santānappavattanassa hetubhāvūpatthambhane
imassa byāpāroti na koci virodho. paṭisandhiyaṁ cakkhvādivatthūnaṁ
asambhavato sati ca sambhave taṁtaṁviññāṇānaṁ paccayabhāvānupagamanato
hadayavatthuno ca paṭisandhaviññāṇena sahuppannassa purejātakatābhāvato
vuttaṁ cha vatthūni pavattiyanti. pañcālambanāni pañcaviññāṇavīthiyāti
ca idaṁ ārammaṇapurejātaniddese āgataṁ sandhāya vuttaṁ.
pañhāvāre pana sekkho vā puthujjano vā cakkhuṁ aniccato
dukkhato anattato vipassatītiādinā avisesena paccuppannacakkhvādīnampi

footnote: 1. niruḍḍhattāti bhaveyya.

page number: 248

gahitattā dhammārammaṇampi ārammaṇapurejātaṁ manoviññāṇavīthiyā
labbhati. atthatopi hetaṁ siddhaṁ yaṁ paccuppannaṁ ārammaṇaṁ 1- gahetvā
manodvārikavīthi pavattati taṁ tassā ārammaṇapurejātaṁ hotīti.
pakatiyā eva paccayantararahitena attano sabhāveneva
upanissayo pakatūpanissayo. ārammaṇantarehi amisso puthageva
koci upanissayoti vuttaṁ hoti. athavā pakato upanissayo
pakatūpanissayo. pakatoti cettha pakāro upasaggo. so attano
phalassa uppādanasamatthabhāvena santāne nipphāditabhāvaṁ āsevitabhāvañca
dīpeti. tasmā attano santāne nipphanno rāgādisaddhādi
upasevito vā utubhojanādi pakatūpanissayo. tathā ceva niddisati.
garukatanti garuṁ katvā paccavekkhitaṁ. tathāhi dānaṁ datvā sīlaṁ
samādayitvā uposathakammaṁ karitvā taṁ garuṁ katvā paccavekkhatītiādinā
nayena dānasīlauposathakammapubbekatasuciṇṇajjhānagotrabhūvodānamaggādīni
garuṁ katvā paccavekkhaṇavasena niddeso pavatto. purimā purimā
kusalā khandhā pacchimānaṁ pacchimānaṁ kusalānaṁ khandhānaṁ anantarapaccayena
paccayotiādinā nayena anantarapaccayena saddhiṁ nānattaṁ akatvā
anantarūpanissayassa āgatattā vuttaṁ anantaraniruddhātiādi. evaṁ
santepi attano anantarā anurūpacittuppādavasena anantarapaccayo
balavakāraṇavasena anantarūpanissayapaccayoti ayametesaṁ viseso. yathārahaṁ
ajjhattañca bahiddhā ca rāgādayo .pe. senāsanañcāti yojanā.
rāgādayo hi ajjhattaṁ nipphāditā puggalādayo bahiddhā sevitā.

footnote: 1. sī. ma. paccuppannadhammārammaṇaṁ.

page number: 249

tathāhi vuttaṁ ācariyena
rāgasaddhādayo dhammā ajjhattamanuvāsitā
sattasaṅkhāradhammā ca bahiddhā paṭisevitāti. 1-
athavā dhammā rāgādayo pana saddhādayo sukhadukkhaṁ puggalo
bhojanaṁ utu senāsanaṁ 2- ajjhattañca bahiddhā ca kusalādidhammānanti
yathāṭṭhitivaseneva yojanā. attano rāgādayo saddhādayo ca
attano kusalādidhammānaṁ kalyāṇamittassa saddhādike nissāya kusalaṁ
karontānaṁ paresañca nissayā honti. tattha kāmarāgādayo
nissāya kāmabhavādīsu nibbattanatthaṁ rāgādivūpasamanatthañca
dānasīlauposathajjhānābhiññāvipassanāmaggabhāvanā rāgādihetukā ca
uparūparirāgādayo hontīti yathārahaṁ daṭṭhabbaṁ. yaṁ yañhi nissāya
yassa yassa sambhavo taṁ tassa 3- pakatūpanissayo hoti.
paccayamahāpadeso hesa yadidaṁ upanissayapaccayoti hi vuttaṁ. tathā
cāha bahudhā hoti pakatūpanissayoti. saddhādayoti sīlacāgapaññā 4-.
attano saddhādikañhi upanissāya attano dānasīlādayo
tathā kalyāṇamittānaṁ saddhāsīlādayo nissāya paresañca dānasīlādayo
hontīti pākaṭametaṁ. sukhadukkhanti kāyikasukhadukkhaṁ.
puggaloti kalyāṇamittādipuggalo. bhojananti sappāyādibhojanaṁ.
utupi tādisoyeva. adhipati .pe. paccayā hontīti saṅkhepena
vuttamatthaṁ vitthāretuṁ tattha garukatamālambanantiādi vuttaṁ.

footnote: 1. sī. ma. bahiddhopanisevitāti. 2. potthakesu dhammā .pe. senāsananti
footnote: yebhuyyena natthi. 3. sī. ma. abhidhammāvatāraṭīkāyañca tantaṁ tassa tassāti atthi.
footnote: 4. sī. ma. sīlasutacāgapaññā.

page number: 250

garukatamālambananti paccavekkhaṇāssādādinā garukatamālambanaṁ.
tañhi jhānamaggaphalavipassanānibbānādibhedaṁ paccavekkhaṇāssāda-
maggaphalādidhamme attādhine karotīti ālambanādhipati nāma.
garukātabbatāmattena ālambanādhipati garukatopi balavakaraṇatthena
ālambanūpanissayoti ayametesaṁ viseso. sahajātā .pe.
nāmarūpānanti chandaviriyacittavīmaṁsāvasena 1- catubbidhopi sahajātādhipati
yathārahaṁ sahajātanāmarūpānaṁ pavattiyaṁyeva sahajātādhipativasena paccayo.
rūpadhammassa arūpadhammaṁ pati sahajātapaccayatā paṭisandhiyaṁ vatthuvaseneva
vuttāti āha vatthuvipākā aññamaññanti.
yasmā pana aññamaññūpatthambhanavaseneva aññamaññapaccayatā
na sahajātamattatoti pavattiyaṁ rūpaṁ nāmānaṁ aññamaññapaccayo na
hoti tasmā vuttaṁ cittacetasikā aññamaññanti. tathā
upādāyarūpāni ca bhūtarūpānaṁ aññamaññapaccayā na hontīti vuttaṁ
mahābhūtā aññamaññanti. nanu ca arūpino āhārā sahajātānaṁ
nāmarūpānanti vuttaṁ evañca sati asaññīnaṁ sahajātāhārassa
asambhavato sabbe sattā āhāraṭṭhitikāti kathamidaṁ niyatīti.
vuccate manosañcetanāhāravasappavattassa kammassa taṁsahagatānampi
vā sesāhārānaṁ kammūpanissayapaccayehi paccayattapariyāyaṁ gahetvā
sabbasattānaṁ āhāraṭṭhitikatā vuttā na āhārapaccayabhāvatoti.
pañca pasādātiādīsu nanu itthindriyapurisindriyā na gahitāti.
saccaṁ na gahitā. yadipi tesaṁ liṅgādīhi anuvattaniyatā atthi

footnote: 1. potthakesu chandacittaviriyu...senāti yebhuyyena dissati.

page number: 251

sā pana paccayabhāvato. yathā hi jīvitāhārā yesaṁ paccayā
honti tesaṁ anupālakā upatthambhakā atthiavigatapaccayabhūtā ca
honti na evaṁ itthīpurisabhāvā liṅgādīnaṁ kenaci upakārena
upakārakā honti. kevalampana yathāsakeheva kammādipaccayehi
pavattamānānaṁ liṅgādīnaṁ yathitthiggahaṇassa 1- paccayabhāvo hoti tato
aññenākārena taṁsahitasantāne appavattito liṅgādīhi anuvattaniyatā
indriyatā ca nesaṁ vuccati tasmā na tesaṁ indriyapaccayabhāvo
vutto.
yesaṁ nāmānaṁ vatthādīnaṁ abbhantarato nikkhamantānaṁ viya pavatti 2-
yesañca rūpānaṁ nāmasannissayeneva uppajjamānānaṁ sampayogāsaṅkā
hoti tesameva vippayuttapaccayatā rūpānaṁ pana rūpehi sāsaṅkā
natthi vatthusannissayeneva jāyantānaṁ visayabhāvamattaṁ ālambananti
tenāpi tesaṁ sampayogāsaṅkā natthīti yesaṁ sampayogāsaṅkā atthi
tesameva vippayuttapaccayatāpi vuttāti āha okkantikkhaṇe
vatthūtiādi.
sabbathā sabbākārena yathārahaṁ nāmarūpavasena 3- vuttaṁ tividhaṁ sahajātaṁ
duvidhaṁ purejātaṁ ekavidhaṁ pacchājātañca paccayajātaṁ āhāresu
kavaḷīkāro āhāro rūpajīvitindriyanti ayaṁ pañcavidhopi atthipaccayo
avigatapaccayo ca hoti. paccuppannasabhāvena atthisabhāvena 4- tādisasseva
dhammassa upatthambhakattā atthibhāvābhāvena anupakārakānameva
ca atthibhāvena upakārakatā atthipaccayabhāvoti natthi nibbānassa

footnote: 1. sī. ma. yathāitthādigahaṇassa. 2. sī. pavattānaṁ. 3. sī. ma. nāmavasena.
footnote: 4. atthibhāvenāti yojanāpāṭho.

page number: 252

sabbadā bhāvino atthipaccayatā avigatapaccayatā ca. uppādādiyuttānaṁ
vā natthibhāvopakārakatāviruddho vigatabhāvopakārakatāviruddho
ca upakārakabhāvo atthipaccayāditāti 1- na tassa tappaccayattappasaṅgo.
rūpajīvitindriyañcettha ojā viya ṭhitikkhaṇeyeva upakārakattā
sahajātapaccayesu na gayhatīti visuṁ vuttaṁ.
idāni sabbepi paccayā saṅkhepato catubbidhāyevāti dassetuṁ
ālambanūpa .pe. gacchantīti vuttaṁ. na hi so koci paccayo
atthi yo cittacetasikānaṁ ārammaṇabhāvaṁ na gaccheyya
sakasakapaccayuppannassa ca upanissayabhāvaṁ na gacchati. kammahetukattā ca
lokappavattiyā phalahetūpacāravasena sabbepi paccayā kammasabhāvaṁ
nātivattanti. te ca paramatthato lokasammativasena ca vijjamānāyevāti
sabbepi catūsu samodhānaṁ gacchanti.
idāni yaṁ vuttaṁ tattha tattha sahajātarūpanti taṁ sabbaṁ 2-
avisesato daṭṭhabbanti dassetuṁ sahajātarūpantiādi vuttaṁ.
paṭisandhiyañhi cittasamuṭṭhānarūpābhāvato pavattiyaṁ kammasamuṭṭhānānañca
cittacetasikehi sahuppattiniyamābhāvato sahajātarūpanti sabbathāpi
pavatte cittasamuṭṭhānānaṁ rūpānaṁ paṭisandhiyaṁ katattārūpasaṅkhātakammajarūpānañca
vasena duvidhaṁ hoti. kammassa katattā nibbattamānāni
rūpāni katattārūpāni.
iti evaṁ vuttanayena sambhavā yathāsambhavaṁ tekālikā
anantarasamanantarāsevananatthivigatavasena pañcannaṁ atītakālikānaṁ

footnote: 1. sī. atthipaccayatādikāti. 2. sī. ma. taṁ sabbaṁ na avisesato.

page number: 253

kammapaccayassa atītavattamānavasena dvikālikassa ārammaṇādhipati-
upanissayapaccayānaṁ tikālikānaṁ itaresaṁ paṇṇarasannaṁ paccuppannakālikānañca
vasena kālattayavanto nibbānapaññattivasena kālavinimuttā ca
cakkhvādirāgasaddhādivasena ajjhattikā ca puggalautubhojanādivasena
tato bahiddhā ca paccayuppannabhāvena saṅkhatā ca tathā
tappaṭipakkhabhāvena asaṅkhatā ca dhammā paññattināmarūpānaṁ vasena
saṅkhepato tividhā ṭhitā sabbathā paṭṭhāne anantanayasamantapaṭṭhāne
pakaraṇe catuvīsatisaṅkhātā paccayā nāmāti yojanā.
tatthāti tesu paññattināmarūpesu. vacanīyavācakabhedā duvidhā
paññattīti vuttaṁ paññāpiyattātiādi. paññāpiyattāti tena
tena pakārena ñāpetabbattā. iminā rūpādidhammānaṁ samūhasantānādi-
avatthāvisesādibhedā sammatisaccabhūtā upādāpaññattisaṅkhātā
atthapaññatti vuttā. sā hi nāmapaññattiyā paññāpiyati.
paññāpanatoti pakārehi atthapaññattiyā ñāpanato. iminā hi
paññāpetīti paññattīti laddhanāmānaṁ atthānaṁ abhidhānasaṅkhātā
nāmapaññatti vuttā. bhūtapariṇāmākāramupādāyāti paṭhavādikānaṁ
mahābhūtānaṁ pabandhavasena pavattamānānaṁ patthaṭasaṅgatādiākārena 1-
pariṇāmākāraṁ pariṇāmasabhāvasaṅkhātaṁ ākāramupādāya nissayaṁ katvā.
tathā tathāti bhummādivasena. bhūmipabbatādikāti bhūmipabbatarukkhādikā
santānapaññatti. sambhārasannivesākāranti dārumattikātantuādīnaṁ 2-

footnote: 1. saṁhatātipi atthi. sī. ma. saṅgahatādi.... 2. sī....ṭhambhādīnaṁ.

page number: 254

sambhārānaṁ upakaraṇānaṁ sannivesākāraṁ racanāvisiṭṭhaṁ 1-
taṁtaṁsaṇṭhānādiākāraṁ. rathasakaṭādikāti rathasakaṭagāmaghaṭapaṭādikā
samūhapaññatti. candāvaṭṭanādikanti candimasuriyanakkhattānaṁ
sinerupadakkhiṇavasena udayādiāvaṭṭanākāraṁ. disākālādikāti
puratthimadisādikā disāpaññatti pubbaṇhādikā kālapaññatti
māsotuvisākhamāsādikā taṁtaṁnāmavisiṭṭhā māsādipaññatti ca.
asamphuṭṭhākāranti taṁtaṁrūpakalāpehi asamphuṭṭhaṁ susirādiākāraṁ. kūpaguhādikāti
kūpaguhāchiddādikā ākāsapaññatti. taṁtaṁbhūtanimittanti
paṭhavīkasiṇāditaṁtaṁbhūtanimittaṁ. bhāvanāvisesanti parikammādibhedaṁ bhāvanāya
pabandhavisesaṁ. kasiṇanimittādikāti kasiṇāsubhanimittādibhedā yogīnamupaṭṭhitā
uggahapaṭibhāgabhedā nimittapaññatti. evamādibhedāti
kasiṇugghāṭimākāsanirodhakasiṇādibhedā ca. atthacchāyākārenāti
paramatthadhammassa chāyākārena paṭibhāgākārena.
nāmanāmakammādināmenāti nāmaṁ nāmakammaṁ nāmadheyyaṁ nirutti
byañjanamabhilāpoti imehi chahi nāmehi. tattha atthesu namatīti
nāmaṁ. taṁ anvattharuḷhivasena duvidhaṁ sāmaññaguṇakriyāyathicchāvasena 3-
catubbidhaṁ. nāmameva kammaṁ nāmakammaṁ. tathā nāmadheyyaṁ.
akkharadvārena atthaṁ nīharitvā utti kathanaṁ nirutti. atthaṁ
byañjayatīti byañjanaṁ. abhilapiyatīti abhilāpo
saddagatakkharasannivesakkamo. sā panāyaṁ nāmapaññatti
vijjamānāvijjamānatadubhayasaṁyogavasena chabbidhā hotīti dassetuṁ

footnote: 1. sī. ma. racanādivisiṭṭhaṁ. 2. sī. ma....paṭibhāgādibhedā.
footnote: 3. sī...kriyāyadicchāvasena. ma...kriyādicchāvasena.

page number: 255

vijjamānapaññattītiādi vuttaṁ. etāya paññāpentīti rūpavedanātiādinā
pakāsenti. ubhinnanti vijjamānāvijjamānānaṁ dvinnaṁ.
pañcābhiññā āsavakkhayañāṇanti cha abhiññā assāti chaḷabhiñño.
ettha ca abhiññānaṁ vijjamānattā tappaṭilābhino puggalassa
avijjamānattā ca [1]- vijjamānenāvijjamānapaññatti nāma. tathā
itthiyā avijjamānattā saddassa ca vijjamānattā itthīsaddoti
avijjamānenavijjamānapaññatti. pasādacakkhuno tannissitaviññāṇassa
ca vijjamānattā cakkhuviññāṇanti vijjamānenavijjamānapaññatti.
rañño ca puttassa ca sammatidhammabhūtattā rājaputtoti
avijjamānenāvijjamānapaññatti.
vacīghosānusārenāti bhūmipabbatarūpavedanādivacīmayasaddassa
anusārena anugamanena ālambanakaraṇena pavattāya sotaviññāṇavīthiyā
pavattito anantaraṁ uppannassa manodvārassa nāmacintanākārappavattassa
manodvārikaviññāṇasantānassa idamīdisatthassa nāmanti
pubbeyeva gahitasaṅketopanissayassa gocarā ārammaṇabhūtā tato
nāmagahaṇato paraṁ yassā sammatiparamatthavisayāya nāmapaññattiyā
anusārena anugamanena atthā sammatiparamatthabhedā viññāyanti.
sāyaṁ bhūmipabbatarūpavedanādikā paññāpetabbatthadīpikā lokasaṅketena
nimmitā lokavohārasiddhā manodvāraggahitakkharāvalībhūtā
paññattiviññeyyā paññāpanato paññattisaṅkhātā nāmapaññattīti
viññeyyā.

footnote: 1. sī. ma. etthantare ayanti dissati.

page number: 256

ettha ca sotaviññāṇavīthiyā anantarabhāviniṁ manodvārikavīthimpi
sotaviññāṇavīthiggahaṇeneva saṅgahetvā sotaviññāṇavīthiyāti vuttaṁ.
ghaṭādisaddañhi suṇantassa ekamekaṁ saddaṁ ārabbha
paccuppannātītārammaṇavasena dve dve javanavārā buddhiyā gahitaṁ nāma
paṇṇattibhūtaṁ 1- akkharāvalimārabbha ekoti evaṁ sotaviññāṇavīthiyā
anantarāya atītasaddārammaṇāya javanavīthiyā anantaraṁ nāmapaññattiyā 2-
gahaṇaṁ tato paraṁ atthāvabodhoti ācariyā.
iti abhidhammatthavibhāviniyā nāma abhidhammatthasaṅgahavaṇṇanāya
aṭṭhamaparicchedavaṇṇanā niṭṭhitā.
navamaparicchedavaṇṇanā
ito paccayaniddesato paraṁ nīvaraṇānaṁ samanatthena
samathasaṅkhātānaṁ aniccādivividhākārato dassanatthena vipassanāsaṅkhātānañca
dvinnaṁ bhāvanānaṁ duvidhampi kammaṭṭhānaṁ duvidhabhāvanākammassa
pavattiṭṭhānatāya kammaṭṭhānabhūtamālambanaṁ uttaruttarayogakammassa
padaṭṭhānatāya kammaṭṭhānabhūtaṁ bhāvanāvidhiñca yathākkamaṁ samathavipassanānukkamena
pavakkhāmīti yojanā. rāgova caritā cariyā 3- pakatīti
rāgacaritā. evaṁ dosacaritādayopi.
caritasaṅgahoti mūlacaritavasena puggalasaṅgaho. saṁsaggavasena pana
tesaṭṭhī cariyā 4- hontīti. vuttañhi

footnote: 1. nāmapaññattītipi atthi. 2. nāmapaññattiggahaṇantipi atthi. 3. sī. cariyāti
footnote: natthi. 4. sī. ma. caritā.

page number: 257

rāgādike tike satta- satta 1- saddhādike tike
ekadvittikamūlamhi missato sattasattakanti.
ettha hi rāgacaritā dosacaritā mohacaritā rāgadosacaritā
rāgamohacaritā dosamohacaritā rāgadosamohacaritāti evaṁ rāgādike
tike sattakamekaṁ tathā saddhācaritā buddhicaritā vitakkacaritā
saddhābuddhicaritā saddhāvitakkacaritā buddhivitakkacaritā saddhābuddhivitakkacaritāti
saddhādikepi tike ekanti evaṁ dve tike amissetvā
cuddasa cariyā 2- honti. rāgādittike pana ekadvittikamūlavasena
saddhādittikena saha yojite rāgasaddhācaritā rāgabuddhicaritā
rāgavitakkacaritā rāgasaddhābuddhicaritā rāgasaddhāvitakkacaritā
rāgabuddhivitakkacaritā rāgasaddhābuddhivitakkacaritāti rāgamūlanaye ekaṁ sattakaṁ
tathā dosasaddhācaritā dosabuddhicaritā dosavitakkacaritātiādinā
dosamūlanayepi ekaṁ mohasaddhācaritātiādinā mohamūlanayepi ekanti
evaṁ ekamūlanaye sattakattayaṁ hoti. yathā cettha evaṁ dvimūlanayepi
rāgadosasaddhācaritā rāgadosabuddhicaritā rāgadosavitakkacaritātiādinā
sattakattayaṁ. timūlakanaye pana rāgadosamohasaddhācaritātiādinā
ekaṁ sattakanti evaṁ missato sattasattakavasena ekūnapaññāsa cariyā 2-
honti. iti imā ekūnapaññāsa purimā ca cuddasāti tesaṭṭhī
cariyā daṭṭhabbā. keci pana diṭṭhiyā saddhiṁ catusaṭṭhīti vaṇṇenti.
bhāvanāya paṭisaṅkhārakammabhūtā ādikammabhūtā vā

footnote: 1. chandānurakkhaṇatthaṁ kaṁiti padaṁ naṭṭhaṁ siyā. 2. kesuci potthakesu caritāti
footnote: dissati.

page number: 258

pubbabhāgabhāvanā parikammabhāvanā nāma. nīvaraṇavikkhambhanato paṭṭhāya
gotrabhūpariyosānā kāmāvacarabhāvanā upacārabhāvanā nāma appanāya
samīpacāritattā 1- gāmūpacārādayo viya. mahaggatabhāvappattā
appanābhāvanā nāma appanāsaṅkhātavitakkapamukhattā. sampayuttadhamme 2-
ārammaṇe appento viya pavattatīti vitakko appanā. tathāhi
so appanā byappanāti niddiṭṭho. tappamukhatāvasena sabbepi
mahaggatānuttarajjhānadhammā appanāti vuccanti. parikammassa nimittaṁ
ārammaṇattāti parikammanimittaṁ kasiṇamaṇḍalādi. tadeva cakkhunā
diṭṭhaṁ viya manasā uggahetabbaṁ nimittaṁ uggahantassa vā nimittanti
uggahanimittaṁ. tappaṭibhāgavaṇṇādikasiṇadosarahitaṁ nimittaṁ
upacārappanānamārammaṇattā paṭibhāganimittaṁ. paṭhavīyeva kasiṇaṁ ekadese
aṭhatvā anantarassa pharitabbatāya sakalaṭṭhenāti paṭhavīkasiṇaṁ.
kasiṇamaṇḍalaṁ paṭibhāganimittaṁ tadālambanañca jhānaṁ paṭhavīkasiṇanti
vuccati. tathā āpokasiṇādīsupi.
tattha paṭhavādīni cattāri bhūtakasiṇāni nīlādīni cattāri
vaṇṇakasiṇāni paricchinnakāso ākāsakasiṇaṁ candādiāloko
ālokakasiṇanti daṭṭhabbaṁ. uddhaṁ dhumātaṁ sūnaṁ chavasarīraṁ uddhumātaṁ.
tadeva kucchitaṭṭhena uddhumātakaṁ. evaṁ sesesupi. setarattādivimissitaṁ
yebhuyyena nīlavaṇṇaṁ chavasarīraṁ vinīlakaṁ visesato nīlakanti katvā.
vissavantaṁ pubbakaṁ 3- vipubbakaṁ. majjhe dvidhā chinnaṁ vicchiddakaṁ.

footnote: 1. samīpacārikattāti yojanāpāṭho. 2. sī. ma. sampayuttadhammehi. 3. vissavanta-
footnote: pubbakantipi dissati.

page number: 259

soṇasiṅgālādīhi vividhenākārena khāditaṁ vikkhāyitakaṁ.
soṇasiṅgālādīhi vividhenākārena khaṇḍitvā tattha tattha khittaṁ vikkhittakaṁ.
kākapadādiākārena satthena hanitvā vividhaṁ khittaṁ hatavikkhittakaṁ.
lohitapaggharanakaṁ lohitakaṁ. kimikulapaggharanakaṁ puḷuvakaṁ. antamaso
ekopi aṭṭhi aṭṭhikaṁ nāma.
anuanussaraṇaṁ anussati. arahattādibuddhaguṇārammaṇā anussati
buddhānussati. svākkhātatādidhammaguṇārammaṇā anussati
dhammānussati. supaṭipannatādisaṅghaguṇārammaṇā anussati saṅghānussati.
akhaṇḍatādinā suparisuddhassa attano sīlaguṇassa anussaraṇaṁ
sīlānussati. vigatamalamaccheratādivasena 1- attano cāgānussaraṇaṁ
cāgānussati. yehi saddhādīhi samannāgatā devā devattaṁ gatā
tādisā guṇā mayi santīti evaṁ devatā sakkhiṭṭhāne ṭhapetvā
attano saddhādiguṇānussaraṇaṁ devatānussati. sabbadukkhūpasamabhūtassa
nibbānassa guṇānussaraṇaṁ upasamānussati. jīvitindriyupacchedabhūtassa
maraṇassa anussaraṇaṁ maraṇānussati. kesādikāyakoṭṭhāse gatā
pavattā sati kāyagatāsati. ānañca apānañca ānāpānaṁ
assāsapassāsā. tadārammaṇā sati ānāpānassati.
mijjati siniyhatīti mettā mittesu bhavāti vā mettā. sā
sattānaṁ hitasukhūpasaṁharaṇalakkhaṇā. paradukkhāpanayanakāmatālakkhaṇā
karuṇā. parasampattisammodalakkhaṇā muditā.

footnote: 1. abhidhamumatthasaṅgahaṭīkāyojanāyaṁ vigatamaccheratādīti idameva dissati.

page number: 260

iṭṭhāniṭṭhamajjhattākārappavattilakkhaṇā upekkhā. appamāṇasattārammaṇattā
appamaññā. uttamavihārabhāvato uttamānaṁ vā vihārabhāvato
brahmavihāro. gamanapariyesanaparibhogādipaccavekkhaṇavasena
kavaḷīkārāhāre 1- paṭikkūlanti pavattā saññā āhārepaṭikkūlasaññā.
paṭhavīdhātuādīnaṁ catunnaṁ dhātūnaṁ salakkhaṇato kesādisambhārādito ca vavatthānaṁ
catudhātuvavatthānaṁ. arūpe ārammaṇe pavattā āruppā.
idāni tassa tassa puggalassa caritānukulaṁ kammaṭṭhānaṁ dassetuṁ
caritāsu panātiādimāha. rāgo ca caritaṁ 2- pakati etassāti
rāgacarito rāgabahulo puggalo. rāgassa ujuvipaccanīkabhāvato
asubhakammaṭṭhānaṁ tassa sappāyaṁ. ānāpānaṁ mohacaritassa
vitakkacaritassa ca sappāyaṁ buddhivisayabhāvena mohapaṭipakkhattā
vitakkasandhāvananivārakattā ca. cha buddhānussatiādayo saddhācaritassa
sappāyā saddhābuddhihetubhāvato. maraṇo .pe. buddhicaritassa
sappāyāni gambhīrabhāvato buddhiyā eva visayattā. sesānīti
catubbidhabhūtakasiṇākāsālokakasiṇāruppacatukkavasena dasavidhāni. tatthāpīti
tesu dasasu kammaṭṭhānesu. puthulaṁ mohacaritassa sappāyaṁ sambādhe
okāse cittassa bhiyyoso mattāya sammuyhanato. khuddakaṁ
vitakkacaritassa sappāyaṁ mahantārammaṇassa vitakkasandhāvanapaccayattā.
ujuvipaccanīkatoceva atisappāyatāya cetaṁ vuttaṁ. rāgādīnaṁ pana
avikkhambhikā saddhādīnaṁ vā anupakārikā kasiṇādibhāvanā nāma natthi.

footnote: 1. kabaḷītipi atthi. 2. rāgova caritanti yojanāpāṭho.

page number: 261

sabbatthāpīti cattāḷīsakammaṭṭhānesupi. natthi appanā
buddhaguṇādīnaṁ paramatthabhāvato anekavidhattā ekassāpi gambhīrabhāvato ca
buddhānussatiādīsu dasasu kammaṭṭhānesu appanāvasena samādhissa
patiṭṭhātumasakkuṇeyyattā. appanābhāvaṁ appatvā samādhi
upacārabhāveneva patiṭṭhāti. lokuttarasamādhi pana dutiyacatutthārūpasamādhi ca
sabhāvadhammepi bhāvanāvisesavasena appanaṁ pāpuṇāti.
visuddhibhāvanānukkamabalena 1- hi lokuttaro appanaṁ pāpuṇāti.
ārammaṇasamatikkamabhāvanāvasena āruppasamādhi. appanāppattasseva hi
catutthajjhānasamādhino ārammaṇamattasamatikkamanamattaṁ 2- hoti.
pañcakajjhānāni etesamatthi tattha niyuttānīti vā pañcakajjhānikāni.
asubhabhāvanāya paṭikkūlārammaṇattā caṇḍasotāya nadiyā arittabalena
nāvā viya vitakkabaleneva tattha cittaṁ pavattatīti asubhakammaṭṭhāne
avitakkajjhānāsambhavato paṭhamajjhānikāti vuttaṁ.
mettākaruṇāmuditānaṁ domanassasahagatabyāpādavihiṁsānabhiratīnaṁ
pahāyakattā domanassapaṭipakkhena somanasseneva sahagatatā yuttāti
mettādayo tayo catukkajjhānikāti vuttā. sabbe sattā
sukhitā hontu dukkhā muccantu laddhasukhasampattito mā vigacchantūti
mettādivasappavattaṁ byāpārattayaṁ pahāya kammassakatādassanena
sattesu majjhattākārappavattabhāvanāya nibbattāya tatramajjhattupekkhāya
balavatarattā upekkhābrahmavihārassa sukhasahagatatāsambhavato
upekkhā pañcamajjhānikāti vuttā.

footnote: 1. sī...ṇukkamavasena. 2. sī. ārammaṇamasamatikkamāmettaṁ.

page number: 262

yathārahanti taṁtadārammaṇānurūpato. kassaci ārammaṇassa
aparibyattatāya pariyāyenāti vuttaṁ. kasiṇāsubhakoṭṭhāsānāpānassatīsveva
hi paribyattanimittasambhavoti. paṭhavīmaṇḍalādīsu nimittaṁ
uggaṇhantassāti ādimhi tāva catupārisuddhisīlaṁ visodhetvā dasavidhaṁ
palibodhaṁ upacchinditvā piyagarubhāvanīyādiguṇasamannāgataṁ kalyāṇamittaṁ
upasaṅkamitvā attano pakaticariyānukulaṁ kammaṭṭhānaṁ gahetvā
aṭṭhārasavidhaṁ ananurūpaṁ vihāraṁ pahāya pañcaṅgasamannāgate anurūpavihāre
viharantassa kesanakhaharaṇādiṁ khuddakapalibodhupacchedaṁ katvā
kasiṇamaṇḍalādiṁ purato katvā ānāpānakoṭṭhāsādīsu cittaṁ ṭhapetvā
nisīditvā paṭhavī paṭhavītiādinā taṁtaṁbhāvanānukkamena paṭhavīkasiṇādīsu
taṁtadārammaṇesu nimittaṁ uggaṇhantassa. ayamettha saṅkhepo.
vitthārato pana bhāvanā visuddhimaggato gahetabbā 1-. duvidhampi hi
bhāvanāvidhānaṁ idha ācariyena atisaṅkhepato vuttaṁ. tadatthadassanatthañca
vitthāranaye āhariyamāne atipapañco siyāti mayampi
taṁ na vitthāressāma.
yadā .pe. samuggahitanti evaṁ pavattānupubbabhāvanāvasena
yadā taṁ parikammanimittaṁ cittena sammā uggahitaṁ hoti. manodvārassa
āpāthamāgatanti cakkhuṁ nimmiletvā vā aññattha gantvā vā
manasikarontassa kasiṇamaṇḍalasadisameva hutvā manodvārikajavanānaṁ
āpāthamāgataṁ hoti. samādhiyatīti visesato cittekaggatāpattiyā
samāhitā hoti. cittasamādhānavasena puggalopi samāhitoyevāti

footnote: 1. bhāvanāvisuddhimaggato gahetabboti yojanāpāṭho.

page number: 263

vuttaṁ tathāsamāhitassāti. tappaṭibhāganti uggahanimittasadisaṁ.
tatoyeva hi paṭibhāganimittanti vuccati. tampana uggahanimittato
atiparisuddhaṁ hoti. vatthudhammavimuccitanti paramatthadhammato vimuttaṁ
vatthudhammato vā kasiṇamaṇḍalagatakasiṇato vinimuttaṁ bhāvanāya
nibbattattā bhāvanāmayaṁ. samappitanti suṭṭhu appitaṁ. tato
paṭṭhāyāti paṭibhāganimittuppattito paṭṭhāya.
pañcasu jhānaṅgesu ekekārammaṇe uppannāvajjanānantaraṁ
catupañcajavanakatipayabhavaṅgato paraṁ agantvā aparāparaṁ
jhānaṅgāvajjanasamatthatā āvajjanavasitā nāma. samāpajjitukāmatānantaraṁ
katipayabhavaṅgato paraṁ agantvā uppannāvajjanānantaraṁ samāpajjituṁ
samatthatā samāpajjanavasitā nāma. setu viya sīghasotāya nadiyā
oghaṁ bhavaṅgavegaṁ upacchinditvā yathāparicchinnakālaṁ jhānaṁ ṭhapetuṁ
samatthatā bhavaṅgapātato rakkhaṇayogyatā adhiṭṭhānavasitā nāma.
yathāparicchinnakālaṁ anatikkamitvā jhānato vuṭṭhānasamatthatā
vuṭṭhānavasitā nāma. athavā yathāparicchinnakālato uddhaṁ gantuṁ adatvā
ṭhapanasamatthatā adhiṭṭhānavasitā nāma. paricchinnakālato 1- anto
avuṭṭhahitvā yathākālavasena vuṭṭhānasamatthatā vuṭṭhānavasitā nāmāti
alamatipapañcena. paccavekkhaṇavasitā pana āvajjanavasitāya eva
siddhā. āvajjanānantaraṁ javanāneva hi paccavekkhaṇajavanāni nāma.
vitakkādioḷārikaṅgaṁ 2- pahānāyāti dutiyajjhānādīhi

footnote: 1. sī. ma. yathāparicchinnakālato. 2. vitakkādikamoḷārikaṅgaṁ pahānāyātipi atthi.

page number: 264

vitakkādioḷārikaṅgānaṁ jhānakkhaṇe anuppādāya. padahantoti 1- parikammaṁ
karonto 2-. tassa pana upacārabhāvanā vitakkādīsu nikantivikkhambhanato
paṭṭhāyāti daṭṭhabbaṁ. yathārahanti taṁtaṁjhānikakasiṇādiārammaṇānurūpaṁ.
ākāsakasiṇassa ugghāṭetumasakkuṇeyyattā vuttaṁ ākāsavajjitesūti.
kasiṇanti kasiṇapaṭibhāganimittaṁ. ugghāṭetvāti amanasikāravasena
uddharitvā. anantavasena parikammaṁ karontassāti anantaṁ
ākāsaṁ anantaṁ ākāsanti ākāsaṁ ārabbha parikammaṁ karontassa
na pana kevalaṁ anantaṁ anantanti. evaṁ viññāṇañcāyatanepi.
anantanti avatvāpi ākāso ākāso viññāṇaṁ viññāṇanti manasi
kātuṁ vaṭṭatīti ācariyā.
santametaṁ paṇītametanti parikammaṁ karontassāti abhāvamattārammaṇatāya
etaṁ santaṁ etaṁ paṇītanti bhāventassa. avasesesu
cāti kasiṇāditiṁsappanāvahakammaṭṭhānato 3- avasesesu buddhānussatiādīsu
aṭṭhasu saññāvavatthānesu cāti dasasu kammaṭṭhānesu. parikammaṁ
katvāti so bhagavā itipi arahaṁ itipi sammāsambuddhotiādinā
vuttavidhānena parikammaṁ katvā. sādhukamuggahiteti buddhādiguṇe
ninnapoṇapabbhāra cittatāvasena suṭṭhu uggahite. parikammañca
samādhiyatīti parikammabhāvanā samāhitā nipphajjati. upacāro ca
uppajjatīti nīvaraṇādīni vikkhambhento upacārasamādhi ca uppajjati.
cattāḷīsakammaṭṭhānanayo.

footnote: 1. sī. ma. padahatoti. 2. sī. ma. karontassa. 3. sī. ma. kasiṇādīhi saha
footnote: appanāvaha....

page number: 265

abhiññāvasena pavattamānanti abhi visesato jānanatthena
abhiññāsaṅkhātaiddhividhādipañcalokiyābhiññāvasena pavattamānaṁ.
abhiññāpādaka .pe. vuṭṭhahitvāti kasiṇānulomādīhi 1- cuddasākārehi
cittaṁ paridametvā abhinīhārakkhamaṁ katvā upekkhekaggatāyogato
anurūpattā ca rūpāvacarapañcamajjhānameva abhiññānaṁ pādakamadhiṭṭhānabhūtaṁ
paṭhavādikasiṇārammaṇaṁ pañcamajjhānaṁ taṁ samāpajjitvā tato
vuṭṭhāya. adhiṭṭheyyādikamāvajjitvāti iddhividhañāṇassa
parikammakāle adhiṭṭhātabbaṁ vikubbanīyaṁ satādikaṁ rūpādikaṁ 2- dibbasotassa
parikammakāle thūlasukhumabhedaṁ saddaṁ cetopariyañāṇassa parikammakāle
parassa hadayagatavaṇṇadassanena sarāgādibhedaṁ cittaṁ pubbenivāsānussatiñāṇassa
parikammasamaye purimabhave 3- cuticittādibhedaṁ pubbenivuṭṭhakkhandhaṁ
dibbacakkhussa parikammasamaye obhāsapharitaṭṭhānagataṁ rūpaṁ
vā āvajjitvā. parikammaṁ karontassāti sataṁ homi sataṁ 4-
homītiādinā parikammaṁ karontassa. rūpādīsūti parikammavisayabhūtesu
rūpapādakajjhānasaddaparacittapubbenivuṭṭhakkhandhādibhedesu ārammaṇesu.
ettha hi iddhividhañāṇassa tāva pādakajjhānaṁ kāyo
rūpādiadhiṭṭhāne rūpādīni cāti cha ālambanāni. tattha pādakajjhānaṁ
atītameva kāyo paccuppanno itaraṁ paccuppannamanāgataṁ vā.
dibbasotassa pana saddoyeva. so ca kho paccuppanno.

footnote: 1. kasiṇānulomatādīhītipi atthi. 2. komārarūpādikantipi atthi. 3. sī. ma.
footnote: purimabhavesu. 4. sī. ma. sahassaṁ.

page number: 266

paracittavijānanāya pana atīte sattadivasesu anāgate sattadivasesu ca pavattaṁ
parittādīsu yaṅkiñci tikālikaṁ cittameva ārammaṇaṁ hotīti
mahāaṭṭhakathācariyā. saṅgahakārā pana cattāro khandhātipi vadanti.
kathaṁ panassa 1- paccuppannacittālambanatā nanu āvajjanāya gahitameva
sattadivase 2- iddhicittassa ārammaṇaṁ hoti āvajjanāya [3]-
paccuppannacittālambanaṁ katvā nirujjhamānāya taṁsamakālameva parassa cittampi
nirujjhatīti āvajjanajavanānaṁ kālavasena ekārammaṇatā na siyā
maggaphalavīthito aññattha ca javanāvajjanānaṁ kathañci 4- nānārammaṇatā
na adhippetāti. aṭṭhakathāyantāva santatiaddhānapaccuppannālambanatā
yojitā. ānandācariyo pana bhaṇati pādakajjhānato vuṭṭhāya
paccuppannādivibhāgaṁ akatvā kevalaṁ imassa cittaṁ jānāmicceva
parikammaṁ katvā punapi pādakajjhānaṁ samāpajjitvā vuṭṭhāya aviseseneva
cittaṁ āvajjetvā tiṇṇaṁ catunnaṁ vā parikammānamanantaraṁ
cetopariyañāṇena parassa cittaṁ paṭivijjhati rūpaṁ viya dibbacakkhunā
pacchā kāmāvacaracittena sarāgādivavatthānaṁ karoti nīlādivavatthānaṁ
viya tāni ca sabbāni abhimukhībhūtacittālambanāneva aniṭṭheva
ṭhāne ca nānālambanatādoso natthi abhinnākārappavattitoti.
pubbenivāsānussatiñāṇassa pubbenivuṭṭhakkhandhā khandhappaṭibaddhāni ca
nāmagottāni ca nibbānañca ārammaṇaṁ hoti dibbacakkhussa pana
rūpameva paccuppannanti. ayametesaṁ ārammaṇavibhāgo.
yathārahamappetīti taṁtaṁparikammānurūpato appeti.

footnote: 1. panassā itipi atthi. 2. sabbattha potthakesu yebhuyyena sattadivaseti natthi.
footnote: 3. potthakesu casaddo dissati. 4. sī. ma. kathañca.

page number: 267

idāni ārammaṇānaṁ bhedeneva abhiññānaṁ bhedaṁ dassetuṁ
iddhividhātiādimāha. adhiṭṭhānādi iddhippabhedo etissāti iddhividhā.
dibbānaṁ sotasadisatāya dibbavihārasannissayatāya 1- ca dibbañca
taṁ sotañcāti dibbasotaṁ. paresaṁ cittaṁ viññāyati etāyāti
paracittavijānanā. attano santāne vuṭṭhavasena ceva gocaranivāsanavasena
ca pubbe atītabhavesu khandhādīnaṁ anussaraṇaṁ pubbenivāsānussati.
vuttanayena dibbañca taṁ cakkhuñcāti dibbacakkhu. cutūpapātañāṇanti
pana dibbacakkhumeva vuccati. yathākammopagañāṇānāgataṁsañāṇānipi
dibbacakkhuvaseneva ijjhanti. na hi tesaṁ visuṁ
parikammaṁ atthi. tattha anāgataṁsañāṇassa tāva anāgate sattadivasato
paraṁ pavatatanakacittacetasikaṁ dutiyadivasato paṭṭhāya pavattanakañca
yaṅkiñci ārammaṇaṁ hoti. tañhi savisaye sabbaññutañāṇagatikanti
vuttaṁ. yathākammopagañāṇassa pana kusalākusalasaṅkhātā
cetanā cattāropi vā khandhā ārammaṇanti daṭṭhabbaṁ. gocaravasena
bhedo gocarabhedo.
samathakammaṭṭhānanayo.
aniccādivasena vividhākārena passatīti vipassanā
aniccānupassanādikā bhāvanāpaññā. tassā kammaṭṭhānaṁ sāyeva vā
kammaṭṭhānanti vipassanākammaṭṭhānaṁ. tasmiṁ. sattavidhena
visuddhisaṅgahoti sambandho.
aniccatāyeva lakkhaṇaṁ lakkhitabbaṁ lakkhiyati anenāti vā

footnote: 1. sī. ma....sannissitatāya.

page number: 268

aniccalakkhaṇaṁ. udayavayapaṭipīḷanasaṅkhātadukkhabhāvoyeva lakkhaṇanti
dukkhalakkhaṇaṁ. paraparikappitassa attano ca abhāvo anattatā.
tadeva lakkhaṇanti anattalakkhaṇaṁ. tiṇṇaṁ lakkhaṇānaṁ anupassanā
aniccānupassanādikā.
khandhādīnaṁ kalāpato sammasanavasappavattaṁ ñāṇaṁ sammasanañāṇaṁ.
uppādabhaṅgānupassanāvasappavattaṁ ñāṇaṁ udayabbayañāṇaṁ. udayaṁ
muñcitvā vaye pavattaṁ ñāṇaṁ bhaṅgañāṇaṁ. saṅkhārānaṁ bhayato
anupassanāvasena pavattaṁ ñāṇaṁ bhayañāṇaṁ. diṭṭhabhayānaṁ ādīnavato
pekkhanavasena pavattaṁ ñāṇaṁ ādīnavañāṇaṁ. diṭṭhādīnavesu
nibbindanavasappavattaṁ ñāṇaṁ nibbedañāṇaṁ 1-. nibbinditvā saṅkhārehi
muñcitukamyatāvasena pavattaṁ ñāṇaṁ muñcitukamyatāñāṇaṁ. muñcanassa
upāyasampaṭipādanatthaṁ puna saṅkhārānaṁ pariggahavasappavattaṁ ñāṇaṁ
paṭisaṅkhāñāṇaṁ. paṭisaṅkhātadhammesu bhayanandivivajjanavasena
ajjhupekkhitvā pavattaṁ ñāṇaṁ saṅkhārupekkhāñāṇaṁ. purimānaṁ navannaṁ
kiccanipphattiyā upari ca sattattiṁsāya bodhipakkhiyadhammānaṁ anukulaṁ
ñāṇaṁ anulomañāṇaṁ.
attasuññatāya suññato saññojanādīhi vimuñcanatthena
vimokkho. niccanimittādino abhāvato animitto. paṇihitassa
taṇhāpaṇidhissa abhāvato appaṇihito.
yo naṁ pāti taṁ pātiṁ mokkheti apāyādīhi dukkhehīti pāṭimokkhaṁ.
tadeva kāyaduccaritādīhi saṁvaraṇato saṁvaro samodhānopadhānatthena 2-

footnote: 1. sī. ma. nibbidāñāṇaṁ. 2. samādhānopadhānatthenātipi dissati.

page number: 269

sīlañcāti pāṭimokkhasaṁvarasīlaṁ. manacchaṭṭhānaṁ indriyānaṁ rūpādīsu
saṁvaraṇavasena pavattaṁ sīlaṁ indriyasaṁvarasīlaṁ. micchājīvavivajjanena
ājīvassa parisuddhivasappavattaṁ sīlaṁ ājīvapārisuddhisīlaṁ. paccaye
sannissitaṁ tesaṁ idamatthikatāya paccavekkhaṇasīlaṁ paccayasannissitasīlaṁ.
catubbidhattā desanāsaṁvarapariyeṭṭhipaccavekkhaṇavasena parisuddhattā ca
catupārisuddhisīlaṁ.
cittavisuddhi nāma cittassa vinīvaraṇabhāvāpādanavasena visodhanato
cittasīsena niddiṭṭhattā visuddhattā cāti vā katvā. dhammānaṁ
sāmaññasabhāvo lakkhaṇaṁ kiccasampattiyo raso upaṭṭhānākāro
phalañca paccupaṭṭhānanti evaṁ vuttānaṁ lakkhaṇādīnaṁ phusanalakkhaṇo
phasso kakkhalalakkhaṇā paṭhavītiādinā vitthārato namanalakkhaṇaṁ
nāmaṁ ruppanalakkhaṇaṁ rūpantiādinā saṅkhepato ca pariggaho
paccattalakkhaṇādivasena paricchijja gahaṇaṁ dukkhasaccavavatthānaṁ
diṭṭhivisuddhi nāma nāmarūpato añño attā nāma natthīti dassanato
diṭṭhi ca attadiṭṭhimalavisodhanato visuddhi cāti katvā.
paccayapariggahoti nāmarūpañca 1- paṭisandhiyaṁ tāva
avijjātaṇhāupādānakammahetuvasena nibbattati pavattiyañca rūpaṁ
kammacittautuāhārapaccayavasena nāmañca cakkhurūpādinissayārammaṇādi-
paccayavasena visesato ca yonisomanasikārādicatukkasampattiyā
kusalaṁ tabbipariyāyena akusalaṁ kusalākusalavasena vipāko bhavaṅgādivasena
āvajjanaṁ khīṇāsavasantānavasena kriyājavanañca 2- uppajjatīti

footnote: 1. sī. ma. nāmañca rūpañca. 2. sī. ma. kriyājavanaṁ āvajjanañca.

page number: 270

evaṁ sādhāraṇāsādhāraṇavasena tīsu addhāsu nāmarūpappavattiyā
paccakkhādisiddhassa kammādipaccayassa pariggahaṇaṁ samudayasaccavavatthānaṁ
kaṅkhāvitaraṇavisuddhi nāma ahosiṁ nu kho ahamatītamaddhānantiādikāya
soḷasavidhāya satthari kaṅkhātiādikāya aṭṭhavidhāya ca kaṅkhāya
vitaraṇato atikkamanato kaṅkhāvitaraṇā ahetuvisamahetudiṭṭhimalavisodhanato 1-
visuddhi cāti katvā.
tato paccayapariggahato paraṁ tathā pariggahitesu
paccattalakkhaṇādivavatthānavasena paccayavavatthānavasena ca pariggahitesu
lokuttaravajjesu tibhūmipariyāpannesu nāmarūpesu atītādibhedabhinnesu
khandhādinayamārabbha pañcakkhandhachadvārachaḷārammaṇachadvārappavattadhammādivasena
āgataṁ khandhādinayamārabbha kalāpavasena piṇḍavasena saṅkhipitvā
yaṁ atīte jātaṁ rūpaṁ taṁ atīteyeva niruddhaṁ yaṁ anāgate bhavissati 2-
rūpaṁ tampi tattheva nirujjhissati yaṁ paccuppannaṁ taṁ anāgataṁ appatvā
ettheva nirujjhissati 3- tathā ajjhattabahiddhāsukhumaoḷārikahīnapaṇītarūpādayo
tasmā aniccaṁ attādivasena na icchitabbaṁ 4- anupagantabbaṁ
khayatthena khayagamanato dukkhaṁ bhayatthena bhayakaraṇato anattā
asārakatthena attasārādiabhāvenāti ca cakkhuṁ aniccaṁ .pe.
mano rūpaṁ .pe. dhammā cakkhuviññāṇaṁ .pe. manoviññāṇaṁ
aniccaṁ dukkhaṁ anattāti ādinā atītādiaddhānavasena atītādisantānavasena
atītādikkhaṇavasena ca sammasanañāṇena hutvāabhāvaudayabbaya-
paṭipīḷanāvasavattanākārasaṅkhātalakkhaṇattayasammasanavasappavattena

footnote: 1. sī. ma. ahetka.... 2. sī. bhāvīrūpaṁ. ma. bhāvitaṁ. 3. sī. ma. nirujjhati.
footnote: 4. sī. ma. na iccaṁ. chaṭṭhaparicchedavaṇṇanāyampi niccadhuvasabhāvena na
footnote: iccaṁ...aniccanti vuttaṁ.

page number: 271

kalāpasammasanañāṇena lakkhaṇattayaṁ sammasantassa parimajjantassa
sammasanañāṇe pana uppanne puna tesveva saṅkhāresu
avijjāsamudayā rūpasamudayo taṇhākammāahārasamudayā rūpasamudayo tathā
avijjānirodhā rūpanirodho taṇhākammāahāranirodhā rūpanirodhoti
evaṁ rūpakkhandhe vedanāsaññāsaṅkhārakkhandhesupi āhāraṁ apanetvā
phassasamudayā phassanirodhāti ca evaṁ phassaṁ pakkhipitvā viññāṇakkhandhe
nāmarūpasamudayā nāmarūpanirodhāti nāmarūpaṁ pakkhipitvā paccayasamudayavasena
paccayanirodhavasena ca paccaye anāmasitvā paccuppannakkhaṇesu
nibbattilakkhaṇamattassa vipariṇāmalakkhaṇamattassa ca dassanena
khaṇavasena cāti ekekasmiṁ khandhe paccayavasena catudhā khaṇavasena ekadhā
cāti pañcadhā udayaṁ pañcadhā vayanti dasadasaudayabbayadassanavasena
samapaññāsākārehi udayabbayañāṇena udayabbayaṁ samanupassantassa
āraddhavipassakassa yogino vipassanācittasamuṭṭhāno sarīrato
niccharaṇālokasaṅkhāto obhāso vipassanācittasahajātā
khuddakādipañcavidhā pīti tathā kāyacittadarathavūpasamanalakkhaṇā kāyacittavasena
duvidhā passaddhi balavasaddhindriyasaṅkhāto adhimokkho
sammappadhānakiccasādhako viriyasambojjhaṅgasaṅkhāto paggaho atipaṇītaṁ sukhaṁ
indavisaṭṭhavajirasadisaṁ tilakkhaṇavipassanābhūtaṁ ñāṇaṁ satipaṭṭhānabhūtā
cirakatādianussaraṇasamatthā upaṭṭhānasaṅkhātā sati sammappavattavipassanāsahajātā
upekkhāsambojjhaṅgabhūtā tatramajjhattupekkhā
manodvāre āvajjanupekkhā cāti duvidhāpi upekkhāti 1- obhāsādīsu

footnote: 1. sabbattha potthakesu yebhuyyena itisaddo natthi.

page number: 272

navasu uppannesu na vata me ito pubbe evarūpo obhāso
uppannapubbotiādinā nayena tattha ālayaṁ kurumānā sukhumataṇhā
rūpanikanti cāti obhāsādīsu dasasu vipassanūpakilesesu uppannesu
na vata me evarūpā obhāsādayo uppannapubbā addhā
maggappattosmi phalappattosmīti aggahetvā ime obhāsādayo
taṇhāmānavatthutāya na maggo athakho vipassanāupakilesā eva
tabbinimuttaṁ pana vīthipaṭipannaṁ vipassanāñāṇaṁ maggoti evaṁ maggalakkhaṇassa
vavatthānaṁ nicchayanaṁ maggāmaggassa jānanato dassanato amagge
maggasaññāvisodhanato ca maggāmaggañāṇadassanavisuddhi nāma.
yāvānulomāti yāva saccānulomañāṇā. nava
vipassanāñāṇānīti khandhānaṁ udayañca vayañca jānanakaṁ udayabbayañāṇaṁ udayaṁ
muñcitvā 1- bhaṅgamattānupekkhaṁ bhaṅgañāṇaṁ bhaṅgavasena upaṭṭhitānaṁ
sīhādīnaṁ viya bhāyitabbākārānupekkhakaṁ bhayañāṇaṁ tathānupekkhitānaṁ
ādittagharassa viya ādīnavākārānupekkhakaṁ ādīnavañāṇaṁ
diṭṭhādīnavesu nibbindanavasena pavattaṁ nibbedañāṇaṁ jālādito macchādiko 2-
viya tehi tehi tebhūmikadhammehi muñcitukamyatāvasena pavattaṁ
muñcitukamyatāñāṇaṁ muñcanupāyasampādanatthaṁ diṭṭhādīnavesupi samuddasakuṇī 3-
viya punappunaṁ sammasanavasappavattaṁ paṭisaṅkhānupassanāñāṇaṁ
cattabhariyo puriso viya diṭṭhādīnavesu tesu saṅkhāresu upekkhanākārappavattaṁ
saṅkhārupekkhāñāṇaṁ aniccādilakkhaṇavisayatāya heṭṭhā pavattānaṁ
aṭṭhannaṁ vipassanāñāṇānaṁ uddhaṁ maggakkhaṇe adhigantabbānaṁ

footnote: 1. ma. muccitvā. 2. sī. ma. macchādikā. 3. samuddasakuṇī samudde gacchantī
footnote: kākīti yojanā. aññattha panesā disākākoti vuccati.

page number: 273

sattatiṁsabodhipakkhiyadhammānañca anulomato maggavīthiyaṁ gotrabhūto pubbe
pavattaṁ saccānulomikañāṇasaṅkhātaṁ navamaṁ anulomañāṇanti imāni
nava ñāṇāni ñāṇadassanavisuddhiyā paṭipadābhāvato tilakkhaṇajānanatthena
paccakkhato dassanatthena paṭipakkhato visuddhattā ca
paṭipadāñāṇadassanavisuddhi nāma.
chavisuddhinayo.
vipassanāya paripāko saṅkhārupekkhāñāṇaṁ taṁ āgamma paṭicca.
idāni appanā uppajjissatīti idāni appanāsaṅakhāto lokuttaramaggo
uppajjissatīti vattabbakkhaṇe. yaṅkiñcīti saṅkhārupekkhāya
gahitesu tīsu ekaṁ yaṅkiñci. vipassanāya matthakappattiyā sikhappattā
anulomañāṇasahitāya sānulomā. sā eva saṅkhāresu udāsīnattā
saṅkhārupekkhā yathānurūpaṁ apāyādito saṅkhāranimittato ca vuṭṭhahanato
vuṭṭhānasaṅkhātaṁ maggaṁ gacchatīti vuṭṭhānagāminī. abhisambhontanti
pāpuṇantaṁ. parijānantoti ettakaṁ dukkhaṁ na ito ūnādhikanti
paricchijja jānanto. sacchikarontoti ārammaṇakaraṇavasena
paccakkhaṁ karonto. maggasaccabhāvanāvasenāti maggasaccasaṅkhātassa
sampayuttamaggaṅgasaṅkhātassa catutthasaccassa sahajātādipaccayo hutvā
vaḍḍhanavasena. ekasseva ñāṇassa catukiccasādhanaṁ padīpādīnaṁ
vaṭṭiḍāhādicatukiccadassanato yo bhikkhave dukkhaṁ passatītiādiāgamato
ca sampaṭicchitabbaṁ.

page number: 274

dve tīṇi phalacittāni pavattitvāti magguppattiyā anurūpato
dve vā tīṇi vā phalacittāni apanītaggimhi ṭhāne uṇhattanibbāpanatthāya
ghaṭehi abhisañciyamānamudakaṁ viya samucchinne kilesepi
santāne darathapaṭippassambhakāni hutvā pavattitvā. tesaṁ pavattiyāti
vuttaṁ hoti. paccavekkhaṇañāṇānīti maggaphalādivisayāni
kāmāvacarañāṇāni yāni sandhāya vimuttasmiṁ vimuttamiti ñāṇaṁ hotīti vuttaṁ.
idāni paccavekkhaṇāya bhūmiṁ dassetuṁ maggaṁ phalañcātiādi
vuttaṁ. tattha imināhaṁ 1- maggenāgatoti maggañca paccavekkhati.
tato ayaṁ nāma me ānisaṁso laddhoti tassa phalaṁ. tato
ayaṁ nāma me dhammo ārammaṇato sacchikatoti nibbānañca
paṇḍito paccavekkhati. tato ime nāma me kilesā pahīnāti
pahīnakilese. ime nāma avasiṭṭhāti avasiṭṭhakilese. paccavekkhati
vā na vāti koci sekkho paccavekkhati koci na paccavekkhati.
tattha kāmāvacaroti 2- adhippāyo.
tathāhi mahānāmasakyo ko su nāma me bhante dhammo
ajjhattaṁ appahīnoti 3- appahīne kilese pucchi. arahato pana
avasiṭṭhakilesapaccavekkhaṇaṁ natthi sabbakilesānaṁ pahīnattā. tasmā
tiṇṇaṁ sekkhānaṁ paṇṇarasa arahato cattārīti ekūnavīsatipaccavekkhaṇañāṇānīti
daṭṭhabbaṁ. chabbisuddhikkamenāti sīlacittavisuddhivasena
mūlabhūtānaṁ dvinnaṁ diṭṭhivisuddhiādīnaṁ vasena sarīrabhūtānaṁ catunnanti

footnote: 1. sī. ma. iminā vatāhaṁ. 2. sī. ma. kāmacāro. 3. ma. mū. 12/179.

page number: 275

etāsaṁ channaṁ visuddhīnaṁ kamena. catunnaṁ saccānaṁ jānanato
paccavekkhaṇakaraṇato 1- kilesamalehi visuddhattā ca ñāṇadassanavisuddhi
nāma. etthāti vipassanākammaṭṭhāne.
sattavisuddhiniddeso.
tatthāti tasmiṁ uddese. saṅkhāresu yo attābhiniveso
kammassa kārako phalassa ca vedako eso me attāti evaṁ
abhiniveso daḷhaggāho taṁ muñcantī anattāti pavattā anupassanāva
attasuññatākārānupassanato suññatānupassanā nāma vimokkhamukhaṁ
paṭipakkhato vimuttivasena vimokkhasaṅkhātassa lokuttaramaggaphalassa dvāraṁ
hoti. saṅkhāresu aniccanti pavattā anupassanā anicce niccanti
pavattaṁ saññācittadiṭṭhivipallāsasaṅkhātaṁ vipallāsanimittaṁ muñcantī
pajahantī vipallāsanimittarahitākārānupassanato animittānupassanā nāma
vimokkhamukhaṁ hotīti sambandho. dukkhanti pavattā anupassanā saṅkhāresu
etaṁ mama etaṁ sukhantiādinā nayena pavattaṁ kāma bhavataṇhāsaṅkhātaṁ
taṇhāpaṇidhiṁ taṇhāpatthanaṁ muñcantī dukkhākāradassanena pariccajantī
paṇidhirahitākārānupassanato appaṇihitānupassanā nāma.
tasmāti yasmā etāsaṁ tissannaṁ etāni tīṇi nāmāni
tasmā yadi vuṭṭhānagāminīvipassanā anattato vipassati. maggo
suññato nāma vimokkho hoti āgamanavasena laddhanāmattā.

footnote: 1. katthaci paccakkhakaraṇatoti dissati.

page number: 276

vipassanāgamanavasenāti vipassanāsaṅkhātāgamanavasena. āgacchati etena
maggo phalañcāti vipassanāmaggo idhāgamanaṁ nāma. yathāvuttanayenāti
pubbe vuttānattānupassanādivasena. yathāsakaṁ phalamuppajjamānānampīti
yathāladdhamaggassa phalabhūtaṁ attano attano phalaṁ uppajjamānampi
maggāgamanavasena alabhitvā vipassanāgamanavaseneva tīṇi nāmāni labhati
tadā maggappavattiabhāvena tassa dvārabhāvāyogato. ālambanavasenāti
sabbasaṅkhārasuññattā saṅkhāranimittarahitattā taṇhāpaṇidhirahitattā
ca suññatānimittappaṇihitanāmavantaṁ nibbānaṁ ārabbha
pavattattā tassa vasena. sarasavasenāti rāgādisuññattā
rūpanimittādiārammaṇarahitattā kilesapaṇidhirahitattā attano guṇavasena.
sabbatthāpīti maggavīthiyaṁ phalasamāpattivīthiyañca. sabbesampīti
maggassa phalassapi.
sattakkhattuṁ satta vāre 1- kāmasugatiyaṁ paṭisandhiggahaṇaṁ paramaṁ
etassāti sattakkhattuparamo. na pana aṭṭhamādikāmabhavaṅgāmīti 2-
adhippāyo. yaṁ sandhāya vuttaṁ na te bhavaṁ aṭṭhamamādiyantīti.
rūpārūpasugatibhavaṁ pana sattavārato parampi gacchatīti ācariyā.
rāgadosamohānanti mohaggahaṇaṁ rāgadosekaṭṭhamohaṁ sandhāyāti daṭṭhabbaṁ.
khīṇā cattāro āsavā etassāti khīṇāsavo. dakkhiṇārahesu
aggattā aggadakkhiṇeyyo.
sabbesampīti catunnampi ariyapuggalānaṁ. cittacetasikānaṁ
appavattisaṅkhātassa nirodhassa samāpatti nirodhasamāpatti diṭṭheva

footnote: 1. sī. ma. sattasu vāresu. 2. ma. aṭṭhamakārāmiti.

page number: 277

dhamme cittanirodhaṁ patvā viharaṇaṁ. anāgāmīnañcāti
kāmarūpabhavaṭṭhānaṁ aṭṭhasamāpattilābhīnameva anāgāmīnaṁ. tathā
khīṇāsavānañca. tatthāti nirodhasamāpattiyaṁ. yāvākiñcaññāyatanaṁ
gantvāti evaṁ samathavipassanānaṁ yuganaddhabhāvāpādanavasena
yāvākiñcaññāyatanaṁ tāva gantvā. adhiṭṭheyyādikanti kāyapaṭibaddhaṁ
ṭhapetvā visuṁ visuṁ ṭhitacīvarādiparikkhāragehādīnaṁ 1- aggiādinā
avināsanādhiṭṭhānaṁ saṅghapaṭimānanasatthupakkosanānaṁ puretaraṁ vuṭṭhānaṁ
sattāhabbhantare āyusaṅkhārappavattiolokananti catubbidhaṁ adhiṭṭhānādikaṁ
pubbakiccaṁ katvā. paṭipattirasassādanti jhānasukhaphalasukhādibhedaṁ
samathavipassanāpaṭipattirasassādaṁ.
iti abhidhammatthavibhāviniyā nāma abhidhammatthasaṅgahavaṇṇanāya
navamaparicchedavaṇṇanā niṭṭhitā.
--------------
pakaraṇāvasānavaṇṇanā
cārittena kulācārena sobhite visālakule udayo nibbatti
yassa. tena. kammādivisayāya saddhāya abhivuddho parisuddho ca
dānasīlādiguṇānaṁ udayo yassa. tena. nambavhayena nambanāmakena
upāsakena parānukampaṁ sāsane sukhotaraṇaparipācanalakkhaṇaṁ parānuggahaṁ [2]-
patthetvā yaṁ pakaraṇaṁ patthitaṁ abhiyācitaṁ taṁ ettāvatā pariniṭṭhitanti
yojanā. tena pakaraṇappasutena vipulena puññena paññāvadātena

footnote: 1. sī. ma. ṭhapita.... 2. sī. ma. paṇidhāyāti atthi.

page number: 278

ariyamaggapaññāparisuddhena sīlādiguṇena sobhitā tatoyeva lajjino
bhikkhū dhaññānaṁ adhivāsabhūtaṁ uditoditaṁ accantappasiddhaṁ tu mūlasomaṁ
nāma vihāraṁ puññavibhavassa udayasaṅkhātāya maṅgalatthāya āyugantaṁ
maññantu. tattha nivāsino bhikkhū īdisā hontūti adhippāyo.
niṭṭhitāyaṁ abhidhammatthavibhāvinī nāma abhidhammatthasaṅgahaṭīkā.
ramme pulatthinagare nagarādhirāje
raññā parakkamabhujena mahābhujena
kārāpite vasati jetavane vihāre
yo rammahammiyavarūpavanābhirāme.
sampannasīladamasaṁyamatositehi
sammānito vasigaṇehi guṇākarehi
patto munindavacanādisunekagaṇṭha- 1-
jātesu cācariyataṁ mahitaṁ vidūhi.
Ñāṇānubhāvamiha yassa ca sūcayantī
saṁvaṇṇanā ca vinayaṭṭhakathādikānaṁ
sāratthadīpanimukhā madhuratthasāraṁ
sandīpanena sujanaṁ paritosayantī.
tassānukampamavalambiya sāriputta-
therassa thāmagatasāraguṇākarassa
yonekagaṇṭhavisayaṁ paṭutaṁ alatthaṁ
tassesa ñāṇavibhavo vibhavekahetu.

footnote: 1. ma. munindavacanādisvanekagaṇṭha-.

page number: 279

sohametassa saṁsuddha- vāyāmassānubhāvato
addhā sāsanadāyādo hessaṁ metteyyasatthuno.
jotayantaṁ tadā tassa sāsanaṁ suddhamānasaṁ
passeyyaṁ sakkareyyañca garuṁ me sārisambhavaṁ.
dinehi catuvīsehi ṭīkāyaṁ niṭṭhitā yathā
tathā kalyāṇasaṅkappā sīghaṁ ijjhantu pāṇinanti.
pakaraṇāvasānavaṇṇanā niṭṭhitā 1-.
abhidhammatthavibhāvinī nāma abhidhammatthasaṅgahaṭīkā
samattā.
-----------

footnote: 1. sī. iti bhadantasārīputtamahātherassa sissena racitā abhidhammatthavibhāvinī nāma
footnote: abhidhammatthasaṅgahaṭīkā niṭṭhitā. ma. abhidhammatthavibhāvanī.

