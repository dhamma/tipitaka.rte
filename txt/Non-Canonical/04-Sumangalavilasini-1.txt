
page number: 001

sumaṅgalavilāsinī
dīghanikāyaṭṭhakathā
sīlakkhandhavaggavaṇṇanā
------------------
namo tassa bhagavato arahato sammāsambuddhassa.
ganthārambhakathā
karuṇāsītalahadayaṁ paññāpajjotavihatamohatamaṁ
sanarāmaralokagaruṁ vande sugataṁ gativimuttaṁ.
buddhopi buddhabhāvaṁ bhāvetvā ceva sacchikatvā ca
yaṁ upagato gatamalaṁ 1- vande tamanuttaraṁ dhammaṁ.
sugatassa orasānaṁ puttānaṁ mārasenamathanānaṁ
aṭṭhannampi ca samūhaṁ sirasā vande ariyasaṁghaṁ.
iti me pasannamatino ratanattayavandanāmayaṁ puññaṁ
yaṁ suvihatantarāyo hutvā tassānubhāvena
dīghassa dīghasuttaṅ- kitassa nipuṇassa āgamavarassa
buddhānubuddhasaṁvaṇ- ṇitassa saddhāvahaguṇassa
atthappakāsanatthaṁ aṭṭhakathā ādito vasīsatehi 2-
pañcahi yā saṅgītā anusaṅgītā ca pacchāpi
sīhaḷadīpampana ā- bhatātha vasinā mahāmahindena
ṭhapitā sīhaḷabhāsāya dīpavāsīnamatthāya
apanetvāna tatohaṁ sīhaḷabhāsaṁ manoramaṁ bhāsaṁ
tantinayānucchavikaṁ āropento vigatadosaṁ
samayaṁ avilomento therānaṁ theravaṁsapadipānaṁ 3-

footnote: 1 ka. vigatamalaṁ 2 chaßēáa,i. vasisatehi 3 ka. theravaṁsappadīpānaṁ, sī. theravaṁsapadīpānaṁ

page number: 002

sunipuṇavinicchayānaṁ mahāvihāre nivāsīnaṁ
hitvā punappunāgata- matthaṁ atthaṁ pakāsayissāmi
sujanassa ca tuṭṭhatthaṁ ciraṭṭhitatthañca dhammassa
sīlakathā dhutadhammā kammaṭṭhānāni ceva sabbāni
cariyāvidhānasahito jhānasamāpattivitthāro
sabbā ca abhiññāyo paññāsaṅkalavinicchayo 1- ceva
khandha 2- dhātāyatanin- driyāni ariyāni ceva cattāri
saccāni paccayākā- radesanā suparisuddhanipuṇanayā
avimuttatantimaggā vipassanābhāvanā ceva
iti pana sabbaṁ yasmā visuddhimagge mayā suparisuddhaṁ
vuttaṁ tasmā bhiyyo na taṁ 3- idha vicārayissāmi.
majjhe visuddhimaggo esa catunnaṁpi āgamānañhi
ṭhatvā pakāsayissati tattha yathābhāsitaṁ atthaṁ
icceva kato tasmā tampi gahetvāna saddhimetāya
aṭṭhakathāya vijānatha dīghāgamanissitaṁ atthanti.
-----------------------
nidānakathā
tattha dīghāgamo nāma sīlakkhandhavaggo mahāvaggo pāṭikavaggoti 4- vaggato
tivaggo hoti, suttato catuttiṁsasuttasaṅgaho. tassa 5- vaggesu sīlakkhandho 6-
ādi, suttesu brahmajālaṁ. brahmajālassāpi "evamme sutan"ti ādikaṁ āyasmatā
ānandena paṭhamamahāsaṅgītikāle vuttaṁ nidānamādi.
paṭhamamahāsaṅgītikathā
paṭhamamahāsaṅgīti nāma cesā kiñcāpi vinayapiṭake tantimārūḷhā,
nidānakosallatthaṁ pana idhāpi evaṁ veditabbā:-

footnote: 1 ka. paññāsakalanicchayo, sī. paññāsaṅkhalananicchayo, ma. paññāsaṅgahanicchayo
footnote: 2 chaßēéa. khandhā dhātāyatanin 3 ka. netaṁ
footnote: 4 ka. pātiyavaggoti, chaßēéa. pāthikavaggoti 5 ka. tesu 6 chaßēéa. sīlakkhandhavaggo

page number: 003

dhammacakkappavattanañhi ādiṁ katvā yāva subhaddaparibbājakavinayanā katabuddhakicce
kusinārāyaṁ upavattane mallānaṁ sālavane yamakasālānamantare visākhapuṇṇamīdivase 1-
paccūsasamaye anupādisesāya nibbānadhātuyā parinibbute bhagavati lokanāthe bhagavato
dhātubhājanadivase sannipatitānaṁ sattannaṁ bhikkhusatasahassānaṁ saṁghatthero āyasmā
mahākassapo sattāhaparinibbute bhagavati subhaddena vuḍḍhapabbajitena "alaṁ āvuso mā
socittha, mā paridevittha, sumuttā mayaṁ tena mahāsamaṇena, upaddutā ca homa `idaṁ vo
kappati, idaṁ vo na kappatī'ti, idāni pana mayaṁ yaṁ icchissāma, taṁ karissāma. yaṁ na
icchissāma, na taṁ karissāmā"ti 2- vuttavacanamanussaranto, īdisassa ca
saṁghasannipātassa puna dullabhabhāvaṁ maññamāno "ṭhānaṁ kho panetaṁ vijjati, yaṁ pāpabhikkhū
`atītasatthukaṁ pāvacanan'ti maññamānā pakkhaṁ labhitvā nacirasseva saddhammaṁ
antaradhāpeyyuṁ. yāva ca dhammavinayo tiṭṭhati, tāva anatītasatthukameva pāvacanaṁ hoti.
vuttañhetaṁ bhagavatā:-
`yo vo ānanda mayā dhammo ca vinayo ca desito paññatto,
so vo mamaccayena satthā'ti. 3-
yannūnāhaṁ dhammañca vinayañca saṅgāyeyyaṁ, yathayidaṁ sāsanaṁ addhaniyaṁ
assa ciraṭṭhitikaṁ.
yañcāhaṁ bhagavatā:-
`dhāressasi pana me tvaṁ kassapa sāṇāni paṁsukūlāni nibbasanānī'ti 4-
vatvā cīvare sādhāraṇaparibhogena, `ahaṁ bhikkhave yāvadeva 5- ākaṅkhāmi vivicceva
kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ
upasampajja viharāmi, kassapopi bhikkhave yāvadeva ākaṅkhati vivicceva kāmehi vivicca
akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja
viharatī'ti 6- evamādinā nayena navānupubbavihārachaḷabhiññādibhede uttarimanussadhamme
attanā samasamaṭṭhapanena ca anuggahito, tathā ākāse pāṇiṁ cāletvā
alaggacittatāya ceva candopamapaṭipadāya ca pasaṁsito, tassa kimaññaṁ ānaṇayaṁ 7- bhavissati.

footnote: 1 chaßēéa. sī.i. visākhapuṇṇamadivase 2 suttanta. 2/232 mahāparinibbānasutta
footnote: 3 suttanta. 2/216 mahāparinibbānasutta 4 suttanta. 8/154 cīvarasutta
footnote: 5 chaßēáa;i. yāvade 6 suttanta. 8/152 jhānābhiññasutta 7 chaßēáa;i. āṇaṇyaṁ

page number: 004

nanu maṁ bhagavā rājā viya sakakavacaissariyānuppadānena attano kulavaṁsappatiṭṭhāpakaṁ
puttaṁ `saddhammavaṁsappatiṭṭhāpako me ayaṁ bhavissatī'ti mantvā iminā asādhāraṇena
anuggahena anuggahesi, imāya ca uḷārāya pasaṁsāya pasaṁsī"ti cintayanto
dhammavinayasaṅgāyanatthaṁ bhikkhūnaṁ ussāhaṁ janesi. yathāha:-
"atha kho āyasmā mahākassasapo bhikkhū āmantesi `ekamidāhaṁ āvuso
samayaṁ pāvāya kusināraṁ addhānamaggapaṭipanno mahatā bhikkhusaṁghena saddhiṁ pañcamattehi
bhikkhusatehī"ti sabbaṁ subhaddakaṇḍaṁ 1- vitthārato veditabbaṁ. atthaṁ panassa
mahāparinibbānāvasāne āgataṭṭhāneyeva kathayissāma.
tato paraṁ āha:-
"handa mayaṁ āvuso dhammañca vinayañca saṅgāyāma, pure adhammo
dippati, dhammo paṭibāhīyati, pure avinayo dippati, vinayo paṭibāhīyati, pure
adhammavādino balavanto honti, dhammavādino dubbalā honti, pure avinayavādino
balavanto honti, vinayavādino dubbalā hontī"ti.
te bhikkhū āhaṁsu "tenahi bhante thero bhikkhū uccinatū"ti. thero
pana sakalanavaṅgasatthusāsanapariyattidhare puthujjanasotāpannasakadāgāmianāgāmisukkhavipassaka-
khīṇāsavabhikkhū anekasate anekasahasse ca vajjetvā tipiṭakasabbapariyattippabhedadhare
paṭisambhidappatte mahānubhāve yebhuyyena bhagavatā 2- etadaggaṁ āropite tevijjādibhede
khīṇāsavabhikkhūyeva ekūnapañcasate pariggahesi, ye sandhāya idaṁ vuttaṁ "atha kho
āyasmā mahākassapo ekenūnāni pañca arahantasatāni uccinī"ti.
kissa pana thero ekenūnamakāsīti? āyasmato ānandattherassokāsakaraṇatthaṁ.
tenāhāyasmatā sahāpi vināpi na sakkā dhammasaṅgītiṁ kātuṁ. so
hāyasmā sekkho sakaraṇīyo, tasmā sahāpi na sakkā. yasmā panassa kiñci
dasabaladesitaṁ suttageyyādikaṁ appaccakkhaṁ nāma natthi. yathāha:-
"dvāsīti buddhato gaṇhiṁ dvesahassāni bhikkhuto
caturāsītisahassāni ye me dhammā pavattino"ti. 3-
tasmā vināpi na sakkā.

footnote: 1 vinayu. 7/437 2 chaßēéa. bhagavato 3 suttanta. 18/1027 theragāthā

page number: 005

yadi evaṁ sekkhopi samāno dhammasaṅgītiyā bahukārattā therena
uccinitabbo assa, atha kasmā na uccinitoti? parūpavādavivajjanato. thero hi
āyasmante ānande ativiya vissattho ahosi, tathā hi naṁ sirasmiṁ palitesu
jātesupi "na vāyaṁ kumārako mattamaññāsī"ti 1- kumārakavādena ovadati. sakyakulappasuto
cāyasmā tathāgatassa bhātā cūḷapitu putto. tattha keci bhikkhū chandāgamanaṁ viya
maññamānā "bahū asekkhapaṭisambhidappatte bhikkhū ṭhapetvā ānandaṁ sekkhapaṭisambhidap-
pattaṁ thero uccinī"ti upavadeyyuṁ, taṁ parūpavādaṁ parivajjanto "ānandaṁ vinā
dhammasaṅgīti na sakkā kātuṁ, bhikkhūnaṁyeva naṁ anumatiyā gahessāmī"ti na uccini.
atha sayameva bhikkhū ānandassatthāya theraṁ yāciṁsu. yathāha:-
"bhikkhū āyasmantaṁ mahākassapaṁ etadavocuṁ `ayaṁ bhante āyasmā
ānando kiñcāpi sekkho, abhabbo chandā dosā bhayā mohā agatiṁ gantuṁ,
bahu cānena bhagavato santike dhammo ca vinayo ca pariyatto, tenahi bhante
thero āyasmantaṁpi ānandaṁ uccinatū"ti. atha kho āyasmā mahākassapo āyasmantaṁpi
ānandaṁ uccinī"ti. 2-
evaṁ bhikkhūnaṁ anumatiyā uccinitena tenāyasmatā saddhiṁ pañca therasatāni
ahesuṁ.
atha kho therānaṁ bhikkhūnaṁ etadahosi "kattha nukho mayaṁ dhammañca vinayañca
saṅgāyeyyāmā"ti? atha kho therānaṁ bhikkhūnaṁ etadahosi "rājagahaṁ jo mahāgocaraṁ
pahūtasenāsanaṁ, yannūna mayaṁ rājagahe vassaṁ vasantā dhammañca vinayañca saṅgāyeyyāma,
na aññe bhikkhū rājagahe vassaṁ upagaccheyyun"ti. 3-
kasmā pana nesaṁ etadahosi? idaṁ pana amhākaṁ thāvarakammaṁ, koci
visabhāgapuggalo saṁghamajjhaṁ pavisitvā ukkoṭeyyāti. athāyasmā mahākassapo
ñattidutiyena kammena sāvesi.:-
"suṇātu me āvuso saṁgho, yadi saṁghassa pattakallaṁ, saṁgho imāni
pañca bhikkhusatāni sammanneyya `rājagahe vassaṁ vasantāni dhammañca vinayañca
saṅgāyituṁ, na aññehi bhikkhūhi rājagahe vassaṁ vasitabban'ti. esā ñatti.

footnote: 1 suttanta. 8/154 cīvarasutta 2 vinayu. 7/437 3 vinayu. 7/437

page number: 006

suṇātu me āvuso saṁgho, saṁgho imāni pañca bhikkhusatāni sammannati
`rājagahe vassaṁ vasantāni dhammañca vinayañca saṅgāyituṁ, na aññehi bhikkhūhi
rājagahe vassaṁ vasitabban'ti. yassāyasmato khamati imesaṁ pañcannaṁ bhikkhusatānaṁ
sammati `rājagahe vassaṁ vasantānaṁ dhammañca vinayañca saṅgāyituṁ, na aññehi
bhikkhūhi rājagahe vassaṁ vasitabban'ti, so tuṇhassa. yassa na khamati, so bhāseyya.
sammatāni saṁghena imāni pañca bhikkhusatāni `rājagahe vassaṁ vasantāni
dhammañca vinayañca saṅgāyituṁ, na aññehi bhikkhūhi rājagahe vassaṁ vasitabban'ti,
khamati saṁghassa, tasmā tuṇhī, evametaṁ dhārayāmī"ti.
ayaṁ pana kammavācā tathāgatassa parinibbānato ekavīsatime divase
katā. bhagavā hi visākhapuṇṇamāyaṁ paccūsasamaye parinibbuto, athassa sattāhaṁ
suvaṇṇavaṇṇaṁ sarīraṁ gandhamālādīhi pūjayiṁsu. evaṁ sattāhaṁ sādhukīḷanadivasā nāma
ahesuṁ. tato sattāhaṁ citakāya aggināva jhāyi. 1- sattāhaṁ sattippañjaraṁ katvā
santhāgārasālāyaṁ dhātupūjaṁ kariṁsūti ekavīsatidivasā gatā. jeṭṭhamūlasukkapakkhapañcamiyaṁyeva
dhātuyo bhājayiṁsu. etasmiṁ dhātubhājanadivase sannipatitassa mahābhikkhusaṁghassa subhaddena
vuḍḍhapabbajitena kataṁ anācāraṁ ārocetvā vuttanayeneva ca bhikkhū uccinitvā ayaṁ
kammavācā katā.
imañca pana kammavācaṁ katvā thero bhikkhū āmantesi "āvuso
idāni tumhākaṁ cattālīsa divasā okāso kato, tato paraṁ `ayaṁ nāma no
palibodho atthī'ti vattuṁ na labbhā, tasmā etthantare yassa rogapalibodho vā
ācariyupajjhāyapalibodho vā mātāpitupalibodho vā atthi, pattaṁ vā pana pacitabbaṁ,
cīvaraṁ vā kātabbaṁ, so taṁ palibodhaṁ chinditvā taṁ karaṇīyaṁ karotū"ti.
evañca pana vatvā thero attano pañcasatāya parisāya parivuto
rājagahaṁ gato. aññepi mahātherā attano attano parivāre gahetvā
sokasallasamappitaṁ mahājanaṁ assāsetukāmā taṁ taṁ disaṁ pakkantā. puṇṇatthero 2- pana
sattasatabhikkhuparivāro "tathāgatassa parinibbānaṭṭhānaṁ āgatāgataṁ mahājanaṁ
assāsessāmī"ti kusinārāyameva aṭṭhāsi.

footnote: 1 chaßēéa. agginā jhāyi, i. aggi na jhāyi, ka. aggi nāvajhāyi 2 i. purāṇatthero

page number: 007

āyasmā ānandopi yathā pubbe aparinibbutassa, evaṁ parinibbutassāpi
bhagavato sayameva pattacīvaramādāya pañcahi bhikkhusatehi saddhiṁ, yena sāvatthī, tena
cārikaṁ pakkāmi. gacchato gacchato panassa parivārā bhikkhū gaṇanapathaṁ vītivattā.
tenāyasmatā gatagataṭṭhāne mahāparidevo ahosi. anupubbena pana sāvatthiṁ
anuppatte there sāvatthivāsino manussā "thero kira āgato"ti sutvā gandhamālā-
dihatthā paccuggantvā "nanu 1- bhante ānanda pubbe bhavagatā saddhiṁ āgacchatha,
ajja kuhiṁ bhagavantaṁ ṭhapetvā āgatatthā"ti ādīni vadamānā parodiṁsu. buddhassa
bhagavato parinibbānadivase viya mahāparidevo ahosi.
tatra sudaṁ āyasmā ānando aniccatādipaṭisaṁyuttāya dhammiyā kathāya
taṁ mahājanaṁ saññāpetvā jetavanaṁ pavisitvā dasabalena vasitagandhakuṭiṁ 2- vanditvā
dvāraṁ vivaritvā mañcapīṭhaṁ nīharitvā papphoṭetvā gandhakuṭiṁ sammajjitvā
milātamālākacavaraṁ chaḍḍetvā mañcapīṭhaṁ atiharitvā puna yathāṭṭhāne ṭhapetvā bhagavato
ṭhitakāle karaṇīyavattaṁ sabbamakāsi, kurumāno ca nhānakoṭṭhakasammajjanaudakūpaṭṭhāpanā-
dikālesu gandhakuṭiṁ vanditvā "nanu bhagavā ayaṁ tumhākaṁ nhānakālo, ayaṁ
dhammadesanākālo, ayaṁ bhikkhūnaṁ ovādadānakālo, ayaṁ sīhaseyyākappanakālo, 3- ayaṁ
mukhadhovanakālo"ti ādinā nayena paridevamānova akāsi, 4- yathātaṁ bhagavato
guṇagaṇāmatarasaññutāya patiṭṭhitapemo ceva akhīṇāsavo ca anekesu ca jātisatasahassesu
aññamaññassa upakārasañjanitacittamaddavo. tamenaṁ aññatarā devatā "bhante ānanda
tumhe evaṁ paridevamānā kathaṁ aññe assāsessathā"ti saṁvejesi. so tassā vacanena
saṁviggahadayo santhambhitvā tathāgatassa parinibbānato pabhūti ṭhānanisajjanabahulattā
ussannadhātukaṁ kāyaṁ samassāsetuṁ dutiyadivase khīravirecanaṁ pivitvā vihāreyeva
nisīdi, yaṁ sandhāya subhena māṇavena pahitaṁ māṇavakaṁ etadavoca:- "akālo kho māṇavaka,
atthi me ajja bhesajjamattā pītā, appeva nāma svepi upasaṅkameyyāmā"ti. 5-
dutiyadivase cetakattherena pacchāsamaṇena gantvā subhena māṇavena
puṭṭho imasmiṁ dīghanikāye subhasuttaṁ nāma dasamaṁ suttamabhāsi.

footnote: 1 chaßēéa. sī.i. nanusaddo na dissati 2 ka. vasitagandhakuṭiyaṁ 3 chaßēéa. sīhaseyya-
footnote: kappanakālo, sī. sīhaseyyaṁ kappanakālo 4 ka. ahosi 5 suttanta. 1/447 subhasutta

page number: 008

atha ānandatthero jetavanamahāvihāre khaṇḍaphullapaṭisaṅkharaṇaṁ kārāpetvā
upakaṭṭhāya vassūpanāyikāya bhikkhusaṁghaṁ ohāya rājagahaṁ gato, tathā aññepi
dhammasaṅgāhakā bhikkhūti. evaṁ hi gate te sandhāya idaṁ vuttaṁ "atha kho therā
bhikkhū rājagahaṁ agamaṁsu dhammañca vinayañca saṅgāyitun"ti. te 1- āsāḷhapuṇṇamāyaṁ 2-
uposathaṁ katvā pāṭipadadivase sannipatitvā vassaṁ upagacchiṁsu.
tena kho pana samayena rājagahaṁ parivāretvā aṭṭhārasa mahāvihārā
honti. te sabbepi chaḍḍitapatitauklāpā ahesuṁ. bhagavato hi parinibbāne sabbepi
bhikkhū attano attano pattacīvaramādāya vihāre ca pariveṇe ca chaḍḍetvā agamaṁsu.
tattha katikavattaṁ kurumānā therā "bhagavato vacanapūjanatthaṁ titthiyavādaparimocanatthañca
paṭhamaṁ māsaṁ khaṇḍaphullapaṭisaṅkharaṇaṁ karomā"ti cintesuṁ. titthiyā hi evaṁ vadeyyuṁ
"samaṇassa gotamassa sāvakā satthari ṭhiteyeva vihāre paṭijaggiṁsu, parinibbute chaḍḍesuṁ,
kulānaṁ mahādhanapariccāgo vinassatī"ti. tesañca vādaparimocanatthaṁ cintesunti vuttaṁ
hoti. evaṁ cintayitvā ca pana katikavattaṁ kariṁsu, yaṁ sandhāya vuttaṁ:-
"atha kho therānaṁ bhikkhūnaṁ etadahosi `bhagavatā kho āvuso khaṇḍaphullapaṭisaṅkharaṇaṁ
vaṇṇitaṁ, handa mayaṁ āvuso paṭhamaṁ māsaṁ khaṇḍaphullapaṭisaṅkharaṇaṁ karoma,
majjhimaṁ māsaṁ sannipatitvā dhammañca vinayañca saṅgāyissāmā"ti. 3-
te dutiyadivase gantvā rājadvāre aṭṭhaṁsu. rājā āgantvā vanditvā
"kiṁ bhante āgatatthā"ti attanā kattabbakiccaṁ pucchi. therā aṭṭhārasamahāvihāra-
paṭisaṅkharaṇatthāya hatthakammaṁ paṭivedesuṁ. rājā hatthakammakārake manusse adāsi. therā
paṭhamaṁ māsaṁ sabbavihāre paṭisaṅkharāpetvā rañño ārocesuṁ "niṭṭhitaṁ mahārāja
vihārapaṭisaṅkharaṇaṁ, idāni dhammavinayasaṅgahaṁ karomā"ti. sādhu bhante vissaṭṭhā 4- karotha,
mayhaṁ āṇācakkaṁ, tumhākañca dhammacakkaṁ hotu, āṇāpetha bhante kiṁ karomīti.
saṅgahaṁ karontānaṁ bhikkhūnaṁ sannisajjaṭṭhānaṁ mahārājāti. kattha karomi bhanteti.
vebhārapabbatapasse sattapaṇṇiguhādvāre 5- kātuṁ yuttaṁ mahārājāti. "sādhu bhante"ti

footnote: 1 vinayu. 7/438 2 chaßēéa. āsāḷhīpuṇṇamāyaṁ, i. āsāḷhipuṇṇamāya
footnote: 3 vinayu. 7/438 4 chaßēéa. i. visaṭṭhā, sī. vissatthā
footnote: 5 ka. sattapaṇṇaguhādvāre, sī...guhadvāre

page number: 009

kho rājā ajātasattu vissukammunā 1- nimmitasadisaṁ suvibhattabhittithambhasopānaṁ nānā-
vidhamālākammalatākammavicittaṁ abhibhavantamiva rājabhavanavibhūtiṁ avahasantamiva devavimānasiriṁ
siriyā niketanamiva 2- ekanipātatitthamiva ca devamanussanayanavihaṅgānaṁ lokarāmaṇeyyakamiva
sampiṇḍitaṁ daṭṭhabbasāramaṇḍaṁ maṇḍapaṁ kārāpetvā vividhakusumadāmolambakaviniggalanta-
cāruvitānaṁ nānāratanavicittamaṇikoṭimatalamiva ca naṁ nānāpupphūpahāravicittasupariniṭṭhita-
bhūmikammaṁ brahmavimānasadisaṁ alaṅkaritvā tasmiṁ mahāmaṇḍape pañcasatānaṁ bhikkhūnaṁ
anagghāni pañcakappiyapaccattharaṇasatāni paññapetvā dakkhiṇabhāgaṁ nissāya uttarābhimukhaṁ
therāsanaṁ maṇḍapamajjhepuratthābhimukhaṁ buddhassa bhagavato āsanārahaṁ dhammāsanaṁ paññapetvā
dantakhacitaṁ vījaniñcettha ṭhapetvā bhikkhusaṁghassa ārocāpesi "niṭṭhitaṁ bhante mama
kiccan"ti.
tasmiṁ ca pana divase ekacce bhikkhū āyasmantaṁ ānandaṁ sandhāya
evamāhaṁsu "imasmiṁ bhikkhusaṁghe eko bhikkhu vissagandhaṁ vāyanto vicaratī"ti. thero
taṁ sutvā "imasmiṁ bhikkhusaṁghe añño vissagandhaṁ vāyanto vicaraṇakabhikkhu nāma natthi,
addhā ete maṁ sandhāya vadantī"ti saṁvegaṁ āpajji. ekacce taṁ āhaṁsuyeva "sve
āvuso ānanda sannipāto, tvañca sekkho sakaraṇīyo, tena te na yuttaṁ
sannipātaṁ gantuṁ, appamatto hohī"ti.
atha kho āyasmā ānando "sve sannipāto, na kho pana metaṁ
paṭirūpaṁ, yohaṁ 3- sekkho samāno sannipātaṁ gaccheyyan"ti bahudeva rattiṁ kāyagatāya
satiyā vītināmetvā rattiyā paccūsasamaye caṅkamā orohitvā vihāraṁ pavisitvā
"nipajjissāmī"ti kāyaṁ āvaṭṭesi. 4- dve pādā bhūmito muttā, appattañca sīsaṁ
bimbohanaṁ, etasmiṁ antare anupādāya āsavehi cittaṁ vimucci. ayaṁ hi āyasmā
caṅkamena bahi vītināmetvā visesaṁ nibbattetuṁ asakkonto cintesi "nanu maṁ bhagavā
etadavoca `katapuññosi tvaṁ ānanda, padhānamanuyuñja, khippaṁ hohisi anāsavo"ti. 5-
buddhānañca kathādoso nāma natthi, mama pana accāraddhaṁ vīriyaṁ, tena me cittaṁ
uddhaccāya saṁvattati, handāhaṁ vīriyasamathaṁ 6- yojemī"ti caṅkamā orohitvā

footnote: 1 chaßēéa.i. vissakammunā 2 kaßēéa. jalantamiva, ka. sī. ratanavicitta... 3 chaßēéa.i. yvāhaṁ
footnote: 4 chaßēéa.i, āvajjesi 5 suttanta. 2/207 mahāparinibbānasutta 6 ka. viriyasamataṁ

page number: 010

pādadhovanaṭṭhāne ṭhatvā pāde dhovitvā vihāraṁ pavisitvā mañcake nisīditvā
"thokaṁ vissamissāmī"ti kāyaṁ mañcake apanāmesi, dve pādā bhūmito muttā, sīsaṁ
bimbohanaṁ asampattaṁ, 1- etasmiṁ antare anupādāya āsavehi cittaṁ vimuttaṁ.
catuiriyāpathavirahitaṁ therassa arahattaṁ. 2- tena "imasmiṁ sāsane anipanno anisinno
aṭhito acaṅkamanto ko bhikkhu arahattaṁ patto"ti vutte "ānandatthero"ti
vattuṁ vaṭṭati.
atha therā bhikkhū dutiyadivase pañcamiyaṁ kāḷapakkhassa 3- katabhattakiccā
pattacīvaraṁ paṭisāmetavā dhammasabhāyaṁ sannipatiṁsu. atha kho āyasmā ānando arahā
samāno sannipātaṁ agamāsi. kathaṁ agamāsi? "idānimhi sannipātamajjhaṁ
pavisanāraho"ti haṭṭhatuṭṭhacitto ekaṁsaṁ cīvaraṁ katvā bandhanā muttatālapakkaṁ
viya paṇḍukambale nikkhittajātimaṇi viya vigatabalāhake nabhe samuggatapuṇṇacando
viya bālātapasamphassavikasitareṇupiñjaragabbhaṁ padumaṁ viya ca parisuddhena pariyodātena
sappabhena sassirīkena ca mukhavarena attano arahattappattiṁ ārocayamāno viya
agamāsi. atha naṁ disvā āyasmato mahākassapassa etadahosi "sobhati vata bho
arahattappatto ānando, sace satthā dhāreyya, addhā ajja ānandassa
sādhukāraṁ dadeyya, handadānissāhaṁ satthārā dātabbaṁ sādhukāraṁ dadāmī"ti tikkhattuṁ
sādhukāraṁ adāsi.
majjhimabhāṇakā pana vadanti "ānandatthero attano arahattappattiṁ
ñāpetukāmo bhikkhūhi saddhiṁ na gato, 4- bhikkhū yathāvuḍḍhaṁ attano attano
pattāsane nisīdantā ānandattherassa āsanaṁ ṭhapetvā nisinnā, tattha keci
evamāhaṁsu `etaṁ āsanaṁ kassā'ti. ānandassāti. ānando pana kuhiṁ gatoti.
tasmiṁ samaye thero cintesi `idāni mayhaṁ gamanakālo'ti. tato attano
ānubhāvaṁ dassento paṭhaviyaṁ nimujjitvā attano āsaneyeva attānaṁ dassesī"ti.
ākāsena gantvā nisīdītipi eke. yathā vā tathā vā hotu, sabbatthāpi
taṁ disvā āyasmato mahākassapassa sādhukāradānaṁ 5- yuttameva.

footnote: 1 chaßēéa. bimbohanamappattaṁ 2 i. arahattaṁ ahosi 3 ka.sī. pakkhassa
footnote: 4 chaßēéa. nāgato 5 ka. sādhukārassa dānaṁ

page number: 011

evaṁ āgate pana tasmiṁ āyasmante mahākassapatthero bhikkhū āmantesi
"āvuso kaṁ 1- paṭhamaṁ saṅgāyāma dhammaṁ vā vinayaṁ vā"ti? bhikkhū āhaṁsu "bhante
mahākassapa vinayo nāma buddhasāsanassa āyu, vinaye ṭhite sāsanaṁ ṭhitaṁ nāma
hoti, tasmā paṭhamaṁ vinayaṁ saṅgāyāmā"ti. kaṁ dhuraṁ katvāti? āyasmantaṁ upālinti.
kiṁ ānando nappahotīti? no nappahoti, apica kho pana sammāsambuddho
dharamānoyeva vinayapariyattiṁ nissāya āyasmantaṁ upāliṁ etadagge ṭhapesi "etadaggaṁ
bhikkhave mama sāvakānaṁ bhikkhūnaṁ vinayadharānaṁ yadidaṁ upālī"ti 2- tasmā upālittheraṁ
pucchitvā vinayaṁ saṅgāyāmāti.
tato thero vinayaṁ pucchanatthāya attanāva attānaṁ sammanni.
upālittheropi vissajjanatthāya sammanni. tatrāyaṁ pāli:- atha kho āyasmā
mahākassapo saṁghaṁ ñāpesi
"suṇātu me āvuso saṁgho, yadi saṁghassa pattakallaṁ, ahaṁ upāliṁ
vinayaṁ puccheyyan"ti. āyasmāpi upāli saṁghaṁ ñāpesi:-
"suṇātu me bhante saṁgho, yadi saṁghassa pattakallaṁ, ahaṁ āyasmatā
mahākassapena vinayaṁ puṭṭho vissajjeyyan"ti. evaṁ attānaṁ sammannitvā āyasmā
upāli uṭṭhāyāsanā ekaṁsaṁ cīvaraṁ katvā there bhikkhū vanditvā dhammāsane nisīdi
dantakhacitaṁ vījaniṁ gahetvā. tato mahākassapatthero therāsane nisīditvā āyasmantaṁ
upāliṁ vinayaṁ pucchi "paṭhamaṁ āvuso upāli pārājikaṁ kattha paññattan"ti?
vesāliyaṁ bhanteti. kaṁ ārabbhāti? sudinnaṁ kalandaputtaṁ ārabbhāti. kismiṁ
vatthusminti? methunadhammeti.
atha kho āyasmā mahākassapo āyasmantaṁ upāliṁ paṭhamassa
pārājikassa vatthumpi pucchi, nidānampi pucchi, puggalampi pucchi, paññattimpi
pucchi, anupaññattimpi pucchi, āpattimpi pucchi, anāpattimpi pucchi,
puṭṭho puṭṭho āyasmā upāli vissajjesi.
kiṁ panettha paṭhamapārājike kiñci apanetabbaṁ vā pakkhipitabbaṁ vā
atthi natthīti? apanetabbaṁ natthi. buddhassa hi bhagavato bhāsite apanetabbaṁ nāma

footnote: 1 sī, i. kiṁ, ma, kaṁ āyasmā 2 suttanta. 12/228 etadaggavagga catutthavagga

page number: 012

natthi. na hi tathāgatā ekabyañjanaṁpi niratthakaṁ vadanti, sāvakānaṁ pana devatānaṁ
vā bhāsite apanetabbaṁpi hoti, taṁ dhammasaṅgāhakattherā apanayiṁsu, pakkhipitabbaṁ
pana sabbatthāpi atthi, tasmā yaṁ yattha pakkhipituṁ yuttaṁ, taṁpi pakkhipiṁsuyeva. kiṁ
pana tanti? tena samayenāti vā, tena kho pana samayenāti vā, atha khoti vā, evaṁ
vutteti vā, etadavocāti vā, evamādikaṁ sambandhavacanamattaṁ. evaṁ pakkhipitabbayuttaṁ
pakkhipitvā pana "idaṁ paṭhamapārājikan"ti ṭhapesuṁ. paṭhamapārājike saṅgahamārūḷhe pañca
arahantasatāni saṅgahaṁ āropitanayeneva gaṇasajjhāyamakaṁsu "tena samayena buddho bhagavā
verañjāyaṁ viharatī"ti. tesaṁ sajjhāyāraddhakāleyeva sādhukāraṁ dadamānā viya mahāpaṭhavī
udakapariyantaṁ katvā akampittha.
eteneva nayena sesāni tīṇi pārājikāni saṅgahaṁ āropetvā "idaṁ
pārājikakaṇḍan"ti ṭhapesuṁ. terasa saṁghādisesāni "terasakaṇḍan"ti 1- ṭhapesuṁ. dve
sikkhāpadāni "aniyatānī"ti ṭhapesuṁ. tiṁsa sikkhāpadāni "nissaggiyāni pācittiyānī"ti
ṭhapesuṁ. dvenavuti sikkhāpadāni "pācittiyānī"ti ṭhapesuṁ. cattāri sikkhāpadāni
"pāṭidesanīyānī"ti ṭhapesuṁ. pañcasattati sikkhāpadāni "sekhiyānī"ti ṭhapesuṁ. satta
dhamme "adhikaraṇasamathā"ti ṭhapesuṁ. evaṁ sattavīsādhikāni 2- dve sikkhāpadasatāni
"mahāvibhaṅgo"ti kittetvā ṭhapesuṁ. mahāvibhaṅgāvasānepi purimanayeneva mahāpaṭhavī
akampittha.
tato bhikkhunīvibhaṅge aṭṭha sikkhāpadāni "pārājikakaṇḍaṁ nāma idan"ti
ṭhapesuṁ. sattarasa sikkhāpadāni "sattarasakaṇḍan"ti 3- ṭhapesuṁ. tiṁsa sikkhāpadāni
"nissaggiyāni pācittiyānī"ti ṭhapesuṁ. chasaṭṭhisatasikkhāpadāni "pācittiyānī"ti
ṭhapesuṁ. aṭṭha sikkhāpadāni "pāṭidesanīyānī"ti ṭhapesuṁ. pañcasattati sikkhāpadāni
"sekhiyānī"ti ṭhapesuṁ. satta dhamme "adhikaraṇasamathā"ti ṭhapesuṁ. evaṁ tīṇi
sikkhāpadasatāni cattāri ca sikkhāpadāni "bhikkhunīvibhaṅgo"ti kittetvā "ayaṁ
ubhatovibhaṅgo nāma catusaṭṭhibhāṇavāro"ti ṭhapesuṁ. ubhatovibhaṅgāvasānepi vuttanayeneva
mahāpaṭhavī akampittha. 4-

footnote: 1 chaßēéa. terasakanti 2 sīßēéa. vīsādhikāni
footnote: 3 chaßēéa. sattarasakanti 4 chaßēéa.i. mahāpathavikampo ahosi

page number: 013

eteneva upāyena asītibhāṇavāraparimāṇaṁ khandhakaṁ, pañcavīsatibhāṇavāra-
parimāṇaṁ parivārañca saṅgahaṁ āropetvā "idaṁ vinayapiṭakaṁ nāmā"ti ṭhapesuṁ.
vinayapiṭakāvasānepi vuttanayeneva mahāpaṭhavīkampo ahosi. taṁ āyasmantaṁ upāliṁ
paṭicchāpesuṁ "āvuso imaṁ tuyhaṁ nissitake vācehī"ti. vinayapiṭakasaṅgahāvasāne
upālitthero dantakhacitavījaniṁ nikkhipitvā dhammāsanā orohitvā there bhikkhū
vanditvā attano pattāsane nisīdi.
vinayaṁ saṅgāyitvā dhammaṁ saṅgāyitukāmo āyasmā mahākassapo bhikkhū
pucchi "dhammaṁ saṅgāyantehi kaṁ puggalaṁ dhuraṁ katvā dhammo saṅgāyitabbo"ti?
bhikkhū "ānandattheraṁ dhuraṁ katvā"ti āhaṁsu.
atha kho āyasmā mahākassapo saṁghaṁ ñāpesi:-
"suṇātu me āvuso saṁgho, yadi saṁghassa pattakallaṁ, ahaṁ ānandaṁ
dhammaṁ puccheyyan"ti. 1-
atha kho āyasmā ānando saṁghaṁ ñāpesi:-
"suṇātu me bhante saṁgho, yadi saṁghassa pattakallaṁ, ahaṁ āyasmatā
mahākassapena dhammaṁ puṭṭho vissajjeyyan"ti. 1-
atha kho āyasamā ānando uṭṭhāyāsanā ekaṁsaṁ cīvaraṁ katvā there bhikkhū
vanditvā dhammāsane nisīdi dantakhacitaṁ vījaniṁ gahetvā. atha kho āyasmā mahākassapo
bhikkhū pucchi "kataraṁ āvuso piṭakaṁ paṭhamaṁ saṅgāyāmā"ti? suttantapiṭakaṁ bhanteti.
suttantapiṭake catasso saṅgītiyo, tāsu paṭhamaṁ kataraṁ saṅgītinti? dīghasaṅgītiṁ
bhanteti. dīghasaṅgītiyaṁ catuttiṁsa suttāni tayo vaggā, tesu paṭhamaṁ kataraṁ vagganti?
sīlakkhandhavaggaṁ bhanteti. sīlakkhandhavagge terasa suttantā, tesu paṭhamaṁ kataraṁ
suttanti? brahmajālasuttaṁ nāma bhante tividhasīlālaṅkataṁ nānāvidhamicchājīvakuhana-
lapanādividdhaṁsanaṁ dvāsaṭṭhidiṭṭhijālaviniveṭhanaṁ dasasahassīlokadhātukampanaṁ, taṁ paṭhamaṁ
saṅgāyāmāti.

footnote: 1 vinayu. 7/440

page number: 014

atha kho āyasmā mahākassapo āyasmantaṁ ānandaṁ etadavoca
"brahmajālaṁ āvuso ānanda kattha bhāsitan"ti? antarā ca bhante rājagahaṁ
antarā ca nālandaṁ 1- rājāgārake ambalaṭṭhikāyanti. kaṁ ārabbhāti? suppiyañca
paribbājakaṁ brahmadattañca māṇavanti. kismiṁ vatthusminti? vaṇṇāvaṇṇeti. atha kho
āyasmā mahākassapo āyasmantaṁ ānandaṁ brahmajālassa nidānampi pucchi,
puggalampi pucchi, vatthumpi pucchi. āyasmā ānando vissajjesi. vissajjanā-
vasāne pañca arahantasatāni gaṇasajjhāyamakaṁsu. vuttanayeneva ca paṭhavīkampo ahosi.
evaṁ brahmajālaṁ saṅgāyitvā tato paraṁ "sāmaññaphalaṁ panāvuso
ānanda kattha bhāsitan"ti ādinā nayena pucchāvissajjanānukkamena saddhiṁ
brahmajālena sabbepi terasa suttante saṅgāyitvā "ayaṁ sīlakkhandhavaggo nāmā"ti
kittetvā ṭhapesuṁ.
tadanantaraṁ mahāvaggaṁ, tadanantaraṁ pāṭikavagganti 2- evaṁ tivaggasaṅgahaṁ
catuttiṁsasuttapaṭimaṇḍitaṁ catusaṭṭhibhāṇavāraparimāṇaṁ tantiṁ saṅgāyitvā "ayaṁ dīghanikāyo
nāmā"ti vatvā āyasmantaṁ ānandaṁ paṭicchāpesuṁ "āvuso imaṁ tuyhaṁ nissitake
vācehī"ti.
tato anantaraṁ asītibhāṇavāraparimāṇaṁ majjhimanikāyaṁ saṅgāyitvā
dhammasenāpatisārīputtattherassa nissitake paṭicchāpesuṁ "imaṁ tumhe pariharathā"ti.
tato anantaraṁ satabhāṇavāraparimāṇaṁ saṁyuttanikāyaṁ saṅgāyitvā mahā-
kassapattheraṁ paṭicchāpesuṁ "bhante imaṁ tumhākaṁ nissitake vācethā"ti. tato anantaraṁ
vīsatibhāṇavārasataparimāṇaṁ aṅguttaranikāyaṁ saṅgāyitvā anuruddhattheraṁ paṭicchāpesuṁ
"imaṁ tumhākaṁ nissitake vācethā"ti.
tato anantaraṁ
dha 3- mmasaṅgaṇivibhaṅgañca kathāvatthuñca puggalaṁ
dhātuyamakapaṭṭhānaṁ abhidhammoti vuccatīti 3-3

footnote: 1 chaßēéa. nāḷandaṁ 2. chaßēéa. pāthikavagganti, ka. pātiyavagganti 3-3 chaßēéa.
footnote: dhammasaṅgahavibhaṅgadhātukathāpuggalapaññattikathāvatthuyamakapaṭṭhānaṁ abhidhammoti vuccati.

page number: 015

evaṁ saṁvaṇṇitaṁ sukhumañāṇagocaraṁ tantiṁ saṅgāyitvā "idaṁ abhidhammapiṭakaṁ
nāmā"ti vatvā pañca arahantasatāni sajjhāyamakaṁsu. vuttanayeneva paṭhavīkampo ahosīti.
tato paraṁ jātakaṁ niddeso 1- paṭisambhidāmaggo apadānaṁ suttanipāto
khuddakapāṭho dhammapadaṁ udānaṁ itivuttakaṁ vimānavatthu petavatthu theragāthā therīgāthāti
imaṁ tantiṁ saṅgāyitvā "khuddakagantho nāmāyan"ti ca vatvā "abhidhammapiṭakasmiṁyeva
saṅgahaṁ āropayiṁsū"ti dīghabhāṇakā vadanti. majjhimabhāṇakā pana "cariyāpiṭakabuddhavaṁsehi
saddhiṁ sabbampetaṁ khuddakaganthaṁ nāma suttantapiṭake pariyāpannan"ti vadanti.
evametaṁ sabbampi buddhavacanaṁ rasavasena ekavidhaṁ, dhammavinayavasena
duvidhaṁ, paṭhamamajjhimapacchimavasena tividhaṁ, tathā piṭakavasena, nikāyavasena pañcavidhaṁ,
aṅgavasena navavidhaṁ, dhammakkhandhavasena caturāsītisahassavidhanti veditabbaṁ.
kathaṁ rasavasena ekavidhaṁ? yaṁ hi bhagavatā anuttaraṁ sammāsambodhiṁ
abhisambujjhitvā yāva anupādisesāya nibbānadhātuyā parinibbāyati, etthantare
pañcacattālīsavassāni devamanussanāgayakkhādayo anusāsantena vā paccavekkhantena
vā vuttaṁ, sabbantaṁ ekarasaṁ vimuttirasameva hoti. evaṁ rasavasena ekavidhaṁ.
kathaṁ dhammavinayavasena duvidhaṁ? sabbameva cetaṁ dhammo ca vinayo
cāti saṁkhyaṁ gacchati. tattha vinayapiṭakaṁ vinayo, avasesaṁ buddhavacanaṁ dhammo.
tenevāha "yannūna mayaṁ dhammañca vinayañca saṅgāyeyyāmā"ti, "ahaṁ upāliṁ vinayaṁ
puccheyyaṁ, ānandaṁ dhammaṁ puccheyyan"ti ca. evaṁ dhammavinayavasena duvidhaṁ.
kathaṁ paṭhamamajjhimapacchimavasena tividhaṁ? sabbameva hidaṁ paṭhamabuddhavacanaṁ
majjhimabuddhavacanaṁ pacchimabuddhavacananti tippabhedaṁ hoti. tattha
anekajātisaṁsāra sandhāvissaṁ anibbisaṁ
gahakāraṁ gavesanto dukkhā jāti punappunaṁ.
gahakāraka diṭṭhosi puna gehaṁ na kāhasi
sabbā te phāsukā bhaggā gahakūṭaṁ visaṅkhataṁ
visaṅkhāragataṁ cittaṁ taṇhānaṁ khayamajjhagāti 2-

footnote: 1 i. mahāniddeso cūḷaniddeso 2 suttanta. 17/153-154 dhammapada

page number: 016

idaṁ paṭhamabuddhavacanaṁ. keci "yadā have pātubhavanti dhammā"ti 1- khandhake udānagāthaṁ
vadanti. esā pana pāṭipadadivase sabbaññutaṁ pattassa somanassamayañāṇena
paccayākāraṁ paccavekkhantassa uppannā udānagāthāti veditabbā.
yaṁ pana parinibbānakāle abhāsi "handadāni bhikkhave āmantayāmi
vo, vayadhammā saṅkhārā, appamādena sampādethā"ti 2- idaṁ pacchimabuddhavacanaṁ.
ubhinnamantare yaṁ vuttaṁ, etaṁ majjhimabuddhavacanaṁ nāma. evaṁ paṭhamamajjhimapacchima-
buddhavacanavasena tividhaṁ.
kathaṁ piṭakavasena tividhaṁ? sabbampi cetaṁ vinayapiṭakaṁ suttantapiṭakaṁ
abhidhammapiṭakanti tippabhedameva hoti. tattha paṭhamasaṅgītiyaṁ saṅgītañca anusaṅgītañca 3-
sabbampi samodhānetvā ubhayāni pātimokkhāni dve vibhaṅgā dvāvīsati khandhakā
soḷasa parivārāti idaṁ vinayapiṭakaṁ nāma. brahmajālādicatuttiṁsasuttasaṅgaho
dīghanikāyo mūlapariyāyasuttādidiyaḍḍhasatadvesuttasaṅgaho majjhimanikāyo
oghataraṇasuttādisattasuttasahassasattasatadvāsaṭṭhisuttasaṅgaho saṁyuttanikāyo
cittapariyādānasuttādinavasuttasahassapañcasatasuttapaññāsasuttasaṅho aṅguttaranikāyo
khuddakapāṭhadhammapadaudānaitivuttakasuttanipātavimānavatthupetavatthutheragāthā-
therīgāthājātakaniddesapaṭisambhidāmaggāpadānabuddhavaṁsacariyāpiṭakavasena paṇṇarasappabhedo
khuddakanikāyoti idaṁ suttantapiṭakaṁ nāma. dhammasaṅgaṇi 4- vibhaṅgo dhātukathā
puggalapaññatti kathāvatthu yamakaṁ paṭṭhānanti idaṁ abhidhammapiṭakaṁ nāma. tattha
vividhavisesanayattā vinayanato ceva kāyavācānaṁ
vinayatthavidūhi ayaṁ vinayo vinayoti akkhāto.
vividhā hi ettha pañcavidhapātimokkhuddesapārājikādisattāapattikkhandha-
mātikāvibhaṅgādippabhedā 5- nayā, visesabhūtā ca daḷhikammasithilakaraṇappayojanā 5-
anupaññatti nayā, kāyikavācasikājjhācāranisedhanato cesa kāyaṁ vācañca vineti, tasmā
vividhanayattā visesanayattā kāyavācānaṁ ca vinayanato ceva "vinayo"ti akkhāto.
tenetametassa vacanatthakosallatthaṁ vuttaṁ:-

footnote: 1 vinayu. 4/3 2 suttanta. 2/218 mahāparinibbānasutta
footnote: 3 chaßēéa. i. asaṅgītañca 4 chaßēéa. i. dhammasaṅgaho 5 i...sithilīkaraṇappayojanā

page number: 017

vividhavisesanayattā vinayanato ceva kāyavācānaṁ
vinayatthavidūhi ayaṁ vinayo vinayoti akkhātoti.
itaraṁ pana
atthānaṁ sūcanato suvuttato savanatotha sūdanato
suttāṇā suttasabhāgato ca suttaṁ "suttan"ti akkhātaṁ. 1-
taṁ hi attatthaparatthādibhede atthe sūceti. suvuttā cettha atthā
veneyyajjhāsayānulomavasena 2- vuttattā. savati cetaṁ atthe sassaṁ iva phalaṁ, pasavatīti
vuttaṁ hoti. sūdati atthe 3- dhenu viya khīraṁ, paggharāpetīti vuttaṁ hoti. suṭṭhu ca
ne tāyati, rakkhatīti vuttaṁ hoti. suttasabhāgañcetaṁ, yathā hi tacchakānaṁ suttaṁ
pamāṇaṁ hoti, evametampi viññūnaṁ. yathā ca suttena saṅgahitāni pupphāni na
vikiriyanti na viddhaṁsīyanti, evameva tena 4- saṅgahitā atthā. tenetametassa
vacanatthakosallatthaṁ vuttaṁ:-
atthānaṁ sūcanato suvuttato savanatotha sūdanato
suttāṇā suttasabhāgato ca "suttaṁ suttanti "akkhātanti.
itaro pana
yaṁ ettha vuḍḍhimanto salakkhaṇā 5- pūjitā paricchinnā
vuttādhikā ca dhammā abhidhammo tena akkhāto.
ayaṁ hi abhisaddo vuḍḍhilakkhaṇa 6- pūjitaparicchinnādhikesu disusati. tathāhesa
"bāḷhā me āvuso dukkhā vedanā abhikkamanti, no paṭikkamantī"ti 7- ādīsu
vuḍḍhiyaṁ āgato. "yā tā rattiyo abhiññātā abhilakkhitā"ti 8- ādīsu lakkhaṇe 9-
"rājābhirājā manujindo"ti 10- ādīsu pūjite. "paṭibalo ... vinetuṁ abhidhamme
abhivinaye"ti 11- ādīsu paricchinne. aññamaññasaṅkaraṇavirahite dhamme ca vinaye cāti
vuttaṁ hoti.

footnote: 1 chaßēéa.i. suttasabhāgato ca suttanti akkhātaṁ. 2 chaßēéa.sī....i...ṇulomena.
footnote: 3 chaßēéa. sūdati cetaṁ, sī. sūdati ca. 4 ka. evametena
footnote: 5 ka. sallakkhaṇā. 6 ka......sallakkhaṇa......

7 ma. upari. 14/389 channovādasutta, saṁßēáahā. 19/195-196 paṭhama-dutiyagilānasutta.
8 maßēáū. 12/49 bhayabheravasutta. 9 ka. sallakkhaṇe, i. salakkhaṇo.
10 maßēéa. 13/399 selasutta 11 vinayu. 4/84-85

page number: 018

"abhikkantena vaṇṇenā"ti 1- ādīsu adhike. ettha ca "rūpūpapattiyā maggaṁ
bhāveti, 2- mettāsahagatena cetasā ekaṁ disaṁ pharitvā viharatī"ti 3- ādinā nayena
vuḍḍhimantopi dhammā vuttā. "rūpārammaṇaṁ vā saddārammaṇaṁ vā"ti 4- ādinā
nayena ārammaṇādīhi lakkhaṇīyattā salakkhaṇāpi. "sekkhā dhammā, asekkhā dhammā,
lokuttarā dhammā"ti 5- ādinā nayena pūjitāpi, pūjārahāti adhippāyo. "phasso
hoti, vedanā hotī"ti 6- ādinā nayena sabhāvaparicchinnattā paricchinnāpi.
"mahaggatā dhammā, appamāṇā dhammā, anuttarā dhammā"ti 7- ādinā nayena
adhikāpi dhammā vuttā. tenetametassa vacanatthakosallatthaṁ vuttaṁ:-
yaṁ ettha vuḍḍhimanto salakkhaṇā pūjitā paricchinnā
vuttādhikā ca dhammā abhidhammo tena akkhātoti.
yaṁ panettha avasiṭṭhaṁ, taṁ:-
piṭakaṁ piṭakatthavidū pariyattibhājanatthato āhu
tena samodhānetvā tayopi vinayādayo ñeyyā.
pariyattipi hi "mā piṭakasampadānenā"ti 8- ādīsu piṭakanti vuccati.
"atha puriso āgaccheyya kuddālapiṭakamādāyā"ti 9- ādīsu yaṁkiñci bhājanaṁpi. tasmā
piṭakaṁ piṭakatthavidū pariyattibhājanatthato āhu
idāni
tena samodhānetvā tayopi vinayādayo ñeyayā.
tena evaṁ duvidhatthena piṭakasaddena saha samāsaṁ katvā vinayo ca
so piṭakañca pariyattibhāvato tassa tassa atthassa bhājanato cāti vinayapiṭakaṁ,
yathā vutteneva nayena suttañca taṁ piṭakañcāti suttantapiṭakaṁ, abhidhammo ca so
piṭakañcāti abhidhammapiṭakanti evamete tayopi vinayādayo ñeyyā. evaṁ ñatvā ca
punapi tesuyeva piṭakesu nānappakārakosallatthaṁ

footnote: 1 khu.i. 26/75 vimānavatthu 2 abhiḍha. 34/160 .pe. 3 dī. mahā 10/262
footnote: mahāsudassanasutta. 4 abhiḍha. 34/1 cittuppādakaṇḍa. 5 abhiḍha. 34/11 tikamātika- mātikā, 34/12 dukamātikā. 6 abhiḍha. 34/1 cittppādakaṇḍa. 7 abhiḍha. 34/12
tikamātikā, 1/99 dukamātikā 8 aṅ. tika. 20/66 kesaputtasutta. 9 maßēáū. 12/228
kakacūpamasutta, saṁṇi. 16/55 mahārukkhasutta, saṁṇi. 16/59 viññāṇasutta.

page number: 019

desanāsāsanakathā bhedantesu yathārahaṁ
sikkhāppahānagambhīra- bhāvañca paridīpaye.
pariyattibhedaṁ sampattiṁ vipattiñcāpi yaṁ yahiṁ
pāpuṇāti yathā bhikkhu taṁpi sabbaṁ vibhāvaye.
tatrāyaṁ paridīpanā, vibhāvanā, ca:-
etāni hi tīṇi piṭakāni yathākkamaṁ āṇāvohāraparamatthadesanā yathāparādhayathānuloma-
yathādhammasāsanāni saṁvarāsaṁvaradiṭṭhiviniveṭhananāmarūpaparicchedakathā cāti 1- vuccanti.
ettha hi vinayapiṭakaṁ āṇārahena bhagavatā āṇābāhullato desitattā
āṇādesanā. suttantapiṭakaṁ vohārakusalena bhagavatā vohārabāhullato desitattā
vohāradesanā. abhidhammapiṭakaṁ paramatthakusalena bhagavatā paramatthabāhullato desitattā
paramatthadesanāti vuccati.
tathā paṭhamaṁ ye te pacurāparādhā sattā, te yathāparādhaṁ ettha
sāsitāti yathāparādhasāsanaṁ. dutiyaṁ anekajjhāsayānusayacariyādhimuttikā sattā yathānulomaṁ
ettha sāsitāti yathānulomasāsanaṁ. tatiyaṁ dhammapuñjamatte ahaṁ mamāti saññino
sattā yathādhammaṁ ettha sāsitāti yathādhammasāsananti vuccati.
tathā paṭhamaṁ ajjhācārapaṭipakkhabhūto saṁvarāsaṁvaro ettha kathitoti
saṁvarāsaṁvarakathā. saṁvarāsaṁvaroti khuddako ceva mahanto ca saṁvaro kammākammaṁ
viya phalāphalaṁ viya ca. dutiyaṁ dvāsaṭṭhidiṭṭhipaṭipakkhabhūtā diṭṭhiviniveṭhanā ettha
kathitāti diṭṭhiviniveṭhanakathā. tatiyaṁ rāgādipaṭipakkhabhūto nāmarūpaparicchedo ettha
kathitoti nāmarūpaparicchedakathāti vuccati.
tīsupi ca etesu tisso sikkhā tīṇi pahānāni catubbidho ca
gambhīrabhāvo veditabbo. tathā hi vinayapiṭake visesena adhisīlasikkhā vuttā,
suttantapiṭake adhicittasikkhā, abhidhammapiṭake adhipaññāsikkhā.
vinayapiṭake ca vītikkamappahānaṁ kilesānaṁ vītikkamapaṭipakkhattā sīlassa.
suttantapiṭake pariyuṭaṭhānappahānaṁ pariyuṭṭhānapaṭipakkhattā samādhissa. abhidhammapiṭake

footnote: 1 chaßēéa......paricchedakathāti ca.

page number: 020

anusayappahānaṁ anusayapaṭipakkhattā paññāya. paṭhame ca tadaṅgappahānaṁ kilesānaṁ, 1-
itaresu vikkhambhanasamucchedappahānāni. paṭhame ca duccaritasaṅkilesappahānaṁ. itaresu
taṇhādiṭṭhisaṅkilesappahānaṁ. 2-
ekamekasmiṁñcettha catubbidhopi dhammatthadesanāpaṭivedhagambhīrabhāvo veditabbo.
tattha dhammoti tanti. atthoti tassāyevattho. desanāti tassā manasā
suvavatthāpitāya 3- tantiyā desanā. paṭivedhoti tantiyā tantiatthassa ca yathābhūtāvabodho.
tīsupi cetesu ete dhammatthadesanāpaṭivedhā, yasmā sasādīhi viya mahāsamuddo
mandabuddhīhi dukkhogāḷhā alabbhaneyyappatiṭṭhā ca, tasmā gambhīrā. evaṁ
ekamekasmiṁ ettha catubbidhopi gambhīrabhāvo veditabbo. aparo nayo:- dhammoti
hetu. vuttaṁ hetaṁ "hetumhi ñāṇaṁ dhammapaṭisambhidā"ti. 4- atthoti hetuphalaṁ.
vuttaṁ hetaṁ "hetuphale ñāṇaṁ atthapaṭisambhidā"ti. 4- desanāti paññatti. yathādhammaṁ
dhammābhilāpoti adhippāyo. anulomapaṭilomasaṅkhepavitthārādivasena vā kathanaṁ. paṭivedhoti
abhisamayo. so ca lokiyalokuttaro visayato asammohato ca atthānurūpaṁ dhammesu
dhammānurūpaṁ atthesu paññattipathānurūpaṁ paññattīsu avabodho, tesaṁ tesaṁ vā tattha
tattha vututadhammānaṁ paṭivijjhitabbo salakkhaṇasaṅkhāto aviparītasabhāvo.
idāni yasmā etesu piṭakesu yaṁ yaṁ dhammajātaṁ vā atthajātaṁ vā
yā cāyaṁ yathā yathā ñāpetabbo attho sotūnaṁ ñāṇassa abhimukho hoti, tathā
tathā tadatthajotikā desanā, yo cettha aviparītāvabodhasaṅkhāto paṭivedho, tesaṁ
tesaṁ vā dhammānaṁ paṭivijjhitabbo salakkhaṇasaṅkhāto aviparītasabhāvo. sabbametaṁ
anupacitakusalasambhārehi duppaññehi sasādīhi viya mahāsamuddo dukkhogāḷhaṁ
alabbhaneyyappatiṭṭhaṁ ca, tasmā gambhīraṁ. evaṁpi ekamekasmiṁ ettha catubbidhopi
gambhīrabhāvo veditabbo. ettāvatā ca:-
desanāsāsanakathā bhedantesu yathārahaṁ
sikkhāppahānagambhīra- bhāvañca paridīpayeti.

footnote: 1 ayaṁ pāṭho chaßēéa.i. potthakesu na dissati. 2 sī. taṇhādiṭṭhisaṁkilesānaṁ pahāna.
footnote: 3 chaßēéa.i. vavatthāpitāyu. 4 abhi.vi. 35/720

page number: 021

ayaṁ gāthā vuttatthāva hoti.
pariyattibhedaṁ sampattiṁ vipattiñcāpi yaṁ yahiṁ
pāpuṇāti yathā bhikkhu taṁpi sabbaṁ vibhāvayeti.
ettha pana tīsu piṭakesu tividho pariyattibhedo daṭṭhabbo. tisso hi
pariyattiyo alagaddūpamā nissaraṇatthā bhaṇḍāgārikapariyattīti.
tattha yā duggahitā upārambhādihetu pariyāpuṭā, ayaṁ alagaddūpamā. yaṁ
sandhāya vuttaṁ "seyyathāpi bhikve puriso alagaddatthiko alagaddagavesī alagaddapariyesanaṁ
caramāno, so passeyya mahantaṁ alagaddaṁ tamenaṁ bhoge vā naṅguṭṭhe
vā gaṇheyya, tassa so alagaddo paṭiparivattitvā 1- hatthe vā bāhāyaṁ vā
aññatarasmiṁ vā aṅgapaccaṅge ḍaṁseyya, so tatonidānaṁ maraṇaṁ vā nigaccheyya
maraṇamattaṁ vā dukkhaṁ. taṁ kissa hetu? duggahitattā bhikkhave alagaddassa. evameva
kho bhikkhave idhekacce moghapurisā dhammaṁ pariyāpuṇanti suttaṁ .pe. vedallaṁ, te
taṁ dhammaṁ pariyāpuṇitvā tesaṁ dhammānaṁ paññāya atthaṁ na upaparikkhanti, tesaṁ te
dhammā paññāya atthaṁ anupaparikkhataṁ na nijjhānaṁ khamanti, te upārambhānisaṁsā
ceva dhammaṁ pariyāpuṇanti itivādappamokakhānisaṁsā ca, yassa catthāya dhammaṁ
pariyāpuṇanti, tañcassa atthaṁ nānubhonti, tesaṁ te dhammā duggahitā dīgharattaṁ.
ahitāya dukkhāya saṁvattanti. taṁ kissa hetu? duggahitattā bhikkhave dhammānan"ti 2-
yā pana sugahitā sīlakkhandhādipāripūriṁyeva ākaṅkhamānena pariyāpuṭā,
na upārambhādihetu, ayaṁ nissaraṇatthā. yaṁ sandhāya vuttaṁ "tesaṁ te dhammā
sugahitā dīgharattaṁ hitāya sukhāya saṁvattanti. taṁ kissa hetu? sugahitattā bhikkhave
dhammānan"ti. 3-
yaṁ pana pariññātakkhandho pahīnakileso bhāvitamaggo paṭividdhākuppo
sacchikatanirodho khīṇāsavo kevalaṁ paveṇīpālanatthāya vaṁsānurakkhanatthāya pariyāpuṇāti,
ayaṁ bhaṇḍāgārikapariyattīti.

footnote: 1 ma. paṭinivattitvā. 2 maßēáū. 12/238 alagaddūpamasutta.
footnote: 3 maßēáū. 12/239 alagaddūpamasutta.

page number: 022

vinaye pana supaṭipanno bhikkhu sīlasampadaṁ nissāya tisso vijjā
pāpuṇāti, tāsaṁyeva ca tattha pabhedavacanato. sutte supaṭipanno samādhisampadaṁ nissāya
cha abhiññā pāpuṇāti tāsaṁyeva ca tattha pabhedavacanato. abhidhamme supaṭipanno
paññāsampadaṁ nissāya catasso paṭisambhidā pāpuṇāti tāsaṁyeva ca tattheva pabhedavacanato.
evametesu supaṭipanno yathākkamena imaṁ vijjāttayachaḷabhiññācatupaṭisambhidādibhedaṁ
sampattiṁ pāpuṇāti.
vinaye pana duppaṭipanno anuññātasukhasamphassāttharaṇapāpuraṇādisamphassasāmaññato
paṭikkhittesu upādinnaphassādīsu anavajjasaññī hoti. vuttampi hetaṁ
"tathāhaṁ bhagavatā dhammaṁ desitaṁ ājānāmi, yathā yeme antarāyikā dhammā vuttā
bhagavatā, te paṭisevato nālaṁ antarāyāyā 1- "ti. tato dussīlabhāvaṁā pāpuṇāti.
sutte duppaṭipanno "cattārome bhikkhave puggalā santo saṁvijjamānā"ti 2- ādīsu
adhippāyaṁ ajānanto duggahitaṁ gaṇhāti, yaṁ sandhāya vuttaṁ "attanā duggahitena
amhe ceva abbhācikkhati attānañca khaṇati bahuñca apuññaṁ pasavatī"ti. 3- tato
micchādiṭṭhitaṁ pāpuṇāti. abhidhamme duppaṭipanno dhammacintaṁ atidhāvanto
acinteyyānipi cinteti, tato cittavikkhepaṁ pāpuṇāti. vuttaṁ hetaṁ "cattārimāni
bhikkhave acinteyyāni na cintetabbāni, yāni cintento ummādassa vighātassa
bhāgī assā"ti. 4- evametesu duppaṭipanno yathākkamena imaṁ dussīlabhāva-
micchādiṭṭhitācittakkhepabhedaṁ vipattiṁ pāpuṇātīti.
ettāvatā
pariyattibhedaṁ sampattiṁ vipattiñcāpi yaṁ yahiṁ
pāpuṇāti yathā bhikkhu taṁpi sabbaṁ vibhāvayeti.
ayaṁpi gāthā vuttatthā hoti.
evaṁ nānappakārato piṭakāni ñatvā tesaṁ vasenetaṁ buddhavacanaṁ
tividhanti ñātabbaṁ.

footnote: 1 vinayu. 6/65, maßēáū. 12/66 alagaddūpamasutta. 2 aṅ. catukka. 21/43 .pe.
footnote: 3 vinayu. 6/65, suttanta. maßēáū. 12/499 mahātaṇhāsaṅkhayasutta.
footnote: 4 aṅ. catukka. 21/77 acinteyyasutta.

page number: 023

kathaṁ nikāyavasena pañcavidhaṁ? sabbameva cetaṁ dīghanikāyo majjhimanikāyo
saṁyuttanikāyo aṅguttaranikāyo khuddakanikāyoti pañcappabhedaṁ hoti. tattha katamo
dīghanikāyo? tivaggasaṅgahāni brahmajālādīni catuttiṁsa suttāni.
catuttiṁseva suttantā tivaggo yassa saṅgaho,
esa dīghanikāyoti paṭhamo anulomikoti.
kasamā panesa dīghanikāyoti vuccati? dīghappamāṇānaṁ suttānaṁ samūhato
nivāsato ca. samūhanivāsā hi nikāyoti 1- vuccanti. "nāhaṁ bhikkhave aññaṁ
ekanikāyaṁpi samanupassāmi evaṁ cittaṁ yathayidaṁ bhikkhave tiracchānagatā pāṇā, 2-
poṇikanikāyo cikkhallikanikāyo"ti evamādīni cettha sādhakāni sāsanato lokato ca.
evaṁ sesānaṁpi nikāyabhāve vacanattho veditabbo.
katamo majjhimanikāyo? majjhimappamāṇāni pañcadasavaggasaṅgahāni
mūlapariyāyasuttādīni diyaḍḍhasataṁ dve ca suttāni.
diyaḍḍhasatasuttantā dve ca suttāni yattha so
nikāyo majjhimo pañca dasavaggapariggahoti.
katamo saṁyuttanikāyo? devatāsaṁyuttādivasena kathitāni oghataraṇādīni
satta suttasahassāni satta suttasatāni ca dvāsaṭṭhi suttāni.
satta suttasahassāni satta suttasatāni ca
dvāsaṭṭhi ceva suttantā eso saṁyuttasaṅgahoti.
katamo aṅguttaranikāyo? ekekāṅgātirekavasena kathitāni cittapariyādānādīni
nava suttasahassāni pañca suttasatāni sattapaññāsañca suttāni.
nava suttasahassāni pañca suttasatāni ca
sattapaññāsa suttāni saṅkhyā aṅguttare ayanti.
katamo khuddakanikāyo? sakalaṁ vinayapiṭakaṁ abhidhammapiṭakaṁ khuddakapāṭhādayo
ca pubbe nidassitā 3- pañcadasappabhedā 4- ṭhapetvā cattāro nikāye avasesaṁ
buddhavacanaṁ.

footnote: 1 sī. nikāyāti. 2 saṁ.khandha. 17/100 dutiyagaddūlabaddhasutta
footnote: 3 chaßēéa. dassitā 4 i. pubbenidassitapañcadasappabhedā

page number: 024

ßēhapetvā caturopete nikāye dīghāadike
tadaññaṁ buddhavacanaṁ nikāyo khuddako matoti.
evaṁ nikāyavasena pañcavidhaṁ.
kathaṁ aṅgavasena navavidhaṁ? sabbameva hidaṁ suttaṁ geyyaṁ veyyākaraṇaṁ
gāthā udānaṁ itivuttakaṁ jātakaṁ abbhūtadhammaṁ vedallanti navappabhedaṁ hoti.
tattha ubhatovibhaṅganiddesakhandhakaparivārā suttanipāte maṅgalasutta-
ratanasuttanālakasuttatuvaṭṭakasuttāni aññaṁpi ca suttanāmakaṁ tathāgatavacanaṁ suttanti
veditabbaṁ. sabbaṁpi sagāthakaṁ suttaṁ geyyanti veditabbaṁ. visesena saṁyuttake sakalopi
sagāthakavaggo. sakalaṁ abhidhammapiṭakaṁ, niggāthakaṁ suttaṁ, yaṁ ca aññaṁpi aṭṭhahi
aṅgehi asaṅgahitaṁ buddhavacanaṁ, taṁ veyyākaraṇanti veditabbaṁ. dhammapadaṁ theragāthā
therīgāthā suttanipāte nosuttanāmikā suddhikagāthā ca gāthāti veditabbā.
somanassañāṇamayikagāthāpaṭisaṁyuttā dveasīti suttantā udānanti veditabbaṁ. vuttaṁ
hetaṁ bhagavatāti 1- ādinayappavattā dasuttarasatasuttantā itivutatakanti veditabbaṁ.
apaṇṇakajātakādīni apaṇṇakajātakādīni paññāsādhikāni pañca jātakasatāni
jātakanti veditabbaṁ. cattārome bhikkhave acchariyā abbhūtadhammā ānandeti 2-
ādinayappavattā sabbepi acchariyabbhūtadhammapaṭisaṁyuttā suttantā abbhūtadhammanti
veditabbaṁ. cūḷavedallamahāvedallasammādiṭṭhisakkapañhasaṅkhārabhājaniyamahāpuṇṇamasuttādayo
3- sabbepi vedañca tuṭṭhiñaca laddhā laddhā pucchitasuttantā vedallanti
veditabbaṁ 4-. evaṁ aṅgavasena navavidhaṁ.
kathaṁ dhammakkhandhavasena caturāsītisahassavidhaṁ? sabbameva cetaṁ buddhavacanaṁ
dvāsīti buddhato gaṇhiṁ dve sahassāni bhikkhuto
caturāsīti sahassāni ye me dhammā pavattinoti. 5-
evaṁ paridīpitadhammakkhandhavasena caturāsītisahassappabhedaṁ hoti. tattha
ekānusandhikaṁ suttaṁ eko dhammakkhandho. yaṁ anekānusandhikaṁ tatthānusandhivasena

footnote: 1 khu.i. 25/1-10 ḷ. itivuttaka 2 dī. mahā. 10/209 mahāparinibbānasutta
footnote: 3 sī.i..... suttantādayo 4 i. veditabbo 5 khu. thera. 26/1027 theragāthā

page number: 025

dhammakkhandhagaṇanā. gāthābandhesu pañhāpucchanaṁ eko dhammakkhandho. vissajjanaṁ
eko. abhidhamme ekamekaṁ tikadukabhājanaṁ ekamekaṁ ca cittavārabhājanaṁ eko dhammak-
khandho. vinaye atthi vatthu, atthi mātikā, atthi padabhājanīyaṁ, atthi antarāpatti,
atthi āpatti, atthi anāpatti, atthi tikacchedo. tatthekameko koṭṭhāso
ekeko dhammakkhandhoti veditabbo. evaṁ dhammakkhandhavasena caturāsītisahassavidhaṁ.
evametaṁ abhedato rasavasena ekavidhaṁ, bhedato dhammavinayādivasena
duvidhādibhedaṁ buddhavacanaṁ saṅgāyantena mahākassapappamukhena vasīgaṇena ayaṁ dhammo,
ayaṁ vinayo, idaṁ paṭhamabuddhavacanaṁ, idaṁ majjhimabuddhacanaṁ, idaṁ pacchimabuddhavacanaṁ, idaṁ
vinayapiṭakaṁ, idaṁ suttantapiṭakaṁ, idaṁ abhidhammapiṭakaṁ, ayaṁ dīghanikāyo .pe. ayaṁ
khuddakanikāyo, imāni suttādīni navaṅgāni, imāni caturāsītidhammakkhandhasahassānīti
imaṁ pabhedaṁ vavatthapetvāva saṅgītaṁ. na kevalañca imameva aññaṁpi
udānasaṅgahavaggasaṅgahapeyyālasaṅgahaekakanipātadukanipātādinipāta-
saṅgahasaṁyuttasaṅgahapaṇṇāsasaṅgahādimanekavidhaṁ tīsu piṭakesu sandissamānaṁ saṅgahappabhedaṁ
vavatthapetvā evaṁ 1- sattahi māsehi saṅgītaṁ.
saṅgītipariyosāne cassa idaṁ mahākassapattherena dasabalassa sāsanaṁ
pañcavassasahassaparimāṇakālaṁ pavattanasamatthaṁ katanti sañjātappamodā sādhukāraṁ viya
dadamānā ayaṁ mahāpaṭhavī udakapariyantaṁ katvā anekappakāraṁ kampi saṅkampi
sampakampi sampavedhi. anekāni ca acchariyāni pāturahesunti. ayaṁ paṭhamamahāsaṅgīti
nāma, yā loke
satehi pañcahi katā tena pañcasatāti ca
thereheva katattā ca therikāti pavuccatīti.
------------------

footnote: 1 chaßēáa, eva

page number: 026

1. barhmajālasutta
paribbājakakathāvaṇṇanā
imissā paṭhamamahāsaṅgītiyā vattamānāya vinayasaṅgahāvasāne suttantapiṭake
ādinikāyassa ādisuttaṁ brahmajālaṁ pucchantena āyasmatā mahākassapena "brahmajālaṁ
āvuso ānanda kattha bhāsitan"ti evamādivuttavacanapariyosāne yattha ca bhāsitaṁ,
yañca ārabbha bhāsitaṁ, taṁ sabbaṁ pakāsento āyasmā ānando "evamme
sutan"ti ādimāha. tena vuttaṁ "brahmajālassāpi `evamme sutan'ti ādikaṁ
āyasmatā ānandena paṭhamamahāsaṅgītikāle vuttaṁ nidānamādī"ti.
[1] tattha evanti nipātapadaṁ. meti ādīni nāmapadāni. paṭipanno
hotīti ettha paṭīti upasaggapadaṁ. hotīti ākhyātapadaṁ. iminā tāva nayena
padavibhāgo veditabbo.
atthato pana evaṁsaddo tāva upamūpadesasampahaṁsanagarahaṇa-
vacanasampaṭiggahākāranidassanāvadhāraṇādianekatthappabhedo. tathāhesa "evaṁ jātena
maccena kattabbaṁ kusalaṁ bahun"ti 1- evamādīsu upamāyaṁ āgato. "evaṁ te
abhikkamitabbaṁ, evaṁ te paṭikkamitabban"ti 2- ādīsu upadese. "evametaṁ bhagavā,
evametaṁ sugatā"ti 3- ādīsu sampahaṁsane. "evamevaṁ 4- panāyaṁ vasalī yasmiṁ vā
tasmiṁ vā tassa muṇḍakassa samaṇakassa vaṇṇaṁ bhāsatī"ti 5- ādīsu garahaṇe. "evaṁ
bhanteti kho te bhikkhū bhagavato paccassosun"ti 6- ādīsu vacanasampaṭiggahe. 7- "evaṁ
byākho ahaṁ bhante bhagavatā dhammaṁ desitaṁ ājānāmī"ti 8- ādīsu ākāre.
"ehi tvaṁ māṇavaka yena samaṇo ānando tenupasaṅkama, upasaṅkamitvā mama vacanena samaṇaṁ
ānandaṁ appābādhaṁ appātaṅkaṁ lahuṭṭhānaṁ balaṁ phāsuvihāraṁ puccha `subho māṇavo
todeyyaputto bhavantaṁ ānandaṁ appābādhaṁ .pe. phāsuvihāraṁ pucchatī'ti, evañca
vadehi `sādhu kira bhavaṁ

footnote: 1 khu. 25/53 dhammapada 2 aṅ. catukka. 21/122 ūmibhayasutta.
footnote: 3 aṅ. tika. 20/66 kesaputtasutta 4 ma. evameva 5 saṁ. sa. 15/187 dhanañjānīsutta.
footnote: 6 maßēáū. 12/1 mūlapariyāyasutta 7 ka. vacanapaṭiggahe

8 maßēáū. 12/398 mahātaṇhāsaṅkhayasutta, vinayu. 2/417 ariṭṭhasikkhāpada

page number: 027

ānando yena subhassa māṇavassa todeyyaputtassa nivesanaṁ, tenupasaṅkamatu anukampaṁ
upādāyā"ti 1- ādīsu nidassane. "taṁ kiṁ maññatha kālāmā ime dhammā kusalā vā
akusalā vāti? akusalā bhante. sāvajjā vā anavajjā vāti? sāvajjā bhante.
viññugarahitā vā viññupasatthā vāti? viññugarahitā bhante. samattā samādinnā
ahitāya dukkhāya saṁvatnti no vā, kathaṁ vo 2- ettha hotīti? samattā bhante
samādinnā ahitāya dukkhāya saṁvattanti, evaṁ no ettha hotī"ti 3- ādīsu
avadhāraṇe. svāyamidha ākāranidassanāvadhāraṇesu daṭṭhabbo.
tattha ākāratthena evaṁsaddena etamatthaṁ dīpeti nānānayanipuṇaṁ
anekajjhāsayasamuṭṭhānaṁ atthabyañjanasampannaṁ vividhapāṭihāriyaṁ dhammatthadesanā-
paṭivedhagambhīraṁ sabbasattānaṁ sakasakabhāsānurūpato sotapathamāgacchantaṁ tassa bhagavato vacanaṁ
sabbappakārena ko samattho viññātuṁ, sabbathāmena pana sotukāmyataṁ 4- janetvāpi
evamme sutaṁ, mayāpi ekenākārena sutanti.
nidassanatthena "nāhaṁ sayambhū, na mayā idaṁ sacchikatan"ti attānaṁ
parimocento evamme sutaṁ, mayāpi evaṁ sutanti idāni vattabbaṁ sakalaṁ suttaṁ
nidasseti.
avadhāraṇatthena "etadaggaṁ bhikkhave mama sāvakānaṁ bhikkhūnaṁ bahussutānaṁ
yadidaṁ ānando, gatimantānaṁ, satimantānaṁ, dhitimantānaṁ, upaṭṭhākānaṁ yadidaṁ
ānando"ti 5- evaṁ bhagavatā "āyasmā ānando atthakusalo dhammakusalo
byañjanakusalo niruttikusalo pubbāparakusalo"ti 6- evaṁ dhammasenāpatinā ca
pasatthabhāvānurūpaṁ attano dhāraṇabalaṁ dassento sattānaṁ sotukāmyataṁ janeti "evamme
sutaṁ, tañcakho atthato vā byañjanato vā anūnamanadhikaṁ, evameva na aññathā
daṭṭhabbanti.
me saddo tīsu atthesu dissati. tathā hissa "gāthābhigītaṁ me
abhojaneyyan"ti 7- ādīsu mayāti attho. "sādhu me bhante bhagavā saṅkhittena

footnote: 1 dī. sī. 9/445 subhasutta. 2 ka. sī. i. vā 3 aṅ. tika. 20/66 kesaputtasutta
footnote: 4 chaßēéa. i. sotukāmataṁ 5 aṅ. eka. 20/219-223 etadaggavagga catutthavagga 6 aṅ. catukka. 21/97 khippanisantisutta 7 saṁ.sa. 15/194 aggikasutta,
khu.su. 25/81 kasibhāradvājasutta

page number: 028

dhammaṁ desetū"ti 1- ādīsu mayhanti attho. "dhammadāyādā me bhikkhave bhavathā"ti 2-
ādīsu mamāti attho. idha pana mayā sutanti ca mama sutanti ca atthadvaye yujjati.
sutanti ayaṁ sutasaddo saupasaggo ca anupasaggo ca
gamanavissutakilinnaupacitānuyogasotaviññeyyasotadvārānusāra-
viññātādianekatthappabhedo. tathā hissa "senāya pasuto"ti ādīsu gacchantoti attho.
"sutadhammassa passato"ti 3- ādīsu vissutadhammassāti attho. "avassutā
avassutassā"ti 4- ādīsu kilinnā kilinnassāti attho. "tumhehi puññaṁ
pasutaṁ anappakan"ti 5- ādīsu upacitanti attho. "ye jhānapasutā dhīrā"ti 6- ādīsu
jhānānuyuttāti attho. "diṭṭhaṁ sutaṁ mutan"ti 7- ādīsu sotaviññeyyanti attho.
"sutadharo sutasanniccayo"ti 8- ādīsu sotadvārānusāraviññātadharoti attho. idha panassa
sotadvārānusārena upadhāritanti vā upadhāraṇanti vāti attho. mesaddassa hi mayāti
atthe sati "evaṁ mayā sutaṁ sotadvārānusārena upadhāritan"ti yujjati. mamāti atthe
sati "evaṁ mama sutaṁ 9- mama sotadvārānusārena upadhāraṇan"ti yujjati.
evametesu tīsu padesu evanti sotaviññāṇādiviññāṇakiccanidassanaṁ.
meti vuttaviññāṇasamaṅgipuggalanidassanaṁ. sutanti assavanabhāvapaṭikkhepato
anūnānādhikāviparītaggahaṇanidassanaṁ 10- tathā evanti tassā sotadvārānusārena pavattāya
viññāṇavīthiyā nānappakārena ārammaṇe pavattibhāvappakāsanaṁ. meti attappakāsanaṁ.
sutanti dhammappakāsanaṁ. ayaṁ hettha saṅkhepo "nānappakārena ārammaṇe pavattāya
viññāṇavīthiyā mayā na aññaṁ kataṁ, idaṁ pana kataṁ "ayaṁ dhammo suto"ti.
tathā evanti niddisitabbadhammappakāsanaṁ. meti puggalappakāsanaṁ. sutanti
puggalakiccappakāsanaṁ. idaṁ vuttaṁ hoti "yaṁ suttaṁ niddisissāmi, taṁ mayā evaṁ
sutan"ti.

footnote: 1 saṁ. saḷā. 18/112 (sa.) puṇṇasutta 2 maßēáū. 12/29 dhammadāyādasutta
footnote: 3 vinayu. 4/5 mucalindakathā, khu. u, 25/11 mucalindasutta
footnote: 4 vinayu. 8/149, 228, 241 bhikkhunīvibhaṅga

5 khu.khu. 25/7 tirokuḍḍasutta. khu peta. 26/14 tirokuḍḍasutta.
6 khuḍha. 25/181 dhammapada 7 ma. mū, 12/241 alagaddūpamasutta
8 maßēáū. 12/333, 339 mahāgosiṅgasutta. aṅ. catukka. 21/22 dutiyauruvelasutta
9 kaßēáe sutaṁ sotadvārānusārena 10 chaßēéa. anūnādhikāraviparītaggahaṇanidassanaṁ

page number: 029

tathā evanti yassa cittasantānassa nānākārappavattiyā nānattha-
byañjanaggahaṇaṁ hoti, tassa nānākāraniddeso. evanti hi ayamākārapaññatti.
meti kattuniddeso. sutanti visayaniddeso. ettāvatā nānākārappavattena
cittasantānena taṁsamaṅgino kattu visayaggahaṇasanniṭṭhānaṁ 1- kataṁ hoti.
athavā evanti puggalakiccaniddeso. sutanti viññāṇakiccaniddeso. meti
ubhayakiccayuttapuggalaniddeso. ayaṁ panettha saṅkhepo "mayā savanakiccaviññāṇasamaṅginā
puggalena viññāṇavasena laddhasavanakiccavohārena sutan"ti.
tattha evanti ca meti ca sacchikatthaparamatthavasena 2- avijjamānapaññatti.
kiñhettha taṁ paramatthato atthi, yaṁ evanti vā meti vā niddesaṁ labhetha. sutanti
vijjamānapaññatti. yaṁ hi taṁ ettha sotena upaladdhaṁ, taṁ paramatthato vijjamānanti.
tathā evanti ca meti ca taṁ taṁ upādāya vattabbato upādāpaññatti. 3- sutanti
diṭṭhādīni upanidhāya vattabbato upanidhāpaññatti. 4- ettha ca evanti vacanena
asammohaṁ dīpeti. na hi sammūḷho nānappakārapaṭivedhasamattho hoti. sutanti
vacanena sutassa asammosaṁ dīpeti. yassa hi sutaṁ pammuṭṭhaṁ 5- hoti, na so kālantarena
mayā sutanti paṭijānāti. 6- iccassa asammohena paññāsiddhi, asammosena pana
satisiddhi. tattha paññāpubbaṅgamāya satiyā byañjanāvadhāraṇasamatthatā, satipubbaṅgamāya
paññāya atthapaṭivedhasamatthatā. tadubhayasamatthatāyogena atthabyañjanasampannassa dhamma-
kosassa anupālanasamatthato dhammabhaṇḍāgārikattasiddhi.
aparo nayo. evanti vacanena yonisomanasikāraṁ dīpeti ayonisomanasikaroto
nānappakārapaṭivedhābhāvato. sutanti vacanena avikkhepaṁ dīpeti vikkhittacittassa
savanābhāvato. tathā hi vikkhittacitto puggalo sabbasampattiyā vuccamānopi "na
mayā sutaṁ, puna bhaṇathā"ti bhaṇati. yonisomanasikārena cettha attasammāpaṇidhiṁ
pubbe ca katapuññataṁ sādheti sammāappaṇihitattassa pubbeakatapuññassa vā
tadabhāvato. avikkhepanasaddhammassavanaṁ sappurisūpassayañca 7- sādheti. na hi
vikkhittacitto sotuṁ sakkoti, na ca sappurise anupassayamānassa savanaṁ atthīti.

footnote: 1 chaßēéa. visaye gahaṇasanniṭṭhānaṁ 2 chaßēéa. saccikaṭ ṭha.... 3 sī. upādāyapaññatti
footnote: 4 i. upanidhāyapaññatti. 5 chaßēéa. sammuṭṭhaṁ 6 ka. pajānāti, i. paṭivijānāti.
footnote: 7 chaßēéa. sappurisūpanissayañca

page number: 030

aparo nayo. yasmā "evanti yassa cittasantānassa nānākārappavattiyā
nānatthabyañjanaggahaṇaṁ hoti, tassa nānākāraniddeso"ti vuttaṁ. so ca evaṁ
bhaddako ākāro na sammāappaṇihitattano pubbeakatapuññassa vā hoti, tasmā
evanti iminā bhaddakenākārena pacchimacakkadvayasampattimattano dīpeti. sutanti
savanayogena purimacakkadvayasampattimattano 1- dīpeti. na hi appaṭirūpadese vasato
sappurisūpassayavirahitassa 2- vā savanaṁ atthi. iccassa pacchimacakkadvayasiddhiyā
āsayasuddhi siddhā hoti, purimacakkadvayasiddhiyā payogasuddhi. tāya ca āsayasuddhiyā
adhigamabyattisiddhi, payogasuddhiyā āgamabyattisidadhi. iti payogāsayasuddhassa
āgamādhigamasampannassa vacanaṁ aruṇuggaṁ viya suriyassa udayato yonisomanasikāro viya ca
kusalakammassa arahati bhagavato vacanassa pubbaṅgamaṁ bhavitunti ṭhāne thero nidānaṁ 3-
ṭhapento "evamme sutan"ti ādimāha.
aparo nayo. evanti iminā nānappakārapaṭivedhadīpakena vacanena
attano atthapaṭibhāṇapaṭisambhidāsampattisabhāvaṁ dīpeti. sutanti iminā
sotabbappabhedapaṭivedhadīpakena vacanena dhammaniruttipaṭisambhidāsampattisabhāvaṁ. evanti
ca idaṁ yonisomanasikārapadīpakaṁ vacanaṁ bhāsamāno "ete mayā dhammā manasānupekkhitā
diṭṭhiyā suppaṭividdhā"ti dīpeti. sutanti idaṁ savanayogadīpakaṁ vacanaṁ bhāsamāno
"bahū mayā dhammā sutā dhatā 4- vacasā paricitā"ti dīpeti. tadubhayenāpi
atthabyañjanapāripūriṁ dīpento savane ādaraṁ janeti. atthabyañjanaparipuṇṇaṁ hi dhammaṁ
ādarena assuṇanto mahatā hitā paribāhiro hotīti tasmā ādaraṁ janetvā
sakkaccaṁ ayaṁ dhammo sotabboti.
"evamme sutan"ti iminā pana sakalena vacanena āyasmā ānando
tathāgatappaveditaṁ dhammaṁ attano adahanto asappurisabhūmiṁ atikkamati, sāvakattaṁ
paṭijānanto sappurisabhūmiṁ okkamati. tathā asaddhammā cittaṁ vuṭṭhāpeti, saddhamme
cittaṁ patiṭṭhāpeti. "kevalaṁ sutamevetaṁ mayā, tasseva pana bhagavato vacanan"ti

footnote: 1 chaßēéa. purimacakkadvayasampattiṁ, 2 chaßēéa. sappurisūpanissayu...
footnote: 3 chaßēéa. ṭhāne nidānaṁ 4 chaßēéa. dhātā

page number: 031

dīpento attānaṁ parimoceti, satthāraṁ apadisati, jinavacanaṁ appeti, dhammanettiṁ
patiṭṭhāpeti.
apica "evamme sutan"ti attanā uppāditabhāvaṁ appaṭijānanto purimasavanaṁ 1-
vivaranto "sammukhā paṭiggahitamidaṁ mayā tassa bhagavato catuvesārajjavisāradassa
dasabaladharassa āsabhaṇṭhānaṭṭhāyino sīhanādanādino sabbasattuttamassa dhammissarassa
dhammarājassa dhammādhipatino dhammadīpassa dhammasaraṇassa saddhammavaracakkavattino
sammāsambuddhassa vacanaṁ, na ettha atthe vā dhamme vā pade vā
bayañjane vā kaṅkhā vā vimati vā kattabbā"ti sabbesaṁ devamanussānaṁ imasmiṁ
dhamme assaddhiyaṁ vināseti, saddhāsampadaṁ uppādetīti. tenetaṁ vuccati:-
"vināsayati assaddhaṁ saddhaṁ vaḍḍheti sāsane
evamme sutamiccevaṁ vadaṁ gotamasāvako"ti.
ekanti gaṇanaparicchedaniddeso. samayanti paricchinnaniddeso. ekaṁ
samayanti aniyamitaparidīpanaṁ. tattha samayasaddo:-
samavāye khaṇe kāle samūhe hetudiṭṭhisu
paṭilābhe pahāne ca paṭivedhe ca dissati.
tathā hissa "appevanāma svepi upasaṅkameyyāma kālaṁ ca samayaṁ ca
upādāyā"ti 2- evamādīsu samavāyo attho. "ekova kho bhikkhave khaṇo ca samayo ca
brahmacariyavāsāyā"ti 3- ādīsu khaṇo. "uṇhasamayo pariḷāhasamayo"ti 4- ādīsu kālo.
"mahāsamayo pavanasmiṁn"ti 5- ādīsu samūho. "samayopi kho te bhaddāli appaṭividdho
ahosi, bhagavā kho sāvatthiyaṁ viharati, bhagavāpi maṁ jānissati `bhaddāli nāma bhikkhu
satthu sāsane sikkhāya na paripūrakārī'ti 6- ayaṁpi kho te bhaddāli samayo appaṭividdho
ahosī"ti 7- ādīsu hetu. "tena kho pana samayena uggahamāno paribbājako
samaṇamuṇḍikāputto 8- samayappavādake tindukācīre ekasālake mallikāya ārāme
paṭivasatī"ti 9- ādīsu diṭṭhi.

footnote: 1 ma. purimavacanaṁ 2 dī.sī. 9/447 subhasutta. 3 aṅ. aṭṭhaka. 23/119 (sa.)
footnote: akkhaṇasutta. 4 vinayu. 2/358 nahānasikkhāpada 5 dī, mahā. 10/332 mahāsamayasutta,
footnote: saṁ. sa. 15/37 samayasutta. 6 ka. paripūrīkārīti 7 maßēéa. 13/134 bhaddālisutta

8 sī. samaṇamaṇḍikāputto 9 maßēéa. 13/260 samaṇamuṇḍikasutta

page number: 032

"diṭṭhe dhamme ca yo attho, yo cattho samparāyiko,
atthābhisamayā dhīro, `paṇḍito'ti pavuccatī"ti 1-
ādīsu paṭilābho. "sammā mānābhisamayā antamakāsi dukkhassā"ti 2- ādīsu pahānaṁ.
"dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho"ti 3-
ādīsu paṭivedho. idha panassa kālo attho. tena saṁvaccharautumāsaḍḍhamāsarattidiva-
pubbaṇhamajjhanhikasāyaṇhapaṭhamamajjhimapacchimayāmamuhuttādīsu kālappabhedabhūtesu samayesu
ekaṁ samayanti dīpeti.
tattha kiñcāpi etesu saṁvaccharādīsu samayesu yaṁ yaṁ suttaṁ yasmiṁ yasmiṁ
saṁvacchare utumhi māse pakkhe rattibhāge vā divasabhāge vā vuttaṁ, sabbantaṁ
therassa suviditaṁ suvavatthāpitaṁ paññāya. yasmā pana `evamme sutaṁ asukasaṁvacchare
asukautumhi asukamāse asukapakkhe asukarattibhāge asukadivasabhāge vā"ti evaṁ vutte
na sakkā sukhena dhāretuṁ vā uddisituṁ vā uddisāpetuṁ vā, bahu ca vattabbaṁ
hoti, tasmā ekeneva padena tamatthaṁ samodhānetvā "ekaṁ samayan"ti āha. ye vā
ime gabbhokkantisamayo 4- jātisamayo saṁvegasamayo abhinikkhamanasamayo dukkarakārikasamayo
māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayoti
evamādayo bhagavato devamanussesu ativiya pakāsā 5- anekakālappabhedāeva
samayā, tesu samayesu desanāsamayasaṅkhātaṁ ekaṁ samayanti dīpeti. yo cāyaṁ
ñāṇakaruṇākiccasamayesu karuṇākiccasamayo, attahitaparahitapaṭipattisamayesu
parahitapaṭipattisamayo, sannipatitānaṁ karaṇīyadvayasamayesu dhammīkathāsamayo,
desanāpaṭipattisamayesu desanāsamayo, tesupi samayesu aññataraṁ sandhāya "ekaṁ
samayan"ti āha.
kasmā panettha yathā abhidhamme "yasmiṁ samaye kāmāvacaran"ti 6- ca
ito aññesu ca suttapadesu "yasmiṁ samaye bhikkhave bhikkhu vivicceva kāmehī"ti 7-
ca bhummavacananiddeso kato, vinaye ca "tena samayena buddho bhagavā"ti 8- karaṇavacanena,
tathā akatvā "ekaṁ samayanti upayogavacananiddeso katoti? tattha tathā, idha ca

footnote: 1 saṁ.sa. 15/128 paṭhamāppamādasutta 2 maßēáū 12/28 sabbāsavasutta, maßēáū. 12/221
footnote: vitakkasaṇṭhānasutta 3 khu.pa. 31/45,46 (sa,) 4 ma. gabbhavokkantisamayo
footnote: 5 ma. pakāsitā 6 abhi. dha. 1/1 cittuppādakaṇḍa

7 aṅa. catukka. 21/200-pemasutta 8 vinayu. 1/1 verañjakaṇḍa .pe..

page number: 033

aññathā atthasambhavato. tattha hi abhidhamme, ito aññesu suttapadesu ca
adhikaraṇattho, bhāvena bhāvalakkhaṇattho ca sambhavati. adhikaraṇaṁ hi kālattho, samūhattho
ca samayo, tattha tattha vuttānaṁ phassādidhammānaṁ khaṇasamavāyahetusaṅkhātassa ca
samayassa bhāvena tesaṁ bhāvo lakkhīyati, tasmā tadatthajotanatthaṁ tattha
bhummavacananiddeso 1- kato.
vinaye ca hetuattho karaṇattho ca sambhavati. yo hi so sikkhāpadapaññattisamayo
sārīputtādīhipi duviññeyyo 2-, tena samayena hetubhūtena karaṇabhūtena ca
sikkhāpadāni paññāpayanto sikkhāpadapaññattihetuñca avekkhamāno 3- bhagavā tattha
tattha vihāsi, tasmā tadatthajotanatthaṁ tattha karaṇavacananiddeso kato.
idha pana aññasmiṁ ca evaṁjātike accantasaṁyogattho sambhavati. yaṁ hi
samayaṁ bhagavā imaṁ, aññaṁ vā suttantaṁ desesi, accantameva taṁ samayaṁ karuṇāvihārena
vihāsi tasmā tadatthajotanatthaṁ idha upayogavacananiddeso katoti. tenetaṁ vuccati:-
"taṁ taṁ atthamavekkhitvā 4- bhummena karaṇena ca
aññattha 5- samayo vutto upayogena so idhā"ti.
porāṇā pana vaṇṇayanti "tasmiṁ samayeti vā, `tena samayenāti vā,
ekaṁ 6- samayan'ti vā abhilāpamattabhedo esa, sabbattha bhummamevattho"ti. tasmā
"ekaṁ samayan"ti vuttepi "ekasmiṁ samaye"ti attho veditabbo.
bhagavāti garu. garuṁ hi loke bhagavāti vadanti. ayaṁ ca sabbaguṇavisiṭṭhatāya
sabbasattānaṁ garu, tasmā bhagavāti veditabbo. porāṇehipi vuttaṁ:-
"bhagavāti vacanaṁ seṭṭhaṁ bhagavāti vacanamuttamaṁ.
garugāravayutto so bhagavā tena vuccatī"ti.
apica:-
"bhāgyavā bhaggavā yutto bhagehi ca vibhattavā
bhattavā vantagamano bhavesu bhagavā tato"ti.

footnote: 1 i. bhummavacanena niddeso 2 chaßēéa. dubbiññeyyo 3 chaßēéa. apekkhamāno
footnote: 4 chaßēéa. atthamapekkhitvā 5 chaßēéa.i. aññatra 6 ka. sīßēéaṭaṁ

page number: 034

imissā gāthāya vasenassa padassa vitthārato attho 1- veditabbo.
so ca visuddhimagge buddhānussatiniddese vuttoyeva.
ettāvatā cettha "evamme sutan"ti vacanena yathāsutaṁ dhammaṁ desento
bhagavato dhammakāyaṁ 2- paccakkhaṁ karoti. tena "nayidaṁ atikkantasatthukaṁ pāvacanaṁ, ayaṁ
vo satthā"ti satthu adassanena ukkaṇṭhitaṁ janaṁ samassāseti. "ekaṁ samayaṁ bhagavā"ti
vacanena tasmiṁ samaye bhagavato avijjamānabhāvaṁ dassento rūpakāyaparinibbānaṁ
sādheti. tena "evaṁvidhassa nāma ariyadhammassa desetā 3- dasabaladharo
vajirasaṅghātasamānakāyo sopi bhagavā parinibbuto, kenaññena jīvite āsā janetabbā"ti
jīvitamadamattaṁ janaṁ saṁvejeti, saddhamme cassa ussāhaṁ janeti.
"evan"ti ca bhaṇanto desanāsampattiṁ niddisati. "me sutan"ti
sāvakasampattiṁ. "ekaṁ samayan"ti kālasampattiṁ. "bhagavā"ti desakasampattiṁ.
antarā ca rāgahaṁ antarā ca nālandanti antarāsaddo kāraṇa-
khaṇacittavemajjhavivarādīsu vattati. 4- "tadantaraṁ ko jāneyya aññatra tathāgatā"ti 5-
ca, "janā saṅgamma mantenti mañca tañca kimantaran"ti 6- ādīsu hi kāraṇe
antarāsaddo. "addasa maṁ bhante aññatrā itthī vijjantarikāya bhājanaṁ
dhovantī"ti 7- ādīsu khaṇe. "yassantarato na santi kopā"ti 8- ādīsu citte,
"antarā vosānamāpādī"ti 9- ādīsu vemajjhe. "apicāyaṁ 9- tapodā dvinnaṁ
mahānirayānaṁ antarikāya āgacchatī"ti 10- ādīsu vivare. svāyamidha vivare vattati,
tasmā rāgahassa ca nālandāya ca vivareti evametthattho daṭṭhabbo, 11-
antarāsaddena pana yuttattā upayogavacanaṁ kataṁ. Ōdisesu ca ṭhānesu akkharacintakā
"antarā gāmañca nadiñca yātī"ti evaṁ ekameva antarāsaddaṁ payujjanti, so

footnote: 1 ma. vitthārattho 2 i. dhammasarīraṁ 3 chaßēéa.sī.i. desako 4 chaßēéa. dissati
footnote: 5 aṅ. chakka. 22/315 (sa.) migasālāsutta, aṅ. dasaka. 24/75 migasālāsutta
footnote: 6 saṁ sa. 15/228 kulagharaṇīsutta 7 maßēéa. 13/149 laḍukikopamasutta

8 vinayu. 7/332 chasakyapabbajjākathā, khu. u. 25/20 bhaddiyasutta
9-9 aṅ. dasaka. 24/84 byākaraṇasutta 10 vinayu. 1/231 catutthapārājika
11 chaßēéa.i. veditabbo

page number: 035

dutiyapadepi yojetabbo hoti, ayojiyamāne upayogavacanaṁ na pāpuṇāti. idha pana
yojetvā eva 1- vuttoti.
addhānamaggapaṭipanno hotīti addhānasaṅkhātaṁ maggaṁ paṭipanno hoti,
"dīghamaggan"ti attho. addhānagamanasamayassa hi vibhaṅge "aḍḍhayojanaṁ gamissāmīti 2-
bhuñjitabban"ti 3- ādivacanato aḍḍhayojanaṁpi addhānamaggo hoti. rājagahato pana
nālandā yojanameva.
mahatā bhikkhusaṁghena saddhinti mahatāti guṇamahattenapi mahatā,
saṅkhyāmahattenapi mahatā. so hi bhikkhusaṁgho guṇehipi mahā ahosi
appicchatādiguṇasamannāgatattā. saṅkhāyapi mahā pañcasatasaṅkhyattā. saṅkhāyapī mahā
pañcasatasaṅkhyattā. bhikkhūnaṁ saṁgho bhikkhusaṁgho, tena bhikkhusaṁghena.
diṭṭhisīlasāmaññasaṅghātasaṅkhātena samaṇagaṇenāti attho. sddhinti ekato.
pañcamattehi bhikkhusatehīti pañca mattā etesanti pañcamattāni.
mattāti pamāṇaṁ vuccati, tasmā yathā "bhojane mattaññū"ti vutte "bhojane
mattaṁ jānāti pamāṇaṁ jānātī"ti attho hoti, evamidhāpi "tesaṁ bhikkhusatānaṁ
pañcamattā pañcapamāṇan"ti evamattho daṭṭhabbo. bhikkhūnaṁ satāni bhikkhusatāni,
tehi pañcamattehi bhikkhusatehi.
suppiyopi kho paribbājakoti suppiyoti tassa nāmaṁ. pikāro
maggapaṭipannasabhāgatāya puggalasampiṇḍanattho. khokāro padasandhikaro 4-
byañjanasiliṭṭhatāvasena vutto. paribbājakoti sañjayassa antevāsī channaparibbājako.
idaṁ vuttaṁ hoti "yadā bhagavā taṁ addhānamaggaṁ paṭipanno, tadā suppiyopi 5-
paribbājako maggapaṭipanno 6- ahosī"ti, atītakālattho hi ettha hotisaddo.
saddhiṁ antevāsinā brahmadattena māṇavenāti ettha ante vasatīti
antevāsī, samīpacāro santikāvacaro sissoti attho. barahamadattoti tassa nāmaṁ.
māṇavoti sattopi coropi taruṇopi vuccati:-

footnote: 1 ka. evaṁ 2 chaßēéa.i. gacchissāmīti 3 vinayu. 2/218 gaṇabhojanasikkhāpada
footnote: 4 i. padasandhi. 4 i. suppiyo 6 paṭipanno

page number: 036

"coditā devadūtehi ye pamajjanti māṇavā
te dīgharattaṁ socanti hīnakāyūpagā narā"ti. 1-
ādīsu hi satto "māṇavo"ti vutto. "māṇavehipi samāgacchanti
katakammehipi akatakammehipi"ti ādīsu coro māṇavoti 2- vutto. 2- "ambaṭṭho
māṇavo, 3- maṇḍabyo 4- māṇavo"ti 5- ādīsu taruṇo "māṇavo"ti vutto. idhāpi
ayamevattho. idaṁ vuttaṁ hoti "brahmadattena nāma taruṇantevāsinā saddhin"ti
tatrāti tasmiṁ addhānamagge, tesu vā dvīsu janesu. sudanti
nipātamattaṁ. anekapariyāyenāti pariyāyasaddo tāva vāradesanākāraṇesu vattati.
"kassa nu kho ānanda ajja pariyāyo bhikkhuniyo ovaditun"ti 6- ādīsu hi vāre
pariyāyasaddo vattati. "madhupiṇḍikapariyāyotveva naṁ dhārehī"ti 7- ādīsu desanāyaṁ.
"imināpi kho te rājañña pariyāyena evaṁ hotū"ti 8- ādīsu kāraṇe. svāyamidhāpi
kāraṇe vattati, tasmā ayamettha attho "anekavidhena kāraṇenā"ti, "bahūhi
kāraṇehī"ti vutti hoti.
buddhassa avaṇṇaṁ bhāsatīti avaṇṇavirahitassa aparimāṇavaṇṇasamannāgatatsāpi
buddhassa bhagavato "yaṁ loke jātivuḍḍhesu kattabbaṁ abhivādanādisāmīcikammaṁ
`sāmaggīraso'ti vuccati, taṁ samaṇassa gotamassa natthi, tasmā arasarūpo
samaṇo gotamo, nibbhogo, akiriyavādo, ucchedavādo, jegucchī, venayiko, tapassī,
apagabbho. natthi samaṇassa gotamassa uttarimanussadhammo alamariyañāṇadassanaviseso,
takkapariyāhataṁ samaṇo gotamo dhammaṁ deseti vīmaṁsānucaritaṁ sayaṁpaṭibhāṇaṁ. samaṇo
gotamo na sabbaññū, na lokavidū, na anuttaro, na aggapuggalo"ti evaṁ taṁ taṁ
akāraṇameva kāraṇanti vatvā tathā tathā avaṇṇaṁ dosaṁ nindaṁ bhāsati.

footnote: 1 ma. upari. 14/271 devadūtasutta 2-2 ayaṁ pāṭho chaßēéa. potthakesu na dissati
footnote: 3 dī.sī. 9/259 ambaṭṭhasutta 4 chaßēéa.i. aṅgako
footnote: 5 milindapañha-/6 gabbhāvakkantipañha 6 ma. upari. 14/398 nandakovādasutta

7 maßēáū. 12/205 madhupiṇḍikasutta 8 dī. mahā. 10/413 .pe,. pāyāsisutta

page number: 037

yathā ca buddhassa, evaṁ dhammassāpi taṁ taṁ akāraṇameva kāraṇato
vatvā "samaṇassa gotamassa dhammo durakkhāto duppaṭivedito aniyyāniko
anupasamasaṁvattaniko"ti tathā tathā avaṇṇaṁ bhāsati.
yathā ca dhammassa, evaṁ saṁghassāpi yaṁ vā taṁ vā akāraṇameva
kāraṇato vatvā "micchāpaṭipanno samaṇassa gotamassa sāvakasaṁgho, kuṭilapaṭipanno
paccanīkapaṭipadaṁ ananulomapaṭipadaṁ adhammānudhammapaṭipadaṁ paṭipanno"ti tathā tathā
avaṇṇaṁ bhāsati.
antevāsī panassa "amhākaṁ ācariyo aparāmasitabbaṁ parāmasati,
anakkamitabbaṁ akkamati, svāyaṁ aggiṁ gilanto viya, hatthena asidhāraṁ parāmasanto
viya, muṭṭhinā sineruṁ padāletukāmo viya, kakacadantapantiyaṁ kīḷamāno viya, pabhinnamadaṁ
caṇḍahatthiṁ hatthena gaṇhanto viya ca vaṇṇārahasseva ratanattayassa avaṇṇaṁ
bhāsamāno anayabyasanaṁ pāpuṇissati. ācariye kho pana gūthaṁ vā aggiṁ vā kaṇṭakaṁ
vā kaṇhasappaṁ vā akkamante, sūlaṁ vā abhirūhante, halāhalaṁ vā visaṁ khādante,
khārodakaṁ 1- vā pakkhalante, narakapapātaṁ vā papatante na antevāsinā taṁ sabbaṁ
anukātabbaṁ hoti. kammassakā hi sattā attano kammānurūpameva gatiṁ gacchanti
neva pitā puttassa kammena gacchati, na putto pitu kammena na mātā puttassa,
na putto mātuyā, na bhātā bhaginiyā, na bhaginī bhātu, na ācariyo antevāsino,
na antevāsī ācariyassa kammena gacchati. mayhañca ācariyo tiṇṇaṁ ratanānaṁ
avaṇṇaṁ bhāsati, mahāsāvajjo kho pana ariyūpavādo"ti evaṁ yoniso ummujjitvā
ācariyavādaṁ maddamāno sammā kāraṇameva kāraṇato apadisanto anekapariyāyena
tiṇṇaṁ ratanānaṁ vaṇṇaṁ bhāsitumāraddho yathā taṁ paṇḍitajātiko kulaputto. tena vuttaṁ
"suppiyassa pana paribbājakassa antevāsī brahmadatto māṇavo anekapariyāyena
buddhassa vaṇṇaṁ bhāsati, dhammassa vaṇṇaṁ bhāsati, saṁghassa vaṇṇaṁ bhāsatī"ti.
tattha vaṇṇanti vaṇṇasaddo saṇṭhānajātirūpāyatanakāraṇapamāṇaguṇapasaṁsādīsu
dissati. tattha "mahantaṁ sapparājavaṇṇaṁ abhinimminitvā"ti 2- ādīsu saṇṭhānaṁ

footnote: 1 i. nakhabhedakaṁ 2 saṁ. sa. 15/142 sappasutta

page number: 038

vuccati. "brāhmaṇova seṭṭho vaṇṇo, hīno añño vaṇṇo"ti 1- ādīsu jāti.
"paramāya vaṇṇapokkharatāya samannāgatā"ti 2- ādīsu rūpāyatanaṁ.
"na harāmi na bhañjāmi ārā siṅghāmi vārijaṁ,
atha kena nu vaṇṇena gandhatthenoti vuccatī"ti 3-
ādīsu kāraṇaṁ. "tayo pattassa vaṇṇā"ti 4- ādīsu pamāṇaṁ. "kadā saññuḷhā 5-
pana te gahapati ime samaṇassa gotamassa vaṇṇā"ti 6- ādīsu guṇo. "vaṇṇārahassa
vaṇṇaṁ bhāsatī"ti 7- ādīsu pasaṁsā. idha guṇopi pasaṁsāpi. ayaṁ kira taṁ taṁ bhūtameva
kāraṇaṁ apadisanto anekapariyāyena ratanattayassa guṇūpasañhitaṁ pasaṁsaṁ abhāsi. tattha
"itipi so bhagavā arahaṁ sammāsambuddho"ti ādinā nayena "ye bhikkhave buddhe
pasannā, agge te pasannā"ti 8- ādinā "ekapuggalo bhikkhave loke uppajmāno
uppajjati .pe. asamo asamasamo"ti 9- ādinā ca nayena buddhassa
vaṇṇo veditabbo. "svākkhāto bhagavatā dhammo"ti ca "ālayasamugghāto
vaṭṭūpacchedo"ti 10- ca "ye bhikkhave ariye aṭṭhaṅgike magge pasannā, agge te
pasannā"ti 11- ca evamādīhi nayehi dhammassa vaṇṇo veditabbo. "supaṭipanno
bhagavato sāvakasaṁgho"ti ca "ye bhikkhave saṁghe pasannā, agge te pasannā"ti 12-
ca evamādīhi pana nayehi saṁghassa vaṇṇo veditabbo. pahontena pana dhammakathikena
pañcanikāye navaṅgaṁ satthusāsanaṁ caturāsītidhammakkhandhasahassāni ogāhitvā buddhādīnaṁ
vaṇṇo pakāsetabbo. imasmiṁ hi ṭhāne buddhādīnaṁ guṇe pakāsento atitthena
pakkhanto 13- dhammakathikoti na sakkā vattuṁ. Ōdisesu hi ṭhānesu dhammakathikassa
thāmo veditabbo. brahmadatto pana māṇavo anussavādimattasaṁvaḍḍhitena 14- attano
thāmena ratanattayassa vaṇṇaṁ bhāsati.

footnote: 1 maßēéa. 13/402 assalāyanasutta 2 dī.sī. 9/331 kūṭadantasutta, dī. mahā 10/249
footnote: mahāsudassanasutta 3 saṁ.sa. 15/234 padumapupphasutta 4 vinayu. 2/602 pattasikkhāpada
footnote: 5 chaßēéa. saññuḷhā 6 maßēéa. 13/77 upālivādasutta 7 aṅ, catukka. 21/3 paṭhamakhatasutta

8 aṅ. catukka. 21/34 aggappasādasutta, khu. i. 25/90 aggappasādasutta
9 aṅ. eka. 20/174 ekapuggalavagga
10-11-12 aṅ. catukka. 21/34 aggappasādasutta, khu.i. 25/90 aggappasādasutta
13 chaßēéa.i pakkhando 14 chaßēéa.... sambandhitena

page number: 039

itiha te ubho ācariyantevāsīti evaṁ te dve ācariyantevāsikā.
aññamaññassāti añño aññassa.
ujuvipaccanīkavādāti īsakaṁpi apariharitvā ujumeva vividhapaccanīkavādā,
anekavāraṁ viruddhavādāeva hutvāti attho. ācariyena hi ratanattayassa avaṇṇe
bhāsite antevāsī vaṇṇaṁ bhāsati, puna itaro avaṇṇaṁ, itaro vaṇṇanti evaṁ
ācariyo sālaphalake visarukkhāaṇiṁ ākoṭayamāno viya punappunaṁ ratanattayassa avaṇṇaṁ
bhāsati. antevāsī 1- pana suvaṇṇarajatamaṇimayāya āṇiyā taṁ āṇiṁ paṭibāhayamāno
viya punappunaṁ ratanattayassa vaṇṇaṁ bhāsati. tena vuttaṁ "ujuvipaccanīkavādā"ti.
bhagavantaṁ piṭṭhito piṭṭhito anubandhā honti bhikkhusaṁghañcāti
bhagavantañca bhikkhusaṁghañca pacchato dassanaṁ avijahantā iriyāpathānubandhanena anubandhā 2-
honti, sīsānulokino hutvā anuggatā hontīti attho.
kasmā pana bhagavā taṁ addhānaṁ paṭipanno, kasmā ca suppiyo
anubandho, kasmā ca so ratanattayassa avaṇṇaṁ bhāsatīti? bhagavā tāva tasmiṁ
kāle rājagahaparivattakesu aṭṭhārasasu mahāvihāresu aññatarasmiṁ vasitvā pātova
sarīrapaṭijagganaṁ katvā bhikkhācāravelāyaṁ bhikkhusaṁghaparivuto rājagahe piṇḍāya carati.
so taṁ divasaṁ bhikkhusaṁghassa sulabhapiṇḍapātaṁ katvā pacchābhattaṁ piṇḍapātapaṭikkanto
bhikkhusaṁghaṁ pattacīvaraṁ gāhāpetvā "nāḷandaṁ gamissāmī"ti rājagahato nikkhamitvā taṁ
addhānaṁ paṭipanno. suppiyopi tasmiṁ kāle rājagahaparivattake aññatarasmiṁ
paribbājakārāme vasitvā paribbājakaparivuto rājagahe bhikkhāya 3- carati. sopi
taṁdivasaṁ paribbājakaparisāya sulabhabhikkhaṁ, 4- katvā bhuttapātarāso paribbājake
paribbākhajakaparikkhāraṁ gāhāpetvā "nāḷandaṁ gamissāmic "ceva bhagavato taṁ maggaṁ
paṭipannabhāvaṁ ajānantova anubandho. sace pana jāneyya, nānubandheyya. so
ajānitvāva gacchanto gīvaṁ ukkhipitvā olokayamāno bhagavantaṁ addasa buddhasiriyā
sobhamānaṁ rattakambalaparikkhittamiva jaṅgamakanakagirisikharaṁ.

footnote: 1 i. antevāsiko 2 sī. anubaddhā
footnote: 3 i. piṇḍāya 4 i. sulabhapiṇḍapātaṁ.

page number: 040

tasmiṁ kira samaye dasabalassa sarīrato nikkhamitvā chabbaṇṇaraṁsiyo 1- samantā
asītihatthappamāṇe padese 2- ādhāvanti vidhāvanti ratanāveḷaratanadāmaratanacuṇṇavippakiṇaṇaṁ
viya, pasāritaratanacittakañcanapaṭamiva, rattasuvaṇṇarasanisiñcamānamiva,
ukkāsatanipātasamākulamiva, nirantaravippakiṇṇakaṇikārapupphamiva, vāyuvegukkhittacīna-
piṭṭhacuṇṇamiva, indadhanuvijjulatātārāgaṇappabhāvisaravipphuritaviccharitamiva ca taṁ
vanantaraṁ hoti.
asītyānubyañjanānurañjitañca pana bhagavato sarīraṁ vikasitakamaluppalamiva
saraṁ, sabbapāliphullamiva, pāricchattakaṁ, tārāmarīcivikasitamiva gaganatalaṁ siriyā
avahasantamiva, byāmappabhāparikkhepavilāsinī cassa dvattiṁsavaralakkhaṇamālā
ganthetvā ṭhapitadvattiṁsacandamālāya dvattiṁsasuriyamālāya paṭipāṭiyā
ṭhapitadvattiṁsacakkavattidvattiṁsasakkadevarājadvattiṁsamahābrahmānaṁ siriṁ siriyā 3-
abhibhavantīiva. tañca pana bhagavantaṁ parivāretvā ṭhitā bhikkhū sabbeva appicchā
santuṭṭhā pavivittā asaṁsaṭṭhā codakā pāpagarahino vattāro vacanakkhamā
sīlasampannā samādhipaññāvimuttivimuttiñāṇadassanasampannā. tesaṁ majjhe
bhagavā rattakambalapākāraparikkhitto viya kañcanathambho, rattapadumasaṇḍamajjhagatā
viya suvaṇṇanāvā, pavāḷavedikāparikkhitto viya aggikkhandho, tārāgaṇaparivārito 4-
viya puṇṇacando migapakkhīnaṁpi cakkhūni pīṇayati, pageva devamanussānaṁ.
tasmiṁ kho pana 5- divase yebhuyyena asītimahātherā meghavaṇṇaṁ paṁsukūlaṁ
ekaṁsaṁ karitvā kattaradaṇḍaṁ ādāya suvammavammitā viya gandhahatthino vigatadosā
vantadosā bhinnakilesā vijaṭitajaṭā chinnabandhanā bhagavantaṁ parivārayiṁsu. so sayaṁ
vītarāgo vītarāgehi, sayaṁ vītadoso vītadosehi, sayaṁ vītamoho vītamohehi, sayaṁ
vītatañho vītatañhehi, sayaṁ nikkileso nikkilesehi, sayaṁ buddho anubuddhehi
parivārito, pattaparivārito viya kesaro, 6- kesaraparivāritā viya kaṇṇikā,
aṭṭhanāgasahassaparivārito viya chaddanto nāgarājā, navutihaṁsasahassaparivārito viya
dhataraṭṭho haṁsarājā senāṅgaparivārito viya cakkavattirājā, devagaṇaparivārito 7- viya

footnote: 1 chaßēáa,i. chabbaṇṇarasmiyo 2 i. dese
footnote: 3 i. siriyā siriṁ 4 i. tārāgaṇaparivuto
footnote: 5 chaßēéa.i. ca pana 6 chaßēéa.i. pattaparivāritaṁ viya kesaraṁ

7 i. marugaṇa....

page number: 041

sakko devarājā, brahmagaṇaparivārito viya hāritamahābrahmā, 1-
aparimitakālasañcitapuññaphalanibbattāya acinteyyāya anopamāya buddhalīlāya 2-
cando viya gaganatalaṁ taṁ maggaṁ paṭipanno hoti.
athevaṁ bhagavantaṁ anopamāya buddhalīlāya gacchantaṁ bhikkhū ca okkhittacakkhū
santindriye santamānase uparinabhe ṭhitaṁ puṇṇacandaṁ viya bhagavantaṁyeva namassamāne
disvāva 3- paribbājako attano parisaṁ avalokesi. sā hoti kājadaṇḍake olambetvā
gahitoluggaviluggapiṭṭhakatidaṇḍamorapiñchamattikāpattapasibbakakuṇḍikādianeka-
parikkhārabhārabharitā "asukassa hatthā sobhaṇā, asukassa pādā"ti evamādiniratthakavacanā
mukharā vikiṇṇavācā 4- adassanīyā apāsādikā. tassa taṁ disvā vippaṭisāro
udapādi.
idāni tena bhagavato vaṇṇo vattabbo bhaveyya. yasmā panesa
lābhasakkārahāniyā ceva pakkhahāniyā ca niccaṁpi bhagavantaṁ usūyati. 5- aññatitthiyānaṁ
hi yāva buddhā loke nuppajjanti, tāvadeva lābhasakkāro nibbattati, buddhuppādato
pana paṭṭhāya parihīnalābhasakkārā honti, suriyuggamane khajjopanakā viya nissirīkataṁ
āpajjanti. upatissakolitānañca sañjayassa santike pabbajitakāleyeva paribbājakā
mahāparisā ahesuṁ, tesu pana pakkantesu sāpi tesaṁ parisā bhinnā. iti imehi
dvīhi kāraṇehi ayaṁ paribbājako, yasmā niccaṁpi bhagavantaṁ usūyati, tasmā taṁ
usūyavisuggāraṁ uggiranto ratanattayassa avaṇṇameva bhāsatīti veditabbo.
[2] athakho bhagavā ambalaṭṭhikāyaṁ rājāgārake ekarattivāsaṁ upagañchi
saddhiṁ bhikkhusaṁghenāti bhagavā tāya buddhalīlāya gacchamāno anupububena
ambalaṭṭhikādvāraṁ pāpuṇitvā suriyaṁ oloketvā "akālodāni gantuṁ, atthasamīpaṁ
gato suriyo"ti ambalaṭṭhikāyaṁ rājāgārake ekarattivāsaṁ upagañchi.
tattha ambalaṭṭhikāti rañño uyyānaṁ. tassa kira dvārasamīpe taruṇo
ambarukkho atthi, taṁ "ambalaṭṭhikā"ti vadanti. tassa avidūre bhavattā uyyānaṁpi

footnote: 1 cha. hārito mahābrahamā 2 i. buddhalīḷhāya
footnote: 3 sī.i. disvā 4 i. vippakiṇṇavācā 5 ka. ussuyyati

page number: 042

"ambalaṭaṭhikā"tveva saṅkhyaṁ gataṁ. taṁ chāyūdakasampannaṁ pākāraparikkhittaṁ
suppayojitadvāraṁ 1- mañjusā viya suguttaṁ. tattha rañño kīḷanatthaṁ
paṭibhāṇacittavicittaṁ agāraṁ akaṁsu. taṁ "rājāgārakan"ti vuccati.
suppiyopi khoti suppiyopi tasmiṁ ṭhāne suriyaṁ oloketvā "akālodāni
gantuṁ, bahū khuddakamahallakā paribbājakā, bahuparissayo cāyaṁ maggo corehipi
vāḷayakkhehipi vāḷamigehipi. ayaṁ kho pana samaṇo gotamo uyyānaṁ paviṭṭho,
samaṇassa ca gotamassa vasanaṭṭhāne devatā ārakkhaṁ gaṇhanti, handāhaṁpi idheva 2-
ekarattivāsaṁ upagantvā sveva gamissāmī"ti tadevuyyānaṁ pāvisi. tato bhikkhusaṁgho
bhagavato vattaṁ dassetvā attano attano vasanaṭṭhānaṁ sallakkhesi. paribbājakopi
uyyānassa ekapasse paribbājakaparikkhāre otāretvā vāsaṁ upagañchi saddhiṁ
attano parisāya. pāliyaṁ āruḷhavaseneva pana "saddhiṁ attano 3- antevāsinā
brahmadattena māṇavenā"ti vuttaṁ.
evaṁ vāsaṁ upagato pana so paribbājako rattibhāge dasabalaṁ
olokesi. tasmiṁ ca samaye samantā vippakiṇṇatārā viya padīpā jalanti, majjhe
bhagavā nisinno hoti, bhikkhusaṁgho ca bhagavantaṁ parivāretvā, tatthekabhikkhussāpi
hatthakukkuccaṁ vā pādakukkuccaṁ vā ukkāsitasaddo vā khipitasaddo vā natthi. sā
hi parisā attano ca sikkhitasikkhatāya, satthari ca gāravenāti dvīhi kāraṇehi
nivāte padīpasikhā viya niccalā sannisinnāva ahosi. paribbājako taṁ vibhūtiṁ
disvā attano parisaṁ olokeli. tattha keci hatthaṁ khipanti, keci pādaṁ, keci
vippapanti, keci nillālitajivahā paggharitakheḷā dante khādantā kākacchamānā
gharugharupassāsino 4- sayanti. so ratanattayassa vaṇṇe 5- vattabbepi issāvasena puna
avaṇṇameva ārabhi. 6- burahmadatto pana vuttanayeneva vaṇṇaṁ. tena vuttaṁ "tatrapi sudaṁ
suppiyo paribbājako"ti sabbaṁ vattabbaṁ. tattha tatrapīti tasmiṁpi, ambalaṭṭhikāyaṁ
uyyāneti attho.

footnote: 1 chaßēéa. i. suyojitadvāraṁ 2 chaßēéa. idha 3 i. idaṁ padaṁ potthake na dissati
footnote: 4 sī.i. ghurughurupassāsino 5 chaßēéa. guṇavaṇṇe 6 ka. vadati

page number: 043

[3] sambahulānanti bahukānaṁ. tattha vinayapariyāyena tayo janā
"sambahulā"ti vuccanti, tato paraṁ saṁgho. suttantapariyāyena pana tayo tayova,
tato paṭṭhāya sambahulā. idha suttantapariyāyena "sambahulā"ti veditabbā.
maṇḍalamāḷeti katthaci dve kaṇṇikā gahetvā haṁsavaṭṭakachannena katā kūṭāgārasālāpi
"maṇḍalamāḷo"ti vuccati, katthaci ekaṁ kaṇṇikaṁ gahetvā thambhapantiṁ parikkhipitvā
katā upaṭṭhānasālāpi "maṇḍalamāḷo"ti vuccati, idha pana nisīdanasālā
"maṇḍalamāḷo"ti veditabbā. sannisinnānanti nisajjanavasena. sannipatitānanti
samodhānavasena. ayaṁ saṅkhiyadhammoti saṅkhiyā 1- vuccati kathā, kathādhammoti attho.
udapādīti uppanno. katamo pana soti "acchariyaṁ āvuso"ti evamādi. tattha
andhassa pabbatārohaṇaṁ viya niccaṁ na hotīti acchariyaṁ. ayaṁ tāva saddanayo. ayaṁ
pana aṭṭhakathānayo:- accharāyogganti acchariyaṁ, accharaṁ paharituṁ yuttanti attho.
abhūtapubbaṁ bhūtanti abbhūtaṁ. ubhayampetaṁ vimhayasseva adhivacanaṁ. yāvañcidanti yāva
ca idaṁ. tena supaṭividitatāya appameyyataṁ dasseti.
tena bhagavatā jānatā .pe. supaṭividitāti etthāyaṁ saṅkhepattho:-
yo so bhagavā samatiṁsa pāramiyo pūretvā sabbakilese bhañjitvā 2- anuttaraṁ
sammāsambodhiṁ abhisambuddho, tena bhagavatā tesaṁ tesaṁ sattānaṁ āsayānusayaṁ jānatā,
hatthatale ṭhapitaṁ āmalakaṁ viya sabbaṁ ñeyyadhammaṁ passatā.
apica pubbenivāsādīhi jānatā, dibbena cakkhunā passatā. tīhi
vijjāhi vā pana chahi vā abhiññāhi jānatā. sabbattha appaṭihatena samantacakkhunā
passatā, sabbadhammajānanasamatthāya vā paññāya jānatā, sabbasattānaṁ cakkhuvisayātītāni
tirokuḍḍādigatānipi rūpāni ativisuddhena maṁsacakkhunā passatā.
attahitasādhikāya vā samādhipadaṭṭhānāya paṭivedhapaññāya jānatā, parahitasādhikāya
karuṇāpadaṭṭhānāya desanāpaññāya passatā. arīnaṁ hatattā paccayādīnañca
arahattā arahatā. sammā sāmañca sabbadhammānaṁ 3- buddhattā sammāsambuddhena.
antarāyikadhamme vā jānatā. niyyānikadhamme passatā. kilesārīnaṁ hatattā

footnote: 1 ka. saṅkhiyāti 2 ka. bhinditvā 3 i. saccānaṁ

page number: 044

paccayādīnaṁ 1- ca arahattā 1- arahatā. sammā sāmaṁ ca sabbadhammānaṁ buddhattā
sammāsambuddhenāti evaṁ catuvesārajjavasena catūhākārehi thomitena sattānaṁ
nānādhimuttikatā nānajjhāsayatā supaṭividitā yāva ca suṭṭhu paṭividitā.
idānissa supaṭividitabhāvaṁ dassetuṁ "ayaṁ hī"ti ādimāha. idaṁ vuttaṁ hoti:-
yā ca ayaṁ bhagavatā "dhātuso bhikkhave sattā saṁsandanti samenti, hīnādhimuttikā
hīnādhimuttikehi saddhiṁ saṁsandanti samenti, kalyāṇādhimuttikā
kalyāṇādhimuttikehi saddhiṁ saṁsandanti samenti. atītampi kho bhikkhave addhānaṁ
dhātusova sattā saṁsandiṁsu samiṁsu, hīnādhimuttikā hīnādhimuttikehi .pe.
kalyāṇādhimuttikā kalyāṇādhimuttikehi saddhiṁ saṁsandiṁsu samiṁsu, anāgatampi kho
bhikkhave addhānaṁ .pe. saṁsandissanti, samessanti, etarahipi kho bhikkhave
paccuppannaṁ addhānaṁ dhātusova sattā saṁsandanti samenti, hīnādhimuttikā
hīnādhimuttikehi .pe. kalyāṇādhimuttikā kalyāṇādhimuttikehi saddhiṁ saṁsandanti
samentī"ti 2- evaṁ sattānaṁ nānādhimuttikatā, nānajjhāsayatā, nānādiṭṭhikatā,
nānakkhantitā, nānārucitā nāḷiyā minantena viya, tulāya tulayantena viya ca
nānādhamuttikatañāṇena sabbaññutañāṇena viditā, sā yāva supaṭividitā. dvepi nāma
sattā ekajjhāsayā dullabhā lokasmiṁ, ekasmiṁ gantukāme eko ṭhātukāmo hoti,
ekasmiṁ pivitukāme eko bhuñjitukāmo. imesu cāpi dvīsu ācariyantevāsīsu ayaṁ
hi suppiyo paribbājako .pe. bhagavantaṁ piṭṭhito piṭaṭhito anubandhā honti
bhikkhusaṁghañcāti. tattha itihameti itiha ime, evaṁ imeti attho. sesaṁ
vuttanayameva.
[4] athakho bhagavā tesaṁ bhikkhūnaṁ imaṁ saṅkhiyadhammaṁ viditvāti ettha
viditvāti sabbaññutañāṇena jānitvā. bhagavā hi katthaci maṁsacakkhunā disvā jānāti
"addasā kho bhagavā mahantaṁ dārukkhandhaṁ gaṅgāya nadiyā sotena vuyhamānan"ti 3-
ādīsu viya. katthaci dibbacakkhunā disvā jānāti "addasā kho bhagavā dibbena
cakkhunā visuddhena atikkantamānusakena tā devatāyo sahassasseva pāṭaligāme

footnote: 1-1 ayaṁ pāṭho cha. sī.i. potthakesu na dissati 2 saṁṇi. 16/98 hīnādhimuttikasutta
footnote: 3 saṁ. saḷā. 18/223/322 paṭhamadārukkhandhopamasutta.

page number: 045

vatthūni pariggaṇhantiyo"ti 1- ādīsu viya. katthaci pakatisotena sutvā jānāti
"assosi kho bhagavā āyasmato ānandassa subhaddena paribbājakena saddhiṁ imaṁ
kathāsallāpan"ti 2- ādīsu viya. katthaci dibbasotena sutvā jānāti "assosi kho
bhagavā dibbāya sotadhātuyā visuddhāya atikkantamānusikāya sandhānassa gahapatissa
nigrodhena paribbājakena saddhiṁ imaṁ kathāsallāpan"ti 3- ādīsu viya. idha pana
sabbaññutañāṇena sutvā 4- aññāsi. kiṁ karonto aññāsi? pacchimayāmakiccaṁ.
kiccañca nāmetaṁ sātthakaṁ niratthakanti duvidhaṁ hoti. tattha niratthakaṁ kiccaṁ bhagavatā
bodhipallaṅkeyeva arahattamaggena samugghāṭaṁ kataṁ, sātthakaṁyeva pana bhagavato kiccaṁ hoti,
taṁ pañcavidhaṁ purebhattakiccaṁ pacchābhattakiccaṁ purimayāmakiccaṁ majjhimayāmakiccaṁ
pacchimayāmakiccanti. tatridaṁ purebhattakiccaṁ:-
bhagavā hi pātova vuṭṭhāya upaṭṭhākānuggahaṇatthaṁ sarīraphāsukatthañca
mukhadhovanādisarīraparikammaṁ katvā yāva bhikkhācāravelā, tāva vivittāsane
vītināmetvā bhikkhācāravelāyaṁ nivāsetvā kāyabandhanaṁ bandhitvā cīvaraṁ pārupitvā
pattamādāya kadāci ekako, 5- kadāci bhikkhusaṁghaparivuto gāmaṁ vā nigamaṁ vā piṇḍāya
pavisati, kadāci pakatiyā, kadāci anekehi pāṭihāriyehi vattamānehi. seyyathīdaṁ? 6-
piṇḍāya pavisato lokanāthassa purato purato gantvā mudugatavātā paṭhaviṁ sodhenti,
balāhakā udakaphusitāni muñcantā magge reṇuṁ vūpasametvā upari vitānaṁ hutvā
tiṭṭhanti, apare vātā pupphāni upasaṁharitvā magge okiranti, unnatā
bhūmippadesā onamanti, 7- onatā unnamanti, pādanikkhepasamaye samāva bhūmi hoti,
sukhasamphassāni padumapupphāni vā pāde sampaṭicchanti. indakhīlassa anto ṭhapitamatte
dakkhiṇapāde sarīrato chabbaṇṇaraṁsiyo nikkhamitvā suvaṇṇarasapiñjarāni viya,
citrapaṭaparikkhittāni viya ca pāsādakūṭāgārādīni alaṅkarontiyo ito cito ca
vidhāvanti, 8- hatthiassavihaṅgādayo sakasakaṭṭhānesu ṭhitāyeva madhurenākārena 9-
saddaṁ karonti, tathā bherivīṇādīni turiyāni,

footnote: 1 dī. mahā. 10/152 mahāparinibbānasutta, khu.u. 25/76 pāṭaligāmiyasutta
footnote: 2 dī. mahā. 10/213 mahāparinibbānasutta 3 dī. pāṭi. 11/54 udumbarikasutta
footnote: 4 ka, disvā 5 i. eko 6 chaßēéa. seyyathidaṁ

7 i. oṇamanti 8 chaßēéa. dhāvanti 9 vi. madhurena sarena.

page number: 046

manussānaṁ ca kāyūpagāni ābharaṇāni. tena saññāṇena manussā jānanti "ajja
bhagavā idha piṇḍāya paviṭṭho"ti. te sunivatthā supārutā gandhapupphādīni ādāya gharā
nikkhamitvā antaravīthiṁ paṭipajjitvā bhagavantaṁ gandhapupphādīhi sakkaccaṁ pūjetvā
vanditvā "amhākaṁ bhante dasa bhikkhū, amhākaṁ vīsati. paññāsaṁ .pe. sataṁ
dethā"ti yācitvā bhagavatopi pattaṁ gahetvā āsanaṁ paññāpetvā sakkaccaṁ
piṇḍapātena paṭimānenti. bhagavā katabhattakicco tesaṁ sattānaṁ cittasantānāni 1-
oloketvā tathā dhammaṁ deseti, yathā keci saraṇagamanesu patiṭṭhahanti, keci
pañcasīlesu, keci sotāpattisakadāgāmianāgāmiphalānaṁ aññatarasmiṁ, keci pabbajitvā
aggaphale arahatteti. evaṁ mahājanaṁ anuggahetvā uṭṭhāyāsanā vihāraṁ gacchati. tattha
gantvā maṇḍalamāḷe paññattavarabuddhāsane nisīdi 2- bhikkhūnaṁ bhattakiccapariyosānaṁ
āgamayamāno. tato bhikkhūnaṁ bhattakiccapariyosāne upaṭṭhāko bhagavato nivedeti,
atha bhagavā gandhakuṭiṁ pavisati. idaṁ tāva purebhattakiccaṁ.
athakho bhagavā evaṁ katapurebhattakicco gandhakuṭiyā upaṭṭhāne 3- nisīditvā
pāde pakkhāletvā pādapīṭhe ṭhatvā bhikkhusaṁghaṁ ovadati "bhikkhave appamādena
sampādetha, dullabho buddhuppādo lokasmiṁ, dullabho manussattapaṭilābho,
dullabhā khaṇasampatti, dullabhā pabbajjā, dullabhaṁ saddhammassavanan"ti. tattha keci
bhagavantaṁ kammaṭṭhānaṁ pucchanti. bhagavāpi tesaṁ cariyānurūpaṁ kammaṭṭhānaṁ deti. tato
sabbepi bhagavantaṁ vanditvā attano attano rattiṭṭhānadivāṭṭhānāni gacchanti.
keci araññaṁ, keci rukkhamūlaṁ, keci pabbatādīnaṁ aññataraṁ, keci cātummahārājikabhavanaṁ
.pe. keci vasavattibhavananti. tato bhagavā gandhakuṭiṁ pavisitvā sace ākaṅkhati,
dakkhiṇena passena sato sampajāno muhuttaṁ sīhaseyyaṁ kappeti. atha samassāsitakāyo
vuṭṭhahitvā dutiyabhāge lokaṁ voloketi. tatiyabhāge yaṁ gāmaṁ vā nigamaṁ vā
upanissāya viharati, tattha mahājano purebhattaṁ dānaṁ datvā pacchābhattaṁ sunivattho
supāruto gandhapupphādīni ādāya vihāre sannipatati. tato bhagavā sampattāya
parisāya anurūpena pāṭihāriyena gantvā dhammasabhāyaṁ paññattavarabuddhāsane nisajja

footnote: 1 i. santānāni. 2 chaßēéa.,i. nisīdati. 3 sī. upaṭṭhākena paññattāsane.

page number: 047

dhammaṁ deseti kālayuttaṁ samayayuttaṁ, atha kālaṁ viditvā parisaṁ uyyojeti, manussā
bhagavantaṁ vanditvā pakkamanti. idaṁ pacchābhattakiccaṁ.
so evaṁ niṭṭhitapacchābhattakicco sace gattāni osiñcitukāmo hoti,
buddhāsanā vuṭṭhāya nhānakoṭṭhakaṁ pavisitvā upaṭṭhākena paṭiyāditaudakena gattāni
utuṁ gaṇhāpeti. upaṭṭhākopi buddhāsanaṁ ānetvā gandhakuṭipariveṇe paññapeti.
bhagavā surattaṁ duppaṭaṁ 1- nivāsetvā kāyabandhanaṁ bandhitvā ekaṁsaṁ uttarāsaṅgaṁ
katvā tattha gantvā nisīdati. ekakova 2- muhuttaṁ paṭisallīno, atha bhikkhū tato
tato āgamma bhagavato upaṭṭhānaṁ āgacchanti. tatthekacce pañhaṁ pucchanti, ekacce
kammaṭṭhānaṁ, ekacce dhammassavanaṁ yācanti. bhagavā tesaṁ adhippāyaṁ sampādento
purimayāmaṁ vītināmeti. idaṁ purimayāmakiccaṁ.
purimayāmakiccapariyosāne pana bhikkhūsu bhagavantaṁ vanditvā pakkantesu 3-
sakaladasasahassīlokadhātudevatāyo okāsaṁ labhamānā bhagavantaṁ upasaṅkamitvā pañhaṁ
pucchanti yathābhisaṅkhataṁ antamaso caturakkharampi. bhagavā tāsaṁ devatānaṁ pañhaṁ
vissajjento majjhimayāmaṁ vītināmeti. idaṁ majjhimayāmakiccaṁ.
pacchimayāmaṁ pana tayo koṭṭhāse katvā purebhattato paṭṭhāya nisajjāya
pīḷitassa sarīrassa kilāsubhāvamocanatthaṁ ekaṁ koṭṭhāsaṁ caṅkamena vītināmeti,
dutiyakoṭṭhāse gandhakuṭiṁ pavisitvā dakkhiṇena passena sato sampajāno sīhaseyyaṁ
kappeti, tatiyakoṭṭhāse paccuṭṭhāya nisīditvā purimabuddhānaṁ santike
dānasīlādivasena katādhikārapuggaladassanatthaṁ buddhacakkhunā lokaṁ voloketi. idaṁ
pacchimayāmakiccaṁ.
tasmiṁ pana divase bhagavā purebhattakiccaṁ rājagahe pariyosāpetvā pacchābhatte
maggaṁ āgato, purimayāme bhikkhūnaṁ kammaṭṭhānaṁ kathetvā majjhimayāme devatānaṁ
pañhaṁ vissajjetvā pacchimayāme caṅkamaṁ āruyha caṅkamamāno pañcannaṁ bhikkhusatānaṁ
imaṁ sabbaññutañāṇaṁ ārabbha pavattaṁ kathaṁ sabbaññutañāṇeneva sutvā aññāsīti.
tena vuttaṁ "pacchimayāmakiccaṁ karonto aññāsī"ti.

footnote: 1 i. rattaduppaṭaṁ. 2 i. eko ca 3 i. pakkamantesu

page number: 048

Ñatvā ca panassa etadahosi "ime bhikkhū mayhaṁ sabbaññutañānaṁ
ārabbha guṇaṁ kathenti, etesañca sabbaññutañāṇakicacaṁ na pākaṭaṁ, mayhameva
pākaṭaṁ, mayi pana gate ete attano kathaṁ nirantaraṁ ārocessanti, tato nesaṁ ahaṁ taṁ
atthuppattiṁ katvā tividhaṁ sīlaṁ vibhajanto dvāsaṭṭhiyā ṭhānesu appaṭivattiyaṁ
sīhanādaṁ nadanto paccayākāraṁ samodhānetvā buddhaguṇe pākaṭe katvā sineruṁ
ukkhipanto viya, suvaṇṇakūṭena 1- nabhaṁ paharanto viya ca dasasahassīlokadhātukampanaṁ
brahmajālasuttantaṁ arahattanikūṭena niṭṭhāpento desessāmi, sā me desanā
parinibbutassāpi pañcavassasahassāni sattānaṁ amatamahānibbānaṁ sampāpikā
bhavissatī"ti. evaṁ cintetvā yena maṇḍalamāḷo tenupasaṅkamīti. yenāti yena
disābhāgena so upasaṅkamitabbo. bhummatthe vā etaṁ karaṇavacanaṁ, yasmiṁ padese so
maṇḍalamāḷo, tattha gatoti ayametthattho.
paññatte āsane nisīdīti buddhakāle kira yattha yattha ekopi bhikkhu
viharati, sabbattha buddhāsanaṁ paññattameva hoti. kasmā? bhagavā kira attano
santike kammaṭṭhānaṁ gahetvā phāsukaṭṭhāne viharante manasikaroti "asuko mayhaṁ
santike kammaṭṭhānaṁ gahetvā gato sakkhissati 2- nukho visesaṁ nibbattetuṁ no
vā"ti. atha naṁ passati kammaṭṭhānaṁ vissajjetvā akusalavitakkaṁ vitakkayamānaṁ, tato
"kathaṁ hi nāma mādisassa satthu santike kammaṭṭhānaṁ gahetvā viharantaṁ imaṁ
kulaputtaṁ akusalavitakkā abhibhavitvā anamatagge vaṭṭadukkhe saṁsīdessantī"ti 3- tassa
anuggahatthaṁ tattheva attānaṁ dassetvā taṁ kulaputtaṁ ovaditvā ākāsaṁ uppatitvā
puna attano vasanaṭṭhānameva gacchati. athevaṁ ovadiyamānā te bhikkhū cintayiṁsu
"satthā amhākaṁ manaṁ jānitvā āgantvā amhākaṁ samīpe ṭhitaṁyeva attānaṁ
dasseti, tasmiṁ khaṇe `bhante idha nisīdatha, idha nisīdathā'ti āsanapariyesanaṁ nāma
bhāro"ti, te āsanaṁ paññāpetvāva viharanti. yassa pīṭhaṁ atthi, so taṁ paññapeti.
yassa natthi, so mañcaṁ vā phalakaṁ vā kaṭṭhaṁ vā pāsāṇaṁ vā vālukāpuñjaṁ 4- vā
paññapeti. taṁ alabhamānā purāṇapaṇṇānipi saṅkaḍḍhitvā tattheva paṁsukūlaṁ pattharitvā

footnote: 1 i. suvaṇṇakuntena 2 ka. asakkhi, sī. sakkhi
footnote: 3 cha. saṁsādessantīti, ma. saṁsāressantīti 4 ka. vālikapuñjaṁ

page number: 049

ßēhapenti. idha pana rañño nisīdanāsanameva atthi, taṁ papphoṭetvā paññāpetvā
parivāretvā te bhikkhū bhagavato adhimuttikañāṇaṁ ārabbha guṇaṁ thomayamānā nisīdiṁsu.
taṁ sandhāya vuttaṁ "paññatte āsena nisīdī"ti.
evaṁ nisinno pana jānantoyeva kathāsamuṭṭhāpanatthaṁ bhikkhū pucchi. te
cassa sabbaṁ kathayiṁsu. tena vuttaṁ "nisajja kho bhagavā"ti ādi. tattha kāyanutthāti
katamāya nu kathāya sannisinnā bhavathāti attho. kāya nvetthātipi 1- pāli, tassā
katamāya nu etthāti attho. kāya notthātipi pāli, tassāpi purimoyevattho.
antarā kathāti kammaṭṭhānamanasikārauddesaparipucchādīnaṁ antarā aññā
ekā kathā. vippakatāti mamāgamanapaccayā apariniṭṭhitā sikhaṁ appattā. tena kiṁ
dasseti? "nāhaṁ tumhākaṁ kathābhaṅgatthaṁ āgato, ahaṁ pana sabbaññutāya tumhākaṁ
kathaṁ niṭṭhāpetvā matthakappattaṁ katvā dassāmīti āgato"ti nisajjeva
sabbaññuppavāraṇaṁ pavāreti. ayaṁ kho no bhante antarā kathā vippakatā, atha bhagavā
anuppattoti etthāpi ayamādhippāyo:- ayaṁ bhante amhākaṁ bhagavato sabbaññutañāṇaṁ
ārabbha guṇakathā vippakatā, na rājakathādikā tiracchānakathā, atha bhagavā anuppatto,
taṁ no idāni niṭṭhāpetvā desethāti. 2-
ettāvatā ca yaṁ āyasmatā ānandena kamalakuvalayujjalavimalasādhurasasalilāya
pokkharaṇiyā sukhāvataraṇatthaṁ nimmalasilātalaracanavilāsitasobhitaratanasopānaṁ 3-
vippakiṇṇamuttādata 4- sadisavālukāpuṇṇa 5- paṇḍarabhūmibhāgaṁ titthaṁ viya,
suvibhattabhittivicitravedikāparikkhittassa nakkhattapathaṁ phusitukāmatāya viya,
pavijambhita 6- samussayassapāsādavarassa sukhārohaṇatthaṁ
dantamayasaṇhamuduphalakakañcanalatāvinaddhamaṇippabhā 7- samudayujjalasobhaṁ sopānaṁ viya,
suvaṇṇavalayanūpurādisaṅghaṭṭanasaddasammissita 8- kathitahasitamadhurassaragehajanavicaritassa
uḷāraissariyavibhavasobhitassa 9- mahāgharassa sukhappavesanatthaṁ
suvaṇṇarajatamaṇimuttāpavāḷādijutivissaravijjotitasuppatiṭṭhitavisāladvārabāhaṁ

footnote: 1 chaßēéa. kāya netthātipi 2 sī.i. dethāti
footnote: 3 chaßēéa...vilāsa..., sī...vilasita... 4 ka...ßēáuttādala..., i..,muttājala...
footnote: 5 chaßēéa., i....kiṇṇa... 6 chaßēéa. vijambhita...

7 chaßēéa., i. maṇigaṇappabhā... 8 i. sammissa...
9 chaßēéa....uḷārissariyu...

page number: 050

mahādvāraṁ viya ca atthabyañjanasampannassa buddhaguṇānubhāvasaṁsūcakassa
imassa suttassa sukhāvagahaṇatthaṁ kāladesadesakavatthuparisāpadesapaṭimaṇḍitaṁ
nidānaṁ bhāsitaṁ, tassatthavaṇṇanā samattāti.
[5] idāni "mamaṁ vā bhikkhave pare avaṇṇaṁ bhāseyyunti ādinā
nayena bhagavatā nikkhittassa suttassa vaṇṇanāya okāso anppatto. sā panesā
suttavaṇṇanā yasmā suttanikkhepaṁ vicāretvā vuccamānā pākaṭā hoti, tasmā
suttanikkhepaṁ tāva vicārayissāma. cattāro hi suttanikkhepā attajjhāsayo parajjhāsayo
pucchāvasiko atthuppattikoti.
tattha yāni suttāni bhagavā parehi anajjhiṭṭho kevalaṁ attano ajjhāsayeneva
kathesi. seyyathīdaṁ? ākaṅkheyyasuttaṁ vatthasuttaṁ mahāsatipaṭṭhānasuttaṁ 1-
mahāsaḷāyatanavibhaṅgasuttaṁ ariyavaṁsasuttaṁ sammappadhānasuttantahārako
iddhipādaindriyabalabojjhaṅgamaggaṅgasuttantahārakoti evamādīni. tesaṁ
attajjhāsayo nikkhepo.
yāni pana "paripakkā kho rāhulasusa vimuttiparipākaniyā dhammā,
yannūnāhaṁ rāhulaṁ uttariṁ āsavānaṁ khaye vineyyan"ti 2- evaṁ paresaṁ ajñāsayaṁ
khantiṁ manaṁ abhīnīhāraṁ bujjhanabhāvañca apekkhitvā 3- parajjhāsayavasena kathitāni.
seyyathīdaṁ? cūḷarāhulovādasuttaṁ mahārāhulovādasuttaṁ dhammacakkappavattanasuttaṁ 4-
dhātuvibhaṅgasuttanti evamādīni. tesaṁ parajjhāsayo nikkhepo.
bhagavantaṁ pana upasaṅkamitvā catasso parisā cattāro vaṇṇā nāgā
supaṇṇā gandhabbā asurā yakkhā mahārājāno tāvatiṁsādayo devā mahābrahmāti
evamādayo "bojjhaṅgā bojjhaṅgā"ti bhante vuccanti 5- "nīvaraṇā nīvaraṇā"ti
bhante vuccanti. ime nu kho bhante pañcupādānakkhandhā. 6- kiṁsūdha vittaṁ purisassa
seṭṭhan 7- ti ādinā nayena pañhaṁ pucchanti. evaṁ puṭṭhena bhagavatā yāni kathitāni
bojjhaṅgasaṁyuttādīni, yāni vā panaññānipi devatāsaṁyuttamāra-
saṁyuttabrahmasaṁyuttasakkapañhacūḷavedallamahāvedallasāmaññaphala
āḷavakasūcilomakharalomasuttādīni.

footnote: 1 chaßēéa. mahāsatipaṭṭhānaṁ 2 saṁ. saḷā. 18/187 (sa.) rāhulovādasutta,
footnote: ma. u. 14/416 cūḷarāhulovādasutta 3 chaßēéa.i. avekkhitvā
footnote: 4 chaßēéa. dhammacakkappavattanaṁ 5 saṁ. mahā. 19/202 bodhāyasutta

6 ma.u. 14/86 mahāpuṇṇamasutta. 7 saṁ.sa. 15/246 khu.su. 25/183 āḷavakasutta.

page number: 051

tesaṁ pucchāvasiko nikkhepo.
yāni ca 1- tāni uppannakāraṇaṁ paṭicca kathitāni. seyyathīdaṁ? dhammadāyādaṁ
cūḷasīhanādaṁ candūpamaṁ puttamaṁsūpamaṁ dārukkhandhūpamaṁ aggikkhandhūpamaṁ pheṇapiṇḍūpamaṁ
pāricchattakūpamanti evamādīni. tesaṁ atthuppattiko nikkhepo. evamimesu catūsu
nikkhepesu imassa suttassa atthuppattiko nikkhepo. atthuppattiyā 2- hi idaṁ
bhagavatā nikkhittaṁ. katarāya atthuppattiyā? vaṇṇāvaṇṇe. ācariyo ratanattayassa
avaṇṇaṁ abhāsi, antevāsī vaṇṇaṁ. iti imaṁ vaṇṇāvaṇṇaṁ atthuppattiṁ katvā
desanākusalo bhagavā "mamaṁ vā bhikkhave pare avaṇṇaṁ bhāseyyun"ti desanaṁ ārabhi. tattha
mamanti sāmivacanaṁ, mamāti attho. vāsaddo vikappattho. pareti paṭiviruddhā
sattā. tatrāti ye avaṇṇaṁ vadanti, tesu.
"na āghāto"ti ādīhi kiñcāpi tesaṁ bhikkhūnaṁ āghātoyeva natthi,
athakho āyatiṁ kulaputtānaṁ īdisesupi ṭhānesu akusaluppattiṁ paṭisedhento dhammanettiṁ
ṭhapeti. tattha āhanati ettha cittanti āghāto, kopassetaṁ adhivacanaṁ. appatītā
honti tena atuṭṭhā asomanassikāti appaccayo, domanassetaṁ adhivacanaṁ. neva
attano na paresaṁ hitaṁ abhirādhayatīti anabhiraddhi, kopassetaṁ adhivacanaṁ. evamettha
dvīhi padehi saṅkhārakkhandho, ekena vedanākkhandhoti dve khandhā vuttā. tesaṁ
vasena sesānaṁpi sampayuttadhammānaṁ karaṇaṁ paṭikkhittameva.
evaṁ paṭhamena nayena manopadosaṁ nivāretvā dutiyena nayena
tatrādīnavaṁ 3- dassento āha "tatra ce tumhe assatha kupitā vā anattamanā
vā, tumhaññevassa tena antarāyo"ti. tattha tatra ce tumhe assathāti tesu
avaṇṇabhāsakesu, tasmiṁ vā avaṇṇe tumhe bhaveyyātha ce, yadi bhaveyyāthāti
attho. kupitā kopena, anattamanā domanassena. tumhaññevassa tena antarāyoti
tumhākaṁyeva tena kopena, tāya ca anattamanatāya paṭhamajjhānādīnaṁ antarāyo bhaveyya.

footnote: 1 chaßēéa., i. pana 2 sīßēéa. atthuppattiyaṁ 3 chaßēéa. tatthādīnavaṁ

page number: 052

evaṁ dutiyena nayena ādīnavaṁ dassetvā tatiyena nayena
vacanatthasallakkhaṇamattepi asamatthataṁ dassento "apinu tumhe paresan"ti ādimāha.
tattha paresanti yesaṁ kesañci. kupito hi neva buddhapaccekabuddhāriyasāvakānaṁ na
mātāpitūnaṁ na paccatthikānaṁ subhāsitadubbhāsitassa atthaṁ ājānāti. yathāha:-
"kuddho atthaṁ na jānāti, kuddho dhammaṁ na passati,
andhatamaṁ tadā hoti yaṁ kodho sahate naraṁ. 1-
anatthajanano kodho kodho cittappakopano,
bhayamantarato jātaṁ taṁ jano nāvabujjhatī"ti. 2-
evaṁ sabbathāpi avaṇṇe manopadosaṁ nisedhetvā idāni paṭipajjitabbākāraṁ
dassento "tatra tumhehi abhūtaṁ abhūtato"ti ādimāha.
tattha tatra tumeehahīti tasmiṁ avaṇṇe tumhehi. abhūtaṁ abhūtato
nibbeṭhetabbanti yaṁ abhūtaṁ, taṁ abhūtabhāveneva apanetabbaṁ. kathaṁ? "itipetaṁ abhūtan"ti
ādinā nayena. tatrāyaṁ yojanā:- "tumhākaṁ satthā na sabbaññū, dhammo
durākkhāto, saṁgho dupaṭipanno"ti ādīni sutvā na tuṇhī bhavitabbaṁ, evaṁ pana
vattabbaṁ "itipetaṁ abhūtaṁ, yaṁ tumhehi vuttaṁ, taṁ imināpi kāraṇena abhūtaṁ,
imināpi kāraṇena atacchaṁ, natthi cetaṁ amhesu na ca panetaṁ amhesu saṁvijjati,
sabbaññūyevā amhākaṁ satthā, svākkhāto dhammo, supaṭipanno saṁgho, tatra
idañcidañca kāraṇan"ti. ettha ca dutiyapadaṁ paṭhamassa, catutthañca tatiyassa vevacananti
veditabbaṁ. idañca avaṇṇeyeva nibbeṭhaṇaṁ kātabbaṁ, na sabbattha. yadi hi "tvaṁ
dussīlo, tavācariyo dussīlo, idañcidañca tayā kataṁ, tavācariyena katan"ti vutte
tuṇhī bhūto adhivāseti, āsaṅkanīyo hoti. tasmā manopadosaṁ akatvā avaṇṇo
nibbeṭhetabbo. "oṭṭhosi goṇosī"ti 3- ādinā pana nayena dasahi akkosavatthūhi
akkosantaṁ puggalaṁ ajjhupekkhitvā adhivāsanakkhantiyeva tattha kātabbā.

footnote: 1 aṅ. suttaka. 23/99/61 khu.i. 25/88 antarāmalasutta khu. mahā. 29/17/22
footnote: 2 aṅ. suttaka. 23/64 kodhanasutta 3 vinayu. mahā. 112/15

page number: 053

[6] evaṁ avaṇṇabhūmiyaṁ tādilakkhaṇaṁ dassetvā idāni vaṇṇabhūmiyaṁ
dassetuṁ "mamaṁ vā bhikkhave pare vaṇṇaṁ bhāseyyun"ti ādimāha. tattha pareti
ye keci pasannā devamanussā. ānandanti etenāti ānando, pītiyā etaṁ
adhivacanaṁ. sumanassa bhāvo somanansaṁ, cetasikasukhassetaṁ adhivacanaṁ. ubbillāvino 1-
bhāvo ubbillāvitattaṁ. 2- kassa ubbillāvitattanti? cetasoti, uddhaccāvahāya
ubbillāpanapītiyā etaṁ adhivacanaṁ. iti 3- idhāpi dvīhi padehi saṅkhārakkhandho,
ekena vedanākkhandho vutto.
evaṁ paṭhamanayena ubbillāvitattaṁ nivāretvā dutiyena tattha ādīnavaṁ
dassento "tatra ce tumhe assathā"ti ādimāha. idhāpi tumhaññevassa
tena antarāyoti tena ubbillāvitattena tumhākaṁyeva paṭhamajjhānādīnaṁ antarāyo
assāti 4- attho veditabbo. kasmā panetaṁ vuttaṁ, nanu bhagavatā:-
"buddho"ti kittayantassa, yassa 5- kāye bhavati yā pīti, varameva hi
sā pīti, kasiṇenāpi jambudīpassa. `dhammo'ti .pe. `saṁgho'ti
kittayantassa, yassa kāye bhavati yā pīti, varameva hi sā pīti,
kasiṇenāpi jambudīpassā"ti ca.
"ye bhikkhave buddhe pasannā, agge te pasannā"ti ca evamādīhi
anekasatehi suttantehi 6- ratanattaye pītisomanassaṁyeva vaṇṇitanti? saccaṁ vaṇṇitaṁ,
taṁ pana nekkhammanissitaṁ. idha "amhākaṁ buddho amhākaṁ dhammo"ti ādinā nayena
āyasmato channassa uppannasadisaṁ gehanissitaṁ pītisomanassaṁ adhippetaṁ. idaṁ hi
jhānādipaṭilābhāya antarāyakaraṁ hoti. tenevāyasmā channopi yāva buddho na
parinibbāyi, tāva visesaṁ nibbattetuṁ nāsakkhi, parinibbānakāle paññattena pana
brahmadaṇḍena tajjito taṁ pītisomanassaṁ pahāya visesaṁ nibbattesi. tasmā
antarāyakaraṁyeva sandhāya idaṁ vuttanti veditabbaṁ. ayaṁ hi lobhasahagatā 7- pīti, lobho
ca kodhasadisova. yathāha:-

footnote: 1 chaßēéa.i. uppillāvino 2 chaßēéa.i. uppillāvitattaṁ
footnote: 3 idaṁ padaṁ chaßēéa.sī.i. potthakesu na dissati 4 chaßēéa.i. bhaveyyāti
footnote: 5 ayaṁ pāṭho chaßēéa.i. potthakesu na dissati 6 chaßēéa.i. suttehi 7 sīßēéa. rāgasahagatā

page number: 054

"luddho atthaṁ na jānāti, luddho dhammaṁ na passati,
andhatamaṁ tadā hoti, yaṁ lobho sahate naraṁ.
anatthajanano lobho, lobho cittappakopano,
bhayamantarato jātaṁ, taṁ jano nāvabujjhatī"ti. 1-
tatiyavāro pana idha anāgatopi atthato āgatoyevāti veditabbo.
yatheva hi kuddho, evaṁ luddhopi atthaṁ na jānātīti.
paṭipajjitabbākāradassanavāre panāyaṁ yojanā:- "tumhākaṁ satthā sabbaññū
arahaṁ sammāsambuddho, dhammo svākkhāto, saṁgho supaṭipanno"ti ādīni sutvā na
tuṇhī bhavitabbaṁ, evaṁ pana paṭijānitabbaṁ "itipetaṁ bhūtaṁ, yaṁ tumhehi vuttaṁ, taṁ
imināpi kāraṇena bhūtaṁ, imināpi kāraṇena tacchaṁ. so hi bhagavā itipi arahaṁ, itipi
sammāsambuddho. dhammo itipi svākkhāto, itipi sandiṭṭhiko. saṁgho itipi
supaṭipanno, itipi ujupaṭipanno"ti. "tvaṁ sīlavā"ti pucchitenāpi sace sīlavā,
"sīlavāhamasmī"ti paṭijānitabbameva. "tvaṁ paṭhamassa jhānassa lābhī .pe. arahā"ti
puṭṭhenāpi sabhāgānaṁ bhikkhūnaṁyeva paṭijānitabbaṁ. evaṁ hi pāpicchatā ceva parivajjitā
hoti, sāsanassa ca amoghatā dīpitā hotīti. sesaṁ vuttanayeneva veditabbaṁ.
cūḷasīlavaṇṇanā
[7] appamattakaṁ kho panetaṁ bhikkhaveti ko 2- anusandhi? idaṁ suttaṁ
dvīhi padehi ābaddhaṁ 3- vaṇṇena ca avaṇṇena ca. tattha avaṇṇo "itipetaṁ
abhūtaṁ, itipetaṁ atacchan"ti ettheva udakantaṁ patvā aggi viya nivatto. vaṇṇo
pana "bhūtaṁ bhūtato paṭijānitabbaṁ `itipetaṁ bhūtan'ti evaṁ anuvattatiyeva. so pana
duvidho brahmadattena bhāsitavaṇṇo ca bhikkhusaṁghena "acchariyaṁ āvuso"ti ādinā
nayena āraddhavaṇṇo ca. tesu bhikkhusaṁghena vuttavaṇṇassa upari suññatāpakāsane
anusandhiṁ dassessati. idha pana brahmadattena vuttavaṇṇassa anusandhiṁ dassetuṁ
"appamattakaṁ kho panetaṁ bhikkhave"ti desanā āraddhā.

footnote: 1 khu. mahā. 29/17/22 kāmasuttaniddesa 2 ka. kā 3 ka. āraddhaṁ

page number: 055

tattha appamattakanti parittassa nāmaṁ. oramattakanti tasseva vevacanaṁ.
mattāti vuccati pamāṇaṁ. appamattā 1- etassāti appamattakaṁ. oramattā 2-
etassāti oramattakaṁ. sīlameva sīlamattakaṁ. idaṁ vuttaṁ hoti:- appamattakaṁ kho
panetaṁ bhikkhave oramattakaṁ sīlamattakaṁ nāma, yena "tathāgatassa vaṇṇaṁ vadāmī"ti
ussāhaṁ katvāpi vaṇṇaṁ vadamāno puthujjano vadeyyāti. tattha siyā, nanu idaṁ
sīlaṁ nāma yogino aggavibhūsanaṁ. yathāhu porāṇā:-
"sīlaṁ yogissalaṅkāro sīlaṁ yogissa maṇḍanaṁ
sīlehilaṅkato yogī maṇḍane aggataṁ gato"ti.
bhagavatāpica anekesu suttasatesu sīlaṁ mahantameva katvā kathitaṁ. yathāha
"ākaṅkheyya ce bhikkhave bhikkhu `sabrahmacārīnaṁ piyo cassaṁ manāpo ca garu ca
bhāvanīyo cā'ti, sīlesvevassa paripūrakārī"ti 3- ca.
"kikīva aṇḍaṁ camarīva vāladhiṁ,
piyaṁva puttaṁ nayanaṁva ekakaṁ.
tatheva sīlaṁ anurakkhamānakā
supesalā hotha sadā sagāravā"ti 4- ca.
"na pupphagandho paṭivātameti,
na candanaṁ tagaramallikā vā.
satañca gandho paṭivātameti,
sabbā disā sappuriso pavāyati. 5-
candanaṁ tagaraṁ vāpi uppalaṁ atha vassikī.
etesaṁ gandhajātānaṁ sīlagandho anuttaro. 6-
appamatto ayaṁ gandho yvāyaṁ tagaracandanī 7-
yo ca sīlavataṁ gandho, vāti devesu uttamo. 8-

footnote: 1 chaßēéa. appaṁ mattā. 2 chaßēéa. oraṁ mattā. 3 maßēáū. 12/65 ākaṅkheyyasutta
footnote: 4 visuddhi. 1/44 sīlaniddesa 5 i. pavāti
footnote: 6 khu. dhammapada. 25/55 ānandattatheravatthu aṅ. tika. 20/80 gandhajātasutta

7 chaßēéa. taggaracandanaṁ 8 khu. dhammapada 25/56 mahākassapattheravatthu

page number: 056

tesaṁ sampannasīlānaṁ appamādavihārinaṁ
sammadaññā vimuttānaṁ māro maggaṁ na vindatī"ti 1- ca.
sīle patiṭṭhāya naro sapañño cittaṁ paññañca bhāvayaṁ,
ātāpī nipako bhikkhu, so imaṁ vijaṭaye jaṭan"ti 2- ca.
"seyyathāpi bhikkhave ye keci me bījagāmabhūtagāmā vuḍḍhiṁ virūḷhiṁ
vepullaṁ āpajjanti, sabbe te paṭhaviṁ nissāya paṭhaviyaṁ patiṭṭhāya evamete
bījagāmabhūtagāmā vuḍḍhiṁ virūḷhiṁ vepullaṁ āpajjanti, evameva kho bhikkhave bhikkhu
sīlaṁ nissāya sīle patiṭṭhāya (ariyaṁ aṭṭhaṅgikaṁ maggaṁ bhāvento, ariyaṁ aṭṭhaṅgikaṁ
maggaṁ bahulīkaronto vuḍḍhiṁ virūḷhiṁ vepullaṁ pāpuṇāti dhammesu. 3- .pe.
seyyathāpi bhikkhave himavantaṁ .pe.) satta bojjhaṅge bhāvento, satta bojjhaṅge
bahulīkaronto mahattaṁ vā vepullattaṁ vā pāpuṇāti dhammesū"ti 4- ca evaṁ aññānipi
anekāni suttāni daṭṭhabbāni. evamanekesu suttasatesu sīlaṁ mahantameva katvā
kathitaṁ. taṁ kasmā imasmiṁ ṭhāne "appamattakan"ti āhāti? upariguṇe upanidhāya.
sīlaṁ hi samādhiṁ na pāpuṇāti, samādhi paññaṁ na pāpuṇāti, tasmā uparimaṁ uparimaṁ
upanidhāya heṭṭhimaṁ oramattakaṁ nāma hoti.
kathaṁ sīlaṁ samādhiṁ na pāpuṇāti? bhagavāhi abhisambodhito sattame
saṁvacchare sāvatthīnagaradvāre gaṇḍambarukkhamūle dvādasayojane ratanamaṇḍape
yojanappamāṇe ratanapallaṅke nisīditvā tiyojanike dibbasetacchatte dhāriyamāne
dvādasayojanāya parisāya attādānaparidīpanaṁ titthiyamaddanaṁ "uparimakāyato aggikkhandho
pavattati, heṭṭhimakāyato udakadhārā pavattati .pe. ekekalomakūpato aggikkhandho
pavattati ekekalomakūpato udakadhārā pavattati, channaṁ vaṇṇānan"ti ādinayappavattaṁ
yamakapāṭihāriyaṁ dasseti. tassa suvaṇṇavaṇṇasarīrato suvaṇṇavaṇṇā rasmiyo uggantvā
yāva bhavaggā gacchanti, sakaladasasahassacakkavāḷassa alaṅkaraṇakālo 5- viya hoti dutiyā
dutiyā rasmiyo purimāya purimāya yamakayamakā 6- viya ekakkhaṇe viya pavattanti.

footnote: 1 khu. dhammapada 25/57 godhikattheravatthu 2 saṁ.sa. 15/23 jaṭāsutta
footnote: 3 saṁ. mahā. 19/150 bījasutta. 4 saṁ. mahā. 19/182 himavantasutta
footnote: 5 i. ālokakaraṇakālo. 6 ma. purimayamakā viya

page number: 057

dvinnaṁ ca cittānaṁ ekakkhaṇe pavatti nāma natthi. buddhānaṁ pana
bhagavantānaṁ bhavaṅgaparivāsassa lahukatāya, pañcahākārehi āciṇṇavasitāya ca tā
ekakkhaṇe viya pavattanti, tassā tassā pana rasmiyā āvajjanaparikammādhiṭṭhānāni
visuṁ visuṁyeva.
nīlarasmiatthāya hi bhagavā nīlakasiṇaṁ samāpajjati, pītarasmiatthāya
pītakasiṇaṁ, lohitaodātarasmiatthāya lohitaodātakasiṇaṁ, aggikkhandhatthāya tejokasiṇaṁ,
udakadhāratthāya āpokasiṇaṁ samāpajjati. satthā caṅkamati, nimmito tiṭṭhati vā
nisīdati vā seyyaṁ vā kappetīti 1- sabbaṁ vitthāretabbaṁ. ettha ekaṁpi sīlassa
kicacaṁ natthi, sabbaṁ samādhikiccameva. evaṁ sīlaṁ samādhiṁ na pāpuṇāti.
yaṁ pana bhagavā kappasatasahassādhikāni cattāri asaṅkheyyāni pāramiyo
pūretvā ekūnatiṁsavassakāle cakkavattisirīnivāsabhūtā bhavanā nikkhamma anomānadītīre
pabbajitvā chabbassāni padhānayogaṁ katvā visākhapuṇṇamāyaṁ uruvelagāme sujātāya
dinnaṁ pakkhittadibbojaṁ madhupāyāsaṁ paribhuñjitvā sāyaṇhasamaye dakkhiṇuttarena
bodhimaṇḍaṁ pavisitvā assatthadumarājānaṁ tikkhattuṁ padakkhiṇaṁ katvā pubbuttarabhāge
ṭhito tiṇasanthāraṁ santharitvā tisandhipallaṅkamābhujitvā caturaṅgasamannāgataṁ mettā-
kammaṭṭhānaṁ pubbaṅgamaṁ katvā viriyādhiṭṭhānaṁ adhiṭṭhāya cuddasahatthapallaṅkavaragato
suvaṇṇapīṭhe ṭhitaṁ 2- rajatakkhandhaṁ viya paññāsahatthaṁ bodhikkhandhaṁ piṭaṭhito katvā
upari maṇicchattena viya bodhisākhāya dhāriyamāno suvaṇṇavaṇṇe cīvare pavāḷasadisesu
bodhiaṅkuresu patamānesu suriye atthaṁ upagacchante mārabalaṁ vidhamitvā paṭhamayāme
pubbenivāsaṁ anussaritvā majjhimayāme dibbacakkhuṁ visodhetvā paccūsakāle
sabbaññubuddhānamāciṇṇe paccayākāre ñāṇaṁ otāretvā ānāpānacatutthajjhānaṁ
nibbattetvā tadeva pādakaṁ katvā vipassanaṁ vaḍḍhetvā maggapaṭipāṭiyā adhigatena
catutthamaggena sabbakilese khepetvā sabbe buddhaguṇe paṭivijjhi, idamassa
paññākiccaṁ. evaṁ samādhi paññaṁ na pāpuṇāti.
tattha yathā hatthe udakaṁ pātiyaṁ udakaṁ na pāpuṇāti, pātiyaṁ udakaṁ
ghaṭe udakaṁ na pāpuṇāti, ghaṭe udakaṁ koḷumbe 3- udakaṁ na pāpuṇāti, koḷumbe

footnote: 1 khu. paṭi. 31/116 ñāṇakathā 2 chaßēéa. ṭhapitaṁ
footnote: 3 i. kolambe, chaßēéa. kolumbe evamuparipi.

page number: 058

udakaṁ cāṭiyaṁ udakaṁ na pāpuṇāti, cāṭiyaṁ udakaṁ mahākumbhiyaṁ udakaṁ na pāpuṇāti,
mahākumbhiyaṁ udakaṁ kusobbhe 1- udakaṁ na pāpuṇāti, kusobbhe udakaṁ kandare udakaṁ
na pāpuṇāti, kandare udakaṁ kunnadiyaṁ udakaṁ na pāpuṇāti, kunnadiyaṁ udakaṁ
pañcamahānadiyaṁ udakaṁ na pāpuṇāti, pañcamahānadiyaṁ udakaṁ cakkavāḷamahāsamudde
udakaṁ na pāpuṇāti, cakkavāḷamahāsamudde udakaṁ sinerupādakamahāsamudde udakaṁ na
pāpuṇāti. pātiyaṁ udakaṁ upanidhāya hatthe udakaṁ parittaṁ .pe. sinerupādaka-
mahāsamudde udakaṁ upanidhāya cakkavāḷamahāsamudde udakaṁ parittanti. iti upari
upari udakaṁ bahukaṁ upādāya heṭṭhā heṭṭhā udakaṁ parittaṁ hoti.
evameva upari upari guṇe upādāya heṭṭhā heṭṭhā sīlaṁ appamattakaṁ
oramattakanti veditabbaṁ. tenāha "appamattakaṁ kho panetaṁ bhikkhave oramattakaṁ
sīlamattakan"ti
yena puthujjanoti ettha
"duve puthujjanā vuttā buddhenādiccabandhunā
andho puthujujano eko kalyāṇeko puthujjano"ti.
tattha yassa khandhadhātuāyatanādīsu uggahaparipucchāsavanadhāraṇapaccavek-
khaṇāni natthi, ayaṁ andhaputhujjano. yassa tāni atthi, so kalyāṇaputhujjano.
duvidhopi panesa:-
puthūnaṁ jananādīhi, kāraṇehi puthujjano,
puthujjanantogadhattā, puthuvāyaṁ jano iti.
so hi puthūnaṁ nānappakārānaṁ kilesādīnaṁ jananādīhi kāraṇehi
puthujjano. yathāha:-
"puthū 2- kilese janentīti puthujjanā, puthū avihatasakkāyadiṭṭhikāti
puthujjanā, puthū satthārānaṁ mukhullokikāti puthujjanā, puthū sabbagatīhi avuṭṭhitāti
puthujjanā, puthū nānābhisaṅkhāre abhisaṅkharontīti puthujjanā, puthū nānāoghehi

footnote: 1 i. kusubbhe. evamuparipi. 2 chaßēéa.i. puthu evamuparipi.

page number: 059

vuyhanti, puthū nānāsantāpehi santappanti, puthū nānāpariḷāhehi pariḍayhanti,
puthū pañcasu kāmaguṇesu rattā giddhā gadhitā 1- mucchitā ajjhosannā 2- laggā
laggitā palibuddhāti puthujjanā, puthū pañcahi nīvaraṇehi āvutā nivutā ophuṭā 3-
pihitā paṭicchannā paṭikujjitāti puthujjanā"ti. 4-
puthūnaṁ vā gaṇanapathamatītānaṁ ariyadhammaparammukhānaṁ nīcadhammasamācārānaṁ
janānaṁ antogadhattātipi puthujjanā, puthuvā ayaṁ visuṁyeva saṅkhayaṁ gato, visaṁsaṭṭho
sīlasutādiguṇayuttehi ariyehi janehītipi puthujjanoti.
tathāgatassāti aṭṭhahi kāraṇehi bhagavā tathāgato:- tathā āgatoti
tathāgato, tathā gatoti tathāgato, tathalakkhaṇaṁ āgatoti tathāgato, tathadhamme
yāthāvato abhisambuddhoti tathāgato, tathadassitāya tathāgato, tathavāditāya tathāgato,
tathākāritāya tathāgato, abhibhavanaṭṭhena tathāgatoti.
kathaṁ bhagavā tathā āgatoti tathāgato? yathā sabbalokahitāya
ussukkamāpannā purimakā sammāsambuddhā āgatā, yathā vipassī bhagavā āgato,
yathā sikhī bhagavā, yathā vessabhū bhagavā, yathā kakusandho bhagavā, yathā konāgamano
bhagavā, yathā kassapo bhagavā āgatoti. 5- kiṁ vuttaṁ hoti? yena abhinīhārena
ete bhagavanto āgatā, teneva amhākaṁpi bhagavā āgato. athavā, yathā vipassī
bhagavā .pe. yathā kassapo bhagavā dānapāramiṁ pūretvā, sīlanekkhammapaññāvīriyakhanti-
saccādhiṭṭhānamettāupekkhāpāramiṁ pūretvā imā dasa pāramiyo dasa upapāramiyo
dasa paramatthapāramiyoti samatiṁsa pāramiyo pūretvā aṅgapariccāgaṁ
dhanaputtadārajīvitapariccāganti 6- ime pañca mahāpariccāge pariccajitvā
pubbayogapubbacariyadhammakkhānañātatthacariyādayo pūretvā buddhacariyāya 7- koṭiṁ patvā
āgato, tathā amhākaṁpi bhagavā āgato. athavā, yathā vipassī bhagavā .pe. kassapo bhagavā
cattāro satipaṭṭhāne cattāro sammappadhāne cattāro iddhipāde pañcindriyāni

footnote: 1 cha.i. gathitā, ma. gakhitā. 2 ma.i. ajjhopannā. 3 cha. ovutā.
footnote: 4 khu. mahā. 29/94 5 sī,i. āgato. 6 i. nayana dhana rajja puttadāra...,
footnote: chaßēéa. jīvita dhana rajja puttadāra... 7 i. cha. buddhicariyāyu.

page number: 060

pañca balāni satta bojjhaṅge ariyaṭṭhaṅgikaṁ maggaṁ bhāvetvā brūhetvā āgato,
tathā amhākaṁ bhagavāpi āgato evaṁ tathā āgatoti tathāgato.
yatheva lokamhi vipassiādayo
sabbaññubhāvaṁ munayo idhāgatā,
tathā ayaṁ sakyamunīpi āgato
tathāgato vuccati tena cakkhumāti.
evaṁ tathā āgatoti tathāgato. (1)
kathaṁ tathā gatoti tathāgato? yathā sampatijāto vipassī bhagavā gato
.pe. kassapo bhagavā gato.
kathañca so bhagavā gato? so hi sampatijātova samehi pādehi
paṭhaviyaṁ patiṭṭhāya uttarābhimukho sattapadavītihārena 1- gato. yathāha "sampatijāto
ānanda bodhisatto samehi pādehi patiṭṭhahitvā uttarābhimukho sattapadavītihārena
gacchati setamhi chatte anuhīramāne 2- sabbā ca disā anuviloketi, āsabhiñca
vācaṁ bhāsati `aggohamasmi lokassa, jeṭṭhohamasmi lokassa, seṭṭhohamasmi lokassa,
ayamantimājāti, natthidāni punabbhavo"ti. 3-
tañcassa gamanaṁ tathaṁ ahosi avitathaṁ anekesaṁ visesādhigamānaṁ
pubbanimittabhāvena. yaṁ hi so sampatijātova samehi pādehi patiṭṭhahi, idamassa
caturiddhipādapaṭilābhassa pubbanimittaṁ.
uttarābhimukhabhāvo pana sabbalokuttarabhāvassa pubbanimittaṁ.
sattapadavītihāro sattabojjhaṅgaratanapaṭilābhassa.
"suvaṇṇadaṇḍā vītipatanti cāmarā"ti ettha vuttacāmarukkhepo pana
sabbatitthiyanimmathanassa. 4-
setacchattadhāraṇaṁ arahattavimuttivaravimalasetacchattapaṭilābhassa.
sattamapadūpari ṭhatvā sabbadisānuvilokanaṁ sabbaññutānāvaraṇa-
ñāṇapaṭilābhassa.

footnote: 1 i. sattapadavītihāre evamuparipi. 2 ka. anudhāriyamāne.
footnote: 3 ma. u. 14/207 acchariyabbhūtadhammasutta. 4 ma. nimmaddanassa.

page number: 061

āsabhivācābhāsanaṁ appaṭivattiyavaradhammacakkappavattanassa pubbanimittaṁ.
tathā ayaṁ bhagavāpi gato. tañcassa gamanaṁ tathaṁ ahosi avitathaṁ tesaṁyeva
visesādhigamānaṁ pubbanimittabhāvena.
tenāhu porāṇā:-
"muhuttajātova gavampatī yathā,
samehi pādehi phusī vasundharaṁ.
so vikkami satta padāni gotamo
setañca chattaṁ anudhārayuṁ marū.
gantvāna so satta padāni gotamo
disā vilokesi samā samantato,
aṭṭhaṅgupetaṁ giramabbhudīrayi,
sīho yathā pabbatamuddhaniṭṭhito"ti.
evaṁ tathā gatoti 1- tathāgato.
athavā, yathā vipassī bhagavā .pe. yathā kassapo bhagavā, ayaṁpi
bhagavā tatheva nekkhammena kāmacchandaṁ pahāya gato, abyāpādena byāpādaṁ,
ālokasaññāya thīnamiddhaṁ, avikkhepena uddhaccakukkuccaṁ, dhammavavatthānena vicikicchaṁ
pahāya gato, ñāṇena avijjaṁ padāletvā gato, 2- pāmojjena 3- aratiṁ vinodetvā,
paṭhamajjhānena nīvaraṇakavāṭaṁ ugghāṭetvā, dutiyajjhānena vitakkavicāraṁ vūpasametvā,
tatiyajjhānena pītiṁ virājetvā, 4- catutthajjhānena sukhadukkhaṁ pahāya,
ākāsānañcāyatanasamāpattiyā rūpasaññāpaṭighasaññānānattasaññāyo samatikkamitvā,
viññānañcāyatanasamāpattiyā ākāsānañcāyatanasaññaṁ, ākiñcaññāyatanasamāpattiyā
viññāṇañcāyatanasaññaṁ, nevasaññānāsaññāyatanasamāpattiyā ākiñcaññāyatanasaññaṁ
samatikkamitvā gato.
aniccānupassanāya niccasaññaṁ pahāya, dukkhānupassanāya sukhasaññaṁ,
anattānupassanāya attasaññaṁ, nibbidānupassanāya nandiṁ, virāgānupassanāya rāgaṁ,

footnote: 1 ka. gatotipi 2 cha. ayaṁ pāṭho na dissati
footnote: 3 i. pāmujjena. 4 ka. virajjitvā

page number: 062

nirodhānupassanāya samudayaṁ, paṭinissaggānupassanāya ādānaṁ, khayānupassanāya ghanasaññaṁ,
vayānupassanāya āyūhanaṁ, vipariṇāmānupassanāya dhuvasaññaṁ, animittānupassanāya
nimittasaññaṁ, 1- appaṇihitānupassanāya paṇidhiṁ, suññatānupassanāya abhinivesaṁ,
adhipaññādhammavipassanāya sārādānābhinivesaṁ, yathābhūtañāṇadassanena sammohābhinivesaṁ,
ādīnavānupassanāya ālayābhinivesaṁ, paṭisaṅkhānupassanāya appaṭisaṅkhaṁ,
vivaṭṭānupassanāya saṁyogābhinivesaṁ, sotāpattimaggena diṭṭhekaṭṭhe kilese
bhañjitvā, 2- sakadāgāmimaggena oḷārike kilese pahāya, anāgāmimaggena aṇusahagate
kilese samugghāṭetvā, arahattamaggena sabbakilese samucchinditvā gato. evaṁpi tathā
gatoti tathāgato. (2)
kathaṁ tathalakkhaṇaṁ āgatoti tathāgato? paṭhavīdhātuyā kakkhaḷattalakkhaṇaṁ
tathaṁ avitathaṁ, āpodhātuyā paggharaṇalakkhaṇaṁ, tejodhātuyā uṇhattalakkhaṇaṁ, vāyodhātuyā
vitthambhanalakkhaṇaṁ, ākāsadhātuyā asamphuṭṭhalakkhaṇaṁ, viññāṇadhātuyā vijānanalakkhaṇaṁ.
rūpassa ruppanalakkhaṇaṁ, vedanāya vedayitalakkhaṇaṁ, saññāya sañjānanalakkhaṇaṁ,
saṅkhārānaṁ abhisaṅkharaṇalakkhaṇaṁ, viññāṇassa vijānanalakkhaṇaṁ.
vitakkassa abhiniropanalakkhaṇaṁ, vicārassa anumajjanalakkhaṇaṁ, pītiyā pharaṇalakkhaṇaṁ,
sukhassa sātalakkhaṇaṁ, cittekaggatāya avikkhepalakkhaṇaṁ, phassassa phusanalakkhaṇaṁ,
saddhindriyassa adhimokkhalakkhaṇaṁ, vīriyindriyassa paggahaṇalakkhaṇaṁ,
satindriyassa upaṭṭhānalakkhaṇaṁ, samādhindriyassa avikkhepalakkhaṇaṁ, paññindriyassa
pajānanalakkhaṇaṁ. saddhābalassa assaddhiye akampiyalakkhaṇaṁ, vīriyabalassa kosajje,
satibalassa muṭṭhasacce, samādhibalassa uddhacce, paññābalassa avijjāya akampiyalakkhaṇaṁ.
satisambojjhaṅgassa upaṭṭhānalakkhaṇaṁ, dhammavicayasambojjhaṅgassa pavicayalakkhaṇaṁ,
vīriyasambojjhaṅgassa paggahaṇalakkhaṇaṁ, pītisambojjhaṅgassa pharaṇalakkhaṇaṁ,
passaddhisambojjhaṅgassa vūpasamalakkhaṇaṁ, samādhisambojjhaṅgassa avikkhepalakkhaṇaṁ,
upekkhāsambojjhaṅgassa paṭisaṅkhānalakkhaṇaṁ.

footnote: 1 cha. nimittaṁ, ma. nimittaṁ saññaṁ., passa. 2 i. bhajitvā gato.

page number: 063

sammādiṭṭhiyā dassanalakkhaṇaṁ, sammāsaṅkappassa abhiniropanalakkhaṇaṁ,
sammāvācāya pariggahaṇalakkhaṇaṁ, sammākammantassa samuṭṭhānalakkhaṇaṁ, 1- sammāājīvassa
vodānalakkhaṇaṁ, sammāvāyāmassa paggahaṇalakkhaṇaṁ, sammāsatiyā upaṭṭhānalakkhaṇaṁ,
sammāsamādhissa avikkhepalakkhaṇaṁ.
avijjāya aññāṇalakkhaṇaṁ, saṅkhārānaṁ cetanālakkhaṇaṁ, viññāṇassa
vijānanalakkhaṇaṁ, nāmassa namanalakkhaṇaṁ, rūpassa ruppanalakkhaṇaṁ, saḷāyatanassa āyatanalakkhaṇaṁ,
phassassa phusanalakkhaṇaṁ, vedanāya vedayitalakkhaṇaṁ, taṇhāya hetulakkhaṇaṁ,
upādānassa gahaṇalakkhaṇaṁ, bhavassa āyūhanalakkhaṇaṁ, jātiyā nibbattilakkhaṇaṁ, jarāya
jiraṇalakkhaṇaṁ, maraṇassa cutilakkhaṇaṁ.
dhātūnaṁ suññatālakkhaṇaṁ, āyatanānaṁ āyatanalakkhaṇaṁ, satipaṭṭhānānaṁ
upaṭṭhānalakkhaṇaṁ, sammappadhānānaṁ padahanalakkhaṇaṁ, iddhipādānaṁ ijjhanalakkhaṇaṁ,
indriyānaṁ adhipatilakkhaṇaṁ, balānaṁ akampiyalakkhaṇaṁ, bojjhaṅgānaṁ niyyānalakkhaṇaṁ,
maggassa hetulakkhaṇaṁ.
saccānaṁ tathalakkhaṇaṁ, samathassa avikkhepalakkhaṇaṁ, vipassanāya anupassanālakkhaṇaṁ,
samathavipassanānaṁ ekarasalakkhaṇaṁ, yuganaddhānaṁ anativattanalakkhaṇaṁ.
sīlavisuddhiyā saṁvaralakkhaṇaṁ, cittavisuddhiyā avikkhepalakkhaṇaṁ,
diṭṭhivisuddhiyā dassanalakkhaṇaṁ.
khaye ñāṇassa samucchedanalakkhaṇaṁ, 2- anuppāde ñāṇassa passaddhilakkhaṇaṁ.
chandassa mūlalakkhaṇaṁ, manasikārassa samuṭṭhānalakkhaṇaṁ, phassassa samodhānalakkhaṇaṁ,
vedanāya samosaraṇalakkhaṇaṁ, samādhissa pamukhalakkhaṇaṁ, satiyā adhipateyyalakkhaṇaṁ,
paññāya taduttariyalakkhaṇaṁ, 3- vimuttiyā sāralakkhaṇaṁ, amatogadhassa nibbānassa
pariyosānalakkhaṇaṁ tathaṁ avitathaṁ. etaṁ tathalakkhaṇaṁ ñāṇagatiyā āgato avirajjhitvā
patto anuppattoti tathāgato. evaṁ tathalakkhaṇaṁ āgatoti tathāgato. (3)
kathaṁ tathadhamme yāthāvato abhisambuddhoti tathāgato? tathadhammā nāma
cattāri ariyasaccāni. yathāha "cattārimāni bhikkhave tathāni avitathāni anaññathāni.

footnote: 1 ma. samuṭṭhāpanalakkhaṇaṁ 2 ma. samucchedalakkhaṇaṁ 3 chaßēéa.i. tatuttariyalakkhaṇaṁ.

page number: 064

katamāni cattāri? "idaṁ dukkhan"ti bhikkhave tathametaṁ avitathametaṁ anaññathametan"ti 1-
vitthāro. tāni ca bhagavā abhisambuddho, tasmā tathānaṁ dhammānaṁ abhisambuddhattā
tathāgatoti vuccati. abhisambodhattho 2- hettha gatasaddo.
apica jarāmaraṇassa jātipaccayasambhūtassa samudāgataṭṭho tatho avitatho
anaññatho .pe. saṅkhārānaṁ avijjāpaccayasambhūtānaṁ samudāgataṭṭho 3- tatho avitatho
anaññatho .pe. tathā avijjāya saṅkhārānaṁ paccayaṭṭho, saṅkhārānaṁ viññāṇassa
paccayaṭṭho .pe. jātiyā jarāmaṇassa paccayaṭṭho tatho avitatho anaññatho. taṁ
sabbaṁ bhagavā abhisambuddho. tasmāpi tathānaṁ dhammānaṁ abhisambuddhattā tathāgatoti
vuccati. evaṁ tathadhamme yāthāvato abhisambuddhoti tathāgatoti. (4)
kathaṁ tathadassitāya tathāgato? bhagavā yaṁ sadevake loke .pe.
sadevamanussāya aparimāṇāsu lokadhātūsu aparimāṇānaṁ sattānaṁ cakkhudvāre āpāthaṁ
āgacchantaṁ rūpārammaṇaṁ nāma atthi, taṁ sabbākārato jānāti passati. evaṁ jānatā
passatā ca tena taṁ iṭṭhāniṭṭhādivasena vā diṭṭhasutamutaviññātesu labbhamānakapadavasena
vā "katamantaṁ rūpaṁ rūpāyatanaṁ? yaṁ rūpaṁ catunnaṁ mahābhūtānaṁ upādāya vaṇṇanibhā
sanidassanaṁ sappaṭighaṁ nīlaṁ pītakan"ti 4- ādinā nayena anekehi nāmehi terasahi
vārehi dvipaññāsāya vā nayehi vibhajjamānaṁ tathameva hoti, vitathaṁ natthi. esa
nayo sotadvārādīsupi āpāthaṁ āgacchantesu saddādīsu. vuttaṁ cetaṁ 5- bhagavatā "yaṁ
bhikkhave sadevakassa lokassa .pe. sadevamanussāya diṭṭhaṁ sutaṁ mutaṁ viññātaṁ pattaṁ,
pariyesitaṁ anuvicaritaṁ manasā, tamahaṁ jānāmi, tamahaṁ abbhaññāsiṁ, taṁ tathāgatassa viditaṁ,
taṁ tathāgate 6- na upaṭṭhāsī"ti. 7- evaṁ tathadassitāya tathāgato. tattha tathadassiatthe
tathāgatoti padasambhavo veditabbo. (5)
kathaṁ tathavāditāya tathāgato? yaṁ rattiṁ bhagavā bodhimaṇḍe aparājitapallaṅke
nisinno tiṇṇaṁ mārānaṁ matthakaṁ madditvā anuttaraṁ sammāsambodhiṁ

footnote: 1 saṁ. mahā. 19/1090 tathasutta. 2 chaßēéa. abhisambudhattho.
footnote: 3 chaßēéa.i. avijjāpaccayasambhūtasamudāgataṭṭho. 4 abhi. dha. 1/616 rūpakaṇḍa
footnote: 5 ma. vuttañhetaṁ 6 chaßēéa.i. tathāgato.

7 aṁ. catukka. 21/24 kāḷakārāmasutta,

page number: 065

abhisambuddho, yañca rattiṁ yamakasālānamantare anupādisesāya nibbānadhātuyā
parinibbāyi, etthantare pañcacattālīsavassaparimāṇe kāle paṭhamabodhiyāpi
majjhimabodhiyāpi pacchimabodhiyāpi yaṁ bhagavatā bhāsitaṁ suttaṁ geyyaṁ .pe. vedallaṁ, taṁ
sabbaṁ atthato ca byañjanato ca anupavajjaṁ anūnamanadhikaṁsabbākāraparipuṇṇaṁ
rāgamadanimmadanaṁ dosamohamadanimmadanaṁ. natthi tattha vālaggamattaṁpi avakkhalitaṁ, 1-
sabbantaṁ ekamuddikāya lañcitaṁ 2- viya, ekanāḷiyā mitaṁ viya ekatulāya tulitaṁ viya
ca tathameva hoti avitathaṁ anaññathaṁ. tenāha "yañca cunda rattiṁ tathāgato
anuttaraṁ sammāsambodhiṁ abhisambujjhati, yañca rattiṁ anupādisesāya nibbānadhātuyā
parinibbāyati, yaṁ etasmiṁ antare bhāsati lapati niddisati, sabbaṁ taṁ tatheva hoti,
no aññathā. tasmā `tathāgato'ti vuccatī"ti. 3- gadattho hettha gatasaddo. evaṁ
tathavāditāya tathāgato.
apica āgadanaṁ āgado, vacananti attho. tatho aviparīto āgado assāti
dakārassa takāraṁ katvā tathāgatoti. evameva tasmiṁ atthe padasiddhi veditabbā. (6)
kathaṁ tathākāritāya tathāgato? bhagavato hi vācāya kāyo anulometi,
kāyassapi vācā, tasmā yathāvādī tathākārī, yathākārī tathāvādī ca hoti. evaṁ
bhūtassa cassa yathā vācā, kāyopi tathā gato pavattoti attho. yathā ca kāyo
vācāpi tathā gatā pavattāti tathāgato. tenevāha "yathāvādī bhikkhave tathāgato
tathākārī, yathākārī tathāvādī. iti yathāvādī tathākārī, yathākārī tathāvādī. tasmā
`tathāgato'ti vuccatī"ti. 4- evaṁ tathākāritāya tathāgato. (7)
kathaṁ abhibhavanaṭṭhena tathāgato? upari bhavaggaṁ heṭṭhā avīciṁ pariyantaṁ
katvā tiriyaṁ aparimāṇāsu lokadhātūsu sabbasatte abhibhavati sīlenapi samādhināpi
paññāyapi vimuttiyāpi vimuttiñāṇadassanenapi, na tassa tulā 5- vā pamāṇaṁ vā
atthi, atulo appameyyo anuttaro rājābhirājā devadevo sakkānamatisakko,
brahmānamatibrahmā. tenāha "sadevake bhikkhave loke .pe. sadevamanussāya

footnote: 1 sī. apakkhalitaṁ. 2 chaßēéa.i. lañchitaṁ. 3 dī. pā, 11/188 pāsādikasutta,
footnote: 4 dī. pā, 11/188 pāsādikasutta, aṅ. catukka. 21/23 lokasutta. 5 ma. tulo.

page number: 066

tathāgato abhibhū anabhibhūto aññadatthudaso vasavattī, tasmā `tathāgato'ti
vuccatī"ti. 1-
tatrevaṁ padasiddhi veditabbā. agado viya agado. ko panesa?
desanāvilāso ceva puññussayo ca. tena hesa mahānubhāvo bhisako dibbāgadena
sappe viya sabbaparappavādino sadevakañca lokaṁ abhibhavati. iti sabbalokābhibhavanena
tatho aviparīto desanāvilāso ceva puññussayo ca agado assāti dakārassa
takāraṁ katvā tathāgatoti veditabbo. evaṁ abhibhavanaṭṭhena tathātato. (8)
apica tathāya gatotipi tathāgato, tathaṁ gatotipi tathāgato. gatoti
avagato atīto patto paṭipannoti attho.
tattha sakalalokaṁ tīraṇapariññāya tathāya gato avagatoti tathāgato.
lokasamudayaṁ pahānapariññāya tathāya gato atītoti tathāgato. lokanirodhaṁ sacchikiriyāya
tathāya gato pattoti tathāgato. lokanirodhagāminiṁ paṭipadaṁ tathaṁ gato paṭipannoti
tathāgato. tena vuttaṁ bhagavatā:-
"loko bhikkhave tathāgatena abhisambuddho, lokasmā tathāgato visaṁyutto.
lokasamudayo bhikkhave tathāgatena abhisambuddho, lokasamudayo tathāgatassa pahīno.
lokanirodho bhikkhave tathāgatena abhisambuddho, lokanirodho tathāgatassa sacchikato.
lokanirodhagāminī paṭipadā bhikkhave tathāgatena abhisambuddhā, lokanirodhagāminī
paṭipadā tathāgatassa bhāvitā. yaṁ bhikkhave sadevakassa lokassa .pe. sabbantaṁ
tathāgatena abhisambuddhaṁ. tasmā `tathāgato'ti vuccatī"ti. 2-
tassapi evaṁ attho veditabbo. idampi ca tathāgatassa tathāgatabhāvadīpane
mukhamattameva. sabbākārena pana tathāgatova tathāgatassa tathāgatabhāvaṁ vaṇṇeyya.
katamañca taṁ bhikkhaveti yena appamattakena oramattakena sīlamattakena
puthujjano tathāgatassa vaṇṇaṁ vadamāno vadeyya, taṁ katamanti pucchati. tattha pucchā
nāma adiṭṭhajotanāpucchā diṭṭhasaṁsandanāpucchā vimaticchedanāpucchā anumatipucchā
kathetukamyatāpucchāti pañcavidhā hoti.

footnote: 1 aṅ. catukka. 21/23 lokasutta. 2 aṅ. catukka. 21/23 lokasutta

page number: 067

tattha katamā adiṭṭhajotanāpucachā. 1- pakatiyā lakkhaṇaṁ aññātaṁ hoti
adiṭṭhaṁ atulitaṁ atīritaṁ avibhūtaṁ avibhāvitaṁ, tassa ñāṇāya dassanāya tulanāya
tīraṇāya vibhāvanāya pañhaṁ pucchati, ayaṁ adiṭṭhajotanāpucchā.
katamā diṭṭhasaṁsandanāpucchā. pakatiyā lakkhaṇaṁ ñātaṁ hoti diṭṭhaṁ
tulitaṁ tīritaṁ vibhūtaṁ vibhāvitaṁ, tassa aññehi paṇḍitehi saddhiṁ saṁsandanatthāya pañhaṁ
pucchati, ayaṁ diṭṭhasaṁsandanāpucchā.
katamā vimaticchedanāpucchā. pakatiyā saṁsayaṁ pakkhanto 2- hoti vimatiṁ
pakkhanto 2- dveḷhakajāto "evaṁ nukho, na nukho, kinnukho, kathaṁ nukho"ti so
vimaticchedanatthāya pañhaṁ pucchati, ayaṁ vimaticchedanāpacchā.
katamā anumatipucchā. bhagavā bhikkhūnaṁ anumatiyā pañhaṁ pucchati"taṁ kiṁ maññatha
bhikkhave rūpaṁ `niccaṁ vā aniccaṁ vā'ti aniccaṁ bhante. yampanāniccaṁ, `dukkhaṁ
vā taṁ sukhaṁ vā'ti. dukkhaṁ bhante"ti. 3- sabbaṁ vattabbaṁ, ayaṁ anumatipucchā.
katamā kathetukamyatāpucchā. bhagavā bhikkhūnaṁ kathetukamyatāya pañhaṁ
pucchati. "cattārome bhikkhave satipaṭṭhānā. katame cattāro 4- .pe. aṭṭhime
bhikkhave maggaṅgā. katame aṭṭhā"ti, ayaṁ kathetukamyatāpucchā.
iti imāsu pañcasu pucchāsu adiṭṭhassa tāva kassaci dhammassa
abhāvato tathāgatassa adiṭṭhajotanāpucchā natthi. "idaṁ nāma aññehi paṇḍitehi
samaṇabrāhmaṇehi saddhiṁ saṁsandetvā desessāmī"ti samannāhārasseva anuppajjanato
diṭṭhasaṁsandanāpucchāpi natthi. yasmā pana buddhānaṁ ekadhammepi āsappanā parisappanā
natthi, bodhimaṇḍeyeva sabbā kaṅkhā chinnā, tasmā vimaticchedanā pucchāpi natthiyeva.
avasesā pana dve pucchā buddhānaṁ atthi, tāsu ayaṁ kathetukamyatāpucchā nāma.
[8] idāni taṁ kathetukamyatāpucchāya pucchitamatthaṁ kathetuṁ "pāṇātipātaṁ
pahāyā"ti ādimāha.

footnote: 1 sīßēéa. tattha adiṭṭhajotanāpucchā nāma 2 chaßēáa, pakkhando
footnote: 3 vinayu. mahā, 4/21 pañcavaggiyakathā, saṁ. khandha. 17/59 anattalakkhaṇasutta
footnote: 4 saṁ. mahā. 19/383 ariyasutta

page number: 068

tattha pāṇassa atipāto pāṇātipāto, pāṇavadho pāṇaghātoti vuttaṁ
hoti, pāṇoti cettha vohārato satto, paramatthato jīvitindriyaṁ, tasmiṁ pana pāṇe
pāṇasaññino jīvitindriyupacchedakaupakkamasamuṭṭhāpikā kāyavacīdvārānaṁ
aññataradvārappavattā vadhakacetanā pāṇātipāto. so guṇavirahitesu tiracchānagatādīsu
pāṇesu khuddake pāṇe appasāvajjo, mahāsarīre mahāsāvajjo. kasmā?
payogamahantatāya. payogasamattepi vatthumahantatāya. guṇavantesu manussādīsu appaguṇe
pāṇe appasāvajjo, mahāguṇe mahāsāvajjo. sarīraguṇānaṁ pana samabhāvesati kilesānaṁ
upakkamānañca mudutāya appasāvajjo, tibbatāya mahāsāvajjoti veditabbo.
tassa pañca sambhārā honti:- pāṇo, pāṇasaññitā, vadhakacittaṁ,
upakkamo, tena maraṇanti. cha payogā:- sāhatthiko, āṇattiko, nisasaggiyo,
thāvaro, vijjāmayo, iddhimayoti. imasmiṁ panatthe vitthāriyamāne atipapañco 1-
hoti, tasmā taṁ na vitthārayāma, aññañca evarūpaṁ. atthikehi pana samantapāsādikaṁ
vinayaṭṭhakathaṁ oloketvā gahetabbaṁ.
pahāyāti imaṁ pāṇātipātacetanāsaṅkhātaṁ dussīlyaṁ pajahitvā. paṭiviratoti
pahīnakālato paṭṭhāya tato dussīlyato orato viratova. natthi tassa
"vītikkamissāmī"ti cakkhusotaviññeyyā dhammā, pageva kāyikāti. imināva nayena
aññesupi evarūpesu padesu attho veditabbo.
samaṇoti bhagavā samitapāpatāya laddhavohāro. gotamoti gottavasena
gotamo. 2- na kevalañca bhagavāyeva pāṇātipātā paṭivirato, bhikkhusaṁghopi paṭivirato,
desanā pana ādito paṭṭhāya evaṁ āgatā, atthaṁ pana dīpentena bhikkhusaṁghavasenāpi
dīpetuṁ vaṭṭati.
nihitadaṇḍo nihitasatthoti parūpaghātatthāya daṇḍaṁ vā satthaṁ vā
ādāya avattanato nikkhittadaṇḍo ceva nikkhittasattho cāti attho. ettha ca
ṭhapetvā daṇḍaṁ sabbaṁpi avasesaṁ upakaraṇaṁ sattānaṁ vināsanabhāvato 3- satthanti

footnote: 1 chaßēéa. ativiya papañco. 2 chaßēéa.i. ayaṁ pāṭho na dissati.
footnote: 3 chaßēéa. viheṭhanabhāvato, sī.i. vihiṁsanabhāvato

page number: 069

veditabbaṁ. yaṁ pana bhikkhū bhattaradaṇḍaṁ vā dantakaṭṭhavāsiṁ vā 1- pipphalikaṁ vā
gahetvā vicaranti, na taṁ parūpaghātatthāya. tasmā "nihitadaṇḍo nihitasattho"tveva
saṅkhayaṁ gacchati.
lajjīti pāpajigucchanalakkhaṇāya lajjāya samannāgato. dayāpannoti dayaṁ
mettacittataṁ āpanno. sabbapāṇabhūtahitānukampīti sabbe pāṇabhūte hitena
anukampako, tāya dayāpannatāya sabbesaṁ pāṇabhūtānaṁ hitacittakoti attho. viharatīti
iriyati yāpeti pāleti, iti vā hi bhikkhaveti evaṁ vā bhikkhave. vāsaddo upari
"adinnādānaṁ pahāyā"ti ādīni apekkhitvā vikappattho vutto, evaṁ sabbattha
purimaṁ vā pacchimaṁ vā apekkhitvā vikappabhāvo veditabbo.
ayaṁ panettha saṅkhepo:- bhikkhave puthujjano tathāgatassa vaṇṇaṁ vadamāno
evaṁ vadeyya "samaṇo gotamo pāṇaṁ na hanati na ghāteti na tattha samanuñño
hoti, virato imasmā dussīlyā, aho vata re buddhaguṇā mahantā"ti, iti
mahantaṁ ussāhaṁ katvā vaṇṇaṁ vattukāmopi appamattakaṁ oramattakaṁ
ācārasīlamattakameva vakkhati. upari asādhāraṇasabhāvaṁ nissāya guṇaṁ 2- vattuṁ na
sakkhissati. na kevalañca puthujjanova, sotāpannasakadāgāmianāgāmiarahantopi
paccekabuddhāpi na sakkontiyeva, tathāgatoyeva pana sakkoti, taṁ vo upari vakkhāmīti.
ayamettha sādhippāyā atthavaṇṇanā. ito paraṁ pana anupubbameva vaṇṇayissāma.
adinnādānaṁ pahāyāti ettha adinnassa ādānaṁ ādinnādānaṁ,
parassa haraṇaṁ 3- theyyaṁ, corikāti vuttaṁ hoti. tattha adinnanti parapariggahitaṁ,
yattha paro yathākāmakāritaṁ āpajjanto adaṇḍāraho anūpavajjo ca hoti, tasmiṁ 4-
parapariggahite parapariggahitasañañino tadādāyakaupakkamasamuṭṭhāpikā theyyacetanā
adinnādānaṁ. taṁ hīne parasantake appasāvajjaṁ, paṇīte mahāsāvajjaṁ. kasmā?
vatthupaṇītatāya. vatthusamatte sati guṇādhikānaṁ santake vatthusmiṁ mahāsāvajjaṁ. taṁ taṁ
guṇādhikaṁ upādāya tato tato hīnaguṇassa santake vatthusmiṁ appasāvajjaṁ.

footnote: 1 cha. dantakaṭṭhaṁ vā, i. dantakaṭṭhaṁ vā vāsiṁ vā. ka. kaṭṭhaṁ vā vāsiṁ vā
footnote: 2 chaßēéa.i. vaṇṇaṁ 3 chaßēéa. parasaṁharaṇaṁ 4 sī, tasmiṁ pana

page number: 070

tassa pañca sambhārā honti:- parapariggahitaṁ, parapariggahitasaññitā,
theyyacittaṁ, upakkamo, tena haraṇanti. cha payogā:- sāhatthikādayova. te ca kho
yathānurūpaṁ theyyāvahāro paseyhāvahāro paṭicchannāvahāro parikappāvahāro
kusāvahāroti imesaṁ avahārānaṁ vasena pavattāti 1- ayamettha saṅkhepo. vitthāro pana
samantapāsādikāyaṁ vutto.
dinnameva ādiyatīti dinnādāyī. cittenapi dinnameva paṭikaṅkhatīti
dinnapāṭikaṅkhī. thenetīti theno. na theno atheno, tena. 2- athenattāyeva
sucibhūtena. attanāti attabhāvena, athenaṁ sucibhūtaṁ attānaṁ katvā viharatīti vuttaṁ
hoti. sesaṁ paṭhamasikkhāpade vuttanayeneva yojetabbaṁ. yathāpidha, 3- evaṁ sabbattha.
abrahmacariyanti aseṭṭhacariyaṁ. brahmaṁ seṭṭhaṁ ācāraṁ caratīti
brahmacārī. ārācārīti abrahmacariyato dūracārī. methunāti rāgapariyuṭṭhānavasena
sadisattā "methunakā"ti laddhavohārehi paṭisevitabbato methunāti saṅkhyaṁ 4- gatā
asaddhammā. gāmadhammāti gāmavāsīnaṁ dhammā.
[9] musāvādaṁ pahāyāti ettha musāti visaṁvādanapurekkhārassa
atthabhañjako vacīpayogo vā, 5- kāyappayogo vā, visaṁvādanādhippāyena panassa
paravisaṁvādakakāyavacīpayogasamuṭṭhāpikā cetanā musāvādo. aparo nayo, musāti abhūtaṁ
atacchaṁ vatthu. vādoti tassa bhūtato tacchato viññāpanaṁ. lakkhaṇato pana atathaṁ
vatthuṁ tathato paraṁ viññāpetukāmassa tathāviññattisamuṭṭhāpikā cetanā musāvādo.
so yamatthaṁ bhañjati, tassa appatāya appasāvajjo, mahantatāya mahāsāvajjo.
apica gahaṭṭhānaṁ attano santakaṁ adātukāmatāya natthīti ādinayappavatto
appasāvajjo, sakkhinā hutvā atthabhañjanatthaṁ vutto mahāsavajjo. pabbajitānaṁ
appakaṁpi telaṁ vā sappiṁ vā labhitvā hassādhippāyena "ajja gāme telaṁ nadī
maññe sandatī"ti pūraṇakathānayena pavatto appasāvajjo, "adiṭṭhaṁyeva pana
diṭṭhan"ti ādinā nayena vadantānaṁ mahāsāvajjo.

footnote: 1 chaßēéa. pavattā 2 chaßēéa.i. na thenena 3 chaßēéa. yathā cidha
footnote: 4 i. saṅkhaṁ 5 ayaṁ saddo chaßēéa. potthakesu na dissati

page number: 071

tassa cattāro sambhārā honti:- atathaṁ vatthu, visaṁvādanacittaṁ, tajjo
vāyāmo, parassa tadatthavijānananti. eko payogo sāhatthikova. so kāyena vā
kāyapaṭibaddhena vā vācāya vā paravisaṁvādakakiriyākaraṇena daṭṭhabbo. tāya ce
kiriyāya paro tamatthaṁ jānāti, ayaṁ kiriyāsamuṭṭhāpikacetanākkhaṇeyeva 1- musāvādakammunā
bajjhati.
yasmā pana yathā kāyakāyapaṭibaddhavācāhi paraṁ visaṁvādeti, tathā
"idamassa bhaṇāhī"ti āṇāpentopi, paṇṇaṁ likhitvā purato nissajjantopi,
"ayamattho evaṁ veditabbo"ti 2- kuṭṭādīsu likhitvā ṭhapentopi, tasmā ettha
āṇattikanissaggiyathāvarāpi payogā yujjanti, aṭṭhakathāsu pana anāgatattā vīmaṁsitvā
gahetabbā. 3-
saccaṁ vadatīti saccavādī. saccena saccaṁ sandahati ghaṭetīti saccasandho,
na antarantarā musā vadatīti attho. yo hi puriso kadācipi musā vadati, kadāci
saccaṁ, tassa musāvādena antaritattā saccaṁ saccena na ghaṭiyati, tasmā na so
saccasandho. ayaṁ pana na tādiso, jīvitahetupi musā avatvā saccena saccaṁ
sandahatiyevāti saccasandho.
thetoti thiro, thirakathoti 4- attho. eko puggalo haliddarāgo 5- viya,
thusarāsimhi nikhātakhāṇuko viya, assapiṭṭhe ṭhapitakumbhaṇḍamiva ca na thirakatho 6- hoti,
eko pāsāṇalekhā viya, indakhīlo viya ca thirakatho hoti, asinā sīsaṁ chindantepi
dve kathā na katheti, ayaṁ vuccati theto.
paccayikoti paṭiyāyitabbako, 7- saddhāyitabbakoti attho. ekacco hi
puggalo na paccayiko hoti, "idaṁ kena vuttaṁ, asukenā"ti vutte "mā tassa
vacanaṁ saddahathā"ti vattabbataṁ āpajjati. eko paccayiko hoti, "idaṁ kena vuttaṁ,
asukenā"ti vutte "yadi tena vuttaṁ, idameva pamāṇaṁ, idāni upaparikkhitabbaṁ

footnote: 1 ma. samuṭṭhāpakacetanākkhaṇeyeva. 2 chaßēéa. daṭṭhabbo. 3 i. gahetabbaṁ.
footnote: 4 kaßēéa. ṭhitakatho. 5 chaßēéa.i. haliddirāgo. 6 ka. aṭṭhitakatho.
footnote: 7 chaßēéa. pattiyāyitabbako, sī. patiayitabbako

page number: 072

natthi, evameva idan"ti vattabbataṁ āpajjati, ayaṁ vuccati paccayiko. avisaṁvādako
lokassāti tāya saccavāditāya lokaṁ na visaṁvādetīti attho.
pisuṇaṁ vācaṁ pahāyāti ādīsu yāya vācāya yassa taṁ vācaṁ bhāsati,
tassa hadaye attano piyabhāvaṁ, parassa ca suññabhāvaṁ karoti, sā pisuṇā vācā.
yāya pana attānampi parampi pharusaṁ karoti, yā vācā sayampi pharusā,
neva kaṇṇasukhā na hadayaṅgamā 1- ayaṁ pharusā vācā.
yena samphaṁ palapati niratthakaṁ, so samphappalāpo.
tesaṁ mūlabhūtā cetanāpi pisuṇāvācādināmameva labhati, sāeva ca
idhādhippetāti.
tattha saṅkiliṭṭhacittassa paresaṁ vā bhedāya attano piyakamyatāya vā
kāyavacīpayogasamuṭṭhāpikā cetanā pisuṇāvācā. sā yassa bhedaṁ karoti, tassa
appaguṇatāya appasāvajjā, mahāguṇatāya mahāsāvajjā.
tassā cattāro sambhārā:- bhinditabbo paro, "iti ime nānā
bhavissanti vinā bhavissantī"ti bhedapurekkhāratā vā "iti ahaṁ piyo bhavissāmi
vissāsiko"ti piyakamyatā vā, tajjo vāyāmo, tassa tadatthavijānananti.
imesaṁ bhedāyāti yesaṁ "ito sutvā"ti vuttānaṁ santike sutaṁ, tesaṁ
bhedāya. bhinnānaṁ vā sandhātāti dvinnaṁ mittānaṁ vā samānupajjhāyakādīnaṁ vā
kenacideva kāraṇena bhinnānaṁ ekamekaṁ upasaṅkamitvā "tumhākaṁ īdise kule
jātānaṁ evaṁ bahussutānaṁ idaṁ na yuttan"ti ādīni vatvā sandhānaṁ 2- kattā
anukattā. 3- anuppadātāti sandhānānuppadātā. dve jane samagge disvā
"tumhākaṁ evarūpe kule jātānaṁ evarūpehi guṇehi samannāgatānaṁ anucchavikametan"ti
ādīni vatvā daḷhīkammaṁ kattāti attho. samaggo ārāmo assāti samaggārāmo,
yattha samaggā natthi, tattha vasituṁpi na icchatīti attho. "samaggarāmo"tipi pāli,
iyamevettha attho. samaggaratoti samaggesu rato, te pahāya aññattha gantumpi
na icchatīti attho. samagge disvāpi sutvāpi nandatīti samagganandī. samaggakaraṇiṁ

footnote: 1 ka. hadayasukhā 2 ka. sandhānassa 3 sī. potthake idaṁ padaṁ na dissati

page number: 073

vācaṁ bhāsitāti yā vācā satte samaggeyeva karoti, taṁ sāmaggīguṇaparidīpikameva
vācaṁ bhāsati, na itaranti.
parassa mammacchedakakāyavacīpayogasamuṭṭhāpikā ekantapharusacetanā pharusā
vācā, tassā āvibhāvatthamidaṁ vatthu:- eko kira dārako mātu vacanaṁ anādayitvā
araññaṁ gacchati, taṁ mātā nivattetuṁ asakkontī "caṇḍā taṁ mahisī 1- anubandhatū"ti
akkosi. athassa tatheva araññe mahisī uṭṭhāsi. dārako "yaṁ mama mātā mukhena
kathesi, taṁ mā hotu, yaṁ cittena cintesi, taṁ hotū"ti saccakiriyamakāsi. mahisī
tattheva baddhā viya aṭṭhāsi. evaṁ mammacchedakopi payogo cittasaṇhatāya na
pharusā vācā hoti. mātāpitaro hi kadāci puttake evaṁpi vadanti "corā vo 2-
khaṇḍākhaṇḍaṁ karontū"ti, uppalapattampi ca nesaṁ upari patantaṁ na icchanti.
ācariyupajjhāyā ca kadāci nissitake evaṁ vadanti "kiṁ ime ahirikā anottappino
vadanti, niddhamatha 3- ne"ti, atha ca nesaṁ āgamādhigamasampattiṁ icchanti. yathā ca
cittasaṇhatāya pharusā vācā na hoti, evaṁ vacanasaṇhatāya apharusā vācā na
hoti. na hi mārāpetukāmassa "imaṁ sukhaṁ sayāpethā"ti vacanaṁ apharusā vācā
hoti, cittapharusatāya panesā pharusā vācāva. sā yaṁ sandhāya pavattitā, tassa
appaguṇatāya appasāvajjā, mahāguṇatāya mahāsāvajjā. tassā tayo sambhārā:-
akkositabbo paro, kupitacittaṁ, akkosananti.
nelāti elaṁ vuccati doso, nāssā elanti nelā, niddosāti
attho, "nelaṅgo setapacchādo"ti 4- ettha vuttanelaṁ viya. kaṇṇasukhāti
bayañjanamadhuratāya kaṇṇānaṁ sukhā, sūcivijjhanaṁ viya kaṇṇasūlaṁ na janeti. atthamadhuratāya
sakalasarīre kopaṁ ajanetvā pemaṁ janetīti pemanīyā. hadayaṁ gacchati, appaṭihaññamānā
sukhena cittaṁ pavisatīti hadayaṅgamā. guṇaparipuṇṇatāya pure bhavāti porī. pure
saṁvaḍḍhanārī viya sukumārātipi porī. purassa esātipi porī, nagaravāsīnaṁ kathāti
attho. nagaravāsino hi yuttakathā honti, pitimattaṁ "pitā"ti vadanti, bhātimattaṁ
"bhātā"ti vadanti, mātimattaṁ "mātā"ti vadanti. evarūpī kathā bahuno janassa

footnote: 1 chaßēéa.i. mahiṁsī 2 ma. te 3 ma. niddharatha
footnote: 4 khu.u. 25/65 aparalakuṇḍakabhaddiyasutta.

page number: 074

kantā hotīti bahujanakantā. kantabhāveneva bahuno janassa manāpā cittavuḍḍhikarāti
bahujanamanāpā.
anatthaviññāpaka 1- kāyavacīpayogasamuṭṭhāpikā akusalacetanā samphappalāpo.
so āsevanamandatāya appasāvajjo, āsevanamahantatāya mahāsāvajjo. tassa dve
sambhārā:- bhāratayuddhasītāharaṇādiniratthakakathāpurekkhāratā, tathārūpīkathākathanañcāti.
kālena vadatīti kālavādī, vattabbayuttakakālaṁ sallakkhetvā vadatīti
attho. bhūtaṁ tathaṁ tacchaṁ sabhāvameva vadatīti bhūtavādī.
diṭṭhadhammikasamparāyikatthasannissitameva katvā vadatīti atthavādī.
navalokuttaradhammasannissitaṁ katvā vadatīti dhammavādī. saṁvaravinayapahānavinayasannissitaṁ
katvā vadatīti vinayavādī.
nidhānaṁ vuccati ṭhapanokāso, nidhānamassā atthīti nidhānavatī, hadaye
nidhātabbayuttakaṁ vācaṁ bhāsitāti attho. kālenāti evarūpiṁ bhāsamānopi ca "ahaṁ
nidhānavatiṁ vācaṁ bhāsissāmī"ti na akālena bhāsati, yuttakālaṁ pana avekkhitvāva 2-
bhāsatīti attho. sāpadesanti saupamaṁ, sakāraṇanti attho. pariyantavatinti
paricchedaṁ dassetvā yathāssā paricchedo paññāyati, evaṁ bhāsatīti attho.
atthasañhitanti anekehipi nayehi vibhajantena pariyādātuṁ asakkuṇeyyatāya atthasampannaṁ
bhāsati. yaṁ vā so atthavādī atthaṁ vadati tena atthena sañhitattā atthasañhitaṁ
vācaṁ bhāsati, na aññaṁ nikkhipitvā aññaṁ bhāsatīti vuttaṁ hoti.
[10] bījagāmabhūtagāmasamārambhāti mūlabījaṁ khandhabījaṁ phaḷubījaṁ aggabījaṁ
bījabījanti pañcavidhassa bījagāmassa ceva yassa kassaci nīlatiṇarukkhādikassa bhūtagāmassa
ca samārambhā, chedanabhedanapacanādibhāvena 3- vikopanā paṭiviratoti attho.
ekabhattikoti pātarāsabhattaṁ, sāyamāsabhattanti dve bhattāni, tesu
pātarāsabhattaṁ antomajjhanhikena 4- paricchinnaṁ, itaraṁ majjhanhikato uddhaṁ
antoaruṇena tasmā antomajjhanhike dasakkhattuṁ bhuñjamānopi ekabhattikova hoti. taṁ
sandhāya vuttaṁ "ekabhattiko"ti.

footnote: 1 chaßēéa. i....viññāpika... 2 chaßēéa. i. apekkhitvāva
footnote: 3 sī. chedanapacanādibhāvena 4 ka. antomajjhantikena

page number: 075

rattiyā bhojanaṁ ratti, tato uparatoti rattūparato. atikkante
majjhanhike yāva suriyatthaṅgamā bhojanaṁ vikālabhojanaṁ nāma, tato viratattā virato
vikālabhojanā. kadā virato? anomānadītīre pabbajitadivasato paṭṭhāya.
sāsanassa ananulomattā visūkaṁ paṭānībhūtaṁ dassananti visūkadassanaṁ.
attanā naccananaccāpanādivasena naccā ca gītā ca vāditā ca antamaso
mayūranaccādivasenāpi pavattānaṁ naccādīnaṁ visūkabhūtā dassanā cāti
naccagītavāditavisūkadassanā. naccādīni hi attanā payojetuṁ vā parehi payojāpetuṁ vā
payuttāni passituṁ vā neva bhikkhūnaṁ na bhikkhunīnañca vaṭṭanti.
mālādīsu mālāti yaṁkiñci pupphaṁ. gandhanti yaṁkiñci gandhajātaṁ.
vilepananti chavirāgakaraṇaṁ. tattha pilandhanto dhāreti nāma, ūnaṭṭhānaṁ pūrento
maṇḍeti nāma, gandhavasena chavirāgavasena ca sādiyanto vibhūseti nāma. ßēhānaṁ
vuccati kāraṇaṁ, tasmā yāya dussīlyacetanāya tāni mālādhāraṇādīni mahājano
karoti. tato paṭiviratoti attho.
uccāsayanaṁ vuccati pamāṇātikkantaṁ. mahāsayanaṁ akappiyaṁ 1- paccattharaṇaṁ,
tato paṭiviratoti attho.
jātarūpanti suvaṇṇaṁ. rajatanti kahāpaṇo, lohamāsako jatumāsako
dārumāsakoti ye vohāraṁ gacchanti. tassa ubhayassāpi paṭiggahaṇā paṭivirato, neva
naṁ uggaṇhāti, na uggaṇhāpeti, na upanikkhittaṁ sādiyatīti attho.
āmakadhaññapaṭiggahaṇāti sāli vīhi yava godhuma kaṅgu varaka kudrūsaka
saṅkhātassa sattavidhassāpi āmakadhaññassa paṭiggahaṇā. na kevalañca etesaṁ
paṭiggahaṇameva, āmasanampi bhikkhūnaṁ na vaṭṭati yeva.
āmakamaṁsapaṭiggahaṇāti ettha aññatra odissa anuññātā āmakamaṁsamacchānaṁ
paṭiggahaṇameva bhikkhūnaṁ na vaṭṭati, no āmasanaṁ.
itthīkumārikāpaṭiggahaṇāti ettha itthīti purisantaragatā, itarā
kumārikā nāma, tāsaṁ paṭiggahaṇampi āmasanampi akappiyameva.

footnote: 1 i. akappiyatthataṁ, chaßēéa. akappiyapaccattharaṇaṁ

page number: 076

dāsīdāsapaṭiggahaṇāti ettha dāsīdāsavaseneva tesaṁ paṭiggahaṇaṁ 1- na
vaṭṭati. "kappiyakārakaṁ 2- dammi, ārāmikaṁ dammī"ti evaṁ vutte pana vaṭṭatīti.
ajeḷakādīsupi khettavatthupariyosānesu kappiyākappiyanayo vinayavasena
upaparikkhitabbo. tattha khettaṁ nāma yasmiṁ pubbaṇṇaṁ rūhati. vatthu nāma yasmiṁ
aparaṇṇaṁ rūhati. yattha vā ubhayaṁpi rūhati, taṁ khettaṁ. tadatthāya akatabhūmibhāgo
vatthu. khettavatthusīsena cettha vāpītaḷākādīnipi saṅgahitāneva.
dūteyyaṁ vuccati dūtakammaṁ, gihīnaṁ pahitaṁ paṇṇaṁ vā sāsanaṁ vā gahetvā
tattha tattha gamanaṁ. pahiṇagamanaṁ vuccati gharā gharaṁ pesitassa khuddakagamanaṁ. anuyogo
nāma tadubhayakaraṇaṁ, tasmā dūteyyapahiṇagamanānaṁ anuyogāti evamettha attho veditabbo.
kayavikkayāti kayā ca vikkayā ca. tulākūṭādīsu kūṭanti vañcanaṁ. tattha
tulākūṭaṁ tāva rūpakūṭaṁ aṅgakūṭaṁ gahaṇakūṭaṁ paṭicchannakūṭanti catubbidhaṁ hoti. tattha
rūpakūṭaṁ nāma dve tulā samarūpā katvā gaṇhanto mahatiyā gaṇhāti, dadanto
khuddikāya deti. aṅgakūṭaṁ nāma gaṇhanto pacchābhāge hatthena tulaṁ akkamati,
dadanto pubbabhāge. 3- gahaṇakūṭaṁ nāma gaṇhanto mūle rajjuṁ gaṇhāti, dadanto
agge. paṭicchannakūṭaṁ nāma tulaṁ susiraṁ katvā anto ayacuṇṇaṁ pakkhipitvā
gaṇhanto taṁ pacchābhāge karoti, dadanto aggabhāge.
kaṁso vuccati suvaṇṇapāti, tāya vañcanaṁ kaṁsakūṭaṁ. kathaṁ? ekaṁ suvaṇṇapātiṁ
katvā aññā dve tisso lohapātiyo suvaṇṇavaṇṇe karoti, tato janapadaṁ
gantvā kiñcideva aḍḍhaṁ kulaṁ pavisitvā "suvaṇṇabhājanāni kīṇathā"ti vatvā
agghe 4- pucchite samagghataraṁ 5- dātukāmo hoti. tato tehi "kathaṁ imesaṁ suvaṇṇabhāvo
jānitabbo"ti vutte "vīmaṁsitvā gaṇhathā"ti suvaṇṇapātiṁ pāsāṇe ghaṁsitvā sabbā
pātiyo datvā gacchati.
mānakūṭaṁ nāma hadayabhedasikhābhedarajjubhedavasena tividhaṁ hoti. tattha
hadayabhedo sappitelādiminanakāle labbhati. tāni hi gaṇhanto heṭṭhā chindena

footnote: 1 sīßēéa. paṭiggahaṇampi 2 i. kappakārakaṁ 3 ka. pubbabhāgeyeva
footnote: 4 ka. agghe aññehi 5 sī. mahagghataraṁ

page number: 077

mānena "saṇikaṁ āsiñcā"ti vatvā attano bhājane lahuṁ paggharāpetvā gaṇhāti,
dadanto chindaṁ pidhāya sīghaṁ pūretvā deti.
sikhābhedo tilataṇḍulādiminanakāle labbhati. tāni hi gaṇhanto saṇikaṁ
sikhaṁ ussāpetvā gaṇhāti, dadanto vegena pūretvā sikhaṁ chindanto deti.
rajjubhedo khettavatthuminanakāle labbhati. lañcaṁ alabhantā hi khettaṁ amahantampi
mahantaṁ katvā minanti.
ukkoṭanādīsu ukkoṭananti assāmike sāmike kātuṁ lañcaggahaṇaṁ.
vañcananti tehi tehi upāyehi paresaṁ vañcanaṁ. tatridamekaṁ vatthu:- eko kira
luddako migañca migapotakañca gahetvā āgacchati, tameko dhutto "kiṁ bho migo
agghati, kiṁ migapotako"ti āha. "migo dve kahāpaṇe, migapotako ekan"ti ca
vutte ekaṁ kahāpaṇaṁ datvā migapotakaṁ gahetvā thokaṁ gantvā nivatto "na me
bho migapotakena attho, migaṁ me dehī"ti āha. tenahi dve kahāpaṇe dehīti.
so āha "nanu te bho mayā paṭhamaṁ eko kahāpaṇo dinno"ti. āma dinnoti.
"imaṁpi migapotakaṁ gaṇha, evaṁ so ca kahāpaṇo, ayañca kahāpaṇagghanako
migapotakoti dve kahāpaṇā bhavissantī"ti. so "kāraṇaṁ vadatī"ti sallakkhetvā
migapotakaṁ gahetvā migaṁ adāsīti.
nikatīti yogavasena vā māyāvasena vā apāmaṅgaṁ pāmaṅganti, amaṇiṁ
maṇinti, asuvaṇṇaṁ suvaṇṇanti katvā paṭirūpakena vañcanaṁ. sāviyogoti 1- kuṭilayogo,
etesaṁyeva ukkoṭanādīnametaṁ nāmaṁ. tasmā ukkoṭanasāviyogo vañcanasāviyogo
nikatisāviyogoti evamettha attho veditabbo. keci "aññaṁ dassetvā aññassa
parivattanaṁ sāviyogo"ti vadanti, tampana vañcaneneva saṅgahitaṁ.
chedanādīsu chedananti hatthacchedanādi. vadhoti maraṇaṁ. bandhoti
rajjubandhanādīhi bandhanaṁ. viparāmosoti himaviparāmoso gumbaviparāmosoti duvidho.
yaṁ himapātasamaye himena paṭicchannā hutvā maggapaṭipannaṁ janaṁ musanti, ayaṁ
himaviparāmoso. yaṁ gumbādīhi paṭicchannā musanti, ayaṁ gumbaviparāmoso. ālopo

footnote: 1 chaßēéa.sī.i. sāciyogo

page number: 078

vuccati gāmanigamādīnaṁ vilopakaraṇaṁ. sahasākāroti sāhasikakiriyā, gehaṁ pavisitvā
manussānaṁ ure satthaṁ ṭhapetvā icchitabhaṇḍānaṁ gahaṇaṁ. evametasmā chedanā .pe.
sahasākārā paṭivirato samaṇo gotamoti. iti vā hi bhikkhave puthujjano tathāgatassa
vaṇṇaṁ vadamāno vadeyyāti.
ettāvatā cūḷasīlaṁ niṭṭhitaṁ hoti.
majjhimasīlavaṇṇanā
[11] idāni majjhimasīlaṁ vitthārento 1- "yathā vā paneke
bhonto"ti ādimāha. tatrāyaṁ anuttānapadavaṇṇanā. saddhādeyyānīti kammañca
phalañca idhalokañca paralokañca saddahitvā dinnāni. "ayaṁ me ñātī"ti vā
"mitto"ti vā "idaṁ paṭikarissati, idaṁ vā tena katapubban"ti vā evaṁ na
dinnānīti attho. evaṁ dinnāni hi na saddhādeyyāni nāma honti. bhojanānīti
desanāsīsamattametaṁ, atthato pana saddhādeyyāni bhojanāni bhuñjitvā cīvarāni
pārupitvā senāsanāni sevamānā gilānabhesajjaṁ paribhuñjamānāti sabbametaṁ
vuttameva hoti.
seyyathīdanti nipāto. tassattho:- katamo so bījagāmabhūtagāmo,
yassa samārambhamanuyuttā viharantīti. tato taṁ dassento mūlabījanti ādimāha.
tattha mūlabījaṁ nāma haliddi 2- siṅgiveraṁ vacā vacatthaṁ 3- ativisaṁ kaṭukarohiṇī usīraṁ
bhaddamuttakanti evamādi. khandhabījaṁ nāma assattho nigordho pilakkho 4- udumbaro
kacchako kapitthanoti evamādi. phaḷubījaṁ nāma ucchu naḷo veḷūti evamādi.
aggabījaṁ nāma ajjakaṁ 5- phaṇijjakaṁ hariveranti evamādi. bījabījaṁ nāma pubbaṇṇaṁ
aparaṇṇanti evamādi. sabbañhetaṁ rukkhato viyojitaṁ virūhanasamatthameva "bījagāmo"ti
vuccati. rukkhato pana aviyojitaṁ asukkhaṁ "bhūtagāmo"ti vuccati. tattha
bhūtagāmasamārambho pācittiyavatthu, bījagāmasamārambho dukkaṭavatthūti veditabbo.

footnote: 1 ka. samārabhitvā dassento 2 ka. hiliddaṁ 3 chaßēéa. vacattaṁ
footnote: 4 ka. milakkhu 5 i. ajjukaṁ

page number: 079

[12] sannidhikārakaparibhoganti sannidhikatassa paribhogaṁ. 1- tattha duvidhā
kathā vinayavasena ca sallekhavasena ca. vinayavasena tāva yaṁkiñci annaṁ ajja
paṭiggahitaṁ aparajju sannidhikārakaṁ hoti, tassa paribhoge pācittiyaṁ. attanā laddhaṁ
pana sāmaṇerānaṁ datvā tehi laddhaṁ ṭhapāpetvā dutiyadivase bhuñjituṁ vaṭṭati,
sallekho pana na hoti.
pānasannidhimhipi eseva nayo. tattha pānaṁ nāma ambapānādīni
aṭṭha pānāni, yāni ca tesaṁ anulomāni, tesaṁ vinicchayo samantapāsādikāyaṁ vutto.
vatthasannidhimhi anadhiṭṭhitaṁ avikappitaṁ sannidhi ca hoti, sallekhañca
kopeti, ayaṁ pariyāyakathā. nippariyāyato pana ticīvarasantuṭṭhena bhavitabbaṁ, catutthaṁ
labhitvā aññassa dātabbaṁ. sace yassa kassaci dātuṁ na sakkoti, yassa pana
dātukāmo hoti, so uddesatthāya vā paripucchatthāya vā gato, āgatamatte dātabbaṁ,
adātuṁ na vaṭṭati. cīvare pana appahonte satiyā paccāsāya anuññātakāle 2-
ṭhapetuṁ vaṭṭati. sūcisuttacīvarakārakānaṁ alābhena tato paraṁpi vinayakammaṁ katvā ṭhapetuṁ
vaṭṭati. "imasmiṁ jiṇṇe puna īdisaṁ kuto labhissāmī"ti pana ṭhapetuṁ na vaṭṭati,
sannidhi ca hoti, sallekhañca kopeti.
yānasannidhimhi yānaṁ nāma vayhaṁ ratho sakaṭaṁ sandamānikā sīvikā
pāṭaṅkīti, netaṁ pabbajitassa yānaṁ. upāhanā pana pabbajitassa yānaṁyeva. ekassa
bhikkhussa hi eko araññatthāya, eko dhotapādakatthāyāti ukkaṁsato dve
upāhanasaṅghāṭā vaṭṭanti, tatiyaṁ labhitvā aññassa dātabbo. "imasmiṁ jiṇṇe aññaṁ
kuto labhissāmī"ti hi ṭhapetuṁ na vaṭṭati, sannidhi ca hoti, sallekhañca kopeti.
sayanasannidhimhi sayananti mañco. ekassa bhikkhuno eko gabbhe,
eko divāṭṭhāneti ukkaṁsato dve mañcā vaṭṭanti. tato uttariṁ labhitvā
aññassa bhikkhuno vā gaṇassa vā dātabbo, adātuṁ na vaṭṭati. sannidhi ca
hoti, sallekhañca kopeti.

footnote: 1 ka. sannidhikāraparibhogaṁ 2 sī.i. anuññātakālaṁ

page number: 080

gandhasannidhimhi bhikkhuno kaṇḍukacchuchavidosādiābādhe 1- sati gandhā
vaṭṭanti. te gandhe āharāpetvā tasmiṁ roge vūpasante aññesaṁ vā ābādhikānaṁ
dātabbā dvāre pañcaṅguligharadhūpanādīsu vā upanetabbā. "puna roge sati
bhavissantī"ti pana ṭhapetuṁ na vaṭṭati, sannidhi 2- ca hoti, sallakheñca kopeti.
āmisanti vuttāvasesaṁ daṭṭhabbaṁ. seyyathīdaṁ? idhekacco bhikkhu
"tathārūpe kāle upakārāya bhavissantī"ti tilataṇḍulamuggamāsa-
nāḷikeraloṇamacchamaṁsavallūrasappitelaguḷabhājanādīni āharāpetvā ṭhapeti. so vassakāle
kālasseva sāmaṇerehi yāguṁ pacāpetvā paribhuñjitvā "sāmaṇera udakakaddame dukkhaṁ
gāmaṁ pavisituṁ, gaccha asukaṁ kulaṁ gantvā mayhaṁ vihāre nisinnabhāvaṁ ārocehi,
asukakulato dadhiādīni āharā"ti peseti. bhikkhūhi "kiṁ bhante gāmaṁ pavisissathā"ti
vuttepi "duppaveso āvuso idāni gāmo"ti vadati. te "hotu bhante, acchatha tumhe,
mayaṁ bhikkhaṁ pariyesitvā āharissāmā"ti gacchanti. atha sāmaṇeropi dadhiādīni
āharitvā bhattañca byañjanañca sampādetvā upaneti, taṁ bhuñjantasseva upaṭṭhākā
bhattaṁ pahiṇanti, tatopi manāpaṁ manāpaṁ bhuñjati. atha bhikkhū piṇḍapātaṁ gahetvā
āgacchanti, tatopi manāpaṁ manāpaṁ gīvāyāmakaṁ bhuñjatiyeva. evaṁ catumāsampi
vītināmeti. ayaṁ vuccati bhikkhu "muṇḍakuṭumbikajīvitaṁ jīvati, na samaṇajīvitan"ti.
evarūpo āmisasannidhi nāma hoti.
bhikkhuno pana vasanaṭṭhāne ekā taṇḍulanāḷi, eko guḷapiṇḍo,
catubhāgamattaṁ sappīti ettakaṁ nidhetuṁ vaṭṭati akāle sampattacorānaṁ atthāya. te
hi ettakaṁpi āmisapaṭisanthāraṁ alabhantā jīvitāpi voropeyyuṁ, tasmā sace ettakaṁ
natthi, āharāpetvāpi ṭhapetuṁ vaṭṭati. aphāsukakāle ca yadettha kappiyaṁ, taṁ attanāpi
paribhuñjituṁ vaṭṭati. kappiyakuṭiyaṁ pana bahuṁ ṭhapentassāpi sannidhi nāma natthi.
tathāgatassa pana taṇḍulanāḷiādīsu vā yaṁkiñci caturaṅgulamattaṁ 3- vā pilotikakhaṇḍaṁ
"idaṁ me ajaj vā sve vā bhavissatī"ti ṭhapitaṁ nāma natthi.
[13] visūkadassanesu naccaṁ nāma yaṁkiñci naccaṁ, taṁ maggaṁ gacchantenāpi
gīvaṁ pasāretvā daṭṭhuṁ na vaṭṭati. vitthāravinicchayo panettha samantapāsādikāyaṁ

footnote: 1 ma. chavirogādiābādhe. 2 ka. sī.i. gandhasannidhi 3 chaßēéa.sī.i. caturatanamattaṁ

page number: 081

vuttanayeneva veditabbo. yathā cettha, evaṁ sabbesu sikkhāpadapaṭisaṁyuttesu
suttapadesu. ito paraṁ hi ettakaṁpi avatvā tattha tattha payojanamattameva
vaṇṇayissāmāti.
pekkhanti naṭasamajjaṁ 1- akkhānanti bhāratayujjhanādikaṁ. 2- taṁ yasmiṁ ṭhāne
kathiyati, tattha gantuṁpi na vaṭṭati. pāṇissaranti kaṁsatāḷaṁ, "pāṇitāḷan"tipi
vadanti. vetāḷanti ghanatāḷaṁ, "mantena matasarīruṭṭhāpanan"tipi eke. kumbhathūnanti
caturassāmbhaṇakatāḷaṁ, "kumbhasaddan"tipi eke. sobhanagarakanti 3- naṭānaṁ abbhokiraṇaṁ,
sobhanagarakaṁ 4- vā, paṭibhāṇacittanti vuttaṁ hoti. caṇḍālanti ayoguḷakīḷā,
"caṇḍālānaṁ sāṇadhovanakīḷā"tipi vadanti. vaṁsanti veḷuṁ ussāpetvā kīḷanaṁ.
dhovananti aṭṭhidhovanaṁ, ekaccesu kira janapadesu kālakate 5- ñātake
na jhāpenti, nikhaṇitvā ṭhapenti. atha nesaṁ pūtibhūtaṁ kāyaṁ ñatvā nīharitvā
aṭṭhīni dhovitvā gandhehi makkhitvā ṭhapenti. te nakkhattakāle ekasmiṁ ṭhāne
aṭṭhīni ṭhapetvā ekasmiṁ ṭhāne surādīni ṭhapetvā rodantā paridevantā suraṁ
pivanti. vuttampi cetaṁ "atthi bhikkhave dakkhiṇesu janapadesu aṭṭhidhovanaṁ nāma,
tattha hoti annampi pānampi khajjampi bhojanampi lehampi 6- peyyampi naccampi
gītampi vāditampi. atthetaṁ bhikkhave dhovanaṁ, netaṁ natthīti vadāmī"ti. 7- ekacce
pana "indajālena aṭṭhidhovanaṁ dhovanan"tipi vadanti.
hatthiyuddhādīsu bhikkhuno neva hatthiādīhi saddhiṁ yujjhituṁ, na te
yujjhāpetuṁ, na yujjhante daṭṭhuṁ vaṭṭati. nibbuddhanti mallayuddhaṁ. upyojikanti
yattha sampahāro dissati. balagganti balagaṇaṭṭhānaṁ. senābyūhanti senāya niveso,
sakaṭabyūhādivasena senāya nivesanaṁ. anīkadassananti "tayo hatthī pacchimaṁ
hatthānīkan"ti 8- ādinā nayena vuttassa anīkassa dassanaṁ.

footnote: 1 ka. naṭādisamajjaṁ, sī. naṭasamajjā 2 i. bhāratarāmāyaṇādikaṁ, ka. bhāratarāmayujjhanādikaṁ
footnote: 3 chaßēéa.i. sobhanakanti 4 chaßēéa. sobhanakaraṁ, sī. sobhanagharakaṁ
footnote: 5 chaßēéa. kālaṅkate 6 chaßēéa.i. leyyampi

7 aṅ. dasaka. 24/107 dhovanasutta 8 vinayu. 2/324/268 uyyodhikasikkhāpada

page number: 082

[14] pamādo ettha tiṭṭhatīti pamādaṭṭhānaṁ, jūtañca taṁ pamādaṭṭhānañcāti
jūtappamādaṭṭhānaṁ. ekekāya pantiyā aṭṭha aṭṭha padāni assāti aṭṭhapadaṁ.
dasapadepi eseva nayo. ākāsanti aṭṭhapadadasapadesu viya ākāseyeva
kīḷanaṁ. parihārapathanti bhūmiyaṁ nānāpathamaṇḍalaṁ katvā tattha tattha pariharitabbaṁ
pathaṁ pariharantānaṁ kīḷanaṁ. santikanti 1- santikakīḷanaṁ. 2- ekajjhaṁ ṭhapitā sāriyo vā
sakkharāyo vā acālentā nakheneva apanenti ca upanenti ca, sace tattha kāci
calati, parājayo hoti. evarūpāya kīḷāyetaṁ adhivacanaṁ. khalikanti jūtaphalake
pāsakakīḷanaṁ. ghaṭikā vuccati dīghadaṇḍakena rassadaṇḍakapaharaṇakīḷā. salākahatthanti
lākhāya vā mañjiṭṭhikāya 3- vā piṭṭhaudakena vā salākahatthaṁ temetvā "kiṁ hotū"ti
bhūmiyaṁ vā bhittiyaṁ vā taṁ paharitvā hatthiassādirūpadassanakīḷā. 4- akkhanti
guḷakīḷanaṁ. 5- paṅgacīraṁ vuccati paṇṇanāḷikā taṁ dhamantā kīḷanti, vaṅkakanti
gāmadārakānaṁ kīḷanakaṁ khuddakanaṅgalaṁ. mokkhacikanti 6- samparivattakakīḷanaṁ, ākāse vā
daṇḍakaṁ gahetvā bhūmiyaṁ vā sīsaṁ ṭhapetvā heṭṭhupariyabhāvena parivattanakīḷananti vuttaṁ
hoti. ciṅgulikaṁ vuccati tālapaṇṇādīhi kataṁ vātappahārena paribbhamanacakkaṁ.
pattāḷhakaṁ vuccati paṇṇanāḷikā, tāya vālukādīni minantā kīḷanti. rathakanti
khuddakarathaṁ. dhanukanti khuddakadhanumeva. akkharikā vuccati ākāse vā piṭṭhiyaṁ vā
akkharajānanakīḷā. manesikā nāma manasā cintitajānanakīḷā. yathāvajjaṁ nāma
kāṇakuṇikhujjādīnaṁ yaṁ yaṁ vajjaṁ, taṁ taṁ payojetvā dassanakīḷā.
[15] āsandinti pamāṇātikkantāsanaṁ. "anuyuttā viharantī"ti idaṁ
apekkhitvā pana sabbapadesu upayogavacanaṁ kataṁ. pallaṅkoti pādesu vāḷarūpāni
ṭhapetvā kato. gonakoti dīghalomako mahākojavo, caturaṅgulādhikāni kira tassa lomāni.
cittakanti vānavicittaṁ uṇṇāmayattharaṇaṁ. paṭikāti uṇṇāmayo setapaccattharaṇo. 7-
paṭalikāti ghanapupphako uṇṇāmayattharaṇo, yo 8- "ālamakapatto"tipi 9- vuccati.

footnote: 1 ma. pantikanti pantikakīḷanaṁ. 2 sī. santikakīḷākīḷanaṁ 3 sī. mañjeṭṭhikāya
footnote: 4 chaßēáa,....kīḷanaṁ 5 chaßēéa. guḷakīḷā 6 chaßēéa. mokkhacikā vuccati
footnote: 7 chaßēéa. setattharaṇo 8 i. so

9 chaßēéa. āmalakapattotipi, sī. amilātapaṭṭo, i. āmilākapaṭṭo

page number: 083

tūlikāti tiṇṇaṁ tūlānaṁ aññatarapuṇṇā tūlikā. vikatikāti sīhabayagghādirūpavicitro
uṇṇāmayattharaṇo. uddalomīti ubhayatodasaṁ uṇṇāmayattharaṇaṁ, keci "ekato
uggatapupphan"ti vadanti. ekantalomīti ekatodasaṁ uṇṇāmayattharaṇaṁ, keci "ubhato
uggatapupphan"tipi vadanti. kaṭṭhissanti 1- ratanaparisibbitaṁ koseyyakaṭṭhissamayaṁ
paccattharaṇaṁ. koseyyanti ratanaparisibbitameva kosiyasuttamayaṁ paccattharaṇaṁ.
"suddhakoseyyaṁ pana vaṭṭatī"ti vinaye vuttaṁ. dīghanikāyaṭṭhakathāyaṁ pana "ṭhapetvā tūlikaṁ
sabbāneva gonakādīni ratanaparisibbitāni na vaṭṭantī"ti vuttaṁ.
kuttakanti soḷasannaṁ nāṭakitthīnaṁ ṭhatvā naccayoggaṁ uṇṇāmayattharaṇaṁ.
hatthattharaṁ assattharanti hatthiassapiṭṭhīsu attharaṇāttharaṇakāyeva. 2- rathattharepi
eseva nayo. ajinappaveṇīti ajinacammehi mañcappamāṇena sibbitvā katā paveṇi.
kadalimigapavarapaccattharaṇanti kadalimigacammaṁ nāma atthi, tena kataṁ pavarapaccattharaṇaṁ,
uttamapaccattharaṇanti attho. taṁ kira setavatthassa upari kadalimigacammaṁ pattharitvā
sibbitvā karonti. sauttaracchadanti saha uttaracchadena, uparibaddhena rattavitānena
saddhinti attho. setavitānaṁpi heṭṭhā akappiyapaccattharaṇe sati na vaṭṭati, asati
pana vaṭṭati. ubhatolohitakupadhānanti sīsupadhānañca pādupadhānañcāti mañcassa
ubhatolohitakaṁ upadhānaṁ, etaṁ na kappati. yaṁ pana ekameva upadhānaṁ ubhosu
passesu rattaṁ vā hoti padumavaṇṇaṁ vā vicitraṁ vā, sace pamāṇayuttaṁ, vaṭṭati.
mahāupadhānaṁ pana paṭikkhittaṁ. alohitakāni dvepi vaṭṭantiyeva. tato uttariṁ
labhitvā aññesaṁ dātabbāni. dātuṁ asakkonto mañce tiriyaṁ attharitvā upari
paccattharaṇaṁ datvā nipajjituṁpi labhati. āsandiādīsu pana vuttanayeneva
paṭipajjitabbaṁ. vuttañcetaṁ "anujānāmi bhikkhave āsandiyā pāde chinditvā
paribhuñjituṁ, pallaṅkassa vāḷe bhinditvā paribhuñjituṁ, tūlikaṁ vijaṭetvā
bimbohanaṁ kātuṁ, avasesaṁ bhūmmattharaṇaṁ kātun"ti. 3-
[16] ucchādanādīsu mātukucchito nikkhantadārakānaṁ sarīragandho
dvādasamattavassapattakāle 4- nassati, 5- tesaṁ sarīraduggandhaharaṇatthāya gandhacuṇṇādīhi

footnote: 1 chaßēéa. kaṭṭissanti 2 sī. attharaṇakāttharakāva 3 vinayu. 7/320/93 tatiyabhāṇavāra
footnote: 4 chaßēéa. dvādasavassapattakāle, sī. dvādasavassamattakāle 5 sī. na nassati

page number: 084

ucchādenti, evarūpaṁ ucchādanaṁ na vaṭṭati. puññavante pana dārake ūrūsu
nipajjāpetvā telena magkhetvā hatthapādaūrunābhiādīnaṁ saṇṭhānasampādanatthaṁ
parimaddanti, evarūpaṁ parimaddanaṁ na vaṭṭati.
nahāpananti tesaṁyeva dārakānaṁ gandhādīhi nhāpanaṁ 1- viya. sambāhananti
mahāmallānaṁ viya hatthapāde muggarādīhi paharitvā bāhuvaḍḍhanaṁ. ādāsanti yaṁ
kiñci ādāsaṁ pariharituṁ na vaṭṭati. añjananti alaṅkārañjanameva. mālāti
baddhamālā vā abaddhamālā vā. vilepananti yaṁ kiñaci chavirāgakaraṇaṁ. mukhacuṇṇakaṁ
mukhālepananti mukhe kāḷapiḷakādīnaṁ haraṇatthāya mattikakakkaṁ denti, tena lohite
calite sāsapakakkaṁ denti, tena dose khādite tilakakkaṁ denti, tena lohite
sannisinne haliddikakkaṁ denti, tena chavivaṇṇe ārūḷhe mukhacuṇṇakena mukhaṁ
cuṇṇenti, taṁ sabbaṁ na vaṭṭati. hatthabandhādīsu hatthe vicitrasaṅkhakapālādīni 2-
bandhitvā vicaranti, taṁ vā aññaṁ vā sabbampi hatthābharaṇaṁ na vaṭṭati. apare
sikhaṁ bandhitvā vicaranti, suvaṇṇacirakamuttālatādīhi ca taṁ parikkhipanti, taṁ sabbaṁ
na vaṭṭati. apare catuhatthaṁ daṇḍaṁ vā aññaṁ vā pana alaṅkatadaṇḍakaṁ gahetvā vicaranti,
tathā itthīpurisarūpādivicittaṁ bhesajjanāḷikaṁ suparikkhittaṁ vāmapasse olaggitaṁ,
apare kaṇṇikaratanaparikkhittakosaṁ atitikhiṇaṁ asiṁpi, 3- pañcavaṇṇasuttasibbitaṁ
makaradantakādivicittaṁ chattaṁ, suvaṇṇarajatādivicitrā morapiñjādiparikkhittā
upāhanā, keci ratanamattāyāmaṁ caturaṅgulavitthataṁ kesantaparicchedaṁ dassetvā meghamukhe
vijjulataṁ viya nalāṭe uṇhīsapattaṁ bandhanti, cūḷāmaṇiṁ dhārenti, cāmaravālavījaniṁ
dhārenti, taṁ sabbaṁ na vaṭṭati.
[17] aniyyānikattā saggamokkhamaggānaṁ tiracchānabhūtā kathāti
tiracchānakathā. tattha rājānaṁ ārabbha "mahāsammato, mandhātā, dhammāsoko
evaṁmahānubhāvo"ti ādinā nayena pavattā kathā rājakathā. esa nayo corakathādīsu.
tesu "asuko rājā abhirūpo dassanīyo"ti ādinā nayena gehasitakathāva

footnote: 1 ma. nhāpanaṁ viya nahāpanaṁ 2 ka. vicitrasaṁkhakapālādīhi 3 chaßēéa. asiṁ

page number: 085

tiracchānakathā hoti. "sopi nāma evaṁmahānubhāvo khayaṁ gato"ti evaṁ pavattā
pana kammaṭṭhānabhāve tiṭṭhati. coresupi "mūladevo evaṁmahānubhāvo. meghamālo
evaṁmahānubhāvo"ti tesaṁ kammaṁ paṭicca "aho sūrā"ti gehasitakathāva tiracchānakathā.
yuddhepi bhāratayuddhādīsu "asukena asuko evaṁ mārito evaṁ viddho"ti
kāmassādavaseneva kathā tiracchānakathā. "tepi nāma khayaṁ gatā"ti evaṁ pavattā pana
sabbattha kammaṭṭhānameva hoti. apica annādīsu "evaṁ vaṇṇavantaṁ gandhavantaṁ
rasavantaṁ phassasampannaṁ khādimhā bhuñjimhā"ti kāmassādavasena kathetuṁ na
vaṭṭati. sātthakaṁ pana katvā "pubbe evaṁ vaṇṇādisampannaṁ annaṁ pānaṁ vatthaṁ
sayanaṁ mālaṁ gandhaṁ sīlavantānaṁ adamhā, cetiye pūjaṁ akarimhā"ti kathetuṁ
vaṭṭati. Ñātikathādīsu pana "amhākaṁ ñātakā sūrā samatthā"ti vā "pubbe mayaṁ
evaṁ vicitrehi yānehi vicarimhā"ti vā assādavasena vattuṁ na vaṭṭati.
sātthakaṁ pana katvā "tepi no ñātakā khayaṁ gatā"ti vā "pubbe mayaṁ
evarūpā upāhanā saṁghassa adamhā"ti vā kathitabbaṁ. 1- gāmakathāpi
suniviṭṭhadunniviṭṭhasubhikkhadubbhikkhādivasena vā "asukagāmavāsino sūrā samatthā"ti
vā evaṁ assādavasena na vaṭṭati. sātthakampana katvā "saddhā pasannā"ti vā "khayavayaṁ
gatā"ti vā vattuṁ vaṭṭati. nigamanagarajanapadakathāsupi eseva nayo.
itthīkathāpi vaṇṇasaṇṭhānādīni paṭicca assādavasena na vaṭṭati,
"saddhā pasannā khayavayaṁ gatā"ti evameva vaṭṭati. sūrakathāpi "nandamitto 2- nāma
yodho sūro ahosī"ti assādavasena na vaṭṭati. "saddho ahosi khayaṁ gato"ti
evameva vaṭṭati. visikhākathāpi "asukā visikhā suniviṭṭhā dunniviṭṭhā sūrā
samatthā"ti assādavasena na vaṭṭati. "saddhā pasannā khayavayaṁ gatā"ti evameva vaṭṭati.
kumbhaṭṭhānakathāti udakaṭṭhānakathā, udakatitthakathāti vuccati, kumbhadāsīkathā
vā, sāpi "pāsādikā naccituṁ gāyituṁ chekā"ti assādavasena na vaṭṭati. "saddhā
pasannā"ti ādinā nayeneva vaṭṭati. pubbapetakathāti atītañātikathā. tattha
tattha 3- vattamānañātikathāsadiso ca vinicchayo.

footnote: 1 chaßēéa. kathetuṁ vaṭṭati 2 chaßēéa.i. nandimitto 3 chaßēéa.i. tattha

page number: 086

nānattakathāti purimapacchimakathāhi vimuttā avasesā nānāsabhāvā
niratthakakathā. lokakkhāyikāti "ayaṁ loko kena nimmito? asukena nāma
nimmito. kāko seto aṭṭhīnaṁ setattā. balākā 1- rattā lohitassa rattattā"ti
evamādikā lokāyatavitaṇḍasallāpakathā.
samuddakkhāyikā nāma "kasmā samuddo sāgaro? sāgaradevena khato,
tasmā sāgaro. `khato me'ti hatthamuddhāya sayaṁ niveditattā samuddo"ti evamādikā
niratthakasamuddakkhāyanakathā. 2- bhavoti vuḍḍhi. abhavoti hāni. "iti bhavo, iti
abhavo"ti yaṁ vā taṁ vā niratthakakāraṇaṁ vatvā pavattitakathā 3- itibhavābhavakathā.
[18] viggāhikakathāti viggahakathā sārambhakathā. tattha sahitaṁ meti mayhaṁ
vacanaṁ sahitaṁ siliṭṭhaṁ, atthayuttaṁ kāraṇayuttanti attho. asahitanteti tuyhaṁ vacanaṁ
asahitaṁ asiliṭṭhaṁ. adhiciṇṇante vipparāvattanti yaṁ tuyhaṁ dīgharattāciṇṇavasena
suppaguṇaṁ, taṁ mayhaṁ ekavacaneneva vipparāvattaṁ parivattitvā ṭhitaṁ, na kiñci
jānāsīti attho. āropito te vādoti mayā tava vāde doso 4- āropito.
cara vādappamokkhāyāti dosamocanatthaṁ cara vicara, tattha tattha gantvā sikkhāti
attho. nibbeṭhehi vā sace pahosīti atha sayaṁ pahosi, idāniyeva nibbeṭhehīti.
[19] dūteyyakathāyaṁ idha gacchāti ito asukaṁ nāma ṭhānaṁ gaccha.
amutara gacchāti tato asukaṁ nāma ṭhānaṁ gaccha. idaṁ harāti ito idaṁ nāma
hara. amutra idaṁ āharāti asukaṭṭhānato idaṁ nāma idha āhara. saṅkhepato pana
idaṁ dūteyyaṁ nāma ṭhapetvā pañca sahadhammike ratanattayassa upakārapaṭisaṁyuttañca
gihisāsanaṁ aññesaṁ na vaṭṭati.
[20] kuhakāti ādīsu tividhena kuhakavatthunā lokaṁ kuhayanti vimhāpayantīti
kuhakā. lābhasakkāratthikā hutvā lapantīti lapakā. nimittaṁ sīlametesanti
nemittakā. nippeso sīlametesanti nippesikā. lābhena lābhaṁ nijigiṁsanti magganti
pariyesantīti lābhena lābhaṁ nijigiṁsitāro, kuhanā lapanā nemittakatā nippesikatā

footnote: 1 ma. bakā 2 chaßēéa.i. niratthakā...
footnote: 3 i. pavattitā kathā 4 sī. tava doso

page number: 087

lābhena lābhaṁ nijigiṁsanatāti etāhi samannāgatānaṁ puggalānaṁ etaṁ adhivacanaṁ.
ayamettha saṅkhepo. vitthārena panetā kuhanādikā visuddhimagge sīlaniddeseyeva
pāliñca aṭṭhakathañca āharitvā pakāsitāti.
ettāvatā majjhimasīlaṁ niṭṭhitaṁ hoti.
mahāsīlavaṇṇanā
[21] ito paraṁ mahāsīlaṁ hoti. aṅganti hatthapādādīsu yena kenaci
evarūpena aṅgena samannāgato dīghāyu yasavā hotīti ādinayappavattaṁ aṅgasatthaṁ.
nimittanti nimittasatthaṁ. paṇḍurājā kira tisso muttāyo muṭṭhiyaṁ katvā
nemittakaṁ pucchi "kiṁ me hatthe"ti? so itocito ca vilokesi, tasmiṁ ca samaye
gharagolikāya makkhikā gayhantī muttā, so "muttā"ti āha. puna "katī"ti puṭṭho
kukkuṭassa tikkhattuṁ vassantassa 1- saddaṁ sutvā "tisso"ti āha. evaṁ taṁ taṁ
ādisitvā nimittamanuyuttā viharanti.
uppātanti asanipātādīnaṁ mahantānaṁ uppātaṁ, 2- taṁ hi disvā "idaṁ
bhavissati, evaṁ bhavissatī"ti ādisanti. supinanti yo pubbaṇhasamaye supinaṁ passati,
evaṁ vipāko hoti. yo idaṁ nāma passati, tassa idaṁ nāma hotī"ti ādinā
nayena supinakaṁ anuyuttā viharanti. lakkhaṇanti "iminā lakkhaṇena samannāgato
rājā hoti, iminā uparājā"ti ādikaṁ. mūsikacchinnanti undūrakhāyitaṁ. tenāpi
hi ahate vā vatthe, anahate vā vatthe, ito paṭṭhāya evaṁ chinne idaṁ nāma
hotīti ādisanti. aggihomanti evarūpena dārunā evaṁ hute idaṁ nāma hotīti
aggijuhanaṁ. dabbihomādīnīpi aggihomāneva, evarūpāya dabbiyā edisehi kaṇādīhi
hute idaṁ nāma hotīti evaṁ pavattivasena visuṁ vuttāni.
tattha kaṇoti kuṇḍako. taṇḍulāti sāliādīnaṁ ceva tiṇajātīnañca
taṇḍulā. sappīti gosappiādikaṁ. telanti tilatelādikaṁ. sāsapādīni pana mukhena
gahetvā aggimhi pakkhipanaṁ, vijjaṁ parijappitvā juhanaṁ vā mukhahomaṁ.

footnote: 1 chaßēéa. ravantassa 2 chaßēéa. uppatitaṁ, sī. uppādaṁ

page number: 088

dakkhiṇakkhakajaṇṇulohitādīhi juhanaṁ lohitahomaṁ. aṅgavijjāti pubbe aṅgameva disvā
byākaraṇavasena aṅgaṁ vuttaṁ, idha aṅgulaṭṭhiṁ 1- disvā vijjaṁ parijappitvā "ayaṁ
kulaputto dhanavā no vā, sirisampanno vā no vā"ti ādi byākaraṇavasena
aṅgavijjā vuttā. vatthuvijjāti gharavatthuārāmavatthādīnaṁ guṇadosasallakkhaṇavijjā.
mattikādivisesaṁ disvāpi hi vijjaṁ parijappitvā heṭṭhā paṭhaviyaṁ tiṁsaratanamatte
ākāse ca asītiratanamatte padese ca guṇadosaṁ passanti. khattavijjāti
ajjheyyamāsurakkharājasatthādinītisatthaṁ. 2- sivavijjāti susāne pavisitvā 3-
santikaraṇavijjā, siṅgālarutavijjātipi vadanti. bhūtavijjāti bhūtavejjamanto.
bhūrivijjāti bhūmighare 4- vasantena uggahetabbamanto. ahivijjāti
sappadaṭṭhatikicchanavijjā ceva sappavahānavijjā ca. visavijjāti yāya purāṇavisaṁ vā
rakkhanti, navavisaṁ vā rakkhanti, navavisaṁ vā karonti visamantarameva 5- vā.
vicchikavijjāti vicchikadaṭṭhatikicchanavijjā. mūsikavijjāyapi eseva nayo.
sakuṇavijjāti sapakkhakāpakkhakadvipadacatuppadānaṁ rutagatādivasena sakuṇañāṇaṁ.
vāyasavijjāti kākarutañāṇaṁ, taṁ visuṁyeva satthaṁ tasmā visuṁ vuttaṁ.
pakkajjhānanti paripākagatacintā, idāni "ayaṁ ettakaṁ jīvissati, ayaṁ
ettakan"ti evampavattaṁ ādiṭṭhañāṇanti 6- attho. saraparittānanti sararakkhaṇaṁ,
yathā attano upari na āgacchati, evaṁ karaṇavijjā. migacakkanti idaṁ sabbasaṅgāhikaṁ
sabbasakuṇacatuppadānaṁ rutañāṇavasena vuttaṁ.
[22] maṇilakkhaṇādīsu evarūpo "maṇi pasaṭṭho, evarūpo appasaṭṭho,
sāmino ārogyaissariyādīnaṁ hetu hoti, na hotī"ti evaṁ vaṇṇasaṇṭhānādivasena
maṇiādīnaṁ lakkhaṇaṁ anuyuttā viharantīti attho. tattha āvudhanti ṭhapetvā asiādīni
avasesaṁ āvudhaṁ. itthīlakkhaṇādīnipi yamhi kule te itthīpurisādayo vasanti, tassa
vuḍḍhihānivaseneva veditabbāni. ajalakkhaṇādīsu pana "evarūpānaṁ ajādīnaṁ maṁsaṁ
khāditabbaṁ, evarūpānaṁ na khāditabban"ti ayaṁ viseso veditabbo.

footnote: 1 chaßēéa. aṅgalaṭṭhiṁ 2 sī. aṅgeyyu..., chaßēéa. abbheyyu...satthādisatthaṁ
footnote: 3 i. parivasitvā 4 chaßēéa.i. bhūrighare 5 chaßēéa. visavantameva, sī. visatantameva
footnote: 6 sī. ariṭṭhaṁ ñāṇanti

page number: 089

apicettha godhālakkhaṇe cittakammapilandhanādīsupi evarūpāya godhāya
sati idaṁ nāma hotīti ayaṁ viseso veditabbo. idaṁ cettha vatthu:- ekasmiṁ
kira vihāre cittakammena 1- godhaṁ aggiṁ dhammānaṁ akaṁsu, tato paṭṭhāya bhikkhūnaṁ
mahāvivādo jāto. eko āgantukabhikkhu taṁ disvā makkhesi, tato paṭṭhāya vivādo
mandībhūto hoti. kaṇṇikālakkhaṇaṁ pilandhanakaṇṇikāyapi gehakaṇṇikāyapi vasena
veditabbaṁ. kacchapalakkhaṇaṁ godhālakkhaṇasadisameva. migalakkhaṇaṁ sabbasaṅgāhikaṁ
sabbacatuppadānaṁ lakkhaṇavasena vuttaṁ.
[23] raññaṁ niyyānaṁ bhavissatīti "asukadivasena asukanakkhattena
asukassa nāma rañño niggamanaṁ bhavissatī"ti evaṁ rājūnaṁ pavāsagamanaṁ 2- byākaroti.
esa nayo sabbattha. kevalaṁ panettha aniyyānanti vippavutthānaṁ puna āgamanaṁ.
abbhantarānaṁ raññaṁ upayānaṁ bhavissati, bāhirānaṁ raññaṁ apayānanti "antonagare
amhākaṁ rājā paṭiviruddhaṁ bahirājānaṁ upasaṅkamissati, tato tassa paṭikkamanaṁ
bhavissatī"ti evaṁ rañañaṁ 3- upayānāpayānaṁ byākaroti. dutiyapadepi eseva nayo.
jayaparājayā pākaṭāyeva.
[24] candaggāhādayo "asukadivase rāhu candaṁ gahessatī"ti
byākaraṇavaseneva veditabbā. apica nakkhattassa aṅgārakādiggahaṇasamāyogopi
nakkhattaggāhoyeva. ukkāpātoti ākāsato ukkānaṁ patanaṁ. disāḍāhoti disākālusiyaṁ
aggisikhadhūmasikhādīhi ākulabhāvo viya. devadundubhīti sukkhavalāhakagajjanaṁ.
uggamananti udayaṁ. oggamanti atthaṅgamanaṁ. saṁkilesanti avisuddhatā. vodānanti
visuddhatā. evaṁ vipākoti lokassa evaṁ vividhasukhadukkhāvaho.
[25] suvuṭṭhikāti devassa sammādhārānuppavecchanaṁ. dubbuṭṭhikāti
avaggāho, vassamandoti 4- vuttaṁ hoti. muddāti hatthamuddā. gaṇanā vuccati
acchiddakagaṇanā. saṅkhānanti saṅkalanapaṭuppādanādivasena 5- piṇḍagaṇanā. yassa sā
paguṇā hoti, so rukkhaṁpi disvā "ettakāni ettha paṇṇānī"ti jānāti.

footnote: 1 chaßēéa., i. cittakamme. 2 ma. saṅgāmagamanaṁ 3 i. rañño
footnote: 4 chaßēéa.i. vassavibandho 5 cha. saṅkalanasaṭuppādanādivasena. ma....saduppādanādivasena

page number: 090

kāveyyanti "cattārome bhikkhave kavī. katame cattāro? cintākavi sutakavi atthakavi
paṭibhāṇakavī"ti 1- imesaṁ catunnaṁ kavīnaṁ attano cintāvasena vā "vessantaro nāma
rājā ahosī"ti ādīni sutvā sutavasena vā "imassa ayaṁ attho, evantaṁ
yojessāmī"ti evaṁ atthavasena vā kiñcideva disvā "tappaṭibhāgaṁ kattabbaṁ
karissāmī"ti evaṁ ṭhānuppattikapaṭibhāṇavasena vā jīvikatthāya kabyakaraṇaṁ. 2- lokāyataṁ
vuttameva.
[26] āvāhanaṁ nāma imassa dārakassa asukakulato asukanakkhattena
dārikaṁ ānethāti āvāhakaraṇaṁ. vivāhananti imaṁ dārikaṁ asukassa nāma dārakassa
asukanakkhattena netha, 3- evamassa vuḍḍhi bhavissatīti vivāhakaraṇaṁ. saṁvadananti
saṁvadanaṁ 4- nāma ajja nakkhattaṁ sundaraṁ, ajjeva samaggā hotha, iti vo viyogo
na bhavissatīti evaṁ samaggakaraṇaṁ. vivadanaṁ 5- nāma sace viyojitukāmattha, ajjeva
viyujjatha, iti vo puna saṁyogo na bhavissatīti evaṁ viyogakaraṇaṁ. saṁkiraṇanti
uddhāraṁ 6- vā iṇaṁ vā dinnaṁ dhanaṁ ajja saṅkaḍḍhatha, ajja saṅkaḍḍhitaṁ hi taṁ
thāvaraṁ hotīti evaṁ dhanapiṇḍāpanaṁ. vikiraṇanti sace payogauddhārādivasena dhanaṁ
payojitukāmattha, ajja payojitaṁ diguṇacatuguṇaṁ hotīti evaṁ payojanaṁ payojāpanaṁ.
subhagakaraṇanti piyamanāpakaraṇaṁ vā sassirīkakaraṇaṁ vā. dubbhagakaraṇanti tabbiparītaṁ.
viruddhagabbhakaraṇanti viruddhassa vilīnassa aṭṭhitassa vinassamānassa 7- gabbhassa karaṇaṁ.
puna avināsāya bhesajjadānanti attho. gabbho hi vātena pāṇakehi kammunā
cāti tīhi kāraṇehi vinassati. tattha vātena vinassante nibbāpanīyaṁ sītalaṁ bhesajjaṁ
deti, pāṇakehi nassante pāṇakānaṁ paṭikammaṁ karoti, kammunā nassante pana
buddhāpi paṭibāhituṁ na sakkonti.
jivhānibandhananti mantena jivhāya bandhakaraṇaṁ. 8- hanusaṁhanananti
mukhabandhanamantena yathā hanukaṁ cāletuṁ na sakkonti, evaṁ bandhakaraṇaṁ.
hatthābhijappananti hatthānaṁ parivattanatthaṁ mantajappanaṁ. tasmiṁ kira mante sattapadantare

footnote: 1 aṅ. catukka. 21/231/257 kavisutta 2 i. kabbakaraṇaṁ, ka. kattabbakaraṇaṁ
footnote: 3 chaßēéa.i. detha 4 chaßēéa. saṁvaraṇaṁ 5 chaßēéa. vivaraṇaṁ 6 chaßēéa. uṭṭhānaṁ
footnote: 7 kaßēéa. matassa 8 sī.i. thaddhakaraṇaṁ

page number: 091

ßēhatvā jappite itaro hatthe parivattetvā khipati. kaṇṇajappananti kaṇṇehi
saddaṁ assavanatthāya vijjāya jappanaṁ. taṁ kira jappetvā vinicchayaṭṭhāne yaṁ icchati,
taṁ bhaṇati, paccatthiko na taṁ suṇāti, tato paṭivacanaṁ sampādetuṁ na sakkoti.
ādāsapañhanti ādāse devataṁ otāretvā pañhāpucchanaṁ. 1- kumārīpañhanti
kumārikāya sarīre devataṁ otāretvā pañhāpucchanaṁ. devapañhanti dāsiyā 2- sarīre
devataṁ otāretvā pañhāpucchanaṁ. ādiccupaṭṭhānanti jīvikatthāya ādiccapāricariyā.
mahatupaṭṭhānanti tatheva mahābrahmapāricariyā. abbhujjalananti mantena mukhato
aggijālānīharaṇaṁ. sirivhāyananti "ehi siri, mayhaṁ sire 3- patiṭṭhāhī"ti evaṁ
sirena siriyā avhāyanaṁ.
[27] santikammanti devaṭṭhānaṁ gantvā "sace me idaṁ nāma
samijjhissati, tumhākaṁ iminā ca iminā ca upahāraṁ karissāmī"ti samiddhakāle
kattabbaṁ santipaṭissavakammaṁ. tasmiṁ pana samiddhe tassa karaṇaṁ paṇidhikammaṁ nāma.
bhūrikammanti bhūmighare vasitvā gahitamantassa payogakaraṇaṁ. vassakammaṁ vossakammanti
ettha vassoti puriso, vossoti paṇḍako. iti vossassa vassakaraṇaṁ vassakammaṁ,
vassassa vossakaraṇaṁ vossakammaṁ, taṁ pana karonto acchindakabhāvamattaṁ pāpeti,
na liṅgaṁ antaradhāpetuṁ sakkoti. vatthukammanti akatavatthumhi gehapaṭiṭṭhāpanaṁ.
vatthuparikaraṇanti "idañcidañca āharathā"ti vatvā vatthubalikammakaraṇaṁ. 4- ācamananti
udakena mukhasuddhikaraṇaṁ. 5- nhāpananti aññesaṁ nhāpanaṁ. juhananti tesaṁ
atthāya aggijuhanaṁ. vamananti yogaṁ datvā vamanakaraṇaṁ. virecanepi eseva nayo.
uddhavirecananti uddhaṁ dosānaṁ nīharaṇaṁ. adhovirecananti adho dosānaṁ nīharaṇaṁ.
sīsavirecananti sirovirecanaṁ. kaṇṇatelanti kaṇṇānaṁ bandhanatthaṁ vā vaṇaharaṇatthaṁ
vā bhesajjatelapacanaṁ. nettatappananti akkhitappanatelaṁ. natthukammanti telena
yojetvā natthukaraṇaṁ. añjananti dve vā tīṇi vā paṭalāni nīharaṇasamatthaṁ khārañjanaṁ.
paccañjananti nibbāpanīyaṁ sītalabhesajjañjanaṁ. sālākiyanti salākavejjakammaṁ.

footnote: 1 chaßēéa.i. pañhapucchanaṁ 2 i. devadāsiyā 3 ka.sarīre
footnote: 4 i. tattha balikammakaraṇaṁ 5 i. mukhasiddhikaraṇaṁ

page number: 092

sallakattiyanti sallakattavejjakammaṁ. dārakatikicchā vuccati komārabhaccavejjakammaṁ.
mūlabhesajjānaṁ anuppadānanti 1- iminā kāyatikicchanaṁ dasseti. osadhīnaṁ paṭimokkhoti
khārādīni datvā tadanurūpe vaṇe gate tesaṁ apanayanaṁ.
ettāvatā mahāsīlaṁ niṭṭhitaṁ hoti.
pubbantakappikasassatavādavaṇṇanā
[28] evaṁ brahmadattena vuttavaṇṇassa anusandhivasena tividhaṁ sīlaṁ
vitthāretvā idāni bhikkhusaṁghena vuttavaṇṇassa anusandhivasena "atthi bhikkhave
aññeva dhammā gambhīrā duddasā"ti ādinā nayena suññatāppakāsanaṁ ārabhi.
tattha dhammāti guṇe desanāyaṁ pariyattiyaṁ nissatteti evamādīsu dhammasaddo vattati.
"nahi dhammo adhammo ca ubho samavipākino
adhammo nirayaṁ neti, dhammo pāpeti suggatin"ti 2-
ādīsu hi guṇe dhammasaddo. "dhammaṁ vo bhikkhave desissāmi
ādikalyāṇan"ti 3- ādīsu desanāyaṁ. "idha bhikkhu dhammaṁ pariyāpuṇāti suttaṁ
geyyan"ti 4- ādīsu pariyattiyaṁ. "tasmiṁ kho pana samaye dhammā honti, khandhā
hontī"ti 5- ādīsu nissatte. idha pana guṇe vattati. tasmā "atthi bhikkhave
aññeva tathāgatassa guṇā"ti evamettha attho daṭṭhabbo.
gambhīrāti mahāsamuddo viya makasatuṇḍasūciyā aññatra tathāgatā
aññesaṁ ñāṇena alabbhaneyyappatiṭṭhā, gambhīrattāyeva duddasā, duddasattāyeva
duranubodhā. nibbutasabbapariḷāhattā santā. santārammaṇesu pavattanatopi santā.
atittikaraṇaṭṭhena paṇītā sādhurasabhojanaṁ viya. uttamañāṇavisayattā na takkena
avacaritabbāti atakkāvacarā. nipuṇāti saṇhasukhumasabhāvattā. bālānaṁ avisayattā
paṇḍitehiyeva veditabbāti paṇḍitavedanīyā.

footnote: 1 chaßēéa. anuppādananti 2 khu thera. 26/304/318 dhammikattheragāthā
footnote: 3 ma.u. 14/420/360 chachakkasutta 4 aṅ pañcaka. 22/73,74 paṭhama-dutiyadhammavihārīsutta 5 abhi. saṅ. 34/121 suññatavāra

page number: 093

ye tathāgato sayaṁ abhiñaṇā sacchikatvā pavedetīti ye dhamme
tathāgato anaññaneyyo hutvā sayameva abhivisiṭṭhena ñāṇena paccakkhaṁ katvā
pavedeti dīpeti katheti pakāsetīti attho. yehīti yehi guṇadhammehi. yathābhuccanti
yathābhūtaṁ. vaṇṇaṁ samamā vadamānā vadeyyunti tathāgatassa vaṇṇaṁ vattukāmā
sammā vadeyyuṁ, ahāpetvā vattuṁ sakkuṇeyyunti attho. katame ca pana te
dhammā bhagavatā evaṁ thomitāti? sabbaññutañāṇaṁ. yadi evaṁ kasmā
puthuvacananiddeso 1- katoti? puthucittasamāyogato ceva puthuārammaṇato ca. taṁ hi catūsu
ñāṇasampayuttamahākiriyacittesu labbhati, na cassa koci dhammo ārammaṇaṁ nāma na hoti.
yathāha "atītaṁ ... anāgataṁ ... paccuppannaṁ. sabbaṁ jānātīti sabbaññutañāṇaṁ, tattha
āvaraṇaṁ natthīti anāvaraṇañāṇan"ti 2- ādi. iti puthucittasamāyogato, punappunaṁ
uppattivasena puthuārammaṇato ca puthuvacananiddeso katoti.
"añañevā"ti idaṁ panettha vavatthāpanavacanaṁ, "aññeva, na
pāṇātipātāveramaṇīādayo. gambhīrāva, na uttānā"ti evaṁ sabbapadehi yojetabbaṁ.
sāvakapāramīñāṇaṁ hi gambhīraṁ, paccekabodhiñāṇaṁ pana tato gambhīrataranti tattha
vavatthānaṁ natthi, sabbaññutañāṇañca tatopi gambhīrataranti tatthapi vavatthānaṁ natthi,
ito pana aññaṁ gambhīrataraṁ natthi, tasmā gambhīrāvāti vavatthānaṁ labbhati. tathā
duddasāva duranubodhāvāti sabbaṁ veditabbaṁ.
katame ca te bhikkhaveti ayaṁ pana tesaṁ dhammānaṁ kathetukamyatāpucchā.
santi bhikkhave eke samaṇabrāhmaṇāti ādīsu pucchāvissajjanaṁ. kasmā panetaṁ
evamāraddhanti ce? buddhānañhi cattāri ṭhānāni patvā gajjitaṁ mahantaṁ hoti,
ñāṇaṁ anupavisati, buddhañāṇassa mahantatā 3- paññāyati, desanā gambhīrā hoti
tilakkhaṇāhatā suññatāpaṭisaṁyuttā. katamāni cattāri? vinayapaññattiṁ, bhūmantaraṁ,
paccayākāraṁ, samayantaranti. tasmā "idaṁ lahukaṁ, idaṁ garukaṁ, idaṁ satekicchaṁ, idaṁ
atekicchaṁ, ayaṁ āpatti, ayaṁ anāpatti, ayaṁ chejjagāminī, ayaṁ vuṭṭhānagāminī,
ayaṁ desanāgāminī, ayaṁ lokavajjā, ayaṁ paṇṇattivajjā, imasmiṁ vatthusmiṁ idaṁ

footnote: 1 chaßēéa. bahuvacananiddeso 2 khu. paṭi. 31/286/190 sabbaññutañāṇaniddesa
footnote: 3 chaßēéa.i. mahantabhāvo

page number: 094

paññāpetabban"ti yaṁ evaṁ otiṇṇe vatthusmiṁ sikkhāpadapaññāpanaṁ nāma, tattha
aññesaṁ thāmo vā balaṁ vā natthi, avisayo esa aññesaṁ, tathāgatasseva visayo.
iti vinayapaññattiṁ patvā buddhānaṁ gajjitaṁ mahantaṁ hoti, ñāṇaṁ anupavisati .pe.
suññatāpaṭisaṁyuttāti.
tathā "ime cattāro satipaṭṭhānā nāma .pe. ariyo aṭṭhaṅgiko
maggo nāma, pañcakkhandhā nāma, dvādasāyatanāni nāma, aṭṭhārasa dhātuyo nāma,
cattāri ariyasaccāni nāma bāvīsatindriyāni nāma, navahetū nāma, cattāro
āhārā nāma, satta phassā nāma, satta vedanā nāma, satta saññā nāma,
satta cetanā nāma, satta cittāni nāma, etesu ettakā kāmāvacarā dhammā
nāma, 1- ettakā rūpāvacarā pariyāpannadhammā nāma, ettakā arūpāvacarā
apariyāpannadhammā nāma, 1- ettakā lokiyadhammā nāma, ettakā lokuttaradhammā
nāmā"ti catuvīsatisamantapaṭṭhānaṁ anantanayaṁ abhidhammapiṭakaṁ vibhajitvā kathetuṁ aññesaṁ
thāmo vā balaṁ vā natthi, avisayo esa aññesaṁ, tathāgatasseva visayo. iti
bhūmantaraparicchedaṁ patvā buddhānaṁ gajjitaṁ mahantaṁ hoti, ñāṇaṁ anupavisati .pe.
suññatāpaṭisaṁyuttāti.
tathā yā ayaṁ 2- avijjā saṅkhārānaṁ navahākārehi paccayo hoti,
uppādo hutvā paccayo hoti, pavattaṁ hutvā. nimittaṁ. āyūhanaṁ. saṁyogo.
palibodho. samudayo. hetu. paccayo hutvā paccayo hoti. tathā saṅkhārādayo
viññāṇādīnaṁ. yathāha "kathaṁ paccayapariggahe paññā dhammaṭṭhitiñāṇaṁ? avijjā
saṅkhārānaṁ uppādaṭṭhiti ca pavattaṭṭhiti ca nimittaṭṭhiti ca āyūhanaṭṭhiti ca
saṁyogaṭṭhiti ca palibodhaṭṭhiti ca samudayaṭṭhiti ca hetuṭṭhiti ca paccayaṭṭhiti ca, imehi
navahākārehi avijjā paccayo, saṅkhārā paṭiccasamuppannā, ubhopete dhammā
paccayasamuppannāti paccayapariggahe paññā dhammaṭṭhitiñāṇaṁ. atītampi addhānaṁ.
anāgatampi addhānaṁ avijjā saṅkhārānaṁ uppādaṭṭhiti ca .pe. jāti jarāmaraṇassa
uppādaṭṭhiti ca .pe. paccayaṭṭhiti ca, imehi navahākārehi jāti paccayo,

footnote: 1-1 chaßēéa. ettakā rūpāvacarārūpāvacarapariyāpannā dhammā nāma, 2 chaßēéa. tattha ayaṁ

page number: 095

jarāmaraṇaṁ paccayasamuppannaṁ, ubhopete dhammā paccayasamuppannāti paccayapariggahe
paññā dhammaṭṭhitiñāṇan"ti. 1- evamimaṁ tassa tassa dhammassa tathā tathā paccayabhāvena
pavattaṁ tivaṭṭaṁ tiyaddhaṁ tisandhiṁ catusaṅkhepaṁ vīsatākāraṁ paṭiccasamuppādaṁ vibhajitvā
kathetuṁ aññesaṁ thāmo vā balaṁ vā natthi, avisayo esa aññesaṁ, tathāgatasseva
visayo. iti paccayākāraṁ patvā buddhānaṁ gajjitaṁ mahantaṁ hoti, ñāṇaṁ anupavisati
.pe. suññatāpaṭisaṁyuttāti.
tathā cattāro janā sassatavādā nāma, cattāro ekaccasassatavādā,
cattāro antānantikā, cattāro amarāvikkhepikā, dve adhiccasamuppannikā,
soḷasa saññīvādā, aṭṭha asaññīvādā, aṭṭha nevasaññīnāsaññīvādā, satta
ucchedavādā, pañca diṭṭhadhammanibbānavādā nāma, te idaṁ nissāya idaṁ gaṇhantīti
dvāsaṭṭhidiṭṭhigatāni bhinditvā nijjaṭaṁ niggumbaṁ katvā kathetuṁ aññesaṁ thāmo
vā balaṁ vā natthi, avisayo esa aññesaṁ, tathāgatasseva visayo. iti samayantaraṁ
patvā buddhānaṁ gajjitaṁ mahantaṁ hoti, ñāṇaṁ anupavisati, buddhañāṇassa mahantatā
paññāyati, desanā gambhīrā hoti tilakkhaṇāhatā suññatāpaṭisaṁyuttāti.
imasmiṁ pana ṭhāne samayantaraṁ labbhati, tasmā sabbaññutañāṇassa
mahantabhāvassa dassanatthaṁ, desanāya ca suññatāpakāsanavibhāvanatthaṁ 2- samayantaraṁ
anupavisanto dhammarājā "santi bhikkhave eke samaṇabrāhmaṇā"ti evaṁ
pucchāvissajjanaṁ ārabhi.
[29] tattha santīti atthi saṁvijjanti upalabbhanti. bhikkhaveti ālapanavacanaṁ.
eketi ekacce. samaṇabrāhmaṇāti pabbajjūpagatabhāvena samaṇā, jātiyā brāhmaṇā.
lokena vā "samaṇā"ti ca "brāhmaṇā"ti ca evaṁ sammatā. pubbantaṁ kappitvā
vikappetvā gaṇhantīti pubbantakappikā, pubbantakappo vā etesaṁ atthīti
pubbantakappikā. tattha antoti ayaṁ saddo antābbhantaramariyādalāmakaparabhāga-
koṭṭhāsesu dissati. "antapūro udarapūro"ti 3- ādīsu hi ante antasaddo.

footnote: 1 khu. paṭi. 31/94/72 dhammaṭṭhitiñāṇaniddesa 2 ka. suññatāpakāsanabhāvatthaṁ,
footnote: sī. suññatāpakāsanatthaṁ 3 khu.su. 25/197/371 vijayasutta

page number: 096

caranti loke parivārachannā,
anto asuddhā bahi sobhamānāti 1-
ādīsu abbhantare. "kāyabandhanassa anto jīrati. 2- sā haritantaṁ vā
pathantaṁ vā selantaṁ vā udakantaṁ vā"ti 3- ādīsu mariyādāyaṁ. "antamidaṁ bhikkhave
jīvikānaṁ yadidaṁ piṇḍolyan"ti 4- ādīsu lāmake. "esevanto dukkhassā"ti 5-
ādīsu parabhāge. sabbapaccayasaṅkhayo hi dukkhassa parabhāgo koṭīti vuccati. "sakkāyo kho
āvuso eko anto"ti 6- ādīsu koṭṭhāse. svāyaṁ idhāpi koṭṭhāse vattati.
kappasaddopi "tiṭṭhatu bhante bhagavā kappaṁ. 7- atthi kappo nipajjituṁ, 8-
kappakatena akappakataṁ saṁsibbitaṁ hotī"ti 9- evaṁ āyukappalesakappavinayakappādīsu
sambahulesu atthesu vattati. idha taṇhādiṭṭhīsu vattatīti veditabbo. vuttampi
cetaṁ "kappāti dve kappā taṇhākappo ca diṭṭhikappocā"ti 10- tasmā taṇhā-
diṭṭhivasena atītaṁ khandhakoṭṭhāsaṁ kappetvā kappetvā ṭhitāti pubbantakappikāti
evamettha attho veditabbo. tesaṁ evaṁ pubbantaṁ kappetvā ṭhitānaṁ
punappunaṁ uppajjanavasena pubbantameva anugatā diṭṭhīti pubbantānudiṭṭhino.
te evaṁ diṭṭhino taṁ pubbantaṁ ārabbha āgamma paṭicca aññaṁpi janaṁ diṭṭhigatikaṁ
karontā anekavihitāni adhimuttipadāni 11- abhivadanti aṭṭhārasahi vatthūhīti.
tattha anekavihitānīti anekavidhāni. adhimuttipadānīti adhivacanapadāni.
athavā, bhūtamatthaṁ abhibhavitvā yathāsabhāvato aggahetvā vattanato 12- adhimuttiyoti
diṭṭhiyo vuccanti. adhimuttīnaṁ padāni adhimuttipadāni, diṭṭhidīpakāni vacanānīti
attho. aṭṭhārasahi vatthūhīti aṭṭhārasahi kāraṇehi.
[30] idāni yehi aṭṭhārasahi vatthūhi abhivadanti tesaṁ kathetukamyatāya
pucchāya "te ca bhonto"ti ādinā nayena pucchitvā tāni vatthūni vibhajitvā
dassetuṁ "santi bhikkhave"ti ādimāha.

footnote: 1 saṁ.sagā. 15/122 sattajaṭilasutta 2 vinayu. 7/278 khuddakavatthūni
footnote: 3 maßēáū. 12/304 mahāhatthipadopamasutta 4 saṁ.khandha. 17/80/75 piṇḍolyasutta
footnote: 5 saṁṇi. 16/51/82 parivīmaṁsanasutta 6 aṅ.chakka. 332/448 majjhesutta 7 dīßēáahā.

10/167 mahāparinibbānasutta 8 aṅ.aṭṭhaka. 23/185/344 kusitārambhavatthusutta
9 vinayu. 2/371 dubbaṇṇakaraṇasikkhāpada 10 khußēáahā. 29/136/105 suddhaṭṭhakasuttaniddesa
11 cha.sī.i. adhivuttipadāni 12 chaßēéa. pavattanato

page number: 097

tattha vadanti etenāti vādo, diṭṭhigatassetaṁ adhivacanaṁ, sassato
vādo etesanti sassatavādā, sassatadiṭṭhinoti attho. eteneva nayena ito
paresaṁpi evarūpānaṁ padānaṁ attho veditabbo. sassataṁ attānañca lokañcāti
rūpādīsu aññataraṁ "attā"ti ca "loko"ti ca gahetvā taṁ sassataṁ amaraṁ niccaṁ
dhuvaṁ paññapenti. yathāha "rūpaṁ attāceva loko ca sassato cāti attānañca
lokañca paññapenti, tathā vedanaṁ. saññaṁ. saṅkhāre. viññāṇaṁ attāceva loko ca
sassato cāti attānañca lokañca paññapentī"ti. 1-
[31] ātappamanvāyāti ādīsu vīriyaṁ kilesānaṁ ātappanabhāvena
ātappanti vuttaṁ. tadeva padahanavasena padhānaṁ. punapupnaṁ payuttavasena anuyogo.
iti evaṁ tippabhedaṁpi vīriyaṁ anvāya āgamma paṭiccāti attho. appamādo vccati
satiyā avippavāso. sammāmanasikāroti upāyamanasikāro paṭhamamanasikāro, atthato
ñāṇanti vuttaṁ hoti. yasmiṁ hi manasikāre ṭhitassa pubbenivāsānussatiñāṇaṁ ijjhati,
ayaṁ imasmiṁ ṭhāne "manasikāro"ti adhippeto. tasmā vīriyañca satiñca ñāṇañca
āgammāti ayamettha saṅkhepattho. tathārūpanti tathājātikaṁ. cetosamādhinti cittasamādhiṁ.
phusatīti vindati paṭilabhati. yathā samāhite citteti yena samādhinā sammā āhite
suṭṭhu ṭhapite cittamhi. anekavihitaṁ pubbenivāsanti ādīnaṁ attho visuddhimagge
vutto.
so evamāhāti so evaṁ jhānānubhāvasampanno hutvā diṭṭhigatiko
evaṁ vadati. vañjhoti vañjhapasuvañjhatālādayo viya aphalo kassaci ajanakoti.
etena "attā"ti ca "loko"ti ca gahitānaṁ jhānadīnaṁ rūpādijanakabhāvaṁ paṭikkhipati.
pabbatakūṭaṁ viya ṭhitoti kūṭaṭṭho. esikaṭṭhāyiṭṭhitoti esikaṭṭhāyī viya hutvā
ṭhitoti esikaṭṭhāyiṭṭhito. yathā sunikhāto esikatthambho niccalo tiṭṭhati, evaṁ
ṭhitoti attho. ubhayenapi lokassa vināsābhāvaṁ dīpeti. keci pana "īsikaṭṭhāyiṭṭhito"ti
pāliṁ vatvā muñje īsikā viya ṭhito"ti vadanti. tatrāyaṁ adhippāyo:-
yadidaṁ jāyatīti vuccati, taṁ muñjato īsikā viya vijjamānameva nikkhamati. yasmā ca

footnote: 1 khu. paṭi. 31/140 antaggāhikadiṭṭhiniddese vitthāro daṭṭhabbo

page number: 098

Ōsikaṭṭhāyiṭṭhito, tasmā te 1- ca sattā sandhāvanti, ito aññattha gacchantīti
attho.
saṁsarantīti aparāparaṁ sañcaranti. cavantīti evaṁ saṅkhyaṁ gacchanti. tathā
upapajjantīti. aṭṭhakathāyaṁ pana pubbe "sassato attā ca loko cā"ti vatvā
idāni "te ca sattā sandhāvantī"ti ādinā vacanena ayaṁ diṭṭhigatiko attanāyeva
attano vādaṁ bhindati, diṭṭhigatikassa dassanaṁ nāma na nibaddhaṁ, thusarāsimhi
nikkhittakhāṇuko viya cañcalaṁ, ummattakapacchiyaṁ pūvakhaṇḍagūthagomayādīni viya cettha
sundaraṁpi asundaraṁpi hotiyevāti vuttaṁ. atthi tveva sassatisamanti ettha
sassatīti niccaṁ vijjamānatāya mahāpaṭhaviṁva maññati, tathāpi sinerupabbatacandimasuriye,
tato tehi samaṁ attānaṁ maññamānā atthi tveva sassatisamanti vadanti.
idāni "sassato attā ca loko cā"ti ādikāya paṭiññāya
sādhanatthaṁ hetuṁ dassento "taṁ kissa hetu? ahañhi ātappamanvāyā"ti ādimāha.
tattha imināmahaṁ etaṁ jānāmīti iminā visesādhigamena ahaṁ etaṁ paccakkhato
jānāmi, na kevalaṁ saddhāmattakena vadāmīti dasseti, makāro panettha padasandhikaraṇatthaṁ
vutto. idaṁ bhikkhave paṭhamaṁ ṭhānanti catūhi vatthūhīti vatthusaddena vuttesu catūsu
ṭhānesu, idaṁ paṭhamaṁ ṭhānaṁ, idaṁ jātisatasahassamattānussaraṇaṁ paṭhamaṁ kāraṇanti attho.
[32-33] uparivāradvayepi eseva nayo. kevalaṁ hi ayaṁ vāro
jātisatasahassānussaraṇavasena vutto. itare dasacattālīsasaṁvaṭṭavivaṭṭakappānussaraṇavasena.
mandapañño 2- hi titthiyo anekajātisatasahassamattaṁ anussarati, majjhimapañño dasa
saṁvaṭṭavivaṭṭakappāni, tikkhapañño cattālīsaṁ, na tato uddhaṁ.
[34] catutthavāre: takkayatīti takkī, takko vā assa atthīti
takkī, takketvā vitakketvā diṭṭhigāhino etaṁ adhivacanaṁ. vīmaṁsāya samannāgatoti
vīmaṁsī. vīmaṁsā nāma tulanā ruccanā khamanā. yathā hi puriso yaṭṭhiyā udakaṁ
vīmaṁsitvā vīmaṁsitvā otarati, evameva yo tulayitvā ruccitvā khamāpetvā diṭṭhiṁ

footnote: 1 cha. teva 2 i. mandapaññā

page number: 099

gaṇhāti, so "vīmaṁsī"ti veditabbo. takkapariyāhatanti takkena pariyāhataṁ, tena
tena pariyāyena takketvāti attho. vīmaṁsānucaritanti tāya vuttappakārāya vīmaṁsāya
anucaritaṁ. sayaṁ pāṭibhāṇanti attano paṭibhāṇamattasañjātaṁ. evamāhāti sassatadiṭṭhiṁ
gahetvā evaṁ vadati.
tattha catubbidho takkī anussatiko, jātissaro, lābhī, suddhatakkikoti.
tattha yo "vessantaro nāma rājā ahosī"ti ādīni sutvā "tenahi yadi
vessantarova bhagavā. sassato attā"ti takkayanto diṭṭhiṁ gaṇhāti, ayaṁ
anussatiko nāma dve tisso jātiyo saritvā "ahameva pubbe asukasmiṁ nāma
ahosiṁ, tasmā sassato attā"ti takkayanto jātissaratakkiko nāma. yo pana
lābhitāya "yathā me idāni attā sukhito, 1- atītepi evaṁ ahosi, anāgatepi
bhavissatī"ti takkayitvā diṭṭhiṁ gaṇhāti, ayaṁ lābhitakkiko nāma. "evaṁ sati idaṁ
hotī"ti takkamatteneva gaṇhanto pana suddhatakkiko nāma.
[35] etesaṁ vā aññatarenāti etesaṁyeva catunnaṁ vatthūnaṁ aññatarena
ekena vā dvīhi vā tīhi vā. natthi ito bahiddhāti imehi pana vatthūhi bahi
aññaṁ ekaṁ kāraṇampi sassatapaññattiyā natthīti appaṭivattiyaṁ sīhanādaṁ nadati.
[36] tayidaṁ bhikkhave tathāgato pajānātīti bhikkhave taṁ idaṁ catubbidhaṁpi
diṭṭhigataṁ tathāgato nānappakārato jānāti. tato taṁ pajānanākāraṁ dassento
"ime diṭaṭhiṭṭhānā"ti ādimāha, tattha diṭṭhiyova diṭṭhiṭṭhānā nāma. apica
diṭṭhīnaṁ kāraṇampi diṭṭhiṭṭhānameva. yathāha: "katamāni aṭṭha diṭṭhiṭṭhānāni? khandhāpi
diṭṭhiṭṭhānaṁ, avijjāpi. phassopi. saññāpi. vitakkopi. ayonisomanasikāropi.
pāpamittopi. paratoghosopi diṭṭhiṭṭhānaṁ. khandhā hetu khandhā paccayo diṭṭhiṭṭhānaṁ
uppādāya samuṭṭhānaṭṭhena, evaṁ khandhāpi diṭṭhiṭṭhānaṁ. avijjā hetu .pe.
pāpamitto hetu .pe. paratoghoso hetu paratoghoso paccayo diṭṭhiṭṭhānaṁ uppādāya
samuṭṭhānaṭṭhena, evaṁpi paratoghoso diṭṭhiṭṭhānan"ti 2- evaṁ gahitāti diṭṭhisaṅkhātā
tāva diṭṭhiṭṭhānā "sassato attā ca loko cā"ti evaṁ gahitā ādinnā, pavattitāti

footnote: 1 chaßēéa. sukhī hoti 2 khu. paṭi. 31/124 diṭṭhikathā

page number: 100

attho. evaṁ parāmaṭaṭhāti nirāsaṅkacittatāya punappunaṁ āmaṭṭhā parāmaṭṭhā,
"idameva saccaṁ, moghamaññan"ti pariniṭṭhāpitā. kāraṇasaṅkhātā pana diṭṭhiṭṭhānā
yathā gayhamānā diṭṭhiyo samuṭṭhāpenti, evaṁ ārammaṇavasena ca pavattanavasena ca
āsevanavasena ca gahitā anādīnavadassitāya punappunaṁ gahaṇavasena parāmaṭṭhā. evaṁ
gatikāti evaṁ nirayatiracchānapetavisayagatīnaṁ aññataragatikā. "evaṁ abhisamparāyā"ti
idaṁ purimapadasseva vevacanaṁ, evaṁ idhaparalokāti vuttaṁ hoti.
tañca tathāgato pajānātīti na kevalañca tathāgato sakāraṇaṁ sagatikaṁ diṭṭhigatameva
pajānāti, athakho tañca sabbaṁ pajānāti, tato ca uttaritaraṁ sīlañceva
samādhiñca sabbaññutañāṇañca pajānāti. tañca pajānaṁ na parāmasatīti tañca evaṁvidhaṁ
anuttaraṁ visesaṁ pajānantopi "ahaṁ pajānāmī"ti taṇhādiṭṭhimānaparāmāsavasena
tañca na parāmasati. aparāmasato cassa paccattañceva nibbuti viditāti evaṁ aparāmasato
cassa aparāmāsapaccayā 1- sayameva attanāyeva tesaṁ parāmāsakilesānaṁ nibbuti
viditā, pākaṭaṁ bhikkhave tathāgatassa nibbānanti dasseti.
idāni yathā paṭipannena tathāgatena sā nibbuti adhigatā, taṁ paṭipattiṁ
dassetuṁ yāsu vedanāsu rattā 2- titthiyā "idha sukhino bhavissāma, ettha sukhino
bhavissāmā"ti diṭṭhiggahanaṁ pavisanti, tāsaṁyeva vedanānaṁ vasena kammaṭṭhānaṁ
ācikkhanto "vedanānaṁ samudayañcā"ti ādimāha. tattha yathābhūtaṁ viditvāti
"avijjāsamudayā vedanāsamudayoti paccayasamudayaṭṭhena vedanākkhandhassa udayaṁ passati,
taṇhāsamudayā. kammasamudayā. phassasamudayā. vedanāsamudayoti paccanasamudayaṭṭhena
vedanākkhandhassa udayaṁ passati. nibbattilakkhantopi vedanākkhandhassa udayaṁ
passatī"ti. 3- imesaṁ pañcannaṁ lakkhaṇānaṁ vasena vedanāsamudayaṁ yathābhūtaṁ viditvā,
"avijjānirodhā vedanānirodhoti .pe. taṇhānirodhā. kammanirodhā. phassanirodhā
vedanānirodhoti paccayanirodhaṭṭhena vedanākkhandhassa vayaṁ passati. vipariṇāmalakkhaṇaṁ
passantopi vedanākkhandhassa vayaṁ passatī"ti 4- imesaṁ pañcannaṁ lakkhaṇānaṁ vasena
vedanānaṁ atthaṅgamaṁ yathābhūtaṁ viditvā "yaṁ vedanaṁ paṭicca uppajjati sukhaṁ somanassaṁ,

footnote: 1 sī. aparappaccayā 2 ka. ratā 3-4 khu. paṭi 31/50 ñāṇakathā

page number: 101

ayaṁ vedanāya assādo"ti evaṁ assādaṁ ca yathābhūtaṁ viditvā, "yaṁ vedanā
aniccā dukkhā vipariṇāmadhammā, ayaṁ vedanāya ādīnavo"ti evaṁ ādīnavaṁ yathābhūtaṁ
viditvā "yo vedanāya chandarāgavinayo chandarāgappahānaṁ, idaṁ vedanāya nissaraṇan"ti
evaṁ nissaraṇañca yathābhūtaṁ viditvā, vigatacchandarāgatāya anupādāno anupādāvimutto
bhikkhave tathāgato yasmiṁ upādāne sati kiñci upādiyeyya, upādinnattā
ca khandho bhaveyya tassa abhāvā kiñci dhammaṁ anupādiyitvāva vimutto bhikkhave
tathāgatoti.
[37] ime kho te bhikkhaveti ye vo ahaṁ "katame ca te bhikkhave
dhammā gambhīrā"ti apucchiṁ, ime kho te bhikkhave "tañca tathāgato pajānāti,
tato ca uttaritaraṁ pajānātī"ti evaṁ niddiṭṭhā sabbaññutañāṇadhammā gambhīrā
duddasā .pe. paṇḍitavedanīyāti veditabbā. yehi tathāgatassa neva puthujjano,
na sotāpannādīsu aññataro vaṇṇaṁ yathābhūtaṁ vattuṁ sakkoti, athakho tathāgatova
yathābhuccaṁ 1- vaṇṇaṁ sammā vadamāno vadeyyāti evaṁ puccamānenāpi 2-
sabbaññutañāṇameva puṭṭhaṁ, niyyādentenāpi tadeva niyyāditaṁ, antarā pana diṭṭhiyo
vibhattāti.
paṭhamabhāṇavāravaṇṇanā niṭṭhitā.
--------------
ekaccasassatavādavaṇṇanā
[38] tattha 3- ekaccasassatikāti ekaccasassatavādā, te duvidhā
honti: sattekaccasassatikā, saṅkhārekaccasassatikāti. duvidhāpi idha gahitāyeva.
[39] yanti nipātamattaṁ. kadācīti kismiñci kāle. karahacīti tasseva
vevacanaṁ. dīghassa addhunoti dīghassa kālassa. accayenāti atikkamena. saṁvaṭṭatīti
vinassati. yebhuyyenāti ye upari brahmalokesu vā arūpesu vā nibbattanti,
tadavasese sandhāya vuttaṁ. jhānamanena nibbattattā manomayā. pīti tesaṁ bhakkho

footnote: 1 chaßēéa. yathābhūtaṁ. 2 ka. vuccamānenāpi
footnote: 3 chaßēéa., i. ayaṁ pāṭho na dissati. visuddhi 2/51 piṭṭhe.

page number: 102

āhāroti pītibhakkhā. attanova tesaṁ pabhāti sayampabhā. antalikkhe carantīti
antalikkhacarā. subhesu uyyānavimānakapparukkhādīsu tiṭṭhantīti subhaṭṭhāyino. subhā
vā manorammavatthābharaṇā hutvā tiṭṭhantīti subhaṭṭhāyino. ciraṁ dīghamaddhānanti
ukkaṁsena aṭṭha kappe.
[40] vivaṭṭatīti saṇṭhāti. saññaṁ brahmavimānanti pakatiyā nibbattasattānaṁ
natthitāya suññaṁ, brahmakāyikā bhūmi nibbattatīti attho. tassa kattā vā
kāretā vā natthi, visuddhimagge vuttanayena pana kammapaccayā utusamuṭṭhānā
ratanabhūmi nibbattati. pakatinibbattaṭṭhāneyeva 1- cettha uyyānakapparukkhādayo
nibbattanti. atha sattānaṁ pakatiyā visitaṭṭhāne nikanti uppajjati. te paṭhamajjhānaṁ
bhāvetvā tato otaranti, tasmā "athakho aññataro satto"ti ādimāha.
āyukkhayā vā puññakkhayā vāti ye oḷāraṁ puññakammaṁ katvā yattha katthaci
appāyuke devaloke nibbattanti, te attano puññabalena ṭhātuṁ na sakkonti,
tassa pana devalokassa āyuppamāṇeneva cavantīti āyukkhayā vā cavantīti vuccanti.
ye pana parittaṁ puññakammaṁ katvā dīghāyuke devaloke nibbattanti, te yāvatāyukaṁ
ṭhātuṁ na sakkonti, antarāva cavantīti puññakkhayā vā cavantīti vuccanti.
dīghamaddhānaṁ tiṭṭhatīti kappaṁ vā upaḍḍhakappaṁ vā.
[41] anabhiratīti aparassāpi sattassa āgamanapatthanā. yā pana
paṭighasampayuttā ukkaṇṭhitā, sā brahmaloke natthi. paritassanāti ubbijjanā
phandanā, sā panesā tāsatassanā taṇhātassanā diṭṭhitassanā ñāṇatassanāti
catubbidhā hoti. tattha "jātiṁ paṭicca bhayaṁ bhayānakaṁ chambhitattaṁ lomahaṁso cetaso
utrāso. jaraṁ. maraṇaṁ paṭicca .pe. utrāso"ti 2- ayaṁ tāsatassanā nāma.
"aho vata aññepi sattā itthattaṁ āgaccheyyun"ti 3- ayaṁ taṇhātassanā nāma.
"paritassitaṁ vipphanditamevā"tī 4- ayaṁ diṭṭhitassanā nāma. "tepi tathāgatassa
dhammadesanaṁ sutvā yebhuyyena bhayaṁ saṁvegaṁ santāsaṁ āpajjantī"ti 5- ayaṁ ñāṇatassanā

footnote: 1 chaßēéa., i. pakatinibbattiṭṭhānesuyeva 2 abhi.vi. 35/921 tikanidesa
footnote: 3 dī. pā. 11/38 pāṭikasutta 4 dī.sī. 9/105-117 brahmajālasutta 5 saṁ. khandha. 17/78 sīhasutta, aṅ. catukka. 21/33 sīhasutta

page number: 103

nāma. idha pana taṇhātassanāpi diṭṭhitassanāpi vaṭṭati. brahmavimānanti idha pana
paṭhamābhinibbattassa atthitāya suññanti na vuttaṁ. upapajjantīti uppattivasena
upagacchanti. sahabyatanti sahabhāvaṁ.
[42] abhibhūti abhibhavitvā ṭhito "jeṭṭhakohamasmī"ti. anabhibhūtoti
aññehi anabhibhūto. aññadatthunti ekaṁsavacane nipāto. dassanavasena daso,
sabbaṁ passāmīti attho. vasavattīti sabbaṁ janaṁ vase vattemi. issaro
kattā nimmātāti ahaṁ loke issaro, ahaṁ lokassa kattā ca nimmātā ca,
paṭhavīhimavantasinerucakkavāḷamahāsamuddacandimasuriyā mayā nimmitāti. seṭṭho sajjitāti
ahaṁ lokassa uttamo ca sajjitā ca "tavaṁ khattiyo nāma hohi, tvaṁ brāhmaṇo,
vesso, suddo, gahaṭṭho, pabbajito nāma. antamaso tvaṁ oṭṭho hohi, goṇo
hohī"ti evaṁ "sattānaṁ saṁvibhajitā 1- ahan"ti maññati. vasī pitā bhūtabhabyānanti
"ahamasmi ciṇṇavasitāya vasī, ahampitā bhūtānañca bhabyānañcā"ti maññati. tattha
aṇḍajajalābujā sattā antoaṇḍakoseceva antovatthimhi ca bhabyā nāma, bahi
nikkhantakālato paṭṭhāya bhūtā nāma. saṁsedajā paṭhamacittakkhaṇe bhabyā, dutiyato
paṭṭhāya bhūtā. opapātikā paṭhamairiyāpathe bhabyā, dutiyato paṭṭhāya bhūtāti
veditabbā. te sabbepi mayhaṁ puttāti saññāya "ahampitā bhūtabhabyānan"ti maññati.
idāni kāraṇato sādhetukāmo "mayā ime sattā nimmitā"ti paṭiññaṁ
katvā "taṁ kissa hetū"ti ādimāha. itthattanti itthabhāvaṁ, brahmabhāvanti
attho. iminā mayanti attano kammavasena cutāpi upapannāpi ca kevalaṁ
maññanāmatteneva "iminā nimmitatā"ti maññamānā vaṅkacchiddena 2- vaṅkāaṇi viya
onamitvā tasseva pādamūlaṁ gacchanti.
[43] vaṇṇavantataro cāti vaṇṇavantataro ca abhirūpo pāsādikoti
attho. mahesakkhataroti issariyaparivāravasena mahāyasataro.
[44] ßēhānaṁ kho panetanti kāraṇaṁ kho panetaṁ. so tato cavitvā aññatra
na gacchati, idheva āgacchati, taṁ sandhāyetaṁ vuttaṁ. agārasmāti gehā. anagāriyanti

footnote: 1 chaßēáa, saṁvisajetā 2 i. vaṅkacchidde

page number: 104

pabbajjaṁ. pabbajjā hi yasmā agārasusa hitaṁ kasigorakkhādikammaṁ tattha natthi,
tasmā anagāriyanti vuccati. pabbajatīti upagacchati. tato paraṁ nānussaratīti tato
pubbenivāsā paraṁ na sarati, sarituṁ asakkonto tattha ṭhatvā diṭṭhiṁ gaṇhāti.
niccoti ādīsu tassa upapattiṁ apassanto "nicco"ti vadati, maraṇaṁ
apassanto "dhuvo"ti, sadābhāvato "sassato"ti, jarāvasenāpi vipariṇāmassa
abhāvato "avipariṇāmadhammo"ti. sesamettha vāre uttānamevāti.
[45-46] dutiyavāre: khiḍḍāya padussanti vinassantīti khiḍḍāpadosikā,
"padūsikā"tipi pāliṁ likhanti, sā aṭṭhakathāyaṁ natthi. ativelanti atikālaṁ, aticiranti
attho. hassakhiḍḍāratidhammasamāpannāti hassaratidhammañceva khiḍḍāratidhammañca
samāpannā anuyuttā, keḷihassasukhañceva kāyikavācasikakīḷāsukhañca anuyuttā,
vuttappakāraratidhammasamaṅgino hutvā viharantīti attho.
sati pamussatīti khādanīyabhojanīyesu sati pamussati. te kira puññavisesādhigatena
mahantena attano sirivibhavena nakkhattaṁ kīḷantā tāya sampattimahantatāya 1- "āhāraṁ
paribhuñjimhā, na paribhuñjimhā"tipi na jānanti. atha ekāhārātikkamanato
paṭṭhāya nirantaraṁ khādantāpi pivantāpi cavantiyeva, na tiṭṭhanti. kasmā?
kammajatejassa balavatāya karajakāyassa mandatāya. manussānaṁ hi kammajatejo mando,
karajakāyo balavā. tesaṁ kammajatejassa mandatāya karajakāyassa balavatāya sattāhampi
atikkamitvā uṇhodakācchayāguādīhi sakkā vatthuṁ upatthambhetuṁ. devānaṁ pana
tejo balavā hoti, karajaṁ mandaṁ. te ekaṁ āhāravelaṁ atikkamitvāva saṇṭhātuṁ na
sakkonti. yathā nāma gimhānaṁ majjhanhike tattapāsāṇe ṭhapitaṁ padumaṁ vā
uppalaṁ vā sāyaṇhasamaye ghaṭasatenāpi siñciyamānaṁ pākatikaṁ na hoti, vinassatiyeva.
evameva pacchā nirantaraṁ khādantāpi pivantāpi cavantiyeva, na tiṭṭhanti. tenāha
"satiyā sammosā te devā tamhā kāyā cavantī"ti. katame pana te devāti?
"ime devā"ti 2- aṭṭhakathāyaṁ vicāraṇā natthi, "devānaṁ kammajatejo balavā hoti,
karajaṁ mandan"ti avisesena vuttattā pana ye keci kavaḷiṅkārāhārūpajīvino devā

footnote: 1 ma. sampattiyā mahantatāyu. 2 ka.sī. nāmāti

page number: 105

evaṁ karonti, teyeva cavantīti veditabbā. keci panāhu
"nimmānaratiparanimmitavasavattino te devā"ti. khiḍḍāpadussanamatteneva hete
"khiḍḍāpadosikā"ti vuttā. sesamettha purimanayeneva veditabbaṁ.
[47-48] tatiyavāre: manena padussanti nassanti vinassantīti
manopadosikā, ete cātummahārājikā. tesu kira eko devaputto "nakkhattaṁ
kīḷissāmī"ti saparivāro rathena vīthiṁ paṭipajjati, athañño nikkhamanto taṁ purato
gacchantaṁ disvā "kiṁ 1- bho ayaṁ kapaṇo adiṭṭhapubbaṁ viya ekaṁ disvā pītiyā
uddhumāto viya bhijjamāno viya ca gacchatī"ti kujjhati. purato gacchantopi
nivattitvā taṁ kuddhaṁ disvā kuddhā nāma suvijjānā 2- honti kuddhabhāvamassa
ñatvā "tvaṁ kuddho mayhaṁ kiṁ karissasi, ayaṁ sampatti mayā dānasīlādīnaṁ vasena
laddhā, na tuyhaṁ vasenā"ti paṭikujjhati. ekasmiṁ hi kuddhe itaro akuddho
rakkhati, ubhosu pana kuddhesu ekassa kodho itarassa paccayo hoti, tassapi
kodho itarassa paccayo hotīti ubho kandantānaṁyeva orodhānaṁ cavanti ayamettha
dhammatā. sesaṁ vuttanayeneva veditabbaṁ.
[49-52] takkīvāre 3-: ayaṁ cakkhvādīnaṁ bhedaṁ passati, citatampana
yasmā purimaṁ purimaṁ pacchimassa pacchimassa paccayaṁ datvāva nirujjhati, tasmā
cakkhvādīnaṁ bhedato balavatarampi cittassa bhedaṁ na passati. so taṁ apassanto
yathā nāma sakuṇo ekaṁ rukkhaṁ jahitvā aññasmiṁ 4- nilīyati, evameva imasmiṁ
attabhāve bhinne cittaṁ aññatra gacchatīti gahetvā evamāha. sesamettha vuttanayeneva
veditabbaṁ.
antānantavādavaṇṇanā
[53] antānantikāti antānantavādā, antaṁ vā anantaṁ vā
antānantaṁ vā nevantānānantaṁ vā ārabbha pavattavādāti attho.

footnote: 1 chaßēéa. ayaṁsaddo na dissati. 2 cha.sī.i. suviditā.
footnote: 3 ma.i. takkīvāde. 4 ma. ekasmiṁ.

page number: 106

[54-60] antasaññī lokasmiṁ viharatīti paṭibhāganimittaṁ cakkavāḷapariyantaṁ
avaḍḍhetvā taṁ "loko"ti gahetvā antasaññī lokasmiṁ viharati,
cakkavāḷapariyantaṁ katvā vaḍḍhitakasiṇo 1- pana anantasaññī hoti, uddhamadho
avaḍḍhetvā pana tiriyaṁ vaḍḍhetvā uddhamadho antasaññī tiriyaṁ anantasaññī.
takkīvādo vuttanayeneva veditabbo. ime cattāropi attanā diṭṭhapubbānusāreneva
diṭṭhiyā gahitattā pubbantakappikesu paviṭṭhā.
amarāvikkhepavādavaṇṇanā
[61] na maratīti amarā. kā sā? "evantipi me no"ti ādinā
nayena pariyantarahitā diṭṭhigatikassa diṭṭhi ceva vādā 2- ca. vividho khepoti
vikkhepo, amarāya diṭṭhiyā vācāya ca vikkhepoti amarāvikkhepo, so etesaṁ
atthīti amarāvikkhepikā. aparo nayo, amarā nāma ekā macchajāti, sā
ummujjananimujjanādivasena udake sandhāvamānā gahetuṁ na sakkā, 3- evameva ayaṁ
pi vādo itocito ca sandhāvati, gāhaṁ na upagacchatīti amarāvikkhepoti vuccati,
so etesaṁ atthīti amarāvikkhepikā.
[62] "idaṁ kusalan"ti yathābhūtaṁ nappajānātīti dasa kusalakammapathe
yathābhūtaṁ nappajānātīti attho. akusalepi dasa akusalakammapathāva adhippetā. so
mamassa vighātoti "musā mayā bhaṇitan"ti vippaṭisāruppattiyā mama vighāto assa,
dukkhaṁ bhaveyyāti attho. so mamassa antarāyoti so mama saggassa ceva
maggassa ca antarāyo assa. musāvādabhayā musāvādaparijegucchāti musāvāde
ottappena ceva hiriyā ca. vācāvikkhepaṁ āpajjatīti vācāya vikkhepaṁ āpajjati.
kīdisaṁ? amarāvikkhepaṁ, apariyantavikkhepanti attho.
evantipi me noti ādīsu "evantipi me no"ti aniyamitavikkhepo.
tathātipi me noti "sassato attā ca loko cā"ti vuttaṁ sassatavādaṁ paṭikkhipati.
aññathātipi me noti sassatato aññathā 4- vuttaṁ ekaccasassataṁ ekaccāsassataṁ 5-

footnote: 1 kaßēéa. vaḍḍhitakasiṇe 2 chaßēéa., i. vācā. 3 chaßēéa. sakkāti
footnote: 4 ma. aññathāpīti 5 chaßēéa., i. ayaṁ pāṭho na dissati.

page number: 107

paṭikkhipati. notipi me noti "na hoti tathāgato paraṁ maraṇā"ti vuttaṁ ucchedaṁ
paṭikkhipati. no notipi me noti "neva hoti na na hotī"ti vuttaṁ takkīvādaṁ
paṭikkhipati. ayaṁ pana "idaṁ kusalan"ti vā "akusalan"ti vā puṭṭho na kiñaci
byākaroti. "idaṁ kusalan"ti vā 1- puṭṭho "evantipi me no"ti vadati. tato
"kiṁ akusalan"ti vutte "tathātipi me no"ti vadati. "kiṁ ubhayato aññathā"ti
vutte "aññathātipi me no"ti vadati. tato "tividhenāpi na hoti, kinte laddhī"ti
vutte "notipi me no"ti vadati. tato "no noti kinte 2- laddhī"ti vutte
"no notipi me no"ti evaṁ vikkhepamevāpajjati, ekasmimpi pakkhe na tiṭṭhati.
[63] chando vā rāgo vāti appaṭijānantopi 3- sahasā kusalameva
"kusalan"ti vatvā akusalameva "akusalan"ti vatvā "mayā asukassa nāma evaṁ
byākataṁ, kintaṁ subyākatan"ti aññe paṇḍite pucchitvā tehi "subyākataṁ
bhadramukha, `kusalameva tayā kusalaṁ akusalameva akusalan'ti byākatan"ti vutte "natthi
mayā sadiso paṇḍito"ti evaṁ me tattha chando vā rāgo vā assāti attho.
ettha ca chando dubbalarāgo, rāgo balavarāgoti. 4- doso vā paṭigho vāti
kusalaṁ 5- pana "akusalan"ti, akusalaṁ vā "kusalan"ti vatvā aññe paṇḍite
pucchitvā tehi "dubyākataṁ tayā"ti vutte "ettakampi nāma na jānāmī"ti tattha
me assa doso vā paṭigho vāti attho. idhāpi doso dubbalakodho, paṭigho
balavakodho.
taṁ mamassa upādānaṁ, so mamassa vighātoti taṁ chandarāgadvayaṁ mama
upādānaṁ assa, dosapaṭighadvayaṁ vighāto. ubhayampi vā daḷhaggahaṇavasena upādānaṁ,
vihananavasena vighāto. rāgo hi amuñcitukāmatāya ārammaṇaṁ gaṇhāti jalūkā viya.
doso vināsetukāmatāya āsīviso viya. ubhopi cete santāpakaṭṭhena vihanantiyevāti
"upādānan"ti ca "vighāto"ti ca vuttā. sesaṁ paṭhamavārasadisameva.

footnote: 1 chaßēéa. vāsaddo na dissati. 2 chaßēéa. kiṁ no noti te.
footnote: 3 chaßēéa., i. ajānantopi 4 chaßēéa., i. balavarāgo. 5 ka. kusalampi

page number: 108

[64] paṇḍitāti paṇḍiccena samannāgatā. nipuṇāti saṇhasukhumavuḍḍhino
saṇhasukhumaṁ atthantaraṁ 1- paṭivijjhanasamatthā. kataparappavādāti viññātaparappavādā
ceva parehi saddhiṁ katavādapariccayā ca. vālavedhirūpāti vālavedhidhanuggahasadisā.
vo 2- bhindantā maññeti vālavedhi viya vālaṁ sukhumānipi paresaṁ diṭṭhigatāni
attano paññābalena 3- bhindantā viya carantīti attho. te maṁ tatthāti te
samaṇabrāhmaṇā maṁ tesu kusalākusalesu. samanuyuñjeyyunti "kiṁ kusalaṁ, kiṁ akusalanti
attano laddhiṁ vadā"ti laddhiṁ puccheyyuṁ. samanuggāheyyunti "idaṁ nāmā"ti vutte
"kena kāraṇena etamatthaṁ gāhayā"ti 4- kāraṇaṁ puccheyyuṁ. samanubhāseyyunti "iminā
nāma kāraṇenā"ti vutte kāraṇe dosaṁ dassetvā "na tvaṁ idaṁ jānāsi,
idampana gaṇha, idaṁ vissajjehī"ti evaṁ samanuyuñjeyyuṁ. na sampāyeyyanti na
sampādeyyaṁ, sampādetvā kathetuṁ na sakkuṇeyyanti attho. so mamassa
vighātoti yantaṁ punappunaṁ vatvāpi asampāyanaṁ nāma, so mama vighāto assa,
oṭṭhatālujivhāgalasosanadukkhameva assāti attho. sesametthāpi paṭhamavārasadisameva.
[65-66] mandoti mandapañño, apaññassevetaṁ nāmaṁ. momūhoti
atisammuḷho. hoti tathāgatoti ādīsu satto "tathāgato"ti adhippeto. sesamettha
uttānameva. imepi cattāro pubbe pavattadhammānusāreneva diṭṭhiyā gahitattā
pubbantakappikesu paviṭṭhā.
adhiccasamuppannavādavaṇṇanā
[67] "adhiccasamuppanno attā ca loko cā"ti dassanaṁ adhiccasamuppannaṁ,
taṁ etesaṁ atthīti adhiccasamuppannikā. adhiccasamuppannanti akāraṇasamuppannaṁ.
[68-73] asaññasattāti desanāsīsametaṁ, acittuppādā rūpamattakāttabhāvāti 5-
attho. tesaṁ evaṁ uppatti veditabbā:- ekacco hi titthāyatane pabbajitvā
vāyokasiṇe parikammaṁ katvā catutthajjhānaṁ nibbattetvā jhānā vuṭṭhāya

footnote: 1 sīßēéa. sukhumātthantaraṁ, i. sukhumātthantare. 2 kaßēéa. te
footnote: 3 chaßēéa., i. paññāgatena 4 chaßēéa. gāhayenti.
footnote: 5 sī. acittuppādarūpamattakadattebhāvāti.

page number: 109

"citte dosaṁ passati, citte sati hatthacchedādidukkhañceva sabbabhayāni ca honti,
alaṁ iminā cittena, acittakabhāvova santo"ti evaṁ citte dosaṁ passitvā
aparihīnajjhāno kālaṁ katvā asaññasattesu nibbattati, cittamassa cuticittanirodhena
idheva nivattati, rūpakkhandhamattameva tattha pātubhavati. te tattha yathā nāma
jiyāvegukkhitto saro yattako jiyāvego, tattakamevākāse gacchati, evameva
jhānavegukkhittā upapajjitvā yattako jhānavego, tattakameva kālaṁ tiṭṭhanti,
jhānavege pana parihīne tattha rūpakkhandho antaradhāyati, idha pana paṭisandhisaññā
uppajjati. yasmā pana tāya idha uppannasaññāya tesaṁ tattha cuti paññāyati,
tasmā "saññuppādā ca pana te devā tamhā kāyā cavantī"ti vuttaṁ. santatāyāti
santabhāvāya. sesamettha uttānameva. takkīvādopi vuttanayeneva veditabboti.
aparantakappikavādavaṇṇanā
[74] evaṁ aṭṭhārasa pubbantakappike dassetvā idāni catucattālīsa
aparantakappike dassetuṁ "santi bhikkhave"ti ādimāha. tattha anāgatakoṭṭhāsasaṅkhātaṁ
aparantaṁ kappetvā gaṇhantīti aparantakappikā, aparantakappo vā etesaṁ atthīti
aparantakappikā. evaṁ sesampi pubbe vuttanayeneva 1- veditabbaṁ
saññīvādavaṇṇanā
[75] uddhamāghatanikāti 2- āghātanaṁ vuccati maraṇaṁ, uddhamāghātanā
attānaṁ vadantīti uddhamāghātanikā. "saññī"ti pavatto vādo saññīvādo, so
tesaṁ 3- atthīti saññīvādā.
[76-77] rūpī attāti ādīsu kasiṇarūpaṁ "attā"ti, tattha pavattasaññañcassa
"saññā"ti gahetvā vā ājīvakādayo viya takkamatteneva vā "rūpī
attā hoti, arogo paraṁ maraṇā saññī"ti naṁ paññapenti. tattha arogoti nicco.
arūpasamāpattinimittaṁ pana "attā"ti samāpattisaññañcassa "saññā"ti gahetvā vā
nigaṇṭhādayo viya takkamatteneva vā "arūpī attā hoti, arogo paraṁ maraṇā saññī"ti

footnote: 1 chaßēéa. vuttappakāranayeneva 2 chaßēéa. uddhamāghātanikāti 3 chaßēéa. etesaṁ

page number: 110

naṁ paññapenti. tatiyā pana missakagāhavasena pavattā diṭṭhi. catutthā takkagāheneva.
dutiyacatukkaṁ antānantikavāde vuttanayeneva veditabbaṁ. tatiyacatukke samāpannakavasena
ekattasaññī, asamāpannakavasena nānattasaññī, parittakasiṇavasena parittasaññī,
vipulakasiṇavasena appamāṇasaññīti veditabbo. 1- catutthacatukke pana dibbena
cakkhunā tikacatukkajjhānabhūmiyaṁ nibbattamānaṁ disvā "ekantasukhī"ti gaṇhāti,
niraye nibbattamānaṁ disvā "ekantadukkhī"ti, manussesu nibbattamānaṁ disvā
"sukhadukkhī"ti, vehapphaladevesu nibbattamānaṁ disvā "adukkhamasukhī"ti gaṇhāti.
visesato hi pubbenivāsānussatiñāṇalābhino pubbantakappikā honti, dibbacakkhukā
aparantakappikāti.
asaññīnevasaññīnāsaññīvādavaṇṇanā
[78-83] asaññīvādo saññīvāde ādimhi vuttānaṁ dvinnaṁ
catukkānaṁ vasena veditabbo. tathā nevasaññīnāsaññīvādo. kevalañhi tattha "saññī
attā"ti gaṇhantānaṁ tā diṭṭhiyo, idha "asaññī"ti ca "nevasaññīnāsaññī"ti
ca. tattha na ekantena kāraṇaṁ pariyesitabbaṁ. diṭṭhigatikassapi gāho
ummattakapacchisadisoti vuttametaṁ.
ucchedavādavaṇṇanā
[84] ucchedavāde: satoti vijjamānassa. ucchedanti upacchedaṁ.
vināsanti adassanaṁ. vibhavanti bhāvavigamaṁ. sabbānetāni aññamaññavevacanāneva.
tattha dve janā ucchedadiṭṭhiṁ gaṇhanti lābhī ca alābhī ca. lābhī arahato 2-
dibbena cakkhunā cutiṁ disvā upapattiṁ apassanto. yo vā cutimattameva daṭṭhuṁ
sakkoti na upapattiṁ, 3- so ucchedadiṭṭhiṁ gaṇhāti. alābhī ca "ko paralokaṁ
jānātī"ti 4- kāmasukhagiddhitāya vā "yathā rukkhato paṇṇāni patitāni puna na
virūhanti, evameva sattā"ti ādinā takkena vā ucchedaṁ gaṇhāti. idha pana

footnote: 1 chaßēéa. veditabbā 2 kaßēéa. anussaranto
footnote: 3 chaßēéa. upapātaṁ. 4 chaßēéa. na jānātīti

page number: 111

taṇhādiṭṭhīnaṁ vasena vā tathā ca aññathā ca vikappetvā vā imā satta
diṭṭhiyo uppannāti veditabbā.
[85] tattha rūpīti rūpavā. cātummahābhūtikoti catumahābhūtamayo.
mātāpitūnaṁ etanti mātāpettikaṁ. kintaṁ? sukkasoṇitaṁ, mātāpettike sambhūto
jātoti mātāpettikasambhavo. iti rūpakāyasīsena manussattabhāvaṁ "attā"ti vadati.
ittheketi itthaṁ eke, evameketi attho.
[86] dutiyo taṁ paṭikkhipitvā dibbattabhāvaṁ vadati. dibboti devaloke
sambhūto. kāmāvacaroti chakāmāvacaradevapariyāpanno. kavaḷiṅkārāhāraṁ 1- bhakkhayatīti
kavaḷiṅkārāhārabhakkho.
[87] manomayoti jhānamanena nibbatto. sabbaṅgapaccaṅgīti sabbāṅgapaccaṅgayutto.
ahīnindariyoti paripuṇṇindriyo. yāni brahmaloke atthi, tesaṁ vasena, itaresañca
saṇṭhānavasenetaṁ vuttaṁ.
[88-92] sabbaso rūpasaññānaṁ samatikkamāti ādīnaṁ attho
visudadhimagge vutto. ākāsānañcāyatanupagoti ādīsu pana ākāsānañcāyatanabhavaṁ
upagatoti evamattho veditabbo. sesamettha uttānamevāti.
diṭṭhadhammanibbānavādavaṇṇanā
[93] diṭṭhadhammanibbānavāde "diṭṭhadhammo"ti paccakkhadhammo vuccati,
tattha tattha paṭiladdhattabhāvassetaṁ adhivacanaṁ, diṭṭhadhamme nibbānaṁ diṭṭhadhammanibbānaṁ,
imasmiṁyeva attabhāve dukkhavūpasamoti 2- attho, taṁ vadantīti diṭṭhadhammanibbānavādā,
paramadiṭṭhadhammanibbānanti paramaṁ diṭṭhadhammanibbānaṁ, uttamanti attho.
[94] pañcahi kāmaguṇehīti manāpapiyarūpādīhi pañcahi kāmakoṭṭhāsehi,
bandhanehi vā. samappitoti suṭṭhu appito allīno hutvā. samaṅgībhūtoti samannāgato.
paricāretīti tesu kāmaguṇesu yathāsukhaṁ indriyāni cāreti sañcāreti itocitoca
upaneti. athavā: paladdhati ramati kīḷati. ettha ca duvidhā kāmaguṇā mānusakā 3-

footnote: 1 chaßēéa.,i. kavaḷīkāraṁ. 2 chaßēéa.,i. dukkhavūpasamananti. 3 kaßēéa. mānusikā.

page number: 112

ceva dibbā ca. mānusikā mandhātukāmaguṇasadisā daṭṭhabbā, dibbā ca
paranimmitavasavattidevarājassa kāmaguṇasadisāti. evarūpe kāme upagatānaṁ hi te
diṭṭhadhammanibbānappattiṁ paññapenti.
[95] dutiyavāre hutvā abhāvaṭṭhena aniccā, paṭipīḷanaṭṭhena dukkhā,
pakatijahanaṭṭhena vipariṇāmadhammāti veditabbā. tesaṁ vipariṇāmaññathābhāvāti tesaṁ
kāmānaṁ vipariṇāmasaṅkhātā aññathābhāvā, yaṁpi me ahosi, taṁpi me natthīti
vuttanayena uppajjanti sokaparidevadukkhadomanassupāyāsā. tattha anto
nijjhāyanalakkhaṇo soko, tannissitalālappanalakkhaṇo paridevo, kāyapaṭipīḷanalakkhaṇaṁ
dukkhaṁ, manovighātalakkhaṇaṁ domanassaṁ, visādalakkhaṇo upāyāso, vivicceva kāmehīti
ādīnamattho visuddhimagge vutto.
[96] vitakkitanti abhiniropanavasena pavatto vitakko. vicāritanti
anumajjanavasena pavatto vicāro. etenetanti etena vitakkitena ca vicāritena
ca etaṁ paṭhamajjhānaṁ oḷārikaṁ sakaṇṭakaṁ viya khāyati.
[97-98] pītigatanti pītiyeva. cetaso ubbillāvitattanti 1- cittassa
ubbillāvibhāvakaraṇaṁ, cetaso ābhogoti jhānā vuṭṭhāya tasmiṁ sukhe punappunaṁ
cittassa ābhogo manasikāro samannāhāroti. sesamettha diṭṭhadhammanibbānavāde
uttānameva.
ettāvatā sabbāpi dvāsaṭṭhidiṭṭhiyo kathitā honti. yāsaṁ satteva
ucchedadiṭṭhiyo, sesā sassatadiṭṭhiyo.
[100-104] idāni "imehi kho te bhikkhave"ti iminā vārena
sabbepi te aparantakappike ekajjhaṁ niyyādetvā sabbaññutañāṇaṁ vissajjesi. 2-
puna "imehi kho te bhikkhave"ti ādinā vārena sabbepi te aparantakappike
pubbantāparantakappike 3- ca 3- ekajjhaṁ niyyādetvā tadeva ñāṇaṁ vissajjesi. iti
"katame ca te bhikkhave dhammā"ti ādimhi pucchamānopi sabbaññutañāṇameva

footnote: 1 ma. uppilāvitattaṁ 2 chaßēéa. vissajjeti
footnote: 3-3 cha.i, pubbantāparantakappike

page number: 113

pucchitvā vissajjamānopi sattānaṁ ajjhāsayaṁ tulāya tulāyanto viya, sinerupādato
vālukaṁ uddharanto viya dvāsaṭṭhidiṭṭhigatāni uddharitvā sabbaññutañāṇameva
vissajjesi. evaṁ ayaṁ yathānusandhivasena desanā āgatā.
tayo hi suttassa anusandhī:- pucchānusandhi, ajjhāsayānusandhi,
yathānusandhīti. tattha "evaṁ vutte aññataro bhikkhu bhagavantaṁ etadavoca `kinnu kho
bhante orimaṁ tīraṁ, kiṁ pārimaṁ tīraṁ, ko majjhe saṁsīdo, ko thale ussādo, 1-
ko manussaggāho, ko amanussaggāho, ko āvaṭṭaggāho, ko antopūtibhāvo'ti 2-
evaṁ pucchantānaṁ bhagavatā vissajjitasuttavasena pucchānusandhi veditabbā. 3-
"atha kho aññatarassa bhikkhuno evaṁ cetaso parivitakko udapādi
`iti kira bho rūpaṁ anattā, vedanā, saññā, saṅkhārā, viñañāṇaṁ anattā,
anattakatāni kira kammāni kammattānaṁ phusissantī'ti. 4- atha kho bhagavā tassa
bhikkhuno cetasā cetoparivitakkamaññāya bhikkhū āmantesi:- ṭhānaṁ kho panetaṁ
bhikkhave vijjati, yaṁ idhekacco moghapuriso avijjāgato taṇhādhipateyyena cetasā
satthu sāsanaṁ atidhāvitabbaṁ maññeyya `iti kira bho rūpaṁ anattā .pe. phusissan'ti.
taṁ kiṁ maññatha bhikkhave rūpaṁ niccaṁ vā aniccaṁ vā"ti 5- evaṁ paresaṁ ajjhāsayaṁ
viditvā bhagavatā vuttasuttavasena ajjhāsayānusandhi veditabbā.
yena pana dhammena ādimhi desanā uṭṭhitā, tassa dhammassa
anurūpadhammavasena vā paṭipakkhavasena vā yesu suttesu upari desanā āgacchati,
tesaṁ vasena yathānusandhi veditabbā. seyyathīdaṁ? ākaṅkheyyasutte 6- heṭṭhā sīlena
desanā uṭṭhitā, upari cha abhiññā āgatā. vatthasutte 7- heṭṭhā kilesavasena
desanā uṭṭhitā, upari brahmavihārā āgatā. kosambiyasutte 8- haṭṭhā
bhaṇḍanena uṭṭhitā, upari sāraṇīyadhammā āgatā. kakacūpame 9- heṭṭhā akkhantiyā

footnote: 1 ma. ussāro 2 saṁ. saḷā. 18/241 paṭhamadārukkhandhopamasutta
footnote: 3 chaßēéa. veditabbo 4 ma. upari. 14/90/70
footnote: 5 ma. upari. 14/90/71 mahāpuṇṇamasutta 6 maßēáū. 12/64/43

7 maßēáū. 12/70/48 8 maßēáū. 12/491/435
9 maßēáū. 12/222/187 kakacūpamasutta

page number: 114

uṭṭhitā, upari kakacūpamā āgatā. imasmiṁpi brahmajāle heṭṭhā diṭṭhivasena desanā
uṭṭhitā, upari suññatāpakāsanaṁ āgataṁ. tena vuttaṁ "evamayaṁ yathānusandhivasena
desanā āgatā"ti.
paritassitavipphanditavāravaṇṇanā
[105-117] idāni mariyādāvibhāgadassanatthaṁ tatra "bhikkhave"ti
ādikā desanā āraddhā. tadapi tesaṁ bhavataṁ samaṇabrāhmaṇānaṁ ajānataṁ apassataṁ
vedayitaṁ taṇhāgatānaṁ paritassitaṁ vipphanditamevāti yena diṭṭhiassādena diṭṭhisukhena
diṭṭhivedayitena te somanassajātā sassataṁ attānañca lokañca paññapenti catūhi
vatthūhi, tadapi tesaṁ bhavantānaṁ samaṇabrāhmaṇānaṁ yathābhūtaṁ dhammānaṁ sabhāvaṁ
ajānantānaṁ apassantānaṁ vedayitaṁ taṇhāgatānaṁ kevalaṁ taṇhāgatānaṁyeva taṁ vedayitaṁ,
tañca kho panetaṁ paritassitaṁ vipphanditameva. diṭṭhisaṅkhātena ceva taṇhāsaṅkhātena
ca paritassitena vipphanditameva calitameva kappitameva. thusarāsimhi nikhātakhāṇusadisaṁ 1- na
sotāpannassa dassanamiva niccalanti dasseti. eseva 2- nayo ekaccasassatavādādīsupi.
phassapaccayavāravaṇṇanā
[118-130] puna "tatra bhikkhave ye te samaṇabrāhmaṇā
sassatavādā"ti ādi paramparapaccayadassanatthaṁ āraddhaṁ. tattha tadapi phassapaccayāti
yena diṭṭhiassādena diṭṭhisukhena diṭṭhivedayitena te somanassajātā sassataṁ
attānañca lokañca paññapenti catūhi vatthūhi, tadapi taṇhādiṭṭhiparipphanditaṁ
vedayitaṁ phassapaccayāti dasseti. esa nayo sabbattha.
[131-143] idāni tassa paccayassa diṭṭhivedayite balavabhāvadassanatthaṁ
puna "tatra bhikkhave ye te samaṇabrāhmaṇā sassatavādā"ti ādimāha. tattha
te vata aññatra phassāti te vata samaṇabrāhmaṇā taṁ vedayitaṁ vinā phassena
paṭisaṁvedissantīti kāraṇametaṁ natthīti. yathā hi patato gehassa upatthambhanatthāya
thūṇā nāma balavapaccayo hoti, na taṁ thūṇāya anupatthambhitaṁ ṭhātuṁ sakkoti,

footnote: 1 ka. nikkhittakhāṇusadisaṁ 2 chaßēéa.i. esa

page number: 115

evameva phassopi vedanāya balavapaccayo, taṁ vinā idaṁ diṭṭhivedayitaṁ natthīti dasseti.
esa nayo sabbattha.
diṭṭhigatikādhiṭṭhānavaṭṭakathāvaṇṇanā
[144] idāni "tatra bhikkhave ye te samaṇabrāhmaṇā sassatavādā
sassataṁ attānañca lokañca paññapenti catūhi vatthūhi, yepi te samaṇabrāhmaṇā
ekaccasassatikā"ti ādinā nayena sabbadiṭṭhivedayitāni sampiṇḍeti. kasmā?
upari phasse pakkhipanatthāya. kathaṁ? sabbe te chahi phassāyatanehi phussa phussa
paṭisaṁvedenti. tattha cha phassāyatanāni nāma cakkhuphassāyatanaṁ, sota, ghāna, jivhā,
kāya, manophassāyatananti imāni cha. sañjātisamosaraṇakāraṇapaṇṇattimattesu hi
ayamāyatanasaddo vattati. 1- tattha "kambojo assānaṁ āyatanaṁ, gunnaṁ dakkhiṇāpatho"ti
sañjātiyaṁ vattati, 1- sañjā tiṭṭhāneti attho. "manorame āyatane, sevanti naṁ
vihaṅgamā"ti 2- samosaraṇe. "sati satiāyatane"ti 3- kāraṇe. "araññāyatane paṇṇakuṭīsu
sammantī"ti 4- paṇṇattimatte. svāyamidha sañjātiādiatthattayepi yujjati.
cakkhvādīsu hi phassapañcamakā dhammā sañjāyanti samosaranti, tāni ca nesaṁ kāraṇanti
āyatanāni. idha pana "cakkhuñca paṭicca rūpe ca uppajjati cakkhuviññāṇaṁ, tiṇṇaṁ
saṅgati phasso"ti 5- iminā nayena phassasīseneva desanaṁ āropetvā phassaṁ ādiṁ
katvā paccayaparamparaṁ dassetuṁ cha phassāyatanādīni vuttāni.
phussa phussa paṭisaṁvedentīti phusitvā phusitvā paṭisaṁvedenti. ettha
ca kiñcāpi āyatanānaṁ phusanakiccaṁ viya vuttaṁ, tathāpi na tesaṁ phusanakiccatā
veditabbā. na hi āyatanāni phusanti, phassova taṁ taṁ ārammaṇaṁ phusati, āyatanāni
pana phasse upanikkhipetvā dassitāni, tasmā sabbe te chaphassāyatanasambhavena
phassena rūpādīni ārammaṇāni phusitvā taṁ diṭṭhivedanaṁ paṭisaṁvedissantīti evamettha
attho veditabbo.

footnote: 1-1 chaßēéa. pavattati 2 aṅ. pañcaka. 22/38 saddhasutta
footnote: 3 aṅ. tika. 20/102/250 paṁsudhovakasutta 4 saṁ. sa. 15/255/271 āraññakasutta
footnote: 5 saṁṇi. 16/43/69 dukkhasutta

page number: 116

tesaṁ vedanāpaccayā taṇhāti ādīsu vedanāti chaphassāyatanasambhavā
vedanā. sā rūpataṇhādibhedāya taṇhāya upanissayakoṭiyā paccayo hoti. tena
vuttaṁ "tesaṁ vedanāpaccayā taṇhā"ti. sā pana catubbidhassa upādānassa
upanissayakoṭiyā ceva sahajātakoṭiyā ca paccayo hoti. tathā upādānaṁ bhavassa,
bhavo jātiyā upanissayakoṭiyā paccayo hoti.
jātīti cettha 1- savikārā pañcakkhandhā daṭṭhabbā. jātijarāmaraṇassa ceva
sokādīnañca upanissayakoṭiyā paccayo hoti. ayamettha saṅkhepo, vitthārato pana
paṭiccasamuppādakathā visuddhimagge vuttā, idha panassa paynomattameva veditabbaṁ.
bhagavā hi vaṭṭakathaṁ kathento "purimā bhikkhave koṭi na paññāyati
avijjāya, `ito pubbe avijjā nāhosi, atha pacchā sambhavī'ti evañcetaṁ 2-
bhikkhave vuccati, atha ca pana paññāyati `idappaccayā avijjā"ti 3- evaṁ avijjāsīsena
vā "purimā bhikkhave koṭi na paññāyati bhavataṇhāya .pe. `idappacyā
bhavataṇhā"ti 4- evaṁ taṇhāsīsena vā "purimā bhikkhave koṭi na paññāyati
bhavadiṭṭhiyā .pe. `idappaccayā bhavadiṭṭhī"ti evaṁ diṭṭhisīsena vā kathesi. idha
pana diṭṭhisīsena kathento vedanārāgena uppajjamānā diṭṭhiyo kathetvā
vedanāmūlakaṁ paṭiccasamuppādaṁ kathesi, tena idaṁ dasseti "evamete diṭṭhigatikā idaṁ
dassanaṁ gahetvā tīsu bhavesu catūsu yonīsu pañcasu gatīsu sattasu viññāṇaṭṭhitīsu
navasu sattāvāsesu ito ettha ito idhāti sandhāvantā saṁsarantā yante
yuttagoṇo viya, thambhe upanibaddhakukkuro viya, vātena vippannaṭṭhanāvā viya ca
vaṭṭadukkhameva anuparivattanti, vaṭṭadukkhato sīsaṁ ukkhipituṁ na sakkontī"ti.
vivaṭṭakathādivaṇṇanā
[145] evaṁ diṭṭhigatikādhiṭṭhānaṁ vaṭṭaṁ kathetvā idāni
yuttayogabhikkhuadhiṭṭhānaṁ katvā vivaṭṭaṁ dassento "yato kho bhikkhave bhikkhū"ti
ādimāha. tattha yatoti yadā. channaṁ phassāyatanānanti yehi chahi phassāyatanehi phusitvā

footnote: 1 chaßēéa. panetka 2 ka. sī.i. evañcidaṁ
footnote: 3 aṅ. ekādasaka, 24/61/90 avijjāsutta 4 aṅ. ekādasaka. 24/62/92 taṇhāsutta

page number: 117

paṭisaṁvedayamānānaṁ 1- diṭṭhigatikānaṁ vaṭṭaṁ vaṭṭati, tesaṁyeva channaṁ phassāyatanānaṁ.
samudayantiādīsu "avijjāsamudayā cakkhusamudayo"ti ādinā vedanākammaṭṭhāne
vuttanayena phassāyatanānaṁ samudayo veditabbo. 2- yathā pana tattha "phassasamudayā,
phassanirodhā"ti vuttaṁ, evamidha taṁ cakkhvādīsu "āhārasamudayā, āhāranirodhā"ti
veditabbaṁ, manāyatane "nāmarūpasamudayā, nāmarūpanirodhā"ti
uttaritaraṁ pajānātīti diṭṭhigatiko diṭṭhimeva pajānāti. 3- ayaṁ pana
diṭṭhiñca diṭṭhito ca uttaritaraṁ sīlasamādhipaññāvimuttinti yāva arahattā jānāti.
(ko evaṁ jānātīti?) khīṇāsavo jānāti, anāgāmī, sakadāgāmī, sotāpanno,
bahussuto, ganthadhuro bhikkhu jānāti, āraddhavipassako jānāti, desanā pana
arahattakūṭeneva niṭṭhāpitāti.
[146] evaṁ vivaṭṭaṁ kathetvā idāni "desanājālavimutto diṭṭhigatiko
nāma natthī"ti dassanatthaṁ puna "ye hi keci bhikkhave"ti ārabhi. tattha
antojālīkatāti imassa mayhaṁ desanājālassa antoyeva katā. ettha sitāvāti
etasmiṁ mama desanājāle sitā nissitā avassitāva. ummujjamānā ummujjantīti
kiṁ vuttaṁ hoti? te adho osīdantāpi uddhaṁ uggacchantāpi mama desanājāle
sitāva hutvā osīdanti ca uggacchanti ca. ettha pariyāpannāti ettha mayhaṁ
desanājāle pariyāpannā, etena ābaddhā antojālīkatā ca hutvā ummujjamānā
ummujjanti, na hettha asaṅgahito diṭṭhigatiko nāma atthīti.
sukhumacchikenāti saṇhacchikena, sukhumacchiddenāti attho. kevaṭṭo viya
hi bhagavā, jālaṁ viya desanā, parittaṁ udakaṁ viya dasasahassīlokadhātu, oḷārikā
pāṇā viya dvāsaṭṭhidiṭṭhigatikā, tassa tīre ṭhatvā olokentassa oḷārikānaṁ
pāṇānaṁ antojālīkatabhāvadassanaṁ viya bhagavato sabbesaṁ diṭṭhigatikānaṁ desanājālassa
antokatabhāvadassananti 4- evamettha opammasaṁsandanaṁ veditabbaṁ.
[147] evaṁ imāhi dvāsaṭṭhiyā diṭṭhīhi sabbadiṭṭhīnaṁ saṅgahitattā
sabbesaṁ diṭṭhigatikānaṁ etasmiṁ desanājāle pariyāpannabhāvaṁ dassetvā idāni

footnote: 1 sī. paṭisaṁvediyamānānaṁ 2 chaßēéa.i. samudayādayo veditabbā
footnote: 3 chaßēéa. jānāti 4 ma. antogadhabhāvadassananti

page number: 118

attano katthaci pariyāpannabhāvaṁ dassento "ucchinnabhavanettiko bhikkhave
tathāgatassa kāyo"ti ādimāha. tattha nayanti etāyāti netti. nayantīti gīvāyaṁ
bandhitvā ākaḍḍhanti, rajjuyā etaṁ nāmaṁ. idha pana nettisadisatāya bhavataṇhā
nettīti adhippetā. sā hi mahājanaṁ gīvāyaṁ bandhitvā taṁ taṁ bhavaṁ neti upanetīti
bhavanetti, arahattamaggasatthena ucchinnā bhavanetti assāti ucchinnabhavanettiko.
kāyassa bhedā uddhanti kāyassa bhedato uddhaṁ. jīvitapariyādānāti
jīvitassa sabbaso pariyādinnattā parikkhīṇattā, puna appaṭisandhakabhāvāti,
attho. na naṁ 1- dakkhantīti taṁ tathāgataṁ devā vā manussā vā na dakkhissanti,
apaṇṇattikabhāvaṁ gamissatīti attho.
seyyathāpi bhikkhaveti upamāyampana idaṁ saṁsandanaṁ:- ambarukkho viya
hi tathāgatassa kāyo, rukkhe jātamahāvaṇṭo viya taṁ nissāya pubbe pavattataṇhā.
tasmiṁ vaṇṭe upanibaddhā pañcapakkadvādasapakkāṭṭhārasapakkaparimāṇā ambapiṇḍi
viya taṇhāya sati taṇhāupanibandhanā hutvā āyatiṁ nibbattanakā pañcakkhandhā
dvādasāyatanāni aṭṭhārasa dhātuyo. yathā pana tasmiṁ vaṇṭe chinne sabbāni tāni
ambāni tadanvayāni honti, taṁyeva vaṇṭaṁ anugatāni vaṇṭacchedā chinnāni
yevāti attho, evameva bhavanetti vaṇṭassa anupacchinnattā āyatiṁ uppajjeyyuṁ
pañcakkhandhā dvādasāyatanāni aṭṭhārasa dhātuyo, sabbe te dhammā tadanvayā
honti, bhavanettiṁ anugatā, tāya chinnāya chinnāyevāti attho. yathā pana
tasmimpi rukkhe maṇḍakakaṇṭakavisasamphassaṁ āgamma anupubbena sussitvā mate
"imasmiṁ ṭhāne evarūpo nāma rukkho ahosī"ti vohāramattameva hoti, na taṁ
rukkhaṁ koci passati, evaṁ ariyamaggasamphassaṁ āgamma taṇhāsinehassa pariyādinnattā
anupubbena sussitvā viya bhinne imasmiṁ kāye kāyassa bhedā uddhaṁ
jīvitapariyādānā na taṁ dakkhanti, tathāgatampi devamanussā na dakkhissanti, "evarūpassa
nāma kira satthuno idaṁ sāsanan"ti vohāramattameva bhavissatīti anupādisesa-
nibbānadhātuṁ pāpetvā desanaṁ ṭhapesi.

footnote: 1 ka. na taṁ

page number: 119

[148] evaṁ vutte āyasmā ānandoti evaṁ bhagavatā imasmiṁ
sutte vutte thero ādito paṭṭhāya sabbaṁ suttaṁ samannāharitvā evaṁ buddhabalaṁ
dīpetvā kathitasuttassa bhagavatā nāmaṁ na gahitaṁ, 1- handassa nāmaṁ gaṇhāpessāmīti
cintetvā bhagavantaṁ etadavoca.
tasmātiha tvanti ādīsu ayaṁ atthayojanā:- ānanda yasmā imasmiṁ
dhammapariyāye idhatthopi paratthopi vibhatto, tasmātiha tvaṁ imaṁ dhammapariyāyaṁ
"atthajālan"tipi naṁ dhārehi, yasmā panettha bahū tantidhammā kathitā, tasmā
"dhammajālan"tipi naṁ dhārehi, yasmā ca ettha seṭṭhaṭṭhena brahmaṁ sabbaññutañāṇaṁ
vibhattaṁ, tasmā "brahmajālan"tipi naṁ dhārehi, yasmā ettha dvāsaṭṭhidiṭṭhiyo
vibhattā, tasmā "diṭṭhijālan"tipi naṁ dhārehi, yasmā pana imaṁ dhammapariyāyaṁ sutvā
devaputtamārampi khandhamārampi maccumārampi kilesamārampi sakkā maddituṁ, tasmā
"anuttaro saṅgāmavijayo"tipi naṁ dhārehīti.
idamavoca bhagavāti idaṁ nidānāvasānato pabhūti yāva "anuttaro
saṅgāmavijayotipi naṁ dhārehī"ti sakalaṁ suttantaṁ bhagavā paresaṁ paññāya
alabbhaneyyappatiṭṭhaṁ paramagambhīraṁ sabbaññutañāṇaṁ pakāsento suriyo viya andhakāraṁ
diṭṭhigatamahandhakāraṁ vidhamento avoca.
[149] attamanā te bhikkhūti te bhikkhū attamanā sakamanā, buddhagatāya
pītiyā uddaggacittā hutvāti vuttaṁ hoti. bhagavato bhāsitantī evaṁ
vicitranayadesanāvilāsayuttaṁ idaṁ suttaṁ karavikarutamañjunā kaṇṇasukhena
paṇḍitajanahadayānaṁ amatābhisekasadisena brahmasarena bhāsamānassa bhagavato vacanaṁ. abhinandunti
anumodiṁsu ceva sampaṭicchiṁsu ca. ayaṁ hi abhinandasaddo "abhinandati abhivadatī"ti 2-
ādīsu taṇhāyapi āgato.
"annamevābhinandanti ubhaye devamānusā"ti 3-
ādīsu upagamane.

footnote: 1 chaßēéa.i. na bhagavatā nāmaṁ gahitaṁ. 2 saṁ. khandha. 17/5/12 samādhisutta
footnote: 3 saṁ.sa. 15/43/36 annasutta

page number: 120

"cirappavāsiṁ purisaṁ dūrato sotthimāgataṁ
ñātimittā suhajjā ca abhinandanti āgatan"ti 1-
ādīsu sampaṭicchanepi. "abhinanditvā anumoditvā"ti 2- ādīsu anumodanepi.
svāyamidha anumodanasampaṭicchanesu yujjati. tena vuttaṁ "abhinandunti anumodiṁsu
ceva sampaṭicchiṁsu cā"ti.
subhāsitaṁ sulapitaṁ sādhu sādhūti tādino
anumodanā sirasā sampaṭicchiṁsu bhikkhavoti.
imasmiñca pana veyyākaraṇasminati imasmiṁ niggāthakasutte. niggāthakattā
hi idaṁ "veyyākaraṇan"ti vuttaṁ.
dasasahassīlokadhātūti dasasahassacakkavāḷaparimāṇā lokadhātu. akampitthāti
na suttapariyosāneyeva akampitthāti veditabbā. "bhaññamāne"ti hi vuttaṁ.
tasmā dvāsaṭṭhiyā diṭṭhigatesu viniveṭhetvā desiyamānesu tassa tassa diṭṭhigatassa
pariyosāne pariyosāneti dvāsaṭṭhiyā ṭhānesu akampitthāti veditabbā.
tattha aṭṭhahi kāraṇehi paṭhavīkampo veditabbo:- dhātukkhobhena,
iddhimato ānubhāvena, bodhisattassa gabbhokkantiyā, mātukucchito nikkhamanena,
sambodhipattiyā, dhammacakkappavattanena, āyusaṅkhāravossajjanena 3- parinibbānenāti.
tesaṁ vinicchayaṁ "aṭṭha kho ime ānanda hetū, aṭṭha paccayā mahato bhūmicālassa
pātubhāvāyā"ti 4- evaṁ mahāparinibbāne āgatāya tantiyā vaṇṇanākāleyeva vakkhāma
ayaṁ pana mahāpaṭhavī aparesupi aṭṭhasu ṭhānesu akampittha: mahābhinikkhamane,
bodhimaṇḍūpasaṅkamane, paṁsukūlaggahaṇe, paṁsukūladhovane, kāḷakārāmasutte, gotamakasutte,
vessantarajātake, imasmiṁ brahmajāleti. tattha mahābhinikkhamanabodhimaṇḍūpasaṅkamanesu
vīriyabalena akampittha. paṁsukūlaggahaṇe dvisahassadīpaparivāre cattāro mahādīpe
pahāya pabbajitvā susānaṁ gantvā paṁsukūlaṁ gaṇhantena "dukkaraṁ bhagavatā katan"ti
acchariyavegābhihatā akampittha. paṁsukūladhovanavessantarajātakesu akālakampanena

footnote: 1 khu. dha. 25/219/55 nandiyavatthu 2 ma. mū, 12/205/174 madhupiṇḍikasutta
footnote: 3 i. chaßēéa. āyusaṅkhārossajjanena 4 dī. mahā. 10/171/96 mahāparinibbānasutta

page number: 121

akampittha. kāḷakārāmagotamakasuttesu "ahaṁ sakkhī bhagavā"ti sakkhibhāvena akampittha.
imasmimpana brahmajāle dvāsaṭṭhiyā diṭṭhigatesu vijaṭetvā niggumbaṁ katvā
desiyamānesu sādhukāradānavasena akampitthāti veditabbā.
na kevalañca etesu ṭhānesuyeva paṭhavī akampittha, atha kho tīsu
saṅgahesupi mahāmahindattherassa imaṁ dīpaṁ āgantvā jotivane 1- nisīditvā dhammaṁ
desitadivasepi akampittha. kalyāṇiyavihāre ca piṇaḍapātiyattherassa cetiyaṅgaṇaṁ
sammajjitvā tattheva nisīditvā buddhārammaṇaṁ pītiṁ gahetvā imaṁ suttantaṁ
āraddhassa suttapariyosāne udakapariyantaṁ katvā akampittha. lohapāsādassa
pācīnāmbalaṭṭhikaṭṭhānaṁ 2- nāma ahosi. tattha nisīditvā dīghabhāṇakattherā brahma-
jālasuttaṁ ārabhiṁsu, tesaṁ sajjhāyapariyosānepi udakapariyantameva katvā paṭhavī
akampitthāti.
evaṁ yassānubhāvena akampittha anekaso
medanī suttaseṭṭhassa desitassa sayambhunā.
brahmajālassa tassīdha dhammaṁ atthañca paṇḍitā
sakkaccaṁ uggahetvāna, paṭipajjantu yonisoti.
iti sumaṅgalavilāsiniyā dīghanikāyaṭṭhakathāyaṁ
brahmajālasuttavaṇṇanā niṭṭhitā.
2. sāmaññaphalasutta
rājāmaccakathāvaṇṇanā
[150] evamme sutaṁ .pe. rājagaheti sāmaññaphalasuttaṁ. tatrāyaṁ
anupubbapadavaṇṇanā. 3- rājagaheti evaṁ nāmake nagare. taṁ hi mandhātumahā-
govindādīhi pariggahitattā rājagahanti vuccati. aññepettha pakāre vaṇṇayanti.
kintehi. nāmamattametaṁ tassa nagarassa. tampanetaṁ buddhakāle ca cakkavattikāle ca
nagaraṁ hoti, sesakāle suññaṁ hoti yakkhapariggahitaṁ, tesaṁ vasanavanaṁ 4- hutvā

footnote: 1 ka. jātivane 2 sī. pācīnaṁ 3 chaßēéa.i. apubbapadavaṇṇanā 4 sī. vasantavanaṁ

page number: 122

tiṭṭhati. viharatīti avisesena iriyāpathadibbabrahmāriyavihāresu aññataravihārasamaṅgi-
paridīpanametaṁ. idha pana ṭhānagamananisajjasayanappabhedesu iriyāpathesu aññatarairiyā-
pathasahayogaparidīpanaṁ. tena ṭhitopi gacchantopi nisinnopi sayānopi bhagavā
viharaticceva veditabbo. so hi ekaṁ iriyāpathabādhanaṁ aññena iriyāpathena
vicchinditvā aparipatantaṁ 1- attabhāvaṁ harati pavatteti, tasmā viharatīti vuccati.
jīvakassa komārabhaccassa ambavaneti idamassa yaṁ gocaragāmaṁ
upanissāya viharati, tassa samīpanivāsanaṭṭhānaparidīpanaṁ. 2- tasmā rājagahe viharati
jīvakassa komārabhaccassa ambavaneti rājagahasamīpe jīvakassa komārabhaccassa
ambavane viharatīti evamettha attho veditabbo. samīpatthe hi etaṁ bhummavacanaṁ.
tattha jīvatīti jīvako, kumārena bhatoti komārabhacco. yathāha "kiṁ bhaṇe etaṁ
kākehi samparikiṇṇanti? dārako devāti. jīvati bhaṇeti? jīvati devāti. tenahi
bhaṇe taṁ dārakaṁ amhākaṁ antepuraṁ netvā dhātīnaṁ detha posetunti. tassa jīvatīti
jīvakoti nāmaṁ akaṁsu. kumārena posāpitoti komārabhaccoti nāmaṁ akaṁsū"ti 3-
ayamettha saṅkhepo. vitthārena pana jīvakavatthu khandhake āgatameva. vinicchayakathāpissa
samantapāsādikāya vinayaṭṭhakathāyaṁ vuttā.
ayaṁ pana jīvako ekasmiṁ samaye bhagavato dosābhisannaṁ kāyaṁ virecetvā sīveyyakaṁ
dussayugaṁ datvā vatthānumodanāpariyosāne sotāpattiphale patiṭṭhāya cintesi
"mayā divasassa dvittikkhattuṁ buddhupaṭṭhānaṁ gantabbaṁ, idañca gijjhakūṭaṁ 4-
veḷuvanaṁ atidūre, mayhampana uyyānaṁ ambavanaṁ āsannataraṁ, yannūnāhaṁ ettha
bhagavato vihāraṁ kāreyyan"ti so tasmiṁ ambavane rattiṭṭhānadivāṭṭhānaleṇakuṭi-
maṇḍapādīni sampādetvā bhagavato anucchavikaṁ gandhakuṭiṁ kārāpetvā ambavanaṁ
aṭṭhārasahatthubbedhena tambapaṭavaṇṇena pākārena parikkhipāpetvā buddhappamukhaṁ
bhikkhusaṁghaṁ sacīvarabhattena santappetvā dakkhiṇodakaṁ pātetvā vihāraṁ niyyādesi. 5-
taṁ sandhāya vuttaṁ "jīvakassa komārabhaccassa ambavane"ti.

footnote: 1 sī.,ma. apatantaṁ 2 sī.,ma. samīpe.... 3 vinayu. mahā. 5/328/125 cīvarakkhandhaka
footnote: 4 ayaṁ pāṭho chaßēéa.,sī.,i. potthakesu na dissati. 5 chaßēéa.,i. niyyātesi

page number: 123

aḍḍhateḷasehi bhikkhusatehīti aḍḍhasatena ūnehi terasahi bhikkhusatehi.
rājātiādīsu rājāti attano issariyasampattiyā catūhi saṅgahavatthūhi mahājanaṁ
rañjeti vaḍḍhetīti vā rājā. magadhānaṁ 1- issaroti māgadho. "ajātoeva
rañño sattu bhavissatī"ti nemittakehi niddiṭṭhoti ajātasattu.
tasmiṁ kira kucchigate deviyā evarūpo dohaḷo uppajji "ahovatāhaṁ
rañño dakkhiṇabāhulohitaṁ 2- piveyyan"ti, sā "bhāriye ṭhāne dohaḷo uppanno,
na sakkā kassaci ārocetun"ti taṁ kathetuṁ asakkontī kīsā dubbaṇṇā ahosi.
taṁ rājā pucchi "bhadde tuyhaṁ attabhāvo na pakativaṇṇo, kiṁ kāraṇan"ti? mā
pucchi mahārājāti. bhadde tvaṁ tuyhaṁ 3- ajjhāsayaṁ mayhaṁ akathentī kassa kathessasīti
tathā tathā nibandhitvā kathāpesi. sutvā ca "bāle kiṁ ettha tuyhaṁ bhāriyasaññā
ahosī"ti vejjaṁ pakkosāpetvā suvaṇṇasatthakena bāhuṁ phālāpetvā suvaṇṇasarakena
lohitaṁ gahetvā udakena sambhinditvā pāyesi. nemittakā taṁ sutvā "esa
gabbho rañño sattu bhavissati, iminā rājā haññissatī"ti byākariṁsu. devī
sutvā "mayhaṁ kira kucchito nikkhanto rājānaṁ māressatī"ti gabbhaṁ pātetukāmā
uyyānaṁ gantvā kucchiṁ maddāpesi, gabbho na patati. sā punappunaṁ gantvā
tatheva kāresi. rājā "kimatthaṁ ayaṁ abhiṇhaṁ uyyānaṁ gacchatī"ti parivīmaṁsanto taṁ
kāraṇaṁ sutvā "bhadde tava kucchiyaṁ puttoti vā dhītāti vā na paññāyati,
attano nibbattadārakaṁ evamakāsīti mahāaguṇarāsipi no jambudīpatale āvībhavissati,
mā tvaṁ evaṁ karohī"ti nivāretvā ārakkhaṁ adāsi. sā gabbhavuṭṭhānakāle
`māressāmī"ti 4- cintesi. tadāpi ārakkhamanussā kumāraṁ apanayiṁsu. athāparena
samayena vuḍḍhippattaṁ kumāraṁ deviyā dassesuṁ. sā taṁ disvāva puttasinehaṁ uppā-
desi, tena naṁ māretuṁ nāsakkhi. rājāpi anukkamena puttassa oparajjamadāsi. 5-
athekasmiṁ samaye devadatto rahogato cintesi "sāriputtassa parisā
mahā, moggallānassa parisā mahā, kassapassa parisā ca mahāti evaṁ ime
visuṁvisuṁdhurā, ahampi ekaṁ dhuraṁ nīharāmī"ti. so "na sakkā vinā lābhena

footnote: 1 i. māgadhānaṁ 2 i. dakkhiṇabāhuto lohitaṁ 3 chaßēéa. attano
footnote: 4 i. taṁ māressāmīti. 5 ka. uparajjamadāsi

page number: 124

parisaṁ uppādetuṁ, handāhaṁ lābhaṁ nibbattemī"ti cintetvā khandhake 1- āgatanayena
ajātasattuṁ kumāraṁ iddhipāṭihāriyena pasādetvā sāyaṁ pātaṁ pañcahi rathasatehi
upaṭṭhānaṁ āgacchantaṁ ativissaṭṭhaṁ ñatvā ekadivasaṁ upasaṅkamitvā etadavoca
"pubbe kho kumāra manussā dīghāyukā, etarahi appāyukā, tenahi tvaṁ kumāra
pitaraṁ hantvā rājā hohi, ahaṁ bhagavantaṁ hantvā buddho bhavissāmī"ti kumāraṁ
pitu vadhe uyyojesi. 2-
so "ayyo devadatto mahānubhāvo, etassa aviditaṁ nāma natthī"ti
ūruyā potthaniyaṁ bandhitvā divādivassa bhīto ubbiggo ussaṅkī utrāso
antepuraṁ pavisitvā vuttappakāraṁ vippakāraṁ akāsi. atha naṁ amaccā gahetvā
anuyuñjitvā "kumāro ca hantabbo, devadatto ca sabbe ca bhikkhū hantabbā"ti
sammantayitvā 3- "rañño āṇāvasena karissāmā"ti rañño ārocesuṁ.
rājā ye amaccā māretukāmā ahesuṁ, tesaṁ ṭhānantarāni acchinditvā,
ye na māretukāmā, te uccesu ṭhānesu ṭhapetvā kumāraṁ pucchi "kissa pana tvaṁ
kumāra maṁ māretukāmosī"ti? rajjenamhi deva atthikoti. rājā tassa rajjaṁ ādāsi.
so "mayhaṁ manoratho nipphanno"ti devadattassa ārocesi. tato naṁ so āha
"tvaṁ siṅgālaṁ 4- anto karitvā bheripariyonaddhapuriso viya `sukiccakārimhī'ti
maññasi katipāheneva te pitā tayā kataṁ avamānaṁ cintetvā sayameva rājā
bhavissatī"ti. atha bhante kiṁ karomīti? mūlaghaccaṁ 5- ghātehīti. nanu bhante mayhaṁ
pitā na satthavajjhoti? āhārupacchedena naṁ mārehīti. so pitaraṁ tāpanagehe
pakkhipāpesi. tāpanagehaṁ nāma kammakaraṇatthāya katadhūmagharaṁ. "mama mātaraṁ ṭhapetvā
aññassa daṭṭhuṁ mā dethā"ti āha. devī suvaṇṇasarake bhattaṁ pakkhipitvā
ucchaṅgenādāya pavisati. rājā taṁ bhuñjitvā yāpeti. so "mayhaṁ pitā kathaṁ
yāpetī"ti pucchitvā taṁ pavattiṁ sutvā "mayhaṁ mātu ucchaṅge 6- katvā pavisituṁ
mā dethā"ti āha. tato paṭṭhāya devī moḷiyaṁ pakkhipitvā pavisati. tampi sutvā

footnote: 1 vinayu. cūḷa. 7/339 saṁghabhedakhandhaka ajātasattukumāravatthu 2 chaßēéa. uyyojeti
footnote: 3 ma. mantayiṁsu 4 i. mūsikaṁ 5 ka. mūlacchaṁ, ma. mūlachejjaṁ 6 cha. ucchaṅgaṁ

page number: 125

"moḷiṁ bandhitvā pavisituṁ mā dethā"ti āha. tato suvaṇṇapādukāsu bhattaṁ
ṭhapetvā pidahitvā pādukā āruyha pavisati. rājā tena yāpeti. puna "kathaṁ
yāpetī"ti pucchitvā tamatthaṁ sutvā "pādukā āruyha pavisitumpi mā dethā"ti
āha. tato paṭṭhāya devī gandhodakena nhāyitvā sarīraṁ catumadhurena makkhetvā
pārupitvā pavisati. rājā tassā sarīraṁ lehitvā yāpeti. puna pucchitvā taṁ
pavattiṁ sutvā "ito paṭṭhāya mayhaṁ mātu pavesanaṁ nivārethā"ti āha. devī
dvāramūle ṭhatvā "sāmi bimbisāra etaṁ daharakāle māretuṁ na adāsi, attano
sattuṁ attanāva posesi, idandāni 1- te pacchimadassanaṁ, nāhaṁ ito paṭṭhāya
tumhe passituṁ labhāmi, sace mayhaṁ doso atthi, khamatha devā"ti roditvā
kanditvā nivatti.
tato paṭṭhāya rañño āhāro natthi. rājā maggaphalasukhena caṅkamena
yāpeti. ativiya cassa 2- attabhāvo virocati. so "kathampi 3- me bhaṇe pitā
yāpetī"ti pucchitvā "caṅkamena 4- deva yāpeti, ativiya cassa attabhāvo virocatī"ti
sutvā "caṅkamandānissa hāressāmī"ti cintetvā "mayhaṁ pitu pāde khurena
phāletvā loṇatelena makkhetvā khadiraṅgārehi vītaccitehi pacathā"ti nhāpite
pesesi. rājā te disvā "nūna mayhaṁ putto kenaci saññatto bhavissati, ime
mama massukaraṇatthāyāgatā"ti cintesi. te gantvā vanditvā aṭṭhaṁsu. kasmā
āgatatthāti ca puṭṭhā taṁ sāsanaṁ ārocesuṁ. tumhākaṁ rañño manaṁ karothāti ca
vuttā nisīda devāti vatvā ca rājānaṁ vanditvā "deva mayaṁ rañño āṇaṁ
karoma, mā amhākaṁ kujjhittha, nayidaṁ tumhādisānaṁ dhammarājūnaṁ anucchavikan"ti
vatvā vāmahatthena gopphake gahetvā dakkhiṇahatthena khuraṁ gahetvā pādatalāni
phāletvā loṇatelena makkhetvā khadiraṅgārehi vītaccitehi paciṁsu. rājā kira pubbe
cetiyaṅgaṇe saupāhano agamāsi, nisajjatthāya 5- paññattakaṭasārakañca adhotehi
pādehi akkami, tassāyaṁ nissandoti vadanti. rañño balavavedanā uppannā.

footnote: 1 chaßēéa. idaṁ pana dāni 2 chaßēéa. ativiyassa 3 chaßēéa.i. kathaṁ me
footnote: 4 ma. caṅkameneva 5 chaßēéa. nisajjanatthāya

page number: 126

so "aho buddho, aho dhammo, aho saṁgho"ti anussarantoyeva cetiyaṅgaṇe
khittamālā viya milāyitvā cātummahārājikadevaloke vessavaṇassa paricārako
janavasabho 1- nāma yakkho hutvā nibbatti.
tandivasameva ca ajātasattussa putto jāto, puttassa jātabhāvañca pitu
matabhāvañca nivedetuṁ dve lekhā ekakkhaṇeyeva āgatā. amaccā "paṭhamaṁ puttassa
jātabhāvaṁ ārocessāmā"ti taṁ lekhaṁ rañño hatthe ṭhapesuṁ. rañño taṁkhaṇaññeva
puttasineho uppajjitvā sakalasarīraṁ khobhetvā aṭṭhimiñjaṁ āhacca aṭṭhāsi. tasmiṁ
khaṇe pitu guṇaṁ aññāsi "mayi jātepi mayhaṁ pitu evameva sineho uppanno"ti
so "gacchatha bhaṇe, mayhaṁ pitaraṁ vissajjethā"ti āha. kiṁ vissajjāpetha 2-
devāti itaraṁ lekhaṁ hatthe ṭhapayiṁsu. 3-
so tampavattiṁ sutvā rodamāno mātu samīpaṁ gantvā "ahosi nukho
amma mayhaṁ pitu mayi jāte sineho"ti. sā āha `bālaputta kiṁ vadesi, tava
daharakāle aṅguliyā piḷakā uṭṭhahi, atha taṁ rodamānaṁ saññāpetuṁ asakkontā taṁ
gahetvā vinicchayaṭṭhāne nisinnassa tava pitu santikaṁ agamaṁsu. pitā te aṅguliṁ mukhe
ṭhapesi, piḷakā mukheyeva bhijji. atha kho 4- pitā tava sinehena taṁ lohitamissakaṁ
pubbaṁ anuṭṭhahitvāva 5- ajjhohari. evarūpo te pitu sineho"ti. so roditvā
paridevitvā pitu sarīrakiccaṁ akāsi.
devadattopi ajātasattuṁ upasaṅkamitvā "purise mahārāja āṇāpehi,
ye samaṇaṁ gotamaṁ jīvitā voropessantī"ti vatvā tena dinne purise pesetvā
sayaṁ gijjhakūṭaṁ āruyha yantena silaṁ pavijjhitvā nāḷāgirihatthiṁ muñcāpetvāpi
kenaci upāyena bhagavantaṁ māretuṁ asakkonto parihīnalābhasakkāro pañca vatthūni
yācitvā tāni alabhamāno "tehi janaṁ saññāpessāmī"ti saṁghabhedaṁ katvā
sāriputtamoggallānesu parisaṁ ādāya pakkamantesu uṇhaṁ lohitaṁ mukhena chaḍḍetvā
nava māse gilānamañce nipajjitvā vippaṭisārajāto "kuhiṁ etarahi satthā vasatī"ti

footnote: 1 i. javanasabho 2 sī. vissajjāpesi 3 ka. dassesuṁ
footnote: 4 ka. atha te 5 chaßēéa. aniṭṭhubhitvā, ma. aniṭṭhubhitvā

page number: 127

pucchitvā "jetavane"ti vutte "mañcakena maṁ haritvā satthāraṁ dassethā"ti vatvā
āhariyamāno bhagavato dassanārahassa kammassa akatattā jetavane pokkharaṇīsamīpeyeva
dvedhā bhinnaṁ paṭhaviṁ pavisitvā mahānarake 1- patiṭṭhitoti. ayamettha saṅkhepo,
vitthārakathānayo khandhake 2- āgato. khandhake āgatattā pana sabbaṁ na
vuttanti. evaṁ jātoyeva 3- rañño sattu bhavissatīti nemittakehi niddiṭṭhoti
ajātasattu.
vedehiputtoti ayaṁ kosalarañño dhītāya putto, na videharañño.
vedehīti pana paṇḍitādhivacametaṁ. yathāha "vedehikā gahapatānī, 4- ayyo ānando
vedehamunī"ti. tatrāyaṁ vacanattho. vidanti etenāti vedo, ñāṇassetaṁ adhivacanaṁ.
vedena īhati ghaṭati vāyamatīti vedehī, vedehiyā putto vedehīputto.
tadahūti tasmiṁ ahu, tasmiṁ divaseti attho. upavasanti etthāti
uposatho, upavasantīti sīlena vā anasanena 5- vā upetā hutvā upavutthā
vasantīti attho. ayampanettha atthuddhāro:- "āyāmāvuso kappina uposathaṁ
gamissāmā"ti 6- ādīsu hi pātimokkhuddeso uposatho. "evaṁ aṭṭhaṅgasamannāgato
kho visākhe uposatho upavuttho"ti 7- ādīsu sīlaṁ. "suddhassa ve sadā phaggu,
suddhassuposatho sadā"ti 8- ādīsu upavāso. "uposatho nāma nāgarājāti 9- ādīsu
paññatti. "na bhikkhave tadahuposathe sabhikkhukā āvāsā"ti 10- ādīsu upavasitabbadivaso.
idhāpi so eva adhippeto. so panesa aṭṭhamīcātuddasīpaṇraṇasībhedena tividho.
tasmā sesadvayanivāraṇatthaṁ "paṇṇarase"ti vuttaṁ. teneva vuttaṁ "upavasanti
etthāti uposatho"ti.
komudiyāti kumudavatiyā. tadā kira kumudāni supupphitāni honti, tāni
ettha santīti komudi. cātumāsiniyāti cātumāsiyā, sā hi catunnaṁ māsānaṁ

footnote: 1 chaßēéa., mahāniraye 2 vinayu. cūḷa. 7/340-343/128-136 saṁghabhedakakkhandhaka
footnote: 3 chaßēéa. ajātoyeva 4 maßēáū. 12/226/190 kakacūpamasutta 5 ka. anussukena
footnote: 6 suttanta. gavesitabbamidaṁ 7 aṅ. aṭṭhaka. 23/133/261 visākhāsutta

8 maßēáū. 12/79/52 vatthūpamasutta 9 dī. mahā. 10/271/170 mahāsudassanasutta
10 vinayu. mahā. 4/181/198 uposathakkhandhaka

page number: 128

pariyosānabhūtāti cātumāsī. idha pana cātumāsinīti vuccati. māsapuññatāya
utupuṇṇatāya saṁvaccharapuṇṇatāya puṇṇā sampuṇṇāti puṇṇā. "mā"iti cando
vuccati, so ettha puṇṇoti puṇṇamā. evaṁ puṇṇāya puṇṇamāyāti imasmiṁ
padadvaye ca attho veditabbo.
rājāmaccaparivutoti evarūpāya rajataghaṭaviniggatāhi khīradhārāhi dhoviya-
mānadisābhāgāya viya rajatavimānaniccharitehi 1- muttāvalisumanakusumadāmasetadukūlakumuda-
visarehi samparikiṇṇāya viya ca caturupakkilesavimuttapuṇṇacandappabhāsamudayobhāsitāya
rattiyā rājāmaccehi parivutoti attho. uparipāsādavaragatoti pāsādavarassa upari
gato. mahārahe samussitasetacchatte kañcanāsane 2- nisinno hoti. kasmā nisinno?
niddāvinodanatthaṁ. ayaṁ hi rājā pitari upakkantadivasato paṭṭhāya "niddaṁ okkamis-
sāmī"ti nimmilitamattesuyeva 3- akkhīsu sattisatābbhāhato viya phandamānoyeva 4-
pabujjhi. 5- "kimetan"ti ca vutte "na kiñcī"ti vadati. tenassa amanāpā niddā, iti
niddāvinodanatthaṁ nisinno. apica tasmiṁ divase nakkhattaṁ saṁghuṭṭhaṁ hoti, sabba nagaraṁ
susittasammaṭṭhaṁ 6- vippakiṇṇavālukaṁ pañcavaṇṇakusumalājapuṇṇaghaṭapaṭimaṇḍitagharadvāraṁ
samussitadhajapaṭākavicitrasamujjalitadīpamālālaṅkatasabbadisābhāgaṁ vīthisabhāgena racchāsabhāgena
nakkhattakīḷaṁ anubhavamānena mahājanena samākiṇṇaṁ 7- hoti. iti nakkhattadivasatāyapi
nisinnoti vadanti. evañca 8- vatvāpi "rājakulassa nāma sadāpi nakkhattameva,
niddāvinodanatthaṁyeva panesa nisinno"ti sanniṭṭhānaṁ kataṁ.
udānaṁ udānesīti udāharaṁ 9- udāhari. yathā hi yaṁ telaṁ mānaṁ
gahetuṁ na sakkoti, vissanditvā gacchati, taṁ "avaseko"ti vuccati. yañca jalaṁ
taḷākaṁ gahetuṁ na sakkoti, ajjhottharitvā gacchati, taṁ "ogho"ti vuccati,
evameva yaṁ pītivacanaṁ hadayaṁ gahetuṁ na sakkoti, adhikaṁ hutvā anto asaṇṭhahitvā
bahi nikkhamati, taṁ "udānan"ti vuccati, evarūpaṁ pītimayaṁ vacanaṁ nicchāresīti attho.

footnote: 1 ka. rajatavimānaviccharitehi, ma. i....viccutehi, 2 ka. kāñcanāsane
footnote: 3 chaßēéa., i. nimīlitamattesu, 4 chaßēéa., i. kanudamāno 5 i. (bhayāva) pabujjhati
footnote: 6 chaßēéa. sittasammaṭṭhaṁ, ma. susammaṭṭhaṁ 7 ka. samabhikiṇṇaṁ 8 chaßēéa.,i. evaṁ pana

9 chaßēéa., i. udāhāraṁ

page number: 129

dosināti dosāpagatā, abbhā mahikā dhūmorajo 1- rāhūti imehi
pañcahi 2- upakkilesehi virahitāti vuttaṁ hoti. tasmā 3- ramaṇīyātiādīni pañca
thomanavacanāni. sā hi mahājanassa manaṁ ramayatīti ramaṇīyā. vuttadosavimuttāya
candappabhāya obhāsitattā ativiya surūpāti abhirūpā. dassituṁ 4- yuttāti dassanīyā.
cittaṁ pasādetīti pāsādikā. divasamāsādīnaṁ lakkhaṇaṁ bhavituṁ yuttāti lakkhaññā.
kaṁ nu khvajjāti kaṁ nu kho ajja. samaṇaṁ vā brāhmaṇaṁ vāti
samitapāpatāya samaṇaṁ, bāhitapāpatāya brāhmaṇaṁ. yanno payirupāsatoti vacanabyattayo 5-
esa, yaṁ amhākaṁ pañhāpucchanavasena payirupāsantānaṁ madhuradhammaṁ sutvā cittaṁ
pasīdeyyāti attho. iti rājā iminā sabbenapi vacanena obhāsanimittakammaṁ
akāsi. kassa akāsīti? jīvakassa. kimatthaṁ? bhagavato dassanatthaṁ. kiṁ bhagavantaṁ sayaṁ
dassanāya upagantuṁ na sakkotīti? āma na sakkoti. kasmā? mahāparādhatāya.
tena hi bhagavato upaṭṭhāko ariyasāvako attano pitā mārito,
devadatto ca tameva nissāya bhagavato bahuṁ anatthamakāsi, iti mahāparādho eva 6-
tāya mahāparādhatāya sayaṁ gantuṁ na sakkoti. jīvako pana bhagavato upaṭṭhāko
"tassa piṭṭhicchāyāya bhagavantaṁ passissāmī"ti obhāsanimittakammaṁ akāsi. kiṁ jīvako
pana "mayhaṁ idaṁ obhāsanimittakamman"ti jānātīti? āma jānāti. atha kasmā
tuṇhī ahosīti? vikkhepapacchedanatthaṁ.
tasmiṁ 7- hi parisati channaṁ satthārānaṁ upaṭṭhākā bahū sannipatitā,
te asikkhitānaṁ payirupāsanena sayaṁpi asikkhitāva. te mayi bhagavato guṇakathaṁ āraddhe
antarantarā uṭṭhāyuṭṭhāya attano satthārānaṁ guṇaṁ kathayissanti, evaṁ 8- me satthu
guṇakathā pariyosānaṁ na gamissati. rājā pana imesaṁ kulupake upasaṅkamitvā
gahitāsārattā 9- tesaṁ guṇakathāya anattamano hutvā maṁ paṭipucchissati, athāhaṁ
nibbikkhepaṁ satthu guṇaṁ 10- kathetvā rājānaṁ satthu santikaṁ gahetvā gamissāmīti
jānantova vikkhepapacchedanatthaṁ tuṇhī ahosīti.

footnote: 1 ka. mahiyā dhūmarajo 2 ka. catūhi 3 ka. tassā 4 sī., i. dakkhituṁ
footnote: 5 ka. vacanabyattayogo 6 chaßēéa.. i. esa 7 chaßēéa. tassaṁ, i. tassa
footnote: 8 ka. kathayissantīti evaṁ, chaßēéa. kathessanti, evaṁ, i. guṇakathaṁ kathensanti

9 chaßēéa. gahitāsāratāya 10 i. guṇe

page number: 130

tepi amaccā evaṁ cintesuṁ "ajja rājā pañcahi padehi rattiṁ
thometi, addhā kañci samaṇaṁ vā brāhmaṇaṁ vā upasaṅkamitvā pañhaṁ pucchitvā
dhammaṁ sotukāmo, yassa cesa dhammaṁ sutvā pasīdissati, tassa ca mahantaṁ sakkāraṁ
karissati. yassa pana kulupakasamaṇo 1- rājakulupako hoti, bhaddaṁ tassā"ti.
[151] te evaṁ cintetvā "ahaṁ attano kulupakasamaṇassa vaṇṇaṁ vatvā
rājānaṁ gahetvā gamissāmi, ahaṁ gamissāmī"ti attano attano kulupakānaṁ vaṇṇaṁ
kathetuṁ āraddhā. tenāha "evaṁ vutte aññataro rājāmaccoti ādi. tattha
pūraṇoti tassa satthupaṭiññassa nāmaṁ. kassapoti gottaṁ. so kira aññatarassa
kulassa ekūnadāsasataṁ pūrayamāno jāto, tenassa "pūraṇo"ti nāmaṁ akaṁsu.
maṅgaladāsattā cassa "dukkaṭan"ti 2- vattā 3- natthi, "akataṁ vā na katan"ti. so
kira "kimahaṁ ettha vasāmī"ti palāyi. athassa corā vatthāni acchindiṁsu, so
paṇṇena vā tiṇena vā paṭicchādetuṁpi ajānanto jātarūpeneva ekaṁ gāmaṁ
pāvisi. manussā naṁ disvā "ayaṁ samaṇo arahā appiccho, natthi iminā
sadiso"ti pūvabhattādīni gahetvā upasaṅkamanti. so "mayhaṁ sāṭakaṁ anivatthabhāvena
idaṁ uppannan"ti tato paṭṭhāya sāṭakaṁ labhitvāpi na nivāsesi, tadeva pabbajjaṁ
aggahesi. tassa santike aññepi aññepīti pañcasatā manussā anupabbajiṁsu. 4- taṁ
sandhāyāha "pūraṇo kassapo"ti.
pabbajitasamūhasaṅkhāto saṁgho assa atthīti saṁghī. sveva gaṇo assa
atthīti gaṇī. ācārasikkhāpanavasena tassa gaṇassa ācariyoti gaṇācariyo. Ñātoti
paññāto pākaṭo. "appiccho santuṭṭho, appicchatāya vatthaṁpi na nivāsesī"ti 5-
evaṁ samuggato yaso assa atthīti yasassī. titthakaroti laddhikaro. sādhusammatoti
ayaṁ sādhu sundaro sappurisoti evaṁ sammato. bahujanassāti assutavato andhabāla-
puthujjanassa. pabbajitato paṭṭhāya atikkantā bahū rattiyo jānātīti rattaññū.
ciraṁ pabbajitassa assāti cirapabbajito, acirapabbajitassa hi kathā okappanīyā na

footnote: 1 chaßēéa., i. kulūpako evamuparipi 2 ka., ma. sukataṁ dukukaṭanti 3 ka. vadantā
footnote: 4 chaßēéa., i. pabbajiṁsu 5 chaßēéa., i. nivāsetīti

page number: 131

hoti. tenāha "cirapabbajito"ti. addhagatoti addhānaṁ gato, dve tayo
rājaparivaṭṭe atītoti adhippāyo. vayoanuppattoti pacchimavayaṁ anuppatto. idaṁ
ubhayampi "daharassa kathā okappanīyā na hotī"ti etaṁ 1- sandhāya vuttaṁ.
tuṇhī ahosīti suvaṇṇavaṇṇaṁ madhurarasaṁ ambapakkaṁ khāditukāmo puriso
āharitvā hatthe ṭhapitaṁ kājarapakkaṁ disvā viya jhānābhiññādiguṇayuttaṁ
tilakkhaṇabbhāhataṁ madhuradhammakathaṁ sotukāmo pubbe pūraṇassa dassanenāpi anattamano
idāni guṇakathāya suṭṭhutaraṁ anattamano hutvā tuṇhī ahosi. anattamano samānopi
pana "sacāhaṁ etaṁ tajjetvā gīvāyaṁ gahetvā nīharāpessāmi, `yo yo kathesi, taṁ
taṁ rājā evaṁ karotī'ti bhīto aññopi koci kiñci na kathessatī"ti amanāpaṁpi
taṁ kathaṁ adhivāsetvā tuṇhīeva ahosi.
[152] athañño "ahaṁ attano kulupakassa vaṇṇaṁ kathessāmī"ti
cintetvā vattuṁ āraddho. tena vuttaṁ "aññataropi kho"ti ādi. taṁ sabbaṁ
vuttanayeneva veditabbaṁ. ettha pana makkhalīti tassa nāmaṁ. gosālāya jātattā
gosāloti dutiyaṁ nāmaṁ. taṁ kira sakaddamāya bhūmiyā telaghaṭaṁ gahetvā gacchantaṁ
"tāta mā khalī"ti sāmiko āha. so pamādena khalitvā patitvā 2- sāmikassa
bhayena palāyituṁ āraddho. sāmiko upadhāvitvā dussakaṇṇaṁ 3- aggahesi, so sāṭakaṁ
chaḍḍetvā acelako hutvā palāyi. sesaṁ pūraṇasadisameva.
[153] ajitoti tassa nāmaṁ. kesakambalaṁ dhāretīti kesakambalo.
iti 4- nāmadvayaṁ saṁsandetvā "ajito kesakambalo"ti vuccati. tattha kesakambalo
nāma manussakesehi katakambalo. tato paṭikiṭṭhataraṁ vatthaṁ nāma natthi. yathāha:
"seyyathāpi bhikkhave yāni kānici tantāvutāni vatthāni, 5- kesakambalo tesaṁ
paṭikiṭṭho 6- akkhāyati. kesakambalo bhikkhave sīte sīto, uṇhe uṇho, appaggho
ca dubbaṇṇo duggandho dukkhasamphasso"ti

footnote: 1 ma. taṁ, sī. etanti pāṭho na dissati 2 sī. potthake padamidaṁ na dissati.
footnote: 3 chaßēéa. dussakaṇṇe, i. dasākaṇṇe 4 ka. iminā. suttanta. 12/138 kesakambalasutta
footnote: 5 chaßēéa., i. tantāvutānaṁ vatthānaṁ 6 ka. paṭikiṭṭhataro

page number: 132

[154] pakudhoti tassa nāmaṁ. kaccāyanoti gottaṁ. iti nāma gottaṁ
saṁsanditvā "pakudho kaccāyano"ti vuccati. sītodakapaṭikkhittako 1- esa, vaccaṁ
katvāpi udakakiccaṁ na karoti, uṇhodakaṁ vā kañjikaṁ vā labhitvā karoti, nadiṁ
vā maggodakaṁ vā atikkamma "sīlaṁ me bhinnan"ti vālikāthūpaṁ katvā sīlaṁ
adhiṭṭhāya gacchati. evarūpo nissirikaladdhiko esa.
[155] sañjayoti tassa nāmaṁ. velaṭṭhassa puttoti velaṭṭhaputto.
[156] amhākaṁ gaṇṭhanakileso palibundhanakileso 2- natthi, kilesa-
gaṇṭharahitā 3- mayanti evaṁvāditāya laddhanāmavasena nigaṇṭho. nāṭassa puttoti
nāṭaputto.
komārabhaccajīvakakathāvaṇṇanā
[157] athakho rājāti rājā kira tesaṁ vacanaṁ sutvā cintesi "ahaṁ
yassa yassa vacanaṁ na sotukāmo, so so evaṁ 4- kathesi. yassa panamhi vacanaṁ
sotukāmo, esa 5- nāgavasaṁ pivitvā ṭhito supaṇṇo viya tuṇhībhūto, anattho vata
me"ti. athassetadahosi "jīvako upasantassa buddhassa bhagavato upaṭṭhāko, sayaṁpi
upasanto, tasmā vattasampanno bhikkhu viya tuṇhībhūto nisinno, na esa mayi
akathente kathessati, hatthimhi kho pana maddante hatthisseva pādo gahetabbo"ti
tena saddhiṁ sayaṁ mantetumāraddho. tena vuttaṁ "athakho rājā"ti. tattha kiṁ
tuṇhīti kena kāraṇena tuṇhī. imesaṁ amaccānaṁ attano kulupakasamaṇassa vaṇṇaṁ
kathentānaṁ mukhaṁ nappahoti. kiṁ yathā etesaṁ, evaṁ tava kulupakasamaṇo natthi, kiṁ
tvaṁ daliddo, na te mama pitarā issariyaṁ dinnaṁ, udāhu assaddhoti pucchati.
tato jīvakassa etadahosi "ayaṁ rājā maṁ kulupakasamaṇassa guṇaṁ
kathāpeti, nadāni me tuṇhībhāvassa kālo, yathā kho panime rājānaṁ vanditvā
nisināva attano kulupakasamaṇānaṁ guṇe kathayiṁsu, na mayhaṁ evaṁ satthu guṇe kathetuṁ
yuttan"ti uṭṭhāyāsanā bhagavato vihārābhimukho pañcapatiṭṭhitena vanditvā dasanakha-
samodhānasamujjalaṁ añjaliṁ sirasi paggahetvā "mahārāja mā maṁ evaṁ cintayittha `ayaṁ

footnote: 1 ka....paṭikkhitto 2 ka. palibuddhanakileso 3 sī., ma. kilesagaṇṭhirahitā
footnote: 4 chaßēéa. eva 5 ka. so esa

page number: 133

yaṁ vā taṁ vā samaṇaṁ upasaṅkamatī'ti 1- mama satthuno hi mātukucchiokkamane
mātukucchito nikkhamane mahābhinikkhamane sambodhiyaṁ dhammacakkappavattane ca dasasahassī-
lokadhātu kampittha, evaṁ yamakapāṭihāriyaṁ akāsi, evaṁ devorohaṇaṁ, ahaṁ 2- mayhaṁ 3-
satthuno guṇe kathayissāmi, ekaggacitto suṇa mahārājā"ti vatvā "ayaṁ deva
bhagavā arahaṁ sammāsambuddho"ti ādimāha.
tattha taṁ kho panāti itthambhūtākhyānatthe upayogavacanaṁ, tassa kho
pana bhagavatoti attho. kalyāṇoti kalyāṇaguṇasamannāgato, seṭṭhoti vuttaṁ hoti.
kittisaddoti kittiyeva, thutighoso vā. abbhuggatoti sadevakaṁ lokaṁ ajjhottharitvā
uggato, kinti? itipi so bhagavā arahaṁ sammāsambuddho .pe. bhagavāti.
tatrāyaṁ padasambandho:- so bhagavā itipi arahaṁ, itipi sammā-
sambuddho .pe. itipi bhagavāti, iminā ca iminā ca kāraṇenāti vuttaṁ hoti.
tattha ārakattā, arīnaṁ, ārānañca hatattā paccayādīnañca arahattā pāpakaraṇe
rahābhāvāti imehi tāva kāraṇehi so bhagavā arahanti veditabboti ādinā nayena
mātikaṁ nikkhipitvā sabbāneva cetāni padāni visuddhimagge 4- buddhānussati-
niddese vitthāritānīti. tato nesaṁ vitthāro gahetabbo.
jīvako pana ekamekassa padassa atthaṁ niṭṭhāpetvā "evaṁ mahārāja
arahaṁ mayhaṁ satthā, evaṁ samamāsambuddho .pe. evaṁ bhagavā"ti vatvā "taṁ
devo bhagavantaṁ payirupāsatu, appeva nāma devassa bhagavantaṁ payirupāsato cittaṁ
pasīdeyyā"ti āha. ettha ca taṁ devo payirupāsatūti vadanto "mahārāja
tumhādisānaṁ hi satenapi sahassenapi satasahassenapi puṭṭhassa mayhaṁ satthuno
sabbesaṁ cittaṁ gahetvā kathetuṁ thāmo ca balaṁ atthi, vissaṭṭho 5- upasaṅkamitvā
puccheyyāsi mahārājā"ti āha.
[158] raññopi bhagavato guṇakathaṁ suṇantassa sakalasarīraṁ pañcavaṇṇāya
pītiyā nirantaraṁ phuṭṭhaṁ ahosi. so taṁ khaṇaññeva gantukāmo hutvā "imāya kho

footnote: 1 ka. upasaṅkamīti 2 sī.,i ayaṁ na dissati 3 chaßēéa. ayaṁ na dissati
footnote: 4 visuddhi. 1/253 chānussatiniddesa. 5 chaßēéa. vissatthaṁ

page number: 134

pana velāya mayhaṁ dasabalassa santikaṁ gacchato na añño koci khippaṁ yānāni
yojetuṁ sakkhissati aññatra jīvakā"ti cintetvā "tenahi samma jīvaka hatthiyānāni
kappāpehī"ti āha.
tattha tenahīti uyyojanatthe nipāto, gaccha samma jīvakāti vuttaṁ
hoti. hatthiyānānīti anekesu assarathādīsu yānesu vijjamānesupi hatthiyānaṁ
uttamaṁ, uttamassa santikaṁ uttamayāneneva gantabbanti ca, assayānarathayānāni hi
sasaddāni, dūratova tesaṁ saddo suyyati, hatthiyānassa padānupadaṁ gacchantāpi
saddaṁ na suṇanti, nibbutassa kho pana bhagavato santike nibbuteheva yānehi
gantabbanti ca cintayitvā "hatthiyānānī"ti āha.
pañcamattāni hatthinikāsatānīti pañca kareṇusatāni. kappāpetvāti
ārohanasajjanaṁ 1- kāretvā. ārohaṇīyanti ārohaṇayoggaṁ, upaguyhanti attho.
kimpanesa raññā vuttaṁ akāsi, avuttanti? avuttaṁ. kasmā? paṇḍitatāya. evaṁ
kirassa ahosi:- rājā "imāya velāya gacchāmī"ti vadati, rājāno ca nāma
bahupaccatthikā. sace antarāmagge koci antarāyo hoti, mamampi garahissanti
"jīvakopi 2- `rājā me kathaṁ gaṇhātī'ti akālepi rājānaṁ gahetvā nikkhamatī"ti
bhagavantampi garahissanti "samaṇo gotamo `mayhaṁ kathā vattatī'ti kālaṁ
asallakkhetvā dhammaṁ kathetī"ti. tasmā yathā neva mayhaṁ, na bhagavato garahā
uppajjati, rañño ca rakkhā susaṁvihitā hoti, tathā karissāmīti.
tato "itthiyo nissāya purisānaṁ bhayaṁ nāma natthi, sukhaṁ itthīparivuto
gamissatī"ti pañca hatthinikāsatāni kappāpetvā pañca itthīsatāni purisavesaṁ
gāhāpetvā "asitomarahatthā rājānaṁ parivāreyyāthā"ti vatvā puna cintesi
"imassa rañño imasmiṁ attabhāve maggaphalānaṁ upanissayo natthi, buddhā ca nāma
upanissayaṁ disvāva dhammaṁ kathenti. handāhaṁ mahājanaṁ sannipātāpemi, evaṁ hi sati
satthā kassacideva upanissayena dhammaṁ desessati, sā mahājanassa upakārāya
bhavissatī"ti. so tattha tattha sāsanaṁ pesesi, bheriñcārāpesi "ajja rājā

footnote: 1 ka., sī., i. ārohanasajjāni 2 chaßēéa., i. pi saddo na dissati

page number: 135

bhagavato santikaṁ gacchati, sabbe attano vibhavānurūpena rañño ārakkhaṁ
gaṇhantū"ti.
tato mahājanopi cintesi "rājā kira bhagavato dassanatthaṁ 1- gacchati,
kīdisī vata bho bhagavato dhammadesanā bhavissati, kiṁ no nakkhattakīḷāya, tattheva
gamissāmā"ti. sabbe gandhapupphādīni 2- gahetvā rañño āgamanaṁ ākaṅkhamānā
magge aṭṭhaṁsu. jīvakopi rañño paṭivedesi "kappitāni kho te deva hatthiyānāni,
yassadāni kālaṁ maññasī"ti. tattha yassadāni kālaṁ maññasīti upacāravacanametaṁ.
idaṁ vuttaṁ hoti "yaṁ tayā āṇattaṁ, taṁ mayā kataṁ, idāni yassa tvaṁ gamanassa
vā agamanassa vā kālaṁ maññasi, tadeva attano ruciyā karohī"ti.
[159] paccekā itthiyoti pāṭiyekkā 3- itthiyo, ekekissā hatthiniyā
ekekaṁ hatthinti vuttaṁ hoti. ukkāsu dhāriyamānāsūti daṇḍadīpikāsu dhāriyamānāsu.
mahaccarājānubhāvenāti 4- mahatā ca rājānubhāvena. mahaccātipi pāli, mahatiyāti
attho, liṅgapariyāyo 5- esa. rājānubhāvo vuccati rājiddhi. kā panassa rājiddhīti?
tiyojanasatānaṁ dvinnaṁ mahāraṭṭhānaṁ issariyasiri. tassa hi "asukadivasaṁ rājā
tathāgataṁ upasaṅkamissatī"ti paṭhamataraṁ saṁvidahaṇe asatipi taṁkhaṇaññeva pañca itthīsatāni
purisavesaṁ gahetvā paṭimukkaveṭhanāni aṁse āsattakhaggāni maṇidaṇḍatomare gahetvā
nikkhamiṁsu, yaṁ sandhāya vuttaṁ "paccekā itthiyo āropetvā"ti.
aparāpi soḷasasahassakhattiyanāṭakitthiyo rājānaṁ parivāresuṁ. tāsaṁ
pariyante khujjavāmanakirātādayo, tāsaṁ pariyante antepurapālakā vissāsikapurisā,
tesaṁ pariyante vicitravesavilāsino saṭṭhisahassamattā mahāmattā, tesaṁ pariyante
vividhālaṅkārapaṭimaṇḍitā nānappakārā āvudhahatthā vijjādharataruṇā viya navutisahassa-
mattā raṭṭhiyaputtā, tesaṁ pariyante satagghanikāni 6- nivāsetvā pañcasatagghanikāni
ekaṁsaṁ katvā sunhātā suvilittā kañcanamālādinānābharaṇasobhitā 7- dasasahassamattā

footnote: 1 sī., chaßēéa. satthudassanatthaṁ 2 sī., chaßēéa., i. ganadhamālādīni
footnote: 3 ka. paṭiekā, sī. pāṭiekkā 4 chaßēéa. mahañca....
footnote: 5 chaßēéa. liṅgavipariyāso 6 sī. satasahassagghanikāni

7 ka. kāñcanamālā....

page number: 136

brāhmaṇā dakkhiṇahatthaṁ ussāpetvā jayasaddaṁ ghosentā 1- gacchanti, tesaṁ
pariyante pañcaṅgikāni turiyāni. 2- tesaṁ pariyante dhanupantī parikkhepo, tassa
pariyante hatthighaṭā, hatthīnaṁ pariyante gīvāya gīvaṁ paharamānā assapantī,
assapariyante aññamaññaṁ saṁghaṭṭanarathā, rathapariyante bāhāya bāhaṁ paharamānā
yodhā, tesaṁ pariyante attano attano anurūpāya ābharaṇasampattiyā virocamānā
aṭṭhārasa seniyo. 3- iti yathāpariyante ṭhatvā khitto saro rājānaṁ na pāpuṇāti,
evaṁ jīvako komārabhacco rañño parisaṁ saṁvidahitvā attanā rañño avidūrena
gacchati "sace koci upaddavo hoti, sabbapaṭhamaṁ 4- rañño jīvitadānaṁ dassāmī"ti.
ukkānaṁ pana ettakāni satāni vā sahassāni vāti paricchedo natthīti. evarūpaṁ 5-
rājiddhiṁ sandhāya vuttaṁ "mahaccarājānubhāvena, 6- yena jīvakassa komārabhaccassa
ambavanaṁ, tena pāyāsī"ti.
ahudeva bhayanti ettha cittutrāsabhayaṁ ñāṇabhayaṁ ārammaṇabhayaṁ
ottappabhayanti catubbidhaṁ bhayaṁ, tattha "jātiṁ paṭicca bhayaṁ bhayānakanti 7- ādinā
nayena vuttaṁ cittutrāsabhayaṁ nāma. "tepi tathāgatassa dhammadesanaṁ sutvā yebhuyyena
bhayaṁ saṁvegaṁ santāsaṁ āpajjantī"ti 8- evamāgataṁ ñāṇabhayaṁ nāma. "etaṁ nūna taṁ
bhayabheravaṁ āgacchatī"ti 9- ettha vuttaṁ ārammaṇabhayaṁ nāma.
"bhīruṁ pasaṁsanti na hi tattha sūraṁ
bhayā hi santo na karonti pāpan"ti 10-
idaṁ ottappabhayaṁ nāma. tesu idha cittutrāsabhayaṁ, ahu ahosīti attho.
chambhitattanti chambhitabhāvo, sakalasarīracalananti attho. lomahaṁsoti lomahaṁsanaṁ,
uddhaṁ ṭhitalomatāti attho. so panāyaṁ lomahaṁso dhammassavanādīsu pītiuppatti-
kāle pītiyāpi hoti, bhīrukajātikānaṁ sampahārapisācādidassanesu bhayenāpi.
idha bhayalomahaṁso veditabbo.

footnote: 1 ma. ghosantā 2 chaßēéa. tūriyāni 3 sī. seṇiyo 4 ma. paṭhmataraṁ
footnote: 5 chaßēéa. evarūpī 6 chaßēéa. mahañca...., katthaci mahaccā 7 abhi. vi. 35/921/448
footnote: 8 saṁ. khandha. 17/78/70 sīhasutta, aṅ. catukka 21/33/38 sīhasutta

9 maßēáū. 12/49/28 bhayabheravasutta. 10 saṁ. sa. 15/33/25 sādhusutta

page number: 137

kasmā panesa bhītoti? andhakārenāti eke vadanti. rājagahe kira
dvattiṁsa mahādvārāni, catusaṭṭhi khuddakadvārāni. jīvakassa ambavanaṁ pākārassa ca
gijjhakūṭssa ca antarā hoti. so pācīnadvārena nikkhamitvā pabbatacchāyāya
pāvisi, tattha pabbatakūṭena cando chādito, pabbatacchāyāya ca rukkhacchāyāya ca andhakāraṁ
ahosīti, taṁpi akāraṇaṁ. tadā hi ukkānaṁ satasahassānaṁpi 1- paricchedo natthi.
ayaṁ pana appasaddataṁ nissāya jīvake āsaṅkāya bhīto. jīvako kirassa
uparipāsādeyeva ārocesi "mahārāja appasaddakāmo bhagavā, appasaddeneva
upasaṅkamitabbo"ti tasmā rājā turiyasaddaṁ nivāresi. turiyāni kevalaṁ gahitamattāneva
honti, vācaṁpi uccaṁ anuccāramānā 2- accharāsaññāya āgacchanti, ambavanepi
kassaci khipitasaddopi na suyyati. rājāno ca nāma saddābhiratā honti. so taṁ
appasaddaṁ nissāya ukkaṇṭhito jīvakepi āsaṅkaṁ uppādesi "ayaṁ jīvako `mayhaṁ
ambavane aḍḍhateḷasāni bhikkhusatānī'ti āha. ettha ca khipitasaddamattampi na
suyyati, abhūtaṁ maññe, esa vañcetvā maṁ nagarato nīhariṁtvā purato balakāyaṁ uṭṭhā-
petvā 3- maṁ gaṇhitvā attano 4- chattaṁ ussāpetukāmo. ayañhi pañcannaṁ hatthīnaṁ
balaṁ dhāreti. mamañca avidūreneva gacchati, santike ca me āvudhahattho ekapurisopi
natthi. aho vata me anattho"ti. evaṁ bhāyitvā ca pana abhīto viya saṇṭhātuṁpi 5-
nāsakkhi. attano bhītabhāvaṁ tassa ācikkhi. 6- tena vuttaṁ "athakho rājā .pe. na
nigghoso"ti. tattha sammāti vayassābhilāpo esa, kacci maṁ vayassāti vuttaṁ hoti,
na palambhesīti yaṁ natthi, taṁ atthīti vatvā kacci maṁ na vippalambheyyāsi. 7-
nigghosoti kathāsallāpanigghoso.
mā bhāyi mahārājāti jīvako "ayaṁ rājā maṁ na jānāti `nāyaṁ paraṁ
jīvitā voropetī'ti, sace kho pana naṁ na assāsessāmi, vinasseyyā"ti cintetvā
daḷhaṁ katvā samussāsento "mā bhāyi mahārājā"ti vatvā "na taṁ devā"ti
ādimāha. abhikkamāti abhimukho kama gaccha, pavisāti attho. sakiṁ vutte pana

footnote: 1 sī. satasahassatopi, ma., i. satasahassāpi 2 chaßēéa.,i. anicchāramānā.
footnote: 3 chaßēéa. uṭaṭhapetvā 4 chaßēéa. attanā 5 chaßēéa. sandhāretuṁ
footnote: 6 chaßēéa. āvi akāsi. 7 sī., i. vippalambhayasi

page number: 138

daḷhaṁ na hotīti taramānova dvikkhattuṁ 1- āha. ete maṇḍalamāḷe padīpā 2-
jhāyantīti mahārāja corabalaṁ nāma na dīpe jāletvā tiṭṭhati ete ca
maṇḍalamāḷe dipā jalanti 3- etāya dīpasaññāya yāhi mahārājāti vadati.
sāmaññaphalapucchāvaṇṇanā
[160] nāgassa bhūmīti yattha sakkā hatthiṁ abhirūḷhena gantuṁ, ayaṁ
nāgassa bhūmi nāma. nāgā paccorohitvāti vihārassa bahidvārakoṭṭhake hatthito
orohitvā. bhūmiyaṁ patiṭṭhitasamakālameva pana bhagavato tejo rañño sarīraṁ phari.
athassa tāvadeva sakalasarīrato sedā mucciṁsu, 4- sāṭakā pīḷetvā apanetabbā viya
ahesuṁ. attano aparādhaṁ saritvā mahābhayaṁ uppajji. so ujukaṁ bhagavato santikaṁ
gantuṁ asakkonto jīvakaṁ hatthe gahetvā ārāmacārikañcaramāno viya "idaṁ te
samma jīvaka suṭṭhu kāritaṁ, idaṁ suṭṭhu kāritan"ti vihārassa vaṇṇaṁ bhaṇamāno
anukkamena yena maṇḍalamāḷassa dvāraṁ tenupasaṅkami, sampattoti attho.
"kahaṁ pana sammā"ti kasmā pucchati. eke tāva "ajānanto"ti
vadanti. iminā kira daharakāle pitarā saddhiṁ āgamma bhagavā diṭṭhapubbo,
pacchā pana pāpamittasaṁsaggena pitughātaṁ katvā abhimāre pesetvā dhanapālaṁ
muñcāpetvā 5- mahāparādho hutvā bhagavato sammukhībhāvaṁ na upagatapubboti
asañjānanto pucchatīti. taṁ akāraṇaṁ. bhagavā hi ākiṇṇavaralakkhaṇo anubyañjana-
paṭimaṇḍito chabbaṇṇarasmīhi sakalaṁ ārāmaṁ obhāsetvā tārāgaṇaparivuto viya
puṇṇacando bhikkhugaṇaparivuto maṇḍalamāḷamajjhe nisinno, taṁ ko na jāneyya.
ayaṁ pana attano issariyalīḷāya 6- pucchati. pakatihesā rājakulānaṁ, yaṁ jānantāpi
ajānantā viya 7- pucchanti. jīvako pana taṁ sutvā "ayaṁ rājā paṭhaviyaṁ ṭhatvā `kuhiṁ
paṭhavīti, nabhaṁ oloketvā `kuhiṁ candimasuriyāti, sinerumūle ṭhatvā `kuhiṁ sinerū"ti
vadamāno viya dasabalassa puratova ṭhatvā "kuhiṁ bhagavā"ti pucchati. "handassa

footnote: 1 ka. dvittikkhattuṁ 2 chaßēéa. dīpā 3 i. dīpe jālenti 4 ka. muñciṁsu
footnote: 5 ma. pamuñcāpetvā 6 sī., i. issariyalīḷhāya 7 ka. jānantāpi ajānantāpi,
footnote: sī. jānentāpi ajānantā viya, i. sañjānantāpi ajānantā viya

page number: 139

bhagavantaṁ dassessāmī"ti cintetvā 1- yena bhagavā tenañjaliṁ paṇāmetvā "eso
mahārājā"tiādimāha. purakkhatoti parivāretvā nisinnassa purato nisinno.
[161] yena bhagavā tenupasaṅkamīti yattha bhagavā, tattha bhagavato
santikaṁ upasaṅkamantoti 2- attho. ekamantaṁ aṭṭhāsīti bhagavantaṁ vā bhikkhusaṁghaṁ vā
asaṁghaṭṭayamāno attano ṭhātuṁ anucchavike ekasmiṁ padese bhagavantaṁ abhivādetvā
ekova aṭṭhāsi. tuṇhībhūtaṁ tuṇhībhūtanti yato yato anuviloketi, tato tato
tuṇhībhūtamevāti attho. tattha hi ekabhikkhussāpi hatthakukkuccaṁ vā pādakukkuccaṁ
vā khipitasaddo vā natthi, sabbālaṅkārapaṭimaṇḍitaṁ nāṭakaparivāraṁ bhagavato purato 3-
ṭhitaṁ rājānaṁ vā rājaparisaṁ vā ekabhikkhupi na olokesi. sabbe 4- bhagavantaṁyeva
olokayamānā nisīdiṁsu.
rājā tesaṁ upasame pasīditvā vigatapaṅkatāya vippasannarahadamiva upasantindriyaṁ
bhikkhusaṁghaṁ punappunaṁ anuviloketvā 5- udānaṁ udānesi. tattha imināti
yena kāyikena ca vācasikena ca mānasikena ca sīlūpasamena bhikkhusaṁgho upasanto,
iminā upasamenāti dīpeti. tattha "aho vata me putto pabbajitvā ime bhikkhū
viya upasanto bhaveyyā"ti na idaṁ sandhāya esa evamāha. ayaṁ pana bhikkhusaṁghaṁ
disvā pasanno puttaṁ anussari. dullabhaṁ hi laddhā acchariyaṁ vā disvā piyānaṁ
ñātimittādīnaṁ anussaraṇaṁ nāma lokassa pakatiyeva. iti bhikkhusaṁghaṁ disvā puttaṁ
anussaramāno esa evamāha.
apica putte āsaṅkāya tassa upasamaṁ icchamānopesa evamāha. evaṁ
kirassa ahosi, putto me pucchissati "mayhaṁ pitā daharo, ayyako me kuhin"ti.
so "pitarā te ghātito"ti sutvā "ahaṁ pitaraṁ ghātetvā rajjaṁ kāressāmī"ti
maññissati. iti putte āsaṅkāya tassa upasamaṁ icchamānopesa evamāha. kiñcāpi
hi esa evamāha. athakho naṁ putto ghātessatiyeva. 6- tasmiṁ hi vaṁse pituvadho
pañcaparivaṭṭe 7- gato. ajātasattu bimbisāraṁ ghātesi, udayo ajātasattuṁ, tassa

footnote: 1 i. ayaṁ pāṭho na dissati. 2 chaßēéa. upagatoti 3 chaßēéa. abhimukhe 4 ka. sabbepi
footnote: 5 ka. viloketvā 6 sī.,ī. ghātesiyeva 7 chaßēéa. pañcaparivaṭṭo

page number: 140

putto mahāmuṇḍiko nāma udayaṁ, tassa putto anuruddho nāma mahāmuṇḍikaṁ,
tassa putto nāgadāso nāma anuruddhaṁ. nāgadāsaṁ pana "vaṁsacchedakarājāno ime,
kiṁ imehī"ti raṭṭhavāsino kupitā ghātesuṁ.
"āgamā 1- kho tvan"ti kasmā evamāha? bhagavā kira raññā
vacībhede akateyeva cintesi "ayaṁ rājā āgantvā tuṇhī niravo ṭhito, kinnukho
cintesī"ti athassa cittaṁ ñatvā "ayaṁ mayā saddhiṁ sallapituṁ asakkonto bhikkhusaṁghaṁ
anuviloketvā puttaṁ anussari, na kho panāyaṁ mayi anālapante kiñci kathetuṁ
sakkhissati, karomi tena saddhiṁ kathāsallāpan"ti tasmā rañño vacanāntaraṁ
"āgamā kho tvaṁ mahārāja yathāpeman"tiādimāha, tassattho:- mahārāja yathā
nāma unname vuṭṭhaṁ udakaṁ yena ninnaṁ tena gacchati, evameva tvaṁ bhikkhusaṁghaṁ
anuviloketvā yena pemaṁ tena gatoti.
atha rañño etadahosi "aho acchariyā buddhaguṇā, mayā sadiso
bhagavato aparādhakārako 2- nāma natthi, mayā hissa aggupaṭṭhāko ghātito,
devadattassa ca kathaṁ gahetvā abhimārā pesitā, nāḷāgiri mutto, maṁ nissāya
devadattena silā paviddhā, evaṁ mahāparādhaṁ nāma maṁ ālapato dasabalassa mukhaṁ
nappahoti, aho bhagavā pañcahākārehi tādilakkhaṇe suppatiṭṭhito, evarūpaṁ nāma
satthāraṁ pahāya bahiddhā na pariyesissāmā"ti so somanassajāto bhagavantaṁ
ālapanto "piyo me bhante"tiādimāha.
[162] bhikkhusaṁghassa añjaliṁ paṇāmetvāti evaṁ kirassa ahosi
"bhagavantaṁ vanditvā ito cito ca gantvā bhikkhusaṁghaṁ vandantena ca bhagavā
piṭṭhito kātabbo hoti, garukāropi cassa 3- na hoti. rājānaṁ vanditvā uparājānaṁ
vandantenapi hi rañño agāravo kato hotī"ti tasmā bhagavantaṁ vanditvā
ṭhitaṭṭhāneyeva bhikkhusaṁghassa añjaliṁ paṇāmetvā ekamantaṁ nisīdi. kañcideva
desanti 4- kañci okāsaṁ.
athassa bhagavā pañhāpucchane ussāhaṁ janento āha "puccha mahārāja,
yadā kaṅkhasī"ti. tassattho:- puccha yadi ākaṅkhasi, na me pañahāvissajjane bhāro

footnote: 1 chaßēéa. agamā 2 ma. aparādhako 3 chaßēéa., sī.,i. cesa 4 ka. desaṁ lesamattanti

page number: 141

atthi." athavā "puccha yaṁ yaṁ ākaṅkhasi, sabbaṁ te vissajjessāmī"ti
sabbaññuppavāraṇaṁ pavāreti asādhāraṇaṁ paccekabuddhāggasāvakamahāsāvakehi. te hi "yadā
kaṅkhasī"ti na vadanti, "sutvā vedissāmā"ti 1- vadanti. buddhā pana "pucchāvuso
yadākaṅkhasī"ti 2- vā "puccha mahārāja, yadā kaṅkhasī"ti vā
"puccha vāsava maṁ pañhaṁ yaṁkiñci manasicchasi
tassa tasseva pañhassa ahaṁ antaṁ karomi te"ti 3- vā
"tenahi tvaṁ bhikkhu sake āsane nisīditvā puccha yadā kaṅkhasī"ti 4- vā
"bāvarissa ca tuyhaṁ vā sabbesaṁ sabbasaṁsayaṁ
katāvakāsā pucchavho yaṁkiñci manasicchathā"ti 5- vā
"puccha maṁ sabhiya pañhaṁ yaṁkiñci manasicchasi
tassa tasseva pañhassa ahaṁ antaṁ karomi te"ti 6- vā
tesaṁ tesaṁ yakkhanarindadevasamaṇabrāhmaṇaparibbājakānaṁ sabbaññuppavāraṇaṁ
pavārenti. anacchariyaṁ cetaṁ, yaṁ bhagavā buddhabhūmiṁ patvā etaṁ parāraṇaṁ parāreyya,
yo bodhisattabhūmippadesañāṇepi 7- ṭhito
"koṇḍañña pañhāni viyākarohi,
yācanti taṁ isayo sādhurūpā.
koṇḍañña eso manujesu dhammo,
yaṁ vuddhamāgacchati 8- esa bhāro"ti 9-:-
evaṁ sakkādīnaṁ atthāya isīhi yācito.
"katāvakāsā pucchantu bhonto,
yaṁkiñci pañhaṁ manasābhipaṭṭhitaṁ. 10-
ahaṁ hi taṁ taṁ vo byākarissaṁ 11-
ñatvā sayaṁ lokamimaṁ parañcā"ti:-

footnote: 1 sī. kathessāmāti 2 saṁ.sa. 15/237/249 sūcilomasutta, saṁ.sa. 15/246/258 āḷavaka-
footnote: sutta. 3 dīßēáahā. 10/356/236 sakkapañhasutta 4 ma.upari. 14/85/67 mahāpuṇṇamasutta.
footnote: 5 khu.su. 25/1037/531 suttanipāta 6 khu.su. 25/518/434 suttanipāta

7 chaßēéa. bodhisattabhūmiyaṁ.... 8 ka. budadhimāgacchati, i. vuḍḍhamāgacchati 9 khu. jā.
27/2455-6/537 sarabhaṅgajātaka 10 chaßēéa. manasābhipatthitaṁ. 11 chaßēéa. viyākarissaṁ

page number: 142

evaṁ sarabhaṅgakāle. sambhavajātake ca sakalajambudīpaṁ tikkhattuṁ vicaritvā
pañhānaṁ antakaraṁ adisvā sucikarena 1- brāhmaṇena pañhaṁ puṭṭhuṁ okāse kārite
jātiyā sattavassiko rathikāya paṁsuṁ kīḷanto pallaṅkamābhujituvā antaravīthiyaṁ nisinnova
"taggha te ahamakkhissaṁ yathāpi kusalo tathā
rājā ca kho taṁ jānāti yadi kāhati vā na vā"ti 2-
sabbaññuppavāraṇaṁ pavāresi. 3-
[163] evaṁ bhagavatā sabbaññuppavāraṇāya pavāritāya attamano rājā
pañhaṁ pucchanto "yathā nukho imāni bhante"tiādimāha. tattha sippameva sippāyatanaṁ.
puthusippāyatanānīti bahūni sippāni. seyyathīdanti katame pana te. "hatthārohā"ti
ādīhi ye taṁ taṁ sippaṁ nissāya jīvanti, te dīpeti. 4- ayaṁ hissādhippāyo:-
"yathā imesaṁ sippupajīvīnaṁ taṁ taṁ sippaṁ nissāya sandiṭṭhikaṁ sippaphalaṁ paññāyati,
sakkā nu kho bhante 5- evameva diṭṭheva dhamme sandiṭṭhikaṁ 5- sāmaññaphalaṁ
paññāpetun"ti tasmā sippāyatanāni ārabhitvā 6- sippupajīvino dasseti.
tattha hatthārohāti sabbepi hatthācariyahatthivejjahatthibandhādayo 7-
dasseti. assārohāti sabbepi assācariyāssavejjāssabandhādayo. 8- rathikāti
sabbepi rathācariyarathayodharatharakkhādayo. dhanuggahāti dhanuācariyā issāsā. celakāti
ye yuddhe jayaddhajaṁ gahetvā purato gacchanti. calakāti "idha rañño ṭhānaṁ hotu,
idha asukamahāmattassā"ti evaṁ senābyūhakārakā. piṇḍadāyakāti sāhasikamahāyodhā.
te kira parasenaṁ pavisitvā parasīsaṁ piṇḍamiva chetvā chetvā nayanti 9- uppatitvā
uppatitvā nigacchantīti attho. ye vā saṅgāmamajjhe yodhānaṁ bhattapātiṁ gahetvā
parivisanti, 10- tesampetaṁ 11- nāmaṁ. uggā ca rājaputtāti uggatuggatā
saṅgāmāvacarā rājaputtā. pakkhandinoti ye "kassaci sīsaṁ vā āvudhaṁ vā āharāmā"ti
vatvā

footnote: 1 ma. sucirakena, chaßēéa. suciratena. 2 khu. jā. 27/2368/503 sambhavajātaka
footnote: 3 ka. pavāreti 4 chaßēéa.,i. dasseti
footnote: 5-5 chaßēéa. evaṁ sandiṭṭhikaṁ 6 chaßēéa.,i. āharitvā

7 chaßēéa.,i...ßñatthimeṇḍādayo 8 chaßēéa., i.... assameṇḍādayo
9 ma. upanayanti, chaßēéa. dayanti 10 ka. pavisanti 11 ka. tesaṁ cetaṁ

page number: 143

"asukassā"ti vuttā saṅgāmaṁ pakkhanditvā tadevāharanti, ime pakkhandantīti
pakkhandino. mahānāgāti mahānāgā viya mahānāgā, hatthiādīsupi abhimukhaṁ āgacchantesu
anivattitayodhānaṁ etaṁ adhivacanaṁ. sūrāti ekantasūrā, ye sajālikāpi sacammikāpi
samuddaṁ tarituṁ sakkonti. cammayodhinoti ye cammakañcukaṁ vā pavisitvā
saraparitatāṇacammaṁ vā gahetvā yujjhanti. dāsikaputtāti 1- balavasinehā gharadāsikaputtā.
2- āḷārikāti pūvikā. 3- kappakāti nhāpitā. 4- nhāpakāti ye nhāpenti.
sūdāti bhattakārakā. mālākārādayo pākaṭāyeva. gaṇakāti acchiddakapāṭhakā. 5-
muddikāti hatthamuddāya gaṇanaṁ nissāya jīvino. yāni vāpanaññānipīti
ayakāradantakāracittakārādīni. evaṁ gatānīti evaṁ pavattāni. te diṭaṭheva dhammeti te
hatthārohādayo tāni puthusippāyatanāni dassetvā rājakulato mahāsampattiṁ labhamānā
sandiṭṭhikameva sippaphalaṁ upajīvanti. sukhentīti sukhitaṁ karonti. piṇentīti
piṇitaṁ 6- thāmabalūpeta karonti. uddhaggikādīsu upariphalanibbattanato uddhaṁ
aggamassā atthīti uddhaggīkā. saggaṁ arahatīti sovaggikā. sukho vipāko assāti
sukhavipākā. suṭṭhu agge rūpasaddagandharasaphoṭṭhabbāayuvaṇṇasukhayasādhipateyyasaṅkhāte
dasa dhamme saṁvatteti nibbattetīti saggasaṁvattanikā, taṁ evarūpaṁ dakkhiṇaṁ dānaṁ
patiṭṭhapentīti attho. sāmaññaphalanti ettha paramatthato maggo sāmaññaṁ, ariyaphalaṁ
sāmaññaphalaṁ. yathāha:- "katamañca bhikkhave sāmaññaṁ? ayameva ariyo aṭṭhaṅgiko maggo.
seyyathīdaṁ? sammādiṭṭhi .pe. sammāsamādhi. idaṁ vuccati bhikkhave sāmaññaṁ. katamāni
ca 7- bhikkhave sāmañyaphalāni? 7- sotāpattiphalaṁ .pe. arahattaphalan"ti. 8- taṁ esa rājā
na jānāti. upari āgataṁ pana dāsakassakopamaṁ sandhāya pucchati.
atha bhagavā pañhaṁ avissajjetvāva cintesi "ime bahū aññatitthiyasāvakā
rājāmaccā idhāgatā, te kaṇhapakkhañca sukkapakkhañca hīpetvā kathiyamāne
`amhākaṁ rājā mahantena ussāhena idhāgato, tassāgatakālato paṭṭhāya samaṇo
gotamo samaṇakolāhalaṁ samaṇabhaṇḍanameva kathetī'ti ujjhāyissanti, na sakkaccaṁ

footnote: 1 i. dāsakaputtā 2 chaßēéa. gharadāsayodhā 3 sī.,ma. bhattakārakā
footnote: 4 ka. chaßēéa. nhāpikā 5 sī. acchiddapāṭhakā, ma. acchindapāṭhakā 6 ka. piṇetaṁ
footnote: 7-7 ka., sī., ma. katamañca....sāmaññaphalaṁ 8 saṁßēáahā. 19/35/19 paṭhamasāmaññasutta.

page number: 144

dhammaṁ sossanti, raññā pana kathiyamāne ujjhāyituṁ na sakkhissanti, rājānameva
anuvattissanti, issarānuvattako hi loko. handāhaṁ raññova bhāraṁ karomī"ti
rañño bhāraṁ karonto "abhijānāsi no tvan"ti ādimāha.
[164] tattha abhijānāsi no tvanti abhijānāsi nu tvaṁ. ayañca
nosaddo parato "pucchitā"ti padena yojetabbo. idaṁ hi vuttaṁ hoti "mahārāja
tvaṁ imaṁ pañhaṁ aññe samaṇabrāhmaṇe pucchitā 1- nu, abhijānāsi ca naṁ
puṭṭhabhāvaṁ, na te sammuṭṭhan"ti. 2- sace te agarūti sace tuyhaṁ 3- yathā te te
byākariṁsu, 3- tathā idha bhāsituṁ bhāriyaṁ na hoti, yadi na koci aphāsukabhāvo atthi,
bhāsassūti attho. na kho me bhanteti kiṁ sandhāyāha. paṇḍitapaṭirūpakānañhi santike
kathetuṁ dukkhaṁ hoti, te pade pade akkhare akkhare dosameva denti. 4- ekantapaṇḍitā
pana kathaṁ sutvā sukathitaṁ pasaṁsanti, dukkathitesu pālipadātthabyañjanesu yaṁ yaṁ
virujjhati, taṁ taṁ ujuṁ 5- katvā denti. bhagavatā ca sadiso ekantapaṇḍito nāma natthi.
tenāha "nakho me bhante garu, yatthassa bhagavā nisinno, bhagavantarūpovā"ti.
pūraṇakassapavādavaṇṇanā
[165] ekamidāhanti ekaṁ 6- idha ahaṁ. sammodanīyaṁ 7- kathaṁ sāraṇīyaṁ
vītisāretvāti sammodajanakaṁ saritabbayuttakaṁ kathaṁ pariyosāpetvā.
[166] karoto kho mahārāja kārayatotiādīsu karatoti sahatthā
karontassa. kārayatoti āṇattiyā kārentassa. chindatoti paresaṁ hatthādīni
chindantassa. pacatoti daṇḍena pīḷentassa tajjentassa vā. 8- socayatoti
parassa bhaṇḍaharaṇādīhi socayato. socāpayatoti sokaṁ 9- sayaṁ karontassāpi
parehi kārāpentassāpi. kilamatoti 10- āhārupacchedabandhanāgārappavesanādīhi sayaṁ

footnote: 1 sī., i. pucchittha, saddanītipadamālā oloketabbā 2 ka. pammuṭuṭhanti
footnote: 3-3 chaßēéa., i. yathā te byākariṁsu 4 chaßēéa., i. vadanti 5 chaßēéa. ujukaṁ 6 ka. ettha ekaṁ 7 sī. ettha sammodanīyaṁ 8 chaßēéa. pare daṇdena uppīḷentassa
9 ka. bhaṇḍaharaṇādīni sokaṁ, sī. bhaṇḍaharaṇādīhi sokaṁ 10 ka. kilamayatoti

page number: 145

kilamentassāpi 1- parehi kilamāpentassāpi. phandato phandāpayatoti paraṁ phandantaṁ
bandhanakāle 2- sayaṁpi phandato paraṁpi phandāpayato. pāṇamatipātāpayatoti pāṇaṁ
hanantassāpi hanāpentassāpi. evaṁ sabbattha karaṇakārāpanavaseneva 3- attho
veditabbo.
sandhinti gharasandhiṁ. nillopanti mahāvilopaṁ. ekāgārikanti ekameva
gharaṁ parivāretvā vilumpanaṁ. paripantheti āgatāgatānaṁ acchindanatthaṁ magge tiṭṭhato.
karoto na kariyati pāpanti "yaṁ kiñci pāpaṁ karomī"ti saññāya karotopi pāpaṁ
na kariyati, natthi pāpaṁ. sattā pana "pāpaṁ karomā"ti evaṁ saññino hontīti
dīpeti. khurapariyantenāti khuraneminā, khuradhārasadisapariyantena vā. ekaṁ maṁsakhalanti
ekaṁ maṁsarāsiṁ. puñjanti tasseva vevacanaṁ. tatonidānanti ekamaṁsakhalakaraṇanidānaṁ.
dakkhiṇanti dakkhiṇatīre manussā kakkhaḷā dāruṇā, te sandhāya
"hananto"tiādimāha. uttaratīre sattā saddhā honti pasannā buddhamāmakā
dhammamāmakā saṁghamāmakā, te sandhāya "dadanto"tiādimāha. tattha yajantoti
mahāyāgaṁ karonto. damenāti indriyadamena, uposathakammena vā. saṁyamenāti 4-
sīlasaññamena. saccavajjenāti saccavacanena. āgamoti āgamanaṁ, pavattīti attho.
sabbathāpi pāpapuññānaṁ kiriyameva paṭikkhipati.
ambaṁ puṭṭho labujaṁ byākaroti nāma, yo "kīdiso ambo, kīdisāni
vā ambassa khandhapaṇṇapupphaphalānī"ti vutte "ediso labujo, edisāni vā
labujassa khandhapaṇṇapupphaphalānī"ti byākaroti. vijiteti āṇāpavattidese.
apasādetabbanti viheṭhetabbaṁ. anabhinanditvāti "sādhu sādhū"ti evaṁ pasaṁsaṁ akatvā.
appaṭikkositvāti bāla dubbhāsitaṁ tayā bhāsitanti evaṁ appaṭibāhitvā.
anuggaṇhantoti sārato 5- aggaṇhanto. anikkujjentoti sāravaseneva idaṁ
nissaraṇaṁ, ayaṁ paramatthoti hadaye aṭṭhapento. bayañjanaṁ pana tena uggahitañceva
nikkujjitañca.

footnote: 1 chaßēéa. kilamantassapi 2 chaßēéa. phandanakāle
footnote: 3 chaßēéa. karaṇakāraṇavaseneva 4 ka. saññamenāti 5 chaßēéa. sāravaseneva

page number: 146

makkhaligosālavādavaṇṇanā
[168] makkhalivāde paccayoti hetuvevacanameva 1- ubhayenāpi vijjamānameva
kāyaducaritādīnaṁ saṅkilesepaccayaṁ kāyasucaritādīnañca visuddhipaccayaṁ paṭikkhipati.
attakāreti attakāro. yena attanā katakammena ime sattā devattaṁpi
mārattaṁpi brahmattaṁpi sāvakabodhiṁpi paccekabodhiṁpi sabbaññutaṁpi pāpuṇanti, taṁpi
paṭikkhipati. dutiyapadena 2- yaṁ parakāraṁ parassa ovādānusāsaniṁ nissāya ṭhapetvā
mahāsattaṁ avaseso jano manussasobhagyataṁ ādiṁ katvā yāva arahattaṁ pāpuṇāti,
taṁ parakāraṁ paṭikkhipati. evamayaṁ bālo jinacakke pahāraṁ deti nāma. natthi
purisakāreti yena purisakārena sattā vuttappakārā sampattiyo pāpuṇanti, taṁpi
paṭikkhipati. natthi balanti yamhi attano bale patiṭṭhitā sattā vīriyaṁ katvā tā
sampattiyo pāpuṇanti, taṁ balaṁ paṭikkhipati. natthi vīriyantiādīni sabbāni
purisakāravevacanāneva. "idaṁ no vīriyena, idaṁ purisatthāmena, idaṁ purisaparakkamena
pavattan"ti evaṁ pavattavacanaṁ paṭikkhepakaraṇavasena panetāni visuṁ ādiyanti.
sabbe sattāti oṭṭhagoṇagadrabhādayo anavasese pariggaṇhāti.
sabbe pāṇāti ekindriyo pāṇo, dvindriyo pāṇoti ādivasena vadati. sabbe
bhūtāti aṇḍakosavatthikosesu bhūte sandhāya vadati. sabbe jīvāti sāliyavagodhūmādayo
sandhāya vadati. tesu hi so virūhanabhāvena jīvasaññī. avasā abalā avīriyāti
tesaṁ attano vaso vā balaṁ vā vīriyaṁ vā natthi. niyati saṅgatibhāvapariṇatāti
ettha niyatīti niyatā. 3- saṅgatīti channaṁ abhijātīnaṁ tattha tattha gamanaṁ. bhāvoti
sabhāvoyeva. evaṁ niyatiyā ca saṅgatiyā ca sabhāvena ca pariṇatā nānappakārataṁ
pattā. yena hi yathā bhavitabbaṁ, so tatheva bhavati. yena na bhavitabbaṁ, so na
bhavatīti dasseti. chasvevābhijātīsūti chasueva abhijātīsu ṭhatvā sukhañca dukkhañca
paṭisaṁvedenti, aññā sukhadukkhabhūmi natthīti dasseti.
yonippamukhasatasahassānīti pamukhayonīnaṁ uttamayonīnaṁ cuddasasatasahassāni,
aññāni ca saṭṭhisatāni, aññāni ca chasatāni. pañca ca kammuno satānīti

footnote: 1 ka. paccayo hetuvevacanameva, ma. paccayo hetūti vevacanameva
footnote: 2 sī.,i. dutiyavādena 3 sī.,i. niyattā

page number: 147

pañca kammasatāni ca. kevalaṁ takkamattakena niratthakadiṭṭhiṁ dīpeti. pañca ca
kammāni tīṇi ca kammānīti ādīsupi eseva nayo. keci panāhu "pañca ca
kammānīti pañcindriyavasena bhaṇati, 1- tīṇīti 2- kāyakammādivasenā"ti. kamme ca
upaḍḍhakamme cāti ettha panassa kāyakammaṁ vacīkammañca kammanti laddhi, manokammaṁ
upaḍḍhakammanti. dvaṭṭhipaṭipadāti dvāsaṭṭhī paṭipadāti vadati. dvaṭṭhantarakappāti
ekasmiṁ kappe catusaṭṭhī antarakappā nāma honti. ayaṁ pana aññe dve
ajānanto evamāha.
chaḷābhijātiyoti kaṇhābhijāti nīlābhijāti lohitābhijāti haliddābhijāti
sukkābhijāti paramasukkābhijātīti imā cha abhijātiyo vadati. tattha orabbhikā
sākuṇikā 3- māgavikā sūkarikā luddā macchaghātakā corā coraghātakā bandhanāgārikā,
ye vā panaññepi keci kurūkammantā, 4- ayaṁ kaṇhābhijātīti vadati. bhikkhū
nīlābhijātīti vadati. te kira catūsu paccayesu kaṇṭake pakkhipitvā khādanti. "bhikkhū
kaṇṭakavuttikā"ti 5- ayaṁ hissa pāliyeva. athavā kaṇṭakavuttikāevaṁnāmā 6- eke
pabbajitāti vadati. lohitābhijāti nāma nigaṇṭhā ekasāṭakāti vadati. ime kira
purimehi dvīhi paṇḍaratarā. gihī odātavasanā acelakasāvakā haliddābhijātīti vadati.
evaṁ 7- attano paccayadāyake nigaṇṭhehipi jeṭṭhakatare karoti. ājīvakā ājīvakiniyo 8-
sukkābhijātīti vadati. te kira purimehi catūhi paṇḍaratarā. nando vaccho, kiso
saṁkicco, 9- makkhali gosālo, paramasukkābhijātīti vadati. te kira sabbehi paṇḍaratarā.
aṭṭha purisabhūmiyoti mandabhūmi khiḍḍābhūmi padavīmaṁsabhūmi ujugatabhūmi
sekhabhūmi samaṇabhūmi jinabhūmi pannabhūmīti imā aṭṭha purisabhūmiyoti vadati. tattha
jātadivasato paṭṭhāya satta divase sambādhanato nikkhantattā sattā mandā honti
momūhā, ayaṁ mandabhūmīti vadati. ye pana duggatito āgatā honti, te abhiṇhaṁ
rodanti ceva viravanti ca, sugatito āgatā taṁ anussaritvā hasanti, ayaṁ

footnote: 1 ka. bhaṇanti 2 ka. tīṇi ca 3 sī. sākuntikā, aṅ. chakka. 22/328/428 chaḷābhijā-
footnote: tisutta 4 ka. garukammantā 5 ka.aṅ. chakka 22/328/429 bhikkhū kaṇhādhimuttikā
footnote: 6 chaßēéa., i. evanāma 7 i. ayaṁ

8 ka. etthantareva ayaṁ pāṭho dissati 9 chaßēéa. kisā saṅkiccho

page number: 148

khiḍḍābhūmi nāma. mātāpitūnaṁ hatthaṁ vā pādaṁ vā mañcaṁ vā pīṭhaṁ vā gahetvā
bhūmiyaṁ padanikkhipanaṁ 1- padavīmaṁsabhūmi nāma. padasā gantuṁ samatthakāle ujugatabhūmi
nāma. sippāni sikkhitakāle sekhabhūmi nāma. gharā nikkhamma pabbajitakāle
samaṇabhūmi nāma. ācariyaṁ sevitvā jānanakāle jinabhūmi nāma. "bhikkhu ca pannako 2-
jino na kiñci āhā"ti evaṁ alābhiṁ samaṇaṁ pannabhūmīti vadati.
ekūnapaññāsa ājīvakasateti ekūnapaññāsa ājīvakavuttisatāni.
paribbājakasateti paribbājakapabbajjāsatāni. nāgāvāsasateti nāgamaṇḍalasatāni.
vīse indriyasateti vīsatindriyasatāni. tiṁse nirayasateti tiṁsa nirayasatāni.
rajodhātuyoti rajaokiraṇaṭṭhānāni, hatthapiṭṭhipādapiṭṭhādīni sandhāya vadati.
sattasaññīgabbhāti oṭṭhagoṇagadrabhājapasumigamahise sandhāya vadati. sattāsaññīgabbhāti
sālivīhiyavagodhūmakaṅguvarakakudrūsake sandhāya vadati. nigaṇṭhigabbhāti gaṇṭhimhi
jātagabbhā ucchuveḷunaḷādayo sandhāya vadati. sattadevāti bahū devā. so pana
"sattā"ti vadati. manussāpi anantā, so "sattā"ti vadati. sattapisācāti pisācā
mahantamahantā "sattā"ti vadati. sarāti mahāsarā, kaṇṇamuṇḍakarathakārānotatta-
sīhappapātachaddantamandākinikuṇāladahe gahetvā vadati.
pavuṭāti 3- gaṇṭhikā. papātāti mahāpapātā. papātasatānīti khuddakapapātasatāni.
supināti mahāsupinā. supinasatānīti khuddakasupinasatāni. mahākappinoti mahākappānaṁ. 4-
tattha ettakā 5- mahāsarā vassasate vassasate kusaggena ekaṁ udakabinduṁ
nīharitvā sattakkhattuṁ tasmiṁ sare nirudake kate eko mahākappoti vadati.
evarūpānaṁ mahākappānaṁ caturāsītisatasahassāni khepetvā bālo ca paṇḍito
ca 6- dukkhassantaṁ karontīti ayamassa laddhi. paṇḍitopi kira antarā visujjhituṁ na
sakkoti, bālopi tato uddhaṁ na gacchati.
sīlenāti acelakasīlena vā aññena vā yena kenaci. vatenāti
tādiseneva vatena. tapenāti tapokammena. aparikpakaṁ paripāceti nāma yo "ahaṁ

footnote: 1 ka. padavikkhepanaṁ 2 sī. paṇṇako 3 ma. sapuṭāti, i. pacuṭā 4 ma. mahākappānaṁ
footnote: cullāsīti satasahassāni. 5 i. ekamhā. 6 chaßēéa.,i. bāle ca paṇḍite ca.

page number: 149

paṇḍito"ti antarā visujjhati. paripakkaṁ phussa phussa byantīkaroti nāma, yo
"ahaṁ bālo"ti vuttaparimāṇaṁ kālaṁ atikkamitvā yāti. hevaṁ natthīti evaṁ natthi.
taṁ hi ubhayampi na sakkā kātunti dīpeti. doṇamiteti doṇena mitaṁ viya.
sukhadukkheti sukhadukkhaṁ. pariyantakateti vuttaparimāṇena kālena katapariyante. natthi
hāyanavaḍḍhaneti natthi hāyanavaḍḍhanāni. na saṁsāro paṇḍitassa hāyati na bālassa vaḍḍhatīti
attho. ukkaṁsāvakkaṁseti ukkaṁsāvakkaṁsā. 1- hāyanavaḍḍhanānametaṁ vevacanaṁ. 2-
idāni tamatthaṁ upamāya sādhento "seyyakāpi nāmā"ti ādimāha.
tattha suttaguleti veṭhetvā katasuttagule. nibbeṭhiyamānameva paletīti pabbate vā
rukkhagge vā ṭhatvā khittaṁ suttappamāṇena nibbeṭhiyamānameva gacchati, sutte khīṇe
tattheva tiṭṭhati na gacchati, evameva vuttakālato uddhaṁ na gacchatīti dasseti.
ajitakesakambalavādavaṇṇanā
[171] ajitavāde natthi dinnanti dinnassa phalābhāvaṁ sandhāya vadati. yiṭṭhaṁ
vuccati mahāyāgo. hutanti pāhunakasakkāro 3- adhippeto. tampi ubhayaṁ phalābhāvameva
sandhāya paṭikkhipati. sukatadukkaṭānanti 4- sukatadukkaṭānaṁ 5- kusalākusalānanti
attho. phalaṁ vipākoti yaṁ "phalan"ti vā "vipāko"ti vā vuccati, taṁ natthīti vadati.
natthi ayaṁ lokoti paraloke ṭhitassa ayaṁ loko natthi. natthi paralokoti idha loke
ṭhitassāpi paraloko natthi. sabbe tattha tattheva ucchijjantīti dasseti. natthi
mātā natthi pitāti tesu sammāpaṭipattimicchāpaṭipattīnaṁ phalābhāvavasena vadati. natthi
sattā opapātikāti cavitvā upapajjanakā sattā nāma natthīti vadati.
cātummahābhūtikoti catumahābhūtamayo. paṭhavī paṭhavīkāyanti ajjhattikā
paṭhavīdhātu bāhirapaṭhavīdhātuṁ. anupetīti anuyāti. 6- anupagacchatīti tasseva vevacanaṁ,

footnote: 1 i. ukkaṁsāvakkaṁsāni. 2 chaßēéa. adhivacanaṁ.
footnote: 3 sī.,i. pahenakasakkāro, ma. paheṇakasakkāro 4 sī. sukaṭadukkaṭānanti.
footnote: 5 sī. sukatadukkatānaṁ 6 ka. anuyāyati

page number: 150

anugacchatītipi attho. ubhayenāpi upeti upagacchatīti dasseti. āpādīsupi eseva
nayo. indriyānīti manacchaṭṭhāni indriyāni. saṁkamantīti ākāsaṁ pakkhandanti.
āsandipañcamāti nipannamañcena pañcamā, mañco ceva cattāro mañcapāde
gahetvā ṭhitā cattāro purisā cāti attho. yāvāḷāhanāti yāva susānā.
padānīti "ayaṁ evaṁ sīlavā ahosi, evaṁ dussīlo"ti ādinā nayena pavattāni
guṇāguṇapadāni, sarīrameva vā ettha padānīti adhippetaṁ. kāpotakānīti
kapotavaṇṇāni, pārāvatapakkhavaṇṇānīti attho. bhassantāti bhasmantā, ayameva vā
pāli. āhutiyoti yaṁ pahonakasakkārādibhedaṁ 1- dinnadānaṁ, sabbantaṁ chārikāvasānameva
hoti, na tato paraṁ phaladāyakaṁ hutvā gacchatīti attho. dattupaññattanti dattūhi
bālamanussehi paññattaṁ. idaṁ vuttaṁ hoti:- bālehi abuddhīhi paññattamidaṁ dānaṁ,
na paṇḍitehi, bālā denti, paṇḍitā gaṇhantīti dasseti.
tattha pūraṇo "karoto na karīyati pāpan"ti vadanto kammaṁ
paṭibāhati. ajito "kāyassa bhedā ucchijjatī"ti vadanto vipākaṁ paṭibāhati. makkhali
"natthi hetū"ti vadanto ubhayampi paṭibāhati. tattha kammaṁ paṭibāhantenāpi
vipāko paṭibāhito hoti, vipākaṁ paṭibāhantenāpi kammaṁ paṭibāhitaṁ hoti.
iti sabbepete atthato ubhayapaṭibāhakā 2- ahetukavādā ceva akiriyavādā ca
natthikavādā ca honti.
ye vā pana tesaṁ laddhiṁ gahetvā rattiṭṭhāne divāṭṭhāne nisinnā
sajjhāyanti vīmaṁsanti, tesaṁ "karato na karīyati pāpaṁ, natthi hetu natthi paccayo,
mato ucchijjatī"ti tasmiṁ ārammaṇe micchāsati santiṭṭhati, cittañca ekaggaṁ
hoti, javanāni javanti, paṭhamajavane satekicchā honti, tathā dutiyādīsu, sattame
buddhānampi atekicchā anivattino ariṭṭhakaṇṭakasadisā. tattha koci ekaṁ dassanaṁ
okkamati, koci dve, koci tīṇipi, ekasmiṁ okkantepi, dvīsu tīsu
okkantesupi niyatamicchādiṭṭhiko ca hoti, patto saggamaggāvaraṇañceva
mokkhamaggāvaraṇañca,

footnote: 1 chaßēéa. pāhunaka. 2 ma. ubhayaṁ paṭibhāhakā.

page number: 151

abhabbo tassa bhavassa 1- anantaraṁpi saggaṁ gantuṁ, pageva mokkhaṁ. vaṭṭakhāṇuko 2-
nāmesa satto paṭhavīgopako, yebhuyyena evarūpassa bhavato vuṭṭhānaṁ nāma natthi.
tasmā akalyāṇajanaṁ āsīvisamivoragaṁ
ārakā parivajjeyya bhūtikāmo vicakkhaṇoti.
pakudhakaccāyanavādavaṇṇanā
[173] pakudhavāde akaṭāti akatā. akaṭavidhāti akatavidhānā. "evaṁ
karohī"ti kenaci kāritāpi na hontīti attho. animmitāti iddhiyāpi na nimmitā.
animmātāti animmāpitā, keci "animmāpetabbā"ti 3- padaṁ vadanti, taṁ neva
pāliyaṁ na aṭṭhakathāyaṁ dissati. vañjhādipadattayaṁ vuttatthameva. na iñjantīti
esikatthambho viya ṭhitattā na calanti. na viparīṇamantīti 4- pakatiṁ na jāhanti.
na aññamaññaṁ byābādhentīti na aññamaññaṁ upahananti. nālanti na samatthā.
paṭhavīkāyoti ādīsu paṭhavīyeva paṭhavīkāyo paṭhavīsamūho vā. tatthāti tesu jīvasattamesu
kāyesu. sattannaṁyeva kāyānanti yathā muggarāsiādīsu pahaṭaṁ satthaṁ muggādīnaṁ
antarena pavisati, evaṁ sattannaṁ kāyānaṁ antarena chiddena vivarena satthaṁ pavisati.
tattha "ahaṁ imaṁ jīvitā voropemī"ti kevalaṁ saññāmattameva hotīti dasseti.
nigaṇṭhanāṭaputtavādavaṇṇanā
[177] nāṭaputtavāde cātuyāmasaṁvarasaṁvutoti catukoṭṭhāsena saṁvarena
saṁvuto. sabbavārivārito cāti vāritasabbaudako, paṭikkhittasabbasītodakoti attho.
so kira sītodake sattasaññī hoti, tasmā na taṁ valañjeti. sabbavāriyuttoti
sabbena pāpavāraṇena yutto. sabbavāridhutoti sabbena pāpavāraṇena dhutapāpo.
sabbavāriphuṭoti 5- sabbena pāpavāraṇena phuṭṭho. gatattoti koṭippattacitto.
yatattoti saṁyatacitto. ßēhitattoti suppatiṭṭhitacitto. etassa vāde kiñci
sāsanānulomaṁpi atthi, asuddhaladdhitāya pana sabbā diṭṭhiyeva jātā.

footnote: 1 chaßēéa., i. tassattabhāvassa. 2 chaßēéa. vaṭṭakhāṇu 3 sī., i. animmātabbāti
footnote: 4 i. vipariṇāmantīti, ma. na vipariṇāmentīti 5 ka. sabbavāriphuṭṭhoti

page number: 152

sañjayavelaṭṭhaputtavādavaṇṇanā
[179-181] sañjayavādo amarāvikkhepe vuttanayoeva.
paṭhamasandiṭṭhikasāmaññaphalavaṇṇanā
[182] sohaṁ bhanteti so ahaṁ bhante, vālukaṁ pīḷetvā telaṁ
alabhamāno viya titthiyavādesu sāraṁ alabhanto bhagavantaṁ pucchāmīti attho.
[183] yathā te khameyyāti yathā te rucceyya. dāsoti
antojāta dhanakkīta karamarānīta sāmaṁdāsabyaupagatānaṁ aññataro. kammakāroti analaso
kammakaraṇasīloyeva. dūrato disvā paṭhamameva uṭṭhahatīti pubbuṭṭhāyī. evaṁ uṭṭhito
sāmino āsanaṁ paññapetvā pādadhovanādikattabbakiccaṁ katvā pacchā nipatati
seyyaṁ kappetīti 1- pacchānipātī. sāmikamhi vā sayanato avuṭṭhite pubbeyeva
vuṭṭhātīti pubbuṭṭhāyī. paccūsakālato paṭṭhāya yāva sāmino rattiṁ niddokkamanaṁ,
tāva sabbakiccāni katvā pacchā nipatati seyyaṁ kappetīti pacchānipātī. "kiṁ
karomi, kiṁ karomī"ti evaṁ kiṁkārameva paṭisuṇanto vicaratīti kiṁkārapaṭissāvī.
manāpaṁyeva kiriyaṁ karotīti manāpacārī. piyameva vadatīti piyavādī. sāmino
tuṭṭhapahaṭṭhaṁ mukhaṁ ullokayamāno 2- vicaratīti mukhamullokiko.
devo maññeti devo viya. so vatassāhaṁ puññāni kareyyanti so
vata ahaṁpi evarūpo assaṁ, yadi puññāni kareyyanti attho. "so vatassāyan"tipi 3-
pāṭho, ayamevattho. yannūnāhanti sace dānaṁ dassāmi, yaṁ rājā ekadivasaṁ deti,
tato satabhāgaṁpi yāvajīvaṁpi na sakkhissāmi dātunti pabbajjāyaṁ 4- ussāhaṁ katvā
evaṁ cintanabhāvaṁ dasseti.
kāyeṇa saṁvutoti kāyena pihito hutvā akusalassa pavesanadvāraṁ
thaketvāti attho. eseva nayo sesapadadvayepi. ghāsacchādanaparamatāyāti
ghāsacchādanena paramatāya uttamatāya, etadatthaṁpi anesanaṁ pahāya aggasallekhena

footnote: 1 sī. nipatati nisīdatīti 2 ka., sī. olokayamāno
footnote: 3 chaßēéa. vatassassantipi 4 i. pabbajjāya

page number: 153

santuṭṭhoti attho. abhirato paviveketi "kāyaviveko ca vūpakaṭṭhakāyānaṁ
nekkhammābhiratānaṁ, cittaviveko ca parisuddhacittānaṁ paramavodānappattānaṁ,
upadhiviveko ca nirupadhīnaṁ puggalānaṁ visaṅkhāragatānanti 1- evaṁ vutte tividhepi
viveke rato gaṇasaṅgaṇikaṁ pahāya kāyena eko viharati, cittakilesasaṅgaṇikaṁ pahāya
aṭṭhasamāpattivasena eko viharati, phalasamāpattiṁ vā nirodhasamāpattiṁ vā pavisitvā
nibbānaṁ patvā viharatīti attho. yaggheti codanaṭṭhe nipāto.
[184] āsanenapi nimanteyyāmāti nisinnāsanaṁ papphoṭetvā "idha
nisīdathā"ti vadeyyāma. abhinimanteyyāmapi nanti abhinīharitvāpi 2- naṁ nimanteyyāma
tattha duvidho abhihāro vācāya ceva kāyena ca. "tumhākaṁ icchiticchitakkhaṇe
amhākaṁ cīvarādīhi 3- vadeyyātha, yena attho"ti vadantohi vācāya abhiharitvā
nimanteti nāma. cīvarādivekallaṁ sallakkhetvā "idaṁ gaṇhathā"ti tāni 4- dento
pana kāyena abhiharitvā nimanteti nāma. tadubhayampi sandhāya "abhinimanteyyāmapi
nan"ti āha. ettha ca gilānapaccayabhesajjaparikkhāroti yaṁkiñci gilānassa sappāyaṁ
osathaṁ. 5- vacanaṭṭho pana visuddhimagge 6- vutto. rakkhāvaraṇaguttinti
rakkhāsaṅkhātañceva āvaraṇasaṅkhātañca guttiṁ. sā panesā na āvudhahatthe purise
ṭhapentena dhammikā nāma saṁvidahitā hoti. yathā pana avelāya kaṭṭhahārikapaṇṇahārikādayo
vihāraṁ na pavisanti, migaluddakādayo vihārasīmāya mige vā macche vā na gaṇhanti,
evaṁ saṁvidahantena dhammikā nāma saṁvidahitā honti, taṁ sandhāyāha "dhammikan"ti.
[185] yadi evaṁ santeti yadi tava dāso tuyhaṁ santikā
abhivādanādīni labheyya, evaṁ sante. addhāti ekaṁsavacanametaṁ. paṭhamanti gaṇhanto 7-
aññassāpi aññassāpi atthitaṁ 7- dīpeti, teneva ca rājā "sakkā pana bhante
aññaṁpī"ti ādimāha.

footnote: 1 khu. mahā. 29/33/31 guhaṭṭhakasuttaniddesa 2 chaßēéa. abhiharitvāpi
footnote: 3 ka. ahaṁ pavedāmi cīvarādīhi, ma. ahaṁ sādhessāmi cīvarādīhi 4 ka. tāni cīvarāni
footnote: 5 chaßēéa. osadhaṁ 6 visuddhi, 1/42 paccayasannissitasīlakathā

7-7 chaßēéa. bhaṇanto aññassāpi atthitaṁ

page number: 154

dutiyasandiṭṭhikasāmaññaphalavaṇṇanā
[186] kasatīti kassako. gehassa pati 1- ekagehamatte jeṭṭhakoti
gahapatiko. balisaṅkhātaṁ karaṁ karotīti karakārako. dhaññarāsiṁ, dhanarāsiñca vaḍḍhetīti
rāsivaḍḍhako.
appaṁ vāti parittaṁ 2- vā antamaso taṇḍulanāḷimattakaṁpi. bhogakkhandhanti
bhogarāsiṁ. mahantaṁ vāti vipulaṁ vā. yathā hi mahantaṁ pahāya pabbajituṁ dukkaraṁ,
evaṁ appaṁpīti dassanatthaṁ ubhayamāha. dāsavāre pana yasmā dāso attanopi
anissaro, pageva bhogānaṁ. yaṁ hi tassa dhanaṁ, taṁ sāmikānaññeva hoti, tasmā
bhogaggahaṇaṁ na kataṁ. Ñātiyeva ñātiparivaṭṭo.
paṇītatarasāmaññaphalavaṇṇanā
[189] sakkā pana bhante aññaṁpi diṭṭheva dhammeti idha
"evamevā"ti na vuttaṁ. taṁ kasmāti ce? "evamevā"ti hi vuccamāne pahoti
bhagavā sakalaṁpi rattindivaṁ tato vā bhiyyopi evarūpāhi upamāhi sāmaññaphalaṁ
dīpetuṁ. tattha kiñcāpi etassa bhagavato vacanasavane pariyatti 3- nāma natthi,
tathāpi attho tādisoyeva bhavissatīti cintetvā uparivisesaṁ pucchanto "evamevā"ti
avatvā uttariṁ 4- "abhikkantatarañca paṇītatarañcā"ti āha. tattha abhikkantataranti
abhimanāpataraṁ, atiseṭṭhataranti 5- attho. paṇītataranti uttamataraṁ. tenahīti
uyyojanaṭṭhe nipāto. savane uyyojento hi naṁ evamāha. suṇāhīti 6-
abhikkantatarañca paṇītatarañca sāmaññaphalaṁ suṇāhi.
sādhukaṁ manasikarohīti ettha pana sādhukaṁ sādhūti ekaṭṭhametaṁ. ayaṁ hi
sādhusaddo 7- āyācanasampaṭicchanasampahaṁsanasundaradaḷhīkammādīsu dissati. "sādhu me
bhante bhagavā saṅkhittena dhammaṁ desetū"ti 8- ādīsu āyācane dissati. "sādhu

footnote: 1 ma. pati gahapati 2 chaßēéa. parittakaṁ 3 chaßēéa. pariyantaṁ 4 chaßēéa.
footnote: ayaṁ pāṭho na dissati. 5 ma., sī. abhikkantataraṁ atimanāpataranti. 6 chaßēéa. suṇohīti
footnote: 7 i. ayañca sādhūti saddo 8 saṁ. saḷā. 18/131/89 māluṅkayaputtasutta (syā)

page number: 155

bhanteti kho so bhikkhu bhagavato bhāsitaṁ abhinanditvā anumoditvā"ti 1- ādīsu
sampaṭicchane. "sādhu sādhu sāriputtā"ti 2- ādīsu sampahaṁsane.
"sādhu dhammarucī rājā sādhu paññāṇavā naro.
sādhu mittānamaddubbho pāpassākaraṇaṁ sukhan"ti 3-
ādīsu sundare. "tenahi brāhmaṇa suṇāhi sādhukaṁ manasi karohī"ti 4-
ādīsu sādhukasaddoyeva daḷhīkamme, āṇattiyantipi vuccati. idhāpi ayaṁ ettheva
daḷhīkamme ca āṇattiyañca attho veditabbo. sundarepi vaṭṭati. daḷhīkammaṭṭhena 5-
hi daḷhamimaṁ dhammaṁ suṇāhi sugahitaṁ gaṇhanto. āṇattiaṭṭhena 6- mama āṇattiyā
suṇāhi, sundaraṭṭhena sundaramimaṁ bhaddakaṁ dhammaṁ suṇāhīti evaṁ dīpitaṁ hoti.
manasikarohīti āvajja, samannāharāhīti attho, avikkhittacitto
hutvā nisāmehi citte karohīti adhippāyo. apicettha suṇāhīti
sotindriyavikkhepanivāraṇametaṁ. sādhubhaṁ manasikarohīti manasikāre daḷhīkammaniyojanena
manindriyavikkhepanivāraṇaṁ. purimañcettha byañjanavipallāsaggāhanivāraṇaṁ.
pacchimaṁ atthavipallāsaggāhanivāraṇaṁ. purimena ca dhammassavane niyojeti,
pacchimena sutānaṁ dhammānaṁ dhāraṇūpaparikkhādīsu. purimena ca sabyañjano ayaṁ dhammo,
tasmā savanīyoti dīpeti. pacchimena sāttho, tasmā sādhukaṁ manasikātabboti. sādhukapadaṁ
vā ubhayapadehi yojetvā kātabbaṁ. 7- yasmā ayaṁ dhammo dhammagambhīro ceva desanā
gambhīro ca, tasmā suṇāhi sādhukaṁ, yasmā atthagambhīro ca paṭivedhagambhīro ca, tasmā
sādhukaṁ manasikarohīti evaṁ yojanā veditabbā. bhāsissāmīti "sakkā mahārājā"ti evaṁ
paṭiññātasāmaññaphaladesanaṁ vitthārato bhāsissāmi. desessāmīti hi saṅkhittadīpanaṁ
hoti. bhāsissāmīti vitthāradīpanaṁ. tenāha vaṅgīsatthero:-
"saṅkhittenapi deseti, vitthārenapi bhāsati.
sālikāyiva nigghoso, paṭibhāṇaṁ udīrayī"ti. 8-

footnote: 1 ma. upari, 14/86/67 mahāpuṇṇamasutta 2 dī. pāṭi. 11/349/240 saṅgītistta
footnote: 3 khu. jā. 28/50/20 ummādantījātaka (syā) 4 aṅ. pañcaka. 22/192/251 doṇa- brāhṇasutta. (syā) 5 chaßēéa. daḷhīkammatthena 6 chaßēéa. āṇattiatthena evamuparipi
7 chaßēéa., i. ayaṁ pāṭho na dissati. 8 saṁ. sa. 15/214/229 sāriputtasutta

page number: 156

evaṁ vutte ussāhajāto hutvā "evaṁ bhante"ti kho rājā māgadho
ajātasattu vedehīputto bhagavato paccassosi bhagavato vacanaṁ sampaṭicchi,
paṭiggahesīti vuttaṁ hoti.
[190] athassa bhagavā etadavoca etaṁ avoca, idāni vattabbaṁ
"idha mahārājā"ti ādiṁ sakalaṁ suttaṁ avocāti attho. tattha idhāti desāpadese 1-
nipāto, svāyaṁ katthaci lokaṁ upādāya vuccati. yathāha "idha tathāgato loke
uppajjatī"ti. 2- katthaci sāsanaṁ. yathāha "idheva bhikkhave paṭhamo samaṇo, idha dutiyo
samaṇo"ti. 3- katthaci okāsaṁ. yathāha
"idheva tiṭṭhamānassa, devabhūtassa me sato.
punevāyuva 4- me laddho evaṁ jānāhi mārisā"ti. 5-
katthaci padapūraṇamattameva. yathāha "idhāhaṁ bhikkhave bhuttāvī assaṁ
pavārito"ti. 6- idha pana lokaṁ upādāya vuttoti veditabbo. mahārājāti yathā
paṭiññātadesanaṁ desetuṁ puna "mahārājā"ti ālapati. idaṁ vuttaṁ hoti "mahārāja
imasmiṁ loke tathāgato uppajjati arahaṁ .pe. buddho bhagavā"ti. tattha
tathāgatasaddo brahmajāle vutto. arahanti ādayo visuddhimagge 7- vitthāritā.
loke uppajjatīti ettha pana lokoti okāsaloko sattaloko saṅkhāralokoti
tividho. idha pana sattaloko adhippeto. sattaloke uppajjamānopi tathāgato na
devaloke na brahmaloke, manussalokeyeva uppajjati. manussalokepi na aññasmiṁ
cakkavāḷe, imasmiṁyeva cakkavāḷe. tatrāpi na sabbaṭṭhānesu, "puratthimāya disāya
kajaṅgalaṁ 8- nāma nigamo, tassāparena mahāsālo, tato parā paccantimā janapadā,
orato majjhe, puratthimadakkhiṇāya disāya sallavatī 9- nāma nadī, tato parā
paccantimā janapadā, orato majjhe, dakkhiṇāya disāya setakaṇṇikaṁ nāma nigamo,

footnote: 1 chaßēéa. desopadese 2 aṅ. tika. 20/61/164 saṅgāravasutta
footnote: 3 aṅ. catukka. 21/241/265 samaṇasutta. 4 chaßēéa. punarāyu ca
footnote: 5 dī. mahā. 10/369/244 (syā. 264/321) sakkapañhasutta.

6 maßēáū. 12/30/17 dhammadāyādasutta. 7 visuddhi. 1/253 chānussatiniddesa.
8 ka. jaṅgalo, sī. gajaṅgalaṁ 9 sī., i. salalavatī, ma. sālaṭavatī

page number: 157

tato parā paccantimā janapadā, orato majjhe, pacchimadisāya thūnaṁ 1- nāma
brāhmaṇagāmo, tato parā paccantimā janapadā, orato majjhe, uttarāya disāya
usīradhajo 2- nāma pabbato, tato parā paccantimā janapadā, orato majjhe"ti 3-
evaṁ paricchinne āyāmato tiyojanasate, vitthārato aḍḍhatiyayojanasate, parikkhepato
navayojanasate majjhimadese uppajjati. na kevalañca tathāgato, paccekabuddhā
aggasāvakā asītimahātherā buddhamātā budadhapitā cakkavattirājā aññe ca
sārappattā brāhmaṇagahapatikā etthevuppajjanti.
tattha tathāgato sujātāya dinnamadhupāyāsabhojanato yāva arahattamaggo,
tāva uppajjati nāma, arahattaphale uppanno nāma. mahābhinikkhamanato vā yāva
arahattamaggo, tusitabhavanato vā yāva arahattamaggo, dīpaṅkarapādamūlato vā yāva
arahattamaggo, tāvuppajjati nāma, arahattaphale uppanno nāma. idha 4-
sabbapaṭhamaṁ uppannabhāvaṁ sandhāya "uppajjatī"ti vuttaṁ. tathāgato loke uppanno
hotīti ayaṁ hi etthattho.
so imaṁ lokanti so bhagavā imaṁ lokaṁ. idāni vattabbaṁ dasseti. sadevakanti
saha devehi sadevakaṁ. evaṁ saha mārena samārakaṁ, saha brahmunā sabrahmakaṁ.
saha samaṇabrāhmaṇehi sassamaṇabrāhmaṇiṁ. pajātattā pajā, taṁ pajaṁ. saha
devamanussehi sadevamanussaṁ. tattha sadevakavacanena pañcakāmāvacaradevaggahaṇaṁ
veditabbaṁ, samārakavacanena chaṭṭhakāmāvacaradevaggahaṇaṁ, sabrahmakavacanena
brahmakāyikādibrahmaggahaṇaṁ, sassamaṇabrāhmaṇīvacanena sāsanassa
paccatthikapaccāmittasamaṇabrāhmaṇaggahaṇaṁ, samitapāpabāhitapāpasamaṇabrāhmaṇaggahaṇañca,
pajāvacanena sattalokaggahaṇaṁ, sadevamanussavacanena sammatidevāvasesamanussaggahaṇaṁ. 5-
evamettha tīhi padehi okāsalokena saddhiṁ sattaloko. dvīhi pajāvacanena sattalokova
gahitoti veditabbo.
aparo nayo, sadevakaggahaṇena arūpāvacaradevalokova 6- gahito,
samārakaggahaṇena chakāmāvacaradevaloko gahito, sabrahmakaggahaṇena rūpībrahmaloko

footnote: 1 chaßēéa. thūṇaṁ 2 chaßēéa. usiraddhajo 3 vinayu. mahā. 5/259/24 cammakkhandhaka,
footnote: 4 ma. iti 5 chaßēéa. sammuti... evamuparipi 6 chaßēéa., i. arūpāvacaradevaloko

page number: 158

gahito, sassamaṇabrāhmaṇādiggahaṇena catuparisavasena, sammatidevehi vā saha
manussaloko, avasesasabbasattaloko vā.
apicettha sadevakavacanena ukkaṭṭhaparicchedato sabbassa lokassa
sacchikatabhāvamāha. tato yesaṁ ahosi "māro mahānubhāvo chakāmāvacarissaro
vasavattī, kiṁ sopi etena sacchikato"ti, tesaṁ vimatiṁ vidhamanto "samārakan"ti
āha. yesaṁ pana ahosi "brahmā mahānubhāvo ekaṅguliyā ekasmiṁ cakkavāḷasahasse
ālokaṁ pharati, dvīhi .pe. dasahi aṅgulīhi dasasu cakkavāḷasahassesu ālokaṁ
pharati, anututarañca jhānasamāpattisukhaṁ paṭisaṁvedeti, kiṁ sopi sacchikato"ti, tesaṁ
vimatiṁ vidhamanto "sabrahmakan"ti āha. tato ye cintesuṁ 1- "puthusamaṇabrāhmaṇā
sāsanassa paccatthikā, kiṁ tepi sacchikatā"ti, tesaṁ vimatiṁ vidhamanto "sassamaṇabrāhmaṇiṁ
pajan"ti āha. evaṁ ukkaṭṭhukkaṭṭhaṭṭhānaṁ 2- sacchikatabhāvaṁ pakāsetvā atha
sammatideve, avasesamanusse ca upādāya ukkaṭṭhaparicchedavasena sesasattalokassa
sacchikatabhāvaṁ pakāsento "sadevamanussan"ti āha. ayamettha vibhāvanānukkamo 3-
porāṇā panāhu:- sadevakanti devehi saddhiṁ avasesalokaṁ.
samārakanti mārena saddhiṁ avasesalokaṁ. sabrahmakanti brahmehi saddhiṁ avasesalokaṁ.
evaṁ sabbepi tibhavupage satte tīhākārehi tīsu padesu pakkhipitvā puna dvīhi
padehi pariyādiyanto "sassamaṇabrāhmaṇiṁ pajaṁ sadevamanussan"ti āha. evaṁ
pañcahipi padehi tena tenākārena tedhātukameva pariyādinnanti.
sayaṁ abhiñañā sacchikatvā pavedetīti ettha pana sayanti sāmaṁ
aparaneyyo hutvā. abhiññāti abhiññāya, adhikena ñāṇena ñatvāti attho.
sacchikatvāti paccakkhaṁ katvā, etena anumānādipaṭikkhepo kato hoti. pavedetīti
bodheti ñāpeti 4- pakāseti.
so dhammaṁ deseti ādikalyāṇaṁ .pe. pariyosānakalyāṇanti so
bhagavā sattesu kāruññataṁ paṭicca hitvāpi anuttaraṁ 5- vivekasukhaṁ dhammaṁ deseti,

footnote: 1 ma. cinteyyuṁ 2 ka. ukkaṭṭhaṭṭhānānaṁ
footnote: 3 ma. bhavānukkamo, chaßēéa. bhāvānukkamo 4 chaßēéa. viññāpeti 5 ka. anuttaraṁpi

page number: 159

tañca kho appaṁ vā bahuṁ vā desento ādikalyāṇādippakārameva deseti.
ādimhipi kalyāṇaṁ bhaddakaṁ anavajjameva katvā deseti. majjhepi, pariyosānepi
kalyāṇaṁ bhaddakaṁ anavajjameva katvā desetīti vuttaṁ hoti. tattha atthi desanāya
ādimajjhapariyosānaṁ, atthi sāsanassa. desanāya tāva catuppadikāyapi gāthāya
paṭhamapādo ādi nāma, tato dve majjhaṁ nāma, ante eko pariyosānaṁ
nāma. ekānusandhikassa suttassa nidānaṁ ādi, "idamavocā"ti pariyosānaṁ,
ubhinnamantarā majjhaṁ. anekānusandhikassa suttassa paṭhamānusandhi ādi, ante
anusandhi pariyosānaṁ, majjhe eko vā dve vā bahū vā majjhameva.
sāsanassa pana sīlasamādhivipassanā ādi nāma. vuttampi cetaṁ "ko
cādi kusalānaṁ dhammānaṁ, sīlañca suvisuddhaṁ diṭṭhi ca ujukā"ti. 1- "atthi bhikkhave
majjhimā paṭipadā tathāgatena abhisambuddhā"ti 2- evaṁ vutto pana ariyamaggo majjhaṁ
nāma. phalañceva nibbānañca pariyosānaṁ nāma. "etadatthamidaṁ brāhmaṇa
brahmacariyaṁ, etaṁ sāraṁ, etaṁ pariyosānan"ti 3- hi ettha phalaṁ pariyosānanti
vuttaṁ. "nibbānogadhaṁ hi āvuso visākha brahmacariyaṁ nibbānaparāyanaṁ
nibbānapariyosānan"ti 4- ettha nibbānaṁ pariyosānanti vuttaṁ. idha desanāya
ādimajjhapariyosānaṁ adhippetaṁ. bhagavā hi dhammaṁ desento ādimhi sīlaṁ dassetvā
majjhe maggaṁ, pariyosāne nibbānaṁ dasseti. tena vuttaṁ "so dhammaṁ deseti
ādikalyāṇaṁ majjhekalyāṇaṁ pariyosānakalyāṇan"ti. tasmā aññopi dhammakathiko
dhammaṁ desento 5-
ādimhi sīlaṁ dasseyya majjhe maggaṁ vibhāvaye
pariyosāne ca 6- nibbānaṁ esā kathikasaṇṭhitīti.
sātthaṁ sabyañjananti yassa hi yāgubhattaitthīpurisādivaṇṇanānissitā
desanā hoti, na so sātthaṁ deseti, bhagavā pana tathārūpaṁ desanaṁ pahāya
catusatipaṭṭhānādinissitaṁ desanaṁ deseti. tasmā sātthaṁ desetīti vuccati. yassa pana

footnote: 1 saṁßēáahā. 19/369/125 bhikkhusutta 2 saṁßēáahā. 19/1081/367 dhammacakkappavattanasutta
footnote: 3 maßēáū. 12/324/288 cūḷasāropamasutta 4 maßēáū. 12/466/416 cūḷavedallasutta
footnote: 5 chaßēéa., i. kathento 6 sī., i., chaßēéa. pariyosānamhi, ma. pariyosāneva

page number: 160

desanā ekabyañjanādiyuttā vā sabbaniroṭṭhabyañjanā vā
sabbavissaṭṭhasabbaniggahitabyañjanā vā, tassa damiḷakirātayavanādimilakkhanaṁ 1- bhāsā viya
byañjanapāripūriyā abhāvato abyañjanā nāma desanā hoti. bhagavā pana
"sithilaṁ dhanitañca dīgharassaṁ, garukaṁ lahukañceva niggahitaṁ.
sambandhavavatthitaṁ vimuttaṁ, dasadhā byañjanabuddhiyā pabhedo"ti
evaṁ vuttaṁ dasavidhaṁ byañjanaṁ amakkhetvā paripuṇṇaṁ byañjanameva katvā dhammaṁ
deseti, tasmā sabyañjanaṁ dhammaṁ desetīti vuccati. kevalaparipuṇṇanti ettha
kevalanti sakalādhivacanaṁ. paripuṇṇanti anūnādhikavacanaṁ. idaṁ vuttaṁ hoti:-
sakalaparipuṇṇameva deseti, ekadesanāpi aparipuṇṇā natthīti. upanetabbassāpanetabbassa
2- cābhāvato kevalaparipuṇṇanti veditabbaṁ. parisuddhanti nirupakkilesaṁ.
yo hi "imaṁ dhammadesanaṁ nissāya lābhaṁ vā sakkāraṁ vā labhissāmī"ti deseti,
tassa aparisuddhā desanā hoti. bhagavā pana lokāmisanirapekkho hitapharaṇāya 3-
mettābhāvanāya muduhadayo ullumpanasabhāvasaṇṭhitena cittena deseti. tasmā parisuddhaṁ
dhammaṁ desetīti vuccati.
brahmacariyaṁ pakāsetīti ettha panāyaṁ brahmacariyasaddo dāne
veyyāvacce pañcasikkhāpadasīle appamaññāsu methunaviratiyaṁ sadārasantose viriye
uposathaṅgesu ariyamagge sāsaneti imesvatthesu dissati.
"kinte vataṁ kiṁ pana brahmacariyaṁ,
kissa suciṇṇassa ayaṁ vipāko.
iddhī jutī balavīriyūpapatti,
idañca te nāga 4- mahāvimānaṁ.
ahañaca bhariyā ca manussaloke,
saddhā ubho dānapatī ahumhā.
opānabhūtaṁ me gharaṁ tadāsi,
santappitā samaṇabrāhmaṇā ca.

footnote: 1 chaßēéa. damiḷakirātasavarādi.... 2 chaßēéa. upanetabbāpanetabbassa abhāvato
footnote: 3 chaßēéa.,i. hitapharaṇena 4 sī. akkhāhi me nāga

page number: 161

taṁ me vataṁ taṁ pana brahmacariyaṁ,
tassa suciṇṇassa ayaṁ vipāko.
iddhī jutī balaviriyūpapatti,
idañca me vīra 1- mahāvimānanti 2-
imasmiṁ hi puṇṇakajātake dānaṁ "brahmacariyan"ti vuttaṁ.
"kena pāṇi kāmadado kena pāṇi madhussavo.
kena te brahmacariyena puññaṁ pāṇimhi ijjhati.
tena pāṇi kāmadado tena pāṇi madhussavo.
tena me brahmacariyena puññaṁ pāṇimhi ijjhatī"ti. 3-
imasmiṁ aṅkurapetavatthumhi veyyāvaccaṁ "brahmacariyan"ti vuttaṁ. "idaṁ
kho taṁ bhikkhave tittiriyaṁ nāma brahmacariyaṁ ahosī"ti 4- imasmiṁ tittirajātake
pañcasikkhāpadasīlaṁ "brahmacariyan"ti vuttaṁ. "taṁ kho pana pañcasikha brahmacariyaṁ neva
nibbidāya 5- na virāgāya na nirodhāya .pe. yāvadeva brahmalokupapattiyā"ti 6-
imasmiṁ mahāgovindasutte catasso appamaññāyo "brahmacariyan"ti vuttā. "pare
abrahmacārī bhavissanti, mayamettha brahmacārī bhavissāmā"ti 7- imasmiṁ
sallekhasutte methunavirati "brahmacariyan"ti vuttā.
"mayañca bhariyā nātikkamāma,
amhe ca bhariyā 8- nātikkamanti.
aññatra tāhi brahmacariyañcarāma.
tasmā hi amhaṁ daharā na mīyareti 9-
mahādhammapālajātake sadārasantoso "brahmacariyan"ti vutto. "abhijānāmi
kho panāhaṁ sāriputta caturaṅgasamannāgataṁ brahmacariyaṁ caritā, tapassī sudaṁ
homī"ti 10- lomahaṁsanasutte viriyaṁ "brahmacariyan"ti vuttaṁ.

footnote: 1 pāli. syā., chaßēéa.,i. dhīra 2 khu.jā. 28/1026/357 vidhurajātaka (syā)
footnote: 3 khu.peta. 26/106/109 aṅkurapetavatthu 4 vinayu.cūḷa. 7/311/82 5 pāli. na
footnote: nibbidāya 6 dīßēáahā. 10/329/214 mahāgovindasutta 7 maßēáū. 12/83/56

sallekhasutta 8 pāli. syā., bhariyāpi amhe khu.jā. 27/1415/289 9 khu. jā.
27/1415/289 dasakani. mahādhammapālajātak(syā) 10 maßēáū. 12/155/119 mahāsīhanādasutta

page number: 162

"hīnena brahmacariyena, khattiye upapajjati.
majjhimena ca devattaṁ, uttamena visujjhatī"ti 1-
evaṁ nimijātake attadamanavasena kato aṭṭhaṅgiko uposatho "brahmacariyan"ti
vutto. "idaṁ kho pana me pañcasikha brahmacariyaṁ ekantanibbidāya virāgāya
.pe. ayameva ariyo aṭṭhaṅgiko maggo"ti 2- mahāgovindasuttasmiṁyeva
ariyamaggo "brahmacariyan"ti vutto. "tayidaṁ brahmacariyaṁ iddhañceva phītañca
vitthārikaṁ bāhujaññaṁ puthubhūtaṁ yāva devamanussehi suppakāsitan"ti 3-
pāsādikasutte sikkhāttayasaṅgahitaṁ sakalasāsanaṁ "brahmacariyan"ti vuttaṁ. imasmiṁ pana
ṭhāne idameva "brahmacariyan"ti adhippetaṁ. tasmā brahmacariyaṁ pakāsetīti so dhammaṁ
deseti ādikalyāṇaṁ .pe. parisuddhaṁ. evaṁ desento ca sikkhāttayasaṅgahitaṁ
sakalasāsanaṁ brahmacariyaṁ pakāsetīti evamettha attho daṭṭhabbo. brahmacariyanti
seṭṭhaṭṭhena brahmabhūtaṁ cariyaṁ, brahmabhūtānaṁ vā buddhādīnaṁ cariyanti vuttaṁ hoti.
[191] taṁ dhammanti taṁ vuttappakārasampadaṁ dhammaṁ. suṇāti gahapati
vāti kasmā paṭhamaṁ gahapatiṁ niddisati? nīhatamānattā ca ussannattā ca.
yebhuyyena hi khattiyakulato pabbajitā jātiṁ nissāya mānaṁ karonti. brāhmaṇakulā
pabbajitā mante nissāya mānaṁ karonti. hīnajaccakulā pabbajitā attano attano
vijātitāya patiṭṭhātuṁ na sakkonti. gahapatidārakā pana kacchehi sedaṁ muñcantehi
piṭṭhiyā loṇaṁ pupphamānāya bhūmiṁ kasitvā tādisassa mānassa abhāvato
nīhatamānadappā honti. te pabbajitā 4- mānaṁ vā dappaṁ vā akatvā yathābalaṁ
sakalabuddhavacanaṁ uggahetvā vipassanāya kammaṁ 5- karontā sakkonti arahatte
patiṭṭhātuṁ. itarehi ca kulehi nikkhamitvā pabbajitā nāma na bahukā, gahapatikāva
bahukā. iti nīhatamānattā ca ussannattā ca paṭhamaṁ gahapatiṁ niddisatīti.
aññatarasmiṁ vāti itaresaṁ vā kulānaṁ aññatarasmiṁ. paccājātoti
patijāto. tathāgate saddhaṁ paṭilabhatīti parisuddhaṁ dhammaṁ sutvā dhammasāmimhi tathāgate

footnote: 1 khu.jā. 27/1186/249 ādittajātaka (syā) 2 dīßēáahā. 10/329/214 mahāgovindasutta
footnote: 3 dī. pāṭi. 11/174/107 pāsādikasutta 4 chaßēéa., i. pabbajitvā 5 ka. taṁ

page number: 163

"sammāsambuddho vata so bhagavā"ti saddhaṁ paṭilabhati. iti paṭisañcikkhatīti evaṁ
paccavekkhati. sambādho gharāvāsoti sacepi saṭṭhihatthe ghare yojanasatantarepi
vā dve jāyapatikā vasanti, tathāpi nesaṁ sakiñcanapalibodhaṭṭhena gharāvāso
sambādhoyeva. rajāpathoti 1- rāgarajādīnaṁ uṭṭhānaṭṭhānanti mahāaṭṭhakathāyaṁ vuttaṁ.
āgamapathotipi 2- vadanti. alagganaṭṭhena abbhokāso viyāti abbhokāso. pabbajito
hi kūṭāgāraratanapāsādadevavimānādīsu pihitadvāravātapānesu paṭicchannesu vasantopi
neva laggati na sajjati na bajjhati. tena vuttaṁ "abbhokāso pabbajjāti. apica
sambādho gharāvāso kusalakiriyāya okāsābhāvato. rajāpatho 1- asaṁvutasaṅkāraṭṭhānaṁ viya
rajānaṁ kilesarajānaṁ sannipātaṭṭhānato. abbhokāso pabbajjā kusalakiriyāya yathāsukhaṁ
okāsasabhāvato. 3-
nayidaṁ sukaraṁ .pe. pabbajeyyanti etthāyaṁ saṅkhepakathā:- yadetaṁ
sikkhāttayabrahrahmacariyaṁ ekaṁpi divasaṁ akhaṇḍaṁ katvā carimakacittaṁ pāpetabbatāya
ekantaparipuṇṇaṁ caritabbaṁ, ekadivasaṁpi ca kilesamalena amalīnaṁ katvā carimakacittaṁ
pāpetabbatāya ekantaparisuddhaṁ. saṅkhalikhitaṁ likhitasaṅkhasadisaṁ dhotasaṅkhasappaṭibhāgaṁ
caritabbaṁ. idaṁ na sukaraṁ agāraṁ ajjhāvasatā agāramajjhe vasantena
ekantaparipuṇṇaṁ .pe. carituṁ, yannūnāhaṁ kese ca massuñca ohāretvā
kāsāyarasapītatāya kāsāyāni brahmacariyaṁ carantānaṁ anucchavikāni vatthāni acchādetvā
paridahitvā agārasmā nikkhamitvā anagāriyaṁ pabbajeyyanti. ettha ca yasmā
agārassa hitaṁ kasivaṇijjādikammaṁ 4- agāriyanti vuccati, tañca pabbajjāya
natthi, tasmā pabbajjā anagāriyāti ñātabbā, taṁ anagāriyaṁ. pabbajeyyanti
paṭipajjeyyaṁ.
[192] appaṁ vāti sahassato heṭṭhā bhogakkhandho appo nāma
hoti, sahassato paṭṭhāya mahā. abandhanaṭṭhena ñātieva ñātiparivaṭṭo. sopi 5-
vīsatiyā heṭṭhā appo hoti, vīsatiyā paṭṭhāya mahā.

footnote: 1-1 chaßēéa. rajopatho.... 2 chaßēéa. āgamanapathotipi 3 chaßēéa. okāsasabbhāvato
footnote: 4 chaßēéa. kasivāṇijjādikammaṁ 5 ma., sī. so hi

page number: 164

[193] pātimokkhasaṁvarasaṁvutoti pātimokkhasaṁvarena samannāgato.
ācāragocarasampannoti ācārena ceva gocarena ca sampanno. aṇumattesūti
appamattakesu. vajjesūti akusaladhammesu. bhayadassāvīti bhayadassī. samādāyāti sammā
ādiyitvā. sikkhati sikkhāpadesūti sikkhāpadesu taṁ taṁ sikkhāpadaṁ samādiyitvā
sikkhati. ayamettha saṅkhepo, vitthāro pana visuddhimagge vutto.
kāyakammavacīkammena samannāgato kusalena parisuddhājīvoti ettha
ācāragocaraggahaṇeneva ca kusale kāyakammavacīkamme gahitepi yasmā idaṁ
ājīvapārisuddhisīlaṁ nāma na ākāse vā rukkhaggādīsu vā uppajjati,
kāyavacīdvāresuyeva pana uppajjati, tasmā tassa uppattidvāradassanatthaṁ
"kāyakammavacīkammena samannāgato kusalenā"ti vuttaṁ. yasmā pana tena samannāgato,
tasmā parisuddhājīvo. samaṇamuṇḍikaputtasuttantavasena 1- vā evaṁ vuttaṁ. ettha 2-
hi "katame ca thapati 3- kusalā sīlā? kusalaṁ kāyakammaṁ kusalaṁ vacīkammaṁ, parisuddhājīvaṁpi
kho ahaṁ thapati 3- sīlasmiṁ vadāmī'ti 4- vuttaṁ. yasmā pana tena samannāgato, tasmā
parisuddhājīvoti veditabbo. 5-
sīlasampannoti brahmajāle vuttena tividhena sīlena sampanno 6-
hoti. indriyesu guttadvāroti manacchaṭṭhesu indriyesu pihitadvāro hoti.
satisampajaññena samannāgatoti "abhikkante paṭikkante"ti ādīsu sattasu ṭhānesu
satiyā ceva sampajaññena ca samannāgato hoti. santuṭṭhoti catūsu paccayesu
tividhena santosena santuṭṭho 7- hoti.
cūḷa-majjhima-mahāsīlavaṇṇanā
[194-211] evaṁ mātikaṁ nikkhipitvā anupubbena bhājento
"kathañca mahārāja bhikkhu sīlasampanno hotīti ādimāha. tattha idaṁpissa hoti
sīlasminti idaṁpi assa bhikkhuno pāṇātipātā veramaṇīsīlasmiṁ ekaṁ sīlaṁ hotīti

footnote: 1 chaßēéa. samaṇamuṇḍikaputtasuttavasena (maßēéa. 13/260/234) 2 chaßēéa....etaṁ vuttaṁ. tattha
footnote: 3-3 ka. gahapati 4 maßēéa. 13/265/238 5 chaßēéa. tasmā tassāpi desanāya pariyādānatthametaṁ vuttanti veditabbaṁ, ma. yasmā pana
tena samannāgato, tasmā parisuddhājīvoti veditabbo
6 chaßēéa., i. samannāgato 7 ka.,ma. santosena samannāgato santuṭṭho

page number: 165

attho. paccattavacanaṭṭhe vā etaṁ bhummaṁ. mahāaṭṭhakathāyaṁ hi idaṁpi tasseva
samaṇassa sīlanti ayameva attho vutto. sesaṁ brahmajāle vuttanayeneva veditabbaṁ.
idamassa hoti sīlasminti idaṁ assa sīlaṁ hotīti attho.
[212] na kutoci bhayaṁ samanupassati, yadidaṁ sīlasaṁvaratoti yāni asaṁvaramūlakāni
bhayāni uppajjanti, tesu yaṁ idaṁ bhayaṁ sīlasaṁvarato bhaveyya, taṁ kutoci ekasaṁvaratopi
na samanupassati. kasmā? saṁvarato asaṁvaramūlakassa bhayassa abhāvā. muddhābhisittoti
yathāvidhānavihitena khattiyābhisekena muddhani avasitto. yadidaṁ paccatthikatoti yaṁ kutoci
ekapaccatthikatopi bhayaṁ bhaveyya, taṁ na samanupassati. kasmā? yasmā nihatapaccāmitto.
ajjhattanti niyakajjhattaṁ, attano santāneti attho. anavajjasukhanti anavajjaṁ
aninditaṁ kusalaṁ. sīlapadaṭṭhānehi avippaṭisārapāmujjapītipassaddhidhammehi
pariggahitaṁ kāyikacetasikasukhaṁ paṭisaṁvedeti. evaṁ kho mahārāja bhikkhu sīlasampanno
nāma hotīti evaṁ nirantaraṁ vitthāretvā dassitena tividhena sīlena samannāgato
bhikkhu sīlasampanno nāma hotīti sīlakathaṁ niṭṭhāpesi.
indriyasaṁvarakathā
[213] indriyesu guttadvārabhājanīye cakkhunā rūpanti ayaṁ cakkhusaddo
katthaci buddhacakkhumhi vattati, yathāha "buddhacakkhunā lokaṁ volokesī"ti katthaci
sabbaññutañāṇasaṅkhāte samantacakkhumhi, yathāha:- "tathūpamaṁ dhammamayaṁ sumedha pāsādamāruyha
samantacakkhū"ti 1- katthaci dhammacakkhumhi, "virajaṁ vītamalaṁ dhammacakkhuṁ udapādī"ti 2-
hi ettha ariyamaggattayapaññā. "cakkhuṁ udapādi ñāṇaṁudapādī"ti 3- ettha
pubbenivāsādiñāṇaṁ paññācakkhūti vuccati, "dibbena cakkhunā"ti 4- āgataṭṭhānesu
dibbacakkhumhi vattati. "cakkhuñca paṭicca rūpe cā"ti 5- ettha pasādacakkhumhi
vattati. idha panāyaṁ pasādacakkhuvohārena cakkhuviññāṇe vattati, tasmā

footnote: 1 vinayu. mahā. 4/8/8 maßēáū. 12/282/243, maßēéa. 13/338/320
footnote: 2 vinayu. mahā. 4/19/16, maßēéa. 13/206/182.
footnote: 3 vinayu. mahā. 4/15/14, saṁ. mahā. 19/1081/369

4 vinayu. mahā. 1/13/6, maßēáū. 12/284/245
5 maßēáū. 12/400/357, ma. upari. 14/421/361

page number: 166

cakkhuviññāṇena rūpaṁ disvāti ayamettha attho. sesapadesupi yaṁ vattabbaṁ siyā, taṁ
sabbaṁ visuddhimagge 1- vuttaṁ. abyāsekasukhanti kilesabyāsekavirahitattā
abyāsekaṁ asammissaṁ parisuddhaṁ adhicittasukhaṁ paṭisaṁvedīti.
satisampajaññakathā
[214] satisampajaññabhājanīyamhi abhikkante paṭikkanteti ettha tāva abhikkantaṁ
vuccati gamanaṁ, paṭikkantaṁ nivattanaṁ, tadubhayampi catūsu iriyāpathesu labbhati,
gamane tāva purato kāyaṁ abhiharanto abhikkamati nāma, paṭinivattanto paṭikkamati
nāma. ßēhānepi ṭhitakova kāyaṁ purato onāmento abhikkamati nāma, pacchato
apanāmento paṭikkamati nāma. nisajjāyapi nisinnakova āsanassa purimāṅgābhimukho
saṁsaranto abhikkamati nāma, pacchimāṅgappadesaṁ paccāsaṁsaranto paṭikkamati nāma.
nipajjanepi eseva nayo.
sampajānakārī hotīti sampajaññena sabbakiccakārī, sampajaññasseva 2-
vā kārī. so hi abhikkantādīsu sampajaññaṁ karoteva, na katthaci sampajaññena
virahito hoti. tattha sātthakasampajaññaṁ sappāyasampajaññaṁ gocarasampajaññaṁ
asammohasampajaññanti catubbidhaṁ sampajaññaṁ. tattha abhikkamanacitte uppanne
cittavaseneva agantvā "kiṁ nu me ettha gatena attho atthi natthī"ti
atthānatthaṁ pariggahetvā atthapariggaṇhaṇaṁ sātthakasampajaññaṁ. tattha ca atthoti
cetiyadassanabodhidassanasaṁghadassanatheradassanāsubhadassanādivasena dhammato vuḍḍhi. cetiyaṁ
vā bodhiṁ vā disvāpi hi buddhārammaṇaṁ saṁghadassanena saṁghārammaṇaṁ pītiṁ uppādetvā
tadeva khayavayato sammasanto arahattaṁ pāpuṇāti. there disvā tesaṁ ovāde
patiṭṭhāya asubhaṁ disvā tattha paṭhamajjhānaṁ uppādetvā tadeva khayavayato
sammasanto arahattaṁ pāpuṇāti. tasmā etesaṁ dassanaṁ sātthakanti 3- vuttaṁ.
keci pana "āmisatopi vuḍḍhi atthoyeva, taṁ nissāya brahmacariyānuggahāya
paṭipannattā"ti vadanti.

footnote: 1 visuddhi. 1/24 sīlaniddesa. 2 chaßēéa. sampajaññameva 3 i. sātthaṁ.

page number: 167

tasmiṁ pana gamane sappāyāsappāyaṁ pariggahetvā sappāyapariggaṇhaṇaṁ
sappāyasampajaññaṁ. seyayyathīdaṁ? cetiyadassanaṁ tāva sātthakaṁ, sace pana cetiyassa
mahāpūjāya dasadvādasayojanantare parisā sannipatanti, attano vibhavānurūpā
itthiyopi purisāpi alaṅkatapaṭiyattā cittakammarūpakāni viya sañcaranti. tatra cassa
iṭṭhe ārammaṇe lobho hoti, aniṭṭhe paṭigho, asamapekkhane moho uppajjati,
kāyasaṁsaggāpattiṁ vā āpajjati, jīvitabrahmacariyānaṁ vā antarāyo hoti, evantaṁ
ṭhānaṁ asappāyaṁ hoti. vuttappakārāntarāyābhāve sappāyaṁ. bodhidassanepi eseva 1-
nayo. 1- saṁghadassanampi sātthakaṁ. 2- sace pana antogāme mahāmaṇḍapaṁ kāretvā
sabbarattiṁ dhammassavanaṁ kārentesu manussesu vuttappakāreneva janasannipāto ceva
antarāyo ca hoti, evantaṁ ṭhānaṁ asappāyaṁ hoti, antarāyābhāve sappāyaṁ.
mahāparisaparivārānaṁ therānaṁ dassanepi eseva nayo.
asubhadassanampi sātthakaṁ 2-, tadatthadīpanatthañcidaṁ vatthu 3-:-
eko kira daharabhikkhu sāmaṇeraṁ gahetvā dantakaṭṭhatthāya gato,
sāmaṇero maggā okkamitvā purato gacchanto asubhaṁ disvā paṭhamajjhānaṁ
nibbattetvā tadeva pādakaṁ katvā saṅkhāre sammasanto tīṇi phalāni sacchikatvā
uparimaggaphalatthāya kammaṭṭhānaṁ pariggahetvā aṭṭhāsi. daharo taṁ apassanto
"sāmaṇerā"ti pakkosi. so "mayā pabbajitakālato paṭṭhāya bhikkhunā saddhiṁ dve
kathā nāma na kathitapubbā, aññasmiṁpi divase uparivisesaṁ nibbattessāmī"ti
cintetvā "kiṁ bhante"ti paṭivacanaṁ adāsi. "ehī"ti ca vutte 4- ekavacaneneva
āgantvā "bhante iminā tāva maggeneva gantvā mayā ṭhitokāse muhuttaṁ
puratthābhimukho ṭhatvā olokethā"ti āha. so tathā katvā tena pattavisesameva
pāpuṇi. evaṁ ekaṁ asubhaṁ divinnaṁ janānaṁ atthāya jātaṁ. evaṁ sātthakaṁpi panetaṁ
purisassa mātugāmāsubhaṁ asappāyaṁ, mātugāmassa ca purisāsubhaṁ asappāyaṁ. sabhāgameva
sappāyanti evaṁ sappāyapariggaṇhaṇaṁ sappāyasampajaññaṁ nāma.

footnote: 1-1 i. imā pāṭhā na dissanti. 2-2 chaßēéa. sātthaṁ
footnote: 3 i. vatthuṁ. 4 i. vutto

page number: 168

evaṁ pariggahitasātthakasappāyassa pana aṭṭhatiṁsāya kammaṭṭhānesu attano
cittaruciyaṁ kammaṭṭhānasaṅkhātaṁ gocaraṁ uggahetvā bhikkhācāragocare taṁ gahetvāva
gamanaṁ gocarasampajaññaṁ nāma tassāvibhāvanatthaṁ idaṁ catukkaṁ veditabbaṁ.
idhekacco bhikkhu harati na paccāharati, ekacco paccāharati na harati,
ekacco pana neva harati na paccāharati, ekacco harati ca paccāharati cāti.
tattha yo bhikkhu divasaṁ caṅkamena nisajjāya ca āvaraṇīyehi dhammehi cittaṁ
parisodhetvā tathā rattiyā paṭhamayāme, majjhimayāme seyyaṁ kappetvā pacchimayāmepi
nisajjācaṅkamehi vītināmetvā pageva cetiyaṅgaṇabodhiyaṅgaṇe vattaṁ katvā bodhirukkhe
udakaṁ āsiñcitvā pānīyaparibhojanīyaṁ paccupaṭṭhapetvā ācariyupajjhāyavattādīni
sabbāni khandhakavattāni samādāya vattati. so sarīraparikammaṁ katvā senāsanaṁ
pavisitvā dve tayo pallaṅke usumaṁ gāhāpetvā kammaṭṭhānamanuyuñjitvā
bhikkhācāravelāyaṁ uṭṭhahitvā kammaṭṭhānasīseneva pattacīvaramādāya senāsanato
nikkhamitvā kammaṭṭhānaṁ manasikarontova cetiyaṅgaṇaṁ gantvā, sace buddhānussati
kammaṭṭhānaṁ hoti, taṁ avissajjetvāva cetiyaṅgaṇaṁ pavisati. aññaṁ ce
kammaṭṭhānaṁ hoti, sopānapādamūle 1- ṭhatvā hatthena gahitabhaṇḍaṁ viya taṁ ṭhapetvā
buddhārammaṇapītiṁ gahetvā cetiyaṅgaṇaṁ āruyha, mahantaṁ cetiyañce, tikkhattuṁ
padakkhiṇaṁ katvā catūsu ṭhānesu vanditabbaṁ. khuddakaṁ cetiyañce, tatheva padakkhiṇaṁ
katvā aṭṭhasu ṭhānesu vanditabbaṁ. cetiyaṁ vanditvā bodhiyaṅgaṇaṁ pattenāpi
buddhassa bhagavato sammukhā viya nipaccakāraṁ dassetvā bodhi vanditabbā. so evaṁ
cetiyañca bodhiñca vanditvā paṭisāmitaṭṭhānaṁ gantvā paṭisāmitaṁ bhaṇḍaṁ hatthena
gaṇhanto viya nikkhittakammaṭṭhānaṁ gahetvā gāmassa samīpe kammaṭṭhānasīseneva cīvaraṁ
pārupitvā gāmaṁ piṇḍāya pavisati. atha naṁ manussā disvā "ayyo no āgato"ti
paccuggantvā pattaṁ gahetvā āsanasālāya vā gehe vā nisīdāpetvā yāguṁ
datvā, yāva bhattaṁ na niṭṭhāti, tāva pāde dhovitvā telena makkhetvā purato
nisīditvā pañhaṁ vā pucchanti, dhammaṁ vā sotukāmā honti. sacepi na kathāpenti,

footnote: 1 chaßēéa., i. sopānamūle.

page number: 169

janasaṅgahatthaṁ dhammakathā nāma kātabbāyevāti aṭṭhakathācariyā vadanti. dhammakathā
hi kammaṭṭhānavimuttā nāma natthi, tasmā kammaṭṭhānasīseneva dhammakathaṁ kathetvā
kammaṭṭhānasīseneva āhāraṁ paribhuñjitvā anumodanaṁ katvā 1- nivattamānopi 2-
manussehi anugatova gāmato nikkhamitvā tattha te nivattetvā 3- maggaṁ paṭipajjati
atha naṁ puretaraṁ nikkhamitvā bahigāme katabhattakiccā sāmaṇeradaharabhikkhū
disvā paccuggantvā pattacīvaramassa gaṇhanti. porāṇakabhikkhū kira na "amhākaṁ
upajjhāyo ācariyo"ti mukhaṁ oloketvā vattaṁ karonti, sampattaparicchedeneva
karonti. te taṁ pucchanti "bhante ete manussā tumhākaṁ kiṁ honti mātipakkhato
sambandhā pitipakkhato"ti kiṁ disvā pucchathāti? tumhesu etesaṁ pemaṁ bahumānanti?
āvuso yaṁ mātāpitūhipi dukkaraṁ, taṁ ete amhākaṁ karonti, pattacīvaraṁpi no
etesaṁ santakameva, etesaṁ ānubhāvena neva bhaye bhayaṁ, na chātake chātakaṁ jātaṁ
nāma. 4- edisā nāma amhākaṁ upakārino natthīti tesaṁ guṇe kathento gacchati.
ayaṁ vuccati harati na paccāharati.
yassa pana pageva vuttappakāraṁ vattapaṭipattiṁ karontassa kammajatejodhātu
pajjalati, anupādinnakaṁ muñcitvā upādinnakaṁ gaṇhāti, sarīrato sedā
muccanti. 5- kammaṭṭhānaṁ vīthiṁ na rohati, so pageva pattacīvaramādāya vegasāva
cetiyaṁ vanditvā gorūpānaṁ nikkhamanavelāyameva gāmaṁ yāgubhikkhāya pavisitvā yāguṁ
labhitvā āsanasālaṁ gantvā pivati, athassa dvittikkhattuṁ ajjhoharaṇamatteneva
kammajatejodhātu upādinnakaṁ muñcitvā anupādinnakaṁ gaṇhāti, ghaṭasatena
nhāpito 6- viya tejodhātupariḷāhanibbānaṁ patvā kammaṭṭhānasīsena yāguṁ
paribhuñjitvā pattañca mukhañca dhovitvā antarābhatte kammaṭṭhānaṁ manasikatvā
avasesaṭṭhāne piṇḍāya caritvā kammaṭṭhānasīsena āhārañca paribhuñjitvā tato
paṭṭhāya poṅkhānupoṅkhaṁ 7- upaṭṭhahamānaṁ kammaṭṭhānaṁ gahetvā āgacchati, ayaṁ vuccati
paccāharati na harati. edisā ca 8- bhikkhū yāguṁ pivitvā vipassanaṁ ārabhitvā

footnote: 1 i., sī. vatvā 2 chaßēéa.,i. nivattiyamānehipi 3 i. nivāretvā.
footnote: 4 chaßēéa.,i. jānāma 5 ka. muñcanti 6 chaßēéa.,i. nhāto
footnote: 7 ka. pokhānupokhaṁ 8 ka. edisāva, i. edisā

page number: 170

buddhasāsane arahattaṁ pattā nāma gaṇanapathaṁ vītivattā. sīhaladīpeyeva tesu tesu
gāmesu āsanasālāya na taṁ āsanaṁ atthi, yattha yāguṁ pivitvā arahattappattā
bhikkhū natthīti.
yo pana pamādavihārī hoti nikkhittadhuro, kattabbavattāni 1- bhinditvā
pañcavidhacetokhīlavinibandhacitto viharanto "kammaṭṭhānaṁ nāma atthī"tipi saññaṁ
akatvā gāmaṁ piṇḍāya pavisitvā ananulomikena gihisaṁsaggena saṁsaṭṭho caritvā ca
bhuñjitvā ca tuccho nikkhamati, ayaṁ vuccati neva harati na paccāharatīti.
yo panāyaṁ "harati ca paccāharati cā"ti vutto, so gatapaccāgatikavattavasena
veditabbo:- atthakāmā hi kulaputtā sāsane pabbajitvā dasaṁpi vīsaṁpi 2- tiṁsaṁpi
cattālīsaṁpi paññāsaṁpi sataṁpi ekato vasantā katikavattaṁ katvā viharanti
"āvuso tumhe na iṇattā 3- na bhayattā 4- na jīvikakappakattā pabbajitā,
dukkhā muñcitukāmā panettha pabbajitā, tasmā gamane uppannakilesaṁ gamaneyeva
niggaṇhatha, tathā ṭhāne, nisajjāya, sayane uppannakilesaṁ sayaneyeva niggaṇhathā"ti.
te evaṁ katikavattaṁ katvā bhikkhācāraṁ gacchantā aḍḍhusabhausabhāḍḍhagāvuta-
gāvutantaresu pāsāṇā honti, tāya saññāya kammaṭṭhānaṁ manasikarontāva
gacchanti. sace kassaci gamane kileso uppajjati, tattheva naṁ niggaṇhati. tathā
asakkonto tiṭṭhati, athassa pacchato āgacchantopi tiṭṭhati. so "ayaṁ bhikkhu
tuyhaṁ uppannavitakkaṁ jānāti, ananucchavikaṁ te katan"ti 5- attānaṁ paṭicodetvā
vipassanaṁ vaḍḍhetvā tattheva ariyabhūmiṁ okkamati. tathā asakkonto nisīdati, athassa
pacchato āgacchantopi nisīdatīti soyeva nayo. ariyabhūmiṁ okkamituṁ asakkontopi
taṁ kilesaṁ vikkhambhetvā kammaṭṭhānaṁ manasikarontova gacchati, na kammaṭṭhāna-
vippayuttena cittena pādaṁ uddharati, uddharati ce, paṭinivattitvā
purimapādeyeva 6- eti. ālindakavāsī mahāpussadevatthero 7- viya.

footnote: 1 chaßēéa., i. sabbavattāni 2 i. visatiṁpi 3 ma., i. na iṇaṭṭhānabhayaṭṭhānajīvikā
footnote: pakatā pabbajitā. 4 chaßēáa na iṇaṭṭā na bhayaṭṭā 5 chaßēéa.,i. te etanti
footnote: 6 ka., sī. purimappadesaṁyeva 7 chaßēéa.,i. mahāphussadevatthero

page number: 171

so kira ekūnavīsati vassāni gatapaccāgatikavattaṁ pūrento eva
vihāsi, manussāpi sudaṁ 1- antarāmagge kasantā ca vappantā ca maddantā ca
kammāni ca karontā theraṁ tathā gacchantaṁ disvā "ayaṁ thero punappunaṁ nivattitvā
gacchati, kiṁ nu kho maggamūḷho, udāhu kiñci pamuṭṭho"ti samullapanti. so taṁ
anādiyitvā kammaṭṭhānayutteneva cittena samaṇadhammaṁ karonto vīsativassabbhantare
arahattaṁ pāpuṇi, 2- arahattappattadivaseyevassa caṅkamanakoṭiyaṁ adhivatthā devatā
aṅgulīhi dīpaṁ ujjāletvā aṭṭhāsi. cattāropi mahārājāno, sakko ca
devānamindo, brahmā ca sahampati upaṭṭhānaṁ āgamiṁsu. tañca obhāsaṁ disvā
vanavāsī mahātissatthero taṁ dutiyadivase pucchi "rattibhāge āyasmato santike
obhāso ahosi, kiṁ so obhāso"ti. thero vikkhepaṁ karonto obhāso nāma
dīpobhāsopi hoti maṇiobhāsopī"ti evamādimāha. tato paṭicchādetha tumheti
nibandho 3- "āmā"ti paṭijānitvā ārocesi.
kāḷavallimaṇḍapavāsī mahānāgatthero viya ca. sopi kira gatapaccāgatikavattaṁ
pūrento paṭhamaṁ tāva "bhagavato mahāpadhānaṁ pūjessāmī"ti sattavassāni
ṭhānacaṅkamameva adhiṭṭhāsi. puna soḷasavassāni gatapaccāgatikavattaṁ pūretvā arahattaṁ
pāpuṇi. so kammaṭṭhānayutteneva cittena pādaṁ uddharanto vippayuttena 4-
uddhaṭe puna paṭinivattento gāmasamīpaṁ gantvā "gāvī nu, pabbajito nū"ti
āsaṅkanīyappadese ṭhatvā cīvaraṁ pārupitvā kacchakantarato udakena pattaṁ dhovitvā
udakagaṇḍūsaṁ 5- karoti. kiṁkāraṇā? "mā me bhikkhaṁ dātuṁ vā vandituṁ vā
āgatamanusse `dīghāyukā hothā'ti vacanamattenāpi kammaṭṭhānavikkhepo ahosī"ti.
"ajja bhante katimī"ti 6- divasaṁ vā bhikkhugaṇanaṁ vā pañhaṁ vā pucchito pana
udakaṁ gilitvā āroceti. sace divasādipucchakā na honti, nikkhamanavelāyaṁ
gāmadvāre niṭṭhubhitvāva 7- yāti.
kalambatitthavihāre vassūpagatā paññāsabhikkhū viya ca. te kira
āsāḷhapuṇṇamāyaṁ 8- katikavattaṁ akaṁsu "arahattaṁ appatvā aññamaññaṁ

footnote: 1 ka.,ma. addasaṁsu taṁ 2 ka. pāpuṇāti 3 chaßēéa.,i. nibaddho 4 i. viyuttena
footnote: 5 ka. udakagaṇḍalaṁ 6 i. katamīti 7 i. niṭṭhubhitvā 8 chaßēéa. asāḷhipuṇṇamāyaṁ

page number: 172

nālapissāmā"ti. gāmañca piṇḍāya pavisantā udakagaṇḍūsaṁ katvā pavisiṁsu. divasādīsu
pucchitesu vuttanayeneva paṭipajjiṁsu. tattha manussā niṭṭhubhanaṁ disvā jāniṁsu
"ajjeko āgato, ajja dve"ti. evañca cintesuṁ "kiṁ nu kho ete amhehiyeva
saddhiṁ na sallapanti, udāhu aññamaññaṁpi. sace aññamaññampi na sallapanti,
addhā vivādajātā bhavissanti, etha ne aññamaññaṁ khamāpessāmā"ti. sabbepi
vihāraṁ gantvā paññāsāya bhikkhūsu dvepi bhikkhū ekokāse nāddasiṁsu. tato yo
tesu cakkhumā puriso, so āha "na bho kalahakārakānaṁ vasanokāso īdiso hoti,
susammaṭṭhaṁ cetiyaṅgaṇabodhiyaṅgaṇaṁ, sunikkhittā sammajjaniyo, supaṭṭhitaṁ 1- pānīyaṁ
paribhojanīyan"ti, te tatova 2- nivattā. tepi bhikkhū antotemāseyeva arahattaṁ
patvā mahāpavāraṇāya visuddhipavāraṇaṁ pavāresuṁ.
evaṁ kāḷavallimaṇḍapavāsī mahānāgatthero viya kalambatitthavihāravassupagatā
bhikkhū viya ca kammaṭṭhānānuyutteneva cittena pādaṁ uddharanto gāmasamīpaṁ
gantvā udakagaṇḍūsaṁ katvā vīthiyo sallakkhetvā, yattha surāsoṇḍadhuttādayo,
kalahakārakā, caṇḍahatthiassādayo vā natthi, taṁ vīthiṁ paṭipajjati. tattha ca piṇḍāya
caramāno na turitaturito viya javena gacchati. na hi javanapiṇḍapātiyadhutaṅgaṁ 3-
nāma kiñci atthi. visamabhūmibhāgappattaṁ pana udakasakaṭaṁ viya niccalo hutvā gacchati.
anugharaṁ paviṭṭho ca dātukāmaṁ vā adātukāmaṁ vā sallakkhetvā tadanurūpaṁ kālaṁ
āgamento bhikkhaṁ paṭilabhitvā ādāya antogāme vā bahigāme vā vihārameva
āgantvā yathāphāsuke paṭirūpe okāse nisīditvā kammaṭṭhānaṁ manasikaronto
āhāre paṭikūlasaññaṁ upaṭṭhapetvā akkhabbhañjanavaṇalepanaputtamaṁsūpamāvasena
paccavekkhanto aṭṭhaṅgasamannāgataṁ āhāraṁ āhāreti, neva davāya na madāya na
maṇḍanāya na vibhūsanāya .pe. bhuttāvī ca udakakiccaṁ katvā muhuttaṁ bhattakilamathaṁ
paṭippassambhetvā, yathā purebhattaṁ, evaṁ pacchābhattaṁ purimayāmaṁ, pacchimayāmañca
kammaṭṭhānameva manasikaroti. ayaṁ vuccati harati ca paccāharati cāti

footnote: 1 chaßēéa. supaṭṭhapitaṁ 2 i. tato ca, ka. tato
footnote: 3 chaßēéa. javena piṇḍapātiyadhutaṅgaṁ

page number: 173

imaṁ 1- pana haraṇapaccāharaṇasaṅkhātaṁ gatapaccāgatikavattaṁ pūrento, yadi
upanissayasampanno hoti, paṭhamavayeeva arahattaṁ pāpuṇāti. no ce paṭhamavaye
pāpuṇāti, atha majjhimavaye. no ce majjhimavaye pāpuṇāti, atha maraṇasamaye. no
ce maraṇasamaye pāpuṇāti, atha devaputto hutvā pāpuṇāti. 2- no ce devaputto
hutvā pāpuṇāti, anuppanne buddhe nibbatto paccekabodhiṁ sacchikaroti. no ce
paccekabodhiṁ sacchikaroti, atha buddhānaṁ sammukhībhāve khippābhiñño vā hoti
seyyathāpi thero bāhiyo dārucīriyo, mahāpañño vā seyyathāpi thero sāriputto,
mahiddhiko vā seyyathāpi thero mahāmoggallāno, dhutaṅgadharo 3- vā seyyathāpi
thero mahākassapo. dibbacakkhuko vā seyyathāpi thero anuruddho. vinayadharo vā
seyyathāpi thero upāli. dhammakathiko vā seyyathāpi thero puṇṇo mantāṇīputto. 4-
āraññiko vā seyyathāpi thero revato, bahussuto vā seyyathāpi thero
ānando, sikkhākāmo vā seyyathāpi thero rāhulo buddhaputtoti. iti imasmiṁ
catukke yvāyaṁ harati ca paccāharati ca, tassa gocarasampajaññaṁ sikhāpattaṁ hoti.
abhikkamādīsu pana asammuyhanaṁ asammohasampajaññaṁ, taṁ evaṁ
veditabbaṁ:- idha bhikkhu abhikkamanto vā paṭikkamanto vā, yathā andhabālaputhujjanā
abhikkamādīsu "attā abhikkamati, attanā abhikkamo nibbattito"ti vā "ahaṁ
abhikkamāmi, mayā abhikkamo nibbattito"ti vā sammuyhanti, tathā asammuyhanto
"abhikkamāmī"ti citte uppajjamāne teneva cittena saddhiṁ cittasamuṭṭhānā
vāyodhātu viññattiṁ janayamānā uppajjati. 5- iti cittakiriyāvāyodhātuvipphāravasena
ayaṁ kāyasammato aṭṭhisaṅghāto abhikkamati. tassevaṁ abhikkamato ekekapāduddharaṇe
paṭhavīdhātuāpodhātūti dve dhātuyo omattā honti mandā, itarā dve adhimattā
honti balavatiyo, tathā atiharaṇavītiharaṇesu. vossajjane tejodhātu vāyodhātūti
dve dhātuyo omattā honti mandā, itarā dve adhimattā honti 6- balavatiyo,
tathā sannikkhepanasannirumbhaṇesu. tattha uddharaṇe pavattā rūpārūpadhammā atiharaṇaṁ

footnote: 1 chaßēéa., i. idaṁ 2 chaßēéa., i. ayaṁ pāṭho na dissati
footnote: 3 chaßēéa. dhutavādo, sī. dhutavādī, i. dhutavā 4 ka. mantānīputto
footnote: 5 ka. uppajjatīti 6 chaßēéa., i. ayaṁ pāṭho na dissati

page number: 174

na pāpuṇanti, tathā atiharaṇe pavattā vītiharaṇaṁ, vītiharaṇe pavattā vossajjanaṁ,
vossajjane pavattā sannikkhepanaṁ, sannikkhepane pavattā sannirumbhaṇaṁ na pāpuṇanti.
tattha tattheva pabbaṁ pabbaṁ sandhi sandhi odhi odhi hutvā tattakapāle
pakkhittatilāni viya taṭataṭāyantā 1- bhijjanti. tattha ko eko abhikkamati, kassa
vā ekassa abhikkamanaṁ. paramatthato hi dhātūnaṁyeva gamanaṁ, dhātūnaṁyeva ṭhānaṁ,
dhātūnaṁyeva nisajjanaṁ, dhātūnaṁyeva sayanaṁ. tasmiṁ tasmiṁ hi koṭṭhāse saddhiṁ rūpena
aññaṁ uppajjate cittaṁ aññaṁ cittaṁ nirujjhati
avīcimanusambandho nadīsotova vattatīti.
evaṁ abhikkamādīsu asammuyhanaṁ asammohasampajaññaṁ nāmāti.
niṭṭhito "abhikkante paṭikkante sampajānakārī hotī"ti padassa attho.
ālokite vilokiteti ettha pana ālokitaṁ nāma purato pekkhanaṁ.
vilokitaṁ nāma anudisāpekkhanaṁ. aññānipi heṭṭhā upari pacchato pekkhanavasena
olokitaullokitavilokitāni nāma honti, tāni idha na gahitāni. sāruppavasena
pana imāneva dve gahitāni, iti 2- iminā vā mukhena sabbānipi tāni
gahitānevāti.
tattha "ālokessāmī"ti citte uppanne cittavaseneva anoloketvā
atthapariggaṇhaṇaṁ sātthakasampajaññaṁ, taṁ āyasmantaṁ nandaṁ kāyasakkhiṁ katvā veditabbaṁ.
vuttañhetaṁ bhagavatā "sace bhikkhave nandassa puratthimā disā āloketabbā
hoti, sabbaṁ cetaso 3- samannāharitvā nando puratthimadisaṁ āloketi
`evamme puratthimadisaṁ ālokayato na abhijjhādomanassā pāpakā akusalā dhammā
anvāssavissantī'ti 4- iti sātthakasampajāno hoti. sace bhikkhave nandassa pacchimā
disā .pe. uttarā disā .pe. dakkhiṇā disā .pe. uddhaṁ .pe. adho
.pe. anudisā anuviloketabbā honti, sabbaṁ cetaso samannāharitvā nando
anudisaṁ anuviloketi "evamme anusadisaṁ anuvilokayato na abhijjhādomanassā
pāpakā akusalā dhammā anvāssavissantī'ti, itiha tattha sampajāno hotī"ti.

footnote: 1 chaßēéa. paṭapaṭāyantā 2 chaßēéa., i. itisaddo na dissati
footnote: 3 i. sabbacetaso, chaßēéa. sabbaṁ cetasā evamuparipi 4 ka. anavāssaveyyunti

page number: 175

apica idhāpi pubbe vuttacetiyadassanādivaseneva sātthakatā ca
sappāyatā ca veditabbā, kammaṭṭhānassa pana avijahanameva gocarasampajaññaṁ.
tasmā ettha khandhadhātuāyatanakammaṭṭhānikehi attano kammaṭṭhānavaseneva,
kasiṇādikammaṭṭhānikehi vā pana kammaṭṭhānasīseneva ālokanavilokanaṁ kātabbaṁ. abbhantare
attā nāma āloketā vā viloketā vā natthi, "ālokessāmī"ti citte
uppannamatte 1- teneva cittena saddhiṁ cittasamuṭṭhānavāyodhātu viññattiṁ janayamānā
uppajjati. iti cittakiriyāvāyodhātuvipphāravaseneva heṭṭhimaṁ akkhidalaṁ adho sīdati,
uparimaṁ uddhaṁ saṅgheti. koci yantakena vicaranto nāma natthi, tato cakkhuviññāṇaṁ
dassanakiccaṁ sādhentaṁ uppajjatīti evaṁ pajānanaṁ panettha asammohasampajaññaṁ nāma.
apica mūlapariññāāgantukatāvakālikabhāvavasenapettha 2- asammohasampajaññaṁ
veditabbaṁ. mūlapariññāvasena tāva
bhavaṅgāvajjanañceva dassanaṁ sampaṭicchanaṁ
santīraṇaṁ voṭṭhabbanaṁ javanaṁ bhavati sattamaṁ.
tattha bhavaṅgaṁ upapattibhavassa aṅgakiccaṁ sādhayamānaṁ pavattati, taṁ
āvaṭṭetvā kiriyāmanodhātu āvajjanakiccaṁ sādhayamānā, taṁnirodhā cakkhuviññāṇaṁ
dassanakiccaṁ sādhayamānaṁ, taṁnirodhā vipākamanodhātu sampaṭicchanakiccaṁ sādhayamānā,
taṁnirodhā vipākamanoviññāṇadhātu santīraṇakiccaṁ sādhayamānā, taṁnirodhā
kiriyāmanoviññāṇadhātu voṭṭhabbanakiccaṁ sādhayamānā, taṁnirodhā sattakkhattuṁ javanaṁ
javati. tattha paṭhamajavanepi "ayaṁ itthī, ayaṁ puriso"ti rajjanadussanamuḷhanavasena
ālokitavilokitaṁ na hoti. dutiyajavanepi .pe. sattamajavanepi. etesu pana
yuddhamaṇḍale yodhesu viya heṭṭhupariyavasena bhijjitvā patitesu "ayaṁ itthī, ayaṁ
puriso"ti rajjanādivasena ālokitavilokitaṁ nāma hoti. evaṁ tāvettha
mūlapariññāvasena asammohasampajaññaṁ veditabbaṁ.
cakkhudvāre pana rūpe āpāthamāgate bhavaṅgacalanato uddhaṁ
sakakiccanipphādanavasena āvajjanādīsu uppajjitvā niruddhesu avasāne javanaṁ
uppajjati,

footnote: 1 chaßēéa., i. uppajjamāne. 2 ka.....vasena panettha

page number: 176

taṁ pubbe uppannānaṁ āvajjanādīnaṁ gehabhūte cakkhudvāre āgantukapuriso viya
hoti. tassa yathā paragehe kiñci yācituṁ paviṭṭhassa āgantukapurisassa gehasāmikesupi
tuṇhīmāsinesu āṇākaraṇaṁ na yuttaṁ, evaṁ āvajjanādīnaṁ gehabhūte cakkhudvāre
āvajjanādīsupi arajjantesu, adussantesu, amuyhantesu ca rajjanadussanamuyhanaṁ
ayuttanti evaṁ āgantukabhāvavasena asammohasampajaññaṁ veditabbaṁ.
yāni panetāni cakkhudvāre voṭṭhabbanapariyosānāni cittāni
uppajjanti, tāni saddhiṁ sampayuttadhammehi tattha tattheva bhijjanti, aññamaññaṁ na
passantīti itarāni 1- tāvakālikāni honti. tattha yathā ekasmiṁ ghare sabbesu
mānusakesu matesu avasesassa ekassa taṁkhaṇaññeva maraṇadhammassa na yuttā
naccagītādīsu abhirati nāma, evameva ekadvāre sasampayuttesu āvajjanādīsu tattha
tattheva matesu avasesassa taṁkhaṇaññeva maraṇadhammassa javanassāpi rajjana-
dussanamuyhanavaseneva abhirati nāma na yuttāti evaṁ tāvakālikabhāvavasena
asammohasampajaññaṁ veditabbaṁ.
apica khandhāyatanadhātupaccayapaccavekkhaṇavasenapetaṁ veditabbaṁ. ettha hi
cakkhu ceva rūpā ca rūpakkhankho, dassanaṁ viññāṇakkhandho, taṁsampayuttā vedanā
vedanākkhandho, saññā saññākkhandho, phassādikā saṅkhārakkhandho. evametesaṁ
pañcannaṁ khandhānaṁ samavāye ālokanavilokanaṁ paññāyati. tattha ko eko
āloketi, ko viloketi.
tathā cakkhu cakkhvāyatanaṁ, rūpaṁ rūpāyatanaṁ, dassanaṁ manāyatanaṁ, vedanādayo
sampayuttadhammā dhammāyatanaṁ. evametesaṁ catunnaṁ āyatanānaṁ samavāye ālokanavilokanaṁ
paññāyati. tattha ko eko āloketi, ko viloketi.
tathā cakkhu cakkhudhātu, rūpaṁ rūpadhātu, dassanaṁ cakkhuviññāṇadhātu,
taṁsampayuttā vedanādayo dhammā dhammadhātu. evametāsaṁ catunnaṁ dhātūnaṁ samavāye
ālokavilokanaṁ paññāyati. tattha ko eko āloketi, ko viloketi.
tathā cakkhu nissayapaccayo, rūpaṁ ārammaṇapaccayo, āvajjanaṁ
anantarasamanantaraupanissayanatthivigatapaccayo, āloko upanissayapaccayo, vedanādayo

footnote: 1 chaßēéa. ittarāni

page number: 177

sahajātapaccayo. 1- evametesaṁ paccayānaṁ samavāye ālokanavilokanaṁ paññāyati. tattha
ko eko āloketi, ko viloketīti evamettha khandhāyatanadhātupaccayapaccavekkhaṇavasenapi
asammohasampajaññaṁ veditabbaṁ.
sammiñjite 2- pasāriteti pabbānaṁ 3- sammiñjanapasāraṇe. tattha
cittavaseneva sammiñjanapasāraṇaṁ akatvā hatthapādānaṁ sammiñjanapasāraṇapaccayā
atthānatthaṁ pariggaṇhitvā atthapariggaṇhaṇaṁ sātthakasampajaññaṁ. tattha hatthapāde
aticiraṁ sammiñjetvā 4- vā pasāretvā vā ṭhitassa khaṇe khaṇe vedanā uppajjanti,
cittaṁ ekaggataṁ na labhati, kammaṭṭhānaṁ paripatati, visesaṁ nādhigacchati. kāle
sammiñjentassa kāle pasārentassa pana tā vedanā nuppajjanti, cittaṁ
ekaggaṁ hoti, kammaṭṭhānaṁ nipphātiṁ 5- gacchati, visesamadhigacchatīti evaṁ
atthānatthapariggaṇhaṇaṁ veditabbaṁ.
atthe pana satipi sappāyāsappāyaṁ pariggaṇhitvā sappāyapariggaṇhaṇaṁ
sappāyasappajaññaṁ. tatrāyaṁ nayo:-
mahācetiyaṅgaṇe kira daharabhikkhū sajjhāyaṁ gaṇhanti, tesaṁ piṭṭhipassesu
daharabhikkhuniyo dhammaṁ suṇanti. tatreko daharo hatthaṁ pasārento kāyasaṁsaggaṁ
patvā teneva kāraṇena gihī jāto. aparo bhikkhu pādaṁ pasārento aggimhi
pasāresi, aṭṭhiṁ āhacca pādo jhāyi. aparo vammike pasāresi, so āsīvisena
daṭṭho. aparo cīvarakuṭidaṇḍake pasāresi, taṁ maṇisappo ḍaṁsi. tasmā evarūpe
asappāye apasāretvā sappāye pasāretabbaṁ. idamettha sappāyasampajaññaṁ.
gocarasampajaññaṁ pana mahātheravatthunā dīpetabbaṁ:- mahāthero kira
divāṭṭhāne nisinno antevāsikehi saddhiṁ kathayamāno sahasā hatthaṁ sammiñjetvā 6-
puna yathāṭṭhāne ṭhapetvā saṇikaṁ sammiñjesi, taṁ antevāsikā pucchiṁsu "kasmā bhante
sahasā hatthaṁ sammiñjetvā puna yathāṭṭhāne ṭhapetvā saṇikaṁ sammiñjayitthā"ti. yato

footnote: 1 ka. sahajātādipaccayo. 2 chaßēéa. samiñjite, evamuparipi.
footnote: 3 ma., i. sabbānaṁ hatthapādānaṁ. 4 chaßēéa., i. samiñjetvā.
footnote: 5 chaßēéa., i. phātiṁ. 6 chaßēéa. samiñjetvā

page number: 178

paṭṭhāyāhaṁ āvuso kammaṭṭhānaṁ manasikātuṁ āraddho, na me kammaṭṭhānaṁ muñcitvā
attho sammiñjitapubbo, idāni pana me tumhehi saddhiṁ kathayamānena kammaṭṭhānaṁ
muñcitvā sammiñjito. tasmā puna yathāṭṭhāne ṭhapetvā sammiñjesinti. sādhu
bhante bhikkhunā nāma evarūpena bhavitabbanti. evametthāpi kammaṭṭhānāvijahanameva
gocarasampajaññanti veditabbaṁ.
abbhantare attā nāma koci sammiñjito vā pasārito vā natthi,
vuttappakāracittakiriyāvāyodhātuvipphārena pana suttākaḍḍhanavasena dāruyantassa
hatthapādacalanaṁ 1- viya sammiñjanapasāraṇaṁ hotīti evaṁ parijānanaṁ panettha
asammohasampajaññanti veditabbaṁ.
saṅghāṭipattacīvaradhāraṇeti ettha saṅghāṭicīvarānaṁ nivāsanapārupanavasena,
pattassa bhikkhāpaṭiggahaṇādivasena 2- paribhogo dhāraṇaṁ nāma. tattha saṅghāṭicīvaradhāraṇe
tāva nivāsetvā vā pārupitvā vā piṇḍāya carato āmisalābho "sītassa
paṭighātāyā"ti ādinā nayena bhagavatā vuttappakāroyeva attho attho nāma.
tassa vasena sātthakasampajaññaṁ veditabbaṁ.
uṇhapakatikassa pana dubbalassa ca cīvaraṁ sukhumaṁ sappāyaṁ, sītālukassa
ghanaṁ dupaṭaṁ. viparītaṁ asappāyaṁ. yassa kassaci jiṇṇaṁ asappāyameva, aggaḷādidānena
hissa taṁ palibodhakaraṁ hoti. tathā paṭadukūlādibhedaṁ 3- lobhanīyacīvaraṁ. tādisaṁ hi
araññe ekakassa nivāsantarāyakaraṁ, jīvitantarāyakarañcāpi hoti. nippariyāyena pana
yaṁ nimittakammādimicchājīvavasena uppannaṁ, yañcassa sevamānassa akusalā dhammā
abhivaḍḍhanti, kusalā dhammā parihāyanti, taṁ asappāyaṁ. viparītaṁ sappāyaṁ. tassa
vasenettha sappāyasampajaññaṁ kammaṭṭhānāvijahanavaseneva ca gocarasampajaññaṁ
veditabbaṁ.
abbhantare attā nāma koci cīvaraṁ pārupanto nāma natthi,
vuttappakāracittakiriyāvāyodhātuvipphāreneva pana cīvarapārupanaṁ hoti. tattha cīvaraṁpi

footnote: 1 chaßēéa. laḷanaṁ 2 ma. bhikkhāgahaṇādivasena,
footnote: 3 chaßēéa. paṭṭuṇṇadukūlādibhedaṁ, sī. paṭṭadukūlādibhedaṁ

page number: 179

acetanaṁ, kāyopi acetano. cīvaraṁ na jānāti "mayā kāyo pārupito"ti. kāyopi
na jānāti "ahaṁ cīvarena pārupito"ti. dhātuyova dhātusamūhaṁ paṭicchādenti
paṭapilotikāya potthakarūpapaṭicchādane viya. tasmā neva sundaraṁ cīvaraṁ labhitvā
somanassaṁ kātabbaṁ, na asundaraṁ labhitvā domanassaṁ.
nāgavammikacetiyarukkhādīsu hi keci mālāgandhadhūpavatthādīhi 1- sakkāraṁ
karonti, keci gūthamuttakaddamadaṇḍasatthappahārādīhi asakkāraṁ. na tehi
vammikarukkhādayo somanassaṁ vā domanassaṁ vā karonti, evameva neva sundaraṁ
cīvaraṁ labhitvā somanassaṁ kātabbaṁ, nāsundaraṁ labhitvā domanassanti evaṁ
pavattapaṭisaṅkhānavasenettha asammohasampajaññaṁ veditabbaṁ.
pattadhāraṇepi pattaṁ sahasāva aggahetvā "imaṁ gahetvā piṇḍāya
caramāno bhikkhaṁ labhissāmī"ti evaṁ pattaggahaṇapaccayā paṭilabhitabbātthavasena
sātthakasampajaññaṁ veditabbaṁ.
kisassa dubbalasarīrassa 2- pana garupatto asappāyo, yassa kassaci
catupañcagaṇḍikāhato dubbisodhanīyo asappāyova. duddhotapattopi na vaṭṭati, taṁ
dhovantasseva cassa palibodho hoti. maṇivaṇṇapatto pana lobhanīyo cīvare
vuttanayeneva asappāyo, nimittakammādivaseneva laddho pana yañcassa sevamānassa
akusalā dhammā abhivaḍḍhanti, kusalā dhammā parihāyanti, ayaṁ ekantāsappāyova.
viparīto sappāyo. tassa vasenettha sappāyasampajaññaṁ. kammaṭṭhānāvijahanavaseneva
gocarasampajaññaṁ veditabbaṁ.
abbhantare attā nāma koci pattaṁ gaṇhanto natthi, vuttappakāra-
cittakiriyāvāyodhātuvipphāreneva pana pattaggahaṇaṁ nāma hoti. tattha pattopi
acetano, hatthāpi acetanā. patto na jānāti "ahaṁ hatthehi gahito"ti.
hatthāpi na jānanti "patto amhehi gahito"ti. dhātuyova dhātusamūhaṁ gaṇhanti
saṇḍāsena aggivaṇṇapattaggahaṇe viyāti. evaṁ pavattapaṭisaṅkhānavasenetka
asammohasampajaññaṁ veditabbaṁ.

footnote: 1 chaßēéa. mālāgandhadhūmavatthādīhi 2 chaßēéa. kisadubbalasarīrassa

page number: 180

apica yathā chinnahatthapāde vaṇamukhehi paggharitapubbalohitakimikule
nīlamakkhikasamparikiṇṇe anāthasālāyaṁ nipanne 1- anāthamanususe disvā, ye dayālukā
purisā, te tesaṁ vaṇamattacoḷakāni 2- ceva kapālādīhi ca bhesajjāni upanāmenti.
tattha coḷakānipi kesañci saṇhāni kesañci thūlāni pāpuṇanti, bhesajjakapālakānipi
kesañci susaṇṭhānāni kesañci dusaṇṭhānāni pāpuṇanti, na te tattha sumanā vā
dummanā vā honti. vaṇapaṭicchādanamatteneva hi coḷakena bhesajjapaṭiggahitamatteneva
ca kapālakena tesaṁ attho. evameva yo pana bhikkhu 3- vaṇacoḷakaṁ viya cīvaraṁ
bhesajjakapālakaṁ viya ca pattaṁ, kapāle bhesajjamiva ca patte laddhaṁ bhikkhaṁ
sallakkheti, ayaṁ saṅghāṭipattacīvaradhāraṇe asammohasampajaññena uttamasampajānakārīti
veditabbo.
asitādīsu asiteti piṇḍapātabhojane. pīteti yāguādipāne. khāyiteti
piṭṭhakhajjakādikhādane. sāyiteti madhuphāṇitādisāyane. tattha "neva davāyā"ti
ādinā nayena vutto aṭṭhavidhopi attho attho nāma. tassa vasena sātthakasampajaññaṁ
veditabbaṁ.
lūkhapaṇītatittamadhurāadīsu pana yena bhojanena yassa phāsu na hoti, taṁ
tassa asappāyaṁ. yaṁ pana nimittakammādivasena paṭiladdhaṁ, yañcassa bhuñjato akusalā
dhammā abhivaḍḍhanti, kusalā dhammā parihāyanti, taṁ ekantāsappāyameva. viparītaṁ
sappāyaṁ. tassa vasenettha sappāyasampajaññaṁ, kammaṭṭhānāvijahanavaseneva ca
gocarasampajaññaṁ veditabbaṁ.
abbhantare attā nāma koci bhuñjako natthi, vuttappakāracittakiriyā-
vāyodhātuvipphāreneva pattapaṭiggahaṇaṁ nāma hoti. cittakiriyāvāyodhātuvipphāreneva
hatthassa patte otāraṇaṁ nāma hoti. cittakiriyāvāyodhātuvipphāreneva ālopakaraṇaṁ,
ālopauddharaṇaṁ, 4- mukhavivaraṇañca hoti, na koci kuñcikāya, yantakena vā
hanukaṭṭhīni vivarati. cittakiriyāvāyodhātuvipphāreneva ca ālopassa mukhe ṭhapanaṁ,

footnote: 1 sī. nisinne 2 ka. vaṇapaṭacolakāni, sī. vaṇapaṭacoḷakāni
footnote: 3 chaßēéa. yo bhikkhu, i. so bhikkhu. 4 chaßēéa. ālopauddhāraṇaṁ

page number: 181

uparidantānaṁ musalakiccasādhanaṁ, heṭṭhādantānaṁ 1- udukkhalakiccasādhanaṁ, jivhāya
hatthakiccasādhanañca hoti. iti tattha aggajivhāya tanukakheḷo mūlajivhāya bahalakheḷo
makkheti. taṁ heṭṭhādantaudukkhale jivhāhatthaparivattitaṁ 2- kheḷodakena temitaṁ
uparidantamusalasañcuṇṇitaṁ. koci kaṭacchunā vā dabbiyā vā antopavesento nāma
natthi, vāyodhātuyāva pavisati. paviṭṭhaṁ paviṭṭhaṁ koci palālasantharaṁ 3- katvā
dhārento nāma natthi, vāyodhātu vaseneva tiṭṭhati. ßēhitaṁ ṭhitaṁ koci uddhanaṁ
katvā aggiṁ jāletvā pacanto nāma natthi, tejodhātuyāva paccati. 4- pakkaṁ pakkaṁ
koci daṇḍakena vā yaṭṭhiyā vā bahi nīhārako nāma natthi, vāyodhātuyeva
nīharati. iti vāyodhātu atiharati ca vītiharati ca dhāreti ca parivatteti ca
sañcuṇṇeti ca visoseti ca nīharati ca. paṭhavīdhātu dhāreti ca parivatteti ca
sañcuṇṇeti ca visoseti ca. āpodhātu sineheti ca allattañca anupāleti.
tekhodhātu anto paviṭṭhaṁ paripāceti. ākāsadhātu añjaso hoti. viññāṇadhātu
tattha tattha sammāpayogamanvāya ābhujatīti evaṁ pavattapaṭisaṅkhānavasenettha
asammohasampajaññaṁ veditabbaṁ.
apica gamanato pariyesanato paribhogato āsayato nidhānato aparipakkato
paripakkato phalato nissandato ca sammakkhaṇatoti evaṁ dasavidhapaṭikūlabhāvapaccavekkhaṇato-
pettha asammohasampajaññaṁ veditabbaṁ. vitthārakathā panettha visuddhimagge
āhārapaṭikūlasaññāniddesato gahetabbā.
uccārapassāvakammeti uccārassa ca passāvassa ca karaṇe. tattha
pattakāle uccārapassāvaṁ akarontassa sakalasarīrato sedā muccanti, akkhīni
bhamanti, cittaṁ na ekaggaṁ hoti, aññe ca rogā uppajjanti. karontassa pana
sabbantaṁ na hotīti ayamettha attho. tassa vasena sātthakasampajaññaṁ veditabbaṁ.
aṭṭhāne uccārapassāvaṁ karontassa pana āpatti hoti, ayaso
vaḍḍhati, jīvitantarāyo hoti, paṭirūpaṭṭhāne karontassa sabbantaṁ na hotīti

footnote: 1 chaßēéa. heṭṭhimadantānaṁ 2 chaßēéa.... parivattakaṁ
footnote: 3 chaßēéa. palālasanthāraṁ 4 ma. pacati

page number: 182

idamettha sappāyaṁ. tassa vasena sappāyasampajaññaṁ, kammaṭṭhānāvijahanavaseneva
gocarasampaññaṁ veditabbaṁ.
abbhantare attā nāma uccārapassāvakammaṁ karonto natthi,
cittakiriyāvāyodhātu vipphāreneva pana uccārapassāvakammaṁ hoti. yathā vā pana
pakke gaṇḍe gaṇḍabhedena pubbalohitaṁ akāmatāya nikkhamati. yathā ca atibharitā 1-
udakabhājanā udakabhājanā udakaṁ akāmatāya nikkhamati. evaṁ pakkāsayamuttavatthīsu
sannicitā uccārapassāvā vāyuvegasamuppīḷitā akāmatāyapi nikkhamanti. so panāyaṁ
evaṁ nikkhamanto uccārapassāvo neva tassa bhikkhuno attano hoti na parassa,
kevalaṁ sarīranissandova hoti. yathā kiṁ? yathā udakatumbato purāṇaudakaṁ chaḍḍentassa
neva taṁ attano hoti na paresaṁ, kevalaṁ paṭijagganamattameva hoti. evaṁ
pavattapaṭisaṅkhānavasena ettha asammohasampajaññaṁ veditabbaṁ.
gatādīsu gateti gamane. ßēhiteti ṭhāne. nisinneti nisajjāyaṁ. sutteti
sayane. jāgariteti jāgaraṇe. bhāsiteti kathane. tuṇhībhāveti akathane. "gacchanto
vā gacchāmīti pajānāti, ṭhito vā ṭhitomhīti pajānāti, nisinno vā
nisinnomhīti pajānāti, sayāno vā sayānomhīti pajājanātī"ti imasmiṁ hi
sutte 2- addhānairiyāpathā kathitā, "abhikkante paṭikkante ālokite vilokite
sammiñjite pasārite"ti imasmiṁ majjhimā, "gate ṭhite nisinne sutte jāgarite"ti
idha pana khuddakacuṇṇiyairiyāpathā kathitā. tasmā tesupi vuttanayeneva sampajānakāritā
veditabbā.
tipiṭakamahāsivatthero panāha:- yo ciraṁ gantvā vā caṅkamitvā vā
aparabhāge ṭhito iti paṭisañcikkhati "caṅkamanakāle pavattā rūpārūpadhammā ettheva
niruddhā"ti, ayaṁ gate sampajānakārī nāma.
yo sajjhāyaṁ karonto pañhaṁ vā vissajjento kammaṭṭhānaṁ vā
manasikaronto ciraṁ ṭhatvā aparabhāge nisinno iti paṭisañcikkhati "ṭhitakāle
pavattā rūpārūpadhammā ettheva niruddhā"ti, ayaṁ ṭhite sampajānakārī nāma.

footnote: 1 ma. abhibharitāyu. 2 dīßēéa. 10/375/249 mahāsatipaṭṭhānasutta

page number: 183

yo sajjhāyādikaraṇavaseneva ciraṁ nisīditvā aparabhāge uṭṭhāya iti
paṭisañcikkhati "nisinnakāle pavattā rūpārūpadhammā ettheva niruddhā"ti, ayaṁ
nisinne sampajānakārī nāma.
yo pana nipannako, sajjhāyaṁ vā karonto kammaṭṭhānaṁ vā
manasikaronto niddaṁ okkamitvā aparabhāge uṭṭhāya iti paṭisañcikkhati "sayanakāle
pavattā rūpārūpadhammā ettheva niruddhā"ti, ayaṁ sutte jāgarite ca sampajānakārī
nāma. kiriyamayacittānaṁ hi appavattaṁ suttaṁ nāma, pavattaṁ jāgaritaṁ nāma.
yo pana bhāsamāno "ayaṁ saddo nāma oṭṭhe ca paṭicca dante
ca paṭicca jivhañca paṭicca tāluñca paṭicca cittassa ca tadanurūpaṁ payogaṁ paṭicca
jāyatī"ti sato sampajāno ca bhāsati. ciraṁ vā pana kālaṁ sajjhāyaṁ vā katvā dhammaṁ
vā kathetvā kammaṭṭhānaṁ vā pavattetvā pañhaṁ vā vissajjetvā aparabhāge
tuṇhībhūto iti paṭisañcikkhati "bhāsitakāle uppannā rūpārūpadhammā ettheva
niruddhā"ti. ayaṁ bhāsite sampajānakārī nāma.
yo tuṇhībhūto ciraṁ dhammaṁ vā kammaṭṭhānaṁ vā manasikatvā aparabhāge
iti paṭisañcikkhati "tuṇhībhūtakāle pavattā rūpārūpadhammā ettheva niruddhā"ti.
upādāyarūpappavattiyaṁ hi sati bhāsati nāma, asati tuṇhī bhavati nāmāti. ayaṁ
tuṇhībhāve sampajānakārī nāma.
tayidaṁ mahāsivattherena vuttaṁ asammohadhuraṁ mahāsatipaṭṭhānasutte 1-
adhippetaṁ. imasmiṁ pana sāmaññaphale sabbaṁpi catubbidhaṁ sampajaññaṁ labbhati. tasmā
vuttanayeneva cettha, catunnaṁ sampajaññānaṁ vasena sampajānakāritā veditabbā.
sampajānakārīti ca sabbapadesu satisampayuttasseva sampajaññassa vasena attho
veditabbo. "satisampajaññena samannāgato"ti etassa hi padassa ayaṁ vitthāro.
vibhaṅgappakaraṇe pana "sato sampajāno abhikkamati, sato sampajāno paṭikkamatī"ti 2-
evaṁ etāni padāni vibhattāneva. evaṁ kho mahārājāti evaṁ satisampayuttassa
sampajaññassa vasena abhikkamādīni pavattento satisampajaññena samannāgato
nāma hotīti attho.

footnote: 1 dī. mahā. 10/372/248 maßēáū. 12/105/77 2 abhi. vibhaṅga. 35/523/301

page number: 184

santosakathā
[215] idha mahārāja bhikkhu santuṭṭho hotīti etatha santuṭṭhoti
itarītarapaccayasantosena samannāgato. so panesa santoso dvādasavidho hoti.
seyyathīdaṁ? cīvare yathālābhasantoso, yathābalasantoso, yathāsārūppasantosoti tividho.
evaṁ piṇḍapātādīsu. tassāyaṁ pabhedavaṇṇanā.
idha bhikkhu cīvaraṁ labhati sundaraṁ vā asundaraṁ vā. so teneva yāpeti
aññaṁ na paṭṭheti, 1- labhantopi na gaṇhāti. ayamassa cīvare yathālābhasantoso.
atha ca pana pakatidubbalo vā hoti, ābādhābhibhūto vā jarābhibhūto 2- vā
garucīvaraṁ pārupanto kimalati. so sabhāgena bhikkhunā saddhiṁ taṁ parivattetvā
lahukena yāpentopi santuṭṭhova hoti. ayamassa cīvare yathābalasantoso. aparo
paṇītapaccayalābhī hoti. so pattacīvarādīnaṁ 3- aññataraṁ mahagghapattacīvaraṁ 4- bahūni
vā pana pattacīvarāni 5- labhitvā "idaṁ therānaṁ cirapabbajitānaṁ, idaṁ bahusustānaṁ
anurūpaṁ, idaṁ gilānānaṁ, idaṁ appalābhīnaṁ hotū"ti datvā tesaṁ purāṇacīvaraṁ
gahetvā 6- vā saṅkārakūṭādito vā pana anantakāni 7- uccinitvā tehi saṅghāṭiṁ
katvā dhārentopi santuṭṭhova hoti, ayamassa cīvare yathāsāruppasantoso.
idha pana bhikkhu piṇḍapātaṁ labhati lūkhaṁ vā paṇītaṁ vā, so teneva
yāpeti, aññaṁ na paṭṭheti, 8- labhantopi na gaṇhāti. ayamassa piṇḍapāte
yathālābhasantoso. yo pana attano pakativiruddhaṁ vā byādhiviruddhaṁ vā piṇḍapātaṁ
labhati, yenassa paribhuttena aphāsu hoti, so sabhāgassa bhikkhuno taṁ datvā tassa
hatthato sappāyabhojanaṁ bhuñjitvā samaṇadhammaṁ karontopi santuṭṭhova hoti.
ayamassa piṇḍapāte yathābalasantoso. aparo bahuṁ paṇītaṁ piṇḍapātaṁ labhati. so
taṁ cīvaraṁ viya theracirapabbajitabahussutāppalābhagilānānaṁ datvā tesaṁ vā avasesakaṁ 9-
gahetvā piṇḍāya 9- vā caritvā, missakāhāraṁ bhuñjantopi santuṭṭhova hoti.
ayamassa piṇḍapāte yathāsāruppasantoso.

footnote: 1 chaßēéa. pattheti. 2 chaßēéa. ābādhajarābhibhūto vā 3 chaßēéa. paṭṭacīvarādīnaṁ
footnote: 4 chaßēéa. mahagghacīvaraṁ 5 chaßēéa. cīvarāni. 6 chaßēéa. "gahetvā"na dissati
footnote: 7 chaßēéa. antakāni 8 chaßēéa. pattheti 9-9 chaßēéa.,i. tesaṁ vā sesakaṁ piṇḍāyu.

page number: 185

idha pana bhikkhu senāsanaṁ labhati manāpaṁ vā amanāpaṁ vā, so tena
neva somanassaṁ na domanassaṁ uppādeti, antamaso tiṇasanthārake nāpi
yathāladdheneva tussati. ayamassa senāsane yathālābhasantoso. yo pana attano
pakativiruddhaṁ vā byādhiviruddhaṁ vā senāsanaṁ labhati, yatthassa vasato aphāsu hoti,
so taṁ sabhāgassa bhikkhuno datvā tassa santake sappāyasenāsane vasantopi
santuṭṭhova hoti. ayamassa senāsane yathābalasantoso.
aparo mahāpuñño leṇamaṇḍapakūṭāgārādīni bahūni paṇītasenāsanāni labhati. so tāni
cīvaraṁ viya theracirapabbajitabahussutāppalābhagilānānaṁ datvā yattha katthaci vasantopi
santuṭṭhova hoti. ayamassa senāsane yathāsāruppasantoso. yo hi 1- "ukkaṭṭhasenāsanaṁ
2- nāma pamādaṭṭhānaṁ, tattha nisinnassa thīnamiddhaṁ okkamati, niddābhibhūtassa
puna paṭibujjhato kāmavitakkā 3- pātubhavantī"ti paṭisañcikkhitvā tādisaṁ senāsanaṁ
pattaṁpi na sampaṭicchati. so taṁ paṭikkhipitvā abbhokāsarukkhamūlādīsu vasantopi
santuṭṭhova hoti. ayaṁpi senāsane yathāsāruppasantoso.
idha pana bhikkhu bhesajjaṁ labhati lūkhaṁ vā paṇītaṁ vā, so yaṁ yaṁ labhati,
tena teneva tussati, aññaṁ na paṭṭheti, 4- labhantopi na gaṇhāti. ayamassa
gilānapaccaye yathālābhasantoso. yo pana telena atthiko phāṇitaṁ labhati, so taṁ
sabhāgassa bhikkhuno datvā tassa hatthato telaṁ gahetvā, aññadeva vā pariyesitvā
bhesajjaṁ labhantopi santuṭṭhova hoti. ayamassa gilānapaccaye yathābalasantoso.
aparo mahāpuñño bahuṁ telamadhuphāṇitādipaṇītabhesajjaṁ labhati. so taṁ
cīvaraṁ viya theracirapabbajitabahussutāppalābhagilānānaṁ datvā tesaṁ ābhatena yena
kenaci yāpentopi santuṭṭhova hoti. yo pana ekasmiṁ bhājane gomuttaharītakaṁ 5-
ṭhapetvā ekasmiṁ catumadhuraṁ "gaṇhāhi bhante yadicchasī"ti vuccamāno "sacassa tesu
aññatarenapi rogo vūpasamati, atha gomuttaharītakaṁ 5- nāma buddhādīhi vaṇṇitan"ti
catumadhuraṁ paṭikkhipitvā gomuttaharītakeneva 6- bhesajjaṁ karonto paramasantuṭṭhova
hoti. ayamassa gilānapaccaye yathāsāruppasantoso.

footnote: 1 chaßēéa., i. yopi, 2 chaßēéa. uttamasenāsanaṁ. 3 chaßēéa. pāpavitakkā
footnote: 4 chaßēéa. pattheti 5 chaßēéa., i. mugtaharītakaṁ, 6 chaßēéa. muttaharītakeneva

page number: 186

iminā pana dvādasavidhena itarītarapaccayasantosena samannāgatassa
bhikkhuno aṭṭha parikkhārā vaṭṭanti:- tīṇi cīvarāni, patto, dantakaṭṭhacchedanavāsi,
ekā sūci, kāyabandhanaṁ, parissāvananti. vuttampi cetaṁ
"ticīvarañca patto ca, vāsi sūci ca bandhanaṁ.
parissāvanena aṭṭhete, yuttayogassa bhikkhuno"ti.
te sabbe kāyaparihārikāpi honti kucchiparihārikāpi honti. kathaṁ? cīvaraṁ
tāva nivāsetvā pārupitvā ca vicaraṇakāle kāyaṁ pariharati posetīti kāyaparihārikaṁ hoti.
cīvarakaṇṇena udakaṁ parissāvetvā pivanakeāle, khāditabbaphalāphalaggahaṇakāle
ca kucchiṁ pariharati posetīti kucchiparihārikaṁ hoti.
pattopi tena udakaṁ uddharitvā nhānakāle kuṭiparibhanḍakaraṇakāle ca
kāyaparihāriko hoti, āhāraṁ gahetvā bhuñjanakāle kucchiparihāriko.
vāsipi tāya dantakaṭṭhacchedanakāle mañcapīṭhānaṁ aṅgapādacīvarakuṭidaṇḍakasajjanakāle
1- ca kāyaparihārikā hoti, ucchucchedananāḷikerāditacchanakāle kucchiparihārikā
hoti. 2-
sūcipi cīvarasibbanakāle kāyaparihārikā hoti, pūvaṁ vā phalaṁ vā
vijjhitvā khādanakāle kucchiparihārikā.
kāyabandhanaṁ bandhitvā vicaraṇakāle kāyaparihārikaṁ, ucchuādīni bandhitvā
gahaṇakāle kucchiparihārikaṁ.
parissāvanaṁ tena udakaṁ parissāvetvā nhānakāle senāsanaparibhaṇḍakaraṇakāle
ca kāyaparihārikaṁ, pānīyapānaparissāvanakāle, 3- teneva tilataṇḍulaputhukādīni
gahetvā khādanakāle ca kucchiparihārikaṁ. ayaṁ tāva aṭṭhaparikkhārikassa parikkhāramattā.
navaparikkhārikassa pana seyyaṁ pavisantassa tatraṭṭhakaṁ paccattharaṇaṁ vā
kuñcikā vā vaṭṭati. dasaparikkhārikassa nisīdanaṁ vā cammakkhaṇḍaṁ vā vaṭṭati.
ekādasaparikkhārikassa kattarayaṭṭhi vā telanāḷikā vā vaṭṭati. dvādasaparikkhārikassa

footnote: 1 ma....ßēáajjanakāle. 2 chaßēéa., i. ayaṁ pāṭho na dissati. 3 chaßēéa. pānīyapāṇaka...

page number: 187

chattaṁ vā upāhanaṁ vā vaṭṭati. etesu ca aṭṭhaparikkhārikova santuṭṭho, itare
asantuṭṭhā mahicchā dubbharāti 1- na vattabbā. etepi hi appicchāva santuṭṭhāva
subharāva sallahukavuttinova. bhagavā pana nayidaṁ suttaṁ tesaṁ vasena kathesi,
aṭṭhaparikkhārikassa vasena kathesi. so hi khuddakavāsiṁ ca sūciṁ ca parissāvane
pakkhipitvā pattassa anto ṭhapetvā pattaṁ aṅsakūṭe laggetvā ticīvare
kāyabandhanaṁ 2- katvā yathicchakaṁ 3- sukhaṁ pakkamati. paṭinivattetvā gahetabbaṁ nāmassa
na hoti. iti imassa bhikkhuno sallahukavuttitaṁ dassento bhagavā "santuṭṭho
hoti kāyaparihārikena cīvarenā"ti ādimāha. tattha kāyaparihārikenāti kāyapariharaṇa-
mattakena. kucchiparihārikenāti kucchipariharaṇamattakena. samādāyeva pakkamīti
taṁ aṭṭhaparikkhāramattakaṁ sabbaṁ gahetvāva kāyapaṭibaddhaṁ katvāva gacchati. "mama
vihāro pariveṇaṁ upaṭṭhāko"ti āsaṅgo 4- vā bandho vā na hoti. so
jiyāmutto saro viya, yūthā apakkamanto mattahatthī 5- viya ca icchiticchitaṁ senāsanaṁ
vanasaṇḍaṁ rukkhamūlaṁ vanapabbhāraṁ paribhuñjanto ekova tiṭṭhati, ekova nisīdati.
sabbiriyāpathesu eko adutiyo.
"cātuddiso appaṭigho ca hoti
santussamāno itarītarena
parissayānaṁ sahitā achambhī,
eko care khaggavisāṇakappo"ti. 6-
evaṁ vaṇṇitaṁ khaggavisāṇakappataṁ āpajjati.
idāni tamatthaṁ upamāya sādhento "seyyathāpī"ti ādimāha. tattha
pakkhī sakuṇoti pakkhayutto sakuṇo. ßöetīti uppatati. ayaṁ panettha saṅkhepattho:-
sakuṇā nāma "asukasmiṁ padese rukkho paripakkaphalo"ti ñatvā nānādisāhi
āgantvā nakhapattatuṇḍādīhi 7- tassa phalāni vijjhantā vitudantā 8- khādanti.
"idaṁ ajjatanāya, idaṁ svātanāya bhavissatī"ti tesaṁ na hoti. phale pana khīṇe

footnote: 1 chaßēéa.,i. mahābhārāti. 2 chaßēéa. ticīvaraṁ kāyapaṭibaddhaṁ 3 chaßēéa., sī.,i. yenicchakaṁ
footnote: 4 i. sasaṅgo 5 chaßēéa. madahatthī. 6 khu.su. 25/42/343 khaggavisāṇasutta 7 sī.
footnote: nakhapakkhatuṇḍādīhi. ma. nakhamukhatuṇḍādīhi 8 chaßēéa.,sī. vidhunantā, i. vidhūnantā

page number: 188

neva rukkhassa ārakkhaṁ ṭhapenti, na tattha pattaṁ vā nakhaṁ vā tuṇḍaṁ vā
ṭhapenti, athakho tasmiṁ rukkhe anapekkhā hutvā, yo yaṁ yaṁ 1- disābhāgaṁ icchati,
so tena tena 1- sapattabhārova uppatitvā gacchati, evameva ayaṁ bhikkhu nissaṅgo
nirapekkho yenakāmaṁ pakkamati 2- tena vuttaṁ "samādāyeva pakkamī"ti.
nīvaraṇappahānakathā
[216] "so iminā cā"ti ādinā kiṁ dasseti? araññavāsassa
paccayasampattiṁ dasseti. yassa hi ime cattāro paccayā natthi, tassa araññavāso
na ijjhati. tiracchānagatehi vā vanacarakehi vā saddhiṁ vattabbataṁ āpajjati.
araññe adhivaṭṭhā devatā "kiṁ evarūpassa pāpabhikkhuno araññavāsenā"ti
bheravasaddaṁ sāventi, hatthehi sīsaṁ paharitvā palāyanākāraṁ karonti. "asuko bhikkhu
araññaṁ pavisitvā idañcidañca pāpakammaṁ akāsī"ti ayaso pattharati. yassa panete
cattāro paccayā atthi, tassa araññavāso ijjhati. so hi attano sīlaṁ
paccavekkhanto kiñci kāḷakaṁ vā tilakaṁ vā apassanto pītiṁ uppādetvā taṁ
khayavayato sammasanto ariyabhūmiṁ okkamati. araññe adhivaṭṭhā devatā attamanā
vaṇṇaṁ bhaṇanti. imassa 3- udake pakkhittatelabindu viya yaso vitthāriko hoti.
tattha vivittanti suññaṁ, appasaddaṁ appanigghosanti attho. etadeva
hi sandhāya vibhaṅge 4- "vivittanti santike cepi senāsanaṁ hoti, tañca anākiṇṇaṁ
gahaṭṭhehipi pabbajitehipi. tena taṁ vivittan"ti vuttaṁ. seti ceva āsati ca
etthāti senāsanaṁ, mañcapīṭhādīnametaṁ adhivacanaṁ. tenāha "senāsananti mañcopi
senāsanaṁ. pīṭhaṁpi. bhisīpi. bibbohanaṁpi. vihāropi. aḍḍhayogopi. pāsādopi.
hammiyampi. guhāpi. aṭṭopi. māḷopi. leṇaṁpi. veḷugumbopi. rukkhamūlaṁpi.
maṇḍapopi senāsanaṁ yattha vā pana bhikkhū paṭikkamanti, sabbametaṁ senāsananti. 5-
apica "vihāro aḍḍhayogo pāsādo hammiyaṁ guhā"ti idaṁ
vihārasenāsanaṁ nāma. "mañco pīṭhaṁ bhisī bibbohanan"ti idaṁ mañcapīṭhasenāsanaṁ

footnote: 1-1 chaßēéa., i. ayaṁ pāṭho na dissati. 2 ka. pakkamanto 3 chaßēéa. itissa
footnote: 4 abhi. vibhaṅga. 35/526/302 5 abhi. vibhaṅga. 35/527/302

page number: 189

nāma. "cimilikā cammakkhaṇḍo tiṇasanthāro paṇṇasanthāro"ti idaṁ santhatasenāsanaṁ
nāma. "yattha vā pana bhikkhū paṭikkamantī"ti idaṁ okāsasenāsanaṁ nāmāti evaṁ
catubbidhaṁ senāsanaṁ hoti, taṁ sabbaṁ senāsanaggahaṇena saṅgahitameva.
idamassa pana sakuṇasadisassa cātuddisassa bhikkhuno anucchavikaṁ. senāsanaṁ
dassento "araññaṁ rukkhamūlan"ti ādimāha. tattha araññanti "nikkhamitvā
bahi indakhīlā, sabbametaṁ araññan"ti 1- idaṁ bhikkhunīnaṁ vasena āgataṁ.
"āraññakannāma senāsanaṁ pañcadhanusatikaṁ pacchiman"ti 2- idampana imassa bhikkhuno
anurūpaṁ. tassa lakkhaṇaṁ visuddhimagge dhutaṅganiddese vuttaṁ. rukkhamūlanti yaṁ
kiñci sandacchāyaṁ 3- vivittaṁ rukkhamūlaṁ. pabbatanti selaṁ. tattha hi udakasoṇḍīsu
udakakiccaṁ katvā sītāya rukkhacchāyāya nisinnassa nānādisāsu khāyamānāsu sītena
vātena vījiyamānassa cittaṁ ekaggaṁ hoti. kandaranti kaṁ vuccati udakaṁ, tena
dāritaṁ, udakena bhinnaṁ pabbatappadesaṁ yaṁ "nadītumban"tipi "nadīkujajan"tipi 4-
vadanti. tattha hi rajatapaṭasadisā 5- vālikā honti, matthake maṇivitānaṁ viya vanagahanaṁ
maṇikhandhasadisaṁ udakaṁ sandati, evarūpaṁ kandaraṁ oruyha pānīyaṁ pivitvā gattāni
sītāni 6- katvā vālikaṁ ussāpetvā paṁsukūlacīvaraṁ paññapetvā nisinnassa
samaṇadhammaṁ karoto cittaṁ ekaggaṁ hoti. giriguhanti dvinnaṁ pabbatānaṁ antaraṁ,
ekasmiṁyeva vā umaṅgasadisaṁ 7- mahāvivaraṁ. susānalakkhaṇaṁ visuddhimagge vuttaṁ.
vanapatthanti gāmantaṁ atikkamitvā manussānaṁ anupacāraṭṭhānaṁ, yattha na kasanti na
vapanti, tenevāha "vanapatthanti dūrānametaṁ senāsanānaṁ adhivacanan"tiādi. 8-
abbhokāsanti acchannaṁ. ākaṅkhamāno panettha cīvarakuṭiṁ katvā vasati.
palāsapuñjanti palāsarāsi. mahāpalāsapuñjato hi palāsaṁ nikkaḍḍhitvā
pabbhāraleṇasadise ālaye karonti, gacchagumbādīnaṁ hi upari palāsaṁ pakkhipitvā
heṭṭhā nisinnā samaṇadhammaṁ karonti. taṁ sandhāya 9- vuttaṁ.

footnote: 1 abhi. vibhaṅaga. 35/529/302 2 vinayu. mahāvibhaṅga. 2/654/97 3 ma. santacchāyaṁ
footnote: 4 chaßēéa. nadīkuñjantipi 5 chaßēéa. rajatapaṭṭasadisā 6 sī. sītiṁ
footnote: 7 chaßēéa. umaggasadisaṁ 8 abhi. vibhaṅga. 35/531/303 9 chaßēéa. sandhāyetaṁ

page number: 190

pacchābhattanti bhattassa pacchato. piṇḍapātapaṭikkantoti piṇḍapātapariyesanato
paṭikkanto. pallaṅkanti samantato ūrubaddhāsanaṁ. ābhujitvāti bandhitvā. ujuṁ
kāyaṁ paṇidhāyāti uparimaṁ sarīraṁ ujukaṁ ṭhapetvā aṭṭhārasa piṭṭhikaṇṭakaṭṭhike 1-
koṭiyā koṭiṁ paṭipādetvā. evañhi nisinnassa cammamaṁsanhārūni na
paṇamanti. athassa yā tesaṁ paṇamanappaccayā khaṇe khaṇe vedanā uppajjeyyuṁ,
tā na uppajjanti. tāsu anuppajjamānāsu cittaṁ ekaggaṁ hoti, kammaṭṭhānaṁ
na paripatati, vuḍḍhiṁ phātiṁ vepullaṁ upagacchati. parimukhaṁ satiṁ upaṭaṭhapetvāti
kammaṭṭhānābhimukhaṁ satiṁ ṭhapetvā, mukhasamīpe vā katvāti attho. teneva vibhaṅge
vuttaṁ "ayaṁ sati upaṭṭhitā hoti supatiṭṭhitā 2- nāsikagge vā mukhanimitte vā,
tena vuccati parimukhaṁ satiṁ upaṭṭhapetvā"ti 3- athavā parīti pariggahaṭṭho. mukhanti
niyyānaṭṭho. satīti upaṭṭhānaṭṭho. tena vuccati parimukhaṁ satin"ti evaṁ
paṭisambhidāyaṁ 4- vuttanayena cettha attho daṭṭhabbo. tatrāyaṁ saṅkhepo "pariggahitaṁ
niyyānaṁ satiṁ katvā"ti.
[217] abhijjhaṁ loketi ettha lujjanapalujjanaṭṭhena pañcupādānakkhandhā
loko, tasmā pañcasu upādānakkhandhesu rāgaṁ pahāya kāmacchandaṁ vikkhambhetvāti
ayamettha attho. vigatābhijjhenāti vikkhambhanavasena pahīnattā vigatābhijjhena,
na cakkhuviññāṇasadisenāti attho. abhijjhāya cittaṁ parisodhetīti abhijjhāto
cittaṁ parimoceti. yathā taṁ sā muñcati ceva, muñcitvā ca na puna gaṇhāti, evaṁ
karotīti attho. byāpādapadosaṁ pahāyāti ādīsupī eseva nayo. byāpajjati iminā
cittaṁ pūtikummāsādayo viya purimapakatiṁ pajahatīti 5- byāpādo. vikārāpattiyā
padussati, paraṁ vā padūseti vināsetīti padoso. ubhayaṁ cetaṁ 6- kodhassevādhivacanaṁ, thīnaṁ
cittagelaññaṁ, middhaṁ cetasikagelaññaṁ, thīnañca middhañca thīnamiddhaṁ. ālokasaññīti
rattimpi divāpi diṭṭhālokasañjānanasamatthatāya vigatanīvaraṇatāya
parisuddhāya saññāya samannāgato. sato sampajānoti satiyā ca

footnote: 1 chaßēéa.,sī.,i. piṭṭhikaṇṭake 2 chaßēéa. sūpaṭṭhitā 3 abhi. vi. 35/537/304
footnote: 4 khu.paṭi. 31/388/264 5 chaßēéa. vijahatīti i.,sī. jahatīti. 6 chaßēéa., i ubhayametaṁ.

page number: 191

Ñāñena ca samannāgato. idaṁ ubhayaṁ ālokasaññāya upakārattā vuttaṁ. uddhaccañca
kukkuccañca uddhaccakukkuccaṁ. tiṇṇavicikicchoti vicikicchaṁ taritvā
atikkamitvā ṭhito. "kathamidaṁ kathamidan"ti evaṁ nappavtatīti akathaṅkathī. ksalesu
dhammesūti anavajjesu dhammesu. "ime nu kho kusalā, kathamime kusalā"ti evaṁ na
vicikicchati, na kaṅkhatīti attho. ayamettha saṅkhepo. imesu pana nīvaraṇesu
vacanatthalakkhaṇādibhedato yaṁ vattabbaṁ siyā, taṁ sabbaṁ visuddhimagge vuttaṁ.
[218] yā panāyaṁ "seyyathāpi mahārājā"ti upamā vuttā. tattha.
iṇaṁ ādāyāti vuḍḍhiyā dhanaṁ gahetvā. byantīkareyyāti vigatantaṁ kareyya, yathā
tesaṁ kākaṇikamattopi pariyanto nāma nāvasissati, evaṁ kareyya, sabbaso
paṭiniyyādeyyāti attho. tatonidānanti ānaṇyanidānaṁ. 1- so hi "anaṇomhī"ti
āvajjento balavapāmojjaṁ labhati, somanassaṁ adhigacchatīti, tena vuttaṁ "labhetha
pāmojjaṁ, adhigaccheyya somanassan"ti.
[219] visabhāgavedanuppattiyā kakaceneva catuiriyāpathaṁ 2- chindanto
ābādhatīti ābādho, svāssa atthīti ābādhiko. taṁsamuṭṭhānena dukkhena
dukkhito. adhimattagilānoti bāḷhagilāno. nacchādeyyāti adhimattabyādhiparetatāya
na rucceyya. balamattāti balameva, balañcassa kāye na bhaveyyāti attho.
tatonidānanti ārogyanidānaṁ. tassa hi "arogomhī"ti āvajjayato tadubhayaṁ hoti.
tena vuttaṁ "labhetha pāmojjaṁ, adhigaccheyya somanassan"ti,
[220] na cassa kiñci bhogānaṁ vayoti kākaṇikamattaṁpi bhogānaṁ
vayo na bhaveyya. tatonidānanti bandhanāmokkhanidānaṁ. sesaṁ vuttanayeneva
sabbapadesu yojetabbaṁ.
[221-222] anattādhīnoti na attani adhīno, attano ruciyā
kiñci kātuṁ na labhati. parādhīnoti paresu adhīno parasseva ruciyā pavattati. na
yena kāmaṅgamoti yena disābhāgenassa gantukāmatā 3- hoti, icchā upapajjati
gamanāya, tena gantuṁ na labhati. dāsabyāti dāsabhāvā. bhujissoti attano

footnote: 1 chaßēéa. āṇaṇyanidānaṁ. 2 ma. sabbiriyāpathaṁ. 3 ma. gantukāmo

page number: 192

santako. tatonidānanti bhujissanidānaṁ. kantāraddhānamagganti kantāraṁ addhānamaggaṁ,
nirudakaṁ dīghamagganti attho. tatonidānanti khemantabhūminidānaṁ.
[223] ime pañca nīvaraṇe appahīneti ettha bhagavā appahīnakāmacchandanīvaraṇaṁ
iṇasadisaṁ, sesāni rogādisadisāni katvā dasseti. tatrāyaṁ sadisatā:-
yo hi paresaṁ iṇaṁ gahetvā vināseti, so tehi "iṇaṁ dehī"ti vuccamānopi
pharusaṁ vuccamānopi bajjhamānopi vadhiyamānopi kiñci paṭippharituṁ 1- na
sakkoti, sabbaṁ titikkhati. titikkhākāraṇaṁ hissa taṁ iṇaṁ hoti. evameva yo
yamhi kāmacchandena rajjati, taṇhāgahaṇena 2- taṁ vatthuṁ gaṇhāti, so tena pharusaṁ
vuccamānopi bajjhamānopi vadhiyamānopi sabbaṁ titikkhati, titikkhākāraṇaṁ hissa
so kāmacchando hoti, gharasāmikehi vadhiyamānānaṁ itthīnaṁ viyāti evaṁ iṇaṁ viya
kāmacchando daṭṭhabbo.
yathā pana pittarogāturo madhusakkarādīsupi dinnesu pittarogāturatāya
tesaṁ rasaṁ na vindati, "tittakaṁ tittakan"ti uggiratiyeva, evameva byāpannacitto
hitakāmehi ācariyupajjhāyehi appamattakampi ovadiyamāno ovādaṁ na gaṇhāti,
"ativiya tumhe upaddavethā"ti ādīni vatvā vibbhamati. pittarogāturatāya so
puriso madhusakkarādirasaṁ 3- viya kodhāturatāya jhānasukhādibhedaṁ sāsanarasaṁ na vindatīti
evaṁ rogo viya byāpādo daṭṭhabbo.
yathā pana nakkhattadivase bandhanāgāre baddho puriso nakkhattassa
neva ādiṁ na majjhaṁ na pariyosānaṁ passati. so dutiyadivase mutto "aho hiyyo
nakkhattaṁ manāpaṁ ahosi, 4- aho naccaṁ aho gītan"ti ādīni sutvāpi paṭivacanaṁ
na deti. kiṁ kāraṇā? nakkhattassa ananubhūtattā, evameva thīnamiddhābhibhūto bhikkhu
vicittanayepi dhammassavane pavattamāne neva tassa ādiṁ na majjhaṁ na pariyosānaṁ
jānāti. sopi uṭṭhite dhammassavane "aho dhammassavanaṁ, aho kāraṇaṁ, aho
upamā"ti dhammassavanassa vaṇṇaṁ bhāsamānānaṁ sutvāpi paṭivacanaṁ na deti. kiṁ kāraṇā?
thīnamiddhavasena dhammakathāya ananubhūtattā. evaṁ bandhanāgāraṁ viya thīnamiddhaṁ daṭṭhabbaṁ.

footnote: 1 chaßēéa. paṭibāhituṁ 2 chaßēéa. taṇhāsahagatena
footnote: 3 chaßēéa. madhusakkarādīnaṁ 4 chaßēéa. ayaṁ pāṭho na dissati

page number: 193

yathā pana nakkhattaṁ kīḷantopi dāso "idaṁ nāma accāyikaṁ karaṇīyaṁ atthi, sīghaṁ
tattha gacchāhi. no ce gacchasi, hatthapādaṁ vā te chindāmi, kaṇṇanāsaṁ vā"ti vutto 1-
so sīghaṁ gacchatiyeva. so nakkhattassa ādimajjhapariyosānaṁ anubhavituṁ na labhati, kasmā?
parādhīnatāya, evameva vinaye apakataññunā bhikkhunā 2- vivekatthāya araññaṁ paviṭṭhenāpi
kismiñcideva antamaso kappiyamaṁsepi akappiyamaṁsasaññāya uppannāya vivekaṁ pahāya
sīlaparisodhanatthaṁ vinayadharassa santikaṁ gantabbaṁ hoti, vivekasukhaṁ anubhavituṁ na labhati.
kasmā? uddhaccakukkuccābhibhūtabhāvāyāti. evaṁ dāsabyaṁ viya uddhaccakukkuccaṁ
daṭṭhabbaṁ.
yathā pana kantāraddhānamaggaṁ paṭipanno puriso corehi manussānaṁ
vilumpamānokāsaṁ 3- hatokāsaṁ ca disvā daṇḍakasaddenapi sakuṇasaddenapi "corā
āgatā"ti ussaṅkitaparisaṅkitova hoti, gacchatipi tiṭṭhatipi nivattatipi, gataṭṭhānato
āgataṭṭhānameva bahutaraṁ hoti. so kicchena kasirena khemantabhūmiṁ pāpuṇāti vā
na vā pāpuṇāti. evameva yassa aṭṭhasu ṭhānesu vicikicchā uppannā hoti, so
buddho nu kho, "na nukho buddho"ti ādinā nayena vicikicchanto adhimuccitvā
saddhāya gaṇhituṁ na sakkoti. asakkonto maggaṁ vā phalaṁ vā na pāpuṇātīti
iti yathā kantāraddhānamagge "corā atthi natthī"ti punappunaṁ āsappanaparisappanaṁ
apariyogāhanaṁ chambhitattaṁ cittassa uppādento khemantappattiyā antarāyaṁ
karoti, evaṁ vicikicchāpi "buddho nukho na buddho"ti ādinā nayena punappunaṁ
āsappanaparisappanaṁ apariyogāhanaṁ chambhitattaṁ cittassa uppādayamānā
ariyabhūmippattiyā antarāyaṁ karotīti kantāraddhānamaggo viya vicikicchā daṭṭhabbā.
[224] imāni "seyyathāpi mahārāja ānaṇyan"ti ettha bhagavā
pahīnakāmacchandanīvaraṇaṁ ānaṇyasadisaṁ, sesāni ārogyādisadisāni katvā dasseti.
tatrāyaṁ sadisatā. yathā hi puriso iṇaṁ ādāya kammantaṁ 4- payojetvā samiddhataṁ
patto "idaṁ iṇaṁ nāma palibodhamūlan"ti cintetvā savaḍḍhikaṁ iṇaṁ niyyādetvā
paṇṇaṁ phālāpeyya, athassa tato paṭṭhāya neva koci dūtaṁ peseti, na paṇṇaṁ.

footnote: 1 sī. vutte 2 chaßēéa.,sī.,i. ayaṁ pāṭho na dissati 3 chaßēéa. viluttokāsaṁ
footnote: 4 chaßēéa. kammante

page number: 194

so iṇasāmike disvāpi sace icchati, āsanā uṭṭhahati, no ce, na uṭṭhahati.
kasmā? tehi saddhiṁ nillepatāya alaggatāya. evameva bhikkhu "ayaṁ kāmacchando
nāma palibodhamūlan"ti cintetvā cha dhamme bhāvetvā kāmacchandanīvaraṇaṁ pajahati. te
pana cha dhamme mahāsatipaṭaṭhāne vaṇṇayissāma. tassevaṁ pahīnakāmacchandassa yathā
iṇamuttassa purisassa iṇasāmike disvā neva bhayaṁ na chambhitattaṁ hoti, evameva
paravatthumhi neva saṅgo na baddho hoti. dibbānipi rūpāni passato kileso
na samudācarati. tasmā bhagavā ānaṇyamiva kāmacchandappahānaṁ āha.
yathā pana so pittarogāturo puriso bhesajjakiriyāya taṁ rogaṁ
vūpasametvā tato paṭṭhāya madhusakkarādīnaṁ rasaṁ vindati, evameva bhikkhu "ayaṁ
byāpādo nāma anatthakaro"ti cha dhamme bhāvetvā byāpādanīvaraṇampajahati.
sabbanivaraṇesu cha dhamme mahāsatipaṭaṭhāneyeva vaṇṇayissāma. na kevalañca teyeva,
yepi thīnamiddhādīnaṁ pahānāya bhāvetabbā. tepi sabbe tattheva vaṇṇayissāma.
so evaṁ pahīnabyāpādo, yathā pittarogavimutto puriso madhusakkarādīnaṁ rasaṁ
sampiyāyamāno paṭisevati, evameva ācārapaṇṇattiādīni sikkhāpadāni sirasā
sampaṭicchitvā sampiyāyamāno sikkhati. tasmā bhagavā ārogyamiva byāpādappahānaṁ
āha.
yathā so nakkhattadivase bandhanāgāraṁ pavesitapuriso aparasmiṁ nakkhattadivase
"pubbepi ahaṁ pamādadosena baddho, tena taṁ nakkhattaṁ nānubhaviṁ, idāni
appamatto bhavissāmī"ti yathāssa paccatthikā okāsaṁ na labhanti, evaṁ appamatto
hutvā nakkhattaṁ anubhavitvā "aho nakkhattaṁ, aho nakkhattan"ti udānaṁ
udānesi, evameva bhikkhu "idaṁ thīnamiddhaṁ nāma mahāanatthakaran"ti cha dhamme
bhāvetvā thīnamiddhanīvaraṇaṁ pajahati. so evaṁ pahīnathīnamiddho, yathā bandhanā
mutto puriso sattāhaṁpi nakkhattassa ādimajjhapariyosānaṁ anubhavati, evameva
dhammanakkhattassa ādimajjhapariyosānaṁ anubhavanto saha paṭisambhidāhi arahattaṁ
pāpuṇāti. tasmā bhagavā bandhanā mokkhamiva thīnamiddhappahānaṁ āha.

page number: 195

yathā pana dāso kañcideva mittaṁ upanissāya sāmikānaṁ dhanaṁ datvā
attānaṁ bhujissaṁ katvā tato paṭṭhāya yaṁ icchati, taṁ karoti, evameva bhikkhu "idaṁ
uddhaccakukkuccaṁ nāma mahāanatthakaran"ti cha dhamme bhāvetvā uddhaccakukkuccaṁ
pajahati. so evaṁ pahīnuddhaccakukkucco, yathā bhujisso puriso yaṁ icchati, taṁ
karoti, yaṁ na icchati, taṁ na karoti, na taṁ koci balakkārena tato nivatteti, evameva
yathāsukhaṁ nekkhammapaṭipadaṁ paṭipajjati. na taṁ uddhaccakukkuccaṁ balakkārena tato
nivatteti. tasmā bhagavā bhujissaṁ viya uddhaccakukkuccappahānaṁ āha.
yathā balavā puriso hatthasāraṁ gahetvā sajjāvudho saparivāro
kantāraṁ paṭipajjeyya, taṁ corā dūrato disvā palāyeyyuṁ. so sotthinā taṁ
kantāraṁ nittharitvā khemantaṁ patto haṭṭhatuṭṭho assa, evameva bhikkhu "ayaṁ
vicikicchā nāma mahāanatthakārikā"ti cha dhamme bhāvetvā vicikicchaṁ pajahati. so
evaṁ pahīnavicikiccho, yathā balavā puriso sajjāvudho saparivāro nibbhayo core
tiṇaṁ viya agaṇetvā sotthinā nikkhamitvā khemantaṁ bhūmiṁ pāpuṇāti, evameva bhikkhu
duccaritakantāraṁ nittharitvā paramaṁ khemantabhūmiṁ amatamahānibbānaṁ pāpuṇāti. tasmā
bhagavā khemantabhūmiṁ viya vicikicchāppahānaṁ āha.
[225] pāmojjaṁ jāyatīti tuṭṭhākāro jāyati. pamuditassa pīti
jāyatīti tuṭṭhassa sakalasarīraṁ khobhayamānā pīti jāyati. pītimanassa kāyo passambhatīti
pītisampayuttacittassa puggalassa nāmakāyo passambhati, vigatadaratho hoti. sukhaṁ
vedetīti kāyikampi cetasikampi sukhaṁ vedayati. cittaṁ samādhiyatīti iminā
nekkhammasukhena sukhitassa upacāravasenapi appanāvasenapi cittaṁ samādhiyati.
paṭhamajjhānathathā
[226] so vivicceva kāmehi .pe. paṭhamaṁ jhānaṁ upasampajja viharatītiādi
pana upacārasamādhinā samāhite citte uparivisesadassanatthaṁ appanāsamādhinā samāhite
citte tassa samādhino pabhedadassanatthaṁ vuttanti veditabbaṁ. imameva kāyanti imaṁ
karajakāyaṁ. abhisandetīti temeti sneheti, sabbattha

page number: 196

pavattapītisukhaṁ karoti. parisandetīti samantato sandeti. 1- paripūretīti vāyunā
bhastaṁ viya pūreti. parippharatīti samantato pharati. 2- sabbāvato kāyassāti
assa bhikkhuno sabbakoṭṭhāsavato kāyassa kiñci upādinnakasantatipavattiṭṭhāne
chavimaṁsalohitānugataṁ aṇumattaṁpi ṭhānaṁ paṭhamajjhānasukhena apphuṭaṁ nāma na hoti.
[227] dakkhoti cheko paṭibalo nhāniyacuṇaṇāni kātuṁ ceva payojetuñca
sandetuñca. 3- kaṁsathāleti yena kenaci lohena katabhājane. mattikabhājanaṁ pana thiraṁ
na hoti, sandentassa 4- bhijjati. tasmā taṁ na dasseti. paripphosakaṁ paripphosakanti
siñcitvā siñcitvā. sandeyyāti vāmahatthena kaṁsathālaṁ gahetvā dakkhiṇahatthena
pamāṇayuttaṁ udakaṁ siñcitvā siñcitvā parimaddanto piṇḍaṁ kareyya.
snehānugatāti udakasinehena anugatā. snehaparetāti udakasinehena pariggahitā. 5-
santarabāhirāti saddhiṁ antopadesena ceva bahipadesena ca sabbatthakameva ca udakasnehena
phuṭāti attho. na ca paggharatīti 6- na ca binduṁ binduṁ udakaṁ paggharati, sakkā hoti.
hatthenapi. dvīhipi tīhipi aṅgulīhi gahetuṁ ovaṭṭitāyapi kātunti attho.
dutiyajjhānakathā
[229] dutiyajjhānasukhupamāyaṁ ubbhitodakoti ubbhinnaudako, na
heṭṭhā ubbhijjitvā uggacchanakaudako, antoyeva pana uppajjanakaudakoti attho.
āyamukhanti āgamanamaggo. devoti megho. kālena kālanti kāle kāle,
anvaḍḍhamāsaṁ vā anudasāhaṁ vāti attho. dhāranti vuṭṭhiṁ. anuppaveccheyyāti na
anuppaveseyya, 7- na vasseyyāti attho. sītā vāridhārā ubbhijjitvāti sītā
vāridhārā taṁ rahadaṁ pūrayamānaṁ ubbhijjitvā. heṭṭhā uggacchanakaudakañhi
uggantvā uggantvā bhijjantaṁ udakaṁ khobheti, catūhi disāhi pavisanakaudakaṁ
purāṇapaṇṇatiṇakaṭṭhadaṇḍakādīhi udakaṁ khobheti, vuṭṭhiudakaṁ dhārānipātapubbuḷakehi
udakaṁ khobheti, sannisinnameva pana hutvā iddhinimmitamiva uppajjamānaṁ udakaṁ imaṁ

footnote: 1 ka. sanneti 2 chaßēéa., i. phusati. 3 ka. sannetuñca.
footnote: 4 ka. sannentassa, sanneyyu. 5 chaßēéa., i. parigatā. 6 chaßēéa. paggharaṇītī
footnote: 7 chaßēéa., i. na ca paveseyyu.

page number: 197

padesaṁ pharati, imaṁ padesaṁ na pharatīti natthi, tena aphuṭokāso nāma na hotīti.
tattha rahado viya karajakāyo, udakaṁ viya dutiyajjhānasukhaṁ. sesaṁ purimanayeneva
veditabbaṁ.
tatiyajjhānakathā
[231] tatiyajjhānasukhupamāyaṁ uppalāni ettha santīti uppalinī.
sesapadadvayepeseva nayo. ettha ca setarattanīluppalesu 1- yaṁkiñci uppalaṁ uppalameva,
ūnakasatapattaṁ puṇḍarikaṁ, satapattaṁ padumaṁ. pattaniyamaṁ vā vināpi setaṁ padumaṁ, rattaṁ
puṇḍarikanti ayamettha vinicchayo. udakānuggatānīti udakato na uggatāni.
antonimuggaposinīti 2- udakatalassa anto nimuggāniyeva hutvā posinti 3-
vaḍḍhantīti 4- attho. sesaṁ purimanayeneva veditabbaṁ.
catutthajjhānakathā
[232-233] catutthajjhānasukhupamāyaṁ parisuddhena cetasā pariyodātenāti
ettha nirupakkilesaṭṭhena parisuddhaṁ, pabhassaraṭṭhena pariyodātanti veditabbaṁ.
odātena vatthenāti idaṁ utupharaṇatthaṁ vuttaṁ. kiliṭṭhavatthena hi utupharaṇaṁ na
hoti, taṁkhaṇaṁ dhotaparisuddhena utupharaṇaṁ balavaṁ hoti. imissā hi upamāya vatthaṁ
viya karajakāyo, utupharaṇaṁ viya catutjjhānasukhaṁ. tasmā, yathā sunhātassa purisassa
parisuddhaṁ vatthaṁ sasīsaṁ pārupitvā, nisinnassa sarīrato utu sabbameva vatthaṁ pharati,
na koci vatthassa aphuṭokāso hoti, evaṁ catutthajjhānasukhena bhikkhuno karajakāyassa
na koci okāso aphuṭo hotīti evamettha attho daṭṭhabbo. imesaṁ pana
catunnaṁ jhānānaṁ anupadavaṇṇanā ca bhāvanānayo ca visuddhimagge vuttoti idha
na vitthārito.
ettāvatā cesa rūpajjhānalābhī yeva na arūpajjhānalābhīti veditabbo.
na hi aṭṭhasu samāpattīsu cuddasahākārehi vasibhāvaṁ 5- vinā upari abhiññādhigamo
hoti. pāliyaṁ pana rūpajjhānāniyeva āgatāni, arūpajjhānāni āharitvā kathetabbāni.

footnote: 1 chaßēéa....ṇīlesu 2 chaßēéa. antonimuggasīnīti 3 chaßēéa. posīni
footnote: 4 chaßēéa. vaḍḍhinīti 5 chaßēéa. ciṇṇavasībhāvaṁ.

page number: 198

vipassanāñāṇakathā (1)
[234] so evaṁ samāhite citte .pe. āneñjappatteti so
cudadasahākārehi aṭṭhasu samāpattīsu ciṇṇavasībhāvo bhikkhūti dasseti. sesamettha
visuddhimagge vuttanayeneva veditabbaṁ. Ñāṇadassanāya cittaṁ abhinīharatīti ettha
ñāṇadassanti maggañāṇaṁpi vuccati phalañāṇaṁpi, sabbaññutañāṇaṁpi, paccavekkhaṇañāṇaṁpi,
vipassanāñāṇaṁpi. "kinnukho āvuso ñāṇadassanavisuddhatthaṁ bhagavati
brahcariyaṁ vussatī"ti 1- hi ettha maggañāṇaṁ ñāṇadassanti vuttaṁ. "ayamañño
uttarimanussadhammo alamariyañāṇadassanaviseso adhigato phāsuvihāro"ti 2- ettha
phalañāṇaṁ. "bhagavatopi kho ñāṇadassanaṁ `udapādi sattāhakālakato āḷāro
kālāmo"ti 3- ettha sabbaññutañāṇaṁ. "ñāṇañca pana me dassanaṁ udapādi
akuppā me vimutti, ayamantimā jātī"ti 4- ettha paccavekkhaṇañāṇaṁ. idha pana
"ñāṇadassanāya cittan"ti idaṁ vipassanāñāṇaṁ "ñāṇadassanan"ti vuttaṁ 5-
abhinīharatīti vipassanāñāṇassa nibbattanatthāya tanninnaṁ tappoṇaṁ
tappabbhāraṁ karoti. rūpīti ādīnaṁ attho vuttoyeva. odanakummāsūpacayoti odanena
ceva kummāsena ca upacito vaḍḍhito. aniccucchādanaparimaddanabhedanaviddhaṁsanadhammoti
hutvā abhāvaṭṭhena aniccadhammo, duggandhavighātatthāya tanuvilepanena ucchādanadhammo,
aṅgapaccaṅgābādhavinodanatthāya khuddakasambāhanena parimaddanadhammo, daharakāle vā
ūrūsu sayāpetvā gabbhāvāsena dussaṇṭhitānaṁ vināmitānaṁ 6- tesaṁ tesaṁ aṅgānaṁ
saṇṭhānasampādanatthaṁ añjanapīḷanādivasena 7- parimaddanadhammo. evaṁ pariharitopi
bhedanaviddhaṁsanadhammo bhijjati ceva vikīrati ca, evaṁsabhāvoti attho. tattha rūpī
cātummahābhūtikotiādīsu chahi padehi samudayo kathito, aniccapadena saddhiṁ pacchimehi
dvīhi atthaṅgamo. ettha nissitaṁ ettha paṭibaddhanti ettha cātummahābhūtike
kāye nissitañca paṭibaddhañca.

footnote: 1 maßēáū. 12/257/217 rathavinītasutta 2 maßēáū. 12/328/291 cūḷagosiṅagasutta
footnote: 3 vi. mahāvagga 4/10/10 4 vinayu. mahāvagga 4/16/15 5 chaßēéa. vuttanti
footnote: 6 chaßēéa. ayaṁ pāṭho na dissati. 7 chaßēéa. añchana....

page number: 199

[235] subhoti sundaro. jātimāti parisuddhākārasamuṭṭhito. suparikammakatoti
suṭṭhu kataparikammo apanītapāsāṇasakkharo. acchoti tanucchavi. vippasannoti
suṭṭhu pasanno. sabbākārasampannoti dhovanādīhi sabbehi ākārehi sampanno.
nīlantiādīhi vaṇṇasampattiṁ dasseti. tādisaṁ hi āvutaṁ pākaṭaṁ hoti. evamevakhoti
ettha evaṁ upamāsaṁsandanaṁ 1- veditabbaṁ. maṇi viya hi karajakāyo, āvutasuttaṁ
viya vipassanāñāṇaṁ, cakkhumā puriso viya vipassanālābhī bhikkhu, hatthe karitvā
paccavekkhato "ayaṁ kho maṇī"ti maṇino āvibhūtakālo viya vipassanāñāṇaṁ abhinīharitvā
nisinnassa bhikkhuno cātummahābhūtikakāyassa āvibhūtakālo, "tatridaṁ suttaṁ
āvutan"ti suttassāvibhūtakālo viya vipassanāñāṇaṁ nīharitvā nisinnassa bhikkhuno
tadārammaṇānaṁ phassapañcamakānaṁ vā sabbacittacetasikānaṁ vā vipassanāñāṇasseva
vā āvibhūtakālo.
idañca vipassanāñāṇaṁ maggañāṇānantaraṁ. evaṁ santepi, yasmā
abhiññāvāre āraddhe etassa antarāvāro natthi, tasmā idheva dassitaṁ. yasmā
ca aniccādivasena akatasammasanassa dibbāya sotadhātuyā bheravasaddaṁ suṇato,
pubbenivāsānussatiyā bherave khandhe anussarato, dibbena cakkhunā bheravarūpaṁ
passato bhayasantāso uppajjati, na aniccādivasena katasammasanassa. tasmā
abhiññaṁ pattassa bhayavinodanahetusampādanatthaṁpi idaṁ idheva dassitaṁ. apica yasmā
vipassanāsukhaṁ nāmetaṁ maggaphalasukhasampādakaṁ pāṭiyekkaṁ sandiṭṭhikaṁ sāmaññaphalaṁ.
tasmāpi āditova idaṁ idha dassitanti veditabbaṁ.
manomayiddhiñāṇakathā (2)
[236-237] manomayanti manena nibbattitaṁ. sabbaṅgapaccaṅganti
sabbehi aṅgehi ca paccaṅgehi ca samannāgataṁ. ahīnindriyanti saṇṭhānavasena
avikalindriyaṁ. iddhimatā nimmitarūpaṁ hi sace iddhimā odāto, taṁpi odātaṁ.
sace aviddhakaṇṇo, taṁpi aviddhakaṇṇanti evaṁ sabbākārehi tena sadisameva

footnote: 1 ma. upamāsampādanaṁ

page number: 200

hoti. muñjamhā īsikantiādi upamāttayampi hi sadisabhāvadassanatthameva vuttaṁ.
muñjasadisāeva hi tassa anto īsikā hoti. kosisadisoyeva asi, vaṭṭāya kosiyā
vaṭṭaṁ asimeva pakkhipanti, patthaṭāya patthaṭaṁ. karaṇḍāti idaṁpi ahikañcukassa nāmaṁ,
na vilivakaraṇḍakassa ahikañcuko hi ahinā sadisova hoti. tattha kiñcāpi
"puriso ahiṁ karaṇḍā uddhareyyā"ti hatthena uddharamāno viya dassito, athakho
cittenevassa uddharaṇaṁ veditabbaṁ. ayaṁ hi ahi nāma sajātiyaṁ ṭhito, kaṭṭhantaraṁ
vā rukkhantaraṁ vā nissāya, tacato sarīranikkaḍḍhanapayogasaṅkhātena thāmena, sarīraṁ
khādamānaṁ 1- viya purāṇatacaṁ jigucchantoti imehi catūhi kāraṇehi sayameva kañcukaṁ
pajahati, na sakkā tato aññena uddharituṁ, tasmā cittena uddharaṇaṁ sandhāya idaṁ
vuttanti veditabbaṁ. iti muñajādisadisaṁ imassa bhikkhuno sarīraṁ, īsikādisadisaṁ
nimmitarūpanti idamettha opammasaṁsandanaṁ. nimmānavidhānaṁ panettha parato ca
idadhividhādipañcābhiññākathā sabbākārena visuddhimagge vitthāritāti tattha
vuttanayeneva veditabbā. upamāmattameva hi idha adhikaṁ.
iddhividhañāṇakathā (3-7)
[239] tattha chekakumbhakārādayo viya iddhividhañāṇalābhī bhikkhu
daṭṭhabbo, suparikammakatamattikādayo viya iddhividhañāṇaṁ daṭṭhabbaṁ,
icchaticchitabhājanavikatiādikaraṇaṁ viya tassa bhikkhuno vikubbanaṁ daṭṭhabbaṁ.
[241] dibbasotadhātūpamāyaṁ yasmā kantāraddhānamaggo sāsaṅko
hoti sappaṭibhayo. tattha ussaṅkitaparisaṅkitena ayaṁ bherisaddo, ayaṁ mudiṅgasaddoti
na sakkā vavatthapetuṁ, tasmā kantāraggahaṇaṁ akatvā khemamaggaṁ dassento
"addhānamaggapaṭipanno"ti āha. appaṭibhayaṁ hi khemamaggaṁ sīse sāṭakaṁ katvā
saṇikaṁ paṭipanno vuttappakāre sadde sukhaṁ vavatthapeti. tassa vasena tesaṁ tesaṁ
saddānaṁ āvibhūtakālo viya yogino dūrasantikabhedānaṁ dibbānaṁ ceva mānusakānañca
saddānaṁ āvibhūtakālo daṭṭhabbo.

footnote: 1 chaßēéa. khādayamāno

page number: 201

[243] cetopariyañāṇūpamāyaṁ:- daharoti taruṇo. yuvāgi yobbanena samannāgato.
maṇḍanajātikoti yuvāpi samāno na ālasiyo na kiliṭṭhavatthasarīro. athakho maṇḍanapakatiko,
divasassa dve tayo vāre nhāyitvā suddhavatthaparidahanālaṅkārakaraṇasīlota attho.
sakaṇikanti kāḷatilakavaṇamukhadūlipiḷakādīnaṁ 1- aññatarena sadosaṁ. tattha yathā tassa
mukhanimittaṁ paccavekkhato mukhe doso pākaṭo hoti, evaṁ cetopariyañāṇāya cittaṁ
abhinīharitvā nisinnassa bhikkhuno paresaṁ soḷasavidhaṁ cittaṁ pākaṭaṁ hotīti veditabbaṁ.
[245] pubbenivāsañāṇūpamāyaṁ:- taṁdivasaṁ katakiriyā pākaṭā hotīti
taṁdivasaṁ gatagāmattayameva gahitaṁ. tattha gāmattayagatapuriso viya pubbenivāsañāṇalābhī
daṭṭhabbo, tayo gāmā viya tayo bhavā daṭṭhabbā, tassa purisassa tīsu gāmesu
taṁdivasaṁ katakiriyāya āvibhāvo viya pubbenivāsāya cittaṁ abhinīharitvā nisinnassa
bhikkhuno tīsu bhavesu katakiriyāya pākaṭabhāvo daṭṭhabbo.
[247] dibbacakkhūpamāyaṁ:- vithiṁ sañcaranteti aparāparaṁsañcarante.
"vīthaṁ carante"tipi 2- pāṭho, ayamevattho. tattha nagaramajjhe siṅghāṭakamhi pāsādo
viya imassa bhikkhuno karajakāyo daṭṭhabbo, pāsāde ṭhito cakkhumā puriso viya
ayameva dibbacakkhuṁ patvā ṭhito bhikkhu, gehaṁ pavisantā viya paṭisandhivasena
mātukucchiyaṁ pavisantā, gehā nikkhamantā viya mātu kucchito nikkhamantā, rathikāya
vīthiṁ sañcarantā viya aparāparaṁ sañcaraṇakasattā, purato abbhokāsaṭṭhāne majjhe
siṅghāṭake nisinnā viya tīsu bhavesu tattha tattha nibbattasattā, pāsādatale
ṭhitapurisassa tesaṁ manussānaṁ āvibhūtakālo viya dibbacakkhuñāṇāya cittaṁ abhinīharitvā
nisinnassa bhikkhuno tīsu bhavesu nibbattasattānaṁ āvibhūtakālo daṭṭhabbo. idaṁ ca
desanāsukhatthameva vuttaṁ, āruppe pana dibbacakkhussa gocaro natthīti.
āsavakkhayañāṇakathā (8)
[248] so evaṁ samāhite citteti idha vipassanāpādakaṁ catutthajjhānacittaṁ
veditabbaṁ. āsavānaṁ khayañāṇāyāti āsavānaṁ khayañāṇanibbattanatthāya.

footnote: 1 chaßēéa., i. kāḷatilakavaṅgamukhadūsipīḷakādīnaṁ.
footnote: 2 sī. vithisañcarantetipi, ma. rathikaṁ sañcarantetipi

page number: 202

ettha ca āsavānaṁ khayo nāma maggopi phalaṁpi nibbānaṁpi bhaṅgopi vuccati.
"khaye Ñāṇaṁ anuppāde ñāṇan"ti 1- ettha hi maggo "āsavānaṁ khayo"ti vutto.
"āsavānaṁ khayā samaṇo hotī"ti 2- ettha phalaṁ.
"paravajjānupassissa niccaṁ ujjhānasaññino
āsavā tassa vaḍḍhanti ārā so āsavakkhayā"ti 3-
ettha nibbānaṁ. "āsavānaṁ khayo vayo bhedo aniccatā antaradhānan"ti 4- ettha
bhaṅgo. idha pana nibbānaṁ adhippetaṁ, arahattamaggopi vaṭṭatiyeva.
cittaṁ abhinīharatīti vipassanācittaṁ tanninnaṁ tappoṇaṁ tappabbhāraṁ
karoti. so idaṁ dukkhantiādīsu "ettakaṁ dukkhaṁ, na ito bhiyyo"ti sabbaṁpi
dukkhasaccaṁ sarasalakkhaṇapaṭivedhena yathābhūtaṁ pajānātīti attho. tassa ca dukkhas
nibbattikaṁ 5- taṇhaṁ "ayaṁ dukkhasamudayo"ti, tadubhayaṁpi yaṁ ṭhānaṁ patvā nirujjhati,
tantesaṁ appavattiṁ nibbānaṁ "ayaṁ dukkhanirodho"ti, tassa ca sampāpakaṁ ariyamaggaṁ
"ayaṁ dukkhanirodhagāminīpaṭipadā"ti sarasalakkhaṇapaṭivedhena yathābhūtaṁ pajānātīti attho.
evaṁ sarūpato saccāni dassetvā puna kilesavasena pariyāyato
dassento "ime āsavā"tiādimāha. tassa evaṁ jānato evaṁ passatoti
tassa bhikkhuno evaṁ jānantassa evaṁ passantassa, saha vipassanāya koṭippattaṁ
maggaṁ kathesi. kāmāsavāti kāmāsavato. "vimuccatī"ti iminā maggakkhaṇaṁ dasseti.
vimuttasminti iminā phalakkhaṇaṁ. vimuttamiti ñāṇaṁ hotīti iminā paccavekkhaṇañāṇaṁ.
khīṇā jātītiādīhi tassa bhūmiṁ. tena hi ñāṇena khīṇāsavo paccavekkhanto
"khīṇā jātī"tiādīni pajānāti.
katamā panassa jāti khīṇā, kathañca naṁ pajānātīti? na tāvassa
atītā jāti khīṇā, pubbeva khīṇattā. na anāgatā, anāgate vāyāmābhāvato.
na paccuppannā, vijjamānattā. yā pana maggassa abhāvitattā uppajjeyya
ekacatupañcavokārabhavesu ekacatupañcakkhandhappabhedā jāti, sā maggassa bhāvitattā

footnote: 1 dī. pāṭi. 11/304/193 saṅgītisutta 2 maßēáū. 12/438/386 cūḷāssapurasutta
footnote: 3 khu. dhamma 25/253/60 ujjhānasaññittheravatthu 4 abhi.vi. 35/354/228
footnote: 5 ma. nibbattanikaṁ

page number: 203

āyatiṁ anuppādadhammataṁ āpajjanena khīṇā, taṁ so maggabhāvanāya pahīnakilese
paccavekkhitvā "kilesābhāve vijjamānaṁpi kammaṁ āyatiṁ appaṭisandhikaṁva hotī"ti
jānanto pajānāti.
vusitanti vuṭṭhaṁ parivuṭṭhaṁ. 1- brahmacariyanti maggabrahmacariyaṁ.
puthujjanakalyāṇakena hisaddhiṁ satta sekhā 2- brahmacariyavāsaṁ vasanti nāma,
khīṇāsavo vuṭṭhavāso. tasmā so attano brahmacariyavāsaṁ paccavekkhanto
"vusitaṁ brahmacariyan"ti pajānāti. kataṁ karaṇīyanti catūsu saccesu catūhi maggehi
pariññāpahānasacchikiriyābhāvanāvasena soḷasavidhaṁ kiccaṁ niṭṭhāpitaṁ. tena tena maggena
pahātabbakilesā pahīnā, dukkhamūlaṁ samucchinnanti attho. puthujjanakalyāṇakādayo hi
taṁ kiccaṁ karonti, khīṇāsavo katakaraṇīyo. tasmā so attano karaṇīyaṁ paccavekkhanto
"kataṁ me karaṇīyan"ti pajānāti. nāparaṁ itthattāyāti idāni puna itthabhāvāya
evaṁ soḷasakiccabhāvāya kilesakkhayabhāvāya vā kattabbaṁ maggabhāvanākiccaṁ me
natthīti pajānāti. athavā itthattāyāti itthabhāvato 3- imasmā evaṁpakārā idāni
vattamānakkhandhasantānā aparaṁ khandhasantānaṁ mayhaṁ natthi. ime pana pañcakkhandhā
pariññātā tiṭṭhanti chinnamūlakā rukkhā viya, te carimakacittanirodhena anupādāno
viya jātavedo nibbāyissanti, apaṇṇattikabhāvaṁ ca gamissantīti pajānāti.
[249] pabbatasaṅkhepeti pabbatamatthake. anāviloti nikkaddamo. sippiyo
ca sambukā ca sippisambukaṁ. sakkharā cakathalā 4- ca sakkharakathalaṁ. macchānaṁ
gumbā ghaṭāti macchagumbaṁ. tiṭṭhantaṁpi carantaṁpīti ettha sakkharakathalaṁ tiṭṭhatiyeva,
itarāni carantipi tiṭṭhantipi. yathā pana antarantarā ṭhitāsupi nisinnāsupi
vijjamānāsupi "etā gāvo carantī"ti carantiyo upādāya itarāpi carantīti
vuccanti, evaṁ tiṭṭhantameva sakkharakathalamupādāya itaraṁpi dvayaṁ tiṭṭhantanti
vuttaṁ. itarañca dvayaṁ carantaṁ upādāya sakkharakathalaṁpi carantanti vuttaṁ.
tattha cakkhumato purisassa tīre ṭhatvā passato sippisambukādīnaṁ vibhūtakālo viya

footnote: 1 chaßēéa. vutthaṁ parivutthaṁ 2 chaßēéa. sekkhā 3 sī. itthambhāvato
footnote: 4 chaßēéa. kathalāni, sī. kaṭhalāni

page number: 204

āsavānaṁ khayāya cittaṁ abhinīharitvā nisinnassa bhikkhuno catunnaṁ saccānaṁ
vibhūtakālo daṭṭhabboti.
ettāvatā 1- vipassanāñāṇaṁ, manomayañāṇaṁ, iddhividhañāṇaṁ, dibbasotañāṇaṁ,
cetopariyañāṇaṁ, pubbenivāsañāṇaṁ, dibbacakkhuvasena nipphannaṁ anāgataṁsañāṇa-
yathākammupagañāṇadvayaṁ, dibbacakkhuñāṇaṁ, āsavakkhayañāṇanti dasa ñāṇāni
niddiṭṭhāni honti. tesaṁ ārammaṇavibhāgo jānitabbo:- tattha vipassanāñāṇaṁ
parittamahaggatātītānāgatapaccuppannājjhattabahiddhāvasena sattavidhārammaṇaṁ. manomayañāṇaṁ
nimmitarūpāyatanamattameva ārammaṇaṁ karotīti parittapaccuppannabahiddhārammaṇaṁ.
āsavakkhayañāṇaṁ appamāṇabahiddhāavattabbārammaṇaṁ. 2- avasesānaṁ ārammaṇabhedo
visuddhimagge vutto. uttaritaraṁ vā paṇītataraṁ vāti yena kenaci pariyāyena ito
seṭṭhataraṁ sāmaññaphalaṁ nāma natthīti bhagavā arahattanikūṭena desanaṁ niṭṭhāpesi.
ajātasattūpāsakattapaṭivedanākathā
[250] rājā tattha tattha sādhukāraṁ pavattento ādimajjhapariyosānaṁ
sakkaccaṁ sutvā "ciraṁ vatamhi ime pañhe puthusamaṇabrāhmaṇe pucchanto, thuse
koṭṭento viya kiñci sāraṁ nālatthaṁ, aho vata bhagavato guṇasampadā, yo me
dīpasahassaṁ jālento viya mahantaṁ ālokaṁ katvā ime pañhe vissajjesi.
suciraṁ vatamhi dasabalassa guṇānukāvaṁ ajānanto vañcito"ti cintetvā buddha-
guṇānussarasambhūtāya pañcavidhāya pītiyā phuṭṭhasarīro attano pasādaṁ āvikaronto
upāsakattaṁ paṭivedesi. taṁ dassetuṁ "evaṁ vutte rājā"tiādi āraddhaṁ.
tattha abhikkantaṁ bhanteti ayaṁ abhikkantasaddo khayasundarābhirūpābbhanumodanesu
dissati. "abhikkantā bhante ratti, nikkhanto paṭhamo yāmo, ciranisinno
bhikkhusaṁgho"ti 3- ādīsu hi khaye dissati. "ayaṁ me puggalo khamati, imesaṁ
catunnaṁ puggalānaṁ abhikkantataro ca paṇītataro cā"tiādīsu 4- sundare.

footnote: 1 chaßēéa. ettavatā 2 chaßēéa...ṇavattabbārammaṇaṁ
footnote: 3 vinayu. cūḷa. 7/383/204, aṅ. aṭṭhaka, 23/20/207 (syā), khu. udāna. 25/45/164
footnote: 4 aṅ. catukka 21/100/113

page number: 205

"ko me vandti pādāni iddhiyā yasasā jalaṁ
abhikkantena vaṇṇena sabbā obhāsayaṁ disā"ti 1-
ādīsu abhirūpe. "abhikkantaṁ bho gotamā"tiādīsu 2- abbhanumodane. idhāpi
abbhanumodaneyeva. yasmā ca abbhanumodane, tasmā sādhu sādhu bhanteti vuttaṁ
hotīti veditabbo.
bhaye kodhe pasaṁsāyaṁ turite kotūhalacchare
hāse soke pasāde ca kare āmeṇḍitaṁ budhoti
iminā ca lakkhaṇena idha pasādavasena pasaṁsāvasena cāyaṁ dvikkhattuṁ vuttoti
veditabbo. athavā akikkantanti abhikkantaṁ atiiṭṭhaṁ atimanāpaṁ, atisundaranti
vuttaṁ hoti.
ettha ekena abhikkantasaddena desanaṁ thometi, ekena attano
pasādaṁ. ayaṁ hettha adhippāyo:- abhikkantaṁ bhante yadidaṁ bhagavato dhammadesanā,
abhikkantaṁ yadidaṁ bhagavato dhammadesanaṁ āgamma mama pasādoti. bhagavatoyeva vā
vacanaṁ dve dve atthe sandhāya thometi. bhagavato vacanaṁ abhikkantaṁ dosanāsanato,
abhikkantaṁ guṇādhigamanato. tathā saddhājananato paññājananato, sātthato
sabyañjanato, uttānapadato gambhīratthato, kaṇṇasukhato hadayaṅgamato, anattukakaṁsanato
aparavambhanato, karuṇāsītalato paññāvadātato, āpātharamaṇīyato vimaddakkhamato,
suyyamānasukhato, vīmaṁsiyamānahitatoti evamādīhi yojetabbaṁ.
tato paraṁpi catūhi upamāhi desanaṁyeva thometi. tattha nikkujjitanti
adhomukhaṭhapitaṁ, heṭṭhāmukhajātaṁ vā. ukkujjeyyāti upari mukhaṁ kareyya.
paṭicchannanti tiṇapaṇṇādicchāditaṁ. vivareyyāti ugghāteyya. mūḷhassa vāti
disāmūḷhassa. maggaṁ ācikkheyyāti hatthe gahetvā "esa maggo"ti vadeyya.
andhakāreti kāḷapakkhacātuddasīaḍḍharattaghanavanasaṇḍameghapaṭalehi caturaṅgatame, ayaṁ tāva
anuttānapadattho. ayaṁ pana adhippāyayojanā:- yathā koci nikkujjitaṁ ukkujjeyya,
evaṁ saddhammavimukhaṁ assaddhamme patitaṁ maṁ assaddhammā vuṭṭhāpentena,
yathā paṭicchannaṁ vivareyya, evaṁ kassapassa bhagavato sāsanantaradhānā pabhūti
micchādiṭṭhiggahanapaṭicchannaṁ

footnote: 1 khu. vimāna. 26/857/87 maṇḍūkadevaputtavimāna
footnote: 2 vinayu. mahāvi. 1/15/7 verañjakaṇḍa, aṅ. aṭṭhaka. 23/101/181 mahāvagga: varañjasutta

page number: 206

sāsanaṁ vivarantena, yathā mūḷahassa maggaṁ ācikkheyya, evaṁ kummaggamicchāmagga-
paṭipannassa 1- me saggamokkhamaggaṁ āvikarontena, yathā andhakāre telapajjotaṁ
dhāreyya, evaṁ mohandhakāranimuggassa me buddhādiratanarūpāni apassato
tappaṭicchādakamohandhakāraviddhaṁsakadesanāpajjotadhārakena mayhaṁ bhagavatā etehi pariyāyehi
pakāsitattā anekapariyāyena dhammo pakāsito.
evaṁ desanaṁ thometvā imāya desanāya ratanattaye pasannacitto
pasannākāraṁ karonto "esāhan"tiādimāha. tattha esāhanti eso ahaṁ.
bhagavantaṁ saraṇaṁ gacchāmīti bhagavā me saraṇaṁ parāyanaṁ aghassa ghātā, hitassa ca
vidhātāti iminā adhippāyena bhagavantaṁ gacchāmi bhajāmi sevāmi payirupāsāmi, evaṁ
vā jānāmi bujjhāmīti. yesaṁ hi dhātūnaṁ gati attho, buddhipi tesaṁ attho.
tasmā "gacchāmī"ti imassa jānāmi bujjhāmīti ayamevattho 2- vutto. dhammañca
bhikkhusaṁghañcāti ettha pana adhigatamagge sacchikatanirodhe yathānusiṭṭhaṁ paṭipajjamāne
ca catūsu apāyesu apatamāne dhāretīti dhammo, so atthato ariyamaggo ceva
nibbānaṁ ca. vuttañhetaṁ "yāvatā bhikkhave dhammā saṅkhatā, ariyo aṭṭhaṅgiko
maggo tesaṁ aggamakkhāyatī"ti 3- vitthāro. na kevalañca ariyamaggo ceva nibbānañca.
apica kho ariyaphalehi saddhiṁ pariyattidhammopi. vuttaṁ hetaṁ chattamāṇavakavimāne:-
"rāgavirāgamanejamasokaṁ
dhammamasaṅkhatamappaṭikūlaṁ
madhuramimaṁ paguṇaṁ suvibhattaṁ
dhammamimaṁ saraṇatthamupehī"ti. 4-
ettha hi rāgavirāgoti maggo kathito. anejamasokanti phalaṁ.
dhammamasaṅkhatanti nibbānaṁ. appaṭikūlaṁ madhuramimaṁ paguṇaṁ suvibhattanti piṭakattayena
vibhattasabbadhammakkhandhāti. 5- diṭṭhisīlasaṅghātena saṁhatoti saṁgho. so atthato
aṭṭhāriyapuggalasamūho. vuttaṁ hetaṁ tasmiṁyeva vimāne:-

footnote: 1 ka. kummaggaṁ paṭipannassa 2 chaßēéa. ayampi attho
footnote: 3 aṅ. catukka. 21/34/39, khu. iti. 25/90/308 4 khu. vimāna 26/887/91
footnote: 5 chaßēéa. vibhattā dhammakkhandhāti

page number: 207

"yattha ca dinnaṁ mahapphalamāhu
catūsu sucīsu purisayugesu
aṭṭha ca puggaladhammadasā te
saṁghamimaṁ saraṇatthamupehī"ti. 1-
bhikkhūnaṁ saṁgho bhikkhusaṁgho. ettāvatā rājā tīṇi saraṇagamanāni
paṭivedesi.
saraṇagamanakathā
idāni tesu saraṇagamanesu kosallatthaṁ saraṇaṁ, saraṇagamanaṁ, yo ca
saraṇaṁ gacchati, saraṇagamanappabhedo, saraṇagamanaphalaṁ, saṅkileso, bhedoti ayaṁ vidhi
veditabbo. seyyathīdaṁ? saraṇatthato 2- tāva hiṁsatīti saraṇaṁ. saraṇagatānaṁ teneva
saraṇagamanena bhayaṁ santāsaṁ dukkhaṁ duggatiparikilesaṁ hanati hiṁsati 3- vināsetīti attho,
ratanattayassevetaṁ adhivacanaṁ.
athavā:- hite pavattanena ahitā ca nivattanena sattānaṁ bhayaṁ hiṁsati
buddho, bhavakantārā uttāraṇena assāsadānena ca dhammo, appakānaṁpi kārānaṁ
vipulaphalapaṭilābhakaraṇena saṁgho. tasmā imināpi pariyāyena ratanattayaṁ saraṇaṁ.
tappasādataggarutāhi vihatakileso tapparāyanatākārappavatto cittuppādo saraṇagamanaṁ.
taṁsamaṅgīsatto saraṇaṁ gacchati. vuttappakārena cittuppādena etāni me tīṇi
ratanāni saraṇaṁ, etāni parāyananti evaṁ upetīti attho. evaṁ tāva saraṇaṁ,
saraṇagamanaṁ, yo ca saraṇaṁ gacchati, idaṁ tayaṁ veditabbaṁ.
saraṇagamanappabhede pana duvidhaṁ saraṇagamanaṁ:- lokuttaraṁ lokiyañca.
tattha lokuttaraṁ diṭṭhasaccānaṁ maggakkhaṇe saraṇagamanupakilesasamucchedena ārammaṇato
nibbānārammaṇaṁ hutvā kiccato sakalepi ratanattaye ijjhati. lokiyaṁ puthujjanānaṁ
saraṇagamanupakilesavikkhambhanena ārammaṇato buddhādiguṇārammaṇaṁ hutvā ijjhati. taṁ
atthato buddhādīsu vatthūsu saddhāpaṭilābho, saddhāmūlikā ca sammādiṭṭhi dasasu
puññakiriyavatthūsu diṭṭhujukammanti 4- vuccati.

footnote: 1 khu, vimāna. 26/888/92 2 ka. padatthato
footnote: 3 chaßēéa., i. hiṁsatīti padaṁ na dissati 4 chaßēéa. diṭṭhajukammanti

page number: 208

tayidaṁ catudhā vattati 1-:- attasanniyyātanena tapparāyanatāya, sissabhāvupagamanena
pāṇipātenāti. 2- tattha attasanniyyātanaṁ nāma "ajjādiṁ katvā ahaṁ attānaṁ
buddhassa niyyādemi, dhammassa, saṁghassā"ti evaṁ buddhādīnaṁ attapariccajanaṁ.
tapparāyanatā nāma "ajjādiṁ katvā `ahaṁ buddhaparāyano, dhammaparāyano,
saṁghaparāyano'ti maṁ dhārethā"ti evaṁ tapparāyanabhāvo. sissabhāvupagamanannāma
"ajjādiṁ katvā `ahaṁ buddhassa antevāsiko, dhammassa, saṁghassā'ti maṁ dhārethā"ti
evaṁ sissabhāvupagamo. pāṇipāto 3- nāma "ajjādiṁ katvā `ahaṁ abhivādanapaccupaṭṭhānaṁ
añjalīkammasāmīcikammaṁ buddhādīnaṁyeva tiṇṇaṁvatthūnaṁ karomī'ti maṁ dhārethā"ti
evaṁ buddhādīsu paramanihaccakāro. imesaṁ hi catunnaṁ ākārānaṁ aññataraṁpi karontena
gahitaṁyeva hoti saraṇaṁ.
apica bhagavato attānaṁ pariccajāmi, dhammassa, saṁghassa attānaṁ pariccajāmi.
jīvitaṁ pariccajāmi, pariccattoyeva me attā, pariccattaṁyeva me jīvitaṁ,
jīvitapariyantikaṁ buddhaṁ saraṇaṁ gacchāmi, buddho me saraṇaṁ leṇaṁ tāṇanti evaṁpi
attasanniyyātanaṁ veditabbaṁ. "satthārañca vatāhaṁ passeyyaṁ bhagavantameva passeyyaṁ.
sugatañca vatāhaṁpasseyyaṁ bhagavantameva passeyyaṁ, sammāsambuddhañca vatāhaṁ passeyyaṁ
bhagavantameva passeyyan"ti 4- evaṁpi mahākassapassa saraṇagamanaṁ 5- viya sissabhāvupagamanaṁ
veditabbaṁ.
"so ahaṁ vicarissāmi gāmā gāmaṁ purā puraṁ
namassamāno sambuddhaṁ dhammassa ca sudhammatan"ti 6-
evaṁpi āḷavakādīnaṁ saraṇagamanaṁ viya tapparāyanatā veditabbā. "athakho
brahmāyu brāhmaṇo uṭṭhāyāsanā ekaṁsaṁ uttarāsaṅgaṁ karitvā bhagavato pādesu
sirasā nipatitvā bhagavato pādāni mukhena ca paricumbati, pāṇīhi caparisambāhati,
nāmañca sāveti `brahmāyu ahaṁ bho gotama brāhmaṇo, brahmāyu ahaṁ bho
gotama brāhmaṇo"ti 7- evaṁpi pāṇipāto daṭṭhabbo.

footnote: 1 ka. pavattati 2 chaßēéa. paṇipātenāti 3 chaßēéa. paṇipāto
footnote: 4 saṁ. nidāna. 16/154/110 5 sī.,ma. saraṇagamane
footnote: 6 khu.su. 25/194/371, saṁ. sagā, 15/246/259 7 maßēéa. 13/394/377

page number: 209

so panesa ñātibhayācirayadakkhiṇeyyavasena catubbidho hoti. tattha
dakkhiṇeyyapāṇipātena saraṇagamanaṁ hoti, na itarehi. seṭṭhavaseneva hi saraṇaṁ
gaṇhāti, seṭṭhavasena ca bhijjati. tasmā yo sākiyo vā koliyo vā "buddho
amhākaṁ ñātako"ti vandati, aggahitameva hoti saraṇaṁ. yo vā "samaṇo gotamo
rājapūjito mahānubhāvo avandiyamāno anatthaṁpi kareyyā"ti bhayena vandati,
aggahitameva hoti saraṇaṁ. yo vā 1- bodhisattakāle bhagavatosantike kiñci
uggahitaṁ saramāno, buddhakāle vā
"catudhā vibhaje bhoge paṇḍito gharamāvasaṁ
ekena bhogaṁ bhuñjeyya dvīhi kammaṁ payojaye
catutthañca nidhāpeyya, āpadāsu bhavissatī"ti 2-
evarūpaṁ anusāsaniṁ uggahetvā "ācariyo me"ti vandati, aggahitameva hoti saraṇaṁ.
yo pana "ayaṁ loke aggadakkhiṇeyyo"ti vandati, teneva gahitaṁ hoti saraṇaṁ.
evaṁ gahitasaraṇassa ca upāsakassa vā upāsikāya vā aññatitthiyesu
pabbajitaṁpi ñātiṁ "ñātako me ayan"ti vandato saraṇagamanaṁ nabhijjati, pageva
apabbajitaṁ. tathā rājānaṁ bhayavasena vandato. so hi raṭṭhapūjitattā avandiyamāno
anatthaṁpi kareyyāti. tathā yaṁ kiñci sippaṁ sikkhāpakaṁ titthiyaṁpi "ācariyo me
ayan"ti vandatopi na bhijjati, evaṁ saraṇagamanappabhedo veditabbo.
ettha ca lokuttarassa saraṇagamanassa cattāri sāmaññaphalāni vipākaphalaṁ,
sabbadukkhakkhayo ānisaṁsaphalaṁ. vuttañhetaṁ
"yo ca buddhañca dhammañca saṁghañca saraṇaṁ gato
cattāri ariyasaccāni sammappaññāya passati.
dukkhaṁ dukkhasamuppādaṁ dukkhassa ca atikkamaṁ
ariyañcaṭṭhaṅgikaṁ maggaṁ dukkhū pasamagāminaṁ.
etaṁ kho saraṇaṁ khemaṁ etaṁ saraṇamuttamaṁ
etaṁ saraṇamāgamma sabbadukkhā pamuccatī"ti 3-

footnote: 1 sī., ma. yopi 2 dī. pāṭi. 11/265/163 3 khu. dhamma. 25/190/192

page number: 210

apica niccādito 1- anupagamanādivasenapetassa ānisaṁsaphalaṁ veditabbaṁ.
vuttaṁ hetaṁ "aṭṭhānametaṁ anavakāso, yaṁ diṭṭhisampanno puggalo kañci saṅkhāraṁ
niccato upagaccheyya .pe. kañci saṅkhāraṁ sukhato .pe. kañci dhammaṁ
attato upagaccheyya .pe. mātaraṁ jīvitā voropeyya .pe. pitaraṁ. arahantaṁ.
paduṭṭhacitto tathāgatassa lohitaṁ uppādeyya .pe. saṁghaṁ bhindeyya .pe. aññaṁ
satthāraṁ uddiseyya, netaṁ ṭhānaṁ vijjatī"ti. 2-
lokiyassa pana saraṇagamanassa bhavasampadāpi bhogasampadāpi phalameva.
vuttaṁ hetaṁ:-
"yekeci buddhaṁ saraṇaṁ gatāse na te gamissanti apāyabhūmiṁ
pahāya mānusaṁ dehaṁ devakāyaṁ paripūressantī"ti. 3-
aparaṁpi vuttaṁ "athakho sakko devānamindo asītiyā devatāsahassehi
saddhiṁ yenāyasmā mahāmoggallāno tenupasaṅkami .pe. ekamantaṁ ṭhitaṁ kho sakkaṁ
devānamindaṁ āyasmā mahāmoggalāno etadavoca "sādhu kho devānaminda
buddhasaraṇagamanaṁ hoti. buddhasaraṇagamanahetu kho devānaminda evamidhekacce sattā
kāyassa bhedā paraṁ maraṇā sugatiṁ saggaṁ lokaṁ upapajjantī'ti te aññe deve
dasahi ṭhānehi adhiggaṇhanti:- dibbena āyunā, dibbena vaṇṇena, dibbena
sukhena, dibbena yasena, dibbena adhipateyayena, dibbehi rūpehi, saddehi gandhehi
rasehi phoṭṭhabbehī"ti. 4- esa nayo dhamme ca saṁghe ca.
apica velāmasuttādivasenāpi 5- saraṇagamanassa phalaviseso vedibbo.
evaṁ saraṇagamanaphalaṁ veditabbaṁ.
tattha ca lokiyasaraṇagamanaṁ tīsu vatthūsu aññāṇasaṁsayamicchāñāṇādīhi
saṁkilissati, na hamājutikaṁ hoti na mahāvipphāraṁ. lokuttarassa natthi saṁkileso.
lokiyassa ca saraṇagamanassa duvidho bhedo sāvajjo ca anavajjo ca. tattha
sāvajjo aññasatthārādīsu attasanniyyātanādīhi hoti, so ca aniṭṭhaphalo.

footnote: 1 chaßēéa. aniccato 2 ma. upari. 14/127/114, abhi. vibhaṅga. 35/809/409
footnote: 3 saṁ. sagā. 15/37/30 4 saṁ. saḷā. 18/530/337(syā) 5 aṅ. navaka. 23/224/406

page number: 211

anavajjo kālakiriyāya hoti, so avipākattā aphalo. lokuttarassa pana nevatthi
bhedo, bhavantarepi hi ariyasāvako aññaṁ satthāraṁ na uddisatīti. evaṁ saraṇagamanassa
saṁkileso ca bhedo ca veditabbo upāsakaṁ maṁ bhante bhagavā dhāretūti maṁ bhagavā
"upāsako ayan"ti evaṁ dhāretu, jānātūti attho.
upāsakavidhikathā
upāsakavidhikosallatthaṁ panettha ko upāsako, kasmā upāsakoti vuccati,
kimassa sīlaṁ, ko ājīvo, kā vipatti, kā sampattīti idaṁ pakiṇṇakaṁ veditabbaṁ.
tattha ko upāsakoti yo koci saraṇagato gahaṭṭho. vuttaṁ hetaṁ
"yato kho mahānāma buddhaṁ saraṇaṁ gato hoti, dhammaṁ saṁghaṁ saraṇaṁ gato hoti.
ettāvatā kho mahānāma upāsako hotī"ti 1-
kasmā upāsakoti ratanattayaṁ 2- upāsanato. so hi buddhaṁ upāsatīti
upāsako. tathā dhammaṁ saṁghaṁ.
kimassa sīlanti pañca veramaṇiyo. yathāha "yato kho mahānāma
upāsako pāṇātipātā paṭivirato hoti, adinnādānā, kāmesumicchācārā,
musāvādā, surāmerayamajjapamādaṭṭhānā paṭivirato hoti. ettāvatā kho mahānāma
upāsako sīlavā hotī"ti. 3-
ko ājīvoti pañca micchāvaṇijjā pahāya dhammena samena
jīvikakappanaṁ. vuttaṁ hetaṁ "pañcimā bhikkhave vaṇijjā upāsakena akaraṇīyā. katamā
pañca? satthavaṇijjā sattavaṇijjā maṁsavaṇijjā majjavaṇijjā. imākho
bhikkhave pañca vaṇijjā upāsakena akaraṇīyā"ti. 4-
kā vipattīti yā tasseva sīlassa ca ājīvassa ca vipatti, ayamassa
vipatti. apica yāya esa caṇḍālo ceva hoti malañca paṭikiṭṭho 5- ca, sāpissa
vipattīti veditabbā. te ca atthato assaddhiyādayo pañca dhammā honti. yathāha

footnote: 1 aṅ. aṭṭhaka. 23/115/223 (sayā.), saṁ. mahā. 19/1033/343 mahānāmasutta
footnote: 2 chaßēéa. ratanattayassa 3 aṅ. aṭṭhaka. 23/115/223 (sayā.) saṁ. mahā. 19/1033/343
footnote: 4 aṅ. pañcaka. 22/177/232 (sayā.) 5 chaßēéa. patikiṭṭho ma. patikuṭṭho

page number: 212

"pañcahi bhikkhave dhammehi samannāgato upāsako upāsakacaṇḍālo ca hoti
upāsakamalañca upāsakapaṭikiṭṭho ca. katamehi pañcahi? assaddho hoti, dussīlo
hoti, kotuhalamaṅgaliko hoti, maṅgalaṁ pacceti, no kammaṁ, ito ca bahiddhā
dakkhiṇeyyaṁ pariyesati, tattha ca pubbakāraṁ karotī"ti. 1-
kā sampattīti sampatti. yā cassa sīlasampadā ceva
ājīvasampadā ca, sā sampatti ye cassa ratanabhāvādikarā saddhādayo pañca
dhammā. yathāha "pañcahi bhikkhave dhammehi samannāgato upāsako upāsakaratanañca
hoti upāsakapadumañca upāsakapuṇḍarikañca. katamehi pañcahi? saddho hoti, sīlavā
hoti, na kotuhalamaṅgaliko hoti, kammaṁ pacceti, no maṅgalaṁ, na ito bahiddhā
dakkhiṇeyyaṁ gavesati, idha ca pubbakāraṁ karotī"ti. 2-
ajjataggeti etthāyaṁ aggasaddo ādikoṭikoṭṭhāsaseṭṭhesu dissati.
"ajjatagge samma dovārika āvarāmi dvāraṁ nigaṇṭhānaṁ nigaṇṭhīnan"ti 3- ādīsu
ādimhi dissati. "teneva aṅgulaggena taṁ aṅgulaggaṁ parāmaseyya. 4- ucchaggaṁ
veḷaggan"ti ādīsu koṭiyaṁ. "ambilaggaṁ vā madhuraggaṁ vā tittakaggaṁ vā. 5-
anujānāmi bhikkhave vihāraggena vā pariveṇaggena vā bhājetun"ti 6- ādīsu
koṭṭhāse. "yāvatā bhikkhave sattā apadā vā .pe. tathāgato tesaṁ
aggamakkhāyatī"ti 7- ādīsu seṭṭhe. idha panāyaṁ ādimhi daṭṭhabbo. tasmā
ajjaggeti ajjataṁ ādiṁ katvāti evamettha attho veditabbo. ajjatanti
ajjabhāvaṁ. ajjadaggeti vā pāṭho, dakāro padasandhikaro. ajja aggaṁ katvāti
attho. 8-
pāṇupetanti pāṇehi upetaṁ yāva me jīvitaṁ pavattati, tāva upetaṁ
anaññasatthukaṁ tīhi saraṇagamanehi saraṇagataṁ upāsakaṁ kappiyakārakaṁ maṁ bhagavā dhāretu

footnote: 1 aṅ. pañcaka. 22/175/230 2 a. pañcaka. 22/175/230
footnote: 3 maßēéa. 13/70/47 upālivādasutta 4 abhi. kathā. 37/1073/343
footnote: 5 saṁ. mahā. 19/374/131 sūdasutta 6 vi. cūḷa. 7/318/89

7 aṅ. catukka. 21/34/39, saṁ. mahā. 19/139/39, khu. iti. 25/90/308
aggappasādasutta 8 ma. ajja agganti attho.

page number: 213

jānātu. ahaṁ hi sacepi me tikhiṇena asinā sīsaṁ chindeyya, neva buddhaṁ "na
buddho"ti vā, dhammaṁ "na dhammo"ti vā, saṁghaṁ "na saṁgho"ti vā vadeyyanti.
evaṁ attasanniyyātanena saraṇaṁ gantvā attanā kataṁ aparādhaṁ
pakāsento "accayo maṁ bhante"ti ādimāha.
tattha accayoti aparādho. maṁ accagamāti maṁ atikkamma abhibhavitvā
pavatto. dhammikaṁ dhammarājānanti ettha dhammaṁ caratīti dhammiko. dhammeneva rājā
jāto, na pitughātanādinā adhammenāti dhammarājā. jīvitā voro pesinti jīvitā
viyojesiṁ. paṭiggaṇhātūti khamatu. āyatiṁ saṁvarāyāti anāgate saṁvaratthāya. puna
evarūpassa aparādhassa dosassa khalitassa akaraṇatthāya.
[251] tagghāti ekaṁse nipāto. yathādhammaṁ paṭikarosīti yathā
dhammo ṭhito, tatheva karosi, khamāpesīti vuttaṁ hoti. tante mayaṁ paṭiggaṇhāmāti
taṁ tava aparādhaṁ mayaṁ khamāma. vuḍḍhi hesā mahārāja ariyassa vinayeti esā
mahārāja ariyassa vinaye buddhassa bhagavato sāsane vuḍḍhi nāma. katamā? yāyaṁ
accayaṁ accayato disvā yathādhammaṁ paṭikaritvā āyatiṁ saṁvarāpajjanā, desanaṁ pana
puggalādhiṭṭhānaṁ karonto "yo accayaṁ accayato disvā yathādhammaṁ paṭikaroti,
āyatiṁ saṁvaraṁ āpajjatī"ti āha.
[252] evaṁ vutteti evaṁ bhagavatā vutte. handa cadāni mayaṁ
bhanteti ettha handāti vavassaggatthe 1- nipāto. so hi gamanavacasāyaṁ 2- katvā
evamāha. bahukiccāti balavakiccā. bahukaraṇīyāti tasseva vevacanaṁ. yassadāni
tvanti yassa idāni tvaṁ mahārāja gamanassa kālaṁ maññasi jānāsi, tassa kālaṁ
tvameva jānāsīti vuttaṁ hoti. padakkhiṇaṁ katvā pakkāmīti tikkhattuṁ padakkhiṇaṁ
katvā dasanakhasamodhānasamujjalaṁ añjaliṁ sirasi patiṭṭhapetvā yāva dassanavisayā 3-
bhagavato abhimukhova paṭikkamitvā dassanavijahanaṭṭhānabhūmiyaṁ pañcapatiṭṭhitena vanditvā
pakkāmi.

footnote: 1 ka. vacasāyatthe 2 sī. gamanavavassāyaṁ 3 chaßēéa. dassanavisayaṁ

page number: 214

[253] khatāyaṁ bhikkhave rājāti khato ayaṁ bhikkhave rājā.
upahatāyanti upahato ayaṁ. idaṁ vuttaṁ hoti:- ayaṁ bhikkhave rājā khato
upahato bhinnapatiṭṭho jāto, tathānena attanāva attā khato, yathā
attanova patiṭṭhā na jātoti. virajanti rāgarajādivirahitaṁ. rāgamalādīnaṁyeva
vigatattā vītamalaṁ. dhammacakkhunti dhammesu vā cakkhuṁ, aññesu
ṭhānesu tiṇṇaṁ maggānaṁ etaṁ adhivacanaṁ. idha pana sotāpattimaggasseva. idaṁ vuttaṁ
hoti:- sace iminā pitā ghātito nābhavissa, idāni idhevāsane nisinno
sotāpattimaggaṁ patto abhavissa, pāpamittasaṁsaggena panassa antarāyo jāto.
evaṁ santepi, yasmā ayaṁ tathāgataṁ upasaṅkamitvā ratanattayaṁ saraṇaṁ gato tasmā
mama ca sāsanassa mahantatāya yathā nāma koci kassaci vadhaṁ katvā pupphamuṭṭhimattena
daṇḍena mucceyya, evameva lohakumbhiyaṁ nibbattitvā tiṁsavassasahassāni adho
papatanto heṭṭhimatalaṁ patvā tiṁsavassasahassāni uddhaṁ gacchanto punapi uparimatalaṁ
pāpuṇitvā muccissatīti idaṁpi kira bhagavatā vuttameva, pāliyaṁ pana na āruḷahaṁ.
idaṁ pana suttaṁ sutvā raññā koci ānisaṁso laddhoti? mahānisaṁso
laddho. ayaṁ hi pitu māritakālato paṭṭhāya neva rattiṁ na divāniddaṁ labhati,
satthāraṁ pana upasaṅkamitvā imāya madhurāya ojavantiyā dhammadesanāya sutakālato
paṭṭhāya niddaṁ upeti. 1- tiṇṇaṁ ratanānaṁ mahāsakkāraṁ akāsi. pothujjanikāya
saddhāya samannāgato nāma iminā raññā sadiso nāhosi. anāgate pana
jīvitaviseso 2- nāma paccekabuddho hutvā parinibbāyissatīti. idamavoca bhagavā.
attamanā te bhikkhū bhagavato bhāsitaṁ abhinandunti.
iti sumaṅgalavilāsiniyā dīghanikāyaṭṭhakathāya
sāmaññaphalasuttavaṇṇanā niṭṭhitā.
-----------------

footnote: 1 chaßēéa. labhi, ma. labhati 2 chaßēéa. vijitāvī, i. viditaviseso

page number: 215

3. ambaṭṭhasutta
addhānagamanavaṇṇanā
[254] evamme sutaṁ .pe. kosalesūti ambaṭṭhasuttaṁ. tatrāyaṁ
anupubbapadavaṇṇanā. kosalesūti kosalā nāma janapadino 1- rājakumārā. tesaṁ
nivāso ekopi janapado ruḷhisaddena "kosalā"ti vuccati, tasmiṁ kosalesu
janapade.
porāṇā panāhu:- yasmā pubbe mahāpanādaṁ rājakumāraṁ nānānāṭakādīni
disvā sitamattaṁpi akarontaṁ sutvā rājā āha "yo mama puttaṁ hasāpesi,
sabbālaṅkārena naṁ alaṅkaromī"ti. tato naṅgalānipi chaḍḍetvā māhajanakāye
sannipatite manussā atirekāni 2- sattavassāni nānākīḷāyo dassetvāpi taṁ
hasāpetuṁ nāsakkhiṁsu. tato sakko devarājā nāṭakaṁ pesesi, so dibbanāṭakaṁ
dassetvā hasāpesi. atha te manussā attano attano vasanokāsābhimukhāva
pakkamiṁsu. te paṭipathe mittasuhajjādayo disvā paṭisanthāraṁ karontā "kacci bho
kusalaṁ, kacci bho kusalan"ti āhaṁsu.
tasmā taṁ "kusalan"ti vacanamupādāya so padeso "kosalā"ti 3-
vuccatīti.
cārikañcaramānoti addhānagamanaṁ gacchanto. cārikā ca nāmesā
bhagavato duvidhā hoti turitacārikā ca aturitacārikā ca. tattha dūrepi bodhaneyyapuggalaṁ
disvā tassa bodhanatthāya sahasā gamanaṁ turitacārikā nāma, sā mahākassapassa
paccuggamanādīsu daṭṭhabbā. bhagavā hi mahākassapassa paccuggamanaṁ karonto 4-
muhuttena tigāvutaṁ maggaṁ agamāsi. āḷavakassatthāya tiṁsayojanaṁ, tathā aṅgulimālassa.
pukkusātissa pana pañcacattālīsayojanaṁ. mahākappinassa vīsayojanasataṁ. dhaniyassatthāya
sattayojanasatāni agamāsi. dhammasenāpatino saddhivihārikassa vanavāsissa vanavāsissa
tissasāmaṇerassa tigāvutādhikaṁ vīsatiyojanasataṁ.

footnote: 1 sī. jānapadino 2 chaßēéa. sātirekāni 3 ka. kosaloti
footnote: 4 chaßēéa. mahākassapattheraṁ paccuggacchanto

page number: 216

ekadivasaṁ kira thero "tissasāmaṇerassa bhante gacchāmī"ti
āha. bhagavā "ahaṁpi gamissāmī"ti vatvā āyasmantaṁ ānandaṁ āmantesi
"ānanda vīsatisahassānaṁ chaḷabhiññānaṁ ārocehi `bhagavā kira vanavāsissa
tissasāmaṇerassa santikaṁ gamissatī'ti. tato dutiyadivase vīsatisahassakhīṇāsavaparivāro
ākāse uppatitvā vīsatiyojanasatamatthake tassa gocaragāmadvāre otaritvā cīvaraṁ
pārupi. taṁ kammantaṁ gacchamānā manussādisvā "satthā no āgato, mā
kammantaṁ agamitthā"ti vatvā āsanāni paññapetvā 1- yāguṁ datvā pātarāsabhattaṁ 2-
karontā "kuhiṁ bhante bhagavā gacchatī"ti daharabhikkhū pucchiṁsu. upāsakā na bhagavā
aññattha gacchati, idheva tissasāmaṇerassa dassanatthāya āgatoti. te "amhākaṁ
kulupakassa kira therassa dassanatthāyasatthā āgato, no vata no thero
oramatthako"ti somanassajātā ahesuṁ.
atha kho bhagavato bhattakiccapariyosāne sāmaṇero gāme piṇḍāya
caritvā "upāsakāmahābhikkhusaṁgho"ti pucchi. athassa te "satthā bhante āgato"ti
ārocesuṁ. so bhagavantaṁ upasaṅkamitvā piṇḍapātena āpucchi. satthā tassa pattaṁ
hatthena gahetvā "alantissa, niṭṭhitaṁ bhattakiccan"ti āha. tato upajjhāyaṁ
āpucchitvā attano pattāsane nisīditvā bhattakiccamakāsi. athassa
bhattakiccapariyosāne satthā maṅgalaṁ vatvā nikkhamitvā gāmadvāre ṭhatvā "kataro te
tissa vasanaṭṭhānagamanamaggo"ti āha. ayaṁ bhagavāti. maggaṁ desayamāno purato
yāhi tissāti. bhagavā kira sadevakassa lokassa maggadesakopi samāno "sakale
tigāvute magge sāmaṇeraṁ daṭṭhuṁ lacchāmī"ti taṁ maggadesakaṁ akāsi.
so attano vasanaṭṭhānaṁ gantvā bhagavato vattamakāsi. atha naṁ
bhagavā "kataro te tissa caṅkamo"ti pucchitvā tattha gantvā sāmaṇerassa
nisīdanapāsāṇe nisīditvā "tissa imasmiṁ ṭhāne sukhaṁ vasasīti 3- pucchi. so āha
"āma bhante imasmiṁ ṭhāne me vasantassa sīhabyagghahatthimigamorādīnaṁ saddaṁ
suṇato araññasaññā uppajjati, tāya sukhaṁ vasāmī"ti. atha naṁ bhagavā "tissa

footnote: 1 ka. paññāpetvā 2 ka. pādavattaṁ 3 sī., ma. vasīti

page number: 217

bhikkhusaṁghaṁ sannipātehi, buddhadāyajjaṁ te dassāmī"ti vatvā sannipatite bhikkhusaṁghe
upasampādetvā vasanaṭṭhānameva agamāsīti. ayaṁ turitacārikā nāma. yaṁ pana
gāmanigamapaṭipāṭiyā devasikaṁ yojanadviyojanavasena piṇḍapātacariyādīhi lokaṁ
anuggaṇhantassa gamanaṁ, ayaṁ aturitacārikā nāma.
imaṁ pana cārikaṁ caranto bhagavā mahāmaṇḍalaṁ, majjhimamaṇḍalaṁ,
antomaṇḍalanti imesaṁ tiṇṇaṁ maṇḍalānaṁ aññatarasmiṁ carati. tattha mahāmaṇḍalaṁ
navayojanasatikaṁ, majjhimamaṇḍalaṁ chayojanasatikaṁ, antomaṇḍalaṁ tiyojanasatikaṁ. yadā
mahāmaṇḍale cārikaṁ caritukāmo hoti, mahāpavāraṇāya pavāretvā pāṭipadadivase
mahābhikkhusaṁghaparivāro nikkhamati. samantā yojanasataṁ ekakolāhalaṁ hoti. purimaṁ purimaṁ
āgatā nimantetuṁ labhanti. itaresu dvīsu maṇḍalesu sakkāro mahāmaṇḍale
osarati. tatra taṁ bhagavā 1- tesu tesu gāmanigamesu ekāhaṁ dvīhaṁ vasanto
mahājanaṁ āmisapaṭiggahena anuggaṇhanto, dhammadānena cassa vivaṭṭasannissisataṁ kusalaṁ
vaḍḍhento navahi māsehi cārikaṁ pariyosāpeti. sace pana antovasse bhikkhūnaṁ
samathavipassanā taruṇā honti, mahāpavāraṇāya apavāretvā pavāraṇāsaṅgahaṁ datvā
kattikapuṇṇamāyaṁ pavāretvā migasirassa paṭhamapāṭipadadivase mahābhikkhusaṁghaparivāro
nikkhamitvā majjhimamaṇḍale osarati. aññenapi kāraṇena majjhimamaṇḍale cārikaṁ
caritukāmo cātumāsaṁ vasitvāva nikkhamati. vuttanayeneva itaresu dvīsumaṇḍalesu
sakkāro majjhimamaṇḍale osarati. bhagavā purimanayeneva lokaṁ anuggaṇhanto
aṭṭhahi māsehi cārikaṁ pariyosāpeti. sace pana catumāsaṁ vuṭṭhavassassāpi bhagavato
veneyyasattā aparipakkindriyā honti, tesaṁ indriyaparipākaṁ āgamayamāno aparaṁpi
ekamāsaṁ vā dviticatumāsaṁ vā tattheva vasitvā mahābhikkhusaṁghaparivāro nikkhamati.
vuttanayeneva itaresu dvīsu maṇḍalesu sakkāro antomaṇḍale osarati. bhagavā
purimanayeneva lokaṁ anuggaṇhanto sattahi vā chahi vā pañcahi vā catūhi vā
māsehi cārikaṁ pariyosāpeti. iti imesu tīsu maṇḍalesu yattha katthaci cārikaṁ
caranto na cīvarādihetu carati, athakho, ye duggatabāḷhajiṇṇabyādhitā, te kadā

footnote: 1 chaßēéa. tattha bhagavā, sī. tatra bhagavā

page number: 218

tathāgataṁ āgantvā passissanti, mayi pana cārikaṁ carante mahājano tathāgatadassanaṁ
labhissati, tattha keci cittāni pasādessanti, keci mālādīhi pūjessanti, keci
kaṭacchubhikkhaṁ dassanti, keci micchādassanaṁ pahāya sammādiṭṭhikā bhavissanti. taṁ
tesaṁ bhavissati dīgharattaṁ hitāya sukhāyāti evaṁ lokānukampāya cārikaṁ carati.
apica catūhi kāraṇehi buddhā bhagavanto cārikaṁ caranti:- jaṅghavihāravasena
sarīraphāsukatthāya, atthuppattikālābhikaṅkhanatthāya, bhikkhūnaṁ sikkhāpadapaññā-
panatthāya, tattha tattha paripākagatindriye bodhaneyyasatte bodhanatthāyāti.
aparehipi catūhi kāraṇehi buddhā bhagavanto cārikaṁ caranti:- "buddhaṁ saraṇaṁ
gacchissantī"ti vā "dhammaṁ. saṁghaṁ saraṇaṁ gacchissantī"ti vā. "mahatā dhammavassena 1-
catasso parisā santappessāmī"ti vā. aparehipi pañcahi kāraṇehi buddhā
bhagavanto cārikaṁ caranti:- "pāṇātipātā viramissantī"ti vā "adinnādānā.
kāmesumicchācārā. musāvādā. surāmerayamajjapamādaṭṭhānā viramissantī"ti vā.
aparehipi aṭṭhahi kāraṇehi buddhā bhagavanto cārikaṁ caranti:- "paṭhamaṁ jhānaṁ
paṭilabhissantī"ti vā "dutiyaṁ .pe. nevasaññāṇānāsaññāyatanasamāpattiṁ paṭi-
labhissantī"ti vā. aparehipi aṭṭhahi kāraṇehi buddhā bhagavanto cārikaṁ caranti:-
"sotāpattimaggaṁ adhigamissantī"ti vā "sotāpattiphalaṁ .pe. arahattaphalaṁ
sacchikarissanatī"ti vāti. ayaṁ aturitacārikā. idha aturitacārikā 2- adhippetā. sā
panesā duvidhā hoti nibaddhacārikā ca anibaddhacārikā ca. tattha yaṁ gāmanigama-
nagarapaṭipāṭivasena carati, ayaṁ anibaddhacārikā nāma. yaṁ panekasseva
bodhaneyyasattassatthāya gacchati, ayaṁ nibaddhacārikā nāma. esā idha adhippetā.
tadā kira bhagavato pacchimayāmakiccapariyosāne dasasahassīlokadhātuyā
ñāṇajālaṁ pattharitvā bodhaneyyabandhave olokentassa pokkharasātibrāhmaṇo
sabbaññutañāṇajālassa anto paviṭṭho. atha bhagavā "ayaṁ brāhmaṇo mayhaṁ
ñāṇajāle paññāyati, `atthi nu khvassa upanissayo"ti vīmaṁsanto sotāpattimaggassa
upanissayaṁ disvā "esa mayi etaṁ janapadaṁ gate lakkhaṇapariyesanatthaṁ ambaṭṭhaṁ

footnote: 1 ka. dhammassavanena, ma. dhammadesanāya 2 chaßēéa. cārikāti

page number: 219

antevāsiṁ pahiṇissati, so mayā saddhiṁ vādapaṭivādaṁkatvā nānappakāraṁ
asabbhivākyaṁ vakkhati, tamahaṁ dametvā nibbisevanaṁ karissāmi. so ācariyassa
kathessati, athassācariyo taṁ kathaṁ sutvā āgamma mama lakkhaṇāni pariyesissati,
tassāhaṁ dhammaṁ desessāmi. so desanāpariyosāne sotāpattiphale patiṭṭhahissati.
desanā mahājanassa saphalā bhavissatī"ti pañcasatabhikkhuparivāro taṁ janapadaṁ paṭipanno.
tena vuttaṁ "kosalesu cārikaṁ caramāno mahatā bhikkhusaṁghena saddhiṁ pañcamattehi
bhikkhusatehī"ti.
yena icchānaṅgalanti yena disābhāgena icchānaṅgalaṁ avasaritabbaṁ,
yasmiṁ vā padese icchānaṅgalaṁ. icchānaṅkalantipi 1- pāṭho. tadavasarīti tena
avasari, taṁ vā avasari. tena disābhāgena gato, taṁ vā padesaṁ gatoti attho.
icchānaṅgale viharati icchānaṅgalavanasaṇḍeti icchānaṅgalaṁ upanissāya icchānaṅ-
galavanasaṇḍe sīlakkhandhāvāraṁ bandhitvā samādhikontaṁ ussāpetvā sabbaññutañāṇasaraṁ
pavattayamāno dhammarājā yathābhirucitena vihārena viharati.
pokkharasātivatthuvaṇṇanā
[255] tena kho pana samayenāti yena samayena bhagavā tattha
viharati. tena samayena, tasmiṁ samayeti ayamattho. brahmaṁ aṇatīti brāhmaṇo,
mantaṁ 2- sajjhāyatīti attho. idameva hi jātibrāhmaṇānaṁ niruttivacanaṁ. ariyā
pana bāhitapāpattā brāhmaṇāti vuccanti. pokkharasātīti 3- idaṁ tassa nāmaṁ.
kasmā pokkharasātīti vuccati? tassa kira kāyo setapokkharasadiso, devanagare
ussāpitarajatatoraṇaṁ viya sobhati, sīsaṁ panassa kāḷavaṇṇaṁ indanīlamaṇimayaṁ viya,
massupi candamaṇḍale kāḷamegharāji viya khāyati, akkhīni nīluppalasadisāni, nāsā
rajatapanāḷikā viya suvaṭṭitā suparisuddhā, hatthapādatalāni ceva mukhadvārañca
katalākhārasaparikammaṁ viya sobhati, ativiya sobhaggappatto brāhmaṇassa attabhāvo,
arājake ṭhāne rājānaṁ kātuṁ yuttamimaṁ brāhmaṇaṁ. evamesa 4- sassiriko. iti naṁ
pokkharasadisattā pokkharasātīti sañjānanti.

footnote: 1 chaßēéa. ijjhānaṅgalantipi 2 chaßēéa. mante 3 sī.,i. pokkharasādīti 4 ma. evameva

page number: 220

ayaṁ pana kassapasammāsambuddhakālepi 1- tiṇṇaṁ vedānaṁ pāragū
dasabalassa dānaṁ datvā dhammadesanaṁ sutvā devaloke nibbatti. so tato
manussalokaṁ āgacchanto mātukucchivāsaṁ jigucchitvā himavantapasse 2- mahāsare
padumagabbhe nibbatti. tassa ca sarassa avidūre tāpaso paṇṇasālāya vasati. so
tīre ṭhito taṁ padumaṁ disvā "idaṁ padumaṁ avasesapadumehi mahantataraṁ, pupphitakāle
naṁ gahessāmī"ti cintesi. taṁ sattāhenāpi na pupphati. tāpaso "kasmā nukho
idaṁ sattāhenāpi na pupphati, handa naṁ gahessāmī"ti otaritvā gaṇhi. taṁ
tena nāḷato chinnamattaṁyeva pupphitaṁ. athassabbhantare suvaṇṇacuṇṇapiñjaraṁ viya
rajatabimbaṁ 3- padumareṇupiñjaraṁ setavaṇṇaṁ dārakaṁ addasa. so "mahāpuñño esa
bhavissati, handa naṁ paṭijaggāmī"ti paṇṇasālaṁ netvā paṭijaggitvā sattavassakālato 4-
paṭṭhāya tayo vede uggaṇhāpesi. dārako tiṇṇaṁ vedānaṁ pāraṁ gantvā
paṇḍito byatto jambudīpe aggabrāhmaṇo ahosi. so aparena samayena rañño
kosalassa sippaṁ dassesi. athassa sippe pasanno rājā ukkaṭṭhaṁ nāma mahānagaraṁ
brahmadeyyaṁ adāsi. iti naṁ pokkhare sayitattā pokkharasātīti sañjānanti.
ukkaṭṭhaṁ ajjhāvasatīti ukkaṭṭhanāmake nagare vasati, abhibhavitvā vā
āvasati. tassa nagarassa sāmiko hutvā yāya mariyādāya tattha vasitabbaṁ, tāya
mariyādāya vasi. tassa kira nagarassa vatthuṁ ukkā ṭhapetvā ukkāsu jalamānāsu
aggahesuṁ. tasmā taṁ ukkaṭṭhanti vuccati. okkaṭṭhantipi pāṭho, soyevattho.
upasaggavasena panettha bhummatthe upayogavacanaṁ veditabbaṁ. tassa anupayogattā ca
sesapadesu. tattha lakkhaṇaṁ saddasatthato 6- pariyesitabbaṁ.
sattussadanti sattehi ussadaṁ ussannaṁ bahujanaṁ ākiṇṇamanussaṁ,
posāvaniyahatthiassamoramigādianekasattasamākiṇṇaṁ cāti attho. yasmā panetaṁ nagaraṁ
bahi āvijjhitvā jātena hatthiassādīnaṁ ghāsatiṇena ceva gehacchādanatiṇena ca
sampannaṁ. tathā dārukaṭṭhehi ceva gehasambhārakaṭṭhehi ca. yasmā cassabbhantare

footnote: 1 chaßēéa.... kāle 2 chaßēéa., i. himavantapadese 3 chaßēéa.... bimbakaṁ
footnote: 4 i. sattavassikakālato 5 ka. vasati 6 pāṇini 1,4-48 suttaṁ passitabbaṁ

page number: 221

vaṭṭacaturassādisaṇṭhānā bahū pokkharaṇiyo, jalajakusumavicittāni ca bahūni anekāni
taḷākāni udakassa niccabharitāneva honti, tasmā "satiṇakaṭṭhodakan"ti vuttaṁ.
saha dhaññenāti sadhaññaṁ, pubbannāparannādibhedaṁ bahudhaññasannicayanti attho.
ettāvatā yasmiṁ nagare brāhmaṇosetacchattaṁ ussāpetvā rājalīḷāya 1- vasati,
tassa samiddhisampatti dīpitā hoti.
rājato laddhaṁ bhoggaṁ rājabhogaṁ. kena dinnanti ce? raññā
pasenadinā 2- kosalena dinanaṁ. rājadāyanti rañño dāyabhūtaṁ, dāyajjanti attho.
brahmadeyyanti seṭṭhadeyyaṁ, chattaṁ ussāpetvā rājasaṅkhepena bhuñjitabbanti
attho. athavā rājabhoganti sabbaṁ chejjabhejjaṁ anusāsantena 3- nadītitthapabbatādīsu
suṅkaṁ 4- gaṇhantena setacchattaṁ ussāpetvā raññā hutvā bhuñjitabbaṁ. raññā
pasenadinā kosalena dinnaṁ rājadāyanti ettha taṁ nagaraṁ raññā dinnattā
rājadāyaṁ. dāyakarājadīpanatthaṁ panassa "raññā pasenadinā kosalena dinnanti
idaṁ vuttaṁ. brahmadeyyanti seṭṭhadeyyaṁ. yathā dinnaṁ na puna gahetabbaṁ hoti
nissaṭṭhaṁ pariccattaṁ, evaṁ dinnanti attho.
assosīti suṇi upalabhi, sotadvārasampattavacananigghosānusārena
aññāsi. khoti avadhāraṇatthe, padapūraṇamatte vā nipāto. tatthāvadhāraṇatthena
assosieva, nāssa koci savanantarāyo ahosīti ayamattho veditabbo. padapūraṇena
pana padabyañjanasiliṭṭhatāmattameva.
idāni yamatthaṁ brāhmaṇo pokkharasātī assosi. taṁ pakāsento
"samaṇo khalu bho gotamo"ti ādimāha. tattha samitapāpattā samaṇoti
veditabbo. vuttaṁ hetaṁ "samitāssa honti pāpakā akusalā dhammā"tiādi. 5-
bhagavā ca anuttarena ariyamaggena samitapāpo. tenassa yathābhuccaguṇādhigatametaṁ
nāmaṁ, yadidaṁ samaṇoti. khalūti anussavanatthe nipāto. bhoti brāhmaṇajātisamudāgataṁ
ālapanamattaṁ. vuttaṁpi cetaṁ "bhovādi nāma so hoti, sace hoti sakiñcano"ti. 6-

footnote: 1 sī., i. rājasīḷhāya 2 ma. passenadinā 3 i. anusāsayantena
footnote: 4 i. suṅke 5 maßēáū. 12/434/380 mahāassapurasutta
footnote: 6 khu. dhammapada. 25/396/86, maßēéa. 13/457/449 vāseṭṭhasutta

page number: 222

gotamoti bhagavantaṁ gottavasena parikitteti. tasmā samaṇo khalu bho gotamoti
ettha samaṇo kira bho gotamagottoti evamattho daṭṭhabbo.
sakyaputtoti idaṁ pana bhagavato uccākulaparidīpanaṁ. sakyakulā
pabbajitoti saddhāpabbajitabhāvadīpanaṁ. kenaci pārijuññena anabhibhūto aparikkhīṇaṁyeva
taṁ kulaṁ pahāya saddhāpabbajitoti vuttaṁ hoti. tato paraṁ vuttatthameva. taṁ kho
panātiādi sāmaññaphale vuttameva. sādhu kho panāti sundaraṁ kho pana, atthāvahaṁ
sukhāvahanti vuttaṁ hoti. tathārūpānaṁ arahatanti yathārūpo so bhavaṁ gotamo,
evarūpānaṁ yathābhuccaguṇādhigamena loke arahantoti laddhasaddānaṁ 1- arahataṁ. dassanaṁ
hotīti pasādasommāni akkhīni ummīletvā dassanamattaṁpi sādhu hotīti evaṁ
ajjhāsayaṁ katvā.
ambaṭṭhamāṇavakathā
[256] ajjhāyakoti idaṁ "na dānime jhāyanti na dānime
jhāyantīti kho vāseṭṭha `ajjhāyakā ajjhāyakāt'evava tatiyaṁ akkharaṁ upanibbattan"ti 2-
evaṁ paṭhamakappikakāle jhānavirahitānaṁ brāhmaṇānaṁ garahavacanaṁ. idāni pana naṁ
ajjhāyatīti ajjhāyako. mante parivattetīti iminā atthena pasaṁsāvacanaṁ katvā
voharanti. mante dhāretīti mantadharo. 3-
tiṇṇaṁ vedānanti irubbedayajubbedasāmavedānaṁ. 4- oṭṭhapahatakaraṇavasena
pāraṁ gatoti pāragū. saha nighaṇḍunā ca keṭubhena ca sanighaṇḍukeṭubhānaṁ. nighaṇḍūti
nighaṇḍurukkhādīnaṁ 5- vevacanapakāsakaṁ satthaṁ. keṭubhanti kiriyākappavikappo kavīnaṁ
upakārāvahaṁ 6- satthaṁ. saha akkharappabhedena sākkharappabhedānaṁ. akkharappabhedoti
sikkhā ca nirutti ca. itihāsapañcamānanti āthabbaṇavedaṁ catutthaṁ katvā "itiha
āsa, atiha āsā"ti 7- īdisavacanapaṭisaṁyutto purāṇakathāsaṅkhāto itihāso pañcamo
etesanti itihāsapañcamā, tesaṁ itihāsapañcamānaṁ vedānaṁ.

footnote: 1 chaßēéa. laddhasaddhānaṁ 2 dī. pāṭi. 11/132/81 aggaññasutta 3 i. mantasāro
footnote: 4 chaßēéa. iruvedayajuvedasāmavedānaṁ 5 sī. nāmanighaṇḍurukkhādīnaṁ 6 sī. upakārāya
footnote: 7 chaßēéa. itiha asa, itiha asāti

page number: 223

padaṁ, visesañca 1- byākaraṇaṁ adhīyati vedeti cāti padako veyyākaraṇo.
lokāyataṁ vuccati vitaṇḍavādasatthaṁ. mahāpurisalakkhaṇanti mahāpurisānaṁ
buddhādīnaṁ lakkhaṇaparidīpakaṁ dvādasasahassaganthappamāṇaṁ satthaṁ. yattha soḷasasahassagāthā-
parimāṇā buddhamantā nāma ahesuṁ, yesaṁ vasena iminā lakkhaṇena samannāgatā
buddhā nāma honti, iminā paccekabuddhā, iminā dve aggasāvakā, asīti
mahāsāvakā, buddhamātā, buddhapitā, aggupaṭṭhāko, aggupaṭṭhāyikā, rājā
cakkavattīti ayaṁ viseso paññāyati.
anavayoti imesu lokāyatamahāpurisalakkhaṇesu anūno paripūrīkārī, 2-
avayo na hotīti vuttaṁ hoti. avayo nāma yo tāni atthato ca ganthato ca
sandhāretuṁ 3- na sakkoti, anuññātapaṭiññātoti anuññāto ceva paṭiññāto
ca. ācariyenassa "yamahaṁ jānāmi taṁ tvaṁ jānāsī"ti ādinā nayena anuññāto.
"āma ācariyā"ti attanā tassa paṭivacanadānapaṭiññāya paṭiññātoti attho.
katarasmiṁ adhikāre? sake ācariyake tevijjake pāvacane.
[257] esa kira brāhmaṇo cintesi "imasmiṁ loke `ahaṁ buddho,
ahaṁ buddho'ti uggatassa nāmaṁ gahetvā bahū janā vicaranti, tasmā na me
anussavamatteneva upasaṅkamituṁ yuttaṁ. ekaccaṁ hi upasaṅkamantassa apakkamanaṁpi
garukaṁ hoti, anatthopi uppajjati. yannūnāhaṁ mama antevāsikaṁ pesetvā `buddho
vā no vā'ti jānitvāva upasaṅkameyyan"ti, tasmā māṇavaṁ āmantetvā "ayaṁ
tātā"ti ādimāha. taṁ bhavantanti tassa bhoto gotamassa. tathā santaṁyevāti
tathā satoyeva. etthāpi 4- hi itthambhūtākhyānatthavaseneva upayogavacanaṁ.
[258] yathā kathaṁ panāhaṁ bho tanti ettha kathaṁ panāhaṁ bho
taṁ bhavantaṁ gotamaṁ jānissāmi, yathā sakkā so ñātuṁ, tathā me ācikkhāhīti
attho. yathāti vā nipātamattameva etaṁ. kathanti ayaṁ ākārapucchā, kena
kāraṇenāhaṁ taṁ bhavantaṁ gotamaṁ jānissāmīti attho. evaṁ vutte kira naṁ
upajjhāyo "kiṁ tvaṁ tāta paṭhaviyaṁ ṭhito paṭhaviṁ na passāmīti viya, candimasuriyānaṁ

footnote: 1 chaßēéa. tadavasesañca 2 chaßēéa. paripūrakārī 3 i. santānetuṁ 4 chaßēéa. idhāpi

page number: 224

obhāse ṭhito candimasuriye na passāmīti viya vadasī"tiādīni vatvā jānanākāraṁ
dassento "āgatāni kho tātā"tiādimāha.
tattha mantesūti vedesu. tathāgato kira uppajjissatīti paṭikacceva
suddhāvāsā devā vedesu lakkhaṇāni pakkhipitvā "buddhamantā nāmete"ti
brāhmaṇaveseneva vede vācenti "tadanusārena mahesakkhā sattā tathāgataṁ
jānissantī"ti. tena pubbe vedesu mahāpurisalakkhaṇāni āgacchanti. parinibbute
pana tathāgate anukkamena antaradhāyanti. tena etarahi natthi. 1- mahāpurisassāti
paṇidhisamādānañāṇakaruṇādiguṇamahato purisassa. dveyeva gatiyoti dveeva niṭṭhā.
kāmañcāyaṁ gatisaddo "pañca kho imā sāriputta gatiyo"tiādīsu 2- bhavabhede vattati.
"gati migānaṁ pavanantiādīsu 3- nivāsanaṭṭhāne. "evaṁ adhimattagatimanto"ti 4- ādīsu
paññāyaṁ. "gatigatan"tiādīsu 5- visaṭabhāve. idha pana niṭṭhāyaṁ vattatīti veditabbo.
tattha kiñcāpi yehi lakkhaṇehi samannāgato rājā cakkavattī hoti,
na teheva buddho hoti, jātisāmaññato pana tāniyeva tānīti vuccanti. tena
vuttaṁ "yehi samannāgatassā"ti. sace agāraṁ ajjhāvasatīti yadi agāre vasati.
rājā hoti cakkavattīti catūhi acchariyadhammehi, saṅgahavatthūhi ca lokaṁ rañjanato
rājā, cakkaratanaṁ vatteti catūhi sampatticakkehi vattati, tehi ca paraṁ vatteti,
parahitāya ca iriyāpathacakkānaṁ vatto etasmiṁ atthīti cakkavattī. ettha ca
"rājā"ti sāmaññaṁ, "cakakavattī"ti visesaṁ. dhammena caratīti dhammiko, ñāyena
samena vattatīti attho. dhammena rajjaṁ labhitvā rājā jātoti dhammarājā,
parahitadhammakaraṇena vā dhammiko. attahitadhammakaraṇena dhammarājā. cāturantāya
issaroti cāturanto, catusamuddantāya, catubbidhadīpavibhūsitāya ca paṭhaviyā issaroti
attho. ajjhattaṁ kopādi paccatthike bahiddhā ca sabbe rājāno vijetīti
vijitāvī. janapadatthāvariyappattoti janapade dhuvabhāvaṁ thāvarabhāvaṁ patto na sakkā
kenaci cāletuṁ, janapado vā tamhi thāvariyappatto anussuko 6- sakammanirato acalo
asampavedhīti janapadatthāvariyappatto.

footnote: 1 chaßēéa. natthīti 2 maßēáū. 12/153/113 3 vi. parivāra. 8/339/315
footnote: 4 maßēáū. 12/161/125 5 vi.cūḷa. 6/204/237,
footnote: khu. vimāna. 26/657/63 6 sī. anussukko, chaßēéa.anuyutto

page number: 225

seyyathīdanti nipāto, tassa cetāni katamānīti attho. cakkaratanantiādīsu
cakkañca taṁ ratijananaṭṭhena ratanañcāti cakkaratanaṁ. esa nayo sabbattha.
imesu pana ratanesu ayaṁ cakkavattirājā cakkaratanena ajitaṁ jināti, hatthiassaratanehi
vijite yathāsukhaṁ anucarati, 1- pariṇāyakaratanena vijitamanurakkhati, avasesehi
upabhogasukhamanubhavati. paṭhamena cassa ussāhasattiyogo, pacchimena mantasattiyogo,
gahapatihatthiassaratanehi pabhusattiyogo suparipuṇṇo hoti, itthīmaṇiratanehi
tividhasattiyogaphalaṁ. so itthīmaṇiratanehi bhogasukhamanubhavati, sesehi issariyasukhaṁ.
visesato cassa purimāni tīṇi adosakusalamūlajanitakammānubhāvena sampajjanti, majjhimāni
alobhakusalamūlajanitakammānubhāvena, pacchimamekaṁ amohakusalamūlajanitakammānubhāvenāti
veditabbaṁ. ayamettha saṅkhepo. vitthāro pana bojjhaṅgasaṁyutte 2- ratanasuttassa 2-
upadesato gahetabbo.
parosahassanti atirekasahassaṁ. sūrāti abhirukajātikā. vīraṅgarūpāti
devaputtasadisakāyā, evaṁ tāveke vaṇṇayanti. ayaṁ panettha sabhāvo. 3- vīrāti
uttamasūrā vuccanti, vīrānaṁ aṅgaṁ vīraṅgaṁ, vīrakāraṇaṁ vīriyanti vuttaṁ hoti,
vīraṅgaṁ rūpaṁ etesanti vīraṅgarūpā, vīriyamayasarīrā viyāti vuttaṁ hoti.
parasenappamaddanāti sace paṭimukhaṁ 4- tiṭṭheyya parasenā, taṁ maddituṁ 5-
samatthāti adhippāyo. dhammenāti "pāṇo na hantabbo"tiādinā 6-
pañcasīladhammena. arahaṁ hoti sammāsambuddho loke vivaṭaṭacchadoti ettha
rāgadosamohamānadiṭṭhiavijjāduccaritacchadanehi sattahi paṭicchanne kilesandhakāre
loke taṁ chadanaṁ vivaṭṭetvā samantato sañjātāloko hutvā ṭhitoti vivaṭṭacchado. tattha
paṭhamena padena pūjārahatā, dutiyena tassā hetu, yasmā sammāsambuddhoti, tatiyena
buddhattahetubhūtā vivaṭṭacchadatā vuttāti veditabbā. athavā vivaṭṭo ca vicchado cāti
vivaṭṭacchado, vaṭṭarahito chadanarahito cāti vuttaṁ hoti. tena arahaṁ vaṭṭābhāvena,
sammāsambuddho chadanābhāvenāti evaṁ purimapadadvayasseva hetudvayaṁ vuttaṁ hoti,
dutiyena vesārajjena cettha purimasiddhi, paṭhamena dutiyasiddhi, tatiyacatutthehi
tatiyasiddhi hoti. purimañca dhammacakkhuṁ,

footnote: 1 i. anuvicarati 2 saṁ. mahā. 19/223/88 cakkavattisutta 3 ma. sabbhāvo
footnote: 4 ma. parimukhaṁ 5 chaßēéa. parimaddituṁ 6 dī. mahā. 10/244/151 mahāsudassanasutta

page number: 226

dutiyaṁ buddhacakkhuṁ, tatiyaṁ samantacakkhuṁ sādhetīti veditabbaṁ. tvaṁ mantānaṁ
paṭiggagahetāti imināssa mantesu sūrabhāvaṁ janeti.
[259] sopi tāya ācariyakathāya lakkhaṇesu vigatasammoho ekobhāsajāto 1-
viya buddhamante sampassamāno "evaṁ bho"ti āha. tassattho:- yathā bho tvaṁ
vadasi, evaṁ karissāmīti. vaḷavārathamāruyhāti vaḷavāyuttaṁ rathaṁ āruyhitvā. 2-
brāhmaṇo kira yena rathena sayaṁ vicarati, tameva rathaṁ datvā māṇavaṁ pesesi.
māṇavakāti 3- pokkharasātisseva antevāsikā. so kira nesaṁ "ambaṭṭhena saddhiṁ
gacchathā"ti saññaṁ adāsi.
yāvatikā yānassa bhūmīti yattakaṁ sakkā hoti yānena gantuṁ, ayaṁ
yānassa bhūmi nāma. yānā paccorohitvāti ayānabhūmiṁ dvārakoṭṭhakasamīpaṁ gantvā
yānato paṭiorohitvā.
tena kho pana samayenāti yasmiṁ samaye ambaṭṭho ārāmaṁ pāvisi,
tasmiṁ pana samaye, ṭhitamajjhaṇhikasamaye. 4- kasmā pana tasmiṁ samaye caṅkamantīti?
paṇītabhojanapaccayassa thīnamiddhassa vinodanatthaṁ, divāpadhānikā vā te. tādisānañhi
pacchābhattaṁ caṅkamitvā nhāyitvā sarīraṁ utuṁ gāhāpetvā nisajja samaṇadhammaṁ
karontānaṁ cittaṁ ekaggaṁ hoti. yena te bhikkhūti so kira "kuhiṁ samaṇo
gotamo"ti pariveṇato pariveṇaṁ anāgantvā "pucchitvāva pavisissāmī"ti
vilokento araññahatthī viya mahācaṅkame caṅkamamāne paṁsukūlike bhikkhū disvā
tesaṁ santikaṁ agamāsi. taṁ sandhāya idaṁ "yena te bhikkhū"ti ādi vuttaṁ.
dassanāyāti daṭṭhuṁ, passitukāmā hutvāti attho.
[260] abhiññātakolaññoti pākaṭakulajo. tadā kira jambudīpe
ambaṭṭhakulaṁ nāma pākaṭakulaṁ ahosi. abhiññātassāti rūpajātimantakulāpadesehi
pākaṭassa. agarūti abhāriko. yo hi ambaṭṭhaṁ ñāpetuṁ na sakkuṇeyya, tassa
tena saddhiṁ kathāsallāpo garu bhaveyya, bhagavato pana tādisānaṁ māṇavānaṁ satenāpi

footnote: 1 chaßēéa. ekobhāsajāte 2 chaßēéa., i. abhiruhitvā 3 chaßēéa. māṇavāpi
footnote: 4 ka. ṭhitamajjhantikasamaye 5 ma. olokento

page number: 227

sahassenāpi pañhaṁ puṭṭhassa vissajjane dandhāyitattaṁ natthīti maññamānā "agaru
kho panā"ti cintayiṁsu. vihāroti gandhakuṭiṁ sandhāyāhaṁsu.
ataramānoti aturito, saṇikaṁ padappamāṇaṭṭhāne padaṁ nikkhipanto vattaṁ katvā
susammaṭṭhaṁ muttādalasinduvārasantharasadisaṁ vālukaṁ 1- avināsentoti attho.
āḷindanti pamukhaṁ. ukkāsitvāti ukkāsitasaddaṁ katvā. aggaḷanti dvārakavāṭaṁ.
2- ākoṭehīti agganakhena 3- saṇikaṁ 4- kuñcikachiddasamīpe ākoṭehīti vuttaṁ hoti,
dvāraṁ kira atiupari amanussā, atiheṭṭhā dīghajātikā koṭenti, tathā anākoṭtevā
majjhe chiddasamīpe koṭetabbanti idaṁ dvārākoṭanavattanti dīpentā vadanti.
[261] vivari bhagavā dvāranti na bhagavā uṭṭhāya dvāraṁ vivari,
"vivaratū"ti 5- pana hatthaṁ pasāresi. tato "bhagavā tumhehi anekāsu kappakoṭīsu
dānaṁ dadamānehi na sahatthā dvāravivaraṇakammaṁ katan"ti sayameva dvāraṁ vivaṭaṁ. taṁ
pana yasmā bhagavato manena vivaṭaṁ, tasmā "vivari bhagavā dvāran"ti vattuṁ vaṭṭati.
bhagavatā saddhiṁ sammodiṁsūti yathā khamanīyādīni pucchanto bhagavā
tehi, evaṁ tepi bhagavatā saddhiṁ samappavattamodā ahesuṁ. sītodakaṁ viya
uṇhodakena sammoditaṁ ekībhāvaṁ agamaṁsu. yāya ca "kacci bho gotama khamanīyaṁ,
kacci yāpanīyaṁ, kacci bhoto ca gotamassa sāvakānañca appābādhaṁ appātaṅkaṁ
lahuṭṭhānaṁ balaṁ phāsuvihāro"tiādikāya kathāya sammodiṁsu, taṁ pītipāmojjasaṅkhāta-
sammodajanato, sammodituṁ yuttabhāvato ca sammodanīyaṁ, atthabyañjanamadhuratāya
sucirampi kālaṁ sāretuṁ nirantaraṁ pavattetuṁ arahabhāvato saritabbabhāvato ca
sāraṇīyaṁ. suyyamānasukhato ca sammodanīyaṁ, anussariyamānasukhato ca sāraṇīyaṁ. tathā
byañjanaparisuddhatāya sammodanīyaṁ, atthaparisuddhatāya sāraṇīyanti evamanekehi
pariyāyehi sammodanīyaṁ kathaṁ sāraṇīyaṁ vītisāretvā pariyosāpetvā niṭṭhāpetvā
ekamamtaṁ nisīdiṁsu.
ambaṭṭho pana māṇavoti so kira bhagavato rūpasampattiyaṁ
cittappasādamattaṁpi akaritvā "dasabalaṁ apasādessāmī"ti udare baddhasāṭakaṁ

footnote: 1 chaßēéa. vālikaṁ 2 ka. sī. kavāṭaṁ 3 chaßēéa. agganakhehi
footnote: 4 sī. īsakaṁ 5 ka. vivariyatūti

page number: 228

muñcitvā kaṇṭhe olambetvā ekena hatthena dussakaṇṇaṁ gahetvā caṅkamaṁ
abhirūhitvā kālena bāhuṁ, kālena udaraṁ, kālena piṭṭhiṁ dassento kālena
hatthavikāraṁ, kārena bhamukavikāraṁ karonto "kacci te bho gotama dhātusamatā,
kacci bhikkhāhārena na kilamatha, 1- akilamathākāroyeva pana te paññāyati, thūlāni hi
te aṅgapaccaṅgāni, pāsādikatthaṁ 2- gatagataṭṭhāne te bahū janā `lājapabbajito'ti
ca `buddho'ti ca uppannabahumānā paṇītaṁ ojavantamāhāraṁ denti. passatha
bho gehaṁ cittasālā viya dibbapāsādo viya. imaṁ mañcaṁ passatha, bimbohanaṁ
passatha, kiṁ evarūpe ṭhāne vasantassa samaṇadhammaṁ kātuṁ dukkaran"ti evarūpaṁ
upphaṇḍanakathaṁ 3- anācārabhāvasāraṇīyaṁ vītisāretīti 4- tena vuttaṁ "ambaṭṭho pana
māṇavo caṅkamantopi nisinnena bhagavatā kiñci kiñci 5- kathaṁ sāraṇīyaṁ vītisāreti,
ṭhitopi nisinnena bhagavatā kiñci kiñci 5- kathaṁ sāraṇīyaṁ vītisāretīti.
[262] athakho bhagavāti atha bhagavā "ayaṁ māṇavo hatthaṁ pasāretvā
bhavaggaṁ gahetukāmo viya, pādaṁ pasāretvā avīciṁ vicaritukāmo viya, mahāsamuddaṁ
taritukāmo viya, sineruṁ ārohitukāmo viya ca aṭṭhāne vāyamati, handa tena
saddhiṁ mantemī"ti ambaṭṭhaṁ māṇavaṁ etadavoca. ācariyapācariyehīti ācariyehi ca
tesaṁ ācariyehi ca.
paṭhamaibbhavādavaṇṇanā
[263] gacchanto vāti ettha kāmaṁ tīsu iriyāpathesu brāhmaṇo
ācariyabrāhmaṇena saddhiṁ sallapitumarahati, ayaṁ pana māṇavo mānatthaddhatāya
kathāsallāpaṁ 6- karonto cattāropi iriyāpathe yojessāmīti "sayāno vā hi bho
gotama sayānenā"ti āha.
tato kira taṁ bhagavā "ambaṭṭha gacchantassa vā gacchantena ṭhitassa
vā ṭhitena nisinnassa vā nisinnena ācariyena saddhiṁ kathā nāma sabbācariyesu

footnote: 1 chaßēéa. na kilamasi, ma. na kilamati 2 ka. pāsādikāni yattha, sī. pāsādikāttha
footnote: 3 chaßēéa., i. uppaṇḍanakathaṁ 4 chaßēéa., i. katheti
footnote: 5-5 chaßēéa. kañci kañci 6 chaßēéa. kathāpaḷāsaṁ

page number: 229

labbhati, tvaṁ pana sayāno sayānenācariyena saddhiṁ kathesi, kinte ācariyo gorūpaṁ,
udāhu gadrabhan"ti 1- āha. so kujjhitvā "ye ca kho te bho gotama
muṇḍakāti ādimāha. tattha muṇḍe "muṇḍā"ti, samaṇe ca "samaṇā"ti vattuṁ
vaṭṭeyya, ayaṁ pana hīḷento "muṇḍakā samaṇakā"ti āha. ibbhāti gahapatikā.
kaṇhāti kaṇhā, kāḷakāti attho. bandhupādāpaccāti ettha bandhūti brahmā
adhippeto. taṁ hi brāhmaṇā "pitāmaho"ti voharanti. pādānaṁ apaccā
pādāpaccā, brahmuno piṭṭhipādato jātāti adhippāyo. tassa kira ayaṁ laddhi:-
brāhmaṇā brahmuno mukhato nikkhantā, khattiyā urato, vessā nābhito, suddā
jāṇuto. samaṇā piṭṭhipādatoti. 2- evaṁ kathento ca panesa kiñcāpi aniyametvā
katheti, athakho bhagavantameva vadāmīti katheti.
athakho bhagavā "ayaṁ ambaṭṭho āgatakālato paṭṭhāya mayā saddhiṁ
kathayamāno mānameva nissāya katheti, āsīvisaṁ gīvāyaṁ gaṇhanto viya, aggikkhandhaṁ
āliṅganto viya, mattavaravāraṇaṁ soṇḍāya parāmasanto viya, attano pamāṇaṁ
na jānāti, handa naṁ jānāpessāmī"ti cintetvā "atthikavato kho pana te
ambaṭṭhā"ti ādimāha. tattha āgantvā kattabbakiccasaṅkhāto attho etassa
atthīti atthikaṁ, tassa māṇavassa cittaṁ, atthikamassa atthīti atthikavā, tassa
atthikavato, tava idhāgamanaṁ ahosīti attho.
kho panāti nipātamattaṁ. yāyeva kho panatthāyāti yeneva kho
pana atthena. āgaccheyyāthāti mama vā aññesaṁ vā santikaṁ yadā kadāci
āgaccheyyātha. tameva atthanti idaṁ purisaliṅgavaseneva vuttaṁ. manasi kareyyāthāti
citte kareyyātha. idaṁ vuttaṁ hoti:- tvaṁ ācariyena attano karaṇīyena pesito,
na amhākaṁ paribhavanatthāya, tasmā tameva kiccaṁ manasikarohīti. evamassa aññesaṁ
santikaṁ āgatānaṁ vattaṁ dassetvā mānaniggaṇhanatthaṁ "avusitavāyeva kho panā"ti
ādimāha. tassattho:- passatha bho ayaṁ ambaṭṭho māṇavo ācariyakule avusitavā
asikkhito appassuto va samāno. vusitamānīti "ahaṁ vusitavā sikkhito bahussuto"ti

footnote: 1 chaßēéa. tvan"ti 2 dī. pāṭi. 11/114/69, maßēéa. 13/402/389

page number: 230

attānaṁ maññati. etassa hi evaṁ pharusavacanasamudācārena. 1- kāraṇaṁ kimaññatra
avusitattāti ācariyakule asaṁvuddhā asikkhitā appassutāyeva hi evaṁ vadantīti.
[264] kupitoti kuddho. anattamanoti asakamano. kiṁ pana bhagavā
tassa kujjhanabhāvaṁ ñatvā evamāha udāhu añatvāti? ñatvā āhāti. kasmā
ñatvā āhāti? tassa mānanimmadanattaṁ. bhagavā hi aññāsi "ayaṁ mayā evaṁ
vutte kujjhitvā mama ñātake akkosissati, athassāhaṁ yathā nāma kusalo bhisakko
dosaṁ uggiletvā nīharati, evameva gottena gottaṁ kulāpadesena kulāpadesaṁ
uṭṭhāpetvā bhavaggappamāṇena viya uṭṭhitaṁ mānaddhajaṁ mūle chetvā nipātessāmī"ti.
khuṁsentoti ghaṭṭento. vambhentoti hīḷento. pāpito bhavissatīti caṇḍatādidosaṁ 2-
pāpito bhavissati.
caṇḍāti mānanissitakodhayuttā. pharusāti kharā. lahusāti lahukā.
appakeneva tussanti vā dussanti vā, udakapiṭṭhe lābukaṭāhaṁ 3- viya appakeneva
uppalavanti. 4- rabhasāti 5- bahubhāṇino. sakyānaṁ mukhe vivaṭe aññassa vacanokāso
natthīti adhippāyeneva vadati. samānāti idaṁ "santā"ti purimapadasseva vevacanaṁ.
na sakkarontīti na brāhmaṇānaṁ sundarenākārena 6- karonti. na garuṁ karontītiṁ
brāhmaṇesu gāravaṁ na karonti. na mānentīti na manena piyāyanti. na
pūjentīti mālādīhi nesaṁ pūjaṁ na karonti. na apacāyantīti abhivādanādīhi nesaṁ
apacitikammaṁ 7- nīcavuttiṁ na dassenti. tayidanti taṁ idaṁ. yadime sakyāti yaṁ
ime sakyā na brāhmaṇe sakkaronti .pe. na apacāyanti, taṁ tesaṁ
asakkārakaraṇādi sabbaṁ na yuttaṁ, nānulomanti attho.
dutiyaibbhavādavaṇṇanā
[265] aparaddhunti aparajjhiṁsu. ekamidāhanti ettha idāti 8-
nipātamattaṁ. ekamahanti attho. santhāgāranti 9- rajjānusāsanasālā. sakyāti

footnote: 1 chaßēéa. pharusavacanasamudācare 2 chaßēéa. caṇḍabhāvādidosaṁ 3 chaßēéa. alābukaṭāhaṁ
footnote: 4 chaßēéa. upalavanti 5 chaßēéa. bhassā 6 i. sundare kāre
footnote: 7 i. apacāyanakammaṁ 8 chaßēéa., i. idanti 9 chaßēéa. sandhāgāraṁ

page number: 231

abhisittarājāno. sakyakumārāti anabhisittā. uccesūti yathānurūpesu
pallaṅkapīṭhakavettāsanaphalakacittattharaṇādibhedesu. sañjagghantāti upphaṇḍanavasena
mahāhasitaṁ hasantā. saṁkīḷantāti sitamattakaraṇāṅgulisaṅghaṭṭanapāṇippahāradānādīni 1-
karontā. mamaññeva maññeti evamahaṁ maññāmi mamaññeva anuhasanti, na aññanti.
kasmā pana te evamakaṁsūti? te kira ambaṭṭhassa kulavaṁsaṁ jānanti.
ayaṁ ca tasmiṁ samaye yāva pādantā olambetvā nivatthasāṭakassa ekena hatthena
dussakaṇṇaṁ gahetvā khandhaṭṭhikaṁ nāmetvā mānamadena matto viya āgacchati. tato
"passatha bho amhākaṁ dāsassa kaṇhāyanagottassa ambaṭṭhassa āgamanakāraṇan"ti
vadantā evamakaṁsu. sopi attano kulavaṁsaṁ jānāti. tasmā "mamaññeva maññe"ti
takkayittha.
āsanenāti "idamāsanaṁ, ettha nisīdāhī"ti evaṁ āsanena nimantanaṁ
nāma hoti, tathā na koci akāsi.
tatiyaibbhavādavaṇṇanā
[266] laṭukikāti khettaleḍḍūnaṁ antaranivāsinī 2- khuddakasakuṇikā.
kulāvaketi nivāsanaṭṭhāne. kāmalāpinīti yadicchakabhāṇinī. yaṁ yaṁ icchati, taṁ taṁ
lapati, na taṁ koci haṁso vā koñco vā moro vā āgantvā "kiṁ tvaṁ
lapasī"ti nisedheti. abhisajjitunti kodhavasena laggituṁ.
evaṁ vutte māṇavo "ayaṁ samaṇo gotamo attano ñātake
laṭukikāsadise katvā amhe haṁsakoñcamorasame 3- karoti, nimmānodāni jāto"ti
maññamāno uttariṁ cattāro vaṇṇe dasseti.
dāsīputtavādavaṇṇanā
[267] nimmādetīti nimmadeti nimmāne karoti. yannūnāhanti yadi
panāhaṁ. "kaṇhāyanohamasmi bho gotamā"ti idaṁ kira vacanaṁ ambaṭṭho tikkhattuṁ
mahāsaddena avoca. kasmā avoca? kiṁ asuddhabhāvaṁ na jānātīti? āma jānāti.

footnote: 1 chaßēéa. hasita... 2 chaßēéa., i. antare nivāsinī 3 ma..... morasadise

page number: 232

jānantopi bhavapaṭicchannametaṁ kāraṇaṁ, taṁ anena na diṭṭhaṁ. apassanto mahāsamaṇo
kiṁ vakkhatīti maññamāno mānathaddhatāya avoca. mātāpettikanti mātāpitūnaṁ
santakaṁ. nāmagottanti paṇṇattivasena nāmaṁ, paveṇivasena gottaṁ. anussaratoti
anussarantassa kulakoṭiṁ sodhentassa. ayyaputtāti sāmino puttā. dāsīputtoti
gharadāsiyā putto. tasmā yathā dāsena sāmino upasaṅkamitabbā, evaṁ
anupasaṅkamantaṁ taṁ disvā sakyā anujagghiṁsūti dasseti.
ito paraṁ tassa dāsabhāvaṁ, sakyānañca sāmibhāvaṁ pakāsetvā attano
ca ambaṭṭhassa ca kulavaṁsaṁ āharanto "sakyā kho panā"ti ādimāha. tattha
dahantīti ṭhapenti, okkāko no pubbapurisoti evaṁ kathentīti 1- attho.
tassa kira rañjho kathanakāle ukkā viya mukhato pabhā niccharati, tasmā taṁ
"okkāko"ti sañjāniṁsūti. pabbājesīti nīrahi.
idāni te nāmavasena dassento "okkāmukhan"ti ādimāha.
tatrāyaṁ anupubbikathā:-
paṭhamakappikānaṁ kira rañño mahāsammatassa rojo nāma putto
asohi. rojassa vararojo, vararojassa kalyāṇo, kalyāṇassa varakalyāṇo,
varakalyāṇassa mandhātā, mandhātussa varamandhātā, varamandhātassa uposatho,
uposathassa varo, varassa upavaro, upavarassa maghadevo 2-, maghadevassa paramparāya
caturāsīti khattiyasahassāni ahesuṁ tesaṁ pacchato tayo okkākavaṁsā ahesuṁ. tesu
tatiyaokkākassa pañca mahesiyo ahesuṁ hatthā 3- cittā jantu jālinī visākhāti.
ekekissā pañcapañcaitthīsataparivārā. sabbajeṭṭhakāya cattāro puttā okkāmukho
karakaṇḍu hatthiniko sinipuroti. 4- pañca dhītaro piyā suppiyā ānandā vijitā
vijitasenāti. iti sā nava putte vijāyitvā kālamakāsi.
atha rājā aññaṁ dahariṁ abhirūpaṁ rājadhītaraṁ ānetvā aggamahesiṭṭhāne
ṭhapeti. sā jantuṁ nāma puttaṁ vijāyi. atha naṁ pañcamadivase alaṅkaritvā rañño
dassesi. rājā tuṭṭho tassā varaṁ adāsi. sā ñātakehi saddhiṁ mantetvā

footnote: 1 chaßēéa. karontīti 2 i. makkhadevo
footnote: 3 i. bhattā 4 chaßēéa., i. sinisūroti, sī. kāsinīpuroti

page number: 233

puttassa rajjaṁ yāci. rājā "nassa vasali, mama puttānaṁ antarāyaṁ icchasī"ti
tajjesi. sā punappunaṁ raho rājānaṁ paritosetvā "mahārāja musāvādo nāma
na vaṭṭatī"tiādīni vatvā yācatiyeva.
atha rājā putte āmantesi "ahaṁ tātā tumhākaṁ kaniṭṭhaṁ
jantukumāraṁ disvā tassa mātu sahasā varaṁ adāsiṁ, sā puttassa rajjaṁ pariṇāmetuṁ
icchati. tumhe ṭhapetvā maṅgalahatthiṁ, maṅgalāssaṁ, maṅgalarathañca yattake icchatha,
tattake hatthiassarathe gahetvā gacchatha. mamaccayena āgantvā rajjaṁ kāreyyāthā"ti
aṭṭhahi amaccehi saddhiṁ uyyojesi.
te nānapupakāraṁ roditvā kanditvā "tāta amhākaṁ dosaṁ khamathā"ti
rājānañceva rājorodhe ca khamāpetvā, "mayaṁpi bhātūhi saddhiṁ gacchāmā"ti
rājānaṁ āpucchitvā nagarā nikkhantā bhaginiyo ādāya caturaṅginiyā senāya
parivutā nagarā nikkhamiṁsu. "kumārā pitu accayena āgantvā rajjaṁ kāressanti,
gacchāma ne upaṭṭhahāmā"ti cintetvā bahū manussā anubandhiṁsu. paṭhamadivase
yojanamattā senā ahosi, dutiye dviyojanamattā, tatiye tiyojanamattā. kumārā
mantayiṁsu "mahā ayaṁ 1- balakāyo, sace mayaṁ kañci sāmantarājānaṁ madditvā
janapadaṁ gaṇheyyāma, sopi no nappasaheyya. kiṁ paresaṁ pīḷāya katāya, mahā
ayaṁ jambudīpo, araññe nagaraṁ māpessāmā"ti himavantābhimukhā gantvā nagaravatthuṁ
pariyesiṁsu.
tasmiṁ ca samaye amhākaṁ bodhisatto brāhmaṇamahāsālakule nibbattivā
kapilabrāhmaṇo nāma hutvā nikkhamma isipabbajjaṁ pabbajitvā himavantapasse
pokkharaṇiyā tīre sākavanasaṇḍe paṇṇasālaṁ māpetvā vasati. so kira bhummapālaṁ 2-
nāma vijjaṁ jānāti, yāya uddhaṁ asītihatthe ākāse, heṭṭhā ca bhūmiyaṁpi guṇadosaṁ
passati. ekasmiṁ padese tiṇagumbalatā dakkhiṇāvaṭṭā pācīnābhimukhā jāyanti.
sīhabyagghādayo migasūkare, sappabiḷārā ca maṇḍūkamūsike anubandhamānā taṁ
padesaṁ patvā na sakkonti te anubandhituṁ. aññadatthuṁ tehi santajjitā

footnote: 1 chaßēéa. ayaṁ pāṭho na dissati 2 chaßēéa. bhummajālaṁ, sī. bhūmicālaṁ

page number: 234

nivattantiyeva. so "ayaṁ paṭhaviyā aggappadeso"ti ñatvā tattha attano
paṇṇasālaṁ māpesi.
atha te kumāre nagaravatthuṁ pariyesamāne attano vasanokāsaṁ āgate
disvā pucchitvā taṁ pavattiṁ ñatvā tesu anukampaṁ janetvā avoca "imasmiṁ
paṇṇasālaṭṭhāne māpitaṁ nagaraṁ jambudīpe agganagaraṁ bhavissati, ettha jātapurisesu
ekeko 1- purisasataṁpi purisasahassaṁpi abhibhavituṁ 2- sakkhissati, ettha nagaraṁ māpetha,
paṇṇasālaṭṭhāne rañño gharaṁ karotha. imasmiṁ hi okāse ṭhatvā caṇḍālaputtopi
cakkavattibalena atiseyyo"ti. nanu bhante ayyassa vasanokāsoti? mama
vasanokāsoti mā cintayittha, mayhaṁ ekapasse paṇṇasālaṁ katvā nagaraṁ māpetvā
"kapilavatthun"ti nāmaṁ karothāti. te tathā katvā tattha nivāsaṁ kappesuṁ.
aṭṭhāmaccā 3- "ime dārakā vayappattā, sace nesaṁ pitā santike
bhaveyya, so āvāhavivāhaṁ kareyya, idāni pana amhākaṁ bhāro"ti cintetvā
kumārehi saddhiṁ mantayiṁsu. kumārā "amhākaṁ sadisā khattiyadhītaro nāma na
passāma, nāpi bhaginīnaṁ sadise khattiyakumārake, asadisasampayoge 4- ca no uppannā
puttā mātito vā pitito vā aparisuddhā jātisambhedaṁ pāpuṇissanti, tasmā
mayaṁ bhaginīhiyeva saddhiṁ saṁvāsaṁ rocemā"ti. 5- te jātisambhedabhayena jeṭṭhabhaginiṁ
mātuṭṭhāne 6- ṭhapetvā avasesāhi saṁvāsaṁ kappesuṁ.
tesaṁ puttehi ca dhītāhi ca vaḍḍhamānānaṁ aparena samayena
jeṭṭhabhaginiyā kuṭṭharogo udapādi, koviḷārapupphasadisāni gattāni ahesuṁ. rājakumārā
imāya saddhiṁ ekato nisajjaṭṭhānabhojanādīni karontānaṁpi upari ayaṁ rogo
saṅkamatīti cintetvā ekadivasaṁ uyyānakīḷaṁ gacchantā viya taṁ yāne āropetvā
araññaṁ pavisitvā bhūmiyaṁ pokkharaṇiṁ khaṇāpetvā tattha khādanīyabhojanīyena saddhiṁ taṁ
pakkhipitvā gharasaṅkhepena upari padaraṁ paṭicchādetvā paṁsuṁ datvā pakkamiṁsu.
tena ca samayena rāmo nāma bārāṇasīrājā kuṭṭharogī orodhehi 7-
ca nāṭakehi ca 7- jigucchiyamāno tena saṁvegena jeṭṭhaputtassa rajjaṁ datvā

footnote: 1 ma. ekekaṁ 2 ma. na abhibhavituṁ 3 chaßēéa. athāmaccā 4 chaßēéa.... saṁyoge
footnote: 5 i. karomāti 6 sī. mātiṭṭhāne 7-7 chaßēéa. nāṭakitthīhi ca orodhehi ca

page number: 235

araññaṁ pavisitvā tattha paṇṇasālaṁ māpetvā mūlaphalāni paribhuñjanto na cirasseva
arogo suvaṇṇavaṇṇo hutvā ito cito ca vicaranto mahantaṁ susirarukkhaṁ disvā
tassabbhantare soḷasahatthappamāṇaṁ okāsaṁ sodhetvā dvāraṁ ca vātapānaṁ ca
yojetvā nisseṇiṁ bandhitvā tattha vāsaṁ kappesi. so aṅgārakaṭāhe aggiṁ
katvā rattiṁ migasūkarādīnaṁ 1- sadde 2- suṇanto sayati. so "asukasmiṁ padese sīho
saddamakāsi, asukasmiṁ byaggho"ti sallakkhetvā pabhāte tattha gantvā vighāsamaṁsaṁ
ādāya pacitvā khādati.
athekadivasaṁ tasmiṁ paccūsasamaye aggiṁ jāletvā nisinne rājadhītāya
sarīragandhena āgantvā byaggho tasmiṁ padese paṁsuṁ viyūhanto padare vivaramakāsi,
tena ca vivarena sā byagghaṁ disvā bhītā vissaramakāsi. so taṁ saddaṁ sutvā
"itthīsaddo eso"ti ca sallakkhetvā pātova tattha gantvā "ko etthā"ti āha.
mātugāmo sāmīti. kiṁjātikāsīti. okkākamahārājassa dhītāmhī"ti 3-. nikkhamāti.
na sakkā sāmīti. kiṁkāraṇāti. chavirogo me atthīti. so sabbaṁ pavattiṁ pucchitvā
khattiyamānena anikkhamantiṁ "ahaṁpi khattiyo"ti attano khattiyabhāvaṁ jānāpetvā
nisseṇiṁ datvā uddharitvā attano vasanokāsaṁ netvā sayaṁ paribhuttabhesajjāniyeva
datvā nacirasseva arogaṁ suvaṇṇavaṇṇaṁ katvā tāya saddhiṁ saṁvāsaṁ kappesi. sā
paṭhamasaṁvāseneva gabbhaṁ gaṇhitvā dve putte vijāyi, punapi dveti evaṁ
soḷasakkhattuṁpi vijāyi. evaṁ te dvattiṁsa bhātaro ahesuṁ. te anupubbena
vuḍḍhippatte pitā sabbasippāni sikkhāpesi.
athekadivasaṁ eko rāmarañño nagaravāsī vanacarako pabbate ratanāni
gavesanto rājānaṁ disvā sañjānitvā āha "jānāmahaṁ deva tumhe"ti. tato
naṁ rājā sabbaṁ pavattiṁ pucchi. tasmiṁyeva ca khaṇe te dārakā āgamiṁsu. so te
disvā "ke ime"ti āha. "puttā me"ti ca vutte tesaṁ mātikavaṁsaṁ pucchitvā
"laddhaṁdāni me pābhaṭan"ti nagaraṁ gantvā rañño ārocesi. so "pitaraṁ
ānessāmī"ti caturaṅginiyā senāya tattha gantvā pitaraṁ vanditvā "rajjaṁ deva

footnote: 1 i. migasakuṇādīnaṁ 2 ka. sare 3 ka. dhītamhīti, chaßēéa., i. dhītā. sāmīti

page number: 236

sampaṭicchā"ti yāci. so "alaṁ tāta, na tattha gacchāmi, idheva me imaṁ rukkhaṁ
apanetvā nagaraṁ māpehī"ti āha. so tathā katvā tassa nagarassa kolarukkhaṁ
apanetvā katattā kolanagaranti ca byagghapathe katattā byagghapathanti 1- cāti
dve nāmāni āropetvā pitaraṁ vanditvā attano nagaraṁ agamāsi.
tato vayappatte kumāre mātā āha "tātā tumhākaṁ kapilavatthuvāsino
sakyā mātulā santi. 2- mātuladhītānaṁ pana vo evarūpaṁ nāma kesaggahaṇaṁ
hoti, evarūpaṁ dussaggahaṇaṁ hoti. yadā tā nhānatitthaṁ āgacchanti, tadā
gantvā yassa yā ruccati, so taṁ gaṇhatū"ti. te tattheva gantvā tāsu
nhāyitvā 3- sīsaṁ sukkhāpayamānāsu yaṁ yaṁ icchiṁsu, taṁ taṁ gahetvā nāmaṁ sāvetvā
agamiṁsu. sakyarājāno sutvā "hotu bhaṇe amhākaṁ ñātakāeva te"ti tuṇhī
ahesuṁ. ayaṁ sakyakoliyānaṁ uppatti. evaṁ tesaṁ sakyakoliyānaṁ aññamaññaṁ
āvāhavivāhaṁ karontānaṁ yāva buddhakālā anupacchinnoeva vaṁso āgato. tattha
bhagavā sakyavaṁsaṁ dassetuṁ "te raṭṭhasmā pabbajitā himavantapasse pokkharaṇiyā
tīre"ti ādimāha. tattha sammantīti vasanti. sakyā vata bhoti raṭṭhasmā
pabbājitā araññe vasantāpi jātisambhedaṁ akatvā kulavaṁsaṁ anurakkhituṁ sakyā
samatthā, paṭibalāti attho. tadaggeti taṁ aggaṁ katvā, tato paṭṭhāyāti attho.
so ca nesaṁ pubbapurisoti so okkāko rājā etesaṁ pubbapuriso. natthi
etesaṁ gahapativaṁsena sambhedanamattaṁpīti.
evaṁ sakyavaṁsaṁ pakāsetvā idāni ambaṭṭhavaṁsaṁ pakāsento "rañño
kho panā"ti ādimāha. kaṇhaṁ nāma janesīti kāḷavaṇṇaṁ antokucchiyaṁyeva
sañjātadantaṁ parūḷhakesamassudāṭhikaṁ 4- puttaṁ vijāyi. pabyāhāsīti 5- "yakkho
jāto, pisāco jāto"ti bhayena palāyitvā dvāraṁ pidhāya ṭhitesu gharamānusakesu ito
citoca vicaranto "dhovatha man"ti ādīni vadanto uccāsaddamakāsi.
[268] te māṇavakā bhagavantaṁ etadavocunti attano upārambhamocanatthāya
etaṁ "mā bhavan"tiādivacanaṁ avocuṁ. tesaṁ kira etadahosi "ambaṭṭho

footnote: 1 sī. byagghapajjanti. 2 sī. honti 3 chaßēéa. nhatvā
footnote: 4 chaßēéa., i. paruḷhamassudāṭhikaṁ 5 i. paccābhāsīti

page number: 237

amhākaṁ ācariyassa jeṭṭhantavāsī, sace mayaṁ evarūpe ṭhāne ekadvevacanamattampi
na vakkhāma, ayaṁ no ācariyassa santike amhe paribhindissatī"ti upārambhamocanatthaṁ
evaṁ avocuṁ, cittena panassa nimmadabhāvaṁ ākaṅkhanti. ayaṁ kira mānanissitattā
tesaṁpi appiyova. kalyāṇavākkaraṇoti madhuravacano. asmiṁ vacaneti attanā
uggahite vedattayavacane. paṭimantetunti pucchitaṁ pañhaṁ paṭikathetuṁ, vissajjetunti
attho. etasmiṁ vā dāsīputtavacane. paṭimantetunti uttariṁ 1- kathetuṁ.
[269] athakho bhagavāti athakho bhagavā "sace ime māṇavakā ettha
nisinnā evaṁ uccāsaddaṁ karissanti, ayaṁ kathā pariyosānaṁ na gamissati. handa
ne nissadde katvā ambaṭṭheneva saddhiṁ kathemī"ti te māṇavake etadavoca.
tattha mantavohati mantayatha. mayā saddhiṁ paṭimantetūti mayā saha kathetu. evaṁ
vutte māṇavakā cintayiṁsu "ambaṭṭho tāva `dāsīputtosī'ti vutte puna sīsaṁ
ukkhipituṁ nāsikkhi, ayaṁ kho jāti nāma dujjānā, sace aññaṁpi kiñci samaṇo
gotamo `tvaṁ dāso'ti vakkhati, ko tena saddhiṁ aṭṭaṁ karissati. ambaṭṭho
attanā baddhaṁ puṭakaṁ attanāva mocetū"ti attānaṁ parimocetvā tasseva upari
khipantā "sujāto ca bho gotamā"ti ādimāhaṁsu.
[270] sahadhammikoti sahetuko sakāraṇo. akāmāpi byākātabboti
attanā anicchantenapi byākaritabbo, avassaṁ vissajjetabboti attho. aññena
vā aññaṁ paṭicarissasīti aññena vacanena aññaṁ vacanaṁ paṭicarissasi ajjhottharissasi,
paṭicchādessasīti attho. yo hi "kiṁ gotto tvan"ti evaṁ puṭṭho
"ahaṁ tayo vede jānāmī"ti ādīni vadati, ayaṁ aññena aññaṁ paṭicarati
nāma. pakkamissasi vāti pucchitaṁ pañhaṁ jānantova akathetukāmatāya uṭṭhāyāsanā
gamissasi 2- vā
tuṇhī ahosīti samaṇo gotamo maṁ sāmaṁyeva dāsīputtabhāvaṁ kathāpetukāmo,
sāmaṁ kathite ca dāso nāma jātoyeva hoti. ayaṁ pana dvikkhattuṁ codetvā
tuṇhī bhavissati, tato ahaṁ parivattitvā pakkamissāmīti cintetvā tuṇhī ahosi.

footnote: 1 chaßēéa., i. uttaraṁ 2 chaßēéa. pakkamissasi

page number: 238

[271] vajiraṁ pāṇimhi assāti vajirapāṇi. yakkhoti na yo vā so
vā yakkho, sakko devarājāti veditabbo. ādittanti aggivaṇṇaṁ. sampajjalitanti
suṭṭhu pajjalitaṁ. sajotibhūtanti samantato jotibhūtaṁ, ekaggijālībhūtanti 1- attho.
ßēhito hotīti mahantaṁ sīsaṁ, kundalamakuḷasadisā 2- dāṭhā bhayānakāni akkhināsādīni
evaṁ virūparūpaṁ māpetvā ṭhito.
kasmā panesa āgatoti? diṭṭhivissajjāpanatthaṁ. apica "ahañceva
kho pana dhammaṁ deseyyaṁ, pare ca me na ājāneyyun"ti 3- evaṁ dhammadesanāya
appossukkabhāvaṁ āpanne bhagavati sakko mahābrahmunā saddhiṁ āgantvā "bhagavā
dhammaṁ desetha, tumhākaṁ āṇāya avattamāne mayaṁ vattāpessāma, tumhākaṁ
dhammacakkaṁ hotu, amhākaṁ āṇācakkan"ti paṭiññaṁ akāsi. tasmā "ajja ambaṭṭhaṁ
tāsetvā pañhaṁ vissajjāpessāmī"ti āgato.
bhagavā ceva passati ambaṭṭho cāti yadi hi taṁ aññepi passeyyuṁ,
taṁ kāraṇaṁ agaru assa, ayaṁ samaṇo gotamo ambaṭṭhaṁ attano vāde anotarantaṁ
ñatvā yakkhaṁ āvāhetvā dassesi, tato ambaṭṭho bhayena kathesī"ti vadeyyuṁ.
tasmā bhagavā ceva passati ambaṭṭho ca. tassa taṁ disvāva sakalasarīrato
sedā mucciṁsu, antokucchi viparivattamānā 4- mahāravaṁ viravi. so "aññepi nukho
passantī"ti olokento kassaci lomahaṁsamattaṁpi nāddasa. tato "idaṁ bhayaṁ mameva
uppannaṁ, sacāhaṁ yakkhoti vakkhāmi, `kiṁ tavayeva 5- akkhīni atthi, tvameva yakkhaṁ
passasi, paṭhamaṁ yakkhaṁ adisvā samaṇena gotamena vādasaṁghāṭe 6- pakkhittova yakkhaṁ
passatī'ti vadeyyun"ti cintetvā "nadāni me idha aññaṁ paṭisaraṇaṁ atthi
aññatra samaṇā gotamā"ti maññamāno atha kho ambaṭṭho māṇavo .pe.
bhagavantaṁ etadavoca.
[272] tāṇaṁ gavesīti tāṇaṁ gavesamāno. leṇaṁ gavesīti leṇaṁ
gavesamāno. saraṇaṁ gavesīti saraṇaṁ gavesamāno. ettha ca tāyati rakkhatīti

footnote: 1 chaßēéa....jālabhūtanti 2 chaßēéa. kandalamakuḷasadisā
footnote: 3 dī. mahā. 10/67/33, vinayu. mahā. 4/7/7, maßēáū. 12/281/242, saṁ. sagā. 15/172/164
footnote: 4 sī. parivattamānā 5 chaßēéa. tuyhameva 6 chaßēéa. vādasaṁghaṭṭe

page number: 239

tāṇaṁ. nilīyanti etthāti leṇaṁ. saratīti saraṇaṁ, bhayaṁ hiṁsati viddhaṁsetīti attho.
upanisīditvāti upagamma heṭṭhāsane nisīditvā. brūtūti 1- vadatu.
ambaṭṭhavaṁsakathā
[273-274] dakkhiṇajanapadanti dakkhiṇāpathoti pākaṭaṁ. gaṅgāya
dakkhiṇato pākaṭajanapadaṁ. 2- tadā kira dakkhiṇāpathe bahū brāhmaṇatāpasā honti,
so tattha gantvā ekaṁ tāpasaṁ vattapaṭipattiyā ārādhesi. so tassa upakāraṁ
disvā āha "ambho purisa mantante demi, yaṁ icchasi, taṁ mantaṁ gaṇhāhī"ti.
so āha "na me ācariya aññena mantena kiccaṁ atthi, yassānubhāvena āvudhaṁ
nappavattati, 3- taṁ me mantaṁ dehī"ti. so "bhadraṁ bho"ti tassa dhanuagamanīyaṁ
ambaṭṭhaṁ nāma vijjaṁ adāsi, so taṁ vijjaṁ gahetvā tattheva vīmaṁsitvā "idāni mama
manorathaṁ pūressāmī"ti isivesaṁ gahetvā okkākassa santikaṁ gato. tena vuttaṁ
"dakkhiṇajanapadaṁ gantvā brahmamante adhiyitvā rājānaṁ okkākaṁ upasaṅkamitvā"ti.
ettha brahmamanteti ānubhāvasampannatāya seṭṭhamante. ko nevaṁ re
ayaṁ mayhaṁ dāsiputtoti ko nu evaṁ are ayaṁ mama dāsīputto. so taṁ
khurappanti so rājā taṁ māretukāmatāya sannayhati 4- taṁ saraṁ tassa mantānubhāvena
neva khipituṁ na apanetuṁ sakkhi, tāvadeva sakalasarīre sañjātasedo bhayena vedhamāno
aṭṭhāsi.
amaccāti mahāmaccā. pārisajjāti itare parisāvacarā. 5- etadavocunti
"daṇḍakirañño 6- kisavacche tāpase aparaddhassa āvudhavuṭṭhiyā sakalaraṭṭhaṁ vinaṭṭhaṁ,
nāḷikero pañcasu tāpasasatesu ajjuno ca aṅgīrase aparaddho paṭhaviṁ bhinditvā
nirayaṁ paviṭṭho"ti cintayantā bhayena etaṁ "sotthi bhaddante"ti ādivacanaṁ avocuṁ.
sotthi bhavissati raññoti idaṁ vacanaṁ kaṇho ciraṁ tuṇhī hutvā
tato anekappakāraṁ yāciyamānova "tumhākaṁ raññā mādisassa isino khurappaṁ

footnote: 1 chaßēéa. bravitūti, i. brūmetūti. 2 ka. janapadaṁ 3 chaßēéa. na parivattati
footnote: 4 chaßēéa., i. sannahitaṁ, sī. sannihitaṁ 5 ma. parisā janā 6 chaßēéa. daṇḍakīrañño

page number: 240

sannayhantena bhāriyaṁ kammaṁ katan"ti ādīni ca vatvā pacchā abhāsi.
undriyissatīti bhijjissati, thusamuṭṭhi viya vipapkirissatīti 1- idaṁ so "janaṁ
tāsessāmī"ti musā bhaṇati. sarasanthambhanamatteyeva hissa vijjāya ānubhāvo, na
aññatra. ito paresupi vacanesu eseva nayo.
pallomoti pannalomo. lomahaṁsanamattaṁpissa na bhavissati. idaṁ kira
so "sace me rājā taṁ dārikaṁ dassatī"ti paṭiññaṁ kāretvā avaca. kumāre
khurappaṁ patiṭṭhāpesīti tena "saro otaratū"ti mante parivattite kumārassa
nābhiyaṁ patiṭṭhapesi. dhītaraṁ adāsīti sīsaṁ dhovitvā adāsaṁ bhujissaṁ katvā dhītaraṁ
adāsi, uḷāre ca taṁ ṭhāne ṭhapesi. mā kho tumhe māṇavakāti idaṁ pana
bhagavā "ekena pakkhena ambaṭṭho sakyānaṁ ñāti hotī"ti pakāsento tassa
samassāsanatthaṁ āha. tato ambaṭṭho ghaṭasatena abhisitto viya passaddhadaratho
hutvā "samassāsetvā samaṇo gotamo maṁ, tosessāmī"ti ekena pakkhena ñātiṁ
karoti, khattiyo kirāhamasmīti cintesi.
khattiyaseṭṭhabhāvavaṇṇanā
[275] athakho bhagavā "ayaṁ ambaṭṭho `khattiyosmī'ti saññaṁ karoti,
attano akhattiyabhāvaṁ na jānāti, handa naṁ jānāpessāmī"ti khattiyavaṁsaṁ dassetuṁ
uttari desanaṁ vaḍḍhento "taṁ kiṁ maññasi ambaṭṭhā"ti ādimāha. tattha
idhāti imasmiṁ loke. brāhmaṇesūti brāhmaṇānaṁ antare. āsanaṁ vā udakaṁ
vāti aggāsanaṁ vā aggodakaṁ vā. saddheti matake uddissa katabhatte. thālipāketi
maṅgalādibhatte. yaññeti yaññabhatte. pāhuneti pāhunakānaṁ katabhatte, paṇṇākārabhatte
vā. apinussāti api nu assa khattiyaputtassa. āvaṭaṁ vā assa anāvaṭaṁ
vāti brāhmaṇakaññāsu nivāraṇaṁ bhaveyya vā no vā, brāhmaṇadārikaṁ labheyya vā
na vā labheyyāti attho. anupapannoti khattiyabhāvaṁ appatto, aparisuddhoti attho.
[276] itthiyā vā itthiṁ karitvāti itthiyā vā itthiṁ pariyesitvā.
kismiñcideva pakaraṇeti kismiñcideva dose brāhmaṇānaṁ ayutte akattabbakaraṇe.
bhassapuṭenāti bhasmapuṭne, sīse chārikaṁ okiritvāti attho.

footnote: 1 chaßēéa. vippakiriyissatīti.

page number: 241

[277] janetasminti janatasmiṁ, 1- pajāyāti attho. ye gottapaṭisārinoti
ye janetasmiṁ gottaṁ paṭisaranti "ahaṁ gotamo, ahaṁ kassapo"ti, tesu loke
gottapaṭisārīsu khattiyo seṭṭho. anumatā mayāti mama sabbaññutañāṇena saddhiṁ
saṁsanditvā desitā mayā anuññātā.
paṭhamabhāṇavāravaṇṇā niṭṭhitā.
----------------
vijjācaraṇakathāvaṇṇanā
[278] imāya pana gāthāya "vijjācaraṇasampanno"ti imaṁ padaṁ
sutvā ambaṭṭho cintesi "vijjā nāma tayo vedā, caraṇaṁ pañcasīlāni, tayidaṁ
amhākaṁyeva atthi, vijjācaraṇasampanno ce seṭṭho, mayameva seṭṭhā"ti niṭṭhaṁ
gantvā vijjācaraṇaṁ pucchanto "katamaṁ pana taṁ bho gotama caraṇaṁ, katamā ca
pana sā vijjā"ti āha. athassa bhagavā taṁ brāhmaṇasamaye siddhaṁ jātivādādipaṭisaṁyuttaṁ
vijjācaraṇaṁ paṭikkhipitvā anuttaraṁ vijjācaraṇaṁ dassetukāmo "na kho ambaṭṭhā"ti
ādimāha. tattha jātivādoti jātiṁ ārabbha vādo, brāhmaṇassevidaṁ vaṭṭati,
na suddassāti ādivacananti attho. eseva nayo sabbattha. jātivādavinibaddhāti
jātivāde vinibaddhā. eseva nayo sabbattha.
tato ambaṭṭho "yatthadāni mayaṁ laggissāmāti cintayimhā, tato no
samaṇo gotamo mahāvāte thusaṁ dhunanto 2- viya dūrameva avakkhipi. yattha pana mayaṁ
alaggā, 3- tattha no niyojesi. ayaṁ no vijjācaraṇasampadā ñātuṁ vaṭṭatī"ti
cintetvā puna vijjācaraṇasampadaṁ pucchi. athassa bhagavā samudāgamato pabhūti
vijjācaraṇaṁ dassetuṁ "idha ambaṭṭha tathāgato"ti ādimāha.
[279] ettha ca bhagavā caraṇapariyāpannampi tividhaṁ sīlaṁ vibhajanto
"idamassa hoti caraṇasmin"ti aniyyātetvā "idaṁpissa hoti sīlasmin"ti
sīlavaseneva niyyātesi. kasmā? tassapi hi kiñci kiñci sīlaṁ atthi, tasmā
caraṇavasena niyyātiyamāne "mayaṁpi caraṇasampannā"ti tattha tattheva laggeyya. yaṁ

footnote: 1 chaßēéa. janitasmiṁ 2 ka. utthunanto 3 chaßēéa. na laggāma

page number: 242

pana tena supinenapi 1- na diṭṭhapubbaṁ tasseva vasena niyyātento "paṭhamaṁ jhānaṁ
upasampajja viharati, idaṁpissa hoti caraṇasmiṁ .pe. catutthaṁ jhānaṁ upasampajja
viharati, idaṁpissa hoti caraṇasmin"ti ādimāha. ettāvatā aṭṭhapi samāpattiyo
"caraṇan"ti niyyātitā honti, vipassanāñāṇato pana paṭṭhāya aṭṭhavidhāpi paññā
"vijjā"ti niyyātitā.
catuapāyamukhakathāvaṇṇanā
[280] apāyamukhānīti vināsamukhāni. anabhisambhuṇamānoti asampāpuṇanto,
avisahamāno vā. khārividhamādāyāti ettha khārīti araṇīkamaṇḍalu
sūcicāmarādayo 2- tāpasaparikkhārā. vidhoti kājo. tasmā khāribharitaṁ kājamādāyāti
attho. ye pana "khārivividhan"ti paṭhanti, te "khārīti kājassa nāmaṁ, vividhanti
bahukamaṇḍaluādiparikkhāran"ti vaṇṇayanti. pavattaphalabhojanoti patitaphalabhojano.
paricārakoti kappiyakaraṇapattapaṭiggahaṇapādadhovanādivattakaraṇavasena paricāraṇako.
kāmañca guṇādhikopi khīṇāsavasāmaṇero puthujjanabhikkhu novuttanayena paricārako
hoti, ayaṁ pana na tādiso guṇavasenapi veyyāvaccakaraṇavasenapi lāmakoyeva.
kasmā pana tāpasapabbajjā sāsanassa vināsamukhanti vuttāti? yasmā
gacchantaṁ gacchantaṁ sāsanaṁ tāpasapabbajjāvasena osakkissati. imasmiṁ hi sāsane
pabbajitvā tisso sikkhā pūretuṁ asakkontaṁ lajjino sikkhākāmā "natthi tayā
saddhiṁ uposako vā pavāraṇā vā saṁghakammaṁ vā"ti jigucchitvā parivajjanti. so
"dukkaraṁ khuradhārūpamaṁ sāsane paṭipattipūraṇaṁ dukkhaṁ, tāpasapabbajjā pana sukarā
ceva bahujanasammatā cā"ti vibbhamitvā tāpaso hoti. aññe taṁ disvā
"kiṁ tayā katan"ti pucchanti. so "bhāriyaṁ tumhākaṁ sāsane kammaṁ, idha pana
sacchandacārino mayan"ti vadati. sopi "yadi evaṁ ahaṁpi ettheva pabbajāmī"ti
tassa anusikkhanto tāpaso hoti. evaṁ aññepi aññepīti kamena tāpasāva
bahukā honti. tesaṁ uppannakāle sāsanaṁ osakkitaṁ nāma bhavissati. loke

footnote: 1 chaßēéa. supinepi 2 chaßēéa. sujācāmarādayo

page number: 243

evarūpo buddho nāma uppajji, tassa īdisaṁ nāma sāsanaṁ ahosīti sutamattameva
bhavassati. idaṁ sandhāya bhagavā tāpasapabbajjaṁ sāsanassa vināsamukhanti āha.
kuddālapiṭakanti 1- kandamūlaphalaggahaṇatthaṁ kuddālañceva 1- piṭakañca.
gāmasāmantaṁ vāti vijjācaraṇasampadādīni anabhisambhuṇanto, kasikammādīhi ca jīvitaṁ
nipphādetuṁ dukkhanti maññamāno bahujanakuhāpanatthaṁ gāmasāmante vā nigamasāmante
vā aggisālaṁ katvā sappiteladadhimadhuphāṇitatilataṇḍulādīhi ceva nānādārūhi ca
homakaraṇavasena aggiṁ paricaranto acchati.
catudvāraṁ agāraṁ karitvāti catumukhaṁ pānāgāraṁ katvā tassa dvāre
maṇḍapaṁ katvā tattha pānīyaṁ upaṭṭhapetvā āgatāgate pānīyena āpucchati.
yaṁpissa addhikā kilantā pānīyaṁ pivitvā parituṭṭhā bhattapuṭaṁ vā taṇḍulādīni vā
denti, taṁ sabbaṁ gahetvā ambilayāguādīni katvā bahutaraṁ āmisasaṅgahaṇatthaṁ 2-
kesañci annaṁ deti, kesañci bhattapacanabhājanādīni deti. tehipi dinnaṁ
āmisaṁ vā pubbannāparannādīni 3- vā gaṇhāti, tāni vaḍḍhiyā payojeti. evaṁ
vaḍḍhamānavibhavo gomahiṁsadāsīdāsapariggahaṁ karoti, mahantaṁ kuṭumbaṁ saṇṭhapeti. imaṁ
sandhāyetaṁ vuttaṁ "catudvāraṁ agāraṁ karitvā acchatī"ti. "tamahaṁ yathāsatti yathābalaṁ
paṭipūjessāmī"ti idaṁ panassa paṭipattimukhaṁ. iminā hi mukhena so evaṁ
paṭipajjatīti. ettāvatā cabhagavatā sabbāpi tāpasapabbajjā niddiṭṭhā honti.
kathaṁ? aṭṭhavidhā hi tāpasā saputtabhariyā uñchācariyā anaggipakkikā
asāmapākā ayamuṭṭhikā 4- dantavakkalikā pavattaphalabhojanā 5- paṇḍupalāsikāti.
tattha ye keṇiyajaṭilo viya kuṭumbaṁ saṇṭhapetvā vasanti, te saputtabhariyā nāma.
ye pana "saputtadārabhāvo nāma pabbajitassa ayutto"ti
lāyanamaddanaṭṭhānesu vīhimuggamāsatilādīni saṅkaḍḍhitvā pacitvā paribhuñjanti,
te uñchācariyā nāma.

footnote: 1 chaßēéa. kudālapiṭakañceva, kudālañceva 2 chaßēéa. āmisagahaṇatthaṁ 3 chaßēéa. pubbaṇṇādīni
footnote: 4 chaßēéa. asammuṭṭhikā, ma. ayamuṭṭhikā 5 sī. pavattaphalabhojino

page number: 244

ye pana "khalena khalaṁ vicaritvā vīhiṁ āharitvā koṭṭetvā
paribhuñjanaṁ nāma ayuttan"ti gāmanigamesu taṇḍulabhikkhaṁ gahetvā pacitvā
paribhuñjanti, te anaggipakkikā nāma.
ye pana "kiṁ pabbajitassa sāmapākenā"ti gāmaṁ pavisitvā pakkabhikkhameva
gaṇhanti, te asāmapākā nāma.
ye "divase divase bhikkhāpariyeṭṭhi nāma dukkhā pabbajitassā"ti
muṭṭhipāsāṇena ambāṭakādīnaṁ rukkhānaṁ tacaṁ koṭṭetvā khādanti, te ayamuṭṭhikā
nāma.
ye pana "pāsāṇena tacaṁ koṭṭetvā vicaraṇaṁ nāma dukkhan"ti
danteheva ubbāṭetvā khādanti, te dantavakkalikā nāma.
ye "dantehi ubbāṭetvā khādanaṁ nāma dukkhaṁ pabbajitassā"ti
leḍḍudaṇḍādīhi paharitvā patitaphalāni paribhuñjanti, te pavattaphalabhojanā nāma.
ye pana "leḍḍudaṇḍādīhi pātetvā paribhogo nāma asāruppo
pabbajitassā"ti sayaṁ patitāneva pupphaphalapaṇḍupalāsādīni khādantā yāpenti, te
paṇḍupalāsikā nāma.
te tividhā ukkaṭṭhamajjhimamudukavasena. tattha ye nisinnaṭṭhānato
anuṭṭhāya hatthena pāpuṇaṭṭhāneyeva patitaṁ gahetvā khādanti, te ukkaṭṭhā. ye
ekarukkhato aññaṁ rukkhaṁ na gacchanti, te majjhimā. ye taṁ taṁ rukkhamūlaṁ gantvā
pariyesitvā khādanti, te mudukā.
imā pana aṭṭhapi tāpasapabbajjā imāhi catūhiyeva saṅgahaṁ gacchanti.
kathaṁ? etāsu hi saputtabhariyā ca uñchācariyā ca agāraṁ bhajanti. anaggipakkikā
ca asāmapākā ca agyāgāraṁ bhajanti. ayamuṭṭhikā ca dantavakkalikā ca kandamūlaphalabhojanaṁ
bhajanti. pavattaphalabhojanā ca paṇḍupalāsikā ca pavattaphalabhojanaṁ bhajanti. tena vuttaṁ
"ettāvatā ca bhagavatā sabbāpi tāpasapabbajjā niddiṭṭhā hontī"ti.

page number: 245

[281-282] idāni bhagavā sācariyakassa ambaṭṭhassa vijjācaraṇasampadāya
apāyamukhampi appattabhāvaṁ dassetuṁ "taṁ kiṁ maññasi ambaṭṭhā"ti ādimāha. taṁ
uttānatthameva. attanā āpāyikopi aparipūramānoti attanā vijjācaraṇasampadāya
āpāyikenāpi aparipūramānena.
pubbakaisibhāvānuyogavaṇṇanā
[283] dattikanti dinnakaṁ. sammukhībhāvaṁpī na dadātīti kasmā na
dadāti? so kira sammukhāvaṭṭaniṁ nāma vijjaṁ jānāti. yadā rājā mahārahena
alaṅkārena alaṅkato hoti, tadā rañño samīpe ṭhatvā tasla alaṅkārassa nāmaṁ
gaṇhāti. tassa rājā nāme gahite "na demī"ti vattuṁ na sakkoti. datvā
puna chaṇadivase "alaṅkāraṁ āharathā"ti vatvā "natthi deva tumhehi brāhmaṇassa
dinno"ti vutto "kasmā me dinno"ti pucchi. te amaccā "so brāhmaṇo
sammukhā āvaṭṭanimāyaṁ jānāti. tāya tumhe āvaṭṭetvā gahetvā gacchatī"ti
āhaṁsu. apare raññā saha tassa atisahāyabhāvaṁ asahantā āhaṁsu "deva etassa
brāhmaṇassa sarīre saṅkhaphalitakuṭṭhaṁ 1- nāma atthi, tumhe etaṁ disvāva āliṅgatha
parāmasatha, idaṁ ca kuṭṭhaṁ nāma kāyasaṁsaggavasena anugacchati, mā evaṁ karothā"ti.
tato paṭṭhāya tassa rājā sammukhībhāvaṁ na deti.
yasmā pana so brāhmaṇo paṇḍito khattavijjāya 2- kusalo, tena
saha mantetvā katakammaṁ nāma na virujjhati. tasmā sāṇipākārassa anto ṭhatvā
bahi ṭhitena tena saddhiṁ manteti. taṁ sandhāya vuttaṁ "tirodussantena mantetī"ti.
tattha tirodussantenāti tirodussāntena. 3- ayameva vā pāṭho. dhammikanti
anavajjaṁ. payātanti abhiharitvā dinnaṁ. kathaṁ tassa rājāti yassa rañño
brāhmaṇo īdisaṁ bhikkhaṁ paṭiggaṇheyya, kathaṁ tassa brāhmaṇassa so rājā
sammukhībhāvaṁpi na dadeyya. ayaṁ pana adinnakaṁ māyāya gaṇhāti, tenassa sammukhībhāvaṁ
rājā na detīti niṭṭhamettha gantabbanti ayametthādhippāyo. "idaṁ pana kāraṇaṁ

footnote: 1 chaßēéa., i. saṅkhapalitakuṭṭhaṁ 2 ka. khettavijjāya 3 chaßēéa. tirodussena

page number: 246

ßēhapetvā rājānaṁ ceva brāhmaṇaṁ ca na añño koci jānāti, tadetaṁ evaṁ
rahassaṁpi paṭicchannaṁpi `addhā sabbaññū samaṇo gotamo'ti niṭṭhaṁ gamissatī"ti
bhagavā pakāsesi.
[284] idāni ayañca ambaṭṭho, ācariyo cassa mante nissāya
atimānino. tena tesaṁ mantanissitamānanimmaddanatthaṁ uttariṁ desanaṁ vaḍḍhento
"taṁ kiṁ maññasi ambaṭṭha, idha rājā"ti ādimāha. tattha rathūpatthareti rathamhi
rañño ṭhānatthaṁ attharitvā sajjitappadese. uggehi vāti uggatuggatehi vā
amaccehi. rājaññehīti anabhisittakumārehi. kiñci deva mantananti asukasmiṁ
padese taḷākaṁ vā mātikaṁ vā kātuṁ vaṭṭati, asukasmiṁ gāmaṁ vā nigamaṁ vā nagaraṁ
vā nivesetunti evarūpaṁ pākaṭamantanaṁ. tadeva mantananti yaṁ raññā mantitaṁ,
tadeva. tādisehiyeva sīsukkhepabhamukakhepādīhi ākārehi manteyya. rājabhaṇitanti yathā
raññā bhaṇitaṁ tassatthassa sādhanasamatthaṁ, sopi tassatthassa sādhanasamatthameva bhaṇitaṁ
bhaṇatīti attho.
[285] pavattāroti pavattayitāro. yesanti yesaṁ santakaṁ. mantapadanti
vedasaṅkhātaṁ 1- mantameva. gītanti aṭṭhakādīhi dasahi porāṇakabrāhmaṇehi
sarasampattivasena sajjhāyitaṁ. pavuttanti aññesaṁ vuttaṁ, vācitanti attho.
samīhitanti 2- samupabyuḷhaṁ rāsīkataṁ, 3- piṇḍaṁ katvā ṭhapitanti attho.
tadanugāyantīti etarahi brāhmaṇā tantehi pubbe gītaṁ anugāyanti anusajjhāyanti.
tadanubhāsantīti taṁ anubhāsanti, idaṁ purimasseva vevacanaṁ. bhāsitamanubhāsantīti tehi
bhāsitaṁ sajjhāyitaṁ anusajñāyanti. vācitamanuvācentīti tehi aññesaṁ vācitaṁ
anuvācenti.
seyyathīdanti te katameti attho. aṭṭhakoti ādīni tesaṁ nāmāni.
te kira dibbena cakkhunā oloketvā parūpaghātaṁ akatvā kassapasammāsambuddhassa
bhagavato pāvacanena saha saṁsanditvā mante ganthesuṁ apare 4- pana brāhmaṇā
pāṇātipātādīni pakkhipatvā tayo vede bhinditvā buddhavacanena saddhiṁ viruddhaṁ 5-

footnote: 1 ma. bedattayasaṅkhātaṁ 2 chaßēéa. samihitanti 3 sī. rāsirāsikataṁ
footnote: 4 chaßēéa., i. aparā pare 5 chaßēéa., i. viruddhe

page number: 247

akaṁsu. netaṁ ṭhānaṁ vijjatīti yena tvaṁ isi bhaveyyāsi, etaṁ kāraṇaṁ na vijjati.
idha bhagavā yasmā "esa pucchiyamānopi attano avattharaṇabhāvaṁ ñatvā paṭivacanaṁ
na dassatī"ti jānāti, tasmā paṭiññaṁ aggahetvāva taṁ isibhāvaṁ paṭikkhipi.
[286] idāni yasmā te porāṇā dasa brāhmaṇā nirāmagandhā
anitthigandhā rajojalladharā brahmacārino araññāyatane pabbatapādesu vanamūlaphalāhārā
vasiṁsu. yadā katthaci gantukāmā honti, iddhiyā ākāseneva gacchanti,
natthi tesaṁ yānena kiccaṁ. sabbadisāsu ca nesaṁ mettādibarahmavihārabhāvanāva
ārakkhā hoti, natthi tesaṁ pākārapurisaguttīhi attho. iminā ca ambaṭṭhena
sutapubbā tesaṁ paṭipatti, tasmā imassa sācariyakassa tesaṁ paṭipattito ārakabhāvaṁ
dassetuṁ "taṁ kiṁ maññasi ambaṭṭhā"ti ādimāha.
tattha vicitakāḷakanti vicinitvā apanītakāḷakaṁ. veṭhakanatapassāhīti
dussapaṭṭadussaveṇiādīhi veṭhakehi namitaphāsukāhi. kuttavālehīti sobhākaraṇatthaṁ
kappetuṁ yuttaṭṭhānesu kappitavālehi. ettha ca vaḷavānaṁyeva vālā kappitā, na
rathānaṁ, vaḷavapayuttattā pana rathāpi "kuttavālā"ti vuttā. ukkiṇṇaparikhāsūti
khataparikhāsu. okkhittapalīghāsūti ṭhapitapalīghāsu. nagarūpakārikāsūti ettha upakārikāti
paresaṁ ārohanivāraṇatthaṁ samantānagarapākārassa adhobhāge katasudhākammaṁ vuccati.
idha pana tāhi upakārikāhi yuttāni nagarāneva "nagarūpakārikāyo"ti adhippetāni.
rakkhāpentīti tādisesu nagaresu vasantāpi attānaṁ rakkhāpenti. kaṅkhāti sabbaññū,
"na sabbaññū"ti evaṁ saṁsayo. vimatīti tasseva vevacanaṁ, virūpā mati vinicchituṁ 1-
asamatthāti attho. idaṁ bhagavā "a mbaṭṭhassa iminā attavāvena maggapātubhāvo
natthi, kevalaṁ divaso vītivattati, ayaṁ kho pana lakkhaṇapariyesanatthaṁ āgato, tampi
kiccaṁ na sarati. handassa satijananatthaṁ nayaṁ demī "ti āha.
dvelakkhaṇadassanavaṇṇanā
[287] evaṁ vatvā pana yasmā buddhānaṁ nisinnānaṁ vā nipannānaṁ
vā koci lakkhaṇaṁ pariyesituṁ na sakkoti, ṭhitānaṁ pana caṅkamantānaṁ vā sakkoti.

footnote: 1 chaßēéa. vinicchinituṁ, sī. vinicchetuṁ

page number: 248

āciṇṇaṁ cetaṁ buddhānaṁ lakkhaṇapariyesanatthaṁ āgatabhāvaṁ ñatvā uṭṭhāyāsanā
caṅkamādhiṭṭhānaṁ nāma, tena bhagavā uṭṭhāyāsanā bahi nikkhanto. tasmā "atha
kho bhagavā"ti ādi vuttaṁ.
samannesīti gavesi, "ekaṁ, dve"ti vā gaṇayanto samānayi.
yebhuyyenāti pāyena. bahukāni addasa, appāni na addasāti attho. tato
yāni na addasa, tesaṁ dīpanatthaṁ vuttaṁ "ṭhapetvā dve"ti. kaṅkhatīti "aho
vata passeyyan"ti patthanaṁ uppādeti. vicikicchatīti tato tato tāni vicinanto
kicchati na sakkoti daṭṭhuṁ. nādhimuccatīti tāya vicikicchāya sananiṭṭhānaṁ na gacchati.
na sampasīdatīti tato "paripuṇṇalakkhaṇo ayan"ti bhagavati pasādaṁ nāpajjati.
kaṅkhāya vā dubbalā vimati vuttā, vicikicchāya majjhimā, anadhimuccanatāya balavatī,
asampasādena tehi tīhi dhammehi cittasasa kālusiyabhāvo. kosohiteti vatthikosena
paṭicchannena. vatthaguyheti aṅgajāte. bhagavato hi varavāraṇasseva kosohitaṁ
vatthaguyhaṁ suvaṇṇapadumagabbhasamānaṁ. 1- so taṁ vatthapaṭicchannattā apassanto,
antomukhagatāya ca jivhāya pahutabhāvaṁ asallakkhento tesu dvīsu lakkhaṇesu kaṅkhī
ahosi vicikicchī.
[288] tathārūpanti tathaṁrūpaṁ. 2- kimettha aññena vattabbaṁ, vuttametaṁ
nāgasenatthereneva milindaraññā puṭṭhena:- dukkaraṁ 3- bhante nāgasena bhagavatā
katanti. kiṁ mahārājāti. mahājanena hirikaraṇokāsaṁ brahmāyubrāhmaṇassa ca,
antevāsīuttarassa 4- ca, bāvarissa antevāsīnaṁ soḷasabrāhmaṇānaṁ 5- ca, selassa
brāhmaṇassa ca, antevāsīnaṁ tisatamāṇavānaṁ 6- ca dassesi bhanteti. na mahārāja
bhagavā guyhaṁ dassesi chāyaṁ bhagavā dassesi. iddhiyā abhisaṁkharitvā nivāsananivatthaṁ
kāyabandhanabaddhaṁ cīvarapārutaṁ chāyārūpakamattaṁ dassesi mahārājāti. chāyaṁ diṭṭhe
sati diṭṭhaṁyeva nanu bhanteti. tiṭṭhatetaṁ mahārāja, hadayarūpaṁ disvā bujjhanakasatto

footnote: 1 chaßēéa. suvaṇṇavaṇṇaṁ padumagabbhasamānaṁ 2 chaßēéa. taṁrūpaṁ 3 sī. atidukkaraṁ,
footnote: milinda. 228 4 ka.,ma. antevāsīnaṁ uttarassa, maßēéa. 13/384/366
footnote: 5 khu.su. 25/1027-1028/530 suttanipāta khu.cūḷa. 30/47/6(sayā.) 6 maßēéa. 13/398/382

page number: 249

bhaveyya, dahayamaṁsaṁ nīraharitvā 1- dasseyya sammāsambuddhoti. kallosi bhante
nāgasenāti. 2-
ninnāmetvāti nīharitvā. anumasīti kaṭhinasūciṁ viya katvā anumajji,
tathākaraṇena cettha mudubhāvo, kaṇṇasotānumasanena dīghabhāvo, nāsikasotānumasanena
tanubhāvo, nalāṭacchādanena puthulabhāvo pakāsitoti veditabbo.
[289] patimānentoti āgamento, āgamanamassa patthento
udikkhantoti attho.
[290] kathāsallāpoti kathā ca sallāpo ca, kathanapaṭikkathananti attho.
[291] aho vatāti garahavacanametaṁ. reti idaṁ hīḷanavasena āmantanaṁ.
paṇḍitakāti tameva jigucchanto āha. sesapadadvayepi eseva nayo. evarūpena kira
bho puriso atthacarakenāti idaṁ "yādiso tvaṁ, edise atthacarake hitakārake sati
puriso nirayaṁyeva gaccheyya, na aññatrā"ti idamatthaṁ sandhāya vadati. āsajja
āsajjāti ghaṭṭetvā ghaṭṭetvā. amhepi evaṁ upaneyya upaneyyāti
"brāhmaṇo kho pana ambaṭṭha pokkharasātī"ti ādīni vatvā evaṁ upanetvā
upanetvā paṭicchannakāraṇaṁ āvikaritvā suddadāsādibhāvaṁ 3- āropetvā avaca,
tayamhā akkosāpitāti adhippāyo. padasāyeva pavattesīti pādena paharitvā
bhūmiyaṁ pātesi. yañca so pubbe ācariyena saddhiṁ rathaṁ āruyhitvā sārathī hutvā
agamāsi, taṁpissa ṭhānaṁ acchinditvā rathassa purato padasāyevassa gamanamakāsi.
pokkharasātibuddhūpasaṅkamanavaṇṇanā
[292-296] ativikāloti suṭṭhu vikālo, sammodanīyakathāyapi kālo
natthi. āgamā nukhvidha bhoti āgamā nu kho idha bho. adhivāsetūti sampaṭicchatu.
ajjatanāyāti yaṁ me tumhesu kāraṁ karoto ajja bhavissati puññañca
pītipāmojjañca, tadatthāya. adhivāsesi bhagavā tuṇhībhāvenāti bhagavā kāyaṅgaṁ vā
vācaṅgaṁ vā acopetvā abbhantareyeva khantiṁ dhārento tuṇhībhāvena adhivāsesi.
brāhmaṇassa anuggahaṇatthaṁ manasāva sampaṭicchīti vuttaṁ hoti.

footnote: 1 chaßēéa. ninnetvā 2 milinda. 288 vatthaguyhanidassanapañhā
footnote: 3 chaßēéa. suṭṭhu dāsādibhāvaṁ

page number: 250

[297] paṇītenāti uttamena. sahatthāti sahatthena. santappesīti
suṭṭhu tappesi, paripuṇṇaṁ suhitaṁ yāvadatthaṁ akāsi. sampavāresīti suṭṭhu pavāresi,
"alaṁ alan"ti hatthasaññāya paṭikkhipāpesi. bhuttāvinti bhuttavantaṁ. onītapattapā-
ṇinti 1- pattato onītapāṇiṁ, apanītahatthanti vuttaṁ hoti. oṇittapattapāṇintipi
pāṭho. tassattho:- oṇittaṁ nānābhūtaṁ vinābhūtaṁ pattaṁ pāṇito assāti
oṇittapattapāṇi, taṁ oṇittapattapāṇiṁ. hatthe ca pattañca dhovitvā ekamante
pattaṁ nikkhipitvā nisinnanti attho. ekamantaṁ nisīdīti bhagavantaṁ evaṁ bhūtaṁ
ñatvā ekasmiṁ okāse nisīdīti attho.
[298] anupbbikathanti anupaṭipāṭikathaṁ. anupubbikathā nāma dānantaraṁ
sīlaṁ, sīlānantaraṁ saggo, saggānantaraṁ maggoti etesaṁ atthānaṁ dīpanakathā. teneva
"seythīdaṁ dānakathan"ti ādimāha. okāranti avakāraṁ lāmakabhāvaṁ. sāmukkaṁsikāti
sāmaṁ ukkaṁsikā, attanāyeva uddharitvā gahitā, sayambhuñāṇena diṭṭhā asādhāraṇā
aññesanti attho. kā pana sāti? ariyasaccadesanā. tenevāha "dukkhaṁ samudayaṁ
nirodhaṁ maggan"ti. dhammacakkhunti idha 2- sotāpattimaggo adhippeto, tassa
uppattiākāradassanatthaṁ "yaṁkiñci samudayadhammaṁ, sabbantaṁ nirodhadhamman"ti āha.
tañhi nirodhaṁ ārammaṇaṁ katvā kiccavasena evaṁ sabbasaṅkhataṁ paṭivijjhantaṁ uppajjati.
pokkharasātiupāsakattapaṭivedanākathāvaṇṇanā
[299] diṭṭho ariyasaccadhammo etenāti diṭṭhadhammo. esa nayo
sesapadesupi. tiṇṇā vicikicchā anenāti tiṇṇavicikiccho. vigatā kathaṁkathā assāti
vigatakathaṁkatho. vesārajjappattoti visāradabhāvaṁ patto. kattha? satthusāsane.
nāssa paro paccayo, na parassa saddhā 3- ettha vattatīti aparappaccayo. sesaṁ
sabbattha pubbe vuttanayattā uttānatthattā ca pākaṭamevāti.
iti sumaṅgalavisāsiniyā dīghanikāyaṭṭhakathāya
ambaṭṭhasuttavaṇṇanā niṭaṭhitā.
tatiyaṁ.

footnote: 1 chaßēéa. oṇittapattapāṇinti 2 chaßēéa. ettha 3 chaßēéa., i. saddhāya

page number: 251

4. soṇadaṇḍasutta
[300] evamme sutaṁ .pe. aṅgesūti soṇadaṇḍasuttaṁ. tatrāyamanupubbapadavaṇṇanā:-
aṅgesūti aṅgā nāma aṅgapāsādikatāya evaṁ laddhavohārā jānapadino rājakumārā,
tesaṁ nivāso ekopi janapado ruḷhisaddena aṅgāti vuccati, tasmiṁ aṅgesu janapade.
cārikanti idhāpi aturitacārikāceva nibaddhacārikā ca adhippetā. tadā kira
bhagavato dasasahassīlokadhātuṁ olokentassa soṇadaṇḍo brāhmaṇo ñāṇajālassa
anto paññāyittha. atha bhagavā "ayaṁ brāhmaṇo mayhaṁ ñāṇajāle paññāyati, atthi
nukhvāssūpanissayo"ti vīmaṁsanto addasa "mayi tattha gate etassa antevāsino
dvādasahākārehi brāhmaṇassa vaṇṇaṁ bhāsitvā mama santike āgantuṁ na dassanti.
so pana tesaṁ vādaṁ bhinditvā ekūnatiṁsāyākārehi mama vaṇṇaṁ bhāsetvā maṁ
upasaṅkamitvā pañhaṁ pucchissati. so pañhāvissajjanapariyosāne saraṇaṁ gamissatī"ti,
disvā pañcasatabhikkhuparivāro taṁ janapadaṁ paṭipanno. tena vuttaṁ "aṅgesu cārikaṁ
caramāno .pe. yena campā tadavasarī"ti.
gaggarāya pokkharaṇiyā tīreti tassa campānagarassa avidūre gaggarāya
nāma rājamahesiyā 1- khaṇitattā gaggarāti laddhavohārā pokkharaṇī atthi, tassā
tīre samantato nīlādipañcavaṇṇakusumapaṭimaṇḍitaṁ mahantaṁ campākavanaṁ. 2- tasmiṁ bhagavā
kusumagandhasugandhe campākavane viharati. taṁ sandhāya "gaggarāya pokkharaṇiyā
tīre"ti vuttaṁ.
māgadhena seniyena bimbisārenāti ettha so rājā magadhānaṁ
issarattā māgadho. mahatiyā senāya samannāgatattā seniyo. bimbīti suvaṇṇaṁ
tasmā sārasuvaṇṇasadisavaṇṇatāya 3- bimbisāroti vuccati.
[301-302] bahū bahū hutvā saṁhatāti saṁghā, ekekissāya disāya
saṁgho etesaṁ atthīti saṁghī. pubbe nagarassa anto agaṇā bahi nikkhamitvā gaṇataṁ
pattāti gaṇībhūtā. khattaṁ āmantesīti khattā vuccati pucchitapañhābyākaraṇasamattho 4-

footnote: 1 chaßēéa. rājaggamahesiyā 2 chaßēéa., i. campakavanaṁ 3 chaßēéa. sārasuvaṇṇasadisatāya
footnote: 4 chaßēéa. pucchitapañhe byākaraṇasamattho, i. pucchitapucchitapañhaṁ vyākaraṇasamattho

page number: 252

mahāmatto, taṁ āmantesi. āgamentūti muhuttaṁ paṭimānentu, mā gacchantūti
vuttaṁ hoti.
soṇadaṇḍaguṇakathā
[303] nānāverajjakānanti nānāvidhesu rajjesu aññesu aññesu
kāsikosalādīsu rajjesu jātā, tāni vā tesaṁ nivāsā, tato vā
āgatāti nānāverajjakā, tesaṁ nānāverajjakānaṁ. kenacideva karaṇīyenāti tasmiṁ
kira nagare dvīhi karaṇīyehi brāhmaṇā sannipatanti yaññānubhāvanatthaṁ vā
mantasajjhāyanatthaṁ vā. tadā ca tasmiṁ nagare yañño natthi. soṇadaṇḍassa pana
santike mantasajjhāyanatthaṁ ete sannipatitā. taṁ sandhāya vuttaṁ "kenacideva
karaṇīyenā"ti. te tassa gamanaṁ sutvā cintesuṁ "ayaṁ soṇadaṇḍo uggatabrāhmaṇo 1-
yebhuyyena ca aññe brāhmaṇā samaṇaṁ gotamaṁ saraṇaṁ gatā, ayameva na gato.
svāyaṁ sace tattha gamissati, addhā samaṇassa gotamassa āvaṭṭaniyā māyāya
āvaṭṭito taṁ saraṇaṁ gamissati, tato etassāpi gehadvāre brāhmaṇānaṁ
asannipāto 2- bhavissatī"ti 2- "handassa gamanantarāyaṁ karomā"ti sammantayitvā
tattha agamaṁsu. taṁ sandhāya "atha kho te brāhmaṇā"ti ādi vuttaṁ.
tattha imināpaṅgenāti imināpi kāraṇena. evaṁ etaṁ kāraṇaṁ vatvā
puna "attano vaṇṇe bhaññamāne atussanakasatto nāma natthi, handassa
vaṇṇabhaṇanena gamanaṁ nivāressāmā"ti 3- cintetvā "bhavaṁ hi soṇadaṇḍo ubhato
sujāto"ti ādīni kāraṇāni āhaṁsu.
ubhatoti dvīhipi pakkhehi. mātito ca pitito cāti bhoto mātā
brāhmaṇī, mātumātā brāhmaṇī, tassāpi mātā brāhmaṇī, pitā brāhmaṇo,
pitupitā brāhmaṇo, tassāpi pitā brāhmaṇoti evaṁ bhavaṁ ubhato sujāto
mātito ca pitito ca. saṁsuddhagahaṇikoti saṁsuddhā te mātugahaṇī, kucchīti attho.
samavepākiniyā gahaṇiyāti ettha pana kammajatejodhātu "gahaṇī"ti vuccati.
yāva sattamā pitāmahayugāti ettha pitupitā pitāmaho, pitāmahassa
yugaṁ pitāmahayugaṁ. yuganti āyuppamāṇaṁ vuccati. abhilāpamattameva cetaṁ. atthato pana

footnote: 1 chaßēéa. uttamabrāhmaṇo 2 ka. sannipāto na bhavissati 3 ka.sī. nivāremāti

page number: 253

pitāmahoyeva pitāmahayugaṁ. tato uddhaṁ sabbepi pubbapurisā pitāmahaggahaṇeneva
gahitā. evaṁ yāva sattamo puriso, tāva saṁsuddhagahaṇiko. athavā akkhitto
anupakkuṭṭho jātivādenāti dassenti. akkhittoti "apanetha etaṁ, kiṁ iminā"ti
evaṁ akkhit toanavakkhitto. anupakkuṭṭhoti na upakkuṭṭho, na akkosaṁ vā nindaṁ
vā laddhapubbo. kena kāraṇenāti? jātivādena. "itipi hīnajātiko eso"ti
evarūpena vacanenāti attho.
aḍḍoti issaro. mahaddhanoti mahatā dhanena samannāgato. bhavato
hi gehe paṭhaviyaṁ paṁsuvālikā viya bahudhanaṁ, samaṇo pana gotamo adhano bhikkhāya
udaraṁ pūretvā yāpetīti dassenti. mahābhogoti pañcakāmaguṇavasena mahāupabhogo.
evaṁ yaṁ yaṁ guṇaṁ vadanti, tassa tassa paṭipakkhavasena bhagavato aguṇaṁyeva dassemāti
maññamānā vadanti.
abhirūpoti aññehi manussehi abhirūpo adhikarūpo. dassanīyoti
divasaṁpi passantānaṁ atittikaraṇato dassanayoggo. dassaneneva cittappasādajananato
pāsādiko. pokkharatā vuccati sundarabhāvo, vaṇṇassa pokkharatā vaṇṇapokkharatā,
tāya vaṇṇasampattiyā yuttoti attho. porāṇā panāhu "pokkharanti sarīraṁ
vadanti, vaṇṇaṁ vaṇṇamevā"ti. tesaṁ matena vaṇṇo ca pokkharañca vaṇṇapokkharāni.
tesaṁ bhāvo vaṇṇapokkharatā. iti paramāya vaṇṇapokkharatāyāti uttamena
parisuddhena vaṇṇena ceva sarīrasaṇṭhānasampattiyā cāti attho. brahmavaṇṇīti
seṭṭhavaṇṇī. parisuddhavaṇṇesupi seṭṭhena suvaṇṇavaṇṇena samannāgatoti attho.
brahmavacchasīti mahābrahmuno sarīrasadiseneva sarīrena samannāgato. akkhuddāvakāso
dassanāyāti "bhoto sarīre dassanassa okāso na khuddako mahā, sabbāneva
te aṅgapaccaṅgāni dassanīyāneva, tāni cāpi mahantānevā"ti dīpenti.
sīlamassa atthīti sīlavā. vuḍḍhaṁ vaḍḍhitaṁ 1- sīlamassāti vuḍḍhasīlī. 2-
vuḍḍhasīlenāti vuḍḍhena vaḍḍhitena sīlena. samannāgatoti yutto, idaṁ
vuḍḍhasīlīpadasseva vevacanaṁ. sabbametaṁ pañcasīlamattameva sandhāya vadanti.

footnote: 1 chaßēéa. vuddhaṁ vaddhitaṁ, i. vaddhaṁ vaḍḍhitaṁ evamuparipi. 2 chaßēéa., i. vuddhasīlī

page number: 254

kalyāṇavācoti ādīsu kalyāṇā sundarā parimaṇḍalapadabyañjanā
vācā assāti kalyāṇavāco. kalyāṇaṁ madhuraṁ vākkaraṇaṁ assāti kalyāṇavākkaraṇo.
vākkaraṇanti udāharaṇaghoso. guṇaparipuṇṇabhāvena pure bhavāti porī. pure vā
bhavattā porī. poriyā nāgarikitthiyā sukhumālattanena sadisāti porī. tāya poriyā.
vissaṭṭhāyāti apalibuddhāya sanniddhavilambitādidosarahitāya. 1- aneḷagalāyāti
eḷagalena virahitāya. yassa kassaci hi kathentassa eḷā galanti, 2- lālā vā
paggharanti, kheḷaphusitāni vā nikkhamanti, tassa vācā eḷagalā 3- nāma hoti,
tabbiparitāyāti attho. atthassa viññāpaniyāti ādimajjhapariyosānaṁ pākaṭaṁ katvā
bhāsitatthassa viññāpanasamatthāya.
jiṇṇoti jarājiṇṇatāya jiṇṇo. vuḍḍhoti aṅgapaccaṅgānaṁ vuḍḍhibhāvamariyādaṁ
patto. mahallakoti jātimahallakatāya samannāgato. cirakālappasutoti vuttaṁ
hoti. addhagatoti addhānaṁ gato, dve tayo rājaparivaṭṭe atītoti adhippāyo.
vayoanuppattoti pacchimavayaṁ sampatto, pacchimavayo nāma vassasatassa pacchimo
tatiyo bhāgo.
apica jiṇṇoti porāṇo, cirakālappavattakulanvayoti vuttaṁ hoti.
vuḍḍhoti sīlācārādiguṇavuḍḍhiyā yutto. mahallakoti vibhavamahantatāya samannāgato.
addhagatoti maggapaṭipanno brāhmaṇānaṁ vattacariyādimariyādaṁ 4- avītikkammacaraṇasīlo.
vayoanuppattoti jātivuḍḍhabhāvaṁpi antimavayaṁ anuppatto.
buddhaguṇakathā
[304] evaṁ vutteti evantehi brāhmaṇehi vutte. soṇadaṇḍo
"ime brāhmaṇā jātiādīhi mama vaṇṇaṁ vadanti, na kho pana metaṁ yuttaṁ
attano vaṇṇe rajjituṁ. handāhaṁ etesaṁ vādaṁ bhinditvā samaṇassa gotamassa
mahantabhāvaṁ ñāpetvā etesaṁ tattha gamanaṁ karomī"ti cintetvā "tenahi bho mamapi
suṇāthā"tiādimāha. tattha yepi "ubhato sujāto"ti ādayo attano guṇehi

footnote: 1 ka. sandiṭṭhavilambitādi... 2 chaßēéa. gaḷanti
footnote: 3 chaßēéa. eḷagaḷaṁ 4 chaßēéa., vatacariyādimariyādaṁ.

page number: 255

sadisā guṇā, tepi. "ko cāhaṁ, ke ca samaṇassa gotamassa jātisampattiādayo
guṇā"ti attano guṇehi uttaritareyeva maññamāno, itare pana ekanteneva
bhagavato guṇamahantabhāvadīpanatthaṁ 1- pakāseti.
mayameva arahāmāti evaṁ niyāmentovettha idaṁ dīpeti "yadi guṇamahantatāya
upasaṅkamitabbo nāma hoti. yathā hi sineruṁ upanidhāya sāsapo, mahāsamuddaṁ
upanidhāya gopadakaṁ sattasu mahāsaresu udakaṁ upanidhāya ussāvabindu paritto
lāmako, evameva 2- samaṇassa gotamassa jātisampattiādayopi guṇe upanidhāya
amhākaṁ guṇā parittā lāmakā, tasmā mayameva arahāma taṁ bhavantaṁ gotamaṁ dassanāya
upasaṅkamitun"ti.
mahantaṁ ñātisaṅghaṁ ohāyāti mātipakkhe asītikulasahassāni pitipakkhe
asītikulasahassānīti evaṁ saṭṭhikulasatasahassaṁ ohāya pabbajito.
bhūmigatañca vehāsaṭṭhañcāti ettha rājaṅgaṇeceva uyyāne ca
sudhāmaṭṭhapokkharaṇiyo sattaratanapūrānaṁ pūretvā 3- bhūmiyaṁ ṭhapitaṁ dhanaṁ bhūmigataṁ nāma,
pāsādaniyūhādayo pana pūretvā 4- ṭhapitaṁ vehāsaṭṭhaṁ nāma. etaṁ tāva kulapariyāyena
āgataṁ. tathāgatassa pana jātadivaseyeva saṅkho elo uppalo puṇḍarikoti cattāro
nidhayo uggatā. tesu saṅkho gāvutiko, elo aḍḍhayojaniko, uppalo tigāvutiko,
puṇḍariko yojaniko. tesupi gahitaṁ gahitaṁ pūratiyeva, iti bhagavā pahūtaṁ
hiraññasuvaṇṇaṁ ohāya pabbajitoti veditabbo.
daharova samānoti taruṇova samāno. susukāḷakesoti suṭṭhu
kāḷakeso, añjanavaṇṇasadisakeso hutvā vāti attho. bhadrenāti bhaddakena.
paṭhamena vayasāti tiṇṇaṁ vayānaṁ paṭhamavayena. akāmakānanti anicchamānānaṁ.
anādaratthe sāmivacanaṁ. assūni mukhe etesanti assumukhā, tesaṁ assumukhānaṁ,
assukilinnamukhānanti attho. rudantānanti kanditvā rodamānānaṁ.
akkhuddāvakāsoti ettha bhagavato aparimāṇoyeva dassanāya okāsoti veditabbo.

footnote: 1 chaßēéa., i. mahantabhāvadīpanatthaṁ 2 ka. evaṁ
footnote: 3 ka., sī. sattaratanapūrā katvā 4 chaßēéa. paripūretvā

page number: 256

tatridaṁ vatthu:- rājagahe kira aññataro brāhmaṇo "samaṇassa kira
gotamassa pamāṇaṁ gahetuṁ na sakkotī"ti sutvā bhagavato piṇḍāya pavisanakāle
saṭṭhihatthaṁ veḷuṁ gahetvā nagaradvārassa bahi ṭhatvā sampatte bhagavati veḷuṁ
gahetvā samīpe aṭṭhāsi. veḷu bhagavato jāṇukamattaṁ pāpuṇi. punadivase dve
veḷū ghaṭetvā samīpe aṭṭhāsi. bhagavāpi dvinnaṁ veḷūnaṁ upari kaṭimattameva
paññāyamāno "brāhmaṇa kiṁ karosī"ti āha. tumhākaṁ pamāṇaṁ gaṇhāmīti.
"brāhmaṇa sacepi tvaṁ sakalacakkavāḷagabbhaṁ pūretvā ṭhite veḷū ghaṭetvā
āgamissasi, neva me pamāṇaṁ gahetuṁ sakkhissasi. na hi mayā cattāri asaṅkheyyāni,
kappasatahahassaṁ ca tathā pāramiyo pūritā, yathā me paro pamāṇaṁ gaṇheyya,
atulo brāhmaṇa tathāgato appameyyo"ti vatvā dhammapade gāthamāha.
"te tādise pūjayato, nibbute akutobhaye.
na sakkā puññaṁ saṅkhātuṁ, imettamapi kenacī"ti. 1-
gāthāpariyosāne caturāsītipāṇasahassāni amataṁ piviṁsu.
aparaṁpi vatthu:- rāhu kira asurindo cattāri yojanasahassāni, aṭṭha
ca yojanasatāni ucco. bāhantaramassa dvādasa yojanasatāni. bahalantarena cha
yojanasatāni. hatthatalapādatalānaṁ puthulato tīṇi yojanasatāni. aṅgulipabbāni
paṇṇāsayojanāni. bhamukantaraṁ paññāsayojanaṁ. mukhaṁ dviyojanasataṁ tiyojanasatagambhīraṁ
tiyojanasataparimaṇḍalaṁ. gīvā tiyojanasataṁ. nalāṭaṁ tiyojanasataṁ. sīsaṁ navayojanasataṁ. so "ahaṁ
uccosmi satthāraṁ onamitvā oloketuṁ na sakkhissāmī"ti cintetvā nāgacchi. 2-
so ekadivasaṁ bhagavato vaṇṇaṁ sutvā "yathā kathaṁ ca olokessāmī"ti āgato.
atha bhagavā tassa ajjhāsayaṁ viditvā "catūsu ariyāpathesu katarena
dassessāmī"ti cintetvā "ṭhitako nāma nīcopi ucco viya paññāyati, nipanno
panassa 3- attānaṁ dassessāmiṁ"ti "ānanda gandhakuṭipariveṇe mañcakaṁ paññāpehī"ti
vatvā tattha sīhaseyyaṁ kappesi. rāhu āgantvā nipannaṁ bhagavantaṁ gīvaṁ
unnāmetvā nabhamajjhe puṇṇacandaṁ viya ullokesi. "kimidaṁ asurindā"ti ca vutte

footnote: 1 khu. dhammapada. 25/196/51 budadhavagga, khu. apadāna. 32/2/186 sudhāpiṇḍiyattherāpadāna
footnote: 2 ka., sī. nāgacchati, saṁ. sagā. 15/91/58, sā. pakā. 1/128
footnote: 3 chaßēéa. nipannovassa, sī. nipanno cassa

page number: 257

"bhagavā onamitvā oloketuṁ na sakkhissāmī"ti nāgacchinti. na mayā asurinda
adhomukhena pāramiyo pūritā, uddhaggameva katvā dānaṁ dinnanti. taṁ divasaṁ rāhu
saraṇaṁ agamāsi. evaṁ bhagavā akkhuddāvakāso dassanāya.
catupārisuddhisīlena sīlavā, taṁ pana sīlaṁ ariyaṁ uttamaṁ parisuddhaṁ.
tenāha "ariyasīlī"ti. tadetaṁ anavajjaṭṭhena kusalaṁ. tenāha "kusalasīlī"ti.
kusalasīlenāti idamassa vevacanaṁ.
bahunnaṁ ācariyapācariyoti bhagavato ekekāya dhammadesanāya caturāsīti
pāṇasahassāni aparimāṇāpi devamanussā maggaphalāmataṁ pivanti, tasmā bahunnaṁ
ācariyo. sāvakaveneyyānaṁ pana pācariyoti.
khīṇakāmarāgoti ettha kāmaṁ bhagavato sabbepi kilesā khīṇā,
brāhmaṇo pana te na jānāti. attano jānanaṭṭhāneyeva guṇaṁ katheti.
vigatacāpalloti "pattamaṇḍanā cīvaramaṇḍanā senāsanamaṇḍanā imassa vā 1-
pūtikāyassa .pe. keḷanā parikeḷanāti 2- evaṁ vuttacāpanlā virahito.
apāpapurekkhāroti apāpe nava lokuttaradhamme purato katvā vicarati.
brahmaññāya pajāyāti sāriputtamoggallānamahākassapādibhedāya brāhmaṇapajāya,
etissāya ca pajāya purekkhāro. ayaṁ hi pajā samaṇaṁ gotamaṁ purakkhatvā 3- caratīti
attho. apica apāpapurekkhāroti na pāpaṁ purato katvā carati, na pāpaṁ
icchatīti attho. tassā brahmaññāya pajāya. attanā saddhiṁ paṭiviruddhāyapi
brāhmaṇapajāya aviruddho hitasukhatthikoyevāti vuttaṁ hoti.
tiroraṭṭhāti pararaṭṭhato. tirojanapadāti parajanapadato. pañhaṁ pucchituṁ
āgacchantīti khattiyapaṇḍitādayo ceva devabrahmanāgagandhabbādayo ca "pañhe
abhisaṅkharitvā pucchissāmā"ti āgacchanti. tattha keci pucchāya vā dosaṁ,
vissajjanasampaṭicchane vā asamatthataṁ sallakkhetvā apucchitvāva tuṇhī nisīdanti.
keci pucchanti. kesañci bhagavā pucchāya ussāhaṁ janetvā vissajjeti. evaṁ

footnote: 1 ka., ma. imassa ca 2 abhi. vibhaṅga. 35/854/429 3 ka., ma. purakkhitvā.

page number: 258

sabbesaṁpi tesaṁ vimatiyo tīraṁ patvā mahāsamuddassa ūmiyo viya bhagavantaṁ patvā
bhijjanti.
ehi svāgatavādīti devamanussapabbajitagahaṭṭhesu taṁ taṁ attano
santikaṁ āgataṁ "ehi svāgatan"ti evaṁ vadatīti attho. sakhiloti tattha katamaṁ
sākhalyaṁ. "yā sā vācā neḷā kaṇṇasukhā"ti 1- ādinā nayena vuttasākhalyena
samannāgato, muduvacanoti attho. sammodakoti paṭisanthārakusalo, āgatāgatānaṁ
catunnaṁ parisānaṁ "kacci bhikkhave khamanīyaṁ, kacci yāpanīyan"ti ādinā nayena sabbaṁ
addhānadarathaṁ vūpasamento viya paṭhamataraṁ sammodanīyaṁ kathaṁ kattāti attho.
abbhākuṭikoti yathā ekacce parisaṁ patvā thaddhamukhā saṅkuṭikamukhā honti, na
ediso, parisadassanena panassa bālātapasamphassena viya padumaṁ mukhapadumaṁ vikasati
puṇṇacandasassirikaṁ viya hoti. uttānamukhoti yathā ekacce nikkujjitamukhā viya
sampattāya parisāya na kiñci kathenti, atidullabhakathā honti, na evarūpo.
samaṇo pana gotamo sulabhakatho. na tassa santikaṁ āgatāgatānaṁ "kasmā mayaṁ
idhāgatā"ti vippaṭisāro uppajjati, dhammaṁ pana sutvā attamanāva hontīti
dasseti. pubbabhāsīti bhāsanto ca paṭhamataraṁ bhāsati, tañca kho kālayuttaṁ
pamāṇayuttaṁ atthasannissitameva bhāsati, na niratthakakathaṁ.
na tasmiṁ gāme vāti yattha kira bhagavā paṭivasati, tattha mahesakkhā
devatā ārakkhaṁ gaṇhanti, tā 2- nissāya manussānaṁ upaddavo na hoti,
paṁsupisācādayoeva hi manusse viheṭhenti, te tāsaṁ ānubhāvena dūraṁ apakkamanti.
apica bhagavato mettābalenapi na amanussā manusse viheṭhenti.
saṁghītiādīsu:- anusāsitabbo, sayaṁ vā uppādito saṁgho assa
atthīti saṁghī, tādiso vassa gaṇo atthīti gaṇī. purimapadasseva vevacanametaṁ.
ācārasikkhāpanavasena gaṇassācariyoti gaṇācariyo. puthutitthakarānanti bahunnaṁ
titthakarānaṁ. yathā vā tathā vāti yena vā tena vā. acelakādimattakenāpi
kāraṇena. samudāgacchatīti samantato upagacchati abhivaḍḍhati.

footnote: 1 abhi. saṅ. 34/1350/302 2 chaßēéa., sī., i. taṁ

page number: 259

atithino te hontīti te amhākaṁ āgantukā navakā, pāhunakā
hontīti attho. pariyāpuṇāmīti jānāmi. aparimāṇavaṇṇoti tathārūpeneva
sabbaññunāpi appameyyavaṇṇo "pageva mādisenā"ti dasseti. vuttampi cetaṁ:-
"buddhopi buddhassa bhaṇeyya vaṇṇaṁ,
kappampi ce aññamabhāsamāno.
khīyetha kappo ciradīghamantare,
vaṇṇo na khīyetha tathāgatassā"ti. 1-
[305] imaṁ pana satthu guṇakathaṁ sutvā te brāhmaṇā cintayiṁsu
"yathā soṇadaṇḍo brāhmaṇo samaṇassa gotamassa vaṇṇe bhaṇati, anomaguṇo so
bhavaṁ gotamo, evantassa guṇe jānamānena kho pana ācariyena aticiraṁ adhivāsitaṁ,
handa naṁ anuvattāmā"ti anuvattiṁsu. tasmā evaṁ vutte "te brāhmaṇā"tiādi
vuttaṁ. tattha alamevāti yuttameva. api puṭosenāti puṭosaṁ vuccati pātheyyaṁ, taṁ
gahetvāpi upasaṅkamituṁ yuttamevāti attho. puṭaṁsenātipi pāṭho, tassattho:- puṭo
aṁse assāti puṭaṁso, tena puṭaṁsena. aṁsena hi pātheyyapuṭaṁ vahantenātipi
vuttaṁ hoti.
soṇadaṇḍaparivitakkavaṇṇanā
[306-307] tirovanasaṇḍagatassāti antovanasaṇḍagatassa, vihārabbhantaraṁ
paviṭṭhassāti attho. añjaliṁ paṇāmetvāti ye 2- te ubhayato pakkhikā,
te evaṁ cintayiṁsu "sacepi 3- no micchādiṭṭhikā codessanti `kasmā tumhe samaṇaṁ
gotamaṁ vanditthā'ti. tesaṁ `kiṁ añjalimattakaraṇenapi vandanaṁ nāma hotī'ti vakkhāma.
sace no sammādiṭṭhikā codessanti `kasmā bhagavantaṁ na vanditthā'ti. `kiṁ sīsena
bhūmiyaṁ paharanteneva vandanaṁ hoti, nanu añjalikammaṁpi vandanaṁevā'ti vakkhāmā"ti.
nāmagottanti "bho gotama ahaṁ asukassa putto datto nāma, mitto nāma,
idha āgato"ti vadantā nāmaṁ sāventi nāma. "bho gotama ahaṁ vāseṭṭho
nāma, kaccāno nāma, idhāgato"ti vadantā gottaṁ sāventi nāma. ete kira

footnote: 1 su.vi. 3/80, pa.sū. 3/388 cariyaṭṭha. 11, 456, buddhavaṁsaṭṭha. 214, udānaṭṭha. 426
footnote: 2 chaßēéa. ete. 3 chaßēéa., i. sace.

page number: 260

daliddā jiṇṇā kulaputtā "parisamajjhe nāmagottavasena pākaṭā bhavissāmā"ti
evaṁ akaṁsu. ye pana tuṇhībhūtā nisīdiṁsu, te kerāṭikā ceva andhabālā ca. tattha
kerāṭikā "ekaṁ dve kathāsallāpepi karonto vissāsiko hoti, atha vissāse
sati ekaṁ dve bhikkhā adātuṁ na yuttan"ti tato attānaṁ mocetvā tuṇhī
nisīdanti. andhabālā aññāṇatāyeva avakkhittamattikāpiṇḍo viya yattha katthaci
tuṇhībhūtā nisīdanti.
brāhmaṇapaññattivaṇṇanā
[309] cetasā cetoparivitakkanti bhagavā "ayaṁ brāhmaṇo āgatakālato
paṭṭhāya adhomukho thaddhagatto kiṁ cintayamāno nisinno, kiṁ nukho
cintetī"ti āvajjento 1- attano cetasā tassa cittaṁ aññāsi. tena vuttaṁ
"cetasā cetoparivitakkamaññāyā"ti. vihaññatīti vighātaṁ āpajjati.
[311] anuviloketvā parisanti bhagavatā 2- sakasamaye paṇhāpucchanena
udake niyyamāno 3- ukkhipitvā thale ṭhapito viya samapassaddhakāyacitto 4- hutvā
parisasaṅgaṇhaṇatthaṁpi diṭṭhisañjāneneva "upadhārentu me bhavanto vacanan"ti
vadanto viya anuviloketvā parisaṁ bhagavantaṁ etadavoca. sujaṁ paggaṇhantānanti
yaññayajanatthāya sujaṁ paggaṇhantesu brāhmaṇesu paṭhamo vā dutiyo vāti attho.
sujāya diyyamānaṁ mahāyāgaṁ paṭiggaṇhantānanti porāṇā. iti brāhmaṇo
sakasamayavasena sammadeva pañhaṁ vissajjesi. bhagavā pana visesato uttamabrāhmaṇassa
dassanatthaṁ "imesaṁ panā"ti ādimāha.
[313] etadavocunti sace jātivaṇṇamantasampanno brāhmaṇo na
hoti, atha ko carahi loke brāhmaṇo bhavissati. nāseti no ayaṁ soṇadaṇḍo,
handassa vādaṁ paṭikkhipāmāti cintetvā etadavocuṁ. apavadatīti paṭikkhipati.
anupakkhandatīti anupavisati. idaṁ "sace tvaṁ pasādavasena samaṇaṁ gotamaṁ saraṇaṁ
gantukāmo gaccha, mā brāhmaṇasamayaṁ bhindī"ti adhippāyena āhaṁsu.

footnote: 1 chaßēéa. āvajjanto 2 chaßēéa., i. bhagavato
footnote: 3 chaßēéa. mīyamāno, sī. miyyamāno 4 ka. passaddhakāyacitto

page number: 261

[314] etadavocāti imesu brāhmaṇesu evaṁ ekappahāreneva
viravantesu "ayaṁ kathā pariyosānaṁ na gamissati, handa ne nissadde katvā
soṇadaṇḍeneva saddhiṁ kathemī"ti cintetvā etaṁ "sace kho tumhākan"ti ādikaṁ
vacanamavoca.
[315-316] sahadhammenāti sakāraṇena. 1- samasamoti ṭhapetvā
ekadesasamattaṁ samabhāvena samo, sabbākārena samoti attho. ahamassa mātāpitaro
jānāmīti bhaginiyā puttassa mātāpitaro kiṁ na jānissati, kulakoṭiparidīpanaṁ
sandhāyeva vadati. musāpi bhāseyyāti atthabhañjakaṁ musāvādaṁ katheyya. kiṁ vaṇṇo
karissatīti abbhantare guṇe asati kiṁ karissati, kimassa barāhmaṇabhāvaṁ rakkhituṁ
sakkhissatīti attho. athāpi siyā puna "pakatisīle ṭhitassa brāhmaṇabhāvaṁ sādhetī"ti
evaṁpi sīlameva sādhessati, tasmiṁ hissa asati brāhmaṇabhāvo nāhosīti sammohamattaṁ
vaṇṇādayo. idaṁ pana sutvā te brāhmaṇā "sabhāvaṁ ācariyo āha, akāraṇāva
mayaṁ ujjhāyimhā"ti tuṇhī ahesuṁ.
sīlapaññākathāvaṇṇanā
[317] tato bhagavā "kathite 2- brāhmaṇena pañhe 2- kiṁ panettha
patiṭṭhātuṁ sakkhissati na sakkhissatī"ti tassa vīmaṁsanatthaṁ "imesaṁ pana brāhmaṇā"ti
ādimāha. sīlaparidhotāti sīlaparisuddhā. yattha sīlaṁ tattha paññāti yasmiṁ puggale
sīlaṁ, tattheva paññā, kuto dussīle paññā. paññārahite vā jaḷe eḷamūge
kuto sīlanti. sīlapaññāṇanti sīlañca paññāṇañca sīlapaññāṇaṁ. paññāṇanti
paññāyeva. "evametaṁ brāhmaṇā"ti bhagavā brāhmaṇassa vacanaṁ anujānanto
āha. tattha sīlaparidhotā paññāti catupārisuddhisīlena dhotā. kathaṁ pana sīlena
paññaṁ dhovatīti? yassa puthujjanassa sīlaṁ saṭṭhiasīti vassāni akhaṇḍaṁ hoti, so
maraṇakālepi sabbakilese ghātetvā 3- sīlena paññaṁ dhovitvā arahattaṁ gaṇhāti.
kandarasālapariveṇe mahāsaṭṭhivassatthero viya. there kira maraṇamañce nipajjitvā
balavavedanāya nitthunante tissavasabhamahārājā 4- "theraṁ passissāmī"ti gantvā

footnote: 1 ma. sahakāraṇena. 2-2 chaßēéa., i. kathito brāhmaṇena paṇho
footnote: 3 ma. jhāpetvā 4 chaßēéa. tissamahārājā, i. vasabhamahārājā.

page number: 262

pariveṇadvāre ṭhito taṁ saddaṁ sutvā pucchi "kassa saddo ayan"ti. therassa
nitthunanasaddoti. "pabbajjāya saṭṭhivassena vedanāpariggahamattaṁpi na kataṁ, nadāni
naṁ vandissāmī"ti nivattitvā mahābodhiṁ vandituṁ gato. tato upaṭṭhākadaharo
theraṁ āha "kinno bhante lajjāpetha, saddhopi rājā vippaṭisārī hutvā `na
vandissāmī'ti gato"ti. kasmā āvusoti? tumhākaṁ nitthunanasaddaṁ sutvāti. "tenahi
me okāsaṁ karothā"ti vatvā vedanaṁ vikkhambhitvā arahattaṁ patvā daharassa saññaṁ
adāsi "gacchāvuso, idāni rājānaṁ amhe vandāpehī"ti. daharo gantvā
"idāni kira theraṁ vandathā"ti āha. rājā suṁsumārapatitena 1- theraṁ vandanto
"nāhaṁ ayyassa arahattaṁ vandāmi, puthujjanabhūmiyaṁ pana ṭhatvā rakkhitasīlameva
vandāmī"ti āha, evaṁ sīlena paññaṁ dhovati nāma. yassa pana abbhantare
sīlasaṁvaro natthi, ugghaṭitaññutāya pana catuppadikagāthāpariyosāne paññāya sīlaṁ
dhovitvā saha paṭisambhidāhi arahattaṁ pāpuṇāti. ayaṁ paññāya sīlaṁ dhovati nāma,
seyyathāpi santatimahāmatto.
[318] katamaṁ pana taṁ brāhmaṇāti kasmā āha? bhagavā kira
cintesi "brāhmaṇā brāhmaṇasamaye pañcasīlāni `sīlan'ti paññāpenti,
vedattayauggahaṇapaññaṁ `paññā'ti" 2- paññāpenti. uparivisesaṁ na jānanti,
yannūnāhaṁ brāhmaṇassa uttarivasesabhūtaṁ maggasīlaṁ, phalasīlaṁ, maggapaññaṁ, phalapaññañca
dassetvā arahattakūṭena desanaṁ niṭṭhāpeyyanti. atha naṁ kathetukamyatāya pucchanto
"katamaṁ pana taṁ brāhmaṇa sīlaṁ, katamā sā paññā"ti āha. atha brāhmaṇo "mayā
sakasamayavasena pañho vissajjito. samaṇo pana maṁ gotamo puna nivattitvā
pucchati, idānissāhaṁ cittaṁ paritosetvā vissajjituṁ sakkuṇeyyaṁ vā na vā, sace
na sakkhissaṁ, paṭhamaṁ uppannāpi me lajjā bhijjissati. asakkontassa pana `na
sakkomī'ti vacane doso natthī"ti puna nivattitvā bhagavatoyeva bhāraṁ karonto
"ettakaparamāva mayan"tiādimāha. tattha ettakaparamāti ettakaṁ sīlapaññāṇanti
vacanameva paramaṁ amhākaṁ, te mayaṁ ettakaparamā, ito paraṁ etassa bhāsitassa
atthaṁ na jānāmāti attho.

footnote: 1 chaßēéa. saṁsumārapatitena 2-2 chaßēéa.,i. vedattayauggahaṇapaññā `paññā'ti.

page number: 263

athassa bhagavā sīlapaññāya mūlabhūtassa tathāgatassa uppādato pabhūti
sīlapaññāṇaṁ dassetuṁ "idha brāhmaṇa tathāgato"tiādimāha. tassattho sāmaññaphale
vuttanayeneva veditabbo, ayaṁ pana viseso:- idha tividhaṁpi sīlaṁ "idaṁpissa hoti
sīlasmin"ti evaṁ sīlamicceva niyyātitaṁ, paṭhamajjhānādīni cattāri jhānāni
atthato paññāsampadā. evaṁ paññāvasena pana aniyyātetvā vipassanāpaññāya 1-
padaṭṭhānabhāvamattena dassetvā vipassanāpaññāto paṭṭhāya paññā niyyātitāti.
soṇadaṇḍaupāsakattapaṭivedanākathā
[319-322] svātanāyāti padassa attho "ajjatanāyā"ti ettha
vuttanayeneva veditabbo. tena maṁ sā parisā paribhaveyyāti tena tumhe dūratova
disvā āsanā vuṭṭhitakāraṇena maṁ sā parisā "ayaṁ soṇadaṇḍo pacchimavaye ṭhito
mahallako, gotamo pana daharo yuvā nattāpissa nappahoti, so nāma attano
nattumattabhāvaṁpi appattassa āsanā vuṭṭhātī"ti paribhaveyya. āsanā me taṁ bhavaṁ
gotamo paccuṭṭhānanti mama agāravena avuṭṭhānaṁ nāma natthi, bhoganāsanabhayena
pana na vuṭṭhahissāmi, taṁ tumhehi ceva mayā ca ñātuṁ vaṭṭati. tasmā āsanā me
etaṁ bhavaṁ gotamo paccuṭṭhānaṁ dhāretūti. iminā kira sadiso kuhako dullabho, bhagavati
panassa agāravaṁ nāma natthi, tasmā bhoganāsanabhayena 2- kuhanavasena evaṁ vadati.
parapadesupi eseva nayo. dhammiyā kathāyātiādīsu taṁkhaṇānurūpāya dhammiyā kathāya
diṭṭhadhammikasamparāyikaṁ atthaṁ sandassetvā kusale dhamme samādapetvā gaṇhāpetvā.
tattha naṁ samutte jetvā saussāhaṁ katvā tāya ca saussāhatāya aññehi ca
vijjamānaguṇehi sampahaṁsetvā dhammaratanavassaṁ vassitvā uṭṭhāyāsanā pakkāmi.
brāhmaṇo pana attano kuhakatāya evaṁpi bhagavati dhammavassaṁ vassite
visesaṁ nibbattetuṁ nāsakkhi. kevalamassa āyatiṁ nibbānatthāya, vāsanābhāgiyāya ca
sabbā purimapacchimakathā ahosīti.
iti sumaṅgalavilāsiniyā dīghanikāyaṭṭhakathāya
soṇadaṇḍasuttavaṇṇanā niṭṭhitā.
catutthaṁ.

footnote: 1 ka., sī. vipassanādipaññāyu. 2 chaßēéa. bhoganāsanabhayā.

page number: 264

5. kūṭadantasutta
[323] evamme sutaṁ .pe. magadhesūti kūṭadantasuttaṁ tatrāyamanupubbapadavaṇṇanā:-
magadhesūti magadhā nāma janapadavāsino 1- rājakumārā, tesaṁ nivāso
ekopi janapado ruḷhisaddena "magadhā"ti vuccati, tasmiṁ magadhesu janapade.
ito paraṁ purimasuttadvaye vuttanayameva. ambalaṭṭhikā brahmajāle vuttasadisāva.
kuṭadantoti tassa brāhmaṇassa nāmaṁ. upakkhaṭoti sajjito. vacchatarasatānīti
vacchasatāni. urabbhāti taruṇameṇḍakā vuccanti. ete tāva pāliyaṁ āgatāyeva.
pāliyaṁ pana anāgatānaṁpi anekesaṁ migapakkhīnaṁ sattasattasatāni sampiṇḍitānevāti
veditabbāni. sabbasattasatikayāgaṁ kiresa yajitukāmo hoti. thūṇūpanītānīti bandhitvā
ṭhapanatthāya yūpasaṅkhātaṁ thūṇaṁ upanītāni.
[328] tividhanti ettha vidhā vuccati paṭhanā, tiṭṭhapananti attho.
soḷasaparikkhāranti soḷasaparivāraṁ.
[330] paṭivasantīti yaññānubhavanatthāya paṭivasanti.
mahāvijitarājayaññakathāvaṇṇanā
[336] bhūtapubbanti idaṁ bhagavā paṭhavīgataṁ nidhiṁ uddharitvā purato
rāsiṁ karonto viya bhavapaṭicchannaṁ pubbacaritaṁ 2- dassento āha. mahāvijitoti
so kira sāgarapariyantaṁ mahantaṁ paṭhavīmaṇḍalaṁ vijini, iti mahantaṁ vijitamassāti
"mahāvijito"tveva saṅkhyaṁ agamāsi. aḍḍhoti ādīsu yo koci attano santakena
vibhavena aḍḍho hoti, ayaṁ pana na kevalaṁ aḍḍhoyeva, mahaddhano mahatā
aparimāṇasaṅkhyena dhanena samannāgato. pañcakāmaguṇavasena mahantā oḷārā bhogā
assāti mahābhogo. piṇḍapiṇaḍavasena ceva suvaṇṇamāsakarajatamāsakādivasena ca
jātarūparajatassa pahūtatāya pahūtajātarūparajato, anekakoṭisaṅkhyena jātarūparajatena
samannāgatoti attho. vittīti tuṭṭhi, vittiyā upakaraṇaṁ vittūpakaraṇaṁ,
tuṭṭhikāraṇanti aththo. pahūtaṁ nānāvidhālaṅkārasuvaṇṇarajatabhājanādibhedaṁ
vittūpakaraṇamassāti

footnote: 1 chaßēéa., i. janapadino. 2 chaßēéa. ayaṁ pāṭho na dissati

page number: 265

pahūtavittūpakaraṇo. sattaratanasaṅkhātassa nidahitvā ṭhapitadhanassa,
sabbapubbannāparannasaṅgahitassa dhaññassa ca pahūtatāya pahūtadhanadhañño. athavā idamassa
devasikaṁ paribbayadānagahaṇādivasena pana parivattanadhanadhaññavasena vuttaṁ.
paripuṇṇakosakoṭṭhāgāroti koso vuccati bhaṇḍāgāraṁ, nidahitvā
ṭhapitena dhanena paripuṇṇakoso, dhaññena paripuṇṇakoṭṭhāgāroti attho. athavā
catubbidho koso hatthī assā rathā pattīti. koṭṭhāgāraṁ tividhaṁ dhanakoṭṭhāgāraṁ
dhaññakoṭṭhāgāraṁ vatthakoṭaṭhāgāranti, taṁ sabbaṁpi paripuṇṇamassāti
paripuṇṇakosakoṭṭhāgāro. udapādīti uppajji. ayaṁ kira rājā ekadivasaṁ
ratanavilokanacārikaṁ nāma nikkhanto. so bhaṇḍāgārikaṁ pucchi "tāta idaṁ evaṁ bahudhanaṁ
kena saṁgharitan"ti? tumhākaṁ pitupitāmahādīhi yāva sattamā kulaparivaṭṭāti. idaṁ pana
dhanaṁ saṁgharitvā te kuhiṁ gatāti. sabbeva te deva maraṇavasaṁ gatāti. 1- attano dhanaṁ
aggahetvāva gatāti. 2- deva kiṁ vadetha, dhanaṁ nāmetaṁ pahāya gamanīyameva, no
ādāya gamanīyanti. atha rājā nivattitvā sirīgabbhe nisinno "adhigatā kho
me"ti ādīni cintesi. tena vuttaṁ evaṁ cetaso parivitakko udapādīti.
[337-338] brāhmaṇaṁ āmantetvāti kasmā āmantesi? ayaṁ
kira evaṁ cintesi "dānaṁ dentena nāma ekena paṇḍitena saddhiṁ mantayitvā
dātuṁ vaṭṭati, anāmantetvā katakammaṁ hi pacchānutāpaṁ karotī"ti tasmā āmantesi.
atha brāhmaṇo cintesi "ayaṁ rājā mahādānaṁ dātukāmo, janapade cassa bahū
corā, te avūpasametvā dānaṁ dentassa khīradadhitaṇḍulādike dānasambhāre
āharantānaṁ nippurisāni gehāni corā vilumpissanti, janapado corabhayeneva
ākulo 3- bhavissati, tato rañño dānaṁ na ciraṁ pavattissati, cittampissa ekaggaṁ
na bhavissati, handa naṁ etamatthaṁ saññāpemī"ti. tato tamatthaṁ saññāpento
"bhoto kho rañño"tiādimāha.
tattha sakaṇṭakoti corakaṇṭakehi sakaṇṭko. panthaduhanāti panthaduhā,
panthaghātakāti attho. akiccakārī assāti akattabbakārī adhammacārī bhaveyya.

footnote: 1 chaßēéa. pattāti 2 chaßēéa., i. gatā tātāti 3 chaßēéa. kolāhalo

page number: 266

dassukhīlanti corakhīlaṁ. vadhena vāti māraṇena vā koṭṭanena vā. bandhanenāti
addubandhanādinā. jāniyāti hāniyā, "sataṁ gaṇhatha, sahassaṁ gaṇhathā"ti evaṁ
pavattitadaṇḍenāti attho. garahāyāti pañcasikhamuṇḍakakaraṇaṁ 1- gomayasiñcanaṁ gīvāya
kudaṇḍakabandhanti evamādīni katvā garahapāpanena. pabbājanāyāti raṭṭhato
nīharaṇena. samūhanissāmīti sammā hetunā nayena kāraṇena ūhanissāmi.
hatāvasesakāti matāvasesakā. ussahantīti ussāhaṁ karonti. anuppadetūti dinne
appahonte puna aññaṁpi bījañca bhattañca kasiupakaraṇabhaṇḍañca sabbaṁ detūti
attho. pābhataṁ anuppadetūti sakkhiṁ akatvā paṇṇe anāropetvā mūlacchejjavasena
bhaṇḍamūlaṁ detūti attho. bhaṇḍamūlassa hi pābhatanti nāmaṁ. yathāha:-
"appakena pi medhāvī pābhatena vicakkhaṇo.
samuṭṭhāpeti attānaṁ aṇuṁ aggiṁva sandhaman"ti. 2-
bhattavetananti devasikaṁ bhattañceva māsikādiparibbayañca tassa
tassa kulakammasūrabhāvānurūpena ṭhānantaragāmanigamādidānena saddhiṁ detūti attho.
sakammapasutāti kasivaṇijjādīsu sakesu kammesu uyyuttā byāvaṭā. rāsikoti
dhanadhaññānaṁ rāsiko. khemaṭṭhitāti khemena ṭhitā abhayā. akaṇṭakāti corakaṇṭakarahitā.
mudā modamānāti modā modamānā. ayameva vā pāṭho, aññamaññaṁ
pamuditacittāti adhippāyo. apārutagharāti corānaṁ abhāvena dvārāni asaṁvaritvā
vivaṭadvārāti attho. etadavocāti janapadassa sabbākārena iddhaphītabhāvaṁ ñatvā
etaṁ avoca.
catuparikkhāravaṇṇanā
[339] tenahi bhavaṁ rājāti brāhmaṇo kira cintesi "ayaṁ
rājā mahādānaṁ dātuṁ ativiya ussāhajāto. sace pana attano anuyantā 3-
khattiyādayo anāmantetvā dassati, nāssa te attamanā bhavissanti, yathādāni 4-
te attamanā honti, tathā karissāmī"ti. "tasmā tenahi bhavan"ti ādimāha.

footnote: 1 chaßēéa.,sī.,i...ßēáuṇḍakaraṇaṁ, ma...ßēáuṇḍikakaraṇaṁ 2 khu.jātaka. 27/4/2
footnote: culalakaseṭṭhijātaka. 3 chaßēéa. ānuyante 4 chaßēéa., i. yathā dāne, ma. yathā dānaṁ

page number: 267

tattha negamāti nigamanivāsino. jānapadāti janapadavāsino. āmantayatanti
āmantetu jānāpetu. yaṁ mama assāti yaṁ tumhākaṁ anujānanaṁ mama bhaveyya
dīgharattaṁ hitāya sukhāya. amaccāti piyasahāyakā. pārisajjāti sesā āṇattikārakā.
yajataṁ bhavaṁ rājāti yajatu bhavaṁ. te kira "ayaṁ rājā `ahaṁ issaro'ti pasayha
dānaṁ adatvā amhe āmantesi, aho tena 1- suṭṭhu katanti attamanā evamāhaṁsu,
anāmantite panassa yaññaṭṭhānaṁ dassanāyapi na gaccheyyuṁ. yaññakālo mahārājāti
deyyadhammasmiṁ hi asati mahallakakāle ca evarūpaṁ dānaṁ dātuṁ na sakkā, tvaṁ pana
mahaddhano 2- ceva taruṇo ca, tena 3- te yaññakāloti dassentā vadanti.
anumatipakkhāti anumatiyā pakkhā, anumatidāyakāti attho. parikkhārā bhavantīti
parivārā bhavanti. "ratho sīlaparikkhāro, jhānakkho cakkavīriyo"ti 4- ettha pana
alaṅkāro parikkhāroti vutto.
aṭṭhaparikkhāravaṇṇanā
[340] aṭṭhahaṅgehīti ubhato sujātādīhi aṭṭhahi aṅgehi. yasasāti
āṇāṭhapanasamatthatāya. saddhoti dānassa phalaṁ atthīti saddahati. dāyakoti
dānasūro. na saddhāmattakameva tiṭṭhati, pariccajituṁpi sakkotīti attho. dānapatīti
yaṁ dānaṁ deti, tassa pati hutvā deti, na dāso na sahāyo. yo hi attanā
madhuraṁ bhuñjati, paresaṁ amadhuraṁ deti, so dānasaṅkhātassa, deyyadhammassa dāso
hutvā deti. yo pana yaṁ attanā bhuñjati, tadeva deti, so sahāyo hutvā
deti. yo pana attanā yena kenaci yāpeti, paresaṁ madhuraṁ deti, so pati jeṭṭhako
sāmiko hutvā deti, ayaṁ tādisoti attho.
samaṇabrāhmaṇakapaṇaddhikavaṇibbakayācakānanti ettha samitapāpā
samaṇā. bāhitapāpā brāhmaṇā. kapaṇāti duggatā daliddamanussā. addhikāti
pathāvino. vaṇibbakāti ye "iṭṭhaṁ dinnaṁ, kantaṁ, manāpaṁ, kālena, anavajjaṁ
dinnaṁ, dadaṁ cittaṁ pasādeyya, gacchatu bhavaṁ brahmalokan"tiādinā nayena dānassa
vaṇṇaṁ thomayamānā vicaranti. yācakāti ye "pasatamattaṁ detha, sarāvamattaṁ

footnote: 1 chaßēéa. ahonena 2 chaßēéa. mahādhano 3 chaßēéa. etena 4 chaßēéa. saṁ. mahā. 19/4/5

page number: 268

dethā"tiādīni vatvā yācamānā vicaranti. opānabhūtoti udapānabhūto, sabbesaṁ
sādhāraṇaparibhogo, cātummahāpathe khatapokkharaṇī viya hutvāti attho. sutajātassāti
ettha sutameva sutajātaṁ. atītānāgatapaccuppanne atthe cintetunti ettha
"atīte puññassa katattāyeva me ayaṁ sampattī"ti evaṁ cintento atītamatthaṁ
cintetuṁ paṭibalo nāma hoti. "idāni puññaṁ katvāva anāgate sakkā sampattiṁ
pāpuṇitun"ti cintento anāgatamatthaṁ cintetuṁ paṭibalo nāma hoti. "idaṁ
puññakammaṁ nāma sappurisānaṁ āciṇṇaṁ, mayhañca bhogāpi saṁvijjanti, dāyakacittaṁpi
atthi, handāhaṁ puññāni karomī"ti cintento paccuppannamatthaṁ cintetuṁ paṭibalo
nāma hotīti veditabbo. iti imānīti evaṁ yathāvuttāni etāni. etehi kira
aṭṭhahi aṅgehi samannāgatassa dānaṁ sabbadisāhi mahājano upasaṅkamati.
"ayaṁ dujjāto kittakaṁ kālaṁ dassati, idāneva vippaṭisārī hutvā
upacchindissatī"tievamādīni cintetvā na koci upasaṅkamitabbaṁ maññati. tasmā
etāni aṭṭhaṅgāni parikkhārā bhavantīti vuttāni.
catuparikkhārādivaṇṇanā
[341] sukhaṁ paggaṇhantānanti mahāyāgapaṭiggaṇhaṇaṭṭhāne dānakaṭacchuṁ
paggaṇhantānaṁ. imehi catūhīti etehi sujātatādīhi. etesu hi asati "evaṁ
dujjātassa saṁvidhānena pavattadānaṁ kittakaṁ kālaṁ pavattissatī"tiādīni vatvā
upasaṅkamitāro na honti. garahitabbābhāvato pana upasaṅkamantiyeva. tasmā
imānipi parikkhārā bhavantīti vuttāni.
[342] tisso vidhā desesīti tīṇi ṭhapanāni desesi. so kira
cintesi "dānaṁ dadamānā nāma tiṇṇaṁ ṭhānānaṁ aññatarasmiṁ calanti, handāhaṁ
imaṁ rājānaṁ tesu ṭhānesu paṭhamataraññeva niccalaṁ karomī"ti. tenassa tisso vidhā
desesīti. so bhoto raññoti idaṁ karaṇatthe sāmivacanaṁ. bhotā raññāti vā
pāṭho. vippaṭisāro na karaṇīyoti "bhogānaṁ vigamahetuko pacchānutāpo na
kātabbo, pubbacetanā pana acalā patiṭṭhapetabbā, evaṁ hi dānaṁ mahapphalaṁ

page number: 269

hotī"ti dasseti. itaresupi dvīsu ṭhānesu eseva nayo. muñcanacetanāpi 1- hi
pacchāsamanussaraṇacetanāpi 2- niccalāva kātabbā. tathā akarontassa dānaṁ na
mahapphalaṁ hoti, nāpi uḷāresu bhogesu cittaṁ namati, mahāroruvaṁ upapannassa
seṭṭhigahapatino 3- viya.
[343] dasahākārehīti dasahi kāraṇehi. tassa kira evaṁ ahosi
"sacāyaṁ rājā dussīle disvā `nassati vata me dānaṁ, yassa me evarūpā dussīlā
bhuñjantī'ti sīlavantesupi vippaṭisāraṁ uppādessati, dānaṁ na mahapphalaṁ bhavissati.
vippaṭisāro ca nāma dāyakānaṁ paṭiggāhakatova uppajjati, handassa paṭhamameva taṁ
vippaṭisāraṁ vinodemī"ti. tasmā dasahākārehi uppajjituṁ 4- yuttaṁ
paṭiggāhakesupi vippaṭisāraṁ vinodesīti. tesaṁyeva tenāti tesaṁyeva tena pāpena
aniṭṭho vipāko bhavissati, na aññesanti dasseti. yajataṁ bhavanti detu bhavaṁ.
sajjatanti vissajjatu. antaranti abbhantaraṁ.
[344] soḷasahakārehi cittaṁ sandassesīti idha brāhmaṇo
rañño mahādānaṁ anumodanaṁ nāma āraddho. tattha sandassesīti "idaṁ dānaṁ
dātā evarūpaṁ sampattiṁ labhissatī"ti 5- dassetvā dassetvā kathesi. 6- samādapesīti
tadatthaṁ samādapetvā samādapetvā kathesi. samuttejesīti vippaṭisāravinodanenassa
cittaṁ vodāpesi. sampahaṁsesīti "sundaraṁ te kataṁ mahārāja dānaṁ dadamānenā"ti
thutiṁ katvā kathesi. vattā dhammato natthīti dhammena samena kāraṇena vattā natthi.
[345] na rukkhā chijjiṁsu yūpatthāya, na dabbhā lūyiṁsu parihiṁsatthāyāti 7-
ye yūpanāmake mahāthambhe ussāpetvā "asukarājā asukāmacco
asukabrāhmaṇo evarūpaṁ nāma mahāyāgaṁ yajatī"ti nāmaṁ likhitvā ṭhapenti. yāni ca
dabbhatiṇāni lāyitvā vanamālāsaṅkhepena yaññasālaṁ parikkhipanti, bhūmiyaṁ vā
pattharanti, tepi na rukkhā chijjiṁsu na dabbhā lūyiṁsu. kiṁ pana bhāvo vā
ajādayo vā haññissantīti dasseti. dāsāti antogehajātadāsādayo. pessāti

footnote: 1 chaßēéa. muñcacetanāpi 2 chaßēéa....cetanā ca
footnote: 3 chaßēéa. saṁ. sagā. 15/130-131 4 ka. upacchijjituṁ 5 chaßēéa., sī., i. labhatīti 6 chaßēéa. katheti 7 chaßēéa. barihisatthāyāti

page number: 270

ye pubbameva dhanaṁ gahetvā kammaṁ karonti. kammakarāti ye bhattavetanaṁ gahetvā
karonti. daṇḍatajjitā nāma daṇḍayaṭṭhimuggarādīni gahetvā "kammaṁ karotha
karothā"ti evaṁ tajjitā. bhayatajjitā nāma sace kammaṁ karosi, iccetaṁ 1- kusalaṁ.
no ce karosi, chindissāma vā bandhissāma vā māressāma vāti evaṁ bhayena
tajjitā. ete pana na daṇḍatajjitā, na bhayatajjitā, na assumukhā rodamānā
parikammāni akaṁsu. athakho piyasamudācāreneva samudācariyamānā akaṁsu. na hi tattha
dāsaṁ vā "dāsā"ti pessaṁ vā "pessā"ti kammakaraṁ vā "kammakarā"ti ālapanti.
yathānāmavaseneva 2- pana piyasamudācārena ālapitvā itthīpurisabalavantadubbalānamanurūpa-
meva kammaṁ dassetvā "idañcidañca karothā"ti vadanti. tepi attano
rucivaseneva karonti. tena vuttaṁ "ye icchiṁsu, te akaṁsu. ye na icachiṁsu, na
te akaṁsu. yaṁ icchiṁsu, taṁ akaṁsu. yaṁ na icchiṁsu, na taṁ akaṁsū"ti.
sappitelanavanītadadhimadhuphāṇitena ceva so yañño niṭṭhānamagamāsīti
rājā kira bahinagarassa catūsu dvāresu antonagarassa ca majjheti pañcasu ṭhānesu
mahādānasālāyo kārāpetvā ekekissāya sālāya satasahassaṁ satasahassaṁ katvā
divase divase pañcasatasahassāni vissajjetvā suriyuggamanato paṭṭhāya tassa tassa
kālassa anurūpehi sahatthena suvaṇṇakaṭacchuṁ gahetvā paṇītehi sappitelādisammisseheva
yāgukhajjakabhattabyañjanapānakādīhi mahājanaṁ santappesi. bhājanāni pūretvā
gaṇhitukāmānaṁ tatheva dāpesi. sāyaṇhasamaye pana vatthagandhamālādīhi sampūjesi.
sappiādīnaṁ pana mahācāṭiyo pūrāpetvā 3- "yo yaṁ paribhuñjitukāmo,
so taṁ paribhuñjatū"ti anekasatesu ṭhānesu ṭhapāpesi. taṁ sandhāya vuttaṁ
"sappitelanavanītadadhimadhuphāṇitena ceva so yañño niṭṭhānamagamāsī"ti.
[346] pahūtaṁ sāpateyyaṁ ādāyāti bahuṁ dhanaṁ gahetvā. te kira
cintesuṁ "ayaṁ rājā sappitelādīni janapadato anāharāpetvā attano santakameva
nīharitvā mahādānaṁ deti. amhe hi pana `rājā na kiñci āharāpetī'ti na
yuttaṁ tuṇhībhavituṁ. na hi rañño ghare dhanaṁ akkhayadhammameva, amhesu ca

footnote: 1 chaßēéa.,i. iccetanti pāṭho na dissati 2 ka. yathārucivaseneva 3 ka. pūretvā

page number: 271

adentesu ko añño rañño dasasati, handassa dhanaṁ upasaṁharāma"ti te
gāmabhāgena ca nigamabhāgena ca nagarabhāgena ca sāpateyyaṁ saṁharitvā 1- sakaṭāni
pūretvā rañño upahariṁsu. taṁ sandhāya "pahūtaṁ sāpateyyan"tiādimāha.
[347] puratthimena yaññāvāṭassāti 2- puratthimadisato 3- nagaradvāre
dānasālāya puratthimabhāge. yathā puratthimadisato āgacchantā khattiyānaṁ dānasālāya
yāguṁ pivitvā rañño dānasālāya bhuñjitvā nagaraṁ pavisanti, evarūpe ṭhāne
paṭṭhapesuṁ. dakkhiṇena yaññāvāṭassāti 2- dakkhiṇato nagaradvāre dānasālāya
vuttanayeneva dakkhiṇabhāge paṭṭhapesuṁ 4- pacchimuttaresupi eseva nayo.
[348] aho yañño aho yaññasampadāti brāhmaṇā sappiādīhi
niṭṭhānagamanaṁ sutvā "yaṁ loke madhuraṁ, tadeva samaṇo gotamo katheti, handassa
yaññaṁ pasaṁsāmā"ti tuṭṭhacittā pasaṁsamānā evamāhaṁsu. tuṇhībhūtova nisinno hotīti
upari vattabbamatthaṁ cintayamāno nissaddova nisinno hoti. abhijānāti pana bhavaṁ
gotamoti idaṁ brāhmaṇo parihārena pucchanto āha. itarathā hi "kiṁ pana tvaṁ
bho gotama tadā rājā ahosi udāhu purohito brāhmaṇo"ti evaṁ ujukameva
pucchayamāno agāravo viya hoti.
niccadānānukulayaññavaṇṇanā
[349] atthi pana bho gotamāti idaṁ brāhmaṇo "sakalajambudīpavāsīnaṁ
uṭṭhāya samuṭṭhāya dānaṁ nāma dātuṁ garukaṁ sakalajanapado ca attano kammāni
akaronto nassissati, atthi nu kho amhākaṁpi immahā yaññā añño
yañño appasamārambhataro ceva mahapphalataro cā"ti etamatthaṁ pucchanto āha.
niccadānānīti dhuvadānāni niccabhattāni. anukulayaññānīti "amhākaṁ pitupitāmahādīhi
pavattitānī"ti katvā pacchā duggatapurisehipi 5- vaṁsaparamparāya pavattetabbāni
yāgāni, 6- evarūpāni kira sīlavante uddissa nibaddhadānāni tasmiṁ kule daliddāpi
na upacchindanti.

footnote: 1 sī. saṁgharitvā 2-2 chaßēéa. yaññavāṭassāti 3 chaßēéa. puratthimato
footnote: 4 i. ṭhapesuṁ 5 ma. pacchānugatapurisehipi 6 ka. yāni tāni

page number: 272

tatridaṁ vatthuṁ. anāthapiṇḍikassa kira ghare pañca niccabhattasatāni
dīyiṁsu. dantamayasalākāni pañcasatāni ahesuṁ. atha taṁ kulaṁ anukkamena dāliddiyena
abhibhūtaṁ, ekā tasmiṁ kule dārikā ekasalākato uddhaṁ dātuṁ nāsakkhi. sāpi
pacchā setavāhanarajjaṁ gantvā khalaṁ sodhetvā laddhadhaññena taṁ salākaṁ adāsi.
eko thero rañño ārocesi. rājā taṁ ānetvā aggamahesiṭṭhāne ṭhapesi.
sā tato paṭṭhāya puna pañcapi salākabhattasatāni pavattesi.
daṇḍappahārāti "paṭipāṭiyā tiṭṭhatha tiṭṭhathā"ti "ujukaṁ 1- gantvā
gaṇhatha gaṇhathā"ti ca ādīni vatvā dīyamānā daṇḍappahārāpi galaggāhāpi
dissanti. ayaṁ kho brāhmaṇa hetu .pe. mahānisaṁsatarañcāti ettha yasmā
mahāyaññe viya imasmiṁ salākabhatte na bahūhi veyyāvaccakarehi vā upakaraṇehi vā
attho atthi, tasmā etaṁ appatthataraṁ. 2- yasmā cettha na bahunnaṁ kammacchedavasena
pīḷāsaṅkhāto samārambho atthi, tasmā appasamārambhataraṁ. yasmā cetaṁ saṁghassa yiṭṭhaṁ
pariccattaṁ, tasmā yaññanti vuttaṁ, yasmā pana chaḷaṅgasamannāgatāya dakkhiṇāya
mahāsamudde udakasseva na sukaraṁ puññābhisandassa pamāṇaṁ kātuṁ, idañca tathāvidhaṁ.
tasmā taṁ mahapphalatarañca mahānisaṁsatarañcāti veditabbaṁ.
[350] idaṁ sutvā brāhmaṇo cintesi:- idaṁpi niccabhattaṁ uṭṭhāya
samuṭṭhāya dadato divase divase ekassa kammaṁ nassati, navanavo ussāhova 3-
janetabbo hoti, atthi nu kho itopi añño yañño appatthataro ca
appasamārambhataro cāti. tasmā "atthi pana bho gotamā"tiādimāha. tattha
yasmā salākabhatte kiccapariyosānaṁ natthi, ekena uṭṭhāya samuṭṭhāya aññaṁ kammaṁ
akatvā saṁvidhātabbameva. vihāradāne pana kiccapariyosānaṁ atthi. paṇṇasālaṁ vā
hi kāretuṁ koṭidhanaṁ vissajjetvā mahāvihāraṁ vā kāretuṁ ekavāraṁ dhanapariccāgaṁ
katvā kāritaṁ sattaṭṭhavassānipi vassasataṁpi vassasahassaṁpi gacchatiyeva, kevalaṁ
jiṇṇapatitaṭṭhāne paṭisaṅkharaṇamattameva kātabbaṁ hoti. tasmā idaṁ vihāradānaṁ
salākabhattato appatthatarañca appasamārambhatarañca hoti. yasmā panettha

footnote: 1 chaßēéa. ujuṁ 2 chaßēéa. appaṭṭhataraṁ evamuparipi 3 chaßēéa. ussāho ca

page number: 273

suttantapariyāyena "yāvadeva sītassa paṭighātāyā"ti 1- ādayo navānisaṁsā vuttā,
khandhakapariyāyena:-
"sītaṁ uṇhaṁ paṭihanti, tato vāḷamigāni ca
siriṁsape ca makase sisire cāpi vuṭṭhiyo,
tato vātātapo ghoro sañjāto paṭihaññati.
leṇatthañca sukhatthañca jhāyituṁ ca vipassituṁ
vihāradānaṁ saṁghassa aggaṁ buddhehi vaṇṇitaṁ.
tasmā hi paṇḍito poso sampassaṁ atthamattano
vihāre kāraye ramme vāsayettha bahussute.
tesaṁ annañca pānañca vatthasenāsanāni ca
dadeyya ujubhūtesu vippasannena cetasā.
te tassa dhammaṁ desenti sabbadukkhāpanūdanaṁ
yaṁ so dhammaṁ idhaññāya parinibbātyanāsavo"ti. 2-
sattarasānisaṁsā vuttā. tasmā etaṁ salākabhattato mahapphalatarañca mahānisaṁsatarañcāti
veditabbaṁ. saṁghassa pana pariccattattāva "yañño"ti vuccati.
[351] idaṁpi sutvā brāhmaṇo cintesi "dhanapariccāgaṁ katvā
vihāradānaṁ nāma dukkaraṁ, attano santakā hi kākaṇikāpi 3- parassa duppariccajjā,
handāhaṁ itopi appatthatarañca appasamārambhatarañca yaññaṁ pucchāmī"ti. tato taṁ 4-
pucchanto "atthi pana bho"ti ādimāha.
tattha yasmā sakiṁ pariccattepi vihāre punappunaṁ chādanakhaṇḍaphulla-
paṭisaṅkharaṇādivasena kiccaṁ atthiyeva, saraṇaṁ pana ekabhikkhussa vā santike saṁghassa
vā gaṇassa vā sakiṁ gahitaṁ gahitameva hoti, natthi tattha punappunaṁ kattabbatā,
tasmā taṁ vihāradānato appatthatarañca apapasamārambhatarañca hoti. yasmā ca
saraṇagamanaṁ nāma tiṇṇaṁ ratanānaṁ jīvitapariccāgamayaṁ puñañakammaṁ 5- sabbasampattiṁ 6-

footnote: 1 maßēáū. 12/23/14, aṅ. chakka. 22/329/434 (sayā) 2 vi. cūḷa. 7/295/61
footnote: 3 sī. santakakākaṇikāpi 4 ma. tato paraṁ 5 chaßēéa. puññaṁ 6 chaßēéa. saggasampattiṁ

page number: 274

deti, tasmā mahapphalatarañca mahānisaṁsatarañcāti veditabbaṁ. tiṇṇaṁ pana ratanānaṁ
jīvitapariccāgavasena "yañño"ti vuccati.
[352] idaṁ sutvā brāhmaṇo cintesi "attano jīvitaṁ nāma parassa 1-
pariccajituṁ dukkaraṁ, atthi nu kho itopi appatthataro (ca appasamārambhataro ca 2-)
yaññoti, tato taṁ pucchanto puna "atthi pana bho gotamā"ti ādimāha.
tattha pāṇātipātā veramaṇīti ādīsu veramaṇī nāma virati. sā tividhā hoti
sampattavirati samādānavirati setughātaviratīti. tattha yo sikkhāpadāni aggahetvāpi
kevalaṁ attano jātigottakulappadesādīni 3- anussaritvā "na me idaṁ paṭirūpan"ti
pāṇātipātādīni na karoti, sampattavatthuṁ pariharati, tato ārakā viramati. tassa
sā virati sampattaviratīti veditabbā.
"ajjatagge jīvitahetupi pāṇaṁ na hanāmī"ti vā "pāṇātipātā
viramāmī"ti vā "veramaṇiṁ samādiyāmī"ti vā evaṁ sikkhāpadāni gaṇhantassa pana
virati samādānaviratīti veditabbā.
ariyasāvakānaṁ pana maggasampayuttā virati setughātavirati nāma. tattha
purimā dve viratiyo yaṁ voropanādivasena vītikkamitabbaṁ jīvitindrīyādivatthu, taṁ
ārammaṇaṁ katvā pavattanti, pacchimā nibbānārammaṇāva. ettha ca yo pañca
sikkhāpadāni ekato gaṇhāti, tassa ekasmiṁ bhinne sabbānipi bhinnāni
honti. yo ekekaṁ gaṇhāti, so yaṁ vītikkamati, tadeva bhijjati. setughātaviratiyā
pana bhedo nāma natthi, bhavantarepi hi ariyasāvako jīvitahetupi neva pāṇaṁ
hanati na suraṁ pivati. sacepissa surañca khīrañca missetvā mukhe pakkhipanti,
khīrameva pavisati, na surā. yathā kiṁ? yathā koñcasakuṇānaṁ khīramissake udake
khīrameva pavisati, na udakaṁ. idaṁ yonisiddhanti ceva 4- idaṁ dhammatāsiddhanti ca
veditabbaṁ. yasmā pana saraṇagamane diṭṭhiujukaraṇaṁ nāma bhāriyaṁ sikkhāpadasamādāne
pana viratimattakameva. tasmā etaṁ yathā vā tathā vā gaṇhantassāpi sādhukaṁ
gaṇhantassāpi appatthatarañca appasamārambhatarañca. pañcasīlasadisassa pana dānassa
abhāvato ettha mahapphalatā mahānisaṁsatā ca veditabbā. vuttaṁ hetaṁ:-

footnote: 1 ka. tiṇṇaṁ ratanānaṁ 2 etthantare pāṭho chaßēéa. potthakesu na dissati
footnote: 3 chaßēéa....kulāpadesādīni 4 chaßēéa. ce?

page number: 275

"pañcimāni bhikkhave dānāni mahādānādi aggaññāni rattaññāni
vaṁsaññāni porāṇāni asaṁkiṇṇāni asaṁkiṇṇapubbāni na saṅkiyanti na saṅkiyissanti
appaṭikuṭṭhāni samaṇehi brāhmaṇehi viññūhi. katamāni pañca? idha bhikkhave
ariyasāvako pāṇātipātaṁ pahāya pāṇātipātā paṭivirato hoti. pāṇātipātā
paṭivirato bhikkhave ariyasāvako aparimāṇānaṁ sattānaṁ abhayaṁ deti, averaṁ deti,
abyāpajjaṁ deti aparimāṇānaṁ sattānaṁ abhayaṁ datvā averaṁ datvā abyāpajjaṁ
datvā aparimāṇassa abhayassa averassa abyāpajjhassa bhāgī hoti. idaṁ
bhikkhave paṭhamaṁ dānaṁ mahādānaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ
asaṅkiṇṇapubbaṁ na saṅkiyati na saṅkiyissati appaṭikkuṭṭhaṁ samaṇehi brāhmaṇehi
viññūhi.
puna ca paraṁ bhikkhave ariyasāvako adinnādānaṁ pahāya .pe. kāmesu
micchācāraṁ pahāya .pe. musāvādaṁ pahāya .pe. surāmerayamajjapamādaṭṭhānaṁ
pahāya .pe. imāni kho bhikkhave pañca dānāni mahādānāni aggaññāni
.pe. viññūhīti. 1-
idañca pana sīlapañcakaṁ "attasinehañca jīvitasinehañca pariccajitvā
rakkhissāmī"ti samādinnatāya "yañño"ti vuccati. tattha kiñcāpi pañcasīlato
saraṇagamanameva jeṭṭhakaṁ, idaṁ pana saraṇagamaneyeva patiṭṭhāya rakkhitasīlavasena
mahapphalanti vuttaṁ.
[353] idaṁpi sutvā brāhmaṇo cintesi "pañcasīlaṁ nāma rakkhituṁ
garukaṁ, atthi nukho aññaṁ kiñci īdisameva hutvā ito appatthatarañca
mahapphalatarañcā"ti. tato taṁ pucchanto punapi "atthi pana bho gotamā"tiādimāha.
athassa bhagavā tividhasīlapāripūriyaṁ ṭhitassa paṭhamajjhānādīnaṁ yaññānaṁ appatthataratañca 2-
mahapphalatarañca 2- dassetukāmo buddhuppādato paṭṭhāya desanaṁ ārabhanto "idha
brāhmaṇā"ti ādimāha. tattha yasmā heṭṭhāvuttehi guṇehi samannāgato paṭhamaṁ
jhānaṁ, paṭhamajjhānādīsu ṭhito dutiyādīni nibbattento na kilamati, tasmā tāni

footnote: 1 aṅ. aṭṭhaka. 23/129/250 (sayā), abhi. kathā. 37/1142/369 (sayā)
footnote: 2-2 chaßēéa. appaṭṭhatarañca mahapphalatarañca evamuparipi

page number: 276

appatthāni appasamārambhāni. yasmā panettha paṭhamaṁ jhānaṁ ekaṁ kappaṁ
brahmaloke āyuṁ deti. dutiyaṁ aṭṭha kappe. tatiyaṁ catusaṭṭhi kappe. catutthaṁ
pañcakappasatāni. tadevākāsānañcāyatanādisamāpattivasena bhāvitaṁ vīsati cattālīsaṁ saṭṭhi
caturāsīti ca kappasahassāni āyuṁ deti. tasmā mahapphalatarañca mahānisaṁsatarañca.
nīvaraṇādīnaṁ pana paccanīkadhammānaṁ 1- pariccattattā taṁ "yañño"ti 2- veditabbaṁ.
vipassanāñāṇaṁpi yasmā catutthajjhānapariyosānesu guṇesu patiṭṭhāya
nibbattento na kilamati, tasmā appatthaṁ appasamārambhaṁ, vipassanāsukhasadisassa
pana sukhassa abhāvā mahapphalaṁ. paccanīkakilesapariccāgato yaññoti. manomayiddhipi
yasmā vipassanāñāṇe patiṭṭhāya nibbattento na kilamati, tasmā appatthā
appasamārambhā attano sadisarūpanimmānasamatthatāya mahapphalā, attano
paccanīkakilesapariccāgato yañño. iddhividhañāṇādīnipi yasmā manomayañāṇādīsu
patiṭṭhāya nibbattento na kilamati, tasmā appatthāni appasamārambhāni, attano
attano paccanīkakilesappahānato yañño.
iddhividhaṁ panettha nānāvidhavikubbanadassanasamatthatāya, dibbasotaṁ
devamanussānaṁ saddasavanasamatthatāya, cetopariyañāṇaṁ paresaṁ soḷasavidhacittajānanasamatthatāya,
pubbenivāsānussatiñāṇaṁ icchiticchitaṭṭhānasamanussaraṇasamatthatāya, dibbacakkhu
icchiticchitarūpadassanasamatthatāya, āsavakkhayañāṇaṁ atipaṇītalokuttaramaggasukhanipphādana-
samatthatāya mahapphalanti veditabbaṁ. yasmā pana arahattato visiṭṭhataro añño
yañño nāma natthi, tasmā arahattanikūṭeneva desanaṁ samādapento "ayaṁ kho
brāhmaṇā"ti ādimāha.
kūṭadantaupāsakattapaṭivedanākathāvaṇṇanā
[354-358] evaṁ vutteti evaṁ bhagavatā vutte desanāya
pasīditvā saraṇaṁ gantukāmo kūṭadanto brāhmaṇo etaṁ "abhikkantaṁ bho
gotamā"ti ādikaṁ vacanamavoca. upavāyatūti upagantvā sarīradarathaṁ nibbāpento

footnote: 1 chaßēéa. paccanīkānaṁ dhammānaṁ 2 chaßēéa. yaññanti

page number: 277

tanusītalo vāto vāyatūti. idañca pana vatvā brāhmaṇo purisaṁ pesesi "gaccha
tāta yaññāvāṭaṁ 1- pavisitvā sabbe te pāṇayo bandhanā mocehī"ti. so
"sādhū"ti paṭisuṇitvā tathā katvā āgantvā "muttā bho te pāṇayo"ti
ārocesi. yāva brāhmaṇo taṁ pavattiṁ na suṇi, na tāva bhagavā dhammaṁ desesi.
kasmā? "brāhmaṇassa citte ākulabhāvo atthī"ti sutvā panassa "bahū vata
me pāṇā mocitā"ti cittavāro vippasīdati. bhagavā tassa vippasannamanataṁ
ñatvā dhammadesanaṁ ārabhi. taṁ sandhāya "athakho bhagavā"ti ādi vuttaṁ. puna
"kallacittan"ti ādi anupubbikathānubhāvena vikkhambhitanīvaraṇataṁ sandhāya vuttaṁ.
sesaṁ uttānatthamevāti.
iti sumaṅgalavilāsiniyā dīghanikāyaṭṭhakathāyaṁ
kūṭadantasuttavaṇṇanā niṭaṭhitā.
pañcamaṁ.
-------------
6. mahālisutta
brāhmaṇadūtavatthuvaṇṇanā
[359] evamme sutaṁ .pe. vesāliyanti mahālisuttaṁ. tatrāyaṁ
anupubbapadavaṇṇanā. vesāliyanti punappunaṁ visālabhāvūpagamanato vesālīti laddha-
nāmake nagare. mahāvaneti bahinagare himavantena saddhiṁ ekābaddhaṁ hutvā ṭhitaṁ
sayaṁjātavanaṁ atthi, yaṁ mahantabhāveneva mahāvananti vuccati, tasmiṁ mahāvane.
kūṭāgārasālāyanti tasmiṁ vanasaṇḍe saṁghārāmaṁ patiṭṭhapesuṁ, tattha kaṇṇikaṁ
yojetvā thambhānaṁ upari kūṭāgārasālāsaṅkhepena devavimānasadisaṁ pāsādaṁ akaṁsu, taṁ
upādāya sakalopi saṁghārāmo "kūṭāgārasālā"ti pañyāyittha. bhagavā taṁ vesāliṁ
upanissāya tasmiṁ saṁghārāme viharati. tena vuttaṁ "vesāliyaṁ viharati mahāvane
kūṭāgārasālāyan"ti.

footnote: 1 chaßēéa. yaññavāṭaṁ

page number: 278

kosalakāti kosalaraṭṭhavāsino. māgadhakāti magadharaṭṭhavāsino. karaṇīyenāti
avassaṁ kattabbakammena. yaṁ hi akātuṁpi vaṭṭati, taṁ kiccanti vuccati. yaṁ avassaṁ
kātabbameva, taṁ karaṇīyaṁ nāma.
[360] paṭisallīno bhagavāti nānārammaṇacārato paṭikkamma sallīno
nilīno, ekībhāvaṁ upagamma ekattārammaṇe jhānaratiṁ anubhavatīti attho. tatthevāti
tasmiṁyeva vihāre. ekamantanti tasmā ṭhānā apakkamma tāsu tāsu rukkhacchāyāsu
nisīdiṁsu.
oṭṭhaddhalicchavivatthuvaṇṇanā
[361] oṭṭhaddhoti addhoṭṭhatāya evaṁ laddhanāmo. mahatiyā
licchaviparisāyāti purebhattaṁ buddhappamukhassa bhikkhusaṁghassa dānaṁ datvā bhagavato
santike uposathaṅgāni adhiṭṭhahitvā gandhamālādīni gāhāpetvā ugghosanāya mahatiṁ
licchavirājaparisaṁ sannipātāpetvā tāya nīlapītādivaṇṇavatthābharaṇavilepanapaṭimaṇḍitāya
tāvatiṁsaparisasappaṭibhāgāya mahatiyā licchaviparisāya saddhiṁ upasaṅkami. akālo kho
mahālīti tassa oṭṭhaddhassa mahālīti mūlanāmaṁ, tena mūlanāmamattena naṁ thero
mahālīti ālapati. ekamantaṁ nisīdīti paṭirūpāsu rukkhacchāyāsu tāya licchaviparisāya
saddhiṁ ratanattayassa vaṇṇaṁ kathayanto nisīdi.
[362] sīho samaṇuddesoti āyasmato nāgitassa bhāgineyyo
sattavassakāle pabbajitvā sāsane yuttapayutto "sīho"ti evaṁnāmako sāmaṇero,
so kira taṁ mahāparisaṁ disvā "ayaṁ parisā mahatī sakalaṁ vihāraṁ pūretvā nisinnā,
addhā bhagavā ajja imissā parisāya mahantena ussāhena dhammaṁ desessati, yannūnāhaṁ
upajjhāyassācikkhitvā bhagavato mahāparisāya sannipatitabhāvaṁ ārocāpeyyan"ti
cintetvā yenāyasmā nāgito tenupasaṅkami. bhante kassapāti theraṁ gottena
ālapati. esā janatāti eso janasamūho.
tvaññeva bhagavato ārocehīti sīho kira bhagavato vissāsiko, ayaṁ
hi thero thūlasarīro, tenassa 1- sarīragarutāya uṭṭhānanisajjādīsu ālasiyabhāvo īsakaṁ

footnote: 1 ka. therassa

page number: 279

appahīno viya hoti. athāyaṁ sāmaṇero bhagavato kālena kālaṁ vattaṁ karoti.
tena naṁ thero "tvaṁpi 1- dasabalassa vissāsiko"ti vatvā "gaccha, tvaññeva
ārocehī"ti āha. vihārapacchāyāyanti vihāracchāyāyaṁ, kūṭāgāramahāgehacchāyāya
pharitokāseti attho. sā kira kūṭāgārasālā dakkhiṇuttarato dīghā pācīnamukhā,
tenassā purato mahatī chāyā patthaṭā hoti, sīhopi 2- tattha bhagavato āsanaṁ
paññapesi.
[363] athakho bhagavā dvārantarehi ceva vātapānantarehi ca
nikkhamitvā vidhāvantīhi 3- vippharantīhi chabbaṇṇāhi buddharaṁsīhi saṁsūcitanikkhamano
valāhakantarato puṇṇacando viya kūṭāgārasālato nikkhamitvā paññattapavarabuddhāsane
nisīdi. tena vuttaṁ "athakho bhagavā vihārā nikkhamma vihārapacchāyāya paññatte
āsane nisīdi"ti.
[364] purimāni bhante divasāni purimatarānīti ettha hiyyodivasaṁ
purimaṁ nāma, tato paraṁ purimataraṁ, tato paṭṭhāya pana sabbāni purimāni ceva
purimatarāni ca honti. yadaggeti mūladivasato paṭṭhāya yaṁ divasaṁ aggaṁ parakoṭiṁ
katvā viharāmīti attho, yāva vihāsinti vuttaṁ hoti. idāni tassa parimāṇaṁ
dassento "na ciraṁ tīṇi vassānī"ti āha. athavā, yadaggeti yaṁ divasaṁ aggaṁ
katvā na ciraṁ tīṇi vassāni viharāmīti attho, yaṁ divasaṁ ādiṁ katvā na ciraṁ
vihāsiṁ, tīṇiyeva vassānīti vuttaṁ hoti. ayaṁ kira bhagavato pattacīvaraṁ gaṇhanto tīṇi
saṁvaccharāni bhagavantaṁ upaṭṭhāsi, taṁ sandhāya evaṁ vadati. piyarūpānīti piyajātikāni
sātajātikāni. kāmūpasañhitānīti kāmassādayuttāni. rajanīyānīti rāgajanakāni.
no ca kho dibbāni saddānīti kasmā sunakkhatto tāni na
suṇāti, so kira bhagavantaṁ upasaṅkamitvā dibabacakkhuparikammaṁ yāci, tassa bhagavā
ācikkhi, so yathānusiṭṭhaṁ paṭipanno dibbacakkhuṁ uppādetvā devatānaṁ rūpāni
disvā cintesi "imasmiṁ sarīrasaṇṭhāne saddena madhurena bhavitabbaṁ, kathannukho naṁ
suṇeyyan"ti bhagavantaṁ upasaṅkamitvā dibbasotaparikammaṁ pucchi. ayañca atīte ekaṁ

footnote: 1 ma. tvaṁ pana 2 ma. sīho ca, chaßēéa., i. sīho 3 chaßēéa., i. vidhāvantāhi

page number: 280

sīlavantaṁ bhikkhuṁ kaṇṇasaṅkhaliyaṁ 1- paharitvā badhiramakāsi. tasmā parikammaṁ karontopi
abhabbo dibbasotādhigamassa. 2- tenassa bhagavā parikammaṁ na kathesi. so ettāvatā
bhagavati āghātaṁ bandhitvā cintesi "addhā samaṇassa gotamassa evaṁ hoti
`ahaṁpi khattiyo, ayaṁpi khattiyo, sacassa ñāṇaṁ vaḍḍhissati, ayaṁpi sabbaññū
bhavissatī'ti usūyāya mayhaṁ na kathesī"ti. so anukkamena gihibhāvaṁ patvā tamatthaṁ
mahālilicchavino kathento evamāha.
ekaṁsabhāvitasamādhivaṇṇanā
[366-371] ekaṁsabhāvitoti ekaṁsāya ekakoṭṭhāsāya bhāvito,
dibbānaṁ vā rūpānaṁ dassanatthāya, dibbānaṁ vā saddānaṁ savanatthāya bhāvitoti
attho. tiriyanti anudisāya. ubhayaṁsabhāvitoti ubhayaṁsāya ubhayakoṭṭhāsāya bhāvitoti
attho. ayaṁ kho mahāli hetūti ayaṁ dibbānaṁyeva rūpānaṁ dassanāya ekaṁsabhāvito
samādhi hetu.
[372] imamatthaṁ sutvā so licchavī cintesi "idaṁ dibbasotena
saddasuṇanaṁ 3- imasmiṁ sāsane uttamatthabhūtaṁ maññe, imassa nūna atthāya ete
bhikkhū paññāsampi saṭṭhipi vassāni apaṇṇakaṁ brahmacariyaṁ caranti, yannūnāhaṁ
dasabalaṁ etamatthaṁ puccheyyan"ti. tato tamatthaṁ pucchanto "etāsaṁ nūna bhanbhe"ti
ādimāha. samādhibhāvanānanti ettha samādhiyeva samādhibhāvanā, ubhayaṁsabhāvitānaṁ
samādhīnanti attho. atha yasmā sāsanato bāhirā etā samādhibhāvanā, na
ajjhattikā. tasmā tā paṭikkhipitvā yadatthaṁ bhikkhū brahmacariyaṁ caranti, te
dassento bhagavā "na kho mahālī"ti ādimāha.
catuariyaphalavaṇṇanā
[373] tiṇṇaṁ saṁyojanānanti sakkāyadiṭṭhiādīnaṁ tiṇṇaṁ bandhanānaṁ.
tāni hi vaṭṭadukkhamaye 4- rathe satte saṁyojenti, tasmā saṁyojanānīti vuccanti.

footnote: 1 chaßēéa., i. kaṇṇasakkhaliyaṁ 2 chaßēéa., i. dibbasotādhigamāya
footnote: 3 ka. saddaṁ suṇāti 4 chaßēéa. vaṭṭadukkhabhaye

page number: 281

sotāpanno hotīti maggasotaṁ āpanno hoti. avinipātadhammoti catūsu apāyesu
apatanadhammo. niyatoti dhammaniyāmena niyato. sambodhiparāyanoti uparimaggattayasaṅkhātā
sambodhi paraṁ ayanaṁ assa, anena vā pattabbāti sambodhiparāyano.
tanuttāti pariyuṭṭhānamandatāya ca kadāci karahaci uppattiyā ca
tanubhāvā. orambhāgiyānanti heṭṭhābhāgiyānaṁ, yehi baddho uparisuddhāvāsabhūmiyaṁ
nibbattituṁ na sakkoti. opapātikoti sesayonipaṭikkhepavacanametaṁ. tattha parinibbāyīti
tasmiṁ uparibhaveyeva parinibbānadhammo. anāvattidhammoti tato brahmalokā puna
paṭisandhivasena anāvattanadhammo.
cetovimuttinti cittavisuddhiṁ, sabbakilesabandhanavimuttassa
arahattaphalacittassetaṁ adhivacanaṁ. paññāvimuttinti etthāpi
sabbakilesabandhanavimuttā arahattaphalapaññāva paññāvimuttīti veditabbā. diṭṭheva
dhammeti imasmiṁyeva attabhāve. sayanti sāmaṁ. abhiññāti abhijānitvā.
sacchikatvāti paccakkhaṁ katvā. athavā, abhiññā sacchikatvāti abhiññāya abhivisiṭṭhena
ñāṇena sacchikaritvātipi attho. upasampajjāti patvā paṭilabhitvā.
ariyāṭṭhaṅgikamaggavaṇṇanā
[374-375] idaṁ sutvā licchavirājā 1- cintesi "ayaṁ varadhammo 2-
na sakuṇena viya uppatitvā nāpi godhāya viya urena gantvā sakkā paṭivijjhituṁ,
addhā pana imaṁ paṭivijjhantassa pubbabhāgapaṭipadāya bhavitabbaṁ, pucchāmi tāva
nan"ti. tato bhagavantaṁ pucchanto "atthi pana bhante"ti ādimāha. aṭṭhaṅgikoti
pañcaṅgikaṁ turiyaṁ viya, aṭṭhaṅgiko gāmo viya ca aṭṭhaṅgamattoyeva hutvā
aṭṭhaṅgiko, na aṅgato añño maggo nāma atthi. tenevāha "seyyathīdaṁ?
"sammādiṭṭhi .pe. sammāsamādhī"ti. tattha sammādassanalakkhaṇā sammādiṭṭhi.
sammāabhiniropanalakkhaṇo sammāsaṅkappo. sammāpariggahaṇalakkhaṇā sammāvācā.
sammāsamuṭṭhāpanalakkhaṇo sammākammanto. sammāvodāpanalakkhaṇo sammāājīvo.

footnote: 1 sī. licchavi 2 chaßēéa., i. pana dhammo

page number: 282

sammāpaggahaṇalakkhaṇo sammāvāyāmo. sammāupaṭṭhānalakkhaṇā sammāsati.
sammāsamādhānalakkhaṇo sammāsamādhi. etesu ekekassa tīṇi tīṇi kiccāni
honti. seyyathīdaṁ, sammādiṭṭhi tāva aññehipi attano paccanīkakilesehi saddhiṁ
micchādiṭṭhiṁ pajahati, nirodhaṁ ārammaṇaṁ karoti, sampayuttadhamme ca vipassati
tappaṭicchādakamohavidhamanavasena asammohato. sammāsaṅkappādayopi tatheva
micchāsaṅkappādīni pajahanti, nirodhaṁ ca ārammaṇaṁ karonti, visesato panettha
sammāsaṅkappo sahajātadhamme abhiniropeti. sammāvācā sammā pariggaṇhati.
sammākammanto sammā samuṭṭhāpeti sammāājīvo sammā vodāpeti. sammāvāyāmo
sammā paggaṇhāti. sammāsati sammā upaṭṭhāpeti. sammāsamādhi sammā padahati.
api cesā sammādiṭṭhi nāma pubbabhāge nānākhaṇā nānārammaṇā
hoti, maggakkhaṇe ekakkhaṇā ekārammaṇā. kiccato pana "dukkhe ñāṇan"ti 1-
ādīni cattāri nāmāni labhati. sammāsaṅkappādayopi pubbabhāge nānākhaṇā
nānārammaṇā honti, maggakkhaṇe ekakkhaṇā ekārammaṇā. tesu sammāsaṅkappo
kiccato nekkhammasaṅkappo"tiādīni tīṇi nāmāni labhati. sammāvācādayo tisso
viratiyopi honti, cetanādayopi, maggakkhaṇe pana viratiyeva. sammāvāyāmo
sammāsatīti idaṁpi dvayaṁ kiccato sammappadhānasatipaṭṭhānavasena cattāri nāmāni
labhati. sammāsamādhi pana pubbabhāgepi maggakkhaṇepi sammāsamādhiyeva.
iti imesu aṭṭhasu dhammesu bhagavatā nibbānādhigamāya paṭipannassa
yogino bahūpakārattā 2- paṭhamaṁ sammādiṭṭhi desitā. ayaṁ hi "paññā
paññāpajjoto paññāsatthan"ti 3- ca vuttā. tasmā etāya pubbabhāge
vipassanāñāṇasaṅkhātāya sammādiṭṭhiyā avijjandhakāraṁ vidhamitvā kilesacore ghātento
khemena yogāvacaro nibbānaṁ pāpuṇāti. tena vuttaṁ "nibbānādhigamāya paṭipannassa
yogino bahūpakārattā paṭhamaṁ sammādiṭṭhi desitā"ti.
sammāsaṅkappo pana tassā bahūpakāro, tasmā tadanantaraṁ vutto.
yathā hi heraññiko hatthena parivattetvā parivattetvā cakkhunā kahāpaṇaṁ

footnote: 1 abhi vibhaṅga. 35/487/283 2 sī., i. bahukārattā 3 abhi. saṁ. 34/20/24

page number: 283

olokento "ayaṁ chekoti ayaṁ kūṭo"ti jānāti. evaṁ yogāvacaropi pubbabhāge
vitakkena vitakketvā vitakketvā vipassanāpaññāya olokayamāno "ime dhammā
kāmāvacarā ime dhammā rūpāvacarādayo"ti pajānāti. yathā vā pana purisena
koṭiyaṁ gahetvā parivattetvā parivattetvā dinnaṁ mahārukkhaṁ tacchako vāsiyā
tacchetvā kamme upaneti, evaṁ vitakkena vitakketvā vitakketavā dinne dhamme
yogāvacaro paññāya "ime kāmāvacarā, ime rūpāvacarā"ti ādinā nayena
paricchinditvā kamme upaneti. tena vuttaṁ "sammāsaṅkappo pana tassā
bahūpakāro, tasmā tadanantaraṁ vutto"ti. svāyaṁ yathā sammādiṭṭhiyā evaṁ sammā-
vācāyapi upakārako. yathāha `pubbe kho gahapati 1- vitakketvā vicāretvā pacchā
vācaṁ bhindatī"ti 2- tasmā tadanantaraṁ sammāvācā vuttā.
yasmā pana "idañcidañca karissāmāti paṭhamaṁ vācāya saṁvidahitvā
loke kammante payojenti, tasmā vācā kāyakammassa upakārikāti sammāvācāya
anantaraṁ sammākammanto vutto. catubbidhaṁ pana vacīduccaritaṁ tividhañca kāyaduccaritaṁ
pahāya ubhayaṁ sucaritaṁ pūrentasseva yasmā ājīvaṭṭhamakaṁ sīlaṁ pūrati, na itarassa
tasmā tadubhayānantaraṁ sammāājīvo vutto. evaṁ visuddhājīvena pana "parisuddho
me ājīvo"ti ettāvatā ca paritosaṁ katvā 3- suttappamattena viharituṁ na
yuttaṁ, athakho "sabbiriyāpathesu idaṁ viriyaṁ samārabhitabban"ti dassetuṁ tadanantaraṁ
sammāvāyāmo vutto. tato "āraddhaviriyenāpi kāyādīsu catūsu vatthūsu sati
supatiṭṭhitā 4- kātabbā"ti dassanatthaṁ tadanantaraṁ sammāsati desitā yasmā panevaṁ
supatiṭṭhitā 4- sati samādhissūpakārānupakārānaṁ dhammānaṁ gatiyo samannesitvā
pahoti ekattārammaṇe cittaṁ samādhātuṁ, tasmā sammāsatiyā anantaraṁ sammāsamādhi
desitoti veditabbo. etesaṁ dhammānaṁ sacchikiriyāyāti etesaṁ sotāpattiphalādīnaṁ
paccakkhakiriyatthāya.

footnote: 1 chaßēéa. āvuso visākha 2 maßēáū. 12/463,/413,
footnote: 3 chaßēéa. akatvā 4-4 chaßēéa. sūpaṭṭhitā

page number: 284

dvepabbajitavatthuvaṇṇanā
[376-377] ekamidāhanti idaṁ kasmā āraddhaṁ? ayaṁ kira rājā
"rūpaṁ attā"ti evaṁladdhiko, tenassa desanāya cittaṁ nādhimuccati. atha bhagavatā
tassa laddhiyā āvikaraṇatthaṁ ekaṁ kāraṇaṁ āharituṁ idamāraddhaṁ. tatrāyaṁ
saṅkhepattho:- ahaṁ ekaṁ samayaṁ ghositārāme viharāmi, tatra vasantaṁ maṁ te dve
pabbajitā evaṁ pucchiṁsu. athāhaṁ tesaṁ buddhuppādaṁ dassetvā tantidhammaṁ nāma
kathento idamavocaṁ "āvuso saddhāsampanno nāma kulaputto evarūpassa
satthusāsane pabbajito evaṁ tividhaṁ sīlaṁ pūretvā paṭhamajjhānādīni patvā ṭhito
taṁ jīvan'ti ādīni vadeyya, yuttaṁ nu kho etamassā"ti. tato tehi "yuttanti
vutte "ahaṁ kho panetaṁ āvuso evaṁ jānāmi, evaṁ passāmi atha ca panāhaṁ
na vadāmī"ti taṁ vādaṁ paṭikkhipitvā uttariṁ 1- khīṇāsavaṁ dassetvā "imassa evaṁ
vattuṁ na yuttan"ti avocaṁ. te mama vacanaṁ sutvā attamanā ahesunti. evaṁ
vutte sopi attamano ahosi. tenāha "idamavoca bhagavā. attamano oṭṭhaddho
licchavi bhagavato bhāsitaṁ abhinandī"ti.
iti sumaṅgalavilāsiniyā dīghanikāyaṭṭhakathāya
mahālisuttavaṇṇanā niṭṭhitā.
chaṭṭhaṁ.
------------------
7. jāliyasutta
dvepabbajitavatthuvaṇṇanā
[378] evamme sutaṁ .pe. kosambiyanti jāliyasuttaṁ. tatrāya-
manupubbapadavaṇṇanā:- ghositārāmeti ghositena seṭṭhinā kate ārāme.
pubbe kira damiḷaraṭṭhaṁ 2- nāma ahosi. tato kotūhaliko nāma
daliddo chātakabhayena saputtadāro avantīraṭṭhaṁ 3- gacchanto puttaṁ vahituṁ asakkonto

footnote: 1 chaßēéa. uttari 2 chaßēéa. allakapparaṭṭhaṁ, sī. ajitaraṭṭhaṁ, i addillaraṭṭhaṁ
footnote: 3 sī. anantararaṭṭhaṁ

page number: 285

puttaṁ chaḍḍetvā agamāsi, mātā nivattitvā taṁ gahetvā gatā, te ekaṁ
gopālakagāmaṁ pavisiṁsu. gopālakena 1- ca tadā bahupāyāso paṭiyatto hoti, te
tato pāyāsaṁ labhitvā bhuñjiṁsu. atha so puriso balavapāyāsaṁ bhutto jīrāpetuṁ
asakkonto rattibhāge kālaṁ katvā tattheva sunakhiyā kucchismiṁ paṭisandhiṁ gahetvā
kukkuro jāto, so gopālakassa piyo ahosi. gopālako ca paccekabuddhaṁ
upaṭṭhāsi 2- paccekabuddhopi bhattakiccakāle 3- kukkurassa ekekaṁ piṇḍaṁ deti, so
paccekabuddhe sinehaṁ uppādetvā gopālakena saddhiṁ paṇṇasālaṁpi gacchati. so
gopālake asannihite bhattavelāyaṁ sayameva gantvā velārocanatthaṁ paṇṇasāladvāre
bhussati, antarāmaggepi caṇḍamige disvā bhussitvā palāpeti. so paccekabuddhe
mudukena cittena kālaṁ katvā devaloke nibbatti. tatrassa "ghosakadevaputto"
tveva nāmaṁ ahosi.
so devalokato cavitvā kosambiyaṁ ekasmiṁ kulaghere nibbatti. taṁ
aputtako seṭṭhī tassa mātāpitūnaṁ dhanaṁ datvā puttaṁ katvā aggahesi. atha so
attano putte jāte sattakkhattuṁ ghātāpetuṁ upakkami. so puññavantatāya
sattasupi ṭhānesu maraṇaṁ appatvā avasāne ekāya seṭṭhidhītāya veyyattiyena
laddhajīvito. 4- aparabhāge pitu accayena seṭṭhiṭṭhānaṁ patvā ghositaseṭṭhī nāma
jāto. aññepi ca kosambiyaṁ kukkuṭseṭṭhī pāvārikaseṭṭhīti dve seṭṭhino atthi,
iminā saddhiṁ tayo ahesuṁ.
tena ca samayena himavantato pañcasatā tāpasā sarīrasantappanatthaṁ
antarantarā kosambiṁ āgacchanti, 5- tesaṁ ete tayo seṭṭhī attano attano
uyyānesu paṇṇakuṭiyo katvā upaṭṭhānaṁ karonti. athekadivasaṁ te tāpasā
himavantato āgacchantā mahākantāre tasitā kilantā ekaṁ mahantaṁ vaṭarukkhaṁ
patvā 6- tattha adhivaṭṭhāya devatāya santikā saṅgahaṁ paccāsiṁsantā nisīdiṁsu. devatā
sabbālaṅkāravibhūsitaṁ hatthaṁ pasāretvā tesaṁ pānīyapānakādīni 7- datvā kilamathaṁ

footnote: 1 sī. gopālakānaṁ 2 sī. upaṭṭhahati 3 chaßēéa., i....pariyosāne
footnote: 4 chaßēéa. laddhavījiko 5 ka. gacchanti 6 ma. pattā
footnote: 7 sī. pānīyanahānodakāni

page number: 286

paṭivinodesi. ete devatānubhāvena vimhitā pucchiṁsu "kinnukho devate kammaṁ
katvā tayā ayaṁ sampatti laddhā"ti. devatā āha "loke buddho nāma bhagavā
uppanno, so etarahi sāvatthiyaṁ viharati, anāthapiṇḍiko gahapati taṁ upaṭṭhahati.
so uposathadivasesu attano bhatakānaṁ pakatibhattavetanameva datvā uposathaṁ
kārāpesi. athāhaṁ ekadivasaṁ majjhantike 1- pātarāsatthāya āgato kañci bhatakakammaṁ
akarontaṁ disvā `ajja manussā kasmā kammaṁ na karontī'ti pucchiṁ. tassa me
tamatthaṁ ārocesuṁ. athāhaṁ etadavocaṁ `idāni upaḍḍhadivaso gato sakkā nukho
upaḍḍhuposathaṁ kātun'ti? tato seṭṭhissa paṭivedetvā `sakkā kātun'ti āha.
svāhaṁ upaḍḍhadivasaṁ upaḍḍhuposathaṁ samādiyitvā tadaheva kālaṁ katvā imaṁ sampattiṁ
paṭilabhin"ti.
atha te tāpasā "buddho kira uppanno"ti sañjātapītipāmojjā
tatova sāvatthiṁ gantukāmā hutvāpi "bahūpakārā no upaṭṭhākaseṭṭhino tesaṁpi
imamatthaṁ ārocessāmā"ti kosambiṁ gantvā seṭṭhīhi katasakkārabahumānā "tadaheva
mayaṁ gacchāmā"ti āhaṁsu. "kiṁ bhante turitāttha, nanu tumhe pubbe cattāro
pañca māse vasitvā gacchathā"ti ca vuttā 2- taṁ pavattiṁ ārocesuṁ. "tenahi
bhante saheva gacchāmā"ti ca vutte "gacchāma mayaṁ, tumhe saṇikaṁ āgacchathā"ti
sāvatthiṁ gantvā bhagavato santike pabbajitvā arahattaṁ pāpuṇiṁsu. tepi
seṭṭhino pañcasatapañcasatasakaṭaparivārā sāvatthiṁ gantvā dānādīni datvā
kosambiṁ āgamanatthāya bhagavantaṁ yācitvā paccāgamma tayo vihāre kāresuṁ. tesu
kukkuṭaseṭṭhinā kato kukkuṭārāmo nāma, pāvārikaseṭṭhinā kato pāvārikambavanaṁ
nāma, ghositaseṭṭhinā kato ghositārāmo nāma ahosi. taṁ sandhāya vuttaṁ
"kosambiyaṁ viharati ghositārāme"ti.
maṇḍiyoti 3- idaṁ tassa nāmaṁ. jāliyoti idaṁpi itarassa 4- nāmameva.
yasmā panassa upajjhāyo dārumayena pattena piṇḍāya carati, tasmā dārupattikantevāsīti
vuccati. etadavocunti upārambhādhippāyena vādaṁ āropetukāmā

footnote: 1 chaßēéa. majjhanhike 2 chaßēéa., i. vutte 3 chaßēéa. muṇḍiyoti, i maṇḍiso 4 ma. tassa

page number: 287

hutvā etaṁ avocuṁ. iti kira nesaṁ ahosi:- sace samaṇo gotamo "taṁ jīvaṁ taṁ
sarīran"ti vakkhati, athassa mayaṁ etaṁ vādaṁ āropessāma "bho gotama tumhākaṁ
laddhiyā idheva satto bhijjati, tena vo vādo ucchedavādo hotī"ti. sace
pana "aññaṁ jīvaṁ aññaṁ sarīran"ti vakkhati, athasseva 1- vādaṁ āropessāma
"tumhākaṁ vāde rūpaṁ bhijjati, na satto bhijjati. tena vo vāde satto
sassato āpajjatī"ti.
[379-380] atha bhagavā "ime vādāropanatthāya pañhaṁ pucchanti,
mama sāsane pana ime dve ante anupagamma majjhimā paṭipadā atthī"ti na
jānanti, hande nesaṁ pañhaṁ avissajjetvā tassāyeva paṭipadāya āvibhāvatthaṁ
dhammaṁ desemī"ti cintetvā "tenahāvuso"ti ādimāha.
tattha kallaṁ nu kho tassetaṁ vacanāyāti tassetaṁ saddhāpabbajitassa
tividhaṁ sīlaṁ paripūretvā paṭhamajjhānaṁ pattassa yuttaṁ 2- nu kho etaṁ vattunti 2-
attho. taṁ sutvā paribbājakā "puthujjano nāma yasmā nibbicikiccho na hoti,
tasmā kadāci evaṁ vadeyyā"ti maññamānā "kallaṁ tassetaṁ vacanāyā"ti āhaṁsu.
atha ca panāhaṁ na vadāmīti ahaṁ evametaṁ 3- jānāmi, no ca evaṁ vadāmi, atha
kho kasiṇaparikammaṁ katvā bhāventassa paññābalena uppannaṁ mahaggatacittametanti
saññaṁ ṭhapesiṁ. na kallaṁ tassetanti idaṁ te paribbājakā "yasmā khīṇāsavo
vigatasammoho tiṇṇavicikiccho, tasmā na yuttantassetaṁ vattun"ti maññamānā
vadanti. sesamettha 4- uttānatthamevāti.
iti sumaṅgalavilāsiniyā dīghanikāṭṭhakathāya
jāliyasuttavaṇṇanā niṭṭhitā.
sattamaṁ
-----------------

footnote: 1 chaßēéa. athassetaṁ, i. athassa evaṁ 2-2 ka. yuttaṁ nu kho etaṁ vacanāya
footnote: vattuṁ yuttanti, sī....etaṁ vacanāya etaṁ vattuṁ yuttanti
footnote: 3 chaßēéa. etamevaṁ 4 sī. sesaṁ sabbattha

page number: 288

8. mahāsīhanādasutta
acelakassapavatthuvaṇṇanā
[381] evamme sutaṁ .pe. uruññāyanti mahāsīhanādasuttaṁ.
tatrāyaṁ anupubbapadavaṇṇanā:- uruññāyanti uruññāti tassa raṭṭhassapi
nagarassapi etadeva nāmaṁ, bhagavā uruññānagaraṁ upanissāya viharati. kaṇṇakathale 1-
migadāyeti tassa nagarassa avidūre kaṇṇakathalaṁ nāma eko ramaṇīyo bhūmibhāgo
atthi. so migānaṁ abhayatthāya dinnattā "migadāyo"ti vuccati, tasmiṁ kaṇṇakathale
migadāye.
aceloti naggaparibbājako. kassapoti tassa nāmaṁ. tapassinti
tapanissitakaṁ. lūkhājīvanti acelakamuttācārādivasena lūkho ājīvo assāti lūkhājīvī,
taṁ lūkhājīviṁ. upakkosatīti upphaṇḍeti. 2- upavadatīti hīḷeti vambheti. dhammassa
ca anudhammaṁ byākarontīti bhotā gotamena vuttakāraṇassa anukāraṇaṁ kathenti.
sahadhammiko vādānuvādoti parehi vuttakāraṇena sakāraṇo hutvā tumhākaṁ vādo
vā anuvādo vā viññūhi garahitabbaṁ kāraṇaṁ koci appamattakopi kiṁ na
āgacchatīti. idaṁ vuttaṁ hoti "kiṁ sabbākārenapi tava vāde gārayhaṁ kāraṇaṁ
natthī"ti. anabbhakkhātukāmāti na abhūtena vattukāmā.
[382] ekaccaṁ tapassiṁ lūkhājīvinti ādīsu idhekacco
acelakapabbajjāditapanissitattā tapassī "lūkhena jīvitaṁ kappessāmī"ti
tiṇagomayādibhakkhanādīhi nānappakārehi attānaṁ kilameti, appapuññatāya ca sukhena
jīvitavuttimeva na labhati, so tīṇi duccaritāni pūretvā niraye nibbattati.
aparo tādisaṁ tapaṁ nissitopi puññavā hoti, labhati lābhasakkakaraṁ.
so "nadāni mayā sadiso atthī"ti attānaṁ ucce ṭhāne sambhāvetvā "bhiyyoso
mattāya lābhaṁ uppādessāmī"ti anesanāvasena tīṇi duccaritāni pūretvā niraye
nibbattati. ime dve sandhāya paṭhamanayo vutto.

footnote: 1 chaßēéa. kaṇṇakatthale. evamuparipi 2 chaßēéa. upaṇḍeti.

page number: 289

aparo tapanissitakopi lūkhājīvī appapuñño hoti, na labhati sukhena
jīvitavuttiṁ. so "mayhaṁ pubbepi akatapuññatāya sukhajīvikā nuppajjati, handadāni
puññāni karomī"ti tīṇi sucaritāni pūretvā sagge nibbattati.
aparo lūkhājīvī puññavā hoti, labhati sukhena jīvitavuttiṁ. so "mayhaṁ
pubbepi katapuññatāya sukhajīvikā uppajjatī"ti cintetvā anesanaṁ pahāya tīṇi
sucaritāni pūretvā sagge nibbattati. ime dve sandhāya dutiyanayo vutto.
eko pana tapassī appadukkhavihārī hoti bāhirakācārayutto tāpaso
vā channaparibbājako vā, appapuññatāya ca manāpe paccaye na labhati. so
anesanāvasena tīṇi duccaritāni pūretvā attānaṁ sukhetvā niraye nibbattati.
aparo puññavā hoti, so "nadāni mayā sadiso atthī"ti mānaṁ
uppādetvā anesanāvasena lābhasakkāraṁ vā uppādento micchādiṭṭhivasena
"sukho imissā paribbājikāya daharāya mudukāya lomasāya 1- samphasso"ti ādīni
cintetvā kāmesu pātabyataṁ vā āpajjanto tīṇi duccaritāni pūretvā niraye
nibbattati. ime dve sandhāya tatiyanayo vutto.
aparo pana appadukkhavihārī appapuñño hoti, so "ahaṁ pubbepi
akatapuññatāya sukhena jīvitaṁ na labhāmī"ti tīṇi sucaritāni pūretvā sagge
nibbattati.
aparo puññavā hoti, so "pubbevāhaṁ 2- katapuññatāya sukhaṁ labhāmi,
idāni puññāneva karissāmī"ti tīṇi sucaritāni pūretvā sagge nibbattati. ime
dve sandhāya catutthanayo vutto. idaṁ titthiyavasena āgataṁ, sāsanepi pana labbhati.
ekacco hi dhutaṅgasamādānavasena lūkhājīvī hoti, appapuññatāya vā
sakalampi gāmaṁ vicaritvā udarapūraṁ na labhati. so "paccaye uppādessāmī"ti
vejjakammādivasena vā anesanaṁ katvā, arahattaṁ vā paṭijānitvā tīṇi vā
kuhanavatthūni paṭisevitvā niraye nibbattati.

footnote: 1 sī. lomasāya bāhāya 2 chaßēéa. pubbepāhaṁ, sī. pubbepahaṁ

page number: 290

aparo ca tādisova puññavā hoti, so tāya puññasampattiyā mānaṁ
janayitvā uppannalābhaṁ thāvaraṁ kattukāmo anesanāvasena tīṇi duccaritāni pūretvā
niraye nibbattati.
aparo samādinnadhutaṅgo appapuññova hoti, na labhati sukhena
jīvitavuttiṁ. so "pubbevāhaṁ akatapuññatāya kiñci na labhāmi, sace idāni
anesanaṁ karissaṁ, āyatimpi dullabhasukho bhavissāmī"ti tīṇi sucaritāni pūretvā
arahattaṁ pattuṁ asakkonto sagge nibbattati.
aparo puññavā hoti, so "pubbevāhaṁ katapuññatāya etarahi
sukhito, idānipi puññaṁ karissāmī"ti anesanaṁ pahāya tīṇi sucaritāni pūretvā
arahattaṁ pattuṁ asakkonto sagge nibbattati.
[383] āgatiñcāti "asukaṭṭhānato nāma ime āgatā"ti evaṁ
āgatiñca. gatiñcāti idāni gantabbaṭṭhānañca. cutiñcāti tato cavanañca
upapattiñcāti tato cutānaṁ puna upapattiñca. kiṁ sabbantapaṁ garahissāmīti
"kena kāraṇena garahissāmi. garahitabbameva hi mayaṁ garahāma, pasaṁsitabbaṁ pasaṁsāma,
na hi bhaṇḍikaṁ karonto mahārajako viya dhotañca adhotañca ekato karomā"ti
dasseti.
[384] idāni tamatthaṁ pakāsento "santi kassapa eke samaṇabrāhmaṇā"ti
ādimāha. yaṁ te ekaccanti pañcavidhaṁ sīlaṁ, tañhi loke na koci
"na sādhū"ti vadati. puna yaṁ te ekaccanti pañcavidhaṁ veraṁ, taṁ na koci
"sādhū"ti vadati. puna yaṁ te ekaccanti pañcadvāre asaṁvaraṁ, te kira "cakkhu
nāma na nirundhitabbaṁ, cakkhunā manāpaṁ rūpaṁ daṭṭhabban"ti vadanti, esa nayo
sotādīsu. puna yaṁ te ekaccanti pañcadvāre saṁvaraṁ.
evaṁ paresaṁ vādena saha attano vādassa samānāsamānataṁ dassetvā
idāni attano vādena saha paresaṁ vādassa samānāsamānataṁ dassento "yaṁ
mayan"ti ādimāha. tatrāpi pañcasīlādivaseneva attho veditabbo.

page number: 291

samanuyuñjāpanakathāvaṇṇanā
[385] samanuyuñjantanti samanuyuñjantu, ettha ca laddhiṁ pucchanto
samanuyuñjati nāma, kāraṇaṁ pucchanto samanugāhati nāma, ubhayaṁ pucchanto
samanubhāsati nāma. satthārā vā satthāranti satthārā vā saddhiṁ satthāraṁ
upasaṁharitvā "kinte satthā te dhamme sabbaso pahāya pavattati, udāhu samaṇo
gotamo"ti. dutiyapadepi eseva nayo.
idāni tamatthaṁ yojetvā dassento "ye imesaṁ bhavatan"ti ādimāha.
tattha akusalā akusalasaṅkhātāti akusalā ceva "akusalā"ti ca saṅkhātā ñātā,
koṭṭhāsaṁ vā katvā ṭhapitāti attho. esa nayo sabbapadesu. apicettha
sāvajjāti sadosā. na alamariyāti niddosaṭṭhena ariyā bhavituṁ nālaṁ asamatthā.
[386-392] yaṁ viññū samanuyuñjantāti yena viññū amhe ca
aññe ca pucchantā evaṁ vadeyyuṁ, taṁ ṭhānaṁ vijjati, atthi taṁ kāraṇanti attho.
yaṁ vā pana bhonto pare gaṇācariyāti pare pana bhonto gaṇācariyā yaṁ vā
taṁ vā 1- appamattakaṁ pahāya vattantīti attho. amheva tattha yebhuyyena
pasaṁseyyunti idaṁ bhagavā satthārā satthāraṁ samanuyuñjanepi āha, saṁghena saṁghaṁ
samanuyuñjanepi. kasmā? saṁghapasaṁsāyapi satthuyeva pasaṁsāsiddhito. pasīdamānāpi hi
buddhasampattiyā saṁghe, saṁghasampattiyā ca buddhe pasīdanti, tathā hi bhagavato
sarīranippattiṁ 2- disvā dhammadesanaṁ vā sutvā bhavanti vattāro "lābhā vata bho
sāvakānaṁ ye evarūpassa satthu santikāvacarā"ti, evaṁ buddhasampattiyā saṁghe
pasīdanti. bhikkhūnaṁ panācāragocaraṁ abhikkamapaṭikkamādīni ca disvā bhavanti vattāro
"santikāvacarānaṁ vata bho sāvakānaṁ ayañca upasamaguṇo satthu kīvarūpo bhavissatī"ti.
evaṁ saṁghasampattiyā buddhe pasīdanti. iti yā satthu pasaṁsā, sā saṁghassa, yā
saṁghassa pasaṁsā, sā satthūti saṁghapasaṁsāyapi satthuyeva pasaṁsāsiddhito bhagavā dvīsupi
nayesu "amheva tattha yebhuyyena pasaṁseyyun"ti āha. samaṇo gotamo ime
dhamme anavasesaṁ pahāya vattati yaṁ vā pana bhonto pare gaṇācariyāti ādīsupi
panettha 3- ayamadhippāyo:- sampattasamādānasetughātavasena hi tisso viratiyo. tāsu

footnote: 1 ka. yathā vā tathā vā taṁ 2 chaßēéa. sarīrasampattiṁ 3 ma. padesu.

page number: 292

sampattasamādānaviratimattameva aññesaṁ hoti, setughātavirati pana sabbena sabbaṁ
natthi. pañcasu pana tadaṅgavikkhambhanasamucchedapaṭippassaddhinissaraṇappahānesu aṭṭha-
samāpattivasena ceva vipassanāmattavasena ca tadaṅgavikkhambhanappahānamattameva aññesaṁ
hoti. itarāni tīṇi pahānāni sabbena sabbaṁ natthi. tathā hi sīlasaṁvaro
khantisaṁvaro ñāṇasaṁvaro satisaṁvaro viriyasaṁvaroti pañca saṁvarā, tesu pañcasīlamattameva
adhivāsanakhantimattameva ca aññesaṁ hoti, sesaṁ sabbena sabbaṁ natthi. pañca kho
panime uposathuddesā, tesu pañcasīlamattameva aññesaṁ hoti. pāṭimokkhasaṁvarasīlaṁ
sabbena sabbaṁ natthi.
iti akusalappahāne ca kusalasamādāne ca tīsu viratīsu pañcasu
pahānesu pañcasu saṁvaresu pañcasu uddesesu "ahameva ca mayhañca sāvakasaṁgho
loke paññāyati, mayā hi sadiso satthā nāma mayhañca sāvakasaṁghena sadiso
saṁgho nāma natthī"ti bhagavā sīhanādaṁ nadati. 1-
ariyāṭṭhaṅgikamaggavaṇṇanā
[393] evaṁ sīhanādaṁ naditvā tassa sīhanādassa aviparītabhāvāvabodhanatthaṁ
"atthi kassapa maggo"ti ādimāha. tattha maggoti lokututaramaggo.
paṭipadāti pubbabhāgapaṭipadā. kālavādīti ādīni brahmajāle vaṇṇitāni. idāni
taṁ duvidhaṁpi maggañca paṭipadañca ekato katvā desento 2- "ayameva ariyo"ti.
ādimāha. idaṁ pana sutvā acelo cintesi "samaṇo gotamo `mayhaṁyeva maggo
ca paṭipadā ca atthi, aññesaṁ natthī'ti maññati, handassāhaṁ amhākaṁpi maggaṁ
kathemī"ti. tato acelakapaṭipadaṁ kathesi. tenāha "evaṁ vutte acelo kassapo
bhagavantaṁ etadavoca imepi kho .pe. udakorohaṇānuyogamanuyutto viharatī"ti.
tapopakkamakathāvaṇṇanā
[394] tattha tapopakkamāti tapārambhā, tapokammānīti attho.
sāmaññasaṅkhātāti samaṇakammasaṅkhātā brahmaññasaṅkhātāti brāhmaṇakammasaṅkhātā.

footnote: 1 ka. nadi 2 chaßēéa. dassento

page number: 293

acelakoti niccelo, naggoti attho. muttācāroti visaṭṭhācāro, uccārakammādīsu
lokiyakulaputtācārena virahito ṭhitakova uccāraṁ karoti passāvaṁ karoti khādati
bhuñjati ca. hatthāvalekhanoti 1- hatthe piṇḍamhi niṭṭhite jivhāya hatthaṁ avalikhati, 2-
uccāraṁ vā katvā hatthasmiññeva daṇḍakasaññī hutvā hatthena avalikhati. 2-
bhikkhāgahaṇatthaṁ "ehi bhaddante"ti vutto na etīti na ehibhaddantiko. "tenahi
tiṭṭha bhaddante"ti vuttopi na tiṭṭhatīti na tiṭṭhabhaddantiko. tadubhayaṁpi kira
so "etassa vacanaṁ kataṁ bhavissatī"ti na karoti. abhihaṭnti puretaraṁ gahetvā
āhaṭaṁ bhikkhaṁ. uddissa katanti "imaṁ tumhe uddissa katan"ti evaṁ āropitaṁ
bhikkhaṁ. na nimantananti "asukaṁ nāma kulaṁ vā vīthiṁ vā gāmaṁ vā paviseyyāthā"ti
evaṁ nimantitabhikkhaṁpi na sādiyati na gaṇhāti. na kumbhīmukhāti kumbhito uddharitvā
diyyamānaṁ bhikkhaṁ na gaṇhāti. na kaḷopīmukhāti kaḷopīti ukkhali vā pacchi vā,
tatopi na gaṇhāti. kasmā? kumbhīkaḷopiyo maṁ nissāya kaṭacchunā pahāraṁ
labhantīti. na eḷakamantaranti ummāraṁ antaraṁ katvā diyyamānaṁ 3- na gaṇhāti.
kasmā? "ayaṁ maṁ nissāya antarakaraṇaṁ labhatī"ti. daṇḍamusalesupi eseva nayo.
na dvinnanti dvīsu bhuñjamānesu ekasmiṁ uṭṭhāya dente na
gaṇhāti. kasmā? ekassa kavaḷantarāyo hotīti. na gabbhiniyāti ādīsu pana
"gabbhiniyā kucchiyaṁ dārako kilamati, pāyantiyā dārakassa khīrantarāyo hoti,
purisantaragatāya ratiantarāyo hotī"ti na gaṇhāti. saṁkittīsūti saṁkittetvā
katabhattesu, dubbhikkhasamaye kira acelakasāvakā acelakānaṁ atthāya tato tato
taṇḍulādīni samādapetvā bhattaṁ pacanti. ukkaṭṭho acelako tatopi na
paṭiggaṇhāti. na yattha sāti yattha sunakho "piṇḍaṁ labhissāmī"ti upaṭṭhito
hoti, tassa tattha adatvā āhaṭaṁ na gaṇhāti. kasmā? etassa piṇḍantarāyo
hotīti. saṇḍasaṇḍacārinīti samūhasamūhacārinī, sacehi acelakaṁ disvā "imassa bhikkhaṁ
dassāmā"ti mānusakā 4- bhattagehaṁ pavisanti, tesu ca pavisantesu kaḷopīmukhādīsu

footnote: 1 hatthāpalekhano 2 chaßēéa. apalikhati 3 ka. niyyamānaṁ 4 chaßēéa. manussā

page number: 294

nilīnā makkhikā uppatitvā saṇḍasaṇḍā caranti, tato āhaṭaṁ bhikkhaṁ na gaṇhāti.
kasmā? maṁ nissāya makkhikānaṁ gocarantarāyo jātoti.
thusodakanti sabbasassasambhārehi kataṁ sovīrakaṁ. ettha ca surāpānameva
sāvajjaṁ, ayaṁ pana sabbesupi sāvajjasaññī. ekāgārikoti yo ekasmiṁyeva
gehe bhikkhaṁ labhitvā nivattati. ekālopikoti yo ekeneva ālopena yāpeti.
dvāgārikādīsupi eseva nayo. ekissāpi dattiyā ekāya dattiyā. datti 1-
nāma ekā khuddakapāti hoti, yattha aggabhikkhaṁ pakkhipitvā ṭhapenti. ekāhikanti
ekadivasantarikaṁ. aḍḍhamāsikanti aḍḍhamāsantarikaṁ. pariyāyabhattabhojananti
vārabhattabhojanaṁ, ekāhavārena dvīhavārena sattāhavārena aḍḍhamāsavārenāti evaṁ
divasavārena āgatabhattabhojanaṁ.
[395] sākabhakkhoti allasākabhakkho. sāmākabhakkhoti sāmākataṇḍulabhakkho.
nīvārādīsu nīvārā 2- nāma araññe sayañjātavīhijāti. daddulanti cammakārehi
cammaṁ likhitvā chaḍḍitakasaṭaṁ. haṭaṁ vuccati silesopi sevālopi. kaṇanti
kuṇḍakaṁ. ācāmoti bhattaukkhalikāya laggo jhāmaodano, taṁ chaḍḍitaṭṭhānatova
gahetvā khādati, "odanakañjiyanti"pi vadanti. piññākādayo pākaṭāeva.
pavattaphalabhojīti patitaphalabhojī.
[396] sāṇānīti sāṇavākacoḷāni. masāṇānīti missakacoḷāni.
chavadussānīti matasarīrato chaḍḍitavatthāni, erakatiṇādīni vā ganthetvā
katanivāsanāni. paṁsukūlānīti paṭhaviyaṁ chaḍḍitanantakāni. tirīṭānīti rukkhatacavatthāni. 3-
ajinanti ajinamigacammaṁ. ajinakkhipanti tadeva majjhe phālitakaṁ. kusacīranti
kusatiṇāni ganthetvā katacīraṁ. vākacīraphalakacīresupi eseva nayo. kesakambalanti
manussakesehi katakambalaṁ, yaṁ sandhāya vuttaṁ:-
"seyyathāpi bhikkhave yāni kānici tantāvutānaṁ vatthānaṁ, 4- kesakambalo
tesaṁ paṭikkiṭṭho akkhāyati. kesakambalo bhikkhave sīte sīto ca uṇhe uṇho ca
appaggho ca dubbaṇṇo ca duggandho ca dukkhasamphasso cā"ti. 5-

footnote: 1 ma. ekadatti 2 sī. nīvāro 3 sī. tirīṭakarukkhatacavatthāni
footnote: 4 ka. tantāvutāni vatthāni 5 aṁ. tika. 20/138/279

page number: 295

vālakambalanti assavālehi katakambalaṁ. ulūkapakkhikanti ulūkapakkhāni
ganthetvā 1- katanivāsanaṁ. ukkuṭikappadhānamanuyuttoti ukkuṭikaviriyaṁ anuyutto,
gacchantopi ukkuṭikova hutvā uppatitvā uppatitvā gacchati. kaṇṭakapassayikoti
ayakaṇṭake vā pakatikaṇṭake vā bhūmiyaṁ koṭṭetvā tattha cammaṁ attharitvā
ṭhānacaṅkamādīni karoti. seyyanti sayantopi tattheva seyyaṁ kappeti. phalakaseyyanti
rukkhaphalake seyyaṁ. thaṇḍilaseyyanti thaṇḍile ucce bhūmiṭṭhāne seyyaṁ.
ekapassayikoti ekapasseneva sayati. rajojalladharoti sarīraṁ telena makkhetvā
rajuṭṭhānaṭṭhāne tiṭṭhati, athassa sarīre rajojallaṁ laggati, taṁ dhāreti.
yathāsanthatikoti laddhaṁ āsanaṁ akopetvā yadeva labhati, tattheva nisīdanasīlo.
vekaṭikoti vikaṭakhādanasīlo. vikaṭanti gūthaṁ vuccati. apānakoti paṭikkhittasītūdakapāno.
sāyaṁ tatiyamassāti sāyatatiyakaṁ. pāto majjhantike sāyanti divasassa tikkhattuṁ pāpaṁ
pavāhessāmīti udakorohaṇānuyogaṁ anuyutto viharatīti.
tapopakkamaniratthakatāvaṇṇanā
[397] atha bhagavā sīlasampadādīhi vinā tesaṁ tapopakkamānaṁ
niratthakattaṁ dassento "acelako cepi kassapa hotī"ti ādimāha. tattha ārakā cāti 2-
dūreyeva. averanti dosaveravirahitaṁ. abyāpajjanti 3- domanassabyāpajjavirahitaṁ.
[398] dukkaraṁ bho gotamāti idaṁ kassapo "mayaṁ pubbe ettakamattaṁ
sāmaññañca brahmaññañcāti vicarāma, tumhe pana aññaṁyeva sāmaññañca
brahmaññañca vadathā"ti dīpento āha. pakati kho esāti pakati kathā esā.
imāya ca kassapa mattāyāti "kassapa yadi iminā pamāṇena evaṁ parittakena
paṭipattikkamena sāmaññaṁ vā brahmaññaṁ vā dukkaraṁ sudukkaraṁ nāma abhavissa,
tato netaṁ abhavissa kallaṁ vacanāya dukkaraṁ sāmaññaṁ dukkaraṁ brahmaññanti
ayamettha padasambandhena saddhiṁ attho. etena nayena sabbattha padasambandho
veditabbo.

footnote: 1 ka. bandhitvā 2 chaßēéa. ārakā vāti 3 sī. abyāpajjhanti

page number: 296

[399] dujjānoti idaṁpi so iminā "mayaṁ pubbe ettakena
samaṇo vā brāhmaṇo vā hotīti vicarāma, tumhe pana aññathāva vadathā"ti
idaṁ sandhāyāha. athassa bhagavā taṁ pakativādaṁ paṭikkhipitvā sabhāvatova dujjānabhāvaṁ
āvikaronto punapi "pakati kho"ti ādimāha. tatrāpi vuttanayeneva padasambandhaṁ
katvā attho vedibatbo.
sīlacittapaññāsampadāvaṇṇanā
[400-401] katamā pana sā bho gotamāti kasmā pucchati? ayaṁ
kira paṇḍito bhagavato kathentasseva kathaṁ uggahesi, atha attano paṭipattiyā
niratthakataṁ viditvā samaṇo gotamo "tassa `cāyaṁ sīlasampadā cittasampadā
paññāsampadā abhāvitā hoti asacchikatā, athakho so ārakāva sāmaññā'tiādimāha.
handadāni naṁ tā sampattiyo pucchāmī"ti sīlasampadādivijānanatthaṁ pucchati. athassa
bhagavā buddhuppādaṁ dassetvā tantidhammaṁ kathento tā sampattiyo dassetuṁ "idha
kassapā"ti ādimāha. imāya ca kassapa sīlasampadāyāti idaṁ arahattaphalameva
sandhāya vuttaṁ. arahattaphalapariyosānaṁ hi bhagavato sāsanaṁ. tasmā arahattaphalasampayuttāhi
sīlacittapaññāsampadāhi aññā uttaritarā vā paṇītatarā vā sīlādisampadā natthīti āha.
sīhanādakathāvaṇṇanā
[402] evañca pana vatvā idāni anuttaraṁ mahāsīhanādaṁ 1- nadanto "santi
kassapa eke samaṇabrāhṇā"ti ādimāha. tattha ariyanti nirupakkilesaṁ paramavisuddhaṁ.
paramanti uttamaṁ. pañcasīlāni hi ādiṁ katvā yāva pātimokkhasaṁvarasīlā 2-
sīlameva, lokuttaramaggaphalasampayuttaṁ pana paramasīlaṁ nāma. nāhaṁ tatthāti tattha
sīlepi paramasīlepi ahaṁ attano samasamaṁ mama sīlasamena sīlena mayā samaṁ puggalaṁ
na passāmīti attho. ahameva tattha bhiyyoti ahameva tasmiṁ sīle uttamo.

footnote: 1 ka. sīhanādaṁ, sī. buddhasīhanādaṁ. 2 sī. pātimokkhasaṁvarasīlaṁ

page number: 297

katamasminti? 1- yadidaṁ adhisīlanti yaṁ etaṁ uttamaṁ sīlanti attho. iti imaṁ
paṭhamaṁ sīhanādaṁ nadati.
tapojigucchavādāti ye tapojigucchaṁ vadanti. tattha tapatīti tapo,
kilesasantāpakaviriyassetaṁ nāmaṁ, tadeva te kilese jigucchatīti jigucchā. ariyā
paramāti ettha niddosattā ariyā, aṭṭhāarambhavatthuvasenapi uppannā
vipassanāviriyasaṅkhātā tapojigucchā tapojigucchāva, maggaphalasampayuttā paramā nāma.
adhijegucchanti idha jigucchabhāvo jegucchaṁ, uttamaṁ jegucchaṁ adhijegucchaṁ, tasmā
yadidaṁ adhijegucchaṁ, tattha ahameva bhiyyoti evamettha attho daṭṭhabbo. paññādhikārepi
kammassakatāpaññā ca vipassanāpaññā ca paññā nāma, maggaphalasampayuttā paramā
paññā nāma. adhippaññanti ettha liṅgavipallāso veditabbo. ayaṁ panetthattho yā
ayaṁ adhipaññā nāma, ahamevettha 2- bhiyyoti. vimuttādhikāre
tadaṅgavikkhambhanavimuttiyo vimutti nāma, samucchedapaṭippassaddhinissaraṇavimuttiyo
pana paramā vimuttīti veditabbā. idhāpi ca yadidaṁ adhivimuttīti yā ayaṁ
adhivimutti, ahamevettha bhiyyoti attho.
[403] suññāgāreti suññe ghare, ekakova nisīditvāti adhippāyo.
parisāsu cāti aṭṭhasu parisāsu. vuttampi cetaṁ:-
"cattārimāni sāriputta tathāgatassa vesārajjāni, yehi vesārajjehi
samannāgato tathāgato āsabhaṁ ṭhānaṁ paṭijānāti, parisāsu sīhanādaṁ nadatī"ti 3-
suttaṁ vitthāretabbaṁ.
pañhañca naṁ pucchantīti paṇḍitā devamanussā pañhaṁ abhisaṅkharitvā pucchanti.
byākarotīti taṁkhaṇeyeva vissajjeti. 4- cittaṁ ārādhetīti pañhāvijsajjanena
mahājanassa cittaṁ paritosetiyeva. no ca kho sotabbaṁ maññantīti cittaṁ
ārādhetvā kathentassapissa vacanaṁ pare sotabbaṁ na maññantīti evañca vadeyyunti
attho. sotabbañcassa maññantīti devāpi manussāpi mahanteneva ussāhena

footnote: 1 sī. katarasmiṁ 2 chaßēéa. ahameva tattha evamuparipi.
footnote: 3 maßēáū. 12/150/110 4 ka. vissajjesi

page number: 298

sotabbaṁ maññanti. pasīdantīti supasannā kallacittā muducittā honti.
pasannākāraṁ karontīti na muddhappasannāva honti, paṇītāni cīvarādīni
veḷuvanavihārādayo ca mahāvihāre pariccajantā pasannākāraṁ karonti. tathattāyāti
yaṁ so dhammaṁ deseti tathābhāvāya, dhammānudhammapaṭipattipūraṇatthāya paṭipajjantīti
attho. tathattāya ca paṭipajjantīti tathābhāvāya paṭipajjanti, tassa hi bhagavato
dhammaṁ sutvā keci saraṇesu, keci pañcasīlesu patiṭṭhahanti, apare nikkhamitvā
pabbajjanti. paṭipannā ca ārādhentīti tañca pana paṭipadaṁ paṭipannā pūretuṁ
sakkonti, 1- sabbākārena pana pūrenti, paṭipattipūraṇena tassa bhoto gotamassa
cittaṁ ārādhentīti vattabbā.
imasmiṁ panokāse ṭhatvā sīhanādā samodhānetabbā. ekaccaṁ tapassiṁ
niraye nibbattaṁ passāmīti hi bhagavato eko sīhanādo. aparaṁ sagge nibbattaṁ
passāmīti eko. akusaladhammappahāne ahameva seṭṭhoti eko. kusaladhammasamādānepi
ahameva seṭṭhoti eko. akusaladhammappahāne mayhameva sāvakasaṁgho seṭṭhoti
eko. kusaladhammasamādānepi mayhameva sāvakasaṁgho seṭṭhoti eko. sīlena mayhaṁ
sadiso natthīti eko. viriyena mayhaṁ sadiso natthīti eko. paññāya mayhaṁ
sadiso natthīti eko. vimuttiyā mayhaṁ sadiso natthīti eko. sīhanādaṁ nadanto
parisamajjhe nisīditvā nadāmīti eko. visārado hutvā nadāmīti eko. pañhaṁ
maṁ pucchantīti eko. pañhaṁ puṭṭho vissajjemīti eko. vissajjanena parassa
cittaṁ ārādhemīti eko. sutvā sotabbaṁ maññantīti eko. sutvā me pasīdantīti
eko. pasannā pasannākāraṁ karontīti eko. yaṁ paṭipattiṁ desemi, tathattāya
paṭipajjantīti eko. paṭipattiyā 2- ca maṁ ārādhentīti eko. iti purimānaṁ dasannaṁ
ekekassa "parisāsu ca nadatī"ti ādayo dasa dasa parivārā. evante dasa
purimānaṁ dasannaṁ parivāravasena sataṁ purimā ca dasāti dasādhikaṁ 3- sīhanādasataṁ
hoti. ito aññasmiṁ pana sutte ettakā sīhanādā dullabhā, tenidaṁ suttaṁ
mahāsīhanādanti vuccati.

footnote: 1 sī. na pūretuṁ na sakkonti 2 chaßēéa. paṭipannā. 3 sī. dasuttaraṁ.

page number: 299

titthiyaparivāsakathāvaṇṇanā
[404] iti bhagavā "sīhanādaṁ kho samaṇo gotamo nadati, tañca
kho suññāgāre nadatī"ti evaṁ vādānuvādaṁ 1- paṭisedhetvā idāni parisati
naditapubbaṁ puna sīhanādaṁ dassento "ekamidāhan"ti ādimāha.
tattha tatra maṁ aññataro te sabrahmacārīti 2- tatra rājagahe
gijjhakūṭe pabbate viharantaṁ maṁ aññataro tava sabrahmacārī 3- nigrodho nāma
paribbājako. adhijiguccheti viriyena pāpajigucchanādhikāre pañhaṁ pucchi. idaṁ yaṁ taṁ
bhagavā gijjhakūṭe mahāvihāre nisinno udumbarikāya deviyā uyyāne nisinnassa
nigrodhassa ca paribbājakassa sandhānassa ca upāsakassa dibbāya sotadhātuyā
kathāsallāpaṁ sutvā ākāsenāgantvā tesaṁ santike paññatte āsane nisīditvā
nigrodhena adhijegucche puṭṭhapañhaṁ vissajjesi, taṁ sandhāya vuttaṁ. paraṁ viya
mattāyāti paramāya mattāya, atimahanteneva pamāṇenāti attho. ko hi bhanteti
ṭhapetvā andhabālaṁ diṭṭhigatikaṁ añño paṇḍitajātiko "ko nāma bhagavato dhammaṁ
sutvā na attamano assā"ti vadati. labheyyāhanti idaṁ so "ciraṁ vata me
aniyyānikapakkhe yojetvā attā kilamito, `sukkhanadītīre nhāyissāmī'ti
samparivattentena viya thuse koṭṭentena viya na koci attho nipphādito. handāhaṁ
attānaṁ yoge yojessāmī"ti cintento 4- āha.
[405] atha bhagavā yo anena khandhake titthiyaparivāso paññatto,
yaṁ aññatitthiyapubbo sāmaṇerabhūmiyaṁ ṭhito "ahaṁ bhante itthannāmo
aññatitthiyapubbo imasmiṁ dhammavinaye ākaṅkhāmi upasampadaṁ svāhaṁ bhante saṁghaṁ
cattāro māse parivāsaṁ yācāmī"ti 5- ādinā nayena samādiyitvā parivasati, taṁ sandhāya
"yo kho kassapa aññatitthiyapubbo"ti ādimāha.
tattha pabbajjanti vacanasiliṭṭhatāvaseneva vuttaṁ, aparivasitvāyeva hi
pabbajjaṁ labhati. upasampadatthikena pana nātikālena gāmappavesanādīni 6- aṭṭhavattāni

footnote: 1 chaßēéa. vādīnaṁ vādaṁ, sī. vādānaṁ vādaṁ. 2 chaßēéa. tapabrahmacārīti. evamuparipi.
footnote: 3 chaßēéa. tapabrahmacārī 4 chaßēéa. cintetvā 5 vißēáahā. 4/86/102 6 vißēáahā. 4/87/103

page number: 300

pūrentena parivasitabbaṁ. āraddhacittāti aṭṭhavattapūraṇena tuṭṭhacittā, ayamettha
saṅkhepo. vitthārato panesa titthiyaparivāso samantapāsādikāya vinayaṭṭhakathāya
pabbajjākhandhakavaṇṇanāya vuttanayeneva veditabbo. apica metthāti apica me
ettha. puggalavemattatā viditāti puggalanānattaṁ viditaṁ. "ayaṁ puggalo
parivāsāraho, ayaṁ na parivāsāraho"ti idaṁ mayhaṁ pākaṭanti dasseti. tato kassapo
cintesi "aho acchariyaṁ buddhasāsanaṁ, yattha evaṁ ghaṁsitvā koṭṭetvā yuttameva
gaṇhanti, ayuttaṁ chaḍḍentī"ti, tato suṭṭhutaraṁ pabbajjāya sañjātussāho "sace
bhante"ti ādimāha.
atha kho bhagavā tassa tibbacchandataṁ viditvā "na kassapo parivāsaṁ
arahatī"ti aññataraṁ bhikkhuṁ āmantesi "gaccha bhikkhu kassapaṁ nhāpetvā
pabbājetvā ānehī"ti. so tathā katvā taṁ pabbājetvā bhagavato santikaṁ
āgamāsi. bhagavā taṁ gaṇamajjhe nisīditvā upasampādesi tena vuttaṁ "alattha kho
acelo kassapo bhagavato santike pabbajjaṁ, alattha upasampadan"ti.
acirūpasampannoti upasampanno hutvā acirameva. 1- vūpakaṭṭhoti vatthukāmakilesakāmehi
kāyena ceva cittena ca vūpakaṭṭho. appamattoti kammaṭṭhāne satiṁ avijahanto.
ātāpīti kāyikacetasikasaṅkhātena viriyātāpena ātāpī. pahitattoti kāye ca jīvite
ca anapekkhatāya pesitacitto vissaṭṭhāttabhāvo. yassatthāyāti yassa atthāya.
kulaputtāti ācārakulaputtā. sammadevāti hetunāva kāraṇeneva. tadanuttaranti taṁ
anuttaraṁ. brahmacariyapariyosānanti maggabrahmacariyassa pariyosānabhūtaṁ arahattaphalaṁ,
tassa hi atthāya kulaputtā pabbajjanti. diṭaṭheva dhammeti imasmiṁyeva attabhāve.
sayaṁ abhiññā sacchikatvāti attanāyeva paññāya paccakkhaṁ katvā, aparapaccayaṁ
katvāti attho. upasampajja viharatīti pāpuṇitvā sampādetvā vihāsi, evaṁ
viharantopi 2- khīṇā jāti .pe. abbhaññāsīti.
evamassa paccavekkhaṇabhūmiṁ dassetvā arahattanikūṭena desanaṁ niṭṭhāpetuṁ
"aññataro kho panāyasmā kassapo arahataṁ ahosī"ti vuttaṁ. tattha

footnote: 1 chaßēéa. nacirameva 2 chaßēéa. viharanto ca

page number: 301

añañtaroti eko. arahatanti arahantānaṁ, bhagavato sāvakānaṁ arahantānaṁ
abbhantaro ahosīti ayamettha adhippāyo. yaṁ yaṁ pana antarantarā na vuttaṁ, taṁ
taṁ tattha tattha vuttattā pākaṭamevāti.
iti sumaṅgalavilāsiniyā dīghanikāyaṭṭhakathāya
mahāsīhanādasuttavaṇṇanā niṭṭhitā.
aṭṭhamaṁ.
---------------
9. poṭṭhapādasutta
poṭṭhapādaparibbājakavatthuvaṇṇanā
[406] evamme sutaṁ .pe. sāvatthiyanti poṭṭhapādasuttaṁ. tatrāyaṁ
anupubbapadavaṇnā. sāvatthiyaṁ viharati jetavane anāthapiṇḍikassa ārāmeti
sāvatthiṁ upanissāya yo jetassa kumārassa vane anāthapiṇḍikena gahapatinā
ārāmo kārito, tattha viharati. poṭṭhapādo paribbājakoti nāmena poṭṭhapādo
channaparibbājako. so kira gihikāle brāhmaṇamahāsālo kāmesu ādīnavaṁ
disvā cattālīsakoṭiparimāṇaṁ bhogakkhandhaṁ pahāya pabbajitvā titthiyānaṁ gaṇācariyo
jāto. samayaṁ pavadanti etthāti samayappavādakaṁ, 1- tasmiṁ kira ṭhāne
caṅkitārukkhapokkharasātippabhūtayo brāhmaṇā nigaṇṭhācelakaparibbājakādayo ca pabbajitā
sannipatitvā attano attano samayaṁ pavadanti 2- kathenti dīpenti, tasmā so ārāmo
samayappavādakoti vuccati. sveva ca tindukācīrasaṅkhātāya timbarūrukkhapantiyā 3-
parikkhitattā tindukācīro. yasmā panettha paṭhamaṁ ekāva sālā ahosi, pacchā
mahāpuññaṁ paribbājakaṁ nissāya bahū sālā katā, tasmā tamevekaṁ sālaṁ upādāya
laddhanāmavasena ekasālakoti vuccati. mallikāya pana pasenadirañño deviyā
uyyānabhūto so pupphaphalasampanno ārāmoti katvā mallikāyārāmoti saṅkhyaṁ
gato. tasmiṁ samayappavādake tindukācīre ekasālake mallikāyārāme.

footnote: 1 chaßēéa. samayappavādako 2 chaßēéa. vadanti. 3 ka. timbarukkhapantiyā

page number: 302

paṭivasatīti nivāsaphāsutāya vasati. athekadivasaṁ bhagavā paccūsasamaye
sabbaññutañāṇaṁ pattharitvā lokaṁ pariggaṇhanto ñāṇajālassa antogataṁ
paribbājakaṁ disvā "ayaṁ poṭṭhapādo mayhaṁ ñāṇajāle paññāyati, kiṁ nukho
bhavissatī"ti upaparikkhanto addasa "ahaṁ ajja tattha gamissāmi, atha maṁ
poṭṭhapādo nirodhañca nirodhavuṭṭhānañca pucchissati, tassāhaṁ sabbabuddhānaṁ ñāṇena
saṁsanditvā tadubhayaṁ kathessāmi, atha so katipāhaccayena cittaṁ hatthisāriputtaṁ
gahetvā mama santikaṁ āgamissati, tesamahaṁ dhammaṁ desessāmi, desanāvasāne
poṭṭhapādo maṁ saraṇaṁ gamissati, citto hatthisāriputto mama santike pabbajitvā
arahattaṁ pāpuṇissatī"ti. tato pātova sarīrapaṭijagganaṁ katvā surattadupaṭṭaṁ
nivāsetvā vijjulatāsadisaṁ kāyabandhanaṁ bandhitvā yugandharapabbataṁ parikkhipitvā
ṭhitamahāmeghaṁ viya meghavaṇṇaṁ paṁsukūlaṁ ekaṁsavaragataṁ katvā 1- paccagghaṁ selamayapattaṁ
vāmāṁsakūṭe laggetvā sāvatthiyaṁ 2- piṇḍāya pavisissāmīti sīho viya himavantapādā
vihārā nikkhami. imamatthaṁ sandhāya "athakho bhagavā"ti ādi vuttaṁ.
[407] etadahosīti nagadvārasamīpaṁ gantvā attano rucivasena suriyaṁ
oloketvā atippagabhāvameva disvā etaṁ ahosi. yannūnāhanti saṁsayaparidīpano
viya nipāto, buddhānañca saṁsayo nāma natthi, "idaṁ karissāma, idaṁ na karissāma,
imassa dhammaṁ desessāma, imassa dhammaṁ na desessāmā"ti evaṁ parivitakkapubbabhāgo
panesa buddhānaṁ labbhati. tenāha "yannūnāhan"ti, yadi panāhanti attho.
[408] unnādiniyāti uccaṁ nadamānāya, evaṁ nadamānāya cassā
uddhaṁ gamanavasena ucco disāsu patthaṭavasena mahāsaddoti uccāsaddamahāsaddāya, tesaṁ
hi paribbājakānaṁ pātova vuṭṭhāya kattabbaṁ nāma cetiyavattaṁ vā bodhivattaṁ vā
ācariyupajjhāyavattaṁ vā yonisomanasikāro vā natthi. tena te pātova vuṭṭhāya bālātape
nisinnā "imassa hattho sobhaṇo, imassa pādo"ti evaṁ aññamaññassa
hatthapādādīni vā ārabbha itthīpurisadārakadārikādīnaṁ vaṇṇe vā aññaṁ vā
kāmassādabhavassādādivatthuṁ ārabbha kathaṁ samuṭṭhāpetvā anupubbena

footnote: 1 sī. ekaṁsaṁ katvā 2 chaßēéa. sāvatthiṁ

page number: 303

rājakathādianekavidhaṁ tiracchānakathaṁ kathenti. tena vuttaṁ "unnādiniyā
uccāsaddamahāsaddāya anekavihitaṁ tiracchānakathaṁ kathentiyā"ti.
[409] tato poṭṭhapādo paribbājako te paribjake oloketvā
"ime paribbājakā ativiya aññamaññaṁ agāravā, mayañca samaṇassa gotamassa
pātubhāvato paṭṭhāya suriyuggamane khajjopanakūpamā jātā, lābhasakkāropi no
parihīno. sace panimaṁ ṭhānaṁ samaṇo gotamo vā gotamassa sāvako vā gihī
upaṭṭhāko vā tassa āgaccheyya, ativiya lajjanīyaṁ bhavissati, parisadoso kho pana
parisajeṭṭhakasseva upari ārohatī"ti itocito ca vilokento 1- bhagavantaṁ addasa.
tena vuttaṁ "addasā kho poṭṭhapādo paribbājako .pe. tuṇhī ahesun"ti.
tattha saṇṭhapesīti sikkhāpesi, vajjamassā paṭicchādesi. yathā
susaṇṭhitā hoti, tathā naṁ ṭhapesīti. yathā nāma parisamajjhaṁ pavisanto puriso
vajjapaṭicchādanatthaṁ nivāsanaṁ saṇṭhapeti, pārupanaṁ saṇṭhapeti, rajokiṇṇaṭṭhānaṁ
puñchati, evamassā vajjapaṭicchādanatthaṁ "a ppasaddā bhonto"ti sikkhāpento yathā
susaṇṭhitā hoti, tathā naṁ ṭhapesīti attho. appasaddakāmoti appasaddaṁ icchati,
eko nisīdati, eko tiṭṭhati, na gaṇasaṅgaṇikāya yāpeti. upasaṅkamitabbaṁ
maññeyyāti idhāgantabbaṁ maññeyya. kasmā panesa bhagavato upasaṅkamanaṁ
paccāsiṁsatīti 2-? attano vuḍḍhiṁ patthayamāno. paribbājakā kira buddhesu vā
buddhasāvakesu vā attano santikaṁ āgatesu "ajja amhākaṁ santikaṁ samaṇo gotamo
āgato, sāriputto āgato, na kho pana te yassa vā tassa vā santikaṁ
gacchanti, passatha amhākaṁ uttamabhāvan"ti attano upaṭṭhākānaṁ santike attānaṁ
ukkhipanti, ucce ṭhāne ṭhapenti, bhagavatopi upaṭṭhāke gaṇhituṁ vāyamanti. te
kira bhagavato upaṭṭhāke disvā evaṁ vadanti "tumhākaṁ satthā bhavaṁ gotamopi
gotamasāvakopi 3- amhākaṁ santikaṁ āgacchanti, mayaṁ aññamaññaṁ samaggā. tumhe
pana amhe akkhīhipi passituṁ na icchatha, sāmīcikammaṁ na karotha, kiṁ vo amhehi
aparaddhan"ti. athekacce manussā "buddhāpi etesaṁ santikaṁ 4- gacchanti, kiṁ

footnote: 1 sī., ma. olokento. 2 chaßēéa. paccāsīsatīti.
footnote: 3 chaßēéa. gotamasāvakāpi. 4 ka. santike.

page number: 304

amhākan"ti tato paṭṭhāya te disvā nappamajjanti. tuṇahī ahesunti
poṭṭhapādaṁ parivāretvā nissaddā nisīdiṁsu.
[410] svāgataṁ bhanteti suṭṭhu āgamanaṁ bhante bhagavato, bhagavati
hi no āgate ānando hoti, gate sokoti dīpeti. cirassaṁ kho bhanteti
kasmā āha? kiṁ bhagavā pubbepi tattha gatapubboti? na gatapubbo. manussānaṁ
pana "kuhiṁ gacchantā, kuto āgatattha, kiṁ maggamuḷhattha, cirassaṁ āgatatthā"ti
evamādayo piyasamudācārā honti, tasmā evamāha. evañca pana vatvā na
mānatthaddho hutvā nisīdi, uṭṭhāyāsanā 1- bhagavato paccuggamanamakāsi. bhagavantaṁ hi
upagataṁ disvā āsanena animantento vā apacitiṁ akaronto vā dullabho.
kasmā? uccākulīnatāya. ayaṁpi paribbājako attano nīsinnāsanaṁ papphoṭetvā
bhagavantaṁ āsanena nimantento "nisīdatu bhante bhagavā, idamāsanaṁ paññattan"ti
āha. antarākathā vippakatāti nisinnānaṁ vo ādito paṭṭhāya yāva mamāgamanaṁ,
etasmiṁ antare kā nāma kathā vippakatā, mamāgamanapaccayā katamā kathā pariyantaṁ
na gatā? vadatha, yāva naṁ pariyantaṁ netvā desemīti 2- sabbaññuppavāraṇaṁ pavāresi.
abhisaññānirodhakathāvaṇṇanā
[411] atha paribbājako "niratthakathā esā nissārā vaṭṭasannissitā,
na tumhākaṁ purato vattabbataṁ arahatī"ti dīpento "tiṭṭhatesā bhante"ti
ādimāha. tiṭṭhatesā bhante"ti sace bhagavā sotukāmo bhavissati, pacchāpesā
kathā na dullabhā bhavissati amhākaṁ panimāya kathāya attho natthi. bhagavato
panāgamanaṁ labhitvā mayaṁ aññadeva sukāraṇaṁ pucchāmāti dīpeti. tato taṁ pucchanto
"purimāni bhante"ti ādimāha. tattha kotūhalasālāyanti kotūhalasālā nāma
paccekasālā natthi. yattha pana nānātitthiyā samaṇabrahmaṇā nānāvidhaṁ kathaṁ
pavattenti, sā bahūnaṁ "ayaṁ kiṁ vadati, ayaṁ kiṁ vadatī"ti kotūhaluppattiṭṭhānato 3-
kotūhalasālāti vuccati. abhisaññānirodheti ettha abhīti upasaggamattaṁ. saññānirodheti

footnote: 1 sī. uṭṭhāya pana 2 chaßēéa. demīti 3 sī. kotūhalappavattiṭṭhānato

page number: 305

cittanirodhe, khaṇikanirodhe kathā uppannāti attho. idaṁ pana tassā uppattikāraṇaṁ.
yadā kira bhagavā jātakaṁ vā katheti, sikkhāpadaṁ vā paññapeti, tadā sakalajambudīpe
bhagavato kittighoso pattharati, titthiyā taṁ sutvā "bhavaṁ kira gotamo pubbacariyaṁ
kathesi. mayaṁ kiṁ na sakkoma tādisaṁ kiñci kathetun"ti bhagavato paṭibhāgakiriyaṁ
karontā ekaṁ bhavantarasamayaṁ kathenti "bhavaṁ gotamo sikkhāpadaṁ paññapesi, mayaṁ kiṁ
na sakkoma paññapetun"ti attano sāvakānaṁ kiñcideva sikkhāpadaṁ paññapenti.
tadā pana bhagavā aṭṭhavidhaparisamajjhe nisīditvā nirodhakathaṁ kathesi. titthiyā taṁ
sutvā "bhavaṁ kira gotamo nirodhaṁ nāma kathesi, mayampi taṁ kathayissāmā"ti 1-
sannipatitvā kathayiṁsu. tena vuttaṁ "abhisaññānirodhe kathā udapādī"ti.
tatrekacceti tesu ekacce. purimo cettha yvāyaṁ bāhire titthāyatane
pabbajito cittappavattiyaṁ dosaṁ disvā "acittakabhāvo santo"ti samāpattiṁ
bhāvetvā ito cuto pañcakappasatāni asaññībhave ṭhatvā 2- puna idha uppajjati,
tassa saññuppāde ca nirodhe ca hetuṁ apassanto "ahetū apaccayā"ti āha.
dutiyo taṁ nisedhetvā migasiṅgatāpasassa asaññikabhāvaṁ gahetvā
"upetipi apetipī"ti āha. migasiṅgatāpaso kira tattatapo 3- ghoratapo
paramādhitindriyo 4- ahosi. tassa sīlatejena sakkavimānaṁ uṇhamahosi. sakko
devarājā "sakkaṭṭhānaṁ nu kho tāpaso patthetī"ti alambusaṁ nāma devakaññaṁ
"tāpasassa tapaṁ bhinditvā ehī"ti pesesi. sā tattha gatā. tāpaso paṭhamadivase
taṁ disvāva palāyitvā paṇṇasālaṁ pāvisi. dutiyadivase kāmacchandanīvaraṇena laggo 5-
taṁ hattheva 6- aggahesi, so tena dibbaphassena phuṭṭho visaññī hutvā tiṇṇaṁ
saṁvaccharānaṁ accayena saññaṁ paṭilabhati. taṁ disvā 7- so diṭṭhigatiko "tiṇṇaṁ
saṁvaccharānaṁ accayena nirodhā vuṭṭhito"ti maññamāno evamāha.
tatiyo taṁ nisedhetvā āthabbaṇapayogaṁ sandhāya "upakaḍḍhantipi
apakaḍḍhantipī"ti āha. āthabbaṇikā kira āthabbaṇaṁ payojetvā sattaṁ sīsacchinnaṁ

footnote: 1 chaßēéa. kathessāmāti 2 ma. uppajjitvā 3 chaßēéa. attantapo
footnote: 4 chaßēéa., sī., i. parimāritindriyo 5 chaßēéa. bhaggo 6 chaßēéa. hatthe
footnote: 7 chaßēéa. ayaṁ pāṭho na dissati

page number: 306

viya, hatthacchinnaṁ viya, mataṁ vaya ca katvā dassenti. tassa puna pākatikabhāvaṁ
disvā so diṭṭhigatiko "nirodhā vuṭṭhito ayan"ti maññamāno evamāha.
catuttho taṁ nisedhetvā yakkhadāsīnaṁ madaniddaṁ sandhāya "santi hi
bho devatā"tiādimāha. yakkhadāsiyo kira sabbarattiṁ devatūpahāraṁ kurumānā
naccitvā gāyitvā aruṇodaye ekaṁ surāpātiṁ pivitvā parivattitvā supitvā divā
vuṭṭhahanti. taṁ disvā so diṭṭhigatiko "suttakāle nirodhaṁ samāpannā, pabuddhakāle
nirodhā vuṭṭhitā"ti maññamāno evamāha.
ayaṁ pana poṭṭhapādo paribbājako paṇḍitajātiko. tenassa taṁ kathaṁ
sutvā vippaṭisāro uppajji. "imesaṁ kathā eḷamūgakathā viya, cattāro hi nirodhe
ete paññapenti, iminā ca nirodhena nāma ekena bhavitabbaṁ, na bahunā.
tenāpi ekena aññeneva bhavitabbaṁ, so pana aññena ñātuṁ na sakkā
aññatra sabbaññunā. sace bhagavā idha abhavissa, `ayaṁ nirodho ayaṁ na 1-
nirodho'ti dīpasahassaṁ viya ujjāletvā ajjameva 2- pākaṭaṁ akarissā"ti dasabalaññeva
anussari. "tassa mayhaṁ bhante"tiādimāha.
tattha aho nūnāti anussaraṇatthe napātadvayaṁ, tena tassa bhagavantaṁ
anussarantassa etadahosi "aho nūna bhagavā, aho nūna sugato"ti. yo imesanti
yo etesaṁ nirodhadhammānaṁ sukusalo nipuṇo cheko, so bhagavā aho nūna katheyya,
so sugato aho nūna katheyyāti ayametthādhippāyo. pakataññūti ciṇṇavasitāya
pakatiṁ sabhāvaṁ jānātīti pakataññū. kathaṁ nu khoti idaṁ paribbājako "mayaṁ bhagavā
na jānāma, tumhe jānātha, kathetha no"ti āyācanto vadati.
ahetukasaññuppādanirodhakathāvaṇṇanā
[412] atha bhagavā kathento "tatra poṭṭhapādā"tiādimāha. tattha
tatrāti tesu samaṇabrāhmaṇesu. āditova tesaṁ aparaddhanti tesaṁ ādimhiyeva
viraddhaṁ, gharamajjheyeva pakkhalitāti dīpeti. sahetū sappaccayāti ettha hetupi

footnote: 1 chaßēéa. na-saddo na dissati 2 sī. ajja me

page number: 307

paccayopi kāraṇasseva nāmaṁ, sakāraṇāti attho. taṁ pana kāraṇaṁ dassento
"sikkhā ekā"ti āha. tattha sikkhā ekā saññā uppajjantīti sikkhāya
ekaccā saññā jāyantīti attho.
[413] kā ca sikkhāti bhagavāti avocāti katamā ca sā sikkhāti
bhagavā vitthāretukamyatāpucchāvasena avoca. atha yasmā adhisīlasikkhā adhicittasikkhā
adhipaññāsikkhāti tisso sikkhā honti. tasmā tā dassento bhagavā saññāya
sahetukaṁ uppādanirodhaṁ dīpetuṁ buddhuppādato pabhūti tantidhammaṁ ṭhapento "idha
poṭṭhapāda tathāgato loke"tiādimāha. tattha adhisīlasikkhā adhicittasikkhāti
dveeva sikkhā sarūpena āgatā, tatiyā pana "ayaṁ dukkhanirodhagāminīpaṭipadāti kho
poṭṭhapāda mayā ekaṁsiko dhammo desito"ti ettha sammādiṭṭhisammāsaṅkappavasena
pariyāpannattā āgatāti veditabbā. kāmasaññāti pañcakāmaguṇikarāgopi
asamuppannakāmarāgopi, 1- tattha pañcakāmaguṇikarāgo anāgāmimaggena samugghātaṁ
gacchati, asamuppannakāmarāgo pana imasmiṁ ṭhāne vaṭṭati. tasmā tassa yā
purimā kāmasaññāti tassa paṭhamajjhānasamaṅgino yā pubbe uppannapubbāya
kāmasaññāya sadisattā purimā kāmasaññāti vucceyya, sā nirujjhati, anuppannāva
nuppajjatīti attho.
vivekajapītisukhasukhumasaccasaññīyeva tasmiṁ samaye hotīti tasmiṁ
paṭhamajjhānasamaye vivekajapītisukhasaṅkhātā sukhumasaññā saccā hoti, bhūtā hotīti
attho. athavā kāmacchandādioḷārikaṅgappahānavasena sukhumā ca sā bhūtatāya saccā
ca saññāti sukhumasaccasaññā, vivekajehi pītisukhehi sampayuttā sukhumasaccasaññāti
vivekajapītisukhasukhumasaccasaññā, sā assa atthīti vivekajapītisukhasukhumasaccasaññīti
evamettha attho daṭṭhabbo. esa nayo sabbattha.
evaṁpi sikkhāti ettha yasmā paṭhamajjhānaṁ samāpajjanto ca
adhiṭṭhahanto ca vuṭṭhahanto ca sikkhati, tasmā taṁ evaṁ sikkhitabbato sikkhāti
vuccati. tenapi sikkhāsaṅkhātena paṭhamajjhānena evaṁ ekā vivekajapītisukhasukhumasaccasaññā

footnote: 1 chaßēéa....kāmacāropi, evamuparipi

page number: 308

uppajjati. evaṁ ekā kāmasaññā nirujjhatīti attho. ayaṁ sikkhāti bhagavā
avocāti ayaṁ paṭhamajjhānasaṅkhātā ekā sikkhāti bhagavā āha. etenupāyena
sabbattha attho daṭṭhabbo.
[414] yasmā pana aṭṭhamāya samāpattiyā 1- aṅgato sammasanaṁ
buddhānaṁyeva hoti, sāvakesu sāriputtasadisānaṁ natthi, kalāpato sammasanaṁyeva pana
sāvakānaṁ hoti, idañca "saññā saññā"ti evaṁ aṅgato sammasanaṁ uddhaṭaṁ, tasmā
ākiñcaññāyatanaparamaṁyeva saññaṁ dassetvā puna tadeva saññagganti dassetuṁ
"yato kho poṭṭhapāda bhikkhu .pe. saññaggaṁ phusatī"ti āha.
tattha yato kho poṭṭhapāda bhikkhūti yo nāma poṭṭhapāda bhikkhu.
idha sasaññī hotīti idha sāsane sakasaññī hoti, ayameva vā pāṭho, attano
paṭhamajjhānasaññāya saññavā hotīti attho. so tato amutra tato amutrāti
so bhikkhu tato paṭhamajjhānato amutra dutiyajjhāne, tatopi amutra tatiyajjhāneti
evaṁ tāya tāya jhānasaññāya sakasaññī sakasaññī hutvā anupubbena saññaggaṁ phusati.
saññagganti ākiñcaññāyatanaṁ vuccati. kasmā? lokiyānaṁ kiccakārikasamāpattīnaṁ 2-
aggattā. ākiñcaññāyatanasamāpattiyaṁ hi ṭhatvā nevasaññānāsaññāyatanaṁpi nirodhaṁpi
samāpajjanti. iti sā lokiyānaṁ kiccakārikasamāpattīnaṁ 2- aggattā saññagganti
vuccati, taṁ phusati pāpuṇātīti attho.
idāni abhisaññānirodhaṁ dassetuṁ "tassa saññagge ṭhitassā"tiādimāha.
tattha ceteyyaṁ abhisaṅkhareyyanti padadvaye ca jhānaṁ samāpajjanto ceteti nāma,
punappunaṁ kappetīti attho. uparisamāpattiatthāya nikkantiṁ kurumāno abhisaṅkharoti
nāma. imā ca me saññā nirujjheyyunti imā ākiñcaññāyatanasaññā nirujjheyyuṁ.
aññā ca oḷārikāti aññā ca oḷārikā bhavaṅgasaññā uppajjeyyuṁ. so na ceva
ceteti na ca abhisaṅkharotīti ettha kāmañcesa cetentova na ceteti,
abhisaṅkharontova nābhisaṅkharoti. imassa bhikkhuno ākiñcaññāyatanato vuṭṭhāya
nevasaññānāsaññāyatanaṁ samāpajjitvā "ekaṁ dve cittavāre

footnote: 1 chaßēéa.,sī. aṭṭhamasamāpattiyā 2 chaßēéa. kiccakārakasamāpattīnaṁ, sī. kiccakarasamāpattīnaṁ

page number: 309

ßēhassāmī"ti ābhogasamannāhāro natthi, uparinirodhasamāpattitthāyaeva pana
ābhogasamannāhāro atthi, svāyamattho puttagharācikkhaṇena dīpetabbo:-
pitugharamajjhena kira gantvā pacchābhāge puttassa gharaṁ hoti, tato
paṇītaṁ bhojanaṁ ādāya āsanasālaṁ āgataṁ daharaṁ thero "manāpo piṇḍapāto kuto
ābhato"ti pucchi. so "asukassa gharato"ti laddhagharameva ācikkhi. yena panassa
pitugharamajjhena gatopi āgatopi tattha ābhogopi natthi. tattha āsanasālā viya
ākiñcaññāyatanasamāpatti daṭṭhabbā, pitugehaṁ viya nevasaññānāsaññāyatanasamāpatti,
puttagehaṁ viya nirodhasamāpatti, āsanasālāya ṭhatvā pitugharaṁ amanasikaritvā
puttagharācikkhaṇaṁ viya ākiñcaññāyatanato vuṭṭhāya nevasaññānāsaññāyatanaṁ
samāpajjitvā "ekaṁ dve cittavāre ṭhassāmī"ti pitugharaṁ amanasikaritvāva
uparinirodhasamāpattitthāyaeva manasikāro, evamesa cetentova na ceteti,
abhisaṅkharontova nābhisaṅkharoti. tā ceva saññāti tā jhānasaññā nirujjhanti. aññā
cāti aññā ca oḷārikā bhavaṅgasaññā na uppajjanti. so nirodhaṁ phusatīti
so evaṁ paṭipanno bhikkhu saññāvedayitanirodhaṁ phusati vindati paṭilabhati.
anupubbābhisaññānirodhasampajānasamāpattīti 1- ettha abhīti
upasaggamattaṁ, sampajānapadaṁ nirodhapadena antarikaṁ katvā vuttaṁ.
anupaṭipāṭiyā sampajānasaññānirodhasamāpattīti ayaṁ panetthattho. tatrāpi
sampajānasaññānirodhasamāpattīti sampajānantassa ante saññānirodhasamāpatti
sampajānantassa vā paṇḍitassa bhikkhuno saññānirodhasamāpattīti ayaṁ visesattho.
idāni idha ṭhatvā nirodhasamāpattikathā kathetabbā. sā panesā
sabbākārena visuddhimagge paññābhāvanānisaṁsādhikāre kathitā, tasmā tattha
kathitatova gahetabbā.
evaṁ bhagavā poṭṭhapādassa paribbājakassa nirodhakathaṁ kathetvā atha naṁ
tādisāya kathāya aññattha abhāvaṁ paṭijānāpetuṁ "taṁ kiṁ maññasī"tiādimāha.
paribbājakopi "bhagavā ajja tumhākaṁ kathaṁ ṭhapetvā na mayā evarūpā kathā

footnote: 1 chaßēéa....samāpattinti

page number: 310

sutapubbā"ti paṭijānanto "no hetaṁ bhante"ti vatvā puna sakkaccaṁ bhagavato
kathāya uggahitabhāvaṁ dassento "evaṁ kho ahaṁ bhante"tiādimāha. athassa
bhagavā "sūggahitaṁ tayā"ti anujānanto "evaṁ poṭṭhapādā"ti āha.
[415] atha paribbājako "bhagavatā `ākiñcaññāyatanaṁ saññaggan'ti
vuttaṁ, etadeva nukho saññaggaṁ, udāhu avasesasamāpattīsupi saññaggaṁ atthī"ti
cintetvā tamatthaṁ pucchanto "ekaññeva nukho"tiādimāha. bhagavāpi tassa
vissajjesi. tattha puthūpīti bahūnipi. yathā yathā kho poṭṭhapāda nirodhaṁ phusatīti
paṭhavīkasiṇādīsu yena yena kasiṇena, paṭhamajjhānādīnaṁ vā yena yena jhānena. idaṁ
vuttaṁ hoti:- sace hi paṭhavīkasiṇena kāraṇabhūtena 1- paṭhavīkasiṇasamāpattiṁ ekavāraṁ
samāpajjanto purimasaññānirodhaṁ phusati ekaṁ saññaggaṁ, atha dve vāre, tayo
vāre, vārasataṁ, vārasahassaṁ, vārasatasahassaṁ vā samāpajjanto purimasaññānirodhaṁ
phusati, satasahassaṁ saññaggāni. eseva nayo sesakasiṇesu. jhānesupi sace
paṭhamajjhānena kāraṇabhūtena 1- ekavāraṁ purimasaññānirodhaṁ phusati ekaṁ saññaggaṁ. atha
dve vāre, tayo vāre, vārasataṁ, vārasahassaṁ, vārasatasahassaṁ vā samāpajjanto 2-
purimasaññānirodhaṁ phusati, satasahassaṁ saññaggāni. esa nayo sesajhānasamāpattīsupi.
iti ekavāraṁ samāpajjanavasena vā sabbampi sañjānanalakkhaṇena saṅgahetvā vā
ekaṁ saññaggaṁ hoti, aparāparaṁ samāpajjanavasena bahūni.
[416] saññā nukho bhanteti bhante nirodhasamāpajjanakassa bhikkhuno
saññā nukho paṭhamaṁ uppajjatīti pucchati. tassabhagavā "saññā kho poṭṭhapādā"ti
byākāsi. tattha saññāti jhānasaññā. Ñāṇanti vipassanāñāṇaṁ. aparo nayo,
saññāti vipassanā. 3- Ñāṇanti maggañāṇaṁ. aparo nayo, saññāti maggasaññā.
Ñāṇanti phalañāṇaṁ.
tipiṭakamahāsivatthero panāha:- kiṁ ime bhikkhū bhaṇanti, poṭṭhapādo
heṭṭhā bhagavantaṁ nirodhaṁ pucchi. idāni nirodhā vuṭṭhānaṁ pucchanto "bhagavā nirodhā
vuṭṭhahantassa kiṁ paṭhamaṁ arahattaphalasaññā uppajjati, udāhu paccavekkhaṇañāṇan"ti

footnote: 1 chaßēéa. karaṇabhūtena 2 chaßēéa. ayaṁ pāṭho na dissati 3 chaßēéa. vipassanā saññā

page number: 311

vadati. athassa bhagavā yasmā phalasaññā paṭhamaṁ uppajjati, pacchā paccavekkhaṇañāṇaṁ.
tasmā "saññā kho poṭṭhapādā"tiādimāha. tattha saññuppādāti arahatta-
phalasaññāya uppādā, pacchā "idaṁ arahattaphalan"ti evaṁ paccavekkhaṇañāṇuppādo
hoti. idappaccayā kira meti phalasamādhisaññāpaccayā kira mayhaṁ paccavekkhaṇañāṇaṁ
uppannanti.
saññāattakathāvaṇṇanā
[417] idāni paribbājako yathā nāma gāmasūkaro gandhodakena
nhāpetvā gandhehi anulimpitvā mālādāmaṁ pilandhitvā sirisayane āropitopi
sukhaṁ na vindati, vegena gūthaṭṭhānameva gantvā sukhaṁ vindati. evameva bhagavatā
saṇhasukhumatilakkhaṇabbhāhatāya desanāya nhāpitavilittamaṇḍitopi nirodhakathāsirisayanaṁ
āropitopi tattha sukhaṁ avindanto 1- gūthaṭṭhānasadisaṁ attano laddhiṁ gahetvā
tameva pucchanto "saññā nu kho bhante purisassa attā"tiādimāha.
athassānumatiṁ gahetvā byākātukāmo bhagavā "kiṁ pana tvan"tiādimāha. tato
so "arūpī attā"ti evaṁladdhiko samānopi "bhagavā desanāya sukusalo, so me
āditova laddhiṁ mā viddhaṁsetū"ti cintetvā attano laddhiṁ pariharanto "oḷārikaṁ
kho"tiādimāha. athassa bhagavā tattha dosaṁ dassento "oḷāriko ca hi te"tiādimāha.
tattha evaṁ santanti evaṁ sante. bhummatthe hi etaṁ upayogavacanaṁ. evaṁ
santaṁ attānaṁ paccāgacchato teti 2- ayaṁ vā ettha attho. catunnañca
khandhānaṁ ekuppādekanirodhattā kiñcāpi yā saññā uppajjati, sāva nirujjhati.
aparāparaṁ upādāya pana "aññā ca saññā uppajjanti, aññā ca saññā
nirujjhantī"ti vuttaṁ.
[418-420] idāni aññaṁ laddhiṁ dassento "manomayaṁ kho ahaṁ
bhante"tiādīni 3- vatvā tatrāpi dose dinne yathā nāma ummattako yāvassa
saññā nappatiṭṭhāti, tāva aññaṁ gahetvā aññaṁ vissajjeti, saññāpatiṭṭhānakāle
pana vattabbameva vadati, evameva aññaṁ gahetvā aññaṁ vissajjetvā idāni

footnote: 1 chaßēéa. na vindanto 2 chaßēéa. tavāti 3 chaßēéa....ādiṁ

page number: 312

attano laddhiṁyeva vadanto "arūpī kho"tiādimāha. tatrāpi yasmā so saññāya
uppādanirodhaṁ icchati, attānaṁ pana sassataṁ maññati. tasmā tathevassa dosaṁ
dassento bhagavā "evaṁ santampī"tiādimāha. tato paribbājako micchādassanena
abhibhūtattā bhagavatā vuccamānaṁpi taṁ nānattaṁ ajānanto "sakkā panetaṁ bhante
mayā"tiādimāha. athassa bhagavā yasmā so saññāya uppādanirodhaṁ passantopi
saññāmayaṁ attānaṁ niccameva maññati. tasmā "dujjānaṁ kho"tiādimāha.
tatthāyaṁ saṅkhepattho:- tava aññā diṭṭhi, aññā khanti, aññā
ruciyo, 1- aññathāyeva te dassanaṁ pavattaṁ, aññadeva ca te khamati ceva ruccati
ca, aññatra ca te āyogo, aññissāyeva paṭipattiyā, yuttapayuttatā, aññattha
ca te ācariyakaṁ, aññasmiṁ titthāyatane ācariyabhāvo. tena tayā evaṁ
aññadiṭṭhikena aññakhantikena aññarucikena aññatrāayogena aññatrācariyakena dujjānaṁ
etanti. atha paribbājako "saññā vā purisassa attā hotu, añño vā
saññato, taṁ sassatādibhāvamassa pucchissan"ti puna "kiṁ pana bhante"tiādimāha.
tattha lokoti attānaṁ sandhāya vadati. na hetaṁ poṭṭhapāda
atthasañhitanti poṭṭhapāda etaṁ diṭṭhigataṁ na idhalokaparalokātthanissitaṁ, na
attatthaparatthanissitaṁ. na dhammasañhitanti na navalokuttaradhammanissitaṁ. na
ādibrahmacariyakanti sikkhattayasaṅkhātassa sāsanabrahmacariyakassa na ādimattaṁ,
adhisīlasikkhāmattaṁpi na hoti. na nibbidāyāti saṁsāravaṭṭe nibbindanatthāya na
saṁvattati. na virāgāyāti vaṭṭavirāgatthāya na saṁvattati. na nirodhāyāti vaṭṭassa
nirodhakaraṇatthāya na saṁvattati. na upasamāyāti vaṭṭassa vūpasamanatthāya na saṁvattati.
na abhiññāyāti vaṭṭābhijānanāya paccakkhakiriyāya na saṁvattati. na sambodhāyāti
vaṭṭasambujjhanatthāya na saṁvattati. na nibbānāyāti amatamahānibbānassa 2-
paccakkhakiriyāya na saṁvattati.
idaṁ dukkhantiādīsu taṇhaṁ ṭhapetvā tebhūmikā pañcakkhandhā dukkhanti,
tasseva dukkhassa pabhavanato 3- sappaccayā taṇhā dukkhasamdayoti, ubhinnaṁ

footnote: 1 chaßēéa. ruci 2 ma. amatamahānibbānāya 3 chaßēéa. pabhāvanato

page number: 313

appavatti dukkhanirodhoti, ariyo aṭṭhaṅgiko maggo dukkhanirodhagāminīpaṭipadāti
mayā byākatanti attho. evañca pana vatvā bhagavā "imassa paribbājakassa
maggapātubhāvo vā phalasacchikiriyā vā natthi, mayhaṁ ca bhikkhācāravelā"ti cintetvā
tuṇhī ahosi. paribbājakopi taṁ ākāraṁ ñatvā bhagavato gamanakālaṁ ārocento
viya "evametan"ti ādimāha.
[421] vācāya sannipatodakenāti 1- vacanapatodena. sañjambharimakaṁsūti
sañjambharitaṁ 2- nirantaraṁ phuṭaṁ akaṁsu, upari vijjhiṁsūti vuttaṁ hoti. bhūtanti
sabhāvato vijjamānaṁ. tacchaṁ tathanti tasseva vevacanaṁ. dhammaṭṭhitatanti
navalokuttaradhammesu ṭhitasabhāvaṁ. dhammaniyāmatanti lokuttaradhammaniyāmaniyataṁ. buddhānaṁ
hi catusaccavinimuttā kathā nāma natthi. tasmā sā edisā hoti.
cittahatthisāriputtapoṭṭhapādavatthuvaṇṇanā
[422] citto ca hatthisāriputtoti so kira sāvatthiyaṁ hatthiācariyassa
putto bhagavato santike pabbajitvā tīṇi piṭakāni uggahetvā sukhumesu
atthantaresu kusalo ahosi, pubbe katapāpakammavasena pana satta vāre
vibbhamitvā gihī jāto. kassapasammāsambuddhassa kira sāsane dve sahāyakā ahesuṁ,
aññamaññaṁ samaggā ekatova sajjhāyanti. tesu eko anabhirato gihibhāve cittaṁ
uppādetvā itarassārocesi. so gihibhāve ādīnavaṁ pabbajjāya ca ānisaṁsaṁ
dassetvā taṁ ovadi. so taṁ sutvā abhiramitvā punekadivasaṁ tādise citte
uppanne taṁ etadavoca "mayhaṁ āvuso evarūpaṁ cittaṁ uppajjati `imāhaṁ
pattacīvaraṁ tuyhaṁ dassāmī"ti. so pattacīvaralobhena tassa gihibhāve ānisaṁsaṁ
dassetvā pabbajjāyevādīnavaṁ kathesi. athassa taṁ sutvāva gihibhāvato cittaṁ
virajjitvā 3- pabbajjāyameva abhirami. evamesa tadā sīlavantassa bhikkhuno gihibhāve
ānisaṁsakathāya kathitattā idāni cha vāre vibbhamitvā sattame vāre pabbajito,
mahāmoggallānassa mahākoṭṭhitattherassa ca abhidhammakathaṁ kathentānaṁ antarantarā

footnote: 1 chaßēéa. vācāsannitodakenāti 2 sī. saṁbharitaṁ 3 ma. nivattetvā

page number: 314

kathaṁ opāteti. atha naṁ mahākoṭṭhitatthero apasādeti. so mahāsāvakassa kathite
patiṭṭhātuṁ asakkonto vibbhamitvā gihī jāto. poṭṭhapādassa panāyaṁ gihisahāyako
hoti. tasmā vibbhamitvā dvīhatīhaccayena poṭṭhapādassa santikaṁ gato. atha naṁ
so disvā "samma kiṁ tayā kataṁ, evarūpassa nāma satthu sāsanā apakkantopi, 1-
ehi, pabbajituṁ idāni te vaṭṭatī"ti taṁ gahetvā bhagavato santikaṁ agamāsi.
tena vuttaṁ "citto ca hatthisāriputto poṭṭhapādo ca paribbājabho"ti.
[423] andhāti paññācakkhuno natthitāya andhā, tasseva abhāvena
acakkhukā. tvañceva nesaṁ eko cakkhumāti subhāsitadubbhāsitajānanabhāvamattena
paññācakkhunā cakkhumā. ekaṁsikāti ekakoṭṭhāsā. paññattāti ṭhapitā. anekaṁsikāti
na ekakoṭṭhāsā, ekeneva koṭṭhāsena sassatāti vā asassatāti vā na vuttāti
attho.
ekaṁsikadhammavaṇṇanā
[425] santi poṭṭhapādāti idaṁ bhagavā kasmā ārabhi, bāhirakehi
paññāpitaniṭṭhāya aniyyānikabhāvadassanatthaṁ. sabbehi titthiyā yathā bhagavā amataṁ
nibbānaṁ, evaṁ attano attano samaye lokathūpikādivasena niṭṭhaṁ paññapenti,
sā ca na niyyānikā. yathā paññattā hutvā na niyyāti na gacchati,
aññadatthuṁ 2- paṇḍitehi paṭikkhittā nivattati, taṁ dassetuṁ bhagavā evamāha. tattha
ekantasukhaṁ lokaṁ jānaṁ passanti puratthimāya disāya ekantasukho loko,
pacchimādīnaṁ vā aññatarāyāti evaṁ jānantā evaṁ passantā viharatha,
diṭṭhapubbāni kho tasmiṁ loke manussānaṁ sarīrasaṇṭhānādīnīti. appāṭihirīkatanti 3-
appāṭihirakataṁ 4- paṭiharaṇavirahitaṁ, aniyyānikanti vuttaṁ hoti.
[426] janapadakalyāṇīti janapade aññāhi itthīhi vaṇṇasaṇṭhānavilāsākappādīhi
asadisā.

footnote: 1 chaßēéa. apasakkantopi 2 chaßēéa. aññadatthu
footnote: 3 chaßēéa. appāṭihīrakatanti 4 chaßēéa. appāṭihīrakaṁ taṁ

page number: 315

tayoattapaṭilābhavaṇṇanā
[428] evaṁ bhagavā paresaṁ niṭṭhāya aniyyānikattaṁ dassetvā
attano niṭṭhāya niyyānikabhāvaṁ dassetuṁ "tayo kho me poṭṭhapādā"ti
ādimāha. tattha attapaṭilābhoti attabhāvapaṭilābho, ettha ca bhagavā tīhi
attabhāvapaṭilābhehi tayo bhave dassesi. oḷārikattabhāvapaṭilābhena avīcito paṭṭhāya
paranimmitavasavattipariyosānaṁ kāmabhavaṁ dassesi. manomayāttabhāvapaṭilābhena paṭhamajjhānabhūmito
paṭṭhāya akaniṭṭhabrahmalokapariyosānaṁ rūpabhavaṁ dassesi. arūpāttabhāvapaṭilābhena
ākāsānañcāyatanabrahmalokato paṭṭhāya nevasaññānāsaññāyatanabrahmalokapariyosānaṁ
arūpabhavaṁ dassesi.
[429] saṁkilesikā dhammā nāma dvādasa akusalacittuppādā. vodāniyā
dhammā nāma samathavipassanā. paññāpāripūriṁ vepullattanti maggapaññāphalapaññānaṁ
pāripūriñceva vipulabhāvañca. pāmujjanti taruṇapīti. pītīti balavatuṭṭhi.
kiṁ vuttaṁ hoti? yaṁ avocumhā "sayaṁ abhiññā sacchikatvā upasampajja
viharissatī"ti, tattha tassa evaṁ viharato taṁ pāmojjañceva bhavissati, pīti ca
nāmakāyapassaddhi ca sati ca supaṭṭhitā uttamañāṇañca sukho ca vihāro.
sabbavihāresu ca ayameva vihāro "sukho"ti vattuṁ yutto "upasanto paramamadhuro"ti.
tattha paṭhamajjhāne pāmujjādayo chapi dhammā labbhanti, dutiyajjhāne dubbalapītisaṅkhātaṁ
pāmojjaṁ nivattati, sesā pañca labbhanti. tatiye pīti nivattati, sesā
cattāro labbhanti. tathā catutthe imesu ca catūsu jhānesu sampasādanasutte 1-
suddhavipassanāpādakajjhānameva kathitaṁ. pāsādikasutte 2- catūhi maggehi saddhiṁ
vipassanā kathitā. dasuttarasutte 3- catutthajjhānikaphalasamāpatti kathitā. imasmiṁ
poṭṭhapādasutte pāmojjaṁ pītivevacanameva katvā dutiyajjhānikaphalasamāpatti nāma kathitāti
veditabbā.
[432-437] ayaṁ vā soti ettha vāsaddo vibhāvanattho hoti.
ayaṁ soti evaṁ vibhāvetvā pakāsetvā byākareyyāma. yathā pare "ekantasukhaṁ
attānaṁ sañjānāthā"ti puṭṭhā "no"ti vadanti, na naṁ evaṁ vadāmāti attho.

footnote: 1 dī. pāṭi. 11/141/85 2 dī. pāṭi. 11/164/101 3 dī. pāṭi. 11/350/241

page number: 316

sappāṭihirīkatanti 1- sappaṭiharaṇaṁ, niyyānikanti attho. mogho hotīti tuccho hoti,
natthi so tasmiṁ samayeti adhippāyo. sacco hotīti bhūto hoti, sveva tasmiṁ
samaye sacco hotīti attho. ettha panāyaṁ citto attano asabbaññutāya tayo
attapaṭilābhe kathetvā attapaṭilābho nāma paññattimattaṁ etanti uddharituṁ
nāsakkhi, attapaṭilābhotveva niyyātesi. athassa bhagavā rūpādayo cettha dhammā,
attapaṭilābhoti pana nāmamattametaṁ, tesu tesu rūpādīsu sati evarūpā vohārā
hontīti dassetukāmo tasseva kathaṁ gahetvā nāmapaññattivasena niyyātanatthaṁ
"yasmiṁ citta samaye"ti ādimāha.
[438] evañca pana vatvā paṭipucchitvā vinayanatthaṁ puna "sace
taṁ cittaṁ evaṁ puccheyyun"ti ādimāha. tattha yo me ahosīti 2- atīto
attapaṭilābho, sveva me attapaṭilābho, tasmiṁ samaye sacco ahosi, mogho
anāgato mogho paccuppannoti ettha tāva imamatthaṁ dasseti:- yasmā ye te
atītā dhammā, te etarahi natthi, ahesunti pana saṅkhyaṁ gatā, tasmā sopi me
attapaṭilābho tasmiṁyeva samaye sacco ahosi. anāgatapaccuppannānaṁ pana dhammānaṁ
tadābhāvā tasmiṁ samaye "mogho anāgato, mogho paccuppanno"ti, evaṁ atthato
nāmamattameva attapaṭilābhaṁ paṭijānāti. anāgatapaccuppannesupi eseva nayo.
[439-443] atha bhagavā tassa byākaraṇena saddhiṁ attano
byākaraṇaṁ saṁsandituṁ "evameva kho cittā"ti ādīni vatvā puna opammato tamatthaṁ
dassento "seyyathāpi citta gavā khīran"ti ādimāha. tatrāyaṁ saṅkhepattho:-
yathā gavā khīraṁ, khīrādīhi ca dadhiādīni bhavanti, tattha yasmiṁ samaye khīraṁ hoti, na
tasmiṁ samaye dadhīti vā navanītādīsu vā aññataranti saṅkhyaṁ niruttiṁ nāmaṁ vohāraṁ
gacchati. kasmā? ye dhamme upādāya dadhītiādivohāro hoti, 3- tesaṁ abhāvā. atha
kho khīrantveva tasmiṁ samaye saṅkhyaṁ gacchati. kasmā? ye dhamme upādāya khīranti
saṅkhyā nirutti nāmaṁ vohāro hoti, tesaṁ bhāvāti. esa nayo sabbattha. imā
kho cittāti oḷāriko attapaṭilābho iti ca manomayo attapaṭilābho iti ca

footnote: 1 chaßēéa. sappāṭihīrakatanti 2 chaßēéa. iti saddo na dissati 3 chaßēéa. vohārā honti

page number: 317

arūpo attapaṭilābho iti ca imā kho citta lokasamaññā loke samaññāmattakāni
samanujānanamattakāni etāni. tathā lokaniruttimattakāni vacanapathamattakāni
vohāramattakāni nāmapaṇṇattimattakāni etānīti. evaṁ bhagavā heṭṭhā tayo attapaṭilābhe
kathetvā idāni sabbametaṁ vohāramattakanti vadati. kasmā? yasmā paramatthato
satto nāma natthi, suñño tuccho esa loko.
buddhānaṁ pana dve kathā sammatikathā ca paramatthakathā ca. tattha
"satto poso devo brahmā"ti ādikā sammatikathā nāma. "aniccaṁ
dukakhamanattā khandhā dhātuyo āyanāni satipaṭṭhānā sammappadhānā"ti ādikā
paramatthakathā nāma. tattha yo sammatidesanāya "satto"ti vā "poso"ti vā
"devo"ti vā "brahmā"ti vā vutte vijānituṁ paṭivijjhituṁ niyyātuṁ 1-
arahattajayaggāhaṁ 2- gahetuṁ sakkoti, tassa bhagavā āditova "satto"ti vā "poso"ti
vā "devo"ti vā "brahmā"ti vā katheti, yo paramatthadesanāya "aniccan"ti
vā "dukkhan"ti vāti ādīsu aññataraṁ sutvā vijānituṁ paṭivijjhituṁ niyyātuṁ 1-
arahattajayaggāhaṁ 2- gahetuṁ sakkoti, tassa "aniccan"ti vā "dukkhan"ti vāti
ādīsu aññatarameva katheti. tathā sammatikathāya bujjhanakasattassāpi na paṭhamaṁ
paramatthakathaṁ katheti. sammatikathāya pana bodhetvā pacchā paramatthakathaṁ katheti.
paramatthakathāya bujjhanakasattassāpi na paṭhamaṁ sammatikathaṁ katheti. paramatthakathāya pana
bodhetvā pacchā sammatikathaṁ katheti. pakatiyā pana paṭhamameva paramatthakathaṁ kathentassa
desanā lūkhākārā hoti. tasmā buddhā paṭhamaṁ sammatikathaṁ kathetvā pacchā
paramatthakaṁ kathenti. sammatikathaṁ kathentāpi saccameva sabhāvameva amusāva kathenti.
paramatthakaṁ kathentāpi saccameva sabhāvameva amusāva kathenti.
duve saccāni akkhāsi, sambuddho vadataṁ varo.
sammatiṁ paramatthañca, tatiyaṁ nūpalabbhati.
saṅketavacanaṁ saccaṁ, lokasammatikāraṇaṁ. 3-
paramatthavacanaṁ saccaṁ, dhammānaṁ bhūtalakkhaṇan"ti. 4-

footnote: 1-1 ma. niyyānituṁ 2-2 ka. arahattaddhajaggāhaṁ
footnote: 3 chaßēéa. lokasammutikāraṇaṁ, ma....kāraṇā 4 ma. bhūtakāraṇā

page number: 318

yāhi tathāgato voharati aparāmasantoti yāhi lokasamaññāhi
lokaniruttīhi tathāgato taṇhāmānadiṭṭhiparāmāsānaṁ abhāvā aparāmasanto voharatīti
desanaṁ vinivattetvā arahattanikūṭena desanaṁ niṭṭhāpesi. sesaṁ sabbattha
uttānatthamevāti.
iti sumaṅgalavilāsiniyā dīghanikāyaṭṭhakathāya
poṭṭhapādasuttavaṇṇanā niṭṭhitā.
navamaṁ.
------------------
10. subhasutta
subhamāṇavavatthuvaṇṇanā
[444] evamme sutaṁ .pe. sāvatthiyanti subhasuttaṁ. tatrāyaṁ
anuttānapadavaṇṇanā:- aciraparinibbute bhagavatīti aciraṁ parinibbute bhagavati,
parinibbānato uddhaṁ māsamatte kāle. nidānavaṇṇanāyaṁ vuttanayeneva bhagavato
pattacīvaraṁ ādāya āgantvā khīravirecanaṁ pivitvā vihāre nisinnadivasaṁ sandhāyetaṁ
vuttaṁ. todeyyaputtoti todeyyabrāhmaṇassa putto, so kira sāvatthiyā avidūre
tudigāmo nāma atthi, tassa adhipatittā todeyyoti saṅkhyaṁ gato. mahaddhano pana
hoti pañcacattālīsakoṭivibhavo paramamaccharī, "dadato bhogānaṁ aparikkhayo nāma
natthī"ti cintetvā kassaci kiñca na deti, puttaṁpi āha:-
"añjanānaṁ khayaṁ disvā, vammikānañca sañcayaṁ.
madhūnañca samāhāraṁ, paṇḍito gharamāvase"ti.
evaṁ adānameva sikkhāpetvā kāyassa bhedā tasmiṁyeva ghare sunakho
hutvā nibbatti. 1- subho taṁ sunakhaṁ ativiya piyāyati, attano bhuñjanakabhattaṁyeva
bhojeti, ukkhipitvā varasayane sayāpeti. atha bhagavā ekadivasaṁ nikkhante māṇave
taṁ gharaṁ piṇḍāya pāvisi. sunakho bhagavantaṁ disvā bhukkāraṁ karonto bhagavato

footnote: 1 chaßēéa. nibbatto

page number: 319

samīpaṁ gato. tato naṁ bhagavā avoca "todeyya tvaṁ pubbepi maṁ `bho bho'ti
paribhavitvā sunakho jāto, idānipi bhukkāraṁ katvā avīciṁ gamissasī"ti. sunakho taṁ
kathaṁ sutvā vipaṭisārī hutvā uddhanantare chārikāya nipanno, manussānaṁ
ukkhipitvā sayane sayāpetuṁ nāsakkhiṁsu.
subho āgantvā "kenāyaṁ sunakho sayanā oropito"ti āha. manussā
"na kenacī"ti vatvā taṁ pavattiṁ ārocesuṁ. māṇavo sutvā "mama pitā
brahmaloke nibbatto, samaṇo pana gotamo mama pitaraṁ sunakhaṁ karoti, yaṁkiñci
esa mukhāruḷhaṁ bhāsatī"ti kujjhitvā bhagavantaṁ musāvādena codetukāmo vihāraṁ
gantvā taṁ pavattiṁ pucchi. bhagavā tassa tatheva vatvā avisaṁvādanatthaṁ āha
"atthi pana te māṇava pitarā anakkhātaṁ 1- dhanan"ti. atthi pana bho gotama
satasahassagghanikā suvaṇṇamālā, satasahassagghanikā suvaṇṇapādukā, satasahassagghanikā
suvaṇṇapāti, satasahassañca kahāpaṇanti. gaccha, taṁ sunakhaṁ appodakaṁ madhupāyāsaṁ
bhojetvā sayane 2- āropetvā īsakaṁ niddaṁ okkantakāle puccha, sabbante
ācikkhissati, atha naṁ jāneyyāsi "pitā me eso"ti. so tathā akāsi. sunakho
sabbaṁ ācikkhi, 3- tadā naṁ "pitā me"ti ñatvā bhagavati pasannacitto gantvā
bhagavantaṁ cuddasa pañhe pucchitvā vissajjanapariyosāne bhagavantaṁ saraṇaṁ gato, taṁ
sandhāya vuttaṁ "subho māṇavo todeyyaputto"ti. sāvatthiyaṁ paṭivasatīti attano
bhogagāmato āgantvā vasati.
[445] aññataraṁ māṇavakaṁ āmantesīti satthari parinibbute
"ānandatthero kirassa pattacīvaraṁ gahetvā āgato, mahājano taṁ dassanatthāya
upasaṅkamatī"ti sutvā "vihāraṁ kho pana gantvā mahājanamajjhe na sakkā sukhena
paṭisanthāraṁ vā katuṁ, dhammakathaṁ vā sotuṁ, gehaṁ āgataṁyeva naṁ disvā sukhena
paṭisanthāraṁ karissāmi, ekā ca me kaṅkhā atthi, taṁpi naṁ pucchissāmī"ti
cintetvā aññataraṁ māṇavakaṁ āmantesi. appābādhanti ādīsu ābādhoti
visabhāgavedanā vuccati, yā ekadese uppajjitvā cattāro iriyāpathe ayapaṭena

footnote: 1 chaßēéa. na akkhātaṁ 2 chaßēéa. sayanaṁ 3 sī. dassesi

page number: 320

ābandhitvā viya gaṇhāti, tassā abhāvaṁ pucchāti vadati. appātaṅkoti
kicchajīvitakaro rogo vuccati, tassāpi abhāvaṁ pucchāti vadati. gilānasseva ca
uṭṭhānaṁ nāma garukaṁ hoti, kāye balaṁ na hoti, tasmā niggelaññabhāvañca balañca
pucchāti vadati. phāsuvihāranti gamanaṭṭhānanisajjasayanesu catūsu iriyāpathesu sukhavihāraṁ
pucchāti vadati. athassa pucchitabbākāraṁ dassento "subho"ti ādimāha.
[447] kālañca samayañca upādāyāti kālañca samayañca paññāya
gahetvā, upadhāretvāti attho. sace amhākaṁ sve gamanakālo bhavissati, kāye
balamattā ceva pharissati, gamanapaccayā ca añño aphāsuvihāro na bhavissati,
athetaṁ kālañca gamanakāraṇasamavāyasaṅkhātaṁ samayañca upadhāretvā apievanāma sve
āgaccheyyāmāti vuttaṁ hoti.
[448] cetakena bhikkhunāti cetiyaraṭṭhe 1- jātattā cetakoti evaṁ
laddhanāmena. sammodanīyaṁ kathaṁ sāraṇīyanti bho ānanda dasabalassa ko nāma
rogo 2- ahosi, kiṁ bhagavā paribhuñji. apica satthu parinibbānena tumhākaṁ soko
udapādi, satthā nāma na kevalaṁ tumhākaṁyeva parinibbuto, sadevakassa lokassa
mahājāni, kodāni añño maraṇā muccissati. yatra so sadevakassa lokassa
aggapuggalo parinibbuto, idāni kaṁ aññaṁ disvā maccurājā lajjissatīti
evamādinā nayena maraṇapaṭisaṁyuttaṁ sammodanīyaṁ kathaṁ sāraṇīyaṁ vītisāretvā therassa
hiyyo pītabhesajjānurūpaṁ āhāraṁ datvā bhattakiccāvasāne ekamantaṁ nisīdi.
upaṭṭhāko santikāvacaroti upaṭṭhāko hutvā santikāvacaro, na
randhagavesī na vīmaṁsanādhippāyo. samīpacārīti idaṁ purimapadassa vevacanaṁ. yesaṁ so
bhavaṁ gotamoti kasmā pucchati? tassa kira evaṁ ahosi "yesu dhammesu bhavaṁ
gotamo imaṁ lokaṁ patiṭṭhapesi, 3- te tassa accayena naṭṭhā nu kho, dharanti nu
kho, sace dharanti, ānando jānissati, handa naṁ pucchāmī"ti tasmā pucchati. 4-
[449] athassa thero tīṇi piṭakāni tīhi khandhehi saṅgahetvā
dassento "tiṇṇaṁ kho"ti ādimāha. māṇavo saṅkhittena kathitaṁ asallakkhento
"vitthārato pucchissāmī"ti cintetvā "katamesaṁ tiṇṇan"ti ādimāha. 5-

footnote: 1 ma. cetiraṭṭhe 2 chaßēéa. ābādho 3 chaßēéa. patiṭṭhāpesi 4 chaßēéa. pucchi 5 chaßēéa. āha

page number: 321

sīlakkhandhavaṇṇanā
[450-453] tato therena "ariyassa sīlakkhandhassā"ti tesu
dassitesu puna "katamo pana so bho ānanda ariyo sīlakkhandho"ti ekekaṁ
pucchi. theropissa buddhuppādaṁ dassetvā tantidhammaṁ dassento 1- anukkamena
bhagavatā vuttanayeneva sabbaṁ vissajjesi. tattha atthi cevettha uttariṁ karaṇīyanti
ettha bhagavato sāsane na sīlameva sāro, kevalañcetaṁ patiṭṭhāmattameva hoti.
ito uttariṁ pana aññaṁpi kattabbaṁ atthiyevāti dasseti. ito bahiddhāti
buddhasāsanato bahiddhā.
samādhikkhandhavaṇṇanā
[454] kathañca māṇava bhikkhu indriyesu guttadvāro hotīti
idamāyasmā ānando "katamo pana so bho ānanda ariyo samādhikkhandho"ti
evaṁ samādhikkhandhaṁ puṭṭhopi ye te "sīlasampanno indriyesu guttadvāro
satisampajaññena samannāgato santuṭṭho"ti evaṁ sīlānantaraṁ indriyasaṁvarādayo
sīlasamādhīnaṁ antare ubhinnaṁpi upakārakadhammā uddiṭṭhā, te niddisitvā 2-
samādhikkhandhaṁ dassetukāmo ārabhi. ettha ca rūpajjhānāneva āgatāni, na
arūpajjhānāni, ānetvā pana dīpetabbāni. catutthajṇānena hi asaṅgahitā
arūpasamāpatti nāma natthiyeva.
[471-480] atthi cevettha uttari karaṇīyanti ettha bhagavato
sāsane na cittekaggatāmattakeneva pariyosānappatti nāma atthi, itopi uttari
puna aññaṁ kātabbaṁ atthiyevāti dasseti. natthi cevettha uttarikaraṇīyanti ettha
bhagavato sāsane ito uttari kātabbaṁ nāma natthiyeva, arahattapariyosānaṁ hi
bhagavato sāsananti dasseti. sesaṁ sabbattha uttānatthamevāti.
iti sumaṅgalavilāsiniyā dīghanikāyaṭṭhakathāya
subhasuttavaṇṇanā niṭṭhitā.
dasamaṁ.
------------------

footnote: 1 chaßēéa. desento 2 ma. uddisitvā

page number: 322

11. kevaṭṭasutta
kevaṭṭagahapatiputtavatthuvaṇṇanā
[481] evamme sutaṁ .pe. nāḷandāyanti kevaṭṭasuttaṁ. tatrāya-
manupubbapadavaṇṇanā:- pāvārikambavaneti pāvārikassa ambavane. kevaṭṭoti idaṁ
tassa gahapatiputtassa nāmaṁ, so kira cattālīsakoṭimattadhano 1- gahapatimahāsālo
ativiya saddho pasanno ahosi. so saddhādhikattāyeva "sace eko bhikkhu
aḍḍhamāsantarena vā māsantarena vā saṁvaccharena vā ākāse uppatitvā vividhāni
pāṭihāriyāni dasseyya, sabbo jano ativiya pasīdeyya. yannūnāhaṁ bhagavantaṁ
yācitvā pāṭihāriyakaraṇatthāya ekaṁ bhikkhuṁ anujānāpeyyan"ti cintetvā bhagavantaṁ
upasaṅkamitvā evamāha.
tattha iddhāti samiddhā. phītāti nānābhaṇḍaussannatāya vuḍḍhippattā.
ākiṇṇamanussāti aṁsakūṭena aṁsakūṭaṁ paharitvā viya vicarantehi manussehi ākiṇṇā.
samādisatūti āṇāpetu ṭhānantare ṭhapetu. uttarimanussadhammāti uttarimanussānaṁ
dhammato, dasakusalasaṅkhātato vā manussadhammato uttari. bhiyyoso mattāyāti
pakatiyāpi pajjalitapadīpo telasnehaṁ labhitvā viya atirekappamāṇena abhippasīdissati.
na kho ahanti bhagavā rājagahaseṭṭhivatthusmiṁ sikkhāpadaṁ paññapesi, tasmā "na kho
ahan"ti ādimāha.
[482] na dhaṁsemīti na guṇavināsanena dhaṁsemi, sīlabhedaṁ pāpetvā
anupubbena uccaṭṭhānato otārento nīcaṭṭhāne na ṭhapemi, athakho ahaṁ
buddhasāsanassa vuḍḍhiṁ paccāsiṁsanto kathemīti dasseti. tatiyaṁpi khoti yāvatatiyaṁ
buddhānaṁ kathaṁ paṭibāhitvā kathetuṁ visahanto nāma natthi. ayaṁ pana bhagavatā saddhiṁ
vissāsiko vissāsaṁ vaḍḍhetvā vallabho hutvā atthakāmosmīti tikkhattuṁ kathesi.

footnote: 1 chaßēéa. cattālīsakoṭidhano

page number: 323

iddhipāṭihāriyavaṇṇanā
[483-484] atha bhagavā ayaṁ upāsako mayi paṭibāhantepi punppunaṁ
yācatiyeva. "handassa pāṭihāriyakaraṇe ādīnavaṁ dassemī"ti cintetvā "tīṇi
kho"tiādimāha. tattha amāhaṁ bhikkhunti amuṁ ahaṁ bhikkhuṁ. gandhārīti gandhārena
nāma isinā katā, gandhāraraṭṭhe vā uppannavijjā. tattha kira bahū isayo
vasiṁsu, tesu ekena katā vijjāti adhippāyo. aṭṭiyāmīti aṭṭo pīḷito viya
homi. harāyāmīti lajjāmi. jigucchāmīti gūthaṁ disvā viya jigucchaṁ uppādemi.
ādesanāpāṭihāriyavaṇṇanā
[485] parasattānanti aññesaṁ sattānaṁ. dutiyaṁ tasseva vevacanaṁ.
ādisatīti katheti. cetasikanti somanassadomanassaṁ adhippetaṁ. evampi te manoti
evaṁ tava mano somanassito vā domanassito vā kāmavitakkādisampayutto vā.
dutiyaṁ tasseva vevacanaṁ. itipi te cittanti iti tava cittaṁ, imañcimañca atthaṁ
cintayamānaṁ pavattatīti attho. maṇikā nāma vijjāti "cintāmaṇī"ti evaṁ
laddhanāmā loke ekā vijjā atthi, tāya paresaṁ cittaṁ jānātīti dīpeti.
anusāsanīpāṭihāriyavaṇṇanā
[486] evaṁ vitakkethāti evaṁ nekkhammavitakkādayo pavattentā
vitakketha. mā evaṁ vitakkayitthāti evaṁ kāmavitakkādayo pavattentā mā
vitakkayittha. evaṁ manasikarothāti evaṁ aniccasaññameva, dukkhasaññādīsu vā
aññataraṁ manasikarotha. mā evanti "niccan"ti ādinā nayena mā manasikarittha.
idanti idaṁ pañcakāmaguṇikarāgaṁ pajahatha. idaṁ upasampajjāti idaṁ catumaggaphalappabhedaṁ
lokuttaradhammameva upasampajja pāpuṇitvā nipphādetvā viharatha. iti bhagavā iddhividhaṁ
iddhipāṭihāriyanti dasseti, parassa cittaṁ ñatvā kathanaṁ ādesanāpāṭihāriyanti,
sāvakānañca buddhānañca satataṁ dhammadesanā anusāsanīpāṭihāriyanti.

page number: 324

tattha iddhipāṭihāriyena anusāsanīpāṭihāriyaṁ mahāmoggallānassāciṇṇaṁ,
ādesanāpāṭihāriyena anussānīpāṭihāriyaṁ dhammasenāpatissa. devadatte saṁghaṁ
bhinditvā pañcabhikkhusatāni gahetvā gayāsīse buddhalīḷāya tesaṁ dhammaṁ desente hi
bhagavatā pesitesu dvīsu aggasāvakesu dhammasenāpati tesaṁ cittavāraṁ 1- ñatvā dhammaṁ
desesi, therassa dhammadesanaṁ sutvā pañcasatā bhikkhū sotāpattiphale patiṭṭhahiṁsu. atha
nesaṁ mahāmoggallāno vikubbanaṁ dassetvā dassetvā dhammaṁ desesi, taṁ sutvā
sabbe arahattaphale patiṭṭhahiṁsu. atha dvepi mahānāgā pañcabhikkhusatāni gahetvā
vehāsaṁ abbhuggantvā veḷuvanamevāgamiṁsu. anusāsanīpāṭihāriyaṁ pana buddhānaṁ satataṁ
dhammadesanā, tesu iddhipāṭihāriyāadesanāpāṭihāriyāni saupārambhāni sadosāni,
addhānaṁ na tiṭṭhanti, addhānaṁ atiṭṭhanato na niyyanti. anusāsanīpāṭihāriyaṁyeva
anupārambhaṁ niddosaṁ, addhānaṁ tiṭṭhati, addhānaṁ tiṭṭhanato niyyati. tasmā bhagavā
iddhipāṭihāriyañca ādesanāpāṭihāriyañca garahati, anusāsanīpāṭihāriyameva pasaṁsati.
bhūtanirodhapariyesakabhikkhuvatthuvaṇṇanā
[487] bhūtapubbanti idaṁ kasmā bhagavatā āraddhaṁ? iddhipāṭihāriya-
ādesanāpāṭihāriyānaṁ aniyyānikabhāvadassanatthaṁ, anusāsanīpāṭihāriyasseva ca
niyyānikabhāvadassanatthaṁ. apica sabbabuddhānaṁ mahābhūtapariyesako nāmeko bhikkhu
hotiyeva. yo mahābhūte pariyesanto yāva brahmalokā vicaritvā vissajjotāraṁ 2-
alabhitvā āgamma buddhameva pucchitvā nikkaṅkho hoti. kasmā buddhānaṁ
mahantabhāvappakāsanatthaṁ, idañca kāraṇaṁ paṭicchannaṁ, atha naṁ vivaṭaṁ katvā dassentopi
bhagavā "bhūtapubban"ti ādimāha.
tattha kattha mukhoti kismiṁ ṭhāne kiṁ āgamma kiṁ pattassa te
anavasesā appavattivasena nirujjhanti. mahābhūtakathā panesā sabbākārena
visuddhimagge vuttā, tasmā sā tatova gahetabbā.

footnote: 1 chaßēéa. cittācāraṁ 2 chaßēéa. vissajjetāraṁ

page number: 325

[488] devayāniyo maggoti pāṭiyekko devalokagamanamaggo nāma
natthi, iddhividhañāṇasseva panetaṁ adhivacanaṁ. tena hesa yāva brahmalokāpi kāyena
vasaṁ vattento devalokaṁ yāti. tasmā taṁ "devayāniyo maggo"ti vuttaṁ. yena
cātummahārājikāti samīpe ṭhitaṁpi bhagavantaṁ apucchitvā dhammatāya codito devatā
mahānubhāvāti maññamāno upasaṅkami. mayaṁpi kho bhikkhu na jānāmāti buddhavisaye
pañhaṁ pucchitā devatā na jānanti, tenevamāhaṁsu. atha kho so bhikkhu "mama imaṁ
pañhaṁ na kathetuṁ na labbhā, sīghaṁ kathethā"ti tā devatā ajjhottharati, punappunaṁ
pucchati, tā "ajjhottharati no ayaṁ bhikkhu, handa naṁ hatthato mocessāmā"ti 1-
cintetvā "atthi kho bhikkhu cattāro mahārājāno"ti ādimāhaṁsu. tattha
abhikkantatarāti atikkamma kantatarā. 2- paṇītarāti vaṇṇayasaissariyādīhi uttamatarā.
etena nayena sabbavāresu attho veditabbo.
[491-493] ayaṁ pana viseso:- sakko kira devarājā cintesi
"ayaṁ pañho buddhavisayo, na sakkā aññena vissajjituṁ, ayañca bhikkhu aggiṁ
pahāya khajjopanakaṁ dhamento viya, bheriṁ pahāya udaraṁ vādento viya ca loke
aggapuggalaṁ sammāsambuddhaṁ pahāya devatā pucchanto vicarati, pesemi naṁ satthu
santikan"ti. tato punadeva so cintesi "sudūraṁpi gantvā satthu santikeva
nikkaṅkho bhavissati, atthiceva 3- puggalo 3- nāmesa thokaṁ tāva āhiṇḍanto kilamatu
pacchā jānissatī"ti. tato naṁ "ahaṁpi kho"ti ādimāha. brahmayāniyopi
devayāniyasadisova. devayāniyamaggoti vā brahmayāniyamaggoti vā dhammasetūti
vā ekacittakkhaṇikāppanāti vā sanniṭṭhānikacetanāti vā mahaggatacittanti vā
abhiñāṇanti vā sabbametaṁ idadhividhañāṇasseva nāmaṁ.
[494] pubbanimittanti āgamanapubbabhāge nimittaṁ suriyassa udayato
aruṇuggaṁ viya. tasmā idāneva brahmā āgamissati, evaṁ mayaṁ jānāmāti dīpayiṁsu.
pāturahosīti pākaṭo ahosi. atha kho so brahmā tena bhikkhunā puṭṭho
attano avisayabhāvaṁ ñatvā sacāhaṁ "na jānāmī"ti vakkhāmi, ime mamaṁ paribhavissanti,

footnote: 1 sī. mocemāti, ma. muñcissāmāti 2 ma. atikkantatarā
footnote: 3 sī. aṭṭhivedhapuggalo

page number: 326

atha jānanto viya yaṁkiñci kathessāmi, ayaṁ me bhikkhu veyyākaraṇena anāraddhacitto
vādaṁ āropessati. "ahamasmi bhikkhu brahmā"ti ādīni pana me bhaṇantassa na
koci vacanaṁ sadhahissati, yannūnāhaṁ vikkhepaṁ katvā imaṁ bhikkhuṁ satthu santikaṁyeva
peseyyanti cintetvā "ahamasmi bhikkhu brahmā"ti ādimāha.
[495-496] ekamantaṁ apanetvāti kasmā evamakāsi? kuhakattā.
bahiddhā pariyeṭṭhinti telatthiko vālikaṁ nippīḷiyamāno viya yāva brahmalokā
bahiddhā pariyesanaṁ āpajjasi.
[497] sakuṇanti kākaṁ vā kulalaṁ vā. na kho eso bhikkhu
pañho evaṁ pucchitabboti idaṁ bhagavā yasmā padeseneva 1- pañho pucchitabbo,
ayañca kho bhikkhu anupādinnakepi gahetvā nippadesato pucchati, tasmā paṭisedheti.
āciṇṇaṁ kiretaṁ buddhānaṁ, pucchāmūḷhassa janassa pucchāya dosaṁ dassetvā
pucchaṁ sikkhāpetvā pacchāvissajjanaṁ. kasmā? pucchituṁ ajānitvā paripucchanto
dubbiññāpayo hoti.
[498] pañhaṁ sikkhāpento pana kattha "āpo cā"ti ādimāha.
tattha na gādhatīti na patiṭṭhāti, ime cattāro mahābhūtā kiṁ āgamma appatiṭṭhā
bhavantīti attho. upādinnaṁyeva sandhāya pucchati. 2- dīghañca rassañcāti
sañṭhānavasena upādārūpaṁ vuttaṁ. aṇuṁ thūlanti khuddakaṁ vā mahantaṁ vā, imināpi
upādārūpe vaṇṇamattameva kathitaṁ. subhāsubhanti subhañca asubhañca upādārūpameva
kathitaṁ. kiṁ pana upādārūpaṁ subhaṁ asubhanti atthi? natthi. iṭṭhāniṭṭhārammaṇaṁ panevaṁ
kathitaṁ. nāmañca rūpañcāti nāmañca dīghādibhedaṁ rūpañca. uparujjhatīti nirujjhati,
kiṁ āgamma asesametaṁ nappavattatīti.
[499] evaṁ pucchitabbaṁ siyāti pucchaṁ dassetvā idāni vissajjanaṁ
dassento tatra veyyākaraṇaṁ bhavatīti vatvā "viññāṇan"ti ādimāha. tattha
viññātabbanti viññāṇaṁ, nibbānassetaṁ nāmaṁ, tadetaṁ nidassanābhāvato
anidassanaṁ. uppādanto vā vayanto vā ṭhitassa aññathattānto vā etassa

footnote: 1 chaßēéa. padesenesa 2 sī. pucchā

page number: 327

natthīti anantaṁ. pabhanti papaṁ. etaṁ kira titthassa nāmaṁ, tañhi papanti etthāti
papaṁ, pakārassa pana bhakāro kato. sabbato pabhamassāti sabbatopabhaṁ. nibbānassa
kira yathā mahāsamuddassa yato yato otaritukāmā honti, taṁtadeva titthaṁ, atitthaṁ
nāma natthi. evameva aṭṭhattiṁsāya kammaṭṭhānesu yena yena mukhena nibbānaṁ
otaritukāmā honti, taṁ tadeva titthaṁ, nibbānassa atitthaṁ nāma kammaṭṭhānaṁ
natthi. tena vuttaṁ "sabbatopabhan"ti. ettha āpo cāti ettha nibbāne idaṁ
nibbānaṁ āgamma sabbametaṁ "āpo"ti ādinā nayena vuttaṁ upādinnakadhammajātaṁ
nirujjhati, appavattaṁ hotīti.
idānissa nirujjhanupāyaṁ dassento "viññāṇassa nirodhena etthetaṁ
uparujjhatī"ti 1- āha. tattha "viññāṇanti carimakaviññāṇaṁpi abhisaṅkhāraviññāṇaṁpi.
carimakaviññāṇassāpi hi nirodhena etthetaṁ uparujjhati. vijjhātadīpasikhā viya
apaṇṇattikabhāvaṁ yāti. abhisaṅkhāraviññāṇassāpi anuppādanirodhena anuppādavasena
uparujjhati. yathāha "sotāpattimaggañāṇena abhisaṅkhāraviññāṇassa nirodhena ṭhapetvā
satta bhave anamatagge saṁsāre ye uppajjeyyuṁ nāmañca rūpañca etthete
nirujjhantī"ti sabbaṁ cūḷaniddese 1- vuttanayeneva veditabbaṁ. sesaṁ sabbattha
uttānamevāti.
iti sumaṅgalavilāsiniyā dīghanikāyaṭṭhakathāya
kevaṭṭasuttavaṇṇanā niṭṭhitā.
ekādasamaṁ.
-------------------

footnote: 1-1 khu. cūḷa. 30/85/21 ajitamāṇavapucchāniddesa (sayā)

page number: 328

12. lohiccasutta
lohiccabrāhmaṇavatthuvaṇṇanā
[501] evamme sutaṁ .pe. kosalesūti lohiccasuttaṁ. tatrāyaṁ
anuttānapadavaṇṇanā:- sālavatikāti tassa gāmassa nāmaṁ, so kira vatiyā viya
samantato sālapantiyā parikkhitto. tasmā sālavatikāti vuccati. lohiccoti tassa
brāhmaṇassa nāmaṁ.
[502] pāpakanti parānukampā virahitattā lāmakaṁ, na pana
ucchedasassatānaṁ aññataraṁ. uppannaṁ hotīti jātaṁ hoti, na kevalañca citte
jātamattameva. so kira tassa 1- vasena 1- parisamajjhepi evaṁ bhāsatiyeva. kiṁ hi paro
parassāti paro yo anusāsiyati, so tassa anusāsakassa kiṁ karisassati. attanā
paṭiladdhaṁ kusalaṁ dhammaṁ attanāva sakkatvā garuṁ katvā vihātabbanti vadati.
[504] rosikaṁ nhāpitaṁ āmantesīti "rosikā"ti evaṁ itthīliṅgavasena
laddhanāmaṁ nhāpitaṁ āmantesi. so kira bhagavato āgamanaṁ sutvā cintesi "vihāraṁ
gantvā daṭṭhabbaṁ 2- nāma 2- bhāro, gehampana āṇāpetvā passissāmi ceva
yathāsatti ca āgantukabhikkhaṁ dassāmī"ti, tasmā taṁ 3- nhāpitaṁ āmantesi.
[508] piṭṭhito piṭṭhitoti kathāphāsukatthaṁ pacchato pacchato anubandho
hoti. vivecetūti vimocetu, 4- taṁ diṭṭhigataṁ vinodetūti vadati. ayaṁ kira upāsako
lohiccassa brāhmaṇassa piyasahāyako, tasmā tassa atthakāmatāya evamāha.
appevanāma siyāti ettha paṭhamavacanena bhagavā gajjati, dutiyavacanena anugajjati.
ayaṁ kirettha adhippāyo:- rosike etadatthameva mayā cattāri asaṅkheyyāni
kappasatasahassañca vividhāni dukkarāni karontena pāramiyo pūritā, etadatthameva
sabbaññutañāṇaṁ paṭividdhaṁ, na me lohiccassa dikṭhigataṁ bhindituṁ bhāroti imamatthaṁ
dassento paṭhamavacanena bhagavā gajjati. kevalaṁ rosike lohiccassa mama santike
āgamanaṁ vā nisajjā vā allāpasallāpo vā hotu, sacepi lohiccasadisānaṁ

footnote: 1-1 ma. tasseva 2-2 chaßēéa. diṭṭhaṁ nāmaṁ bhāro 3 chaßēéa. evaṁ 4 ma. mocetu

page number: 329

satasahassakaṅkhā 1- hoti, paṭibalo ahaṁ vinodetuṁ, lohiccassa pana ekakassa
diṭṭhivinodane mayhaṁ ko bhāroti imamatthaṁ dassento dutiyavacanena bhagavā
anugajjatīti veditabbo.
lohiccabrāhmaṇānuyogavaṇṇanā
[509] samudayasañjātīti samudayassa sañjāti bhoguppādo, tato
uṭṭhitaṁ dhanadhaññanti attho. ye taṁ upajīvantīti ye ñātiparijanadāsakammakarādayo
janā taṁ nissāya jīvanti. antarāyakaroti lābhantarāyakaro. hitānukampīti ettha
hitanti vuḍḍhi. anukampīti icchatīti 2- attho, vuḍḍhiṁ icchati vā no vāti
vuttaṁ hoti. nirayaṁ vā tiracchānayoniṁ vāti sace sā micchādiṭṭhi sampajjati,
niyatā hoti, ekaṁsena niraye nibbatteti, 3- no ce, tiracchānayoniyaṁ
nibbattetīti 3- attho.
[510-511] idāni yasmā yathā attano lābhantarāyena sattā
saṁvijjanti, na tathā paresaṁ, tasmā suṭṭhutaraṁ brāhmaṇaṁ saṁvejetukāmo "taṁ kiṁ
maññasī"ti dutiyaṁ upapattimāha. ye cimeti ye ca ime tathāgatassa dhammadesanaṁ
sutvā ariyabhūmiṁ okkamituṁ asakkontā 4- kulaputtā. dibbā gabbhāti upayogatthe
paccattavacanaṁ, dibbe gabbheti attho. dibbā, gabbhāti ca channaṁ devalokānametaṁ
adhivacanaṁ. paripācentīti devalokagāminiṁ paṭipadaṁ pūrayamānā, dānaṁ dadamānā, sīlaṁ
rakkhamānā, gandhamālādīhi pūjaṁ kurumānā, bhāvanaṁ bhāvayamānā pācenti vipācenti
paripācenti pariṇāmaṁ gamenti. dibbānaṁ bhavānaṁ abhinibbattiyāti dibbabhavā
nāma devānaṁ vimānāni, tesaṁ nibbattanatthāyāti attho. athavā, dibbā
gabbhāti dānādayo puññavisesā. dibbā bhavāti devaloke vipākakkhandhā, tesaṁ
nibbattanatthāya tāni puññāni karontīti attho. tesaṁ antarāyakaroti tesaṁ
maggasampattiphalasampattidibbabhavavisesānaṁ antarāyakaro.

footnote: 1 chaßēéa. satasahassassa kaṅkhā 2 chaßēéa. anukampatīti anukampī, icchatīti attho,
footnote: 3-3 chaßēéa. nibbattati 4 chaßēéa. asakkuṇantā

page number: 330

tayocodanārahavaṇṇanā
[513] iti bhagavā ettāvatā aniyamiteneva opammavidhinā yāva
bhavaggā uggataṁ brāhmaṇassa mānaṁ bhinditvā idāni codanārahe tayo satthāre
dassetuṁ "tayo kho me lohiccā"ti ādimāha. tattha sā codanāti tayo
satthāre codentassa codanā. na aññā cittaṁ upaṭṭhapentīti aññāya
ājānanatthāya cittaṁ na upaṭṭhapenti. vokkammāti nirantaraṁ tassa sāsanaṁ akatvā
tato okkamitvāpi 1- vattantīti attho. osakkantiyā vā ussakkeyyāti
paṭikkamantiyā upagaccheyya, anicchantiyā iccheyya, ekāya sampayogaṁ anicchantiyā
eko iccheyyāti vuttaṁ hoti. parammukhiṁ vā āliṅgeyyāti daṭṭhuṁpi anicchamānaṁ
parammukhiṁ ṭhitaṁ pacchato gantvā āliṅgeyya. evaṁ sampadamidanti imassapi satthuno
"mama ime sāvakā"ti sāsanā vokkamma vattamānepi te lobhena anusāsato imaṁ
lobhadhammaṁ evaṁ sampadameva īdisameva vadāmi. iti so evarūpo tava lobhadhammo
yena tvaṁ osakkantiyā ussakkanto viya parammukhiṁ āliṅgento viya ahosītipi
taṁ codanaṁ arahati. kiṁ hi paro parassa karissatīti yena dhammena paraṁ 2- anusāsi,
attānameva tāva tattha 3- sampādehi, ujuṁ karohi, "kiṁ hi paro parassa
karissatī"ti codanaṁ arahati.
[514] niddāyitabbanti sassadūsakāni 4- tiṇāni uppāṭetvā
parisuddhaṁ kātabbaṁ.
[515] tatiyacodanāya kiṁ hi paro parassāti anusāsanaṁ asampaṭicchanakālato
paṭṭhāya paro anusāsitabbo, parassa anusāsakassa kiṁ karissatīti nanu tattha
appossukkataṁ āpajjitvā attanā paṭividdhadhammaṁ attanāva mānetvā pūjetvā
vihātabbanti evaṁ codanaṁ arahatīti attho.

footnote: 1 chaßēéa. ukkamitvā ukkamitvā, ma. upakkamitvā 2 chaßēéa. pare 3 sī. cettha
footnote: 4 chaßēéa. sassarūpakāni, sī. sassadūsikāni

page number: 331

nacodanārahasatthuvaṇṇanā
[516] na codanārahoti ayaṁ hi yasmā paṭhamameva attānaṁ paṭirūpe
patiṭṭhapetvā sāvakānaṁ dhammaṁ deseti, sāvakā cassa assavā hutvā yathānusiṭṭhaṁ
paṭipajjanti tāya ca paṭipattiyā mahantaṁ visesamadhigacchanti, tasmā na codanārahoti.
[517] narakapapātaṁ papatantoti mayā gahitāya diṭṭhiyā ahaṁ
narakapapātaṁ papatanto. uddharitvā thale patiṭṭhāpitoti taṁ diṭṭhiṁ chinditvā 1-
dhammadesanāhatthena apāyapatanato uddharitvā saggamaggathale ṭhapitomhīti vadati.
sesamettha uttānatthamevāti.
iti sumaṅgalavilāsiniyā dīghanikāyaṭṭhakathāya
lohiccasuttavaṇṇanā niṭṭhitā.
dvādasamaṁ.
-----------------

footnote: 1 chaßēéa. bhinditvā, ma. chinditvāva

page number: 332

13. tevijjasutta
[518] evamme sutaṁ .pe. kosalesūti tevijjasuttaṁ.
tatrāyamanuttānapadavaṇṇanā:- manasākaṭanti tassa gāmassa nāmaṁ. uttarena
manasākaṭassāti manasākaṭato avidūre uttarapasse. ambavaneti taruṇambarukkhasaṇḍe.
ramaṇīyo kira so bhūmibhāgo, heṭṭhā rajatapaṭasadisā vālikā vippakiṇṇā, upari
maṇivitānaṁ viya ghanasākhāpattaṁ ambavanaṁ, tasmiṁ buddhānamanucchavike pavivekasukhe
ambavane viharatīti attho.
[519] abhiññātā abhiññātāti kulacārittādisampattiyā tattha
tattha paññātā. vaṅkīti ādīni tesaṁ nāmāni. tattha vaṅkī opāsādavāsiko. 1-
tārukkho icchānaṅgalavāsiko. pokkharasāti ukkaṭṭhavāsiko. jāṇusoṇī
sāvatthivāsiko. todeyyo tudigāmavāsiko. aññe cāti aññeva ca bahujanā. attano
attano nivāsaṭṭhānehi āgantvā mantasajjhāyakaraṇatthaṁ tattha paṭivasanti.
manasākaṭassa kira ramaṇīyatāya te brāhmaṇā tattha nadītīre gehāni kāretvā
parikkhipāpetvā aññesaṁ bahūnaṁ pavesanaṁ vivāretvā antarantarā tattha gantvā
vasanti.
[520] vāseṭṭhabhāradvājānanti vāseṭṭhassa ca pokkharasātino
antevāsikassa bhāradvājassa ca tārukkhantevāsikassa. ete kira dve jātisampannā
tiṇṇaṁ vedānaṁ pāragū ahesuṁ. jaṅghavihāranti aticiranisajjāpaccayā kilamathavinodanatthāya
jaṅghacāraṁ. te kira divasaṁ sajjhāyaṁ katvā sāyaṇhe vuṭṭhāya nhānīyasambhāragandha-
mālāteladhotavatthāni gāhāpetvā attano parijanaparivutā nhāyitukāmā nadītīraṁ
gantvā rajatapaṭavaṇṇe vālikāsaṇḍe aparāparaṁ caṅkamiṁsu. etaṁ 2- caṅkamantaṁ itaro
anucaṅkami, puna itaraṁ itaroti. tena vuttaṁ "anucaṅkamantānaṁ anuvicarantānan"ti.
maggāmaggeti magge ca amagge ca, katamaṁ nu kho paṭipadaṁ pūretvā katamena
maggena sakkā sukhaṁ brahmalokaṁ gantunti evaṁ maggāmaggaṁ ārabbha kathaṁ

footnote: 1 sī., ka. opasādavāsiko 2 chaßēéa. ekaṁ, ma. evaṁ

page number: 333

samuṭṭhāpesunti attho. añjasāyanoti ujumaggassetaṁ vevacanaṁ, añjasā vā
ujukameva, etena āyanti āgacchantīti añjasāyano. niyyāniko niyyātīti
niyyāyanto niyyāti, gacchanto gacchatīti attho, kva gacchatīti. takkarassa
brahmasahabyatāyāti yo taṁ maggaṁ karoti paṭipajjati. tassa brahmunā saddhiṁ
sahabhāvāya, ekaṭṭhāne pātubhāvāya gacchatīti attho. yvāyanti yo ayaṁ. akkhātoti
kathito dīpito. brāhmaṇena pokkharasātināti attano ācariyaṁ apadisati. iti
vāseṭṭho sakameva ācariyavādaṁ thometvā paggaṇhitvā vicarati. bhāradvājopi
sakamevāti. tena vuttaṁ "neva kho asakkhi vāseṭṭho"ti ādi.
[521-522] tato vāseṭṭho "ubhinnaṁpi amhākaṁ kathā aniyyānikā-
yeva, imasmiñca loke maggakusalo nāma bhotā gotamena sadiso nāma natthi,
bhavañca gotamo avidūre vasati, so no tulaṁ gahetvā nisinnavāṇijo viya kaṅkhaṁ
bhindissatī"ti 1- cintetvā tamatthaṁ bhāradvājassa ārocesi, ubhopi gantvā
attano kathaṁ bhagavato ārocesuṁ. 2- tena vuttaṁ "atha kho vāseṭṭho .pe. yvāyaṁ
akkhāto brāhmaṇena tārukkhenā"ti. ettha bho gotamāti etasmiṁ maggāmagge.
viggaho vivādoti ādīsu pubbuppattiko viggaho, aparabhāge vivādo. duvidhopi
so 3- nānāācariyānaṁ vādato nānāvādo.
[523] atha kismiṁ pana voti tvaṁpi ayameva maggoti attano
ācariyavādameva paggayha tiṭṭhasi, bhāradvājopi attano āriyavādameva, ekassāpi
ekasmiṁ saṁsayo natthi. evaṁ sati kismiṁ vo viggahoti pucchati.
[524] maggāmagge bho gotamāti magge bho gotama amagge ca,
ujumagge ca anujumagge cāti attho. esa kira ekabrāhmaṇassāpi maggaṁ
"amaggo"ti 4- na vadati. yathā pana attano ācariyassa maggo ujumaggo, na
evaṁ aññesaṁ anujānāti, tasmā tamevatthaṁ dīpento "kiñcāpi bho gotamā"ti
ādimāha. sabbāni tānīti liṅgavipallāsena vadati, sabbe teti vuttaṁ hoti.

footnote: 1 chaßēéa. chindissatī"ti 2 chaßēéa. ārocesi
footnote: 3 chaßēéa. eso 4 chaßēéa. "na maggo"ti

page number: 334

bahūnīti aṭṭha vā dasa vā. nānāmaggānīti mahantāmahantajaṅgha-
maggasakaṭamaggādivasena nānāvidhāni sāmantā gāmanadītaḷākakhettādīhi āgantvā
gāmaṁ pavisanamaggāni.
vāseṭṭhamāṇavānuyogavaṇṇanā
[525] "niyyantīti vāseṭṭha vadesī"ti bhagavā tikkhattuṁ vacībhedaṁ
kāretvā 1- paṭiññaṁ kārāpesi. kasmā? titthiyā hi paṭijānitvā pacchā
niggayhamānā avajānanti. so tathā kātuṁ na sakkhissatīti.
[527-529] teva tevijjāti te tevijjā. vakāro āgamasandhimattaṁ.
andhaveṇīti andhapaveṇī, ekena cakkhumatā gahitayaṭṭhiyā koṭiṁ eko andho
gaṇhāti, taṁ andhaṁ añño, taṁ aññoti evaṁ paṇṇāsasaṭṭhi andhā paṭipāṭiyā
ghaṭitā andhaveṇīti vuccanti. paraṁparasaṁsattāti aññamaññaṁ saṁsattā, 2- yaṭṭhigāhakenapi
cakkhumatā virahitāti attho. eko kira dhutto andhagaṇaṁ disvā "amukasmiṁ nāma
gāme khajjabhojjaṁ sulabhan"ti ussāhetvā "tenahi tattha no sāmi nehi, idaṁ
nāma te demā"ti vutte, lañcaṁ gahetvā antarāmagge maggā okkamma mahantaṁ
gacchaṁ anuparigantvā purimassa hatthena pacchimassa kacchaṁ gaṇhāpetvā "kiñci
kammaṁ atthi, gacchatha tāva tumhe"ti vatvā palāyi, te divasaṁpi gantavā maggaṁ
avindamānā "kuhiṁ no cakkhumā, kuhiṁ maggo"ti paridevitvā maggaṁ avindamānā
tattheva mariṁsu. te sandhāya vuttaṁ `paraṁparasaṁsattā"ti. purimopīti purimesu dasasu
brāhmaṇesu ekopi. majjhimopīti majjhimesu ācariyapācariyesu ekopi. pacchimopīti
idāni tevijjesu brāhmaṇesu ekopi. hassakaṁyevāti hasitabbaṁyeva. nāmakaṁyevāti
lāmakaṁyeva. tadetaṁ atthābhāvena rittakaṁ, rittakattāyeva tucchakaṁ.
[530] idāni brahmā 3- tāva tiṭṭhatu, yo tevijjehi brāhmaṇehi 4-
na diṭṭhapubbo. yepi candimasuriye tevijjā passanti, tesampi sahabyatāya maggaṁ
desetuṁ nappahontīti dassanatthaṁ "taṁ kiṁ maññasī"ti ādimāha.

footnote: 1 chaßēéa. katvā 2 chaßēéa. laggā
footnote: 3 chaßēéa. brahmaloko 4 chaßēéa. ayaṁ pāṭho na dissati

page number: 335

tattha yato candimasuriyā uggacchantīti yasmiṁ kāle uggacchanti. yattha ca
ogacchantīti yasmiṁ kāle atthaṅgamenti, 1- uggamanakāle ca atthaṅgamanakāle ca
passantīti attho, āyācantīti "udehi bhavaṁ canda, udehi bhavaṁ suriyā"ti
evaṁ āyācanti. thomayantīti "sommo cando, parimaṇḍalo cando, sappabho
cando"ti ādīni vadantā pasaṁsantīti attho. pañjalikāti paggahitāñjalikā.
namassamānāti "namo namo"ti vadamānā.
[531-532] yaṁ passantīti ettha yanti nipātamattaṁ. kiṁ pana na
kirāti ettha idha pana kiṁ vattabbaṁ. yattha kira tevijjehi brāhmaṇehi na
brahmā sakkhidiṭṭhoti evamattho daṭṭhabbo.
aciravatīnadīupamākathā
[542] samatittikāti samabharitā. kākapeyyāti yattha katthaci tīre
ṭhitena kākena sakkā pātunti kākapeyyā. pāraṁ taritukāmoti nadiṁ 2- atikkamitvā
paratīraṁ pattukāmo. 3- avheyyāti pakkoseyya. ehi pārāpāranti ambho pāra
apāraṁ ehi, atha maṁ sahasāva gahetvā gamissasi, atthi me accāyikakammanti attho.
[544-545] ye dhammā brāhmaṇakārakāti ettha pañcasīladasasīla-
dasakusalakammapathabhedā dhammā brāhmaṇakārakāti veditabbā, tabbiparītā abrāhmaṇakārakā.
indamavhayāmāti indaṁ avhayāma pakkosāma. evaṁ brahmaṇānaṁ avhāyanassa
niratthakattaṁ dassetvā punapi bhagavā aṇṇavakucchiyaṁ suriyo viya jalamāno
pañcasatabhikkhuparivuto 4- aciravatiyā tīre nisinno aparaṁpi nadīupamaṁyeva āharanto
"seyyathāpī"ti ādimāha.
[546] kāmaguṇāti kāmayitabbaṭṭhena kāmā, bandhanaṭṭhena guṇā.
"anujānāmi bhikkhave ahatānaṁ vatthānaṁ dviguṇaṁ saṁghāṭin"ti 5- ettha hi paṭalaṭṭho
guṇasaddo 6-.

footnote: 1 chaßēéa. atthamenti 2 ma. nadītīraṁ 3 chaßēéa. gantukāmo
footnote: 4 ma. pañcasatabhikkhuparivāro 5 vi. mahāvagga. 5/348/151 6 chaßēéa. guṇaṭṭho. evamuparipi

page number: 336

"accenti 1- kālā tarayanti rattiyo,
vayoguṇā anupubbaṁ jahantī"ti 2-
ettha rāsaṭṭho guṇasaddo. "sataguṇā dakkhiṇā pāṭikaṅkhitabbā"ti 3- ettha
ānisaṁsaṭṭho guṇasaddo. "antaṁ antaguṇaṁ, 4- kayirā mālāguṇe bahū"ti 5- ca ettha
bandhanaṭṭho guṇasaddo. idhāpi eseva adhippeto. tena vuttaṁ "bandhanaṭṭhena
guṇā"ti. cakkhuviññeyyāti cakkhuviññāṇena passitabbā. etenupāyena
sotaviññeyyādīsupi attho veditabbo. iṭṭhāti pariyiṭṭhā vā hontu mā vā,
iṭṭhārammaṇabhūtāti attho. kantāti kāmanīyā. manāpāti manavaḍḍhanakā. piyarūpāti
piyajātikā. kāmūpasañhitāti ārammaṇaṁ katvā uppajjamānena kāmena upasaṁhitā.
rajanīyāti rañjanīyā, rāguppattikāraṇabhūtāti attho.
gadhitāti gedhena abhibhūtā hutvā. mucchitāti mucchākārappattāya
adhimattakāya taṇhāya abhibhūtā. ajjhosannāti adhiosannā ogāḷhā, "idaṁ
sāran"ti 6- pariniṭṭhānampattā hutvā. anādīnavadassāvinoti ādīnavaṁ apassantā.
anissaraṇapaññāti "idamettha nissaraṇan"ti evaṁ parijānanapaññāvirahitā,
paccavekkhaṇaparibhogavirahitāti attho.
[548-549] āvaraṇāti ādīsu āvarantīti āvaraṇā. nīvārayantīti
nīvaraṇā. onaddhantīti onāhanā. 7- pariyonaddhantīti pariyonāhanā. kāmacachandādīnaṁ
vitthārakathā visuddhimaggato gahetabbā. āvuṭā nivuṭā ophuṭā 8- pariyonaddhāti
padāni āvaraṇādīnaṁ vasena vuttāni.
saṁsandanakathāvaṇṇanā
[550] sapariggahoti itthīpariggahena sapariggahoti vuccati. apariggaho
bho gotamāti ādīsupi kāmacchandassa abhāvato itthīpariggahena apariggaho.
byāpādassa abhāvato kenaci saddhiṁ veracittena avero. thīnamiddhassa abhāvato

footnote: 1 ka. accayanti 2 saṁ. sagā. 15/4/3 3 ma. upari. 14/379/324
footnote: 4 dī., mahā. 10/377/251 5 khu. dhammapada. 25/53/26 6 chaßēéa. sānan"ti
footnote: 7 sī. onahā 8 chaßēéa. onaddhā

page number: 337

cittagelaññasaṅkhātena byāpajjena abyāpajjo. uddhaccakukkuccābhāvato
uddhaccakukkuccādīhi saṅkilesehi asaṅkiliṭṭhacitto suparisuddhamānaso.
vicikicchāya abhāvato cittaṁ vase vatteti. yathā ca brāhmaṇā cittagatikā honti,
cittassa vase vattanti, na tādisoti vasavattī.
[552] idha kho panāti idha brahmalokamagge. āsīditvāti
amaggameva "maggo"ti upagantvā. saṁsīdantīti "samatalan"ti saññāya paṅkaṁ
otiṇṇā viya anupavisanti. saṁsīditvā visattaṁ 1- pāpuṇantīti evaṁ paṅke viya
saṁsīditvā visādaṁ aṅgamaṅgasambhañjanaṁ pāpuṇanti. sukhataraṁ maññe tarantīti marīcikāya
vañcitvā "kākapeyyā nadī"ti saññāya "tarissāmā"ti hatthehi ca pādehi ca
vāyamānā sukhataraṇaṁ maññe taranti. tasmā yathā te hatthapādādīnaṁ sambhañjanaṁ
paribhañjanaṁ, evaṁ apāyesu sambhañjanaṁ paribhañjanaṁ pāpuṇanti. idheva ca sukhaṁ vā
sātaṁ vā na labhanti. tasmā idantevijjānaṁ brāhmaṇānanti tasmā idaṁ
brahmasahabyatāya maggadīpakaṁ tevijjakaṁ pāvacanaṁ tevijjānaṁ brāhmaṇānaṁ.
tevijjāiriṇanti 2- tevijjāaraññaṁ, iriṇanti hi agāmakaṁ mahāaraññaṁ vuccati.
tevijjāvivananti pupphaphalehi anupabhogarukkhehi sañchannaṁ nirudakaṁ araññaṁ. yattha
maggato okkamitvā parivattituṁpi na sakkā hoti, taṁ sandhāyāha "tevijjāvivanantipi
vuccatī"ti. tevijjābyasananti tevijjānaṁ pañcavidhabyasanasadisametaṁ. yathā hi
ñātirogabhogadiṭṭhisīlabyasanaṁ pattassa sukhaṁ nāma natthi, evaṁ tevijjānaṁ tevijjakaṁ
pāvacanaṁ āgamma sukhaṁ nāma natthīti dasseti.
[554] jātasaṁvaḍḍhoti jāto ca vaḍḍhito ca. yo hi kevalaṁ
tattha jātova hoti, aññattha vaḍḍhito, tassa sāmantā gāmamaggā na sabbaso
paccakkhā honti, tasmā jātasaṁvaḍḍhoti āha. jātasaṁvaḍḍhopi yo ciraṁ nikkhanto,
tassāpi 3- na sabbaso paccakkhā honti, tasmā "tāvadeva avasatan"ti āha,
taṁkhaṇameva nikkhantanti attho. dandhāyitattanti "ayaṁ nukho maggo, ayaṁ nu kho
no"ti kaṅkhāvasena cirāyitattaṁ. vitthāyitattanti yathā sukhumaṁ atthajātaṁ sahasā

footnote: 1 ma. visāraṁ. chaßēéa. visādaṁ evamuparipi. 2 ka. tevijjāīriṇaṁ. 3 chaßēéa. tassa

page number: 338

pucchitassa kassaci sarīrathaddhabhāvaṁ gaṇhāti, evaṁ thaddhabhāvaggahaṇaṁ. na tvevāti
iminā sabbaññutañāṇassa appaṭihatabhāvaṁ dasseti. tassa hi purisassa
mārāvaṭṭanādivasena siyā ñāṇassa paṭighāto. tena so dandhāyeyya vā vitthāyeyya vā.
sabbaññutañāṇaṁ pana appaṭihataṁ, na sakkā tassa kenaci antarāyo kātunti dīpeti.
[555] ullumpatu bhavaṁ gotamoti uddharatu bhavaṁ gotamo. brāhmaṇiṁ
pajanti brāhmaṇadārakaṁ, bhavaṁ gotamo mama brāhmaṇaputtaṁ apāyamaggato
uddharitvā brahmalokamagge patiṭṭhāpetūti attho.
brahmalokamaggadesanāvaṇṇanā
[556] athassa bhagavā buddhuppādaṁ dassetvā saddhiṁ pubbabhāgapaṭipadāya
mettā vihārādibrahmalokagāmimaggaṁ dassetukāmo "tenahi vāseṭṭhā"ti
ādimāha. tattha "idha tathāgato"ti ādi sāmaññaphale vitthāritaṁ. mettāsahagatenāti
ādīsu yaṁ vattabbaṁ, taṁ sabbaṁ visuddhimagge brahmavihārakammaṭṭhānakathāyaṁ vuttaṁ.
seyyathāpi vāseṭṭha balavā saṅkhadhamoti ādi pana idha apubbaṁ. tattha balavāti
balasampanno. saṅkhadhamoti saṅkhadhamako. appakasirenāti akicchena adukkhena.
dubbalo hi saṅkhadhamo saṅkhaṁ dhamantopi na sakkoti catasso disā sarena
viññāpetuṁ, nāssa saṅkhasaddo sabbato pharati. balavato pana vipphāriko hoti,
tasmā "balavā"ti ādimāha. mettāya cetovimuttiyāti ettha "mettā"ti vutte
upacāropi appanāpi vaṭṭati, "cetovimuttī"ti vutte pana appanāva vaṭṭati.
yaṁ pamāṇakataṁ kammanti pamāṇakataṁ kammaṁ nāma kāmāvacaraṁ vuccati. appamāṇakataṁ kammaṁ
nāma rūpārūpāvacaraṁ. taṁ hi pamāṇaṁ atikkamitvā odisakānodisakadisāpharaṇavasena
vaḍḍhetvā katattā appamāṇakatanti vuccati. na taṁ tatrāvasissati na taṁ
tatrāvatiṭṭhatīti taṁ kāmāvacaraṁ kammaṁ tasmiṁ rūpāvacarārūpāvacarakamme na ohiyyati na
tiṭṭhati. kiṁ vuttaṁ hoti? taṁ kāmāvacarakammaṁ tassa rūpāvacarārūpāvacarakammassa
antarā laggituṁ vā ṭhātuṁ vā rūpāvarūpāvacarakammaṁ pharitvā pariyādiyitvā
attano okāsaṁ gahetvā patiṭṭhātuṁ na sakkoti. athakho

page number: 339

rūpāvacarārūpāvacarakammameva kāmāvacaraṁ mahogho viya parittaṁ udakaṁ pharitvā
pariyādiyitvā attano okāsaṁ gahetvā tiṭṭhati. tassa vipākaṁ paṭibāhitvā
sayameva brahmasahabyataṁ upanetīti. evaṁ vihārīti evaṁ mettādivihārī.
[559] ete mayaṁ bhavantaṁ gotamanti idaṁ tesaṁ dutiyaṁ saraṇagamanaṁ.
paṭhamameva hete majjhimapaṇṇāsake vāseṭṭhasuttaṁ 1- sutvā saraṇaṁ gatā, imaṁ
pana tevijjasuttaṁ sutvā dutiyampi saraṇaṁ gatā. katipāhaccayena pabbajitvā
aggaññasutte 2- upasampadañceva arahattañca aladdhuṁ. sesaṁ sabbattha
uttānatthamevāti.
iti sumaṅgalavilāsiniyā dīghanikāyaṭṭhakathāya
tevijjasuttavaṇṇanā niṭṭhitā.
terasamaṁ.
niṭṭhitā ca terasasuttapaṭimaṇḍitassa sīlakkhandhavaggassa atthavaṇṇanāti.
dīghanikāyaṭṭhakathā sīlakkhandhavaggavaṇṇanā niṭṭhitā.
-----------------

footnote: 1 maßēéa. 13/454/446 2 dī. pāṭi. 11/111-140/68-84

