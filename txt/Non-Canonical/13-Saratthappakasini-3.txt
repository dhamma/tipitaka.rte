
page number: 001

sāratthappakāsinī nāma saṁyuttanikāyaṭṭhakathā
saḷāyatanavaggavaṇṇanā
-----------
namo tassa bhagavato arahato sammāsambuddhassa.
1. saḷāyatanasaṁyutta
1. aniccavagga
1. ajjhattāniccasuttavaṇṇanā
[1] saḷāyatanavaggassa paṭhame cakkhunti dve cakkhūni ñāṇacakkhu ceva
maṁsacakkhu ca. tattha ñāṇacakkhu pañcavidhaṁ buddhacakkhu dhammacakkhu samantacakkhu
dibbacakkhu paññācakkhūti. tesu buddhacakkhu nāma āsayānusayañāṇañceva
indriyaparopariyattañāṇañca, yaṁ "buddhacakkhunā lokaṁ volokento"ti 1- āgataṁ.
dhammacakkhu nāma heṭṭhimā tayo maggā tīṇi ca phalāni, yaṁ "virajaṁ vītamalaṁ dhammacakkhuṁ
udapādī"ti 2- āgataṁ. samantacakkhu nāma sabbaññutañāṇaṁ, yaṁ "pāsādamāruyha
samantacakkhū"ti 3- āgataṁ. dibbacakkhu nāma ālokapharaṇena uppannaṁ ñāṇaṁ, yaṁ
"dibbena cakkhunā visuddhenā"ti 4- āgataṁ. paññācakkhu nāma catusaccaparicchedakañāṇaṁ,
yaṁ "cakkhuṁ udapādī"ti 5- āgataṁ.
maṁsacakkhupi duvidhaṁ sasambhāracakkhu pasādacakkhūti. tesu yvāyaṁ akkhikūpake
akkhipaṭalehi parivārito maṁsapiṇḍo, yattha catasso dhātuyo vaṇṇagandharasojā

footnote: 1 vi. mahā. 4/9/9, maßēáū. 12/283/244, maßēéa. 13/339/321
footnote: 2 vi. mahā. 4/16/15, maßēéa. 13/395/378
footnote: 3 vi. mahā. 4/8/8,ma. mū. 12/282/243, maßēéa. 13/338/320

4 vi. mahāvi. 1/13/6 5 vi. mahā. 4/16/15

page number: 002

sambhavo jīvitaṁ bhāvo cakkhupasādo kāyapasādoti saṅkhepato terasa sambhārā
honti. vitthārato pana catasso dhātuyo vaṇṇagandharasojā sambhavoti ime
nava catusamuṭṭhānavasena chattiṁsa, jīvitaṁ bhāvo cakkhupasādo kāyapasādoti ime
kammasamuṭṭhānā tāva cattāroti cattāḷīsa sambhārā honti. idaṁ sasambhāracakkhu
nāma. yaṁ panettha setamaṇḍalaparicchinnena kaṇhamaṇḍalena parivārite diṭṭhamaṇḍale 1-
sanniviṭṭhaṁ rūpadassanasamatthaṁ pasādamattaṁ, idaṁ pasādacakkhu nāma. tassa tato
paresañca sotādīnaṁ vitthārakathā visuddhimagge vuttāva.
tattha yadidaṁ pasādacakkhu, taṁ gahetvā bhagavā cakkhuṁ bhikkhave aniccantiādimāha.
tattha "catūhi kāraṇehi aniccaṁ udayabbayavantatāyā"tiādinā nayena
vitthārakathā heṭṭhā pakāsitāyeva. sotampi 2- pasādasotameva adhippetaṁ, tathā
ghānajivhakāyā. manoti tebhūmakasammasanacāracittaṁ. iti idaṁ suttaṁ chasu
ajjhattikāyatanesu tīṇi lakkhaṇāni dassetvā kathite bujjhanakānaṁ ajjhāsayena vuttaṁ.
2-3. ajjhattadukkhasuttādivaṇṇanā
[2-3] dutiyaṁ dve lakkhaṇāni, tatiyaṁ ekalakkhaṇaṁ dassetvā kathite
bujjhanakānaṁ ajjhāsayena vuttaṁ. sesāni pana tehi sallakkhitāni ca 3- ettakeneva
taṁ 4- sallakkhessantīti.
4-6. bāhirāniccasuttādivaṇṇanā
[4-6] catutthe rūpagandharasaphoṭṭhabbā catusamuṭṭhānā, saddo dvisamuṭṭhāno,
dhammāti tebhūmakadhammārammaṇaṁ. idampi bāhiresu chasu āyatanesu tilakkhaṇaṁ dassetvā

footnote: 1 chaßēéa. diṭṭhimaṇḍale 2 ka. sotañca
footnote: 3 chaßēéa. vā 4 sī. vā taṁ, chaßēéa. vā

page number: 003

kathite bujjhanakānaṁ vasena vuttaṁ. pañcame chaṭṭhe ca dutiyatatiyesu vuttasadisova
nayo.
7-12. ajjhattāniccātītānāgatasuttādivaṇṇanā
[7-12] sattamādīni atītānāgatesu cakkhādīsu aniccalakkhaṇādīni
sallakkhetvā paccuppannesu balavagāhena kilamantānaṁ vasena vuttāni. sesaṁ
sabbattha heṭṭhā vuttanayamevāti.
aniccavaggo paṭhamo.
-----------
2. yamakavagga
1-4. paṭhamapubbesambodhasuttādivaṇṇanā
[13-16] yamakavaggassa paṭhamadutiyesu ajjhattikānanti ajjhattajjhattavasena
ajjhattikānaṁ. so pana nesaṁ ajjhattikabhāvo chandarāgassa adhimattabalavatāya
veditabbo. manussānaṁ hi antogharaṁ viya cha ajjhattikāyatanāni, gharūpacāraṁ
viya cha bāhirāyatanāni. yathā nesaṁ puttadāradhanadhaññapuṇṇe antoghare
chandarāgo adhimattabalavā hoti, tattha kassaci pavisituṁ na denti, appamattena
bhājanasaddamattenāpi "kiṁ etan"ti vattāro bhavanti, evameva chasu ajjhattikesu
āyatanesu adhimattabalavachandarāgoti. iti imāya chandarāgabalavatāya tāni
"ajjhattikānī"ti vuttāni. gharūpacāre pana no tathā balavā hoti, tattha
carante manussepi catuppadānipi na sahasā nivārenti. kiñacāpi na nivārenti,
anicchantā pana paṁsupacchimattampi gahituṁ na denti. 1- iti nesaṁ tattha na

footnote: 1 ka. na vārenti

page number: 004

adhimattabalavachandarāgo hoti. rūpādīsupi tatheva na adhimattabalavachandarāgo, tasmā
tāni "bāhirānī"ti vuttāni. vitthārato pana ajjhattikabāhirakathā visuddhimagge
vuttāva. sesaṁ dvīsupi suttesu heṭṭhā vuttanayameva. tathā tatiyacatutthesu.
5-6. paṭhamanoceassādasuttādivaṇṇanā
[17-18] pañcame nissaṭāti nikkhantā. visaññuttāti nosaṁyuttā.
vippamuttāti noadhimuttā. vimariyādikatena cetasāti nimmariyādīkatena cetasā.
yaṁ hi kilesajātaṁ vā vaṭṭaṁ vā appahīnaṁ hoti, tena sekhānaṁ cittaṁ
samariyādīkataṁ nāma. yaṁ pahīnaṁ, tena vimariyādīkataṁ. idha pana sabbaso kisesānañceva
vaṭṭassa ca pahīnattā vimariyādīkatena kilesavaṭṭamariyādaṁ atikkantena cittena
vihariṁsūti attho. chaṭṭhepi eseva nayo. chasupi panetesu catusaccameva kathitanti
veditabbaṁ.
7-10. paṭhamābhinandasuttavaṇṇanā
[19-22] sattamādīsu catūsu vaṭṭavivaṭṭameva kathitaṁ. anupubbikathā 1- pana
nesaṁ heṭṭhā vuttanayeneva veditabbāti.
yamakavaggo dutiyo
----------
3. sabbavagga
1. sabbasuttādivaṇṇanā
[23] sabbavaggassa paṭhame sabbaṁ vo bhikkhaveti sabbaṁ nāma catubbidhaṁ
sabbasabbaṁ āyatanasabbaṁ sakkāyasabbaṁ padesasabbanti. tattha:-

footnote: 1 cha. anupubbakathā

page number: 005

"na tassa addiṭṭhamidhatthi kiñci
atho aviññātamajānitabbaṁ
sabbaṁ abhiññāsi yadatthi neyyaṁ
tathāgato tena samantacakkhū"ti 1-
idaṁ sabbasabbaṁ nāma. "sabbaṁ vo bhikkhave desissāmi, taṁ suṇāthā"ti 2- idaṁ
āyatanasabbaṁ nāma. "sabbadhammamūlapariyāyaṁ vo bhikkhave desissāmī"ti 3- idaṁ
sakkāyasabbaṁ nāma. "sabbadhammesu vā pana paṭhamasamannāhāro uppajjati cittaṁ
mano mānasaṁ .pe. tajjāmanodhātū"ti 4- idaṁ padesasabbaṁ nāma. iti
pañcā rammaṇamattaṁ padesasabbaṁ. tebhūmakadhammā sakkāyasabbaṁ. catubhūmakadhammā
āyatanasabbaṁ. yaṅkiñci neyyaṁ sabbasabbaṁ. padesasabbaṁ sakkāyasabbaṁ na pāpuṇāti,
sakkāyasabbaṁ āyatanasabbaṁ na pāpuṇāti, āyatanasabbaṁ sabbasabbaṁ na pāpuṇāti.
kasmā? sabbaññutañāṇassa ayaṁ nāma dhammo ārammaṇaṁ na hotīti natthitāya.
imasmiṁ pana sutte āyatanasabbaṁ adhippetaṁ.
paccakkhāyāti paṭikkhipitvā. vācāvatthukamevassāti vācāya vattabbaṁ
vatthumattakameva bhaveyya. imāni pana dvādasāyatanāni atikkamitvā ayaṁ nāma
añño sabhāvadhammo atthīti dassetuṁ na sakkuṇeyya. puṭṭho ca na sampāyeyyāti
"katamaṁ aññaṁ sabbaṁ nāmā"ti pucchito "idaṁ nāmā"ti vacanena sampādetuṁ na sakkuṇeyya.
vighātaṁ āpajjeyyāti dukkhaṁ āpajjeyya. yathā taṁ bhikkhave avisayasminti
ettha tanti nipātamattaṁ. yathāti kāraṇavacanaṁ, yasmā avisaye puṭṭhoti attho.
avisayasmiṁ hi sattānaṁ vighātova hoti, kūṭāgāramattasilaṁ sīsena ukkhipitvā
gambhīre udake taraṇaṁ avisayo, tathā candimasūriyānaṁ ākaḍḍhitvā pātanaṁ, tasmiṁ
avisaye vāyamanto vighātameva āpajjati, evaṁ imasmimpi avisaye vighātameva
āpajjeyyāti adhippāyo.

footnote: 1 khußēáahā. 29/272/436, khu.cūḷa. 30/216/113, khu.paṭi. 31/291/193
footnote: 2 saṁ.saḷā. 18/24/19 3 maßēáū. 12/1/1 4 abhi.vi. 35/184/104

page number: 006

2. pahānasuttavaṇṇanā
[24] dutiye sabbappahānāyāti sabbassa pahānāya. cakkhusamphassapaccayā
uppajjati vedayitanti cakkhusamphassaṁ mūlapaccayaṁ katvā uppannā sampaṭicchanna-
santīraṇavoṭṭhabbajavanavedanā. cakkhuviññāṇasampayuttāya pana vattabbameva natthi.
sotadvārādivedanāpaccayādīsupi eseva nayo. ettha pana manoti bhavaṅgacittaṁ.
dhammāti ārammaṇaṁ. manoviññāṇanti sahāvajjanakaṁ javanaṁ. manosamphassoti
bhavaṅgasahajāto samphasso. vedayitanti sahāvajjanavedanāya javanavedanā.
bhavaṅgasampayuttāya pana vattabbameva natthi. āvajjanaṁ bhavaṅgato amocetvā
manoti sahāvajjanena bhavaṅgaṁ daṭaṭhabbaṁ. dhammāti ārammaṇaṁ. manoviññāṇanti
javanaviññāṇaṁ. manosamphassoti bhavaṅgasahajāto samphasso. vedayitanti javanasahajātā
vedanā. sahāvajjanena bhavaṅgasahajātāpi vattatiyeva. yā panettha 1- desanā
anusiṭṭhiāṇā, 2- ayaṁ paṇṇatti nāmāti.
3. abhiññāpariññāpahānasuttavaṇṇanā
[25] tatiye sabbaṁ abhiññā pariññā pahānāyāti sabbaṁ abhijānitvā
parijānitvā pajahanatthāya. abhiññā pariññā pahātabbanti abhijānitvā
parijānitvā pahātabbaṁ. sesaṁ vuttanayeneva veditabbaṁ.
4. paṭhamāparijānanasuttavaṇṇanā
[26] catutthe anabhijānaṁ aparijānaṁ avirājayaṁ appajahanti anabhijānanto
aparijānanto avirājento appajahanto. ettha ca avirājentoti avigacchāpento. 3-
iti imasmiṁ sutte tissopi pariññā kathitā honti. "abhijānan"ti hi vacanena

footnote: 1 ṭīkā. yāpi ca 2 ka. anusandhisāsanaṁ 3 ka. avitacchāpento

page number: 007

Ñātapariññā kathitā, "parijānan"ti vacanena tīraṇapariññā, "virājayaṁ pajahan"ti
dvīhi pahānapariññāti.
5. dutiyāparijānanasuttavaṇṇanā
[27] pañcame cakkhuviññāṇaviññātabbā dhammāti heṭṭhā gahitarūpameva
gaṇhitvā dasseti. heṭaṭhā vā āpāthagataṁ gahitaṁ, idha anāpāthagataṁ. idaṁ panettha
sanniṭṭhānaṁ:- heṭṭhā āpāthagatampi anāpāthagatampi gahitameva, idha pana
cakkhuviññāṇasampayuttā tayo khandhā. te hi cakkhuviññāṇena saha viññātabbattā
"cakkhuviññāṇaviññātabbā"ti vuttā. sesapadesupi eseva nayo.
6. ādittasuttavaṇṇanā
[28] chaṭṭhe gayāsīseti gayāgāmassa hi avidūre gayāti ekā pokkharaṇīpi
atthi nadīpi, gayāsīsanāmako hatthikumbhasadiso piṭṭhipāsāṇopi, yattha bhikkhusahassassapi
okāso pahoti, bhagavā tattha viharati. tena vuttaṁ "gayāsīse"ti. bhikkhū
āmantesīti tesaṁ sappāyadhammadesanaṁ vicinitvā taṁ desessāmīti āmantesi.
tatrāyaṁ anupubbikathā:- ito kira dvānavute kappe mahindo nāma
rājā ahosi. tassa jeṭṭhaputto pusso 1- nāma, so pūritapāramī pacchimabhavikasatto,
paripākagate ñāṇe bodhimaṇḍaṁ āruyha sabbaññutaṁ paṭivijjhi. rañño kaniṭṭhaputto
tassa aggasāvako ahosi, purohitaputto dutiyasāvako. rājā cintesi "mayhaṁ
jeṭṭhaputto nikkhamitvā buddho jāto, kaniṭṭhaputto aggasāvako, purohitaputto
dutiyasāvako"ti. so "amhākaṁyeva buddho, amhākaṁ dhammo, amhākaṁ saṁgho"ti
vihāraṁ kāretvā vihāradvārakoṭṭhakato yāva attano gharadvārā ubhato

footnote: 1 chaßēéa. phusso

page number: 008

veḷubhittikuṭikāhi 1- parikkhipitvā matthake suvaṇṇatārakakhacita-
samosaritagandhadāmamālādāmavitānaṁ bandhāpetvā heṭṭhā rajatavaṇṇaṁ
vālikaṁ santharitvā pupphāni vikirāpetvā tena maggena bhagavato
āgamanaṁ kāresi.
satthā vihārasmiṁyeva ṭhito cīvaraṁ pārupitvā antosāṇiyāva saddhiṁ bhikkhusaṁghena
rājagehaṁ āgacchati, katabhattakicco antosāṇiyāva gacchati. koci kaṭacchubhikkhāmattampi
dātuṁ na labhati. tato nāgarā ujjhāyiṁsu "buddho loke uppanno, na ca mayaṁ
puññāni kātuṁ labhāma. yathā hi candimasūriyā sabbesaṁ ālokaṁ karonti, evaṁ
buddhā nāma sabbesaṁ hitatthāya uppajjanti, ayaṁ pana rājā sabbesaṁ
puññacetanaṁ 2- attanoyeva anto pavesetī"ti.
tassa ca rañño aññe tayo puttā atthi, nāgarā tehi saddhiṁ ekato
hutvā sammantayiṁsu "rājakulehi saddhiṁ aṭṭo nāma natthi, ekaṁ upāyaṁ karomā"ti.
te paccante core uṭṭhāpetvā "katipayā gāmā pahaṭā"ti sāsanaṁ āharāpetvā
rañño ārocayiṁsu. rājā putte pakkosāpetvā "tātā ahaṁ mahallako, gacchatha
core vūpasamethā"ti pesesi. payuttacorā ito cito ca avippakiritvā 3- tesaṁ
santikameva āgamiṁsu. te anāvāse gāmeva pesetvā 4- "vūpasamitā corā"ti
āgantvā rājānaṁ vanditvā aṭṭhaṁsu.
rājā tuṭṭho "tātā varaṁ vo demī"ti āha. te adhivāsetvā gantvā
nāgarehi saddhiṁ mantayiṁsu "raññā amhākaṁ varo dinno, kiṁ gaṇhāmā"ti.
ayyaputtā tumhākaṁ hatthiassādayo na dullabhā, buddharatanaṁ pana dullabhaṁ, na
sabbakālaṁ uppajjati, tumhākaṁ jeṭṭhabhātikassa pussabuddhassa paṭijagganavaraṁ

footnote: 1 sī. veḷukiṭikāhi, ka. veḷukaṭṭhakāhi 2 sī. puññakkhettaṁ
footnote: 3 ka. vippakiritvā 4 chaßēéa. gāme vāsetvā

page number: 009

gaṇhathāti. te "evaṁ karissāmā"ti nāgarānaṁ paṭissuṇitvā katamassukammā
nhātānulittā 1- rañño santikaṁ gantvā "deva no varaṁ dethā"ti yāciṁsu. kiṁ
gaṇhissatha tātāti. deva amhākaṁ hatthiassādīhi attho natthi, jeṭṭhabhātikassa
no pussabuddhassa 2- paṭijagganavaraṁ dethāti. "ayaṁ varo na sakkā mayā jīvamānena
dātun"ti dve kaṇṇe pidahi. 3- "deva na tumhe amhehi balakkārena varaṁ
dāpitā, tumhehi attano ruciyā tuṭṭhehi dinno, kiṁ deva rājakulassa dve
kathā vaṭṭantī"ti saccavāditāya bhaṇiṁsu. 4-
rājā vinivattituṁ alabhanto "tātā satta saṁvacchare satta māse satta ca
divase upaṭṭhahitvā tumhākaṁ dassāmī"ti āha. sundaraṁ deva pāṭibhogaṁ dethāti.
kissa pāṭibhogaṁ tātāti. ettakaṁ kālaṁ amaraṇapāṭibhogaṁ dethāti. tātā
ayuttapāṭibhogaṁ dāpetha, na sakkā evaṁ pāṭibhogaṁ dātuṁ, tiṇagge ussāvabindusadisaṁ
sattānaṁ jīvitanti. no ce deva pāṭibhogaṁ detha, mayaṁ antarā matā kiṁ kusalaṁ
karissāmāti. tenahi tātā cha saṁvaccharāni dethāti. na sakkā devāti. tenahi
pañca, cattāri, tīṇi, dve, ekaṁ saṁvaccharaṁ detha. satta, cha māse detha .pe.
māsaḍḍhamattaṁ dethāti. na sakkā devāti. tenahi divasamattaṁ dethāti. sādhu
devāti satta divase sampaṭicchiṁsu. rājā satta saṁvacchare satta māse satta
divase kattabbasakkāraṁ sattasuyeva divasesu akāsi.
tato puttānaṁ vasanaṭṭhānaṁ satthāraṁ pesetuṁ aṭṭhausabhavitthataṁ maggaṁ
alaṅkārāpesi, majjhaṭṭhāne catūsabhappamāṇaṁ padesaṁ hatthīhi maddāpetvā
kasiṇamaṇḍalasadisaṁ katvā vālikāya santharāpetvā pupphābhikiṇṇaṁ akāsi, tattha tattha
kadaliyo ca puṇṇaghaṭe ca ṭhapāpetvā dhajapaṭākā ukkhipāpesi. usabhe usabhe pokkharaṇiṁ
khanāpesi, aparabhāge dvīsu passesu gandhamālāpupaphāpaṇe pasārāpesi.

footnote: 1 chaßēéa. sunhātā suvilittā 2 chaßēéa. phussabuddhassa 3 sī.,ka. dve kaṇṇepi thakesi
footnote: 4 sī. vaṭṭanti, mayaṁ saccavāditāya gaṇhimhāti āhaṁsu,
footnote: ka. vaṭṭatīti saccavāditāya gaṇhiṁsu

page number: 010

majjhaṭṭhāne catūsabhavitthārassa alaṅkatamaggassa ubhosu passesu dve dve
usabhavitthāramagge khāṇukaṇṭake harāpetvā daṇḍadīpikāyo kārāpesi. rājaputtāpi
attano āṇāpavattiṭṭhāne soḷasausabhamaggaṁ tatheva alaṅkārāpesuṁ.
rājā attano āṇāpavattiṭṭhānassa kedārasīmaṁ gantvā satthāraṁ vanditvā
paridevamāno "tātā mayhaṁ dakkhiṇakkhiṁ uppāṭetvā gaṇhantā viya gacchatha. evaṁ
gaṇhitvā gatā pana buddhānaṁ anucchavikaṁ kareyyātha, mā surāsoṇḍā viya
pamattā vicaritthā"ti āha. te "jānissāma mayaṁ devā"ti satthāraṁ gahetvā gatā
vihāraṁ kāretvā satthu niyyātetvā tattha satthāraṁ paṭijaggantā kālena therāsane,
kālena majjhimāsane, kālena saṁghanavakāsane tiṭṭhanti. dānaṁ upaparikkhamānānaṁ 1-
tiṇṇampi janānaṁ 2- ekasadisameva ahosi. te upakaṭṭhāya vassūpanāyikāya cintayiṁsu
"kathaṁ nu kho satthu ajjhāsayaṁ gaṇheyyāmā"ti. atha nesaṁ etadahosi "buddhā nāma
dhammagaruno na āmisagaruno, sīle patiṭṭhamānā 3- mayaṁ satthu ajjhāsayaṁ gahetuṁ
sakkhissāmā"ti dānasaṁvidhāyake manusse pakkosāpetvā "tātā imināva nīhārena
yāgubhattakhādanīyādīni sampādentā dānaṁ pavattethā"ti vatvā dānasaṁvidahanapalibodhaṁ
chindiṁsu.
atha nesaṁ jeṭṭhabhātā pañcasate purise ādāya dasasīlesu patiṭṭhāya dve
kāsāyāni acchādetvā kappiyaṁ udakaṁ paribhuñjamāno vāsaṁ kappesi. majjhimo
tīhi, kaniṭṭho dvīhi purisasatehi saddhiṁ tatheva paṭipajji. te yāvajīvaṁ satthāraṁ
upaṭṭhahiṁsu. satthā tesaṁyeva santike parinibbāyi.
tepi kālaṁ katvā tato paṭṭhāya dvānavutikappe manussalokato devalokaṁ, devalokato
ca manussalokaṁ saṁsarantā amhākaṁ satthu kāle devalokā cavitvā manussaloke

footnote: 1 sī. upaparikkhamānā, ka. upaparikkhaya 2 sī. janānaṁ dānaṁ 3 ka. patiṭṭhāya

page number: 011

nibbattiṁsu. tesaṁ dānagge byāvaṭo 1- mahāamacco aṅgamagadhānaṁ rājā bimbisāro
hutvā nibbatti. te tasseva rañño raṭṭhe brāhmaṇamahāsālakule nibbattiṁsu.
jeṭṭhabhātā jeṭṭhova jāto, majjhimakaniṭṭhā majjhimakaniṭṭhāyeva. yepi tesaṁ
parivāramanussā, te parivāramanussāva jātā. te vuḍḍhimanvāya tayopi janā taṁ
purisasahassaṁ ādāya nikkhamitvā tāpasā hutvā uruvelāyaṁ nadītīreyeva vasiṁsu.
aṅgamagadhavāsino māse māse tesaṁ mahāsakkāraṁ abhiharanti.
atha amhākaṁ bodhisatto katābhinikkhamano anupubbena sabbaññutaṁ patvā
pavattitapavaradhammacakko yasādayo kulaputte vinetvā saṭṭhi arahante
dhammadesanatthāya disāsu uyyojetvā sayaṁ pattacīvaramādāya "te tayo jaṭilabhātike
damessāmī"tiuruvelaṁ gantvā anekehi pāṭihāriyasatehi tesaṁ diṭṭhiṁ bhinditvā te
pabbājesi. so taṁ iddhimayapattacīvaradharaṁ samaṇasahassaṁ ādāya gayāsīsaṁ gantvā
tehiparivārito nisīditvā "katarā nu kho etesaṁ dhammakathā sappāyā"ti cintento
"ime sāyaṁpātaṁ aggiṁ paricaranti, imesaṁ dvādasāyatanāni ādittāni sampajjalitāni
viya katvā desessāmi, evaṁ ime arahattaṁ pāpuṇituṁ sakkhissantī"ti
sanniṭṭhānamakāsi. atha nesaṁ tathā dhammaṁ desetuṁ imaṁ ādittapariyāyaṁ abhāsi.
tena vuttaṁ "bhikkhū āmantesīti tesaṁ sappāyadhammadesanaṁ vicinitavā taṁ desessāmīti
āmantesī"ti. tattha ādittanti padittaṁ sampajjalitaṁ. sesaṁ vuttanayameva. iti
imasmiṁ sutte dukkhalakkhaṇaṁ kathitaṁ.
7. addhabhūtasuttavaṇṇanā
[29] sattame addhabhūtanti adhibhūtaṁ ajjhotthaṭaṁ, upaddutanti attho.
imasmimpi sutte dukkhalakkhaṇameva kathitaṁ.

footnote: 1 sī.,ka. vācako

page number: 012

8. samugghātasāruppasuttavaṇṇanā
[30] aṭṭhame sabbamaññitasamugghātasāruppanti sabbesaṁ taṇhāmānadiṭṭhi-
maññitānaṁ samugghātāya anucchavikaṁ. idhāti imasmiṁ sāsane. cakkhuṁ na maññatīti
cakkhuṁ ahanti vā mamanti vā paroti vā parassāti vā na maññati. cakkhusmiṁ
na maññatīti ahaṁ cakkhusmiṁ, mama kiñcanapalibodho cakkhusmiṁ, paro cakkhusmiṁ,
parassa kiñcanapalibodho cakkhusminti na maññati. cakkhuto na maññatīti
ahaṁ cakkhuto niggato, mama kiñcanapalibodho cakkhuto niggato, paro cakkhuto
niggato, parassa kiñcanapalibodho cakkhuto niggatoti evampi na maññati,
taṇhāmānadiṭṭhimaññanānaṁ ekampi na uppādetīti attho. cakkhuṁ meti na
maññatīti mama cakkhūti na maññati, mamattabhūtaṁ taṇhāmaññanaṁ na uppādetīti
attho. sesaṁ uttānamevāti. imasmiṁ sutte catucattāḷīsāya ṭhānesu 1- arahattaṁ
pāpetvā vipassanā kathitā.
9. paṭhamasamugghātasappāyasuttavaṇṇanā
[31] navame samugghātasappāyāti samugghātassa upakārabhūtā. tato taṁ
hoti aññathāti tato taṁ aññenākārena hoti. aññathābhāvī bhavasatto loko
bhavameva abhinandatīti aññathābhāvaṁ vipariṇāmaṁ upagamanena aññathābhāvī hutvāpi
bhavesu satto laggo lagito palibuddho 2- ayaṁ loko bhavaṁyeva abhinandati. yāvatā
bhikkhave khandhadhātuāyatananti bhikkhave yattakaṁ idaṁ khandhā ca dhātuyo ca
āyatanañcāti khandhadhātuāyatanaṁ. tampi na maññatīti sabbampi na maññatīti heṭṭhā
gahitameva saṅkaḍḍhitvā puna dasseti. imasmiṁ sutte aṭṭhacattāḷīsāya ṭhānesu 3-
arahattaṁ pāpetvā vipassanā kathitā.

footnote: 1 sī.,ka. catucattāḷīsādhikasatesu ṭhānesu 2 sī.,ka. laggito palibodho
footnote: 3 sī.,ka. aṭṭhacattāḷīsādhikasatesu ṭhānesu

page number: 013

10. dutiyasamugghātasappāyasuttavaṇṇanā
[32] dasame etaṁ mamātiādīhi tīhi tīhi padehi taṇhāmānadiṭṭhiggāhe
dassetvā tiparivaṭṭanayena desanā katā. paṭipāṭiyā pana tīsupi imesu
suttesu saha vipassanāya cattāropi maggā kathitā.
sabbavaggo tatiyo.
----------
4. jātidhammavaggavaṇṇanā
[33-42] jātidhammavagge jātidhammanti jāyanadhammaṁ nibbattanasabhāvaṁ.
jarādhammanti jīraṇasabhāvaṁ. byādhidhammanti byādhino uppattipaccayabhāvena
byādhisabhāvaṁ. maraṇadhammanti maraṇasabhāvaṁ. sokadhammanti sokassa uppattipaccayabhāvena
sokasabhāvaṁ. saṅkilesikadhammanti saṅkilesikasabhāvaṁ. 1- khayadhammanti khayagamanasabhāvaṁ.
vayadhammādīpi eseva nayoti.
jātidhammavaggo catuttho.
--------------
5. sabbāniccavaggavaṇṇanā
[43-52] aniccavagge abhiññeyyanti pade ñātapariññā āgatā,
itarā pana dve gahitāyevāti veditabbā. pariññeyyapahātabbapadesupi
tīraṇapahānapariññāva āgatā, itarāpi pana dve gahitāyevāti veditabbā.
sacchikātabbanti paccakkhaṁ kātabbaṁ. abhiññāpariññeyyanti idhāpi pahānapariññā

footnote: 1 sī. saṁkilissanasabhāvaṁ

page number: 014

avuttāpi gahitāyevāti veditabbā. upaddutanti anekaggaṭṭhena. 1- upassaṭṭhanti
upahatatthena. sesaṁ uttānamevāti.
sabbāniccavaggo pañcamo.
paṭhamo paṇṇāsako.
----------
6. 1. avijjāvaggavaṇṇanā
[53-62] avijjāvagge avijjāti catūsu saccesu aññāṇaṁ. vijjāti
arahattamaggavijjā. aniccato jānato passatoti dukkhānattavasenāpi jānato
passato pahīyatiyeva, idaṁ pana aniccavasena kathite bujjhanakapuggalassa ajjhāsayena
vuttaṁ. eseva nayo sabbattha. apicettha saññojanāti dasa saññojanāni.
āsavāti cattāro āsavā. anusayāti satta anusayā. sabbupādānapariññāyāti
sabbesaṁ catunnampi upādānānaṁ tīhi pariññāhi parijānanatthāya. pariyādānāyāti
khepanatthāya. sesaṁ sabbattha uttānamevāti.
avijjāvaggo paṭhamo.
------------
7. 2. migajālavagga
1. paṭhamamigajālasuttavaṇṇanā
[63] migajālavaggassa paṭhame cakkhuviññeyyāti cakkhuviññāṇena
passitabbā. sotaviññeyyādīsupi eseva nayo. iṭṭhāti pariyiṭṭhā vā hontu mā vā
iṭṭhārammaṇabhūtāti attho. kantāti kamanīyā. manāpāti manavaḍḍhanakā. piyarūpāti

footnote: 1 ka. anekattaṭṭhena

page number: 015

piyajātikā. kāmūpasañhitāti ārammaṇaṁ katvā uppajjamānena kāmena upasañhitā.
rajanīyāti rañjanīyā, rāguppattikāraṇabhūtāti attho. nandīti taṇhānandī.
saññogoti saññojanaṁ. nandisaññojanasaṁyuttoti nandībandhanena baddho.
araññavanapatthānīti araññāni ca vanapatthāni ca. tattha kiñcāpi abhidhamme
nippariyāyena "nikkhamitvā bahi indakhīlā sabbametaṁ araññan"ti 1- vuttaṁ, tathāpi
yantaṁ "pañcadhanusatikaṁ pacchiman"ti 2- araññakaṅganipphādakaṁ senāsanaṁ vuttaṁ. tadeva
adhippetanti veditabbaṁ. vanapatthanti gāmantaṁ atikkamitvā manussānaṁ
anupacāraṭṭhānaṁ, yattha na kasiyati na vapiyati. vuttampi cetaṁ:-
"vanapatthanti dūrānametaṁ senāsanānaṁ adhivacanaṁ.
vanapatthanti vanasaṇṭhānametaṁ, vanapatthanti bhiṁsanakānametaṁ,
vanapatthanti salomahaṁsānametaṁ, vanapatthanti pariyantānametaṁ,
vanapatthanti amanussūpacārānaṁ senāsanānametaṁ adhivacanan"ti. 3-
ettha pariyantānanti imaṁ ekaṁ pariyāyaṁ ṭhapetvā sesapariyāyehi
vanapatthanāni veditabbāni. pantānīti pariyantāni atidūrāni. appasaddānīti
udukkhalamusaladārakasaddādīnaṁ 4- abhāvena appasaddāni. appanigghosānīti tesaṁ
tesaṁ ninnādamahānigghosassa abhāvena appanigghosāni. vijanavātānīti
sañcaraṇajanassa sarīravātavirahitāni. manussarāhaseyyakānīti manussānaṁ raho kammassa
anucchavikāni. paṭisallānasāruppānīti nilīyanasāruppāni.
2. dutiyamigajālasuttavaṇṇanā
[64] dutiye nandinirodhā dukkhanirodhoti taṇhānandiyā nirodhena
vaṭṭadukkhassa nirodho.

footnote: 1 abhi.vi. 35/529/302 2 vi. mahāvi. 2/654/97
footnote: 3 abhi.vi. 35/531/303 4 sī.....sarāvādisaddānaṁ

page number: 016

3-5. paṭhamasamiddhimārapañhāsuttādivaṇṇanā
[65-67] tatiye samiddhīti attabhāvassa samiddhatāya evaṁladdhanāmo.
tassa kira therassa attabhāvo abhirūpo ahosi pāsādiko, ukkhittamālāpuṭo viya
alaṅkatamālāgabbho viya ca sabbākārapāripūriyā samiddho. tasmā samiddhitveva
saṅkhaṁ gato. māroti maraṇaṁ pucchati. mārapaññattīti māroti paññattināmaṁ
nāmadheyyaṁ. atthi tattha māro vā mārapaññatti vāti tattha maraṇaṁ vā
maraṇanti idaṁ nāmaṁ vā atthīti dasseti. catutthaṁ uttānameva, tathā pañcamaṁ.
6. samiddhilokapañhāsuttavaṇṇanā
[68] chaṭṭhe lokoti lujjanapalujjanaṭṭhena 1- loko. iti migajālattherassa
āyācanasuttato paṭṭhāya pañcasupi suttesu vaṭṭavivaṭṭameva kathitaṁ.
7. upasenāasīvisasuttavaṇṇanā
[69] sattame sītavaneti evaṁnāmake susānavane. sappasoṇḍikapabbhāreti
sappaphaṇasadisatāya evaṁladdhanāme pabbhāre. upasenassāti dhammasenāpatino
kaniṭṭhabhātikaupasenattherassa. āsīviso patito hotīti thero kira katabhattakicco
mahācīvaraṁ gahetvā leṇacchāyāya maṇḍamaṇḍena vātapānavātena vījiyamāno
nisīditvā dupaṭṭanivāsane sūcikammaṁ karoti. tasmiṁ khaṇe leṇacchadane dve
āsīvisapotakā kīḷanti. tesu eko patitvā therassa aṁsakūṭe avatthāsi. so ca
phuṭṭhaviso hoti. tasmā patitaṭṭhānato paṭṭhāya therassa kāye dīpasikhā viya
vaṭṭiṁ pariyādiyamānamevassa visaṁ otiṇṇaṁ, thero visassa tathāgamanaṁ disvā
kiñcāpi taṁ patitamattameva yathāparicchedena gataṁ, attano pana iddhibalena

footnote: 1 sī., ka. lujjanaṭṭhena

page number: 017

"ayaṁ attabhāvo leṇe mā vinassatū"ti adhiṭṭhahitvā bhikkhū āmantesi. purāyaṁ
kāyo idheva vikiratīti yāva na vikirati, tāva naṁ bahiddhā nīharathāti attho.
aññathattanti aññathābhāvaṁ. indriyānaṁ vā vipariṇāmanti cakkhusotādīnaṁ
indriyānaṁ pakativijahanabhāvaṁ. tattheva vikirīti bahi nīharitvā ṭhapitaṭṭhāne
mañcakasmiṁyeva vikiri.
8. upavāṇasandiṭṭhikasuttavaṇṇanā
[70] aṭṭhame rūpappaṭisaṁvedīti nīlapītādibhedaṁ ārammaṇaṁ vavatthāpento
rūpaṁ paṭisaṁviditaṁ karoti, tasmā rūpapaṭisaṁvedī nāma hoti. rūparāgappaṭisaṁvedīti
kilesassa atthibhāveneva pana rūparāgaṁ paṭisaṁviditaṁ karoti nāma, tasmā
rūparāgappaṭisaṁvedīti vuccati. sandiṭṭhikotiādīni visuddhimagge vuttatthāneva.
no ca rūparāgapaṭisaṁvedīti kilesassa natthibhāveneva na rūparāgaṁ paṭisaṁviditaṁ karoti nāma,
tasmā "no ca rūparāgappaṭisaṁvedī"ti vuccati. imasmiṁ sutte sekhāsekhānaṁ
paccavekkhaṇā kathitā.
9. paṭhamachaphassāyatanasuttavaṇṇanā
[71] navame phassāyatanānanti phassākarānaṁ. avusitanti avutthaṁ. ārakāti
dūre. etthāhaṁ bhante anassasanti 1- bhante ahaṁ ettha anassasiṁ, naṭṭho
nāma ahanti vadati. bhagavā "ayaṁ bhikkhu ahaṁ nāma imasmiṁ sāsane naṭṭho'ti
vadati, kinnu khvassa aññesu dhātukammaṭṭhānakasiṇakammaṭṭhānādīsu abhiyogo atthī"ti
cintetvā tampi apassanto "kataraṁ nu kho kammaṭṭhānaṁ imassa sappāyaṁ
bhavissatī"ti cintesi. tato "āyatanakammaṭṭhānameva sappāyan"ti disvā taṁ

footnote: 1 sī. anassāsinti

page number: 018

kathento taṁ kiṁ maññasi bhikkhūtiādimāha. sādhūti tassa byākaraṇe sampahaṁsanaṁ.
esevanto dukkhassāti ayameva vaṭṭadukkhassanto paricchedo, nibbānanti
attho.
10. dutiyachaphassāyatanasuttavaṇṇanā
[72] dasame anassasanti nassasiṁ, naṭṭho nāmamhi icceva attho.
āyatiṁ apunabbhavāyāti ettha āyatiṁ apunabbhavo nāma nibbānaṁ, anibbattanatthāya 1-
pahīnaṁ bhavissatīti attho.
11. tatiyachaphassāyatanasuttavaṇṇanā
[73] ekādasame anassasanti naṭṭho. panassasanti atinaṭṭho. 2- sesaṁ
vuttanayeneva veditabbanti.
migajālavaggo dutiyo.
------------
8. 3. gilānavagga
1-5. paṭhamagilānasuttādivaṇṇanā
[74-78] gilānavaggassa paṭhame amukasminti asukasmiṁ. ayameva vā
pāṭho. appaññātoti aññāto apākaṭo. navopi hi koci paññāto hoti.
rāhulatthero viya sumanasāmaṇero viya ca. ayaṁ pana navo ceva apaññāto ca.
sesamettha vuttanayamevāti. tathā ito paresu catūsu.

footnote: 1 chaßēéa. nibbānatthāya 2 sī. panassassanti panaṭṭho assaṁ atinaṭṭho

page number: 019

6. paṭhamāvijjāpahānasuttavaṇṇanā
[79] chaṭṭhe aniccato jānatoti dukkhānattavasena jānatopi pahiyyatiyeva,
idaṁ pana aniccalakkhaṇaṁ dassetvā vutte bujjhanakassa ajjhāsayena vuttaṁ.
7. dutiyāvijjāpahānasuttavaṇṇanā
[80] sattame sabbe dhammāti sabbe tebhūmakadhammā. nālaṁ abhinivesāyāti
abhinivesaparāmāsaggāhena gaṇhituṁ 1- na yuttā. sabbanimittānīti sabbāni
saṅkhāranimittāni. aññato passatīti yathā apariññātābhiniveso jano passati,
tato aññato passati. apariññātābhiniveso hi jano sabbanimittānipi attato
passati. pariññātābhiniveso pana anattato passati, no attatoti. evaṁ imasmiṁ
sutte anattalakkhaṇameva kathitaṁ.
8. sambahulabhikkhusuttavaṇṇanā
[81] aṭṭhame idha noti ettha nokāro nipātamattameva. sesaṁ
uttānatthameva. kevalaṁ idha dukkhalakkhaṇaṁ kathitanti veditabbaṁ.
9. lokapañhāsuttavaṇṇanā
[82] navame lujjatīti palujjati bhijjati. idha aniccalakkhaṇaṁ kathitaṁ.
10. phaggunapañhāsuttavaṇṇanā
[83] dasame chinnapapañceti taṇhāpapañcassa chinnattā chinnapapañce.
chinnavaṭumeti taṇhāvaṭumasseva chinnattā chinnavaṭume. kiṁ pucchāmīti pucchati?

footnote: 1 sī.,ka. gāhetuṁ, ma. gāhatthaṁ

page number: 020

atikkantabuddhehi pariharitāni 1- cakkhusotādīni pucchāmīti pucchati. athavā sace
magge bhāvitepi anāgate cakkhusotādivaṭṭaṁ vaṭṭeyya, taṁ pucchāmīti pucchati.
gilānavaggo tatiyo.
-----------
9. 4. channavagga
1. palokadhammasuttavaṇṇanā
[84] channavaggassa paṭhame palokadhammanti bhijjanakasabhāvaṁ. evamettha
aniccalakkhaṇameva kathitaṁ.
2. suññatalokasuttavaṇṇanā
[85] dutiye attaniyenāti attano santakena parikkhārena. evamettha
anattalakkhaṇameva kathitaṁ.
3. saṅkhittadhammasuttavaṇṇanā
[86] tatiyaṁ khandhiyavagge ānandovāde 2- vuttanayeneva veditabbaṁ.
4. channasuttavaṇṇanā
[87] catutthe channoti evaṁnāmako thero, na abhinikkhamanaṁ nikkhantatthero.
paṭisallānāti phalasamāpattito. gilānapucchakāti gilānupaṭṭhākā. gilānupaṭṭhānaṁ
nāma buddhapasatthaṁ buddhavaṇṇitaṁ, tasmā evamāha. sīsaveṭhaṁ dadeyyāti sīse vedanaṁ
sīsaveṭhaṁ, taṁ ca dadeyya. satthanti jīvitahārakasatthaṁ. nāvakaṅkhāmīti na icchāmi.
pariciṇṇoti paricarito. manāpenāti manavaḍḍhanakena kāyakammādinā. ettha ca
satta sekhā paricaranti nāma, arahā paricārī 3- nāma, bhagavā pariciṇṇo nāma.

footnote: 1 ka. parivāritāni 2 saṁ.kha. 17/83/84 3 sī. paricari

page number: 021

etaṁ hi āvuso sāvakassa paṭirūpanti āvuso sāvakassa nāma etaṁ anucchavikaṁ.
anupavajjanti appavattikaṁ appaṭisandhikaṁ. pucchāvuso sāriputta sutvā
vedissāmāti ayaṁ sāvakaparivāraṇā nāma. etaṁ mamātiādīni taṇhāmānadiṭṭhiggāhavasena
vuttāni. nirodhaṁ disvāti khayavayaṁ ñatvā. netaṁ mama, nesohamasmi, na meso
attāti samanupassāmīti aniccaṁ dukkhaṁ anattāti samanupassāmi. ettakesu ṭhānesu
channatthero sāriputtattherena pucchitaṁ pañhaṁ arahatte pakkhipitvā kathesi.
sāriputtatthero panassa puthujjanabhāvaṁ ñatvāpi taṁ "puthujjano"ti vā "khīṇāsavo"ti
vā avatvā tuṇahīyeva ahosi. cundatthero panassa puthujjanabhāvaṁ saññāpessāmīti 1-
cintetvā ovādaṁ adāsi.
tattha tasmāti yasmā māraṇantikaṁ vedanaṁ adhivāsetuṁ asakkonto satthaṁ
āharāmīti vadati, tasmā puthujjano āyasmā, tena idampi manasikaromīti 2- dīpeti.
yasmā vā channaṁ āyatanānaṁ nirodhaṁ disvā cakkhādīni tiṇṇaṁ gāhānaṁ vasena
na samanupassāmīti vadasi, tasmā idampi tassa bhagavato sāsanaṁ āyasmatā
manasikattabbantipi puthujjanabhāvameva dīpento vadati. niccakappanti niccakālaṁ. 3-
nissitassāti taṇhāmānadiṭṭhīhi nissitassa. calitanti vipphanditaṁ hoti. yathayidaṁ
āyasmato uppannaṁ vedanaṁ adhivāsetuṁ asakkontassa "ahaṁ vedayāmi, mama
vedanā"ti appahīnaggāhassa idāni vipphanditaṁ hoti, imināpi naṁ "puthujjanova
tvan"ti vadati.
passaddhīti kāyacittapassaddhi, kilesapassaddhi nāma hotīti attho.
nandīti taṇhānandiyā. 4- asatīti bhavatthāya ālayanikantipariyuṭṭhāne asati.

footnote: 1 ka. ñāpessāmīti 2 chaßēéa. manasikarohīti
footnote: 3 ma. niccakāle 4 chaßēéa. natiyāti taṇhānatiyā

page number: 022

āgatigati na hotīti paṭisandhivasena āgati nāma, cutivasena gamanaṁ nāma na
hoti. cutūpapātoti cavanavasena cuti, upapajjanavasena upapāto. nevidha na huraṁ
na ubhayamantarenāti na idha loke na paraloke na ubhayattha hoti. esevanto
dukkhassāti vaṭṭadukkhakilesadukkhassa ayameva anto ayaṁ paricchedo parivaṭumabhāvo
hoti. ayameva hi ettha attho. ye pana "ubhayamantarenā"ti vacanaṁ gahetvā
antarābhavaṁ icchanti, tesaṁ vacanaṁ niratthakaṁ. antarā bhavassa hi bhāvo abhidhamme
paṭikkhittoyeva. "antarenā"ti vacanaṁ pana vikappantaradīpanaṁ. tasmā ayamettha
attho:- neva idha na huraṁ, aparo vikappo na ubhayanti.
satthaṁ āharesīti jīvitahārakasatthaṁ āhari, āharitvā kaṇṭhanāḷaṁ chindi.
athassa tasmiṁ khaṇe maraṇabhayaṁ okkami, gatinimittaṁ upaṭṭhāsi. so attano
puthujjanabhāvaṁ ñatvā saṁviggacitto vipassanaṁ paṭṭhapetvā saṅkhāre pariggaṇhanto
arahattaṁ patvā samasīsī hutvā parinibbuto. sammukhāyeva anupavajjatā byākatāti
kiñcāpi idaṁ therassa puthujjanakāle byākaraṇaṁ hoti, etena pana byākaraṇena
anantarāyamassa 1- parinibbānaṁ ahosi, tasmā bhagavā tadeva byākaraṇaṁ
gahetvā kathesi.
upavajjakulānīti upasaṅkamitabbakulāni. iminā thero "bhante evaṁ upaṭṭhākesu
ca upaṭṭhāyikāsu ca vijjamānāsu so bhikkhu tumhākaṁ sāsane parinibbāyissatī"ti
pubbabhāge paṭipattiyaṁ kulasaṁsaggadosaṁ dassento pucchati. athassa bhagavā kulesa
saṁsaggābhāvaṁ dīpento honti hete sāriputtātiādimāha. imasmiṁ kiraṭṭhāne
therassa kulesu asaṁsaṭṭhabhāvo pākato ahosi. sesaṁ sabbattha uttānameva.

footnote: 1 sī. anantarāyevassa

page number: 023

5-6. puṇṇasuttādivaṇṇanā
[88-89] pañcame tañceti taṁ cakkhuñceva rūpañca. nandisamudayā
dukkhasamudayoti taṇhāya samodhānena pañcakkhandhadukkhassa samodhānaṁ hoti. iti
chasu dvāresu "nandisamudayā dukkhasamudayo"ti iminā dvinnaṁ saccānaṁ vasena
vaṭṭaṁ matthakaṁ pāpetvā dassesi. dutiyanaye nirodho maggoti dvinnaṁ
saccānaṁ vasena vivaṭṭaṁ matthakaṁ pāpetvā dassesi. iminā tvaṁ puṇṇāti
pāṭiyekko 1- anusandhi. evaṁ tāva vaṭṭavivaṭṭavasena desanaṁ arahatte pakkhipitvā
idāni puṇṇattheraṁ sattasu ṭhānesu sīhanādaṁ nadāpetuṁ iminā tvantiādimāha.
caṇḍāti duṭṭhā kibbisā. pharusāti kakkhaḷā. akkosissantīti dasahi
akkosavatthūhi akkosissanti. paribhāsissantīti "kiṁ samaṇo nāma tvaṁ, idañcidañca
te karissāmā"ti tajjessanti. evametthāti evaṁ mayhaṁ ettha bhavissati. daṇḍenāti
catuhatthadaṇḍena khadiradaṇḍena vā ghaṭikamuggarena vā 2- satthenāti ekatodhārādinā
satthena. satthahārakaṁ pariyesantīti jīvitahārakasatthaṁ pariyesanti. idaṁ thero
tatiyapārājikavatthusmiṁ asubhakathaṁ sutvā attabhāvena jigucchantānaṁ bhikkhūnaṁ
satthahārakapariyesanaṁ sandhāyāha. damūpasamenāti ettha damoti indriyasaṁvarādīnaṁ
etaṁ nāmaṁ.
"saccena danto damasā upeto
vedantagū vusitabrahmacariyo"ti 3-
ettha hi indriyasaṁvaro damoti vutto. "yadi saccā damā cāgā, khantyā
bhiyyodha vijjatī"ti 4- ettha paññā damoti vuttā. "dānena damena saññamena

footnote: 1 sī.,ka. eko 2 sī.,ka. daṇḍenāti catuhatthadaṇḍena, khadiramuggare na vā
footnote: 3 saṁ.sa. 15/195/201 4 saṁ.sa. 15/246/259

page number: 024

saccavajjenā"ti 1- ettha uposathakammaṁ damoti vuttaṁ. imasmiṁ pana sutte khanti
damoti veditabbā. upasamoti tasseva vevacanaṁ.
athakho āyasmā puṇṇoti ko panesa puṇṇo, kasmā ca panettha
gantukāmo ahosīti? sunāparantavāsiko eva esa, sāvatthiyaṁ pana asappāyavihāraṁ
sallakkhetvā tattha gantukāmo ahosi.
tatrāyaṁ anupubbikathā:- sunāparantaraṭṭhe kira ekasmiṁ vāṇijagāme
ete dve bhātaro. tesu kadāci jeṭṭho pañca sakaṭasatāni gahetvā janapadaṁ
gantvā bhaṇḍaṁ āharati, kadāci kaniṭṭho. imasmiṁ pana samaye kaniṭṭhaṁ ghare
ṭhapetvā jeṭṭhabhātiko pañca sakaṭasatāni gahetvā janapadacārikaṁ caranto
anupubbena sāvatthiṁ patvā jetavanassa nātidūre sakaṭasatthaṁ nivesetvā
bhuttapātarāso parijanaparivuto phāsukaṭṭhāne nisīdi.
tena ca samayena sāvatthivāsino bhuttapātarāsā uposathaṅgāni adhiṭṭhāya
suddhuttarāsaṅgā gandhapupphādihatthā yena buddho, yena dhammo, yena saṁgho,
tanniṇṇā tappoṇā tappabbhārā hutvā dakkhiṇadvārena nikkhamitvā jetavanaṁ
gacchanti. so te disvā "kahaṁ ime gacchantī"ti ekaṁ manussaṁ pucchi. kiṁ tvaṁ
ayyo na jānāsi, loke buddhadhammasaṁgharatanāni nāma uppannāni, icceso
mahājano satthu santikaṁ dhammakathaṁ sotuṁ gacchatīti. tassa "buddho"ti vacanaṁ
chavicammādīni chinditvā aṭṭhimiñjaṁ āhacca aṭṭhāsi, so attano parijanaparivuto
tāya parisāya saddhiṁ vihāraṁ gantvā satthu madhurassarena dhammaṁ desentassa
parisapariyante ṭhito dhammaṁ sutvā pabbajjāya cittaṁ uppādesi. atha tathāgatena
kālaṁ viditvā parisāya uyyojitāya satthāraṁ upasaṅkamitvā vanditvā svātanāya

footnote: 1 dī.sī. 9/166/53, maßēéa. 13/226/200

page number: 025

nimantetvā dutiyadivase maṇḍapaṁ kāretvā āsanāni paññāpetvā buddhappamukhassa
saṁghassa mahādānaṁ datvā bhuttapātarāso uposathaṅgāni adhiṭṭhāya bhaṇḍāgārikaṁ
pakkosāpetvā "ettakaṁ dhanaṁ vissajjitaṁ, ettakaṁ dhanaṁ vissajjitaṁ, ettakaṁ dhanaṁ
vissajjitabban"ti sabbaṁ ācikkhitvā "imaṁ sāpateyyaṁ mayhaṁ kaniṭṭhassa dehī"ti
sabbaṁ niyyātetvā satthu santike pabbajitvā kammaṭṭhānaparāyano ahosi.
athassa kammaṭṭhānaṁ manasikarontassa kammaṭṭhānaṁ na upaṭṭhāti. tato
cintesi "ayaṁ janapado mayhaṁ asappāyo, yannūnāhaṁ satthu santike kammaṭṭhānaṁ
gahetvā sakaṭaṭhānameva 1- gaccheyyan"ti. atha pubbanhasamaye piṇḍāya caritvā
sāyanhe paṭisallānā vuṭṭhahitvā bhagavantaṁ upasaṅkamitvā kammaṭṭhānaṁ kathāpetvā
satta sīhanāde naditvā pakkāmi. tena vuttaṁ "athakho āyasmā puṇṇo .pe.
viharatī"ti.
kattha panāyaṁ vihāsīti? catūsu ṭhānesu vihāsi. sunāparantaraṭṭhaṁ tāva
pavisitvā ca abbuhatthapabbate 2- nāma pavisitvā vāṇijagāmaṁ piṇḍāya pāvisi.
atha naṁ kaniṭṭhabhātā sañjānitvā bhikkhaṁ datvā "bhante aññattha agantvā
idheva vasathā"ti paṭiññaṁ kāretvā tattheva vasāpesi.
tato samuddagirivihāraṁ nāma agamāsi. tattha ayakantapāsāṇehi paricchinditvā
katacaṅkamo atthi, koci taṁ samattho nāma natthi. tattha samuddavīciyo āgantvā
ayakantapāsāṇesu paharitvā mahāsaddaṁ karonti. thero "kammaṭṭhānaṁ manasikarontānaṁ
phāsuvihāro hotū"ti samuddaṁ nissaddaṁ katvā adhiṭṭhāsi.
tato mātulagiriṁ nāma agamāsi. tatthapi sakuṇasaṁgho ussanno rattiñca
divā ca saddo ekābaddho va ahosi. thero "idaṁ ṭhānaṁ na phāsukan"ti tato

footnote: 1 cha. sakaraṭṭhameva 2 sī. abbhahatthapabbataṁ nāma patvā. ajjuhatthapabbate nāma pavisitvā

page number: 026

makulakārāmavihāraṁ 1- nāma gato. so vāṇijagāmassa nātidūro nāccāsanno
gamanāgamanasampanno vivitto appasaddo, thero "imaṁ ṭhānaṁ phāsukan"ti tattha
rattiṭṭhānadivāṭṭhānacaṅkamaṭṭhānādīni kāretvā vassaṁ upagacchi. evaṁ catūsu
ṭhānesu vihāsi.
athekadivasaṁ tasmiṁyeva antovasse pañca vāṇijasatāni "parasamuddaṁ gacchāmā"ti
nāvāya bhaṇḍaṁ pakkhipiṁsu. nāvārohaṇadivase therassa kaniṭṭhabhātā theraṁ bhojetvā
therassa santike sikkhāpadāni gahetvā vanditvā "bhante samuddo nāma
asaddheyyo anekantarāyo, amhe āvajjeyyāthā"ti vatvā nāvaṁ abhiruyhi.
nāvā uttamajavena gacchamānā aññataraṁ dīpakaṁ pāpuṇi. manussā "pātarāsaṁ
karissāmī"ti dīpato otiṇṇā. 2- tasmiṁ pana dīpake aññaṁ kiñci natthi,
candanavanameva ahosi.
atheko vāsiyā rukkhaṁ ākoṭetvā lohitacandanabhāvaṁ ñatvā āha "bho
mayaṁ lābhatthāya parasamuddaṁ gacchāma, ito ca uttari lābho nāma natthi,
caturaṅgulamattā ghaṭikā satasahassaṁ agghati, hāretabbayuttakaṁ bhaṇḍaṁ hāretvā
candanassa pūressāmā"ti. te tathā kariṁsu. candanavane adhivatthā amanussā
kujjhitvā "imehi amhākaṁ candanavanaṁ nāsitaṁ, ghātessāma ne"ti cintetvā
"idheva ghātitesu sabbaṁ ekakuṇapaṁ bahi bhavissati, samuddamajjhe nesaṁ nāvaṁ
osīdessāmā"ti āhaṁsu. atha tesaṁ nāvaṁ abhiruyha muhuttaṁ gatakāleyeva
uppatikaṁ 3- upaṭṭhapetvā sayampi te amanussā bhayānakāni rūpāni dassayiṁsu. bhītā
manussā attano attano devatānaṁ namassanti. therassa kaniṭṭho cūḷapuṇṇakuṭambiko
"mayhaṁ bhātā avassayo hotū"ti therassa namassamāno 4- aṭṭhāsi.

footnote: 1 sī. maṅkulakārāmavihāraṁ 2 chaßēéa. dīpake uttiṇṇā
footnote: 3 ṭīkā. uppādikaṁ 4 sī. therassa nāmaṁ saramāno

page number: 027

theropi kira tasmiṁyeva khaṇe āvajjetvā tesaṁ byasanuppattiṁ ñatvā
vehāsaṁ uppatitvā abhimukho aṭṭhāsi. amanussā theraṁ disvāva "ayyo puṇṇatthero
etī"ti apakkamiṁsu, uppātikaṁ sannisīdi. thero "mā bhāyitthā"ti te assāsetvā
"kahaṁ te gantukāmā"ti 1- pucchi. bhante amhākaṁ sakaṭṭhānameva gacchāmāti.
thero nāvaṁ gaṇe 2- akkamitvā "etesaṁ icchitaṭṭhānaṁ gacchatū"ti adhiṭṭhāsi.
vāṇijakā sakaṭṭhānaṁ gantvā taṁ pavattiṁ puttadārassa ārocetvā "etha theraṁ
saraṇaṁ gacchāmā"ti pañcasatāni attano pañcahi mātugāmasatehi saddhiṁ tīsu
saraṇesu patiṭṭhāya upāsakattaṁ paṭipādesuṁ. tato nāvāya bhaṇḍaṁ otāretvā
therassekaṁ koṭṭhāsaṁ katvā "ayaṁ bhante tumhākaṁ koṭṭhāso"ti āhaṁsu. thero
mayhaṁ visuṁ koṭṭhāsakiccaṁ natthi. satthā pana tumhehi diṭṭhapubboti. na
diṭṭhapubbo bhanteti. tenahi iminā satthu maṇḍalamālaṁ karotha, evaṁ
satthāraṁ passissathāti. te sādhu bhanteti. teneva koṭṭhāsena attano ca
koṭṭhāsehi maṇḍalamālaṁ kātuṁ ārabhiṁsu.
satthāpi kira taṁ āraddhakālato paṭṭhāya paribhogaṁ akāsi. ārakkhamanussā
rattiṁ okāsaṁ disvā "mahesakkhā devatā atthī"ti saññaṁ kariṁsu. upāsakā
maṇḍalamālañca bhikkhusaṁghassa ca senāsanāni niṭṭhāpetvā dānasambhāraṁ sajjetvā
"kataṁ bhante amhehi attano kiccaṁ, satthāraṁ pakkosathā"ti therassa ārocesuṁ.
thero sāyanhasamaye iddhiyā sāvatthiṁ gantvā "bhante vāṇijagāmavāsino tumhe
daṭṭhukāmā, tesaṁ anukampaṁ karothā"ti bhagavantaṁ yāci. bhagavā adhivāsesi. thero
sakaṭṭhānameva paccāgato.
bhagavāpi ānandattheraṁ āmantesi "ānanda sve sunāparante vāṇijagāme
piṇḍāya carissāma, tvaṁ ekūnapañcasatānaṁ bhikkhūnaṁ salākaṁ dehī"ti. thero "sādhu

footnote: 1 chaßēéa. gantukāmatthāti 2 sī. khaṇe

page number: 028

bhante"ti bhikkhusaṁghassa tamatthaṁ ārocetvā "ākāsacārī bhikkhū 1- salākaṁ
gaṇhantū"ti āha. taṁdivasaṁ kuṇḍadhānatthero 2- paṭhamaṁ salākaṁ aggahesi.
vāṇijagāmavāsinopi "sve kira satthā āgamissatī"ti gāmamajjhe maṇḍapaṁ katvā
dānaggaṁ sajjayiṁsu. bhagavā pātova sarīrapaṭijagganaṁ katvā gandhakuṭiṁ pavisitvā
phalasamāpattiṁ appetvā nisīdi. sakkassa paṇḍukambalasilāsanaṁ uṇhaṁ ahosi.
so "kiṁ idan"ti āvajjetvā satthu sunāparantagamanaṁ disvā vissakammaṁ 3-
āmantesi "tāta ajja bhagavā tiṁsamattāni yojanasatāni piṇḍacāraṁ gamissati,
pañca kūṭāgārasatāni māpetvā jetavanadvārakoṭṭhamatthake gamanasajjāni katvā
ṭhapehī"ti. so tathā akāsi. bhagavato kūṭāgāraṁ catumukhaṁ ahosi, dvinnaṁ
aggasāvakānaṁ dvimukhāni, sesāni ekamukhāni, satthā gandhakuṭito nikkhamma 4-
paṭipāṭiyā ṭhapitakūṭāgāresu dhurakūṭāgāraṁ pāvisi. 5- dve aggasāvake ādiṁ katvā
ekūnapañcabhikkhusatānipi kūṭāgāragatāni ahesuṁ, ekaṁ tucchaṁ kūṭāgāraṁ ahosi,
pañcapi kūṭāgārasatāni ākāse uppatiṁsu.
satthā saccabandhapabbataṁ nāma patvā kūṭāgāraṁ ākāse ṭhapesi. tasmiṁ
pabbate saccabandho nāma micchādiṭṭhitāpaso mahājanaṁ micchādiṭṭhiṁ uggaṇhāpento
lābhaggayasaggappatto hutvā vasati, abbhantare cassa antocāṭiyaṁ padīpo viya
arahattaphalassa upanissayo jalati. taṁ disvā "dhammadhajassa kathessāmī"ti gantvā
dhammaṁ desesi. tāpaso desanāpariyosāne arahattaṁ pāpuṇi. maggenevassa
abhiññā āgatā, so ehibhikkhu hutvā iddhimayapattacīvaradharo kūṭāgāraṁ pāvisi.
bhagavā kūṭāgāragatehi pañcahi bhikkhusatehi saddhiṁ vāṇijagāmaṁ gantvā
kūṭāgārāni adissamānakāni katvā vāṇijagāmaṁ pāvisi. vāṇijā buddhappamukhassa

footnote: 1 ma. janapadacārikabhikkhū 2 ma. koṇḍadhānatthero 3 ma. visukammaṁ
footnote: 4 chaßēéa. nikkhamitvā 5 sī. pavisitvā nisīdi

page number: 029

saṁghassa mahādānaṁ datvā satthāraṁ kūṭāgāraṁ 1- nayiṁsu. satthā maṇḍalamālaṁ pāvisi.
mahājano yāva satthā bhattadarathaṁ paṭippassambheti, tāva pātarāsaṁ katvā
uposathaṅgāni samādāya bahuṁ gandhañca pupphañca ādāya dhammassavanatthāya
ārāmaṁ paccāgamāsi. satthā dhammaṁ desesi. mahājanassa bandhanamokkho jāto,
mahantaṁ buddhakolāhalaṁ ahosi.
satthā mahājanassa saṅgahatthāya sattāhaṁ ttatheva vasati, aruṇaṁ pana
mahāgandhakuṭiyaṁyeva upaṭṭhapesi. sattāhampi dhammadesanāpariyosāne caturāsītiyā
pāṇasahassānaṁ dhammābhisamayo ahosi. tattha sattāhaṁ vasitvā vāṇijagāme
piṇḍāya caritvā "tvaṁ idheva vasāhī"ti puṇṇattheraṁ nivattetvā antarena
nammadānadī nāma atthi, tassā tīraṁ agamāsi. nammadā 2- nāma nāgarājā
satthu paccuggamanaṁ katvā nāgabhavanaṁ pavesetvā tiṇṇaṁ ratanānaṁ sakkāraṁ akāsi.
satthā tassa dhammaṁ kathetvā nāgabhavanā nikkhami. so "mayhaṁ bhante paricaritabbaṁ
dethā"ti yāci. bhagavā nammadānadītīre padacetiyaṁ dasseti. taṁ vīcīsu āgatāsu
pithiyyati 3- , gatāsu vivarīyati. mahāsakkārasampattaṁ ahosi. satthā tato nikkhamitvā
saccabandhapabbataṁ gantvā saccabandhaṁ āha "tayā mahājano apāyamagge
otārito, tvaṁ idheva vasitvā etesaṁ laddhiṁ vissajjāpetvā nibbānamagge
patiṭṭhāpehī"ti. sopi paricaritabbaṁ yāci. satthā ghanapiṭṭhipāsāṇe
allamattikapiṇḍamhi lañjanaṁ viya padacetiyaṁ dassesi. tato jetavanameva gato. etamatthaṁ
sandhāya teneva antaravassenātiādi vuttaṁ.
parinibbāyīti anupādisesāya parinibbānadhātuyā parinibbāyi. mahājano
therassa satta divasāni sarīrapūjaṁ katvā bahūni gandhakaṭṭhāni samodhānetvā

footnote: 1 chaßēéa. makulakārāmaṁ 2 sī. nammado
footnote: 2 chaßēéa. āgatāsu pidhīyati 4 chaßēéa. sarīraṁ jhāpetvā

page number: 030

parijjhāpetvā dhātuyo ādāya cetiyaṁ akāsi. sambahulā bhikkhūti therassa
āḷāhanaṭṭhāne ṭhitā bhikkhū. sesaṁ sabbattha uttānameva. chaṭṭhaṁ uttānameva.
7-8. paṭhamaejāsuttādivaṇṇanā
[90-91] sattame ejāti taṇhā. sā hi calanaṭṭhena ejāti vuccati.
sāva bādhanaṭṭhena rogo, anto dussanaṭṭhena gaṇḍo, nikantanaṭṭhena
sallaṁ. tasmāti yasmā ejā taṇhā ceva rogo ca 1- sallañca, tasmā. cakkhu
na maññeyyāti ādi vuttanayameva, idhāpi sabbanti heṭṭhā gahitameva
saṅkaḍḍhitvā dassitaṁ .pe. aṭṭhamaṁ vuttanayameva.
9-10. paṭhamadvayasuttādivaṇṇanā
[92-93] navame dvayanti dve dve koṭṭhāse. dasame itthetaṁ
dvayanti evametaṁ dvayaṁ. calañceva byathañcāti attano sabhāvena asaṇṭhahanato 2-
calati ceva byathati. yopi hetu yopi paccayoti cakakhuviññāṇassa vatthārammaṇaṁ
hetu ceva paccayo ca. cakkhutova niccaṁ bhavissatīti kena kāraṇena niccaṁ
bhavissati. yathā pana dāsassa dāsiyā kucchismiṁ jāto putto parova dāso hoti,
evaṁ aniccameva hotīti attho. saṅgatīti sahagati. sannipātoti ekato
sannipatanaṁ. samavāyoti ekato samāgamo. ayaṁ vuccati cakkhusamphassoti iminā
saṅgati sannipātasamavāyasaṅkhātena paccayena uppannattā paccayanāmeneva saṅgati
sannipāto samavāyoti. ayaṁ vuccati cakkhusamphasso.
sopi hetūti phassassa vatthu ārammaṇasahajātā tayo khandhāti ayaṁ hetu.
phuṭṭhoti upayogatthe paccattaṁ, phassena phuṭṭhameva gocaraṁ vedanā vedeti, cetanā

footnote: 1 chaßēéa. ejā rogo ceva gaṇḍo ca 2 sī. asaṁvahanato

page number: 031

ceteti, saññā sañjānātīti attho. phuṭṭhoti vā phassasamaṅgī puggalo, phassena
phuṭṭhārammaṇameva vedanādīhi vedeti ceteti sañjānātīpi vuttaṁ hoti. iti
imasmiṁ sutte samatiṁsa khandhā kathitā honti, kathaṁ? cakkhudvāre tāva vatthu ceva 1-
ārammaṇañca rūpakkhandho, phuṭṭho vedetīti vedanākkhandho, cetetīti saṅkhārakkhandho,
sañjānātīti saññākkhandho, vijānātīti viññāṇakkhandhoti. sesadvāresupi
eseva nayo. manodvārepi hi vatthurūpaṁ ekantato rūpakkhandho, rūpena
ārammaṇe sati ārammaṇampi rūpakkhandhoti. cha pañcakā tiṁsa honti. saṅkhepena
panete chasupi dvāresu pañceva khandhāti sapaccaye pañcakkhandhe aniccāti
vitthāretvā vuccamāne bujjhanakānaṁ ajjhāsayena idaṁ suttaṁ desitanti.
channavaggo catuttho.
-----------
10. 5. saḷavagga
1. adantāguttasuttavaṇṇanā
[94] saḷavaggassa paṭhame adantāti adamitā. aguttāti agopitā.
arakkhitāti na rakkhitā. asaṁvutāti apihitā. dukkhādhivāhā hontīti nerayikādibhedaṁ
adhikadukkhaṁ āvahanakā honti. sukhādhivāhā hontīti jhānamaggaphalappabhedaṁ adhikasukhaṁ
āvahanakā honti. adhivāhanakā honti. adhivāhātipi pāṭho. eseva attho.
saḷevāti cha eva. asaṁvuto. yattha dukkhaṁ nigacchatīti yesu āyatanesu
saṁvaraṇavirahito dukkhaṁ pāpuṇāti. tesañca ye saṁvaraṇaṁ avedisunati ye tesaṁ
āyatanānaṁ saṁvaraṁ vindiṁsu paṭilabhiṁsu. viharantānavassutāti viharanti anavassutā
atintā.

footnote: 1 ma. cakkhuñceva

page number: 032

asāditañca sādunti asādavantaṁ ca madhuraṁ ca. phassadvayaṁ sukhadukkhe
upekkheti sukhaphassañca dukkhaphassañcāti idaṁ phassadvayaṁ upekkhe, upekkhāmevettha
uppādeyyāti attho. phassadvayaṁ sujadukkhaṁ upekkhoti vā pāṭho, phassahetukaṁ
sukhadukkhaṁ upekkho, sukhe anurodhaṁ dukkhe ca virodhaṁ anuppādento upekkhako
bhaveyyātipi attho. anānuruddho aviruddha kenacīti kenaci saddhiṁ neva anuruddho
na viruddho bhaveyya.
papañcasaññāti kilesasaññāya papañcasaññā nāma hutvā. itarītarā
narāti lāmakasattā. 1- papañcayantā upayantīti papañcayamānā vaṭṭaṁ upagacchanti.
saññinoti sasaññā sattā. manomayaṁ gehasitañca sabbanti sabbameva
pañcakāmaguṇagehanissitaṁ manomayaṁ vitakkaṁ. panujjāti panuditvā nīharitvā.
nekkhammasitaṁ iriyatīti dabbajātiko bhikkhu nekkhammasitaṁ iriyena irīyati.
chassu yadā subhāvitoti chasu ārammaṇesu yadā suṭṭhu bhāvito. phuṭṭhassa
cittaṁ na vikampate kvacīti sukhaphassena vā dukkhaphassena vā phuṭṭhassa kismiñci
cittaṁ na kampati na vedhati. bhavatha 1- jātimaraṇassa pāragāti jātimaraṇānaṁ pāraṁ
nibbānaṁ gamakā hotha.
2. mālukyaputtasuttavaṇṇanā
[95] dutiye mālukyaputtoti mālukyabrāhmaṇiyā putto. etthāti
etasmiṁ tava ovādāyācane. iminā theraṁ apasādetipi ussādetipi. kathaṁ? ayaṁ
kira daharakāle rūpādīsu pamajjitvā pacchā mahallakakāle araññavāsaṁ patthento
kammaṭṭhānaṁ yācati. atha bhagavā "ettha dahare kiṁ vakkhāmi, mālukyaputto viya

footnote: 1 chaßēéa. bhavattha

page number: 033

tumhehipi taruṇakāle 1- pamajjitvā mahallakakāle araññaṁ pavisitvā samaṇadhammaṁ
kareyyāthā"ti iminā adhippāyena bhaṇanto theraṁ apasādeti nāma.
yasmā pana thero mahallakakālepi araññaṁ pavisitvā samaṇadhammaṁ kātukāmo,
tasmā bhagavā "ettha dahare kiṁ vakkhāmi, 2- ayaṁ amhākaṁ mālukyaputto
mahallakakālepi araññaṁ pavisitvā samaṇadhammaṁ kattukāmo kammaṭṭhānaṁ yācati,
tumhe nāma taruṇakālepi vīriyaṁ na karothā"ti iminā adhippāyena bhaṇanto
theraṁ ussādeti nāma.
yatra hi nāmāti yo nāma. kiñcāpihanti 3- kiñcāpi "ahaṁ mahallako"ti
ñātaṁ, yadi ahaṁ mahallako, mahallako samānopi sakkhissāmi samaṇadhammaṁ kātuṁ,
desetu me bhante bhagavāti adhippāyena mahallakabhāvaṁ anuggaṇhanto ovādaṁ
ca pasaṁsanto evamāha.
adiṭṭhā adiṭṭhapubbāti imasmiṁ attabhāve adiṭṭhā atītepi adiṭṭhapubbā.
na ca passasīti etarahipi na passasi. na na te hoti passeyyanti evaṁ
samannāhāropi te yattha natthi, api nu te tattha chandādayo uppajjeyyunti
pucchati
diṭṭhe diṭṭhamattanti rūpāyatane cakkhuviññāṇena diṭṭhamattaṁ. cakkhuviññāṇaṁ
hi rūpe rūpamattameva passati, na niccādisabhāvaṁ, iti sesaviññāṇehipi me
ettha diṭṭhamattameva cittaṁ bhavissatīti attho. athavā diṭṭhe diṭṭhaṁ nāma
cakkhuviññāṇaṁ, rūpe rūpavijānananti attho. mattāti pamāṇaṁ, diṭṭhaṁ mattā assāti
diṭṭhamattaṁ, cittaṁ, cakkhuviññāṇamattameva me cittaṁ bhavissatīti attho. idaṁ vutataṁ
hoti:- yathā āpāthagatarūpe cakkhuviññāṇaṁ na rajjati na dussati na muyhati,

footnote: 1 ma. daharakāle 2 chaßēéa. vakkhāma 3 chaßēéa. kiñcāpāhanti

page number: 034

evaṁ rāgādivirahena cakkhuviññāṇamattameva javanaṁ bhavissati, cakkhuviññāṇappamāṇeneva
javanaṁ ṭhapessāmīti. athavā diṭṭhaṁ nāma cakkhuviññāṇena diṭṭharūpaṁ, diṭṭhe
diṭṭhamattaṁ nāma tattheva uppannasampaṭicchannasantīraṇavoṭṭhabbanasaṅkhātacittattayaṁ.
yathā taṁ na rajjati na dussati na muyhati, evaṁ āpāthagate rūpe teneva
sampaṭicchannādippamāṇena javanaṁ uppādessāmi, nāssa 1- taṁ pamāṇaṁ atikkamitvā
rajjanādivasena uppajjituṁ dassāmīti ayamettha attho. eseva nayo sutamutesu.
viññāte viññātamattanti ettha pana viññātaṁ nāma manodvārāvajjanena
viññātārammaṇaṁ, tasmiṁ viññāte viññātamattanti āvajjanappamāṇaṁ. yathā
āvajjanena na rajjati na dussati na muyhati, evaṁ rajjanādivasena uppajjituṁ
adatvā āvajjanappamāṇeneva cittaṁ ṭhapessāmīti ayamettha attho.
yatoti yadā. tatoti tadā. na tenāti tena rāgena vā ratto, dosena
vā duṭṭho, mohena vā mūḷho na bhavissati. tato tvaṁ mālukyaputta na tatthāti
yadā tvaṁ tena rāgena vā dosamohehi vā ratto vā duṭṭho vā mūḷho
vā na bhavissasi, tadā tvaṁ na tattha tasmiṁ diṭṭhe vā sutamutaviññāte vā
paṭibaddho allīno patiṭṭhito nāma bhavissasi. nevidhātiādi vuttatthameva.
sati muṭṭhāti sati naṭṭhā. tañca ajjhosāti taṁ ārammaṇaṁ gilitvā.
abhijjhā ca vihesā cāti abhijjhāya ca vihesāya 2- ca. athavā "tassa vaḍḍhantī"ti
padenapi saddhiṁ yojetabbaṁ, abhijjhā ca vihesā cāti imepi dve dhammā tassa
vaḍḍhantīti attho.
cittamassūpahaññatīti abhijjhāvihesāhi assa cittaṁ upahaññati. ācinatoti
ācinantassa. ārā nibbāna vuccatīti evarūpassa puggalassa nibbānaṁ nāma

footnote: 1 chaßēéa. nāhaṁ 2 chaßēéa. vihiṁsāya

page number: 035

dūre pavuccati. ghatvāti ghāyitvā. bhotvāti bhutvā sāyitvā lehitvā. phussāti
phusitvā. paṭissatoti paṭissatisaṅkhātāya satiyā yutto. sevato cāpi vedananti
catumaggasampayuttaṁ nibbattitalokuttaravedanaṁ sevantassa. khiyyatīti khayaṁ gacchati, kiṁ
taṁ? dukkhampi kilesajātampi. aññataroti asītiyā mahāsāvakānaṁ abbhantaro eko.
iti imasmiṁ sutte gāthāhipi vaṭṭavivaṭṭameva kathitaṁ.
3. parihānadhammasuttavaṇṇanā
[96] tatiye parihānadhammanti parihānasabhāvaṁ. abhibhāyatanānīti abhibhavitāni
āyatanāni. sarasaṅkappāti ettha sarantīti sarā, dhāvantīti attho. sarā ca te saṅkappā
ca sarasaṅkappā. saññojaniyāti bandhaniyā bandhanassa paccayabhūtā. tañce bhikkhūti
taṁ evaṁ uppannakilesajātaṁ, taṁ vā ārammaṇaṁ. adhivāsetīti citte āropetvā
vāseti. nappajahatīti chandarāgappahānena na pajahati. evaṁ sabbapadehi yojetabbaṁ.
abhibhāyatanaṁ hetaṁ vuttaṁ bhagavatāti etaṁ buddhena bhagavatā abhibhavitaṁ āyatananti
kathitaṁ. idha dhammaṁ pucchitvā vibhajantena puggalena dhammo dassito.
4. pamādavihārīsuttavaṇṇanā
[97] catutthe asaṁvutassāti apihitassa na pidahitvā sañchāditvā ṭhapitassa.
byāsiñcatīti viāsiñcati, 1- kilesatintaṁ hutvā vattati. pāmojjanti
dubbalapīti. pītīti balavapīti. passaddhīti darathappassaddhi. dhammā na pātubhavantīti
samathavipassanādhammā na uppajjanti. imasmiṁ sutte puggalaṁ pucchitvā vibhajantena
dhammena puggalo dassito.

footnote: 1 sī.,ka. byāsiccatīti viyāsiccati

page number: 036

5. saṁvarasuttavaṇṇanā
[98] pañcame kathañca bhikkhave asaṁvaroti idaṁ maggakusalassa vāmaṁ
muñcitvā dakkhiṇaṁ gaṇheyyāsīti paṭhamaṁ pahātabbamaggakkhānaṁ viya uddesakkamena
avatvā desanākusalatāya paṭhamaṁ pahātabbadhammakkhānavasena vuttanti veditabbaṁ.
idha dhammaṁ pucchitvā dhammova vibhatto.
6. samādhisuttavaṇṇanā
[99] chaṭṭhe samādhinti cittekaggataṁ. idaṁ hi suttaṁ cittekaggatāya
parihāyamāne disvā "imesaṁ cittekaggataṁ labhantānaṁ kammaṭṭhānaṁ phātiṁ gamissatī"ti
ñatvā kathitaṁ.
7. paṭisallānasuttavaṇṇanā
[100] sattame paṭisallānanti kāyavivekaṁ. idaṁ hi suttaṁ kāyavivekena
parihāyamāne disvā "imesaṁ kāyavivekaṁ labhantānaṁ kammaṭṭhānaṁ phātiṁ gamissatī"ti
ñatvā kathitaṁ.
8-9. paṭhamanatumhākasuttādivaṇṇanā
[101-102] aṭṭhamaṁ upamāya parivāretvā kathite bujjhanakānaṁ, navamaṁ
suddhikavaseneva bujjhanakānaṁ ajjhāsayavasena vuttaṁ. attho pana ubhayatthāpi
khandhiyavagge vuttanayeneva veditabbo.
10. udakasuttavaṇṇanā
[103] dasame udako sudanti ettha sudanti nipātamattaṁ. udakoti tassa
nāmaṁ. idaṁ jātu vedagūti ettha idanti nipātamattaṁ. athavā idaṁ mama vacanaṁ

page number: 037

suṇāthāti dīpento evamāha. jātu vedagūti ahaṁ ekaṁsena vedagū, vedasaṅkhātena
ñāṇena neyyesu gato, vedaṁ vā gato adhigato, paṇḍito asmīti 1- attho.
sabbajjīti ekaṁsena sabbaṁ vaṭṭaṁ jinitvā abhibhavitvā ṭhitosmīti vadati. apalikhataṁ
gaṇḍamūlanti akhataṁ 2- dukkhamūlaṁ. palikhaṇinti palikhataṁ mayā, khaṇitvā ṭhitosmīti
dīpeti.
mātāpettikasambhavassāti mātito ca pitito ca nibbhatena mātāpettikena
sukkasoṇitena sambhūtassa. odanakummāsūpacayassāti odanena ceva kummāsena ca
upacitassa vaḍḍhitassa. aniccucchādanaparimaddanabhedanaviddhaṁsanadhammassāti ettha ayaṁ
kāyo hutvā abhāvaṭṭhena aniccadhammo, duggandhavighātatthāya gandhavilepanena 3-
ucchādanadhammo, aṅgapaccaṅgābādhavinodanatthāya udakasambāhanena 4- parimaddanadhammo,
daharakāle vā ūrūsu sayāpetvā gabbhavāsena dussaṇṭhitānaṁ tesaṁ tesaṁ aṅgānaṁ
saṇṭhānasampādanatthaṁ añjanapīḷanādivasena parimaddanadhammo, evaṁ pariharitopi ca
bhedanaviddhaṁsanadhammo bhijjati ceva vikirati ca, evaṁ sabhāvoti attho.
tattha mātāpettikasambhavaodanakummāsūpacayaparimaddanapadehi vuḍḍhi kathitā,
aniccabhedanaviddhaṁsanapadehi parihāni. purimehi vā tīhi samudayo, pacchimehi
atthaṅgamoti. evaṁ cātumahābhūtikassa kāyassa vuḍḍhiparihāninibbattibhedā dassitā.
sesaṁ uttānatthamevāti.
saḷavaggo pañcamo.
dutiyo paṇṇāsako.
-------------

footnote: 1 chaßēéa. paṇḍitohamasmīti 2 chaßēéa. aparikhataṁ, ṭīkā. avakhataṁ
footnote: 3 chaßēéa. tanuvilepanena 4 chaßēéa. khuddakasambāhanena

page number: 038

11. 1. yogakkhemivagga
1. yogakkhemisuttavaṇṇanā
[104] yogakkhemivaggassa paṭhame yogakkhemipariyāyanti catūhi yogehi
khemino kāraṇabhūtaṁ. dhammapariyāyanti dhammakāraṇaṁ. akkhāsi yoganti yuttiṁ kathesi.
tasmā? kiṁ akkhātattā, udāhu pahīnattāti? pahīnattā. na hi akkhānena
yogakkhemi nāma hoti.
2-10. upādāyasuttādivaṇṇanā
[105-113] dutiye vedanāsukhadukkhaṁ kathitaṁ, taṁ pana vipākasukhadukkhaṁ vaṭṭati.
tatiye dukkhassāti vaṭṭadukkhassa. catutthe lokassāti saṅkhāralokassa. pañcamādīsu
yaṁ vattabbaṁ siyā, taṁ khandhiyavagge vuttanayameva.
yogakkhemivaggo paṭhamo.
-----------------
12. 2. lokakāmaguṇavagga
1-2. paṭhamamārapāsasuttādivaṇṇanā
[114-115] lokakāmaguṇavaggassa paṭhame āvāsagatoti vasanaṭṭhānaṁ gato.
mārassa vasaṁ gatoti tividhassāpi mārassa vasaṁ gato. paṭimukkassa mārapāsoti
assa gīvāya mārapāso paṭimukko pavesito. dutiyaṁ uttānameva.
3. lokantagamanasuttavaṇṇanā
[116] tatiye lokassāti cakkavāḷalokassa. lokassa antanti saṅkhāralokassa
antaṁ. vihāraṁ pāvisīti "mayi vihāraṁ paviṭṭhe ime bhikkhū imaṁ uddesaṁ
ānandaṁ pucchissanti, so ca tesaṁ mama sabbaññutañāṇena saṁsanditvā kathessati.

page number: 039

tato naṁ thomessāmi, mama thomanaṁ sutvā bhikkhū ānandaṁ upasaṅkamitabbaṁ, vacanampissa
1- sotabbaṁ saddhātabbaṁ maññissanti, taṁ nesaṁ bhavissati dīgharattaṁ hitāya
sukhāyā"ti cintetvā saṅkhittena bhāsitassa vitthārena atthaṁ avibhajitvāva
nisinnāsane antarahito gandhakuṭiyaṁ pāturahosi. tena vuttaṁ "uṭṭhāyāsanā vihāraṁ
pāvisī"ti.
satthu ceva saṁvaṇṇitoti satthārā ca pasattho. viññūnanti idampi karaṇatthe
sāmivacanaṁ, paṇḍitehi sabrahmacārīhi ca sambhāvitoti attho. pahotīti sakkoti.
atikkammeva mūlaṁ atikkammeva khandhanti sāro nāma mūle vā khandhe vā bhaveyya,
tampi atikkamitvāti attho. evaṁsampadamidanti evaṁsampattikaṁ, īdisanti attho.
atisitvāti atikkamitvā. jānaṁ jānātīti jānitabbameva jānāti. passaṁ passatīti
passitabbameva passati. yathā vā ekacco viparītaṁ gaṇhanto jānantopi na
jānāti, passantopi na passati, na evaṁ bhagavā. bhagavā pana jānanto jānāti,
passanto passatiyeva. svāyaṁ dassanapariṇāyakaṭṭhena cakkhubhūto. viditakaraṇaṭṭhena
ñāṇabhūto. aviparītasabhāvaṭṭhena pariyattidhammapavattanato vā hadayena cintetvā
vācāya nicchāritadhammamayoti dhammabhūto. seṭṭhaṭṭhena brahmabhūto. athavā cakkhu
viya bhūtoti cakkhubhūto. evametesu padesu attho veditabbo. svāyaṁ dhammassa
vattanato vattā. pavattanato pavattā. hatthaṁ nīharitvā dassanasamatthatāya atthassa
ninnetā. amatādhigamāya 2- paṭipattiṁ desetīti amatassa dātā.
agaruṁ karitvāti punappunaṁ yācāpentopi hi garuṁ karoti nāma. attano
sekkhapaṭisambhidāñāṇe ṭhatvā sinerupādato vālikaṁ uddharamāno viya duviññeyyaṁ
katvā kathentopi garuṁ karotiyeva nāma. evaṁ akatvā amhe punappunaṁ
ayācāpetvā suviññeyyampi no katvā kathehīti vuttaṁ hoti.

footnote: 1 chaßēéa. vacanañcassa 2 ma. amatādhigamassa

page number: 040

yaṁ kho voti yaṁ kho tumhākaṁ. cakkhunā kho āvuso lokasmiṁ lokasaññī
hoti lokamānīti cakkhuṁ hi loke appahīnadiṭṭhiputhujjano sattalokavasena lokoti
sañjānāti ceva maññati ca, tathā cakkavāḷalokavasena. na hi aññatra
cakkhvādīhi dvādasāayatanehi tassa sā saññā vā māno vā uppajjati.
tena vuttaṁ "cakkhunā kho āvuso lokasmiṁ lokasaññī hoti lokamānī"ti. imassa
ca lokassa gamanena anto nāma ñātuṁ vā daṭṭhuṁ vā pattuṁ vā na sakkā.
lujjanaṭṭhena pana tasseva cakkhvādibhedassa lokassa nibbānasaṅkhātaṁ antaṁ
appatvā vaṭṭadukkhassa antakiriyā nāma natthīti veditabbā.
evaṁ pañhaṁ vissajjetvā idāni "sāvakena pañho kathitoti mā
nikkaṅkhā ahuvattha, ayaṁ bhagavā sabbaññutañāṇatulaṁ gahetvā nisinno,
icchamānā tameva upasaṅkamitvā nikkaṅkhā hothā"ti uyyojento ākaṅkhamānā
panātiādimāha.
imehi ākārehīti imehi kāraṇehi cakkavāḷalokassa antābhāvakāraṇehi
ceva saṅkhāralokassa antāpattikāraṇehi ca.
imehi padehīti imehi akkharasampiṇḍanehi. byañjanehīti pāṭiyekkākkharehi.
paṇḍitoti paṇḍiccena samannāgato. catūhi kāraṇehi paṇḍito dhātukusalo
āyatanakusalo paccayākārakusalo kāraṇākāraṇakusaloti. mahāpaññoti mahante
atthe mahante dhamme mahantā niruttiyo mahantāni paṭibhānāni
pariggaṇhaṇasamatthatāya mahāpaññāya samannāgato. yathā taṁ ānandenāti yathā ānandena
byākataṁ,
taṁ sandhāya vuttaṁ. yathā ānandena taṁ byākataṁ, ahampi taṁ evameva
byākareyyanti attho.

page number: 041

4. kāmaguṇasuttavaṇṇanā
[117] catutthe ye meti ye mama. cetaso samphuṭṭhapubbāti cittena
anubhūtapubbā. tatra me cittaṁ bahulaṁ gacchamānaṁ gaccheyyāti tesu pāsādattaya-
tividhanāṭakādibhedasampattivasena anubhūtapubbesu 1- pañcasu kāmaguṇesu bahūsu vāresu 2-
uppajjamānaṁ uppajjeyyāti dīpeti. paccuppannesu vāti idha padhānacariyakāle
chabbassāni supupphitavanasaṇḍajātassaramigagaṇādīnaṁ 3- vasena diṭṭhasutādibhedaṁ
manoramārammaṇaṁ kāmaguṇaṁ katvā dassento "evarūpesu paccuppannesu vā bahulaṁ
uppajjeyyā"ti dasseti. appaṁ vā anāgatesūti anāgate "metteyyo nāma
buddho bhavissati, saṅkho nāma rājā, ketumatī nāma rājadhānī"tiādivasena 4-
parittakameva anāgatesu kāmaguṇesu uppajjeyyāti dasseti. tatra me attarūpenāti
tatra mayā attano hitakāmajātikena. appamādoti sātaccakiriyā pañcasu
kāmaguṇesu cittassa avossaggo. satīti ārammaṇapariggahitasati. ārakkhoti ayaṁ
appamādo ca sati ca cetaso ārakkho karaṇīyo. evaṁ me ahosīti dasseti,
ārakkhatthāya ime dve dhammā kattabbāti vuttaṁ hoti.
tasmātiha bhikkhave se āyatane veditabbeti yasmā cetaso ārakkhatthāya
appamādo ca sati ca kātabbā, yasmā tasmiṁ āyatane vidite appamādena vā
satiyā vā kātabbaṁ natthi, tasmā se āyatane veditabbe, taṁ kāraṇaṁ jānitabbanti
attho. saḷāyatananirodhanti saḷāyatananirodho vuccati nibbānaṁ, taṁ sandhāya bhāsitanti
attho. nibbānasmiṁ hi cakkhuādīhi ceva nirujjhanti rūpasaññādayo ca nirujjhantīti.
sesaṁ vuttanayameva.

footnote: 1 sī.,ka. anubhūtapubbo 2 sī.,ka. bahutare
footnote: 3 chaßēéa...... vanasaṇḍajātānaṁ dijagaṇādīnaṁ 4 dī.pā. 11/106/64

page number: 042

5-6. sakkapañhasuttādivaṇṇanā
[118-119] pañcame diṭṭheva dhammeti imasmiṁyeva attabhāve.
parinibbāyantīti kilesaparinibbānena parinibbāyanti. tannissitaṁ viññāṇaṁ hotīti
taṇhānissitakammaviññāṇaṁ hoti. tadupādānanti taṁgahaṇaṁ, taṇhāgahaṇena
sahagataṁ 1- viññāṇaṁ hotīti attho. chaṭṭhaṁ uttānameva.
7. sāriputtasaddhivihārikasuttavaṇṇanā
[120] sattame santānessatīti ghaṭessati, vicchedamassa 2- pāpuṇituṁ na
dassati.
8. rāhulovādasuttavaṇṇanā
[121] aṭṭhame vimuttiparipācaniyāti vimuttiṁ paripācentīti
vimuttiparipācaniyā. dhammāti paṇṇarasa dhammā, te saddhindriyādīnaṁ visuddhikaraṇavasena
veditabbā. vuttaṁ hetaṁ:-
"assaddhe puggale parivajjayato, saddhe puggale sevato
bhajato payirupāsato pasādanīye suttante paccavekkhato imehi
tīhākārehi saddhindriyaṁ visujjhati. kusīte puggale parivajjayato,
āraddhavīriye puggale sevato bhajato payirupāsato, sammappadhāne
paccavekkhato imehi tīhākārehi vīriyindriyaṁ visujjhati. muṭṭhassatī
puggale parivajjayato, upaṭṭhitassatī puggale sevato bhajato
payirupāsato, satipaṭṭhāne paccavekkhato imehi tīhākārehi
satindriyaṁ visujjhati. asamāhite puggale parivajjayato, samāhite

footnote: 1 ka. saṅhagaṇaṁ 2 chaßēéa. yogavicchedamassa

page number: 043

puggale sevato bhajato payirupāsato, jhānavimokkhe paccavekkhato
imehi tīhākārehi samādhindriyaṁ visujjhati. duppaññe puggale
parivajjayato, paññavante puggale sevato bhajato payirupāsato,
gambhīrañāṇacariyaṁ 1- paccavekkhato imehi tīhākārehi paññindriyaṁ
visujjhati. iti ime pañca puggale parivajjayato, pañca puggale
sevato bhajato payirupāsato, pañca suttante paccavekkhato
imehi paṇṇarasahi ākārehi imāni pañcindriyāni visujjhantī"ti. 2-
aparepi paṇṇarasa dhammā vimuttiparipācaniyā:- saddhāpañcamāni
indriyāni, aniccasaññā, anicce dukkhasaññā, dukkhe anattasaññā,
pahānasaññā, virāgasaññāti imā pañca nibbedhabhāgiyā saññā, meghiyattherassa
kathitā kalyāṇamittatādayo pañca dhammāti. 3- kāya pana velāya bhagavato etadahosi?
paccūsasamaye lokaṁ volokentassa.
anekāni devatāsahassānīti āyasmatā rāhulena padumuttarassa bhagavato
pādamūle pālitanāgarājakāle patthanaṁ paṭṭhapentena saddhiṁ patathanaṁ
paṭṭhapitadevatāsu pana kāci bhummaṭṭhakā devatā, kāci antalikkhaṭṭhakā, kāci
cātummahārājikā, kāci devaloke, kāci brahmaloke nibbattā. imasmiṁ pana divase
sabbāpi tā ekaṭṭhāne andhavanasmiṁyeva sannipatitā, tā sandhāyāha "anekāni
devatāsahassānī"ti. dhammacakkhunti imasmiṁ sutte cattāro ca maggā cattāri ca
phalāni dhammacakkhūti veditabbāni. tattha hi kāci devatā sotāpannā ahesuṁ,
kāci sakadāgāmī, anāgāmī, khīṇāsavā. tāsaṁ ca pana devatānaṁ ettakāti
gaṇanavasena paricchedo natthi. sesaṁ sabbattha uttānameva.

footnote: 1 ṭīkā. gambhīrañāṇacariye 2 khu. paṭi. 31/185/214 3 khu. u. 25/31/141

page number: 044

9-10. saṁyojaniyadhammasuttādivaṇṇanā
[122-123] navamadasamāni iṭṭhārammaṇavasena kathiyamāne bujjhanakānaṁ
vasena vuttānīti.
lokakāmaguṇavaggo dutiyo.
----------------
13. 3. gahapativagga
1-3. vesālīsuttādivaṇṇanā
[124-126] gahapativaggassa paṭhame uggoti paṇītadāyakānaṁ aggauggo,
so bhagavatā "etadaggaṁ bhikkhave mama sāvakānaṁ paṇītadāyakānaṁ yadidaṁ uggo
gahapatī"ti evaṁ etadagge ṭhapito. sesametesu ceva dvīsu tatiye ca vuttatthameva.
4-5. bhāradvājasuttādivaṇṇanā
[127-128] catutthe piṇḍaṁ ulamāno pariyesamāno pabbajitoti
piṇḍolo. so kira parijiṇṇabhogo brāhmaṇo ahosi. atha bhikkhusaṁghassa
lābhasakkāraṁ disvā piṇḍatthāya nikkhamitvā pabbajito, so mahantaṁ kapallapattaṁ
gahetvā carati, tena kapallapūraṁ yāguṁ pivati, kapallapūrapūve khādati, kapallapūraṁ
bhattaṁ bhuñjati. athassa mahagghasabhāvaṁ satthu ārocayiṁsu. satthā tassa pattathavikaṁ
nānujāni. heṭṭhāmañce pattaṁ nikujjetvā ṭhapeti. so ṭhapentopi ghaṁsantova
paṇāmetvā ṭhapeti, gaṇhantopi ghaṁsantova ākaḍḍhitvā gaṇhāti. taṁ gacchante
kāle ghaṁsanena parikkhīṇaṁ nāḷikodanamattameva gaṇhaṇakaṁ jātaṁ. tato satthu
ārocesuṁ, athassa satthā pattathavikaṁ anujāni. thero aparena samayena indriyabhāvanaṁ
bhāvetvā aggaphale arahatte patiṭṭhāsi. iti so piṇḍatthāya pabbajitattā

page number: 045

piṇḍolo, gottena pana bhāradvājoti ubhayaṁ ekato katvā piṇḍolabhāradvājoti
vuccati.
upasaṅkamīti uggatuggatehi mahāamaccehi parivuto upasaṅkami. thero kira
ekadivasaṁ sāvatthiyaṁ piṇḍāya caritvā katabhattakicco nidāghasamaye sītaṭṭhāne
divāvihāraṁ nisīdissāmīti ākāsena gantvā gaṅgātīre udenassa rañño
udakaṭṭhānaṁ nāma 1- uyyānaṁ atthi, tattha vicaritvā 2- aññatarasmiṁ rukkhamūle
divāvihāraṁ nisīdi sītena udakavātena vījiyamāno.
udenopi kho nāma rājā sattāhaṁ mahāpānaṁ pivitvā sattame divase
uyyānaṁ paṭijaggāpetvā mahājanaparivāro uyyānaṁ gantvā maṅgalasilāpatte
atthatāya seyyāya nipajji. tassa ekā paricārikā pāde sambāhamānā nisinnā.
rājā kamena niddaṁ okkami. tasmiṁ niddaṁ okkamante nāṭakitthiyo "yassatthāya
mayaṁ gītādīni payojeyyāma, so niddaṁ upagato, na ca niddākāle pahāsaṁ 3-
kātuṁ vaṭṭatī"ti attano attano tūriyāni ṭhapetvā uyyānaṁ pakkantā. tā
tattha tattha phalāphalāni khādamānā pupphāni pilandhamānā vicarantiyo theraṁ disvā
"mā saddamakaritthā"ti aññamaññaṁ nivārayamānā vanditvā nisīdiṁsu. thero "issā
pahātabbā, maccheraṁ vinodetabban"tiādinā nayena tāsaṁ dhammakathaṁ 4- kathesi.
sāpi kho rañño pāde sambāhamānā nisinnā itthī pāde cāletvā
rājānaṁ pabodhesi. so "kahantā gatā"ti pucchi. kiṁ tāsaṁ tumhehi, tā ekaṁ samaṇaṁ
parivāretvā nisinnāti. rājā kuddho uddhane pakkhittaloṇaṁ viya taṭataṭāyamāno
uṭṭhahitvā "tambakipillikāhi naṁ khādāpessāmī"ti gacchanto ekasmiṁ asokarukkhe

footnote: 1 chaßēéa. udapānaṁ nāma 2 chaßēéa. pavisitvā
footnote: 3 chaßēéa. mahāsaddaṁ 4 chaßēéa. anurūpaṁ dhammakathaṁ

page number: 046

tambakipillikānaṁ puṭaṁ disvā hatthenākaḍḍhitvā sākhaṁ gaṇhituṁ nāsakkhi.
kipillikānaṁ puṭo chinditvā 1- rañño sīse pati, sakalasarīraṁ sālithusehi parikiṇṇaṁ
viya daṇḍadīpikāhi jhāpiyamānaṁ 2- viya ca ahosi. thero rañño duṭṭhabhāvaṁ ñatvā
iddhiyā ākāsaṁ pakkhandi. tāpi itthiyo uṭṭhāya rañño santikaṁ gantvā
sarīraṁ puñchantiyo viya bhūmiyaṁ patitapatitā kipillikāyo gahetvā sarīre khipamānā
sabbā mukhasattīhi vijjhiṁsu "kiṁ nāmetaṁ, aññe rājāno pabbajite disvā
vandanti, pañhaṁ pucchanti, ayaṁ pana rājā kipillikapuṭaṁ sīse bhinditukāmo
jāto"ti.
rājā attano aparādhaṁ disvā uyyānapālaṁ pakkosāpetvā pucchi "kiṁ
esa pabbajito aññesupi divasesu idha āgacchatī"ti. āma devāti. idha tvaṁ
āgatadivase mayhaṁ āroceyyāsīti. theropi katipāheneva puna āgantvā rukkhamūle
nisīdi. uyyānapālo disvā "mahanto me ayaṁ paṇṇākāro"ti vegena gantvā
rañño ārocesi. rājā uṭṭhahitvā saṅkhapaṇavādisaddaṁ nivāretvā uggatuggatehi
amaccehi saddhiṁ uyyānaṁ agamāsi. tena vuttaṁ "upasaṅkamī"ti.
anikīḷitāvino kāmesūti yā kāmesu kāmakīḷitaṁ 3- akīḷitapubbā,
aparibhuttakāmāti attho. addhānañca āpādentīti paveṇiṁ paṭipādenti, dīgharattaṁ
anubandhāpenti. mātumattīsūti mātupamāṇāsu. lokasmiṁ hi mātā bhaginī dhītāti
idaṁ tividhaṁ garukārammaṇaṁ nāma, iti garukārammaṇena 4- upanibandhaṁ cittaṁ
sodhetuṁ 5- na labhatīti dassento evamāha. athassa tena pañhena cittaṁ
anotarantaṁ disvā bhagavatā paṭikūlamanasikāravasena cittūpanibandhanatthaṁ vuttaṁ
battiṁsākārakammaṭṭhānaṁ kathesi.

footnote: 1 chaßēéa. chijjitvā 2 chaßēéa. ḍayhamānaṁ 3 chaßēéa. kāmakīḷā, taṁ
footnote: 4 chaßēéa. garukārammaṇe 5 chaßēéa. vimocetuṁ

page number: 047

abhāvitakāyāti abhāvitapañcadvārikakāyā. tesantaṁ dukkaraṁ hotīti tesaṁ taṁ
asubhakammaṭṭhānaṁ bhāvetuṁ dukkaraṁ hoti. itissa imināpi cittaṁ anotarantaṁ disvā
indriyasaṁvarasīlaṁ kathesi. indriyasaṁvarasmiṁ hi upanibandhacittaṁ visodhituṁ 1- na
labhati. rājā taṁ sutvā tattha otiṇṇacitto acchariyaṁ bho bhāradvājātiādimāha.
arakkhiteneva kāyenātiādīsu hatthapāde kīḷāpento gīvaṁ parivattento
kāyaṁ na rakkhati nāma, nānappakāraṁ duṭṭhullaṁ kathento vacanaṁ na rakkhati nāma,
kāmavitakkādayo vitakkento cittaṁ na rakkhati nāma. rakkhiteneva kāyenātiādīsu
vuttavipariyāyena attho veditabbo.
ativiya maṁ tasmiṁ samaye lobhadhammā parisahantīti maṁ tasmiṁ samaye atikkamitvā
lobho adhibhavatīti attho. upaṭṭhitāya satiyāti kāyagatāya satiyā upaṭṭhitāya.
na maṁ tathā tasmiṁ samayeti tasmiṁ samaye maṁ yathā pubbe, na tathā lobho
atikkamitvā uppajjatīti attho. parisahantīti padassa uppajjantītipi atthoyeva.
iti imasmiṁ sutte tayo kāyā kathitā. kathaṁ? "imameva kāyan"ti ettha hi
karajakāyo kathito, "bhāvitakāyo"ti ettha pañcadvārikakāyo, "rakkhiteneva
kāyenā"ti ettha copanakāyo, kāyaviññattīti attho. pañcamaṁ uttānameva.
6. ghositasuttavaṇṇanā
[129] chaṭṭhe rūpā ca manāpāti rūpā ca manāpā saṁvijjanti. cakkhuviññāṇañcāti
cakkhuviññāṇaṁ 2- saṁvijjati. sukhavedaniyaṁ phassanti cakkhuviññāṇasampayuttaṁ
upanissayavasena javanakāle sukhavedanāya paccayabhūtaṁ phassaṁ. sukhā vedanāti
ekaṁ phassaṁ paṭicca javane 3- sukhavedanā uppajjati. sesapadesupi eseva nayo.

footnote: 1 chaßēéa. viheṭhetuṁ 2 chaßēéa. cakkhuviññāṇañca 3 chaßēéa. javanavasena

page number: 048

iti imasmiṁ sutte tevīsati dhātuyo kathitā. kathaṁ? ettha hi cakkhuppasādo
cakkhudhātu, tassārammaṇā rūpadhātu, cakkhuviññāṇaṁ viññāṇadhātu, cakkhuviññāṇadhātuyā
sahajātā tayo khandhā dhammadhātu, evaṁ pañcasu dvāresu catunnaṁ catunnaṁ vasena
vīsati. manodvāre "manodhātū"ti āvajjanacittaṁ gahitaṁ, ārammaṇañceva hadayavatthuñca
dhammadhātu, vatthunissitaṁ cittaṁ manoviññāṇadhātūti evaṁ tevīsati honti. evaṁ
tevīsatiyā dhātūnaṁ vasena dhātunānattaṁ vuttaṁ bhagavatāti dasseti.
7-8. hāliddikānisuttādivaṇṇanā
[130-131] sattame manāpaṁ itthetanti pajānātīti yaṁ anena 1-
manāpaṁ rūpaṁ diṭṭhaṁ, taṁ itthetanti evameva taṁ manāpameva tanti pajānāti.
cakkhuviññāṇaṁ sukhavedaniyañca phassaṁ paṭiccāti cakkhuviññāṇañceva yo ca
upanissayakoṭiyā vā anantarakoṭiyā vā samanantarakoṭiyā vā sampayuttakoṭiyā
vā sukhavedanāya paccayo phasso, taṁ sukhavedaniyaṁ phassaṁ ca paṭicca uppajjati
sukhavedanāti. esa nayo sabbattha. iti imesu dvīsu suttesu kiriyamanoviññāṇadhātu
āvajjanakiccā, manodhātuyeva vā samānā manodhātu nāmena vuttāti veditabbā.
aṭṭhamaṁ uttānameva.
9. lohiccasuttavaṇṇanā
[132] navame makkarakaṭeti evaṁnāmake nagare. araññakuṭikāyanti araññe
katāya pāṭiyekkāya kuṭiyaṁ, na vihārapaccantakuṭiyaṁ. māṇavakāti yepi tattha mahallakā,
te mahallakakālepi antevāsikatāya māṇavakātveva vuttā. tenupasaṅkamiṁsūti pāto
sippaṁ uggaṇahitvā sāyaṁ "ācariyassa kaṭṭhāni āharissāmā"ti araññaṁ pavisitvā
vicarantā yena sā kuṭikā, tenupasaṅkamiṁsu. parito parito kuṭikāyāti tassā

footnote: 1 ka. manena

page number: 049

kuṭikāya samantato samantato. seleyyakānīti aññamaññassa piṭṭhiṁ gahetvā
laṅghitvā ito cito ca caṅkamanakīḷanāni. 1-
muṇḍakātiādīsu muṇḍe muṇḍāti samaṇe ca samaṇāti vattuṁ vaṭṭeyya.
ime pana hīḷentā "muṇḍasamaṇakā"ti āhaṁsu. ibbhāti gahapatikā. kaṇhāti
kaṇhā, kāḷakāti attho. bandhupādāpaccāti ettha bandhūti brahmā adhippeto.
taṁ hi brāhmaṇā pitāmahoti voharanti. pādānaṁ apaccā pādāpaccā, brahmuno
piṭṭhipādato jātoti adhippāyo. tesaṁ kira ayaṁ laddhi "brāhmaṇā brahmuno
mukhato nikkhantā, khattiyā urato, vessā nābhito, suddā jānuto, samaṇā
piṭṭhipādato"ti. bharatakānanti kuṭumbikānaṁ. kuṭumbikā hi yasmā raṭṭhaṁ bharanti,
tasmā bharatāti vuccanti. ime pana paribhavaṁ katvā vadamānā "bharatakānan"ti
āhaṁsu.
vihārā nikkhamitvāti "rattiṭṭhakāparicchanne rajatapaṭasannibhasamavippakiṇṇavālike
ramaṇīye pariveṇe kaṭṭhakalāpe bandhitvā khipamānā vālikaṁ āluḷetvā
hatthena hatthaṁ ādāya paṇṇakuṭiṁ pariyāyantā `ime imesaṁ bharatakānaṁ sakkatā,
ime imesaṁ bharatakānaṁ sakkatā'ti punappunaṁ viravantā ativiya ime māṇavakā
kīḷakīḷaṁ karonti, vihāre bhikkhūnaṁ atthibhāvampi na jānanti, dassessāmi nesaṁ
bhikkhūnaṁ atthibhāvan"ti cintetvā paṇṇakuṭito nikkhami.
sīluttamā pubbatarā ahesunti guṇavantānaṁ guṇe kathite nigguṇānaṁ guṇābhāvo
pākaṭova bhavissatīti porāṇakabrāhmaṇānaṁ guṇe kathento evamāha. tattha
sīluttamāti sīlajeṭṭhakā. sīlaṁ hi tesaṁ uttamaṁ, na jātigottaṁ. ye purāṇaṁ sarantīti
ye porāṇakaṁ brāhmaṇadhammaṁ saranti. abhibhuyya kodhanti kodhaṁ abhibhavitvā tesaṁ

footnote: 1 ka. tāpanakīḷanāni

page number: 050

dvārāni suguttāni surakkhitāni ahesuṁ. dhamme ca jhāne ca ratāti dasavidhe
kusalakammapathadhamme aṭṭhasamāpattijjhānesu ca ratā.
evaṁ porāṇānaṁ guṇaṁ kathetvā athetarahi brāhmaṇānaṁ madaṁ 1- nimmadanto
imeva vokkamma jahāmhasetiādimāha. 2- tattha vokkammāti etehi guṇehi
apakkamitvā. jahāmhaseti mayaṁ jahāma sajjhāyāmāti ettakeneva brāhmaṇamhāti
maññamānā brāhmaṇā mayanti iminā gottena mattā hutvā visamaṁ caranti,
visamāni kāyakammādīni karontīti attho. puthuttadaṇḍāti 3- puthu attadaṇḍā
etehīti puthuttadaṇḍā, gahitanānāvidhadaṇḍāti attho. tasathāvaresūti 4- sataṇhe
nittaṇeehasu. aguttadvārassa bhavanti moghāti asaṁvutadvārassa sabbepi
vattasamādānā moghā bhavantīti dīpeti, yathā kinti? supineva laddhaṁ purisassa
vittanti. yathā supine purisassa laddhaṁ maṇimuttādinānāvidhaṁ vittamoghaṁ hoti,
pabujjhitvā kiñci na passati, evaṁ moghā bhavantīti attho.
anāsakāti ekāhadvīhādivasena anāhārakā. thaṇḍilasāyikā cāti
haritakusasanthate bhūmibhāge sayanaṁ. pāto sinānañca tayo ca vedāti pātova udakaṁ
pavisitvā nhānañceva tayo ca vedā. kharājinaṁ jaṭā paṅkoti kharasamphassaṁ
ajinacammañceva jaṭākapālo ca paṅko ca, paṅko nāma dantamalaṁ. mantā sīlabbataṁ
tapoti mantā ca ajasīlagosīlasaṅkhātaṁ sīlaṁ ajavatagovatasaṅkhātaṁ vatañca. ayaṁ 5-
idāni brāhmaṇānaṁ tapoti vadati. kuhanā vaṅkadaṇḍā cāti paṭicchannagūtho
viya 6- paṭicchannadosaṁ kohaññañceva vaṅkadaṇḍo ca, udumbarapalāsaveḷuvarukkhānaṁ
aññatarato gahitaṁ vaṅkadaṇḍakaṭṭhañcāti 7- attho. udakācamanāni cāti udakena

footnote: 1 chaßēéa. mānaṁ 2 chaßēéa. japāmaseti, evamuparipi 3 chaßēéa. puthuattadaṇḍāti
footnote: 4 chaßēéa. sataṇhātaṇhesūti 5 ma. ubhayaṁ
footnote: 6 sī. paṭicchannabhūto, chaßēéa. paṭicchannakūpo 7 chaßēéa. vaṅkadaṇḍañcāti

page number: 051

mukhaparimajjanāni. vaṇṇā ete brāhmaṇānanti ete brāhmaṇānaṁ
parikkhārabhaṇḍakavaṇṇānīti dasseti. katakiñcikkhabhāvanāti katā kiñcikkhabhāvanā. ayameva
vā pāṭho, āmisakiñcikkhassa vaḍḍhanatthāya katanti attho.
evaṁ etarahi brāhmaṇānaṁ madaṁ nimmādetvā puna porāṇabrāhmaṇānaṁ
vaṇṇaṁ kathento cittañca susamāhitantiādimāha. tattha susamāhitanti tesaṁ
brāhmaṇānaṁ cittaṁ upacārappanāsamādhīhi susamāhitaṁ ahosīti dasseti. akhilanti mudu
athaddhaṁ. so maggo brahmapattiyāti so seṭṭhapattiyā maggo, tumhe pana kiṁ
brāhmaṇā nāmāti dīpento evamāha.
agamaṁsu nu khvidhāti agamaṁsu nu kho idha. adhimuccatīti kilesavasena adhimutto
giddho hoti. byāpajjatīti byāpādavasena pūticittaṁ hoti. parittacetasoti
anupaṭṭhitasatitāya saṅkilesacittena parittacitto. cetovimuttinti phalasamādhiṁ.
paññāvimuttinti phalapaññaṁ. appamāṇacetasoti upaṭṭhitasatitāya nikkilesacittena
appamāṇacitto.
10. verahaccānisuttavaṇṇanā
[133] dasame kāmaṇḍāyanti evaṁnāmake nagare. yaggheti codanatthe
nipāto. sesaṁ uttānamevāti.
gahapativaggo tatiyo.
-----------
14. 4. devadahavagga
1. devadahasuttavaṇṇanā
[134] devadahavaggassa paṭhame devadahanti napuṁsakaliṅgena laddhanāmo
nigamo. manoramāti manaṁ ramayantā, manāpāti attho. amanoramāti amanāpā.

page number: 052

2. khaṇasuttavaṇṇanā
[135] dutiye chaphassāyatanikā nāmāti visuṁ chaphassāyatanikā nāma nirayo
natthi. sabbesupīti hi ekattiṁsamahānirayesu chadvāraphassāyanapaññatti 1- hotiyeva.
idaṁ pana avīcimahānirayaṁ sandhāya vuttaṁ. saggāti idhāpi tāvatiṁsapurameva adhippetaṁ.
kāmāvacaradevaloke pana etasmimpi chaphassāyatanapaññattiyā 2- abhāvo nāma
natthi. iminā kiṁ dīpeti? niraye ekantadukkhasamappitabhāvena devaloke ca
ekantasukhasamappitattā ekantakhiḍḍārativasena uppannapamādena maggabrahmacariyavāsaṁ
vasituṁ na sakkā. manussaloko pana vokiṇṇasukhadukkho, idheva apāyopi saggopi
paññāyati. ayaṁ maggabrahmacariyassa kammabhūmi nāma, sā tumhehi laddhā. tasmā
ye vo ime mānussakā khandhā laddhā, te vo lābhā. yaṁ ca vo idaṁ manussattaṁ
laddhaṁ, paṭiladdho vo brahmacariyavāsassa khaṇo samayoti. vuttampi cetaṁ 3- porāṇehi:-
"ayaṁ kammabhūmi idha maggabhāvanā
ṭhānāni saṁvejaniyā bahū idha
saṁvegasaṁyojaniyesu 4- vatthusu
saṁvegajātova payuñja 5- yoniso"ti.
3. paṭhamarūpārāmasuttavaṇṇanā
[136] tatiye rūpasammuditāti rūpe sammuditā pamoditā. dukkhāti dukkhitā.
sukhoti nibbānasukhena sukhito. kevalāti sakalā. yāvatatthīti vuccatīti yattakā

footnote: 1 ka.....phassapaṭiviññatti
footnote: 2 sī.,ka. chaphassāyatane sati viññattiyā 3 chaßēéa. hetaṁ
footnote: 4 ka. saṁvegasaṁyojaniyesu 5 ma. payujja

page number: 053

atthīti vuccati. ete voti ettha vokāro nipātamattaṁ. paccanīkamidaṁ hoti,
sabbalokena passatanti yaṁ idaṁ passantānaṁ paṇḍitānaṁ dassanaṁ, taṁ sabbalokena
paccanīkaṁ hoti viruddhaṁ. loko hi pañcakkhandhe niccā sukhā attā subhāti maññati,
paṇḍitā aniccā dukkhā anattā asubhāti. sukhato āhūti sukhanti kathenti.
sukhato vidū sukhanti jānāti. sabbametaṁ nibbānameva sandhāya vuttaṁ.
sammūḷhetthāti ettha nibbānasampamūḷhā. aviddasūti bālā. sabbehi
channavutipāsaṇḍino "nibbānaṁ pāpuṇissāmā"ti saññino honti, te pana
"nibbānaṁ nāma idan"tipi na jānanti. nivutānanti kilesanīvaraṇena nivutānaṁ
pariyonaddhānaṁ. andhakāro apassatanti apassantānaṁ andhakāro hoti. kiṁ taṁ
evaṁ hoti? nibbānaṁ vā nibbānadassanaṁ vā. apassantānaṁ hi bālānaṁ
nibbānampi nibbānadassanampi kāḷameghāvacchāditaṁ viya candamaṇḍalaṁ kaṭāhena
paṭibujjhitapatto viya ca niccakālaṁ tamo ceva andhakāro ca 1- sampajjati.
satañca vivaṭaṁ hoti, āloko passatāmivāti satañca sappurisānaṁ
paññādassanena passantānaṁ nibbānaṁ āloko viya vivaṭaṁ hoti. santike na
vijānanti, magā 2- dhammassa akovidāti yaṁ attano sarīre kese vā lomādīsu
vā aññatarakoṭṭhāsaṁ paricchinditvā anantarameva adhigantabbato attano vā
khandhānaṁ nirodhamaggato 3- santike nibbānaṁ taṁ evaṁ santike samānampi magabhūtā 4-
janā maggāmaggadhammassa catusaccassa dhammassa vā akovidā na jānanti.
māradheyyānupannebhīti 5- tebhūmakavaṭṭaṁ mārassa nivāsaṭṭhānaṁ anuppannehi.
ko nu aññatramariyebhīti ṭhapetvā ariye ko nu añño nibbānaṁ 6- jānituṁ arahati.

footnote: 1 sī. tamo vivaṭṭaṁ viya ca 2 ka. maggā
footnote: 3 ma. nirodhaṁ maggato 4 ka. maggabhūtā
footnote: 5 chaßēéa. māradheyyānupannehīti 6 chaßēéa. nibbānapadaṁ

page number: 054

sammadaññāya parinibbantīti arahattapaññāya sammā jānitvā anantarameva
anāsavā hutvā kilesaparinibbānena parinibbanti. athavā sammadaññāya anāsavā
hutvā ante khandhaparinibbānena parinibbāyanti.
4-12. dutiyarūpārāmasuttādivaṇṇanā
[137-145] catutthaṁ suddhikaṁ katvā desiyamāne bujjhanakānaṁ ajjhāsayena
vuttaṁ. pañcamādīni tathā tathā bujjhantānaṁ ajjhāsayena vuttāni. attho pana
tesaṁ pākaṭoyevāti.
devadahavaggo catuttho.
----------------
15. 5. navapurāṇavagga
1. kammanirodhasuttavaṇṇanā
[146] navapurāṇavaggassa paṭhame navapurāṇānīti navāni ca purāṇāni ca.
cakkhuṁ bhikkhave purāṇakammanti na cakkhu purāṇaṁ, kammameva purāṇaṁ, kammato pana
nibbattattā paccayanāmena evaṁ vuttaṁ. abhisaṅkhatanti paccayehi abhisamāgantvā
kataṁ. abhisañcetayitanti cetanāya pakappitaṁ. vedaniyaṁ daṭṭhabbanti vedanāya vatthūti
passitabbaṁ. nirodhā vimuttiṁ phusatīti imassa tividhakammassa nirodhena vimuttiṁ
phusati. ayaṁ vuccatīti ayaṁ tassā vimuttiyā ārammaṇabhūto nirodho kammanirodhoti
vuccati. iti imasmiṁ sutte pubbabhāgavipassanā kathitā.
2-5. aniccanibbānasappāyasuttādivaṇṇanā
[147-150] dutiye nibbānasappāyanti nibbānassa sappāyaṁ upakārapaṭipadaṁ.
tatiyādīsupi eseva nayo. paṭipāṭiyā pana catūsupi etesu suttesu saha
vipassanāya cattāro maggā kathitā.

page number: 055

6-7. antevāsikasuttādivaṇṇanā
[151-152] chaṭṭhe anantevāsikanti anto vāsanakakilesavirahitaṁ.
anācariyakanti ācaraṇakakilesavirahitaṁ. antassa vasantīti anto assa vasanti. te naṁ
samudācarantīti te etaṁ adhibhavanti ajajhottharanti sikkhāpenti vā. "evaṁ
vejjakammaṁ karohi, evaṁ dūtakamman"ti iti sikkhāpanasaṅkhātena
samudācaraṇaṭṭhenassa te ācariyā nāma honti, tehi ācariyehi sācariyakoti. 1-
sesamettha vuttanayeneva veditabbaṁ. sattamaṁ heṭṭhā kathitanayameva.
8. atthinukhopariyāyasuttavaṇṇanā
[153] aṭṭhame yaṁ pariyāyaṁ āgammāti yaṁ kāraṇaṁ āgamma. aññatreva
saddhāyāti vinā saddhāya saddhaṁ apanetvā. ettha ca saddhāti na paccakkhā
saddhā. yo pana parassa evaṁ kira evaṁ kirāti kathentassa sutvā uppasanno
saddahanākāro, taṁ sandhāyetaṁ vuttaṁ. ruciādīsupi rucāpetvā khamāpetvā
atthetanti gahaṇākāro ruci nāma, evaṁ kira bhavissatīti anussavanaṁ anussavo,
nisīditvā etaṁ kāraṇaṁ cintentassa kāraṇaṁ upaṭṭhāti, evaṁ upaṭṭhitassa
atthetanti gahaṇaṁ ākāraparivitakko nāma, karaṇavitakkoti attho. kāraṇaṁ
cintentassa pāpikā laddhi uppajjati, taṁ atthesāti gahaṇākāro
diṭṭhinijjhānakkhanti nāma. aññaṁ byākareyyāti imāni pañcaṭṭhānāni muñcitvā
arahattaṁ byākareyya. imasmiṁ sutte sekkhāsekkhānaṁ paccavekkhaṇā kathitā.
9-10. indriyasampannasuttādivaṇṇanā
[154-155] navame indriyasampannoti paripuṇṇindriyo. tattha yena
cha indriyāni sammasitvā arahattaṁ pattaṁ, so tehi nibbisevanehi indriyehi

footnote: 1 chaßēéa. sācariyakoti vuccati

page number: 056

samannāgatattā cakkhvādīni vā cha indriyāni sammasantassa uppannehi
saddhādīhi indriyehi samannāgatattā paripuṇṇindriyo nāma hoti, taṁ sandhāya
bhagavā cakkhundriye cetiādinā nayena desanaṁ vitthāretvā ettāvatā kho bhikkhu
indriyasampanno hotīti āha. dasamaṁ heṭṭhā vuttanayamevāti.
navapurāṇavaggo pañcamo.
tatiyo paṇṇāsako.
--------------
16. 1. nandikkhayavagga
1-4. ajjhattanandikkhayasuttādivaṇṇanā
[156-159] nandikkhayavaggassa paṭhame nandikkhayā rāgakkhayo, rāgakkhayā
nandikkhayoti nandiyā ca rāgassa ca atthato ekattā 1- vuttaṁ. suvimuttanti
arahattaphalavimuttivasena suṭṭhu vimuttaṁ. sesamettha dutiyādīsu ca uttānameva.
5-6. jīvakambavanasamādhisuttādivaṇṇanā
[160-161] pañcamaṁ samādhivikallānaṁ, chaṭṭhaṁ paṭisallānavikalānaṁ
cittekaggatañca kāyavivekañca labhantānaṁ etesaṁ kammaṭṭhānaṁ phātiṁ 2- gamissantīti
ñatvā kathitaṁ. tattha okkhāyati paccakkhāyati paññāyati pākaṭaṁ hoti. iti dvīsupi
etesu saha vipassanāya cattāro maggā kathitā.
7-9. koṭaṭhikāniccasuttādivaṇṇanā
[162-164] sattamādīsu tīsu therassa vimuttiparipācariyā dhammā 3- kathitā.

footnote: 1 sī. ekattaṁ 2 ka. dhātiṁ 3 cha. dhammāva

page number: 057

10-12. micchādiṭṭhipahānasuttādivaṇṇanā
[165-167] dasamādīni tīṇi pāṭiyekkena puggalajjhāsayavasena vuttāni.
tesaṁ attho vuttanayeneva veditabboti.
nandikkhayavaggo paṭhamo.
----------
17. 2. saṭṭhipeyyālavagga
1-60. ajjhattāniccachandasuttādivaṇṇanā
[168-227] tadanantaro saṭṭhipeyyālo nāma hoti, so uttānatthova.
yāni panettha saṭṭhi vuttāni suttāni, tāni "chando pahātabbo"ti evaṁ tassa
tasseva padassa vasena bujjhanakānaṁ ajjhāsayavasena vuttāni. iti sabbāni tāni
pāṭiyekkena puggalajjhāsayavasena kathitāni. ekekasuttapariyosāne cettha saṭṭhi
saṭṭhi bhikkhū arahattaṁ pattāti.
saṭṭhipeyyālavaggo.
--------------
18. 3. samuddavagga
1. paṭhamasamuddasuttavaṇṇanā
[228] samuddavaggassa paṭhame cakkhuṁ bhikkhave purisassa samuddoti yadi
duppūraṇaṭṭhena samuddanaṭṭhena yadi vā samuddanaṭṭhena samuddo, cakkhumeva
samuddo. tassa hi paṭhavito yāva akaniṭṭhabrahmalokā nīlādiārammaṇaṁ
samosarantaṁ paripuṇṇabhāvaṁ kātuṁ na sakkoti, evaṁ duppūraṇaṭṭhenapi samuddo.
cakkhu ca tesu tesu nīlādīsu ārammaṇesu samuddoti, asaṁvutaṁ hutvā osaranaṁ

page number: 058

kilesuppattiyā kāraṇabhāvena sadosagamanena gacchatīti samuddanaṭṭhenapi samuddo.
tassa rūpamayo vegoti samuddassa appamāṇo ūmimayo vego viya tassāpi
cakkhusamuddassa samosarantassa nīlādibhedassa ārammaṇassa vasena appameyyo
rūpamayo vego veditabbo. yo taṁ rūpamayaṁ vegaṁ sahatīti yo taṁ cakkhusamudde
samosaḍaṁ rūpamayaṁ vegaṁ, manāpe rūpe rāgaṁ, amanāpe dosaṁ, asamapekkhite
mohanti evaṁ rāgādikilese anuppādento upekkhakabhāvena sahati.
saūmintiādīsu kilesaūmīti saūmiṁ. kilesāvaṭṭehi sāvaṭṭaṁ. kilesaggāhehi
sagāhaṁ. kilesarakkhasehi sarakkhasaṁ. kodhupāyāsassa ca vasena saūmiṁ. vuttaṁ hetaṁ
"ūmibhayanti kho bhikkhave kodhupāyāsassetaṁ adhivacanan"ti. 1- kāmaguṇavasena sāvaṭṭaṁ.
vuttaṁ hetaṁ "āvaṭṭaggā hoti kho bhikkhave pañcannetaṁ kāmaguṇānaṁ adhivacanan"ti. 2-
mātugāmavasena sagāhaṁ sarakkhasaṁ. vuttaṁ hetaṁ "gāharakkhasoti kho bhikkhave
mātugāmassetaṁ adhivacanan"ti. 3- sesavāresupi eseva nayo. sabhayaṁ duttaraṁ accatarīti
ūmibhayena sabhayaṁ duratikkamaṁ atikkami. lokantagūti saṅkhāralokassa antaṁ gato.
pāraṁ gatoti vuccatīti nibbānaṁ gatoti kathiyyati.
2-3. dutiyasamuddasuttādivaṇṇanā
[229-230] dutiye samuddoti samuddanaṭṭhena samuddo, kilesanaṭṭhena
temanaṭṭhenāti vuttaṁ hoti. yebhuyyenāti ṭhapetvā ariyasāvake. samuddāti 4-
kilinnā tintā nimuggā. kantā kulakajātātiādi heṭṭhā vitthāritameva.
maccujahoti tayo maccu jahitvā ṭhito. nirūpadhīti tīhi upadhīhi anupadhi.

footnote: 1 khu. iti. 25/109/327, maßēéa. 13/162/134, aṅ. catukka. 21/122/14
footnote: 2 saṁ. saḷā. 18/323/225 (syā) 3 khu. iti. 25/109/328 4 cha. samunnāti

page number: 059

apunabbhavāyāti nibbānatthāya. mohayī maccurājanti yathāssa gatiṁ na jānāti,
evaṁ maccurājānaṁ mohetvā gato. tatiyaṁ vuttanayameva.
4-6. khīrarukkhopamasuttādivaṇṇanā
[231-233] catutthe appahīnaṭṭhena atthi, tenevāha so appahīnoti.
parittāti pabbatamattampi hi rūpaṁ adiṭṭhaṁ arajanīyaṁ parittaṁ nāma hoti,
evarūpāpissa rūpā cittaṁ pariyādiyantīti dasseti. ko pana vādo adhimattānanti
iṭṭhārammaṇaṁ panassa rajanīyaṁ vatthu cittaṁ pariyādiyissatīti ettha kā kathā. ettha
ca nakhapiṭṭhippamāṇampi maṇimuttādirajaniyaṁ vatthuadhimattārammaṇamevāti veditabbaṁ.
daharotiādīni tīṇipi aññamaññaṁ vevacanāneva. ābhindeyyāti 1- pahareyya
padāleyya vā. pañcame tadubhayanti taṁ ubhayaṁ. chaṭṭhaṁ uttānameva.
7. udāyīsuttavaṇṇanā
[234] sattame anekapariyāyenāti anekehi kāraṇehi. itipāyanti itipi
ayaṁ. imasmiṁ sutte aniccena anattalakkhaṇaṁ kathitaṁ.
8. ādittapariyāyasuttavaṇṇanā
[235] aṭṭhame anubyañjanaso nimittaggāhoti "hatthā sobhanā pādā
sobhanā"ti evaṁ anubyañjanavasena nimittaggāho. nimittaggāhoti hi saṁsandetvā
gahaṇaṁ, anubyañjanaggāhoti vibhattigahaṇaṁ. nimittaggāho kumbhīlasadiso sabbameva
gaṇhāti, anubyañjanaggāho rattapāsadiso vibhajitvā hatthapādādīsu taṁ taṁ
koṭṭhāsaṁ. ime pana dve gāhā ekajavanavārepi labbhanti, nānājavanavāre
vattabbameva natthi.

footnote: 1 sī.,ka. bhindeyyāti

page number: 060

nimittassādagathitanti nimittassādena ca ganthitaṁ bandhaṁ. viññāṇanti
kammaviññāṇaṁ. tasmiṁ ce samaye kālaṁ kareyyāti na koci saṅkiliṭṭhena cittena
kālaṁ karonto nāma atthi. sabbasattānaṁ hi bhavaṅgeneva kālakiriyā hoti.
kilesabhayaṁ pana dassento evamāha. samayavasena vā evaṁ vuttaṁ. cakkhudvārasmiṁ
hi āpāthagate ārammaṇe rattacittaṁ vā duṭṭhacittaṁ vā muḷhacittaṁ vā ārammaṇarasaṁ
anubhavitvā bhavaṅgaṁ otarati, bhavaṅge ṭhatvā kālakiriyaṁ karoti. tasmiṁ samaye kālaṁ
karontassa dveva gatiyo pāṭikaṅkhā, imassa samayassa vasena taṁ vuttaṁ.
imaṁ khvāhaṁ bhikkhave ādīnavanti imaṁ anekāni vassasatasahassāni niraye
anubhavitabbaṁ dukkhaṁ sampassamāno evaṁ vadāmi tattāya ayosalākāya akkhīni
añjāpetukāmoti. iminā nayena sabbattha attho veditabbo. ayosaṁkunāti
ayasūlena. sampalimaṭṭhanti dvepi kaṇṇacchiddāni vinivijjhitvā paṭhaviyaṁ
ākoṭanavasena sampalimaṭṭhaṁ.
tatiyavāre sampalimaṭṭhanti nakhacchedanaṁ 1- pavesetvā ukkhipitvā saha
dhunaṭṭhena 2- chinditvā pātanavasena sampalimaṭṭhaṁ. catutthavāre sampalimaṭṭhanti
bandhanamūlaṁ chetvā pātanavasena sampalimaṭṭhaṁ. pañcamavāre sampalimaṭṭhanti tikhiṇāya
sattiyā kāyapasādaṁ uppāṭetvā pātanavasena sampalimaṭṭhaṁ. sattiyāti 3- ettha
mahatī daṇḍakavāsī veditabbā. sottanti nipajjitvā niddokkamanaṁ. yathārūpānaṁ
vitakkānaṁ vasaṁ gato saṁghaṁ bhindeyyāti iminā vitakkānaṁ yāva saṁghabhedā
pāpakammāvahanatā dassitā. sesamettha uttānameva.
9-10. paṭhamahatthapādopamasuttādivaṇṇanā
[236-237] navame hatthesu bhikkhave satīti hatthesu vijjamānesu.

footnote: 1 sī., ma. nikhādanaṁ 2 sī. saha dhunantena 3 ka. sattīhi

page number: 061

dasame na hotīti vuccamāne bujjhanakānaṁ ajjhāsayena 1- vuttaṁ. dvīsupi cetesupi
vipākasukhadukkhameva dassetvā vaṭṭavivaṭṭaṁ kathitanti.
samuddavaggo niṭṭhito.
---------------
19. 4. āsīvisavagga
1. āsīvisopamasuttavaṇṇanā
[238] āsīvisavaggassa paṭhame "bhikkhū āmantesī"ti ekacārikadvicārikaticārika-
catucārikapañcacārike sabhāgavuttino kārake yuttapayutte sabbepi
dukkhalakkhaṇakammaṭṭhānike parivāretvā nisinne yogāvacare bhikkhū āmantesi. idaṁ hi
suttaṁ puggalajjhāsayena vuttaṁ. puggalesupi ugghaṭitaññūnaṁ 2- disāvāsikānaṁ
dukkhalakkhaṇakammaṭṭhānikānaṁ upaṭṭhānavelāyaṁ āgantvā satthāraṁ parivāretvā
nisinnānaṁ vasena vuttaṁ. evaṁ santepi ugghaṭitaññūādīnaṁ catunnampi puggalānaṁ
paccayabhūtamevetaṁ. ugghaṭitaññū puggalo hi imassa suttassa mātikānikkhepeneva
arahattaṁ pāpuṇissati, vipañcitaññū mātikāya vitthārabhājanena, neyyapuggalo
imameva suttaṁ sajjhāyanto paripucchanto yonisomanasikaronto kalyāṇamitte
sevanto bhajanto payirupāsanto arahattaṁ pāpuṇissati, padaparamassetaṁ suttaṁ
anāgate vāsanā bhavissatīti evaṁ sabbesampi upakārabhāvaṁ ñatvā bhagavā sineruṁ
ukkhipanto viya ākāsaṁ vitthārento viya cakkavāḷapabbataṁ kampento viya ca
mahantena ussāhena seyyathāpi bhikkhaveti imaṁ āsīvisopamasuttaṁ ārabhi.
tattha cattāro āsīvisāti kaṭṭhamukho pūtimukho aggimukho satthamukhoti
ime cattāro. tesu kaṭṭhamukhena daṭṭhassa sakalasarīraṁ sukkhakaṭṭhaṁ viya

footnote: 1 chaßēéa. ajjhāsayavasena 2 chaßēéa. vipañcitaññū

page number: 062

thaddhaṁ hoti, sandhipabbesu adhimattaṁ ayasūlasamappitaṁ viya tiṭṭhati. pūtimukhena
daṭṭhassa pakkapūtipanasaṁ viya vipubbakabhāvaṁ āpajjitvā paggharati, caṅgavāre
pakkhittaudakaṁ viya hoti. aggimukhena daṭṭhassa sakalasarīraṁ jhāyitvā bhasmamuṭṭhi
viya bhassamuṭṭhi 1- viya ca vippakirīyati. satthamukhena daṭṭhassa sakalasarīraṁ chijjati,
asanipātaṭṭhānaṁ viya mahānikhādanena khatasandhimukhaṁ viya ca hoti. evaṁ visavasena
vibhattā cattāro āsīvisā.
visavegavikārena panete soḷasa honti. kaṭṭhamukho hi daṭṭhaviso diṭṭhaviso
phuṭṭhaviso vātavisoti catubbidho hoti. tena hi daṭṭhampi phuṭṭhampi tassa vātena 2-
pahaṭampi sarīraṁ vuttappakārena thaddhaṁ hoti. sesesupi eseva nayoti. evaṁ
visavegavikāravasena soḷasa honti.
puna puggalapaṇṇattivasena catusaghoraviso no āgataviso, āgatavisoṭṭhi
honti. kathaṁ? kaṭṭhamukhesu tāva daṭṭhaviso ca āgataviso no ghoraviso, ceva ghoraviso
ca, nevāgataviso na ghoravisoti catubbidho hoti. tattha yassa visaṁ sampajjalitatiṇṇukāya
aggi viya sīghaṁ abhiruhitvā akkhīni gahetvā khandhaṁ gahetvā sīsaṁ gahetvā ṭhitanti
vattabbataṁ āpajjati maṇisappādīnaṁ visaṁ viya, mantaṁ pana parivattetvā kaṇṇavātaṁ
datvā daṇḍakena pahaṭamatte otaritvā daṭṭhaṭṭhāneyeva tiṭṭhati, ayaṁ āgataviso
no ghoraviso nāma. yassa pana visaṁ saṇikaṁ abhiruhati, āruḷhāruḷhaṭṭhāne 3- pana ayaṁ
sītaudakaṁ viya hoti udakasappādīnaṁ visaṁ viya, dvādasavassaccayenāpi
kaṇṇapiṭṭhikhandhapiṭṭhikādīsu gaṇḍapiḷakādivasena paññāyati, mantaparivattanādīsu ca
kayiramānāsu sīghaṁ na otarati, ayaṁ ghoraviso no āgataviso nāma. yassa pana visaṁ sīghaṁ
abhiruhati, na sīghaṁ otarati aneḷakasappādīnaṁ visaṁ viya, ayaṁ āgataviso ca

footnote: 1 chaßēéa. thusamuṭṭhi 2 ma. nāsavātena
footnote: 3 ka. āruḷhaṭṭhāne

page number: 063

ghoraviso ca. yassa pana visaṁ mandaṁ hoti, otāriyamānampi sukheneva otarati
nīlasappadhammanisappādīnaṁ visaṁ viya, ayaṁ neva āgataviso na ghoraviso nāma.
iminā upāyena kaṭṭhamukhe daṭṭhavisādayo pūtimukhādīsu ca daṭṭhavisādayo veditabbāti.
evaṁ puggalapaṇṇattivasena catusaṭṭhi.
tesu "aṇḍajā nāgā"tiādinā. 1- yonivasena ekekaṁ catudhā vibhajitvā
chapaṇṇāsādhikāni dve satāni honti. te jalajāthalajātidviguṇitā dvādasādhikāni
pañcasatāni honti, te kāmarūpākāmarūpānaṁ vasena dviguṇitā catuvīsādhikasahassasaṅkhā
honti. puna gatamaggassa paṭilomato saṅkhipamānā kaṭṭhamukhādivasena cattārova
hontīti. te sandhāya bhagavā "seyyathāpi bhikkhave cattāro āsīvisā"ti āha.
kulavasena hi ete gahitā.
tattha āsīvisāti 2- āsittavisātipi āsīvisā, asitavisātipi āsīvisā,
asisadisavisātipi āsīvisā. āsittavisāti sakalakāye āsiñcitvā viya ṭhapitavisā,
parassa ca attano sarīre āsiñcanavisāti attho. asitavisāti yaṁ yaṁ etehi
asitaṁ hoti paribhuttaṁ, taṁ taṁ visameva sampajjati, tasmā asitaṁ visaṁ hoti
etesanti āsīvisā. asisadisavisāti asi viya tikhiṇaṁ paramammacchedanasamatthaṁ visaṁ
etesanti āsīvisāti evamettha vacanattho veditabbo. uggatejāti uggatatejā
balavatejā. ghoravisāti dunnimmaddanavisā. 3-
evaṁ vadeyyunti paṭijaggāpanatthaṁ evaṁ vadeyyuṁ. rājāno hi āsīvise
gāhāpetvā "tathārūpe core vā etehi ḍaṁsāpetvā māressāma, nagarūparodhakāle
parasenāya vā taṁ khipissāma, parabalaṁ nimmaddetuṁ asakkontā subhojanaṁ bhuñjitvā
varasayanaṁ āruyha etehi attānaṁ ḍaṁsāpetvā sattūnaṁ vasaṁ anāgacchantā

footnote: 1 saṁ. kha. 17/342/204 2 ma. āsivisāti
footnote: 3 ma. dunnimmathanavisā

page number: 064

attano ruciyā mārissāmā"ti āsīvise jaggāpenti. te yaṁ corā sahasāva
māretuṁ na icchanti, "evamete dīgharattaṁ dukkhappatto hutvā marissantī"ti
icchantā taṁ purisaṁ evaṁ vadanti ime tehambho purisa cattāro āsīvisāti.
tattha kālena kālanti kāle kāle. pavesetabbāti 1- nipajjāpetabbā.
aññataro vā aññataro vāti kaṭṭhamukhādīsu yo koci. yaṁ te ambho purisa
karaṇīyaṁ, taṁ karohīti idaṁ atthacarakassa vacanaṁ veditabbaṁ. tassa kira purisassa
evaṁ āsīvise paṭipādetvā "ayaṁ vo upaṭṭhāko"ti catūsu pelāsu 2- ṭhapitānaṁ
āsīvisānaṁ ārocenti. atheko nikkhamitvā āgamma tassa purisassa
dakkhiṇapādānusārena abhiruhitvā dakkhiṇahatthaṁ maṇibandhato paṭṭhāya veṭhetvā
dakkhiṇakaṇṇasotamūle phaṇaṁ katvā susūti karonto nipajji. aparo vāmapādānusārena
abhiruhitvā tatheva vāmahatthaṁ veṭhetvā vāmakaṇṇasotamūle phaṇaṁ katvā susūti
karonto nipajji, tatiyo nikkhamitvā abhimukhaṁ abhiruhitvā kucchiṁ veṭhetvā
galavāṭakamūle phaṇaṁ katvā susūti karonto nipajji, catuttho piṭṭhibhāgena abhiruhitvā
gīvaṁ veṭhetvā uparimuddhani phaṇaṁ ṭhapetvā susūti karonto nipajji.
evaṁ catūsu āsīvisesu sarīraṭṭhakesuyeva jātesu eko tassa purisassa
atthacarakapuriso taṁ disvā "kinte bho purisa laddhan"ti pucchi, tato tena
"ime me bho hatthesu hatthakaṭakaṁ viya bāhāsu keyūraṁ viya kucchimhi kucchiveṭhanasāṭako
viya kaṇṇesu kaṇṇacūḷikā viya gale muttāvaliyo viya sīse sīsapasādhanaṁ
viya keci alaṅkāravisesā raññā "dinnā"ti vutte so āha "bho andhabāla,
mā evaṁ maññittha' raññā me tuṭṭhenetaṁ pasādhanaṁ dinnan'ti. tvaṁ rañño
āgucārī coro, ime ca cattāro āsīvisā durupaṭṭhāhā duppaṭijaggiyā,

footnote: 1 cha. saṁvesetabbāti 2 ma. ṭhānesu

page number: 065

ekasmiṁ uṭṭhātukāme eko nahāyitukāmo hoti, ekasmiṁ nahāyitukāme eko
bhuñjitukāmo, ekasmiṁ bhuñjitukāme eko nipajjitukāmo. tesu yasseva icchā
na pūrati, so tattheva ḍaṁsetvā māretī"ti. atthi pana bho evaṁ sante koci
sotthimaggoti. āma, rājapurisānaṁ vikkhittabhāvaṁ ñatvā palāyanaṁ sotthibhāvoti
vatvā "yaṁ te karaṇīyaṁ, taṁ karohī"ti vadeyya.
taṁ sutvā itaro catunnaṁ āsīvisānaṁ pamādakkhaṇaṁ rājapurisehi ca
pavivittaṁ disvā vāmahatthena dakkhiṇahatthaṁ veṭhetvā dakkhiṇakaṇṇacūḷikāya phaṇaṁ
ṭhapetvā sayitāsīvisassa sarīraṁ parimajjanto viya saṇikaṁ taṁ apanetvā
etenevupāyena sesepi apanetvā tesaṁ bhīto palāyeyya. atha naṁ te āsīvisā
"ayaṁ amhākaṁ raññā upaṭṭhāko dinno"ti anubandhamānā āgaccheyyuṁ. idaṁ
sandhāya athakho so bhikkhave puriso bhīto catunnaṁ āsīvisānaṁ .pe.
palāyethāti vuttaṁ.
tasmiṁ pana purise evaṁ āgatamaggaṁ oloketvā oloketvā palāyante
rājā "palāto so puriso"ti sutvā "ko nu kho taṁ anubandhitvā ghātetuṁ
sakkhissatī"ti vicinanto tasseva paccatthike pañca jane labhitvā "gacchatha naṁ
anubandhitvā ghātethā"ti peseyya. athassa atthacarā purisā taṁ pavattiṁ ñatvā
āroceyyuṁ. so bhiyyoso mattāya bhīto palāyetha. imamatthaṁ sandhāya tamenaṁ
evaṁ vadeyyuntiādi vuttaṁ.
chaṭṭho antaracaro vadhakoti "paṭhamaṁ āsīvisehi anubaddho ito cito ca
te vañcento palāyi, idāni pañcahi paccatthikehi anubaddho suṭṭhutaraṁ palāyati,
na sakkā so evaṁ gahetuṁ, upalāḷanāya pana sakkā, tasmā daharakālato

page number: 066

paṭṭhāya ekato khāyitvā ca pivitvā ca sambandhaṁ 1- antaracaraṁ vadhakamassa
pesethā"ti amaccehi vutte na raññā pariyesitvā pesito antaracaro vadhako.
so passeyya suññaṁ gāmanti nivattitvā olokento padaṁ ghāyitvā
ghāyitvā vegenāgacchante cattāro āsīvise pañca vadhake paccatthike chaṭṭhañca
antaracaraṁ vadhakaṁ "nivatta bho, mā palāyi, puttadārena saddhiṁ kāme paribhuñjanto
sukhaṁ vasissasī"ti vatvā āgacchantaṁ disvā bhiyyoso mattāya yena vā tena vā
palāyanto paccantaraṭṭhe abhimukhagataṁ ekaṁ cha kuṭikaṁ suññaṁ gāmaṁ passeyya.
rittakaṁyeva paviseyyāti dhanadhaññamañcapīṭhādīhi virahitattā rittakaññeva paviseyya.
tucchakaṁ suññakanti etasseva vevacanaṁ. parimaseyyāti "sace pānīyaṁ bhavissati,
pivissāmi, sace bhattaṁ bhavissati, bhuñjissāmī"ti bhājanaṁ vivaritvā 2- hatthaṁ anto
pavesetvā parimaseyya.
tamenaṁ evaṁ vadeyyunti channaṁ gharānaṁ ekagharepi kiñci alabhitvā gāmamajjhe
eko sandacchāyo 3- rukkho atthi, tattha vaṅkaphalakaṁ aṭṭhataṁ disvā "idha tāva
nisīdissāmī"ti gantavā tattha nisinnaṁ mandamandena vātena vījiyamānaṁ tattakamattampi
sukhaṁ santato assādayamānaṁ 4- tamenaṁ purisaṁ kecideva atthacarakā bahi
pavattiṁ ñatvā āgatā evaṁ vadeyyuṁ. idānimbho purisāti idāni ambho purisa.
corā gāmaghātakāti "yadevettha labhissāma, taṁ gaṇhissāma vā ghātessāma vā"ti
āgatā cha gāmaghātakacorā.
udakaṇṇavanti gambhīraṁ puthulaṁ udakaṁ. gambhīrampi hi aputhulaṁ puthulaṁ vā
agambhīraṁ, na aṇṇavoti vuccati, yampana gambhīrañca puthulañca, tassevetaṁ nāmaṁ.
sāsaṅkaṁ sappaṭibhayanti catunnaṁ āsīvisānaṁ pañcannaṁ vadhakānaṁ chaṭṭhassa antaracarassa

footnote: 1 chaßēéa. santhavaṁ 2 sī.,ma.,ka. āsāya vicaritvā
footnote: 3 ma.,ka. santacchāyo 4 sī.,ka. anussārayamānaṁ

page number: 067

channañca gāmaghātakacorānaṁ vasena sāsaṅkaṁ sappaṭibhayaṁ. khemaṁ appaṭibhayanti tesaṁyeva
āsīvisādīnaṁ abhāvena khemañca nibbhayañca vicitrauyyānavaraṁ bahvannapānaṁ
devanagarasadisaṁ. natthassa 1- nāvā santāraṇīti "imāya nāvāya orimatīrato paratīraṁ
gamissantī"ti evaṁ ṭhapitā ca santāraṇī nāvā na bhaveyya. uttarasetu vāti
rukkhasetujaṅghasetusakaṭasetūnaṁ aññataro uttarasetu vā na bhaveyya. tiṭṭhati
brāhmaṇoti na kho esa brāhmaṇo. kasmā naṁ brāhmaṇoti āha? ettakānaṁ
paccatthikānaṁ bāhitattā, desanaṁ vā vinivattento ekaṁ khīṇāsavabrāhmaṇaṁ
dassetumpi evamāha.
tasmiṁ pana evaṁ uttiṇṇe cattāro āsīvisā "na laddhovatāsi amhehi,
ajja te murumurāya 2- jīvitaṁ khāditvā chaḍḍeyyāmā. "pañca paccatthikā "na
laddhovatāsi amhehi, ajja te parivāretvā aṅgamaṅgāni chinditvā rañño
santikaṁ gatā sataṁ vā sahassaṁ vā labheyyāma. "chaṭṭho antaracaro "na
laddhovatāsi mayā, ajja te phalikavaṇṇena asinā sīsaṁ chinditvā senāpatiṭṭhānaṁ
labhitvā sampattiṁ anubhaveyyaṁ. "cha corā "na laddhovatāsi amhehi, ajja te
vividhāni kammakaraṇāni kāretvā bahudhanaṁ āharāpessāmā"ti cintetvā udakaṇṇavaṁ
otarituṁ asakkontā rañño āṇāya kopitattā parato gantumpi avisahantā
tattheva susitvā mareyyuṁ.
upamā kho myāyanti ettha evaṁ ādito paṭṭhāya opammasaṁsandanaṁ
veditabbaṁ:- rājā viya hi kammaṁ daṭṭhabbaṁ, rājaparādhikapuriso viya vaṭṭanissito
puthujjano, cattāro āsīvisā viya cattāri mahābhūtāni, rañño tassa cattāro
āsīvise paṭicchāpitakālo viya kammunā puthujjanassa paṭisandhikkhaṇeyeva catunnaṁ

footnote: 1 chaßēéa. na cassa 2 ma. murāmurāya

page number: 068

mahābhūtānaṁ dinnakālo, "imesaṁ āsīvisānaṁ pamādakkhaṇe rājapurisānañca vivittakkhaṇe
nikkhamitvā yaṁ te ambho purisa karaṇīyaṁ, taṁ karohī"ti vacanena "palāyassū"ti
vuttakālo viya satthārā imassa bhikkhuno mahābhūtakammaṭṭhānaṁ kathetvā "imesu
catūsu mahābhūtesu nibbinda virajja, 1- evaṁ vaṭṭato parimuñcissasī"ti kathitakālo,
tassa purisassa atthacarakavacanaṁ sutvā catunnaṁ āsīvisānaṁ pamādakkhaṇe rājapurisānañca
vivittakkhaṇe nikkhamitvā yena vā tena vā palāyanaṁ viya imassa bhikkhuno satthu
santike kammaṭṭhānaṁ labhitvā mahābhūtāsīvisehi parimuccanatthāya ñāṇapalāyanena
palāyanaṁ.
idāni catunnetaṁ mahābhūtānaṁ adhivacanaṁ paṭhavīdhātuyā āpodhātuyātiādīsu
catumahābhūtakathā ca pañcuppādānakkhandhakathā ca āyatanakathā ca visuddhimagge
vitthāritanayeneva veditabbā. ettha ca kaṭṭhamukhāasīviso viya paṭhavīdhātu daṭṭhabbā,
pūtimukhāggimukhasatthamukhā viya sesadhātuyo. yatheva hi kaṭṭhamukhena daṭṭhassa sakalakāyo
thaddho hoti, evaṁ paṭhavīdhātupakopenāpi. yathā ca pūtimukhādīhi daṭṭhassa paggharati
ceva jhāyati ca chijjati ca, evaṁ āpodhātutejodhātuvāyodhātupakopenāpīti. tenāhu
aṭṭhakathācariyā:-
"patthaddho bhavatī kāyo daṭṭho kaṭṭhamukhena vā
paṭhavīdhātupakopena hoti kaṭṭhamukheva so.
pūtiko bhavatī kāyo daṭṭho pūtimukhena vā
āpodhātupakopena hoti pūtimukheva so.
santatto bhavatī kāyo daṭṭho aggimukhena vā
tejodhātupakopena hoti aggimukheva so.

footnote: 1 sī.,ka. nibbindaṁ virajjaṁ

page number: 069

sañchinno bhavatī kāyo daṭṭho satthamukhena vā
vāyodhātupakopena hoti satthamukhe so"ti.
evaṁ tāvettha visesato sadisabhāvo 1- veditabbo.
avisesato pana āsayato visavegavikārato anatthagahaṇato durupaṭṭhānato
durāsadato akataññutato avisesakārito anantadosūpaddavatoti imehi kāraṇehi
etesaṁ āsīvisasadisatā veditabbā. tattha āsayatoti āsīvisānaṁ hi vammiko
āsayo, tattheva te vasanti. mahābhūtānampi kāyavammiko āsayo. āsīvisānañca
rukkhasusiratiṇapaṇṇagahaṇasaṅkāraṭṭhānānipi āsayo. etesupi hi te vasanti.
mahābhūtānampi kāyasusiraṁ kāyagahaṇaṁ kāyasaṅkāraṭṭhānaṁ āsayoti. evaṁ tāva āsayato
sadisatā veditabbā.
visavegavikāratoti āsīvisā hi kulavasena kaṭṭhamukhādibhedato cattāro. tattha
ekeko visavikārato vibhajjamāno daṭṭhavisādivasena catubbidho hoti. mahābhūtānipi
paccattalakkhaṇavasena paṭhavīādibhedato cattāri. ettha ekekaṁ kammasamuṭṭhānādivasena
catubbidhaṁ hoti. evaṁ visavegavikārato sadisatā veditabbā.
anatthaggahaṇatoti āsīvise gaṇhantā pañca anatthe gaṇhanti:-
duggandhaṁ gaṇhanti, asuciṁ gaṇhanti, byādhiṁ gaṇhanti, visaṁ gaṇhanti, maraṇaṁ
gaṇhanti. mahābhūtānipi gaṇhantā pañca anatthe gaṇhanti:- duggandhaṁ
gaṇhanti, asuciṁ gaṇhanti, byādhiṁ gaṇhanti, jaraṁ gaṇhanti, maraṇaṁ gaṇhanti.
tenāhu porāṇā:-
"ye keci sappaṁ gaṇhanti miḷhalittaṁ mahāvisaṁ
pañca gaṇhantyanatthāni loke sappābhinandino.

footnote: 1 sī.,ka. sarīrasambhavo

page number: 070

duggandhaṁ asuciṁ byādhiṁ visaṁ maraṇapañcamaṁ
anatthā honti pañcete miḷhalitte bhujaṅgame.
evamevaṁ akusalā andhabālaputhujjanā
pañca gaṇhantyanatthāni bhave jātābhinandino.
duggandhaṁ asuciṁ byādhiṁ jaraṁ maraṇapañcamaṁ
anatthā honti pañcete miḷhalitteva pannage"ti. 1-
evaṁ anatthagahaṇato sadisatā veditabbā.
durupaṭṭhānatoti te āsīvisā durupaṭṭhānā, ekasmiṁ upaṭṭhātukāme eko
nahāyitukāmo hoti, tasmiṁ nahāyitukāme aparo bhuñjitukāmo, tasmiṁ bhuñjitukāme
añño nipajjitukāmo hoti. tesu yassa kāyasseva ajjhāsayo na pūrati, so
tattheva ḍaṁsitvā māreti. imehi āsīvisehi pana bhūtāneva durupaṭṭhānatarāni.
paṭhavīdhātuyā hi bhesajje kayiramāne āpodhātu kuppati, tassa 2- bhesajjaṁ karontassa
tejodhātūti evaṁ ekissā bhesajje kayiramāne aparā kuppantīti evaṁ
durupaṭṭhānato sadisatā veditabbā.
durāsadatoti durāsadā hi āsīvisā, gehassa purimabhāge āsīvisaṁ disvā
pacchimabhāgena palāyanti, pacchimabhāge disvā purimabhāgena, gehamajjhe disvā
gabbhaṁ pavisanti, gabbhe disvā mañcapīṭhaṁ abhiruhanti. mahābhūtāni tatopi
durāsadatarāni. tathārūpena hi kuṭṭharogena phuṭṭhassa kaṇṇanāsādīni chinditvā
patanti, sarīraṁ samphuṭati, 3- nīlamakkhikā parivārenti, sarīragandho dūratova
ubbāhati, 4- taṁ purisaṁ akkosamānampi paridevamānampi neva rosavasena 5- na
kāruññena upasaṅkamituṁ sakkonti, nāsikaṁ pidahitvā kheḷaṁ pātentā dūratova

footnote: 1 sī. miḷhalitte bhavantareti 2 chaßēéa. tasseva 3 ma.,ka. samphunati
footnote: 4 ma. ubbhāhati 5 ma. rogavasena

page number: 071

naṁ vivajjenti. evaṁ aññesampi bhagandarakucchirogavātarogādīnaṁ
bībhacchajegucchabhāvakarānañca rogānaṁ vasena ayamevattho vibhāvetabboti. evaṁ durāsadato
sadisatā veditabbā.
akataññutatoti āsīvisā hi akataññuno honti, nhāpiyamānāpi
bhojiyamānāpi gandhamālādīhi pūjiyamānāpi peḷāyaṁ pakkhipitvā parihariyamānāpi
otārameva gavesanti. yattha otāraṁ labhanti, tattheva naṁ ḍaṁsitvā mārenti.
āsīvisehi mahābhūtāneva akataññutarāni. etesaṁ hi kataṁ nāma 1- natthi, sītena
vā uṇhena vā nimmalena jalena nhāpiyamānānipi gandhamālādīhi sakkariyamānānipi
muduvatthamudusayanamuduāsanādīhi parihariyamānānipi varabhojanaṁ bhojiyamānānipi
varapānaṁ pāyāpiyamānānipi otārameva gavesanti. yattha otāraṁ labhanti, tattheva
kuppitvā anayabyasanaṁ pāpentīti. evaṁ akataññutato sadisatā veditabbā.
avisesakāritoti āsīvisā hi "ayaṁ khattiyo vā brāhmaṇo vā vesso
vā suddo vā gahaṭṭho vā pabbajito vā"ti visesaṁ na karonti,
sampattasampattameva ḍaṁsitvā mārenti. mahābhūtānipi "ayaṁ khattiyo vā brāhmaṇo vā
vesso vā suddo vā gahaṭṭho vā pabbajito vā devo vā manusso vā
māro vā brahmā vā nigguṇo vā saguṇo vā"ti visesaṁ na karonti. yadi
hi nesaṁ "ayaṁ guṇavā"ti lajjā uppajjeyya, sadevake loke aggapuggale
tathāgate lajjaṁ uppādeyyuṁ. athāpi nesaṁ "ayaṁ mahāpañño ayaṁ mahiddhiko ayaṁ
dhutavādo cā"tiādinā nayena lajjā uppajjeyya, dhammasenāpatisāriputtattherādīsu
lajjaṁ uppādeyyuṁ. athāpi nesaṁ "ayaṁ nigguṇo dāruṇo thaddho"ti bhayaṁ
uppajjeyya, sadevake loke nigguṇadāruṇathaddhānaṁ 2- aggassa devadattassa channaṁ

footnote: 1 ma. manāpaṁ 2 chaßēéa. nigguṇathaddhadāruṇānaṁ

page number: 072

vā satthārānaṁ bhāyeyyuṁ, na ca lajjanti na ca bhāyanti, kuppitvā yaṅkiñci
anayabyasanaṁ āpādentiyeva. evaṁ avisesakārito sadisatā veditabbā.
anantadosūpaddavatoti āsīvise nissāya uppajjanakānaṁ hi dosūpaddavānaṁ
pamāṇaṁ natthi. tathāhete ḍaṁsitvā kāṇampi karonti khujjampi pīṭhasappimpi
ekapakkhalampīti evaṁ aparimāṇaṁ vippakāraṁ dassenti bhūtānipi kuppitāni
kāṇādibhāvesu na kiñci vippakāraṁ na karonti, appamāṇo etesaṁ dosūpaddavoti.
evaṁ anantadosūpaddavato sadisatā veditabbā.
idānettha catumahābhūtavasena yāva arahattā kammaṭṭhānaṁ kathetabbaṁ siyā,
taṁ visuddhimagge catudhātuvavatthānaniddese kathitameva.
pañca vadhakā paccatthikāti kho bhikkhave pañcannetaṁ upādānakkhandhānaṁ
adhivacananti ettha dvīhi ākārehi khandhānaṁ vadhakapaccatthikasadisatā veditabbā.
khandhā hi aññamaññañca vadhenti, tesu ca santesu vadho nāma paññāyati.
kathaṁ? rūpaṁ tāva rūpampi vadheti arūpampi, tathā arūpaṁ arūpampi vadheti rūpampi.
kathaṁ? ayaṁ hi paṭhavīdhātu bhijjamānā itarā tisso dhātuyo gahetvāva
bhijjati, āpodhātuādīsupi eseva nayo, evaṁ tāva rūpaṁ rūpameva vadheti.
rūpakkhandho pana bhijjamāno cattāro arūpakkhandhe gahetvāva bhijjati, evaṁ
rūpaṁ arūpampi vadheti. vedanākkhandhopi bhijjamāno saññāsaṅkhāraviññāṇakkhandhe
gahetvāva bhijjati. saññākkhandhādīsupi eseva nayo. evaṁ arūpaṁ arūpameva
vadheti. cutikkhaṇe pana cattāro arūpakkhandhā bhijjamānā vatthurūpampi gahetvāva
bhijjanti, evaṁ arūpaṁ rūpampi vadheti. evaṁ tāva aññamaññaṁ vadhentīti vadhakā.
yattha pana khandhā atthi, tattheva 1- chedanabhedanavadhabandhanādayo honti, na
aññatthāti. evaṁ khandhesu sati 2- vadho paññāyatītipi vadhakā.

footnote: 1 chaßēéa. tattha 2 chaßēéa. evaṁ khandhesu santesu

page number: 073

idāni pañcakkhandhe rūpārūpavasena dve koṭṭhāse katvā rūpavasena vā
nāmavasena vā rūpapariggahaṁ ādiṁ katvā yāva arahattaṁ 1- kammaṭṭhānaṁ kathetabbaṁ
siyā, tampi visuddhimagge kathitameva.
chaṭṭho antaracaro vadhako ukkhittāsikoti kho bhikkhave nandīrāgassetaṁ
adhivacananti ettha dvīhākārehi nandīrāgassa ukkhittāsikavadhakasadisatā veditabbā
paññāsirapātanato ca yonisampaṭipādanato ca. kathaṁ? cakkhudvārasmiṁ hi
iṭṭhārammaṇe āpāthagate taṁ ārammaṇaṁ nissāya lobho uppajjati, ettāvatā
paññāsīsaṁ patitaṁ nāma hoti, sotadvārādīsupi eseva nayo. evaṁ tāva
paññāsirapātanato sadisatā veditabbā. nandīrāgo panesa aṇḍajādibhedā
catasso yoniyo upaneti. tassa yoniupagamanamūlakāni pañcavīsati mahābhayāni
dvattiṁsa kammakaraṇāni ca āgatāneva hontīti evaṁ yonisampaṭipādanatopissa
ukkhittāsikavadhakasadisatā veditabbā.
iti nandīrāgavasenāpi ekassa bhikkhuno kammaṭṭhānaṁ kathitameva hoti.
kathaṁ? ayaṁ hi nandīrāgo saṅkhārakkhandho, taṁ saṅkhārakkhandhoti vavatthapetvā
taṁsampayuttā vedanā vedanākkhandho, saññā saññākkhandho, cittaṁ viññāṇakkhandho,
tesaṁ vatthārammaṇaṁ rūpakkhandhoti evaṁ pañcakkhandhe vavatthapeti. idāni te
pañcakkhandhe nāmarūpavasena vavatthapetvā tesaṁ paccayapariyesanato paṭṭhāya
vipassanaṁ vaḍḍhetvā anupubbena eko arahattaṁ pāpuṇātīti evaṁ nandīrāgavasena
kammaṭṭhānaṁ kathitaṁ hoti.
channaṁ ajjhattikāyatanānaṁ suññagāmena sadisatā pāliyaṁyeva āgatā. ayaṁ
panettha kammaṭṭhānanayo:- yathā ca te cha corā chakuṭikaṁ suññagāmaṁ pavisitvā

footnote: 1 chaßēéa. arahattā

page number: 074

aparāparaṁ vicarantā kiñci alabhitvā gāmena anatthikā honti, evameva 1- bhikkhu
chasu ajjhattikāyatanesu abhinivisitvā vicinanto "ahan"ti vā "maman"ti vā
gahetabbaṁ kiñci adisvā tehi anatthiko hoti. so "vipassanaṁ paṭṭhapessāmī"ti
upādārūpakammaṭṭhānavasena cakkhupasādādayo pariggahetvā "ayaṁ rūpakkhandho"ti
vavatthapeti, manāyatanaṁ "arūpakkhandho"ti. iti sabbāni cetāni 2- nāmañceva rūpañcāti
nāmarūpavasena vavatthapetvā tesaṁ paccayaṁ pariyesitvā vipassanaṁ vaḍḍhetvā
saṅkhāre sammasanto anupubbena arahatte patiṭṭhāti. idaṁ ekassa bhikkhuno
yāva arahattā kammaṭṭhānaṁ kathitaṁ hoti.
idāni bāhirānaṁ gāmaghātakacorehi sadisataṁ dassento corā gāmaghātakāti
khotiādimāha. tattha manāpāmanāpesūti karaṇatthe bhummaṁ, manāpāmanāpehīti
attho. tattha coresu gāmaṁ hanantesu pañca kiccāni vattanti:- corā tāva
gāmaṁ parivāretvā ṭhitā aggiṁ datvā kaṭakaṭasaddaṁ 3- uṭṭhāpenti, tato manussā
hatthasāraṁ gahetvā bahi nikkhamanti, tato tehipi 4- saddhiṁ bhaṇḍakassa kāraṇā
hatthaparāmāsaṁ karonti, keci panettha pahāraṁ pāpuṇanti, keci pahāraṭṭhāne
patanti, avasese pana arogajane bandhitvā attano vasanaṭṭhānaṁ netvā
rajjubandhanādīhi bandhitvā dāsaparibhogena paribhuñjanti.
tattha gāmaghātakacorānaṁ gāmaṁ parivāretvā aggidānaṁ viya chasu dvāresu
ārammaṇe āpāthagate kilesapariḷāhuppatti veditabbā, hatthasāraṁ ādāya bahi
nikkhamanaṁ viya taṁkhaṇe kusaladhammaṁ pahāya akusalasamaṅgino, 5- bhaṇḍakassa kāraṇā
hatthaparāmasanā pajjanaṁ viya dukkaṭadubbhāsitapācittiyathullaccayānaṁ āpajjanakālo,
pahāraladdhakālo viya saṁghādisesaṁ āpajjanakālo, pahāraṁ laddhā pana pahāraṭṭhāne

footnote: 1 chaßēéa. evamevaṁ 2 chaßēéa. sabbānipetāni 3 ka. ṭhitā kalahasaddaṁ
footnote: 4 chaßēéa. tehi 5 chaßēéa. akusalasamaṅgitā

page number: 075

patitakālo viya pārājikaṁ āpajjitvā assamaṇakālo, avasesajanassa bandhitvā
vasanaṭṭhānaṁ netvā dāsaparibhogena paribhuñjanakālo viya tameva ārammaṇaṁ
nissāya sabbesaṁ passantānaṁyeva cūḷasīlamajjhimasīlamahāsīlāni bhinditvā sikkhaṁ
paccakkhāya gihibhāvaṁ āpajjanakālo. tatrassa puttadāraṁ posentassa sandiṭṭhiko
dukkhakkhandho veditabbo, kālaṁ katvā apāye nibbattassa samparāyiko.
imānipi bāhirāyatanāni ekassa bhikkhuno kammaṭṭhānavaseneva kathitāni.
ettha hi rūpādīni cattāri upādārūpāni, phoṭṭhabbāyatanaṁ, tisso dhātuyo,
dhammāyatane āpodhātuyā saddhiṁ tā catassoti imāni cattāri bhūtāni, tesaṁ
paricchedavasena ākāsadhātu, lahutādivasena lahutādayoti evamidaṁ sabbampi
bhūtupādāyarūpaṁ rūpakkhandho, tadārammaṇā vedanādayo cattāro arūpakkhandhā. tattha
"rūpakkhandho rūpaṁ, cattāro arūpino khandhā nāman"ti nāmarūpaṁ vavatthapetvā
purimanayeneva paṭipajjantassa yāva arahattā kammaṭṭhānaṁ kathitaṁ hoti.
oghānanti ettha duruttaraṇaṭṭho oghaṭṭho. ete hi "sīlasaṁvaraṁ pūretvā
arahattaṁ pāpuṇissāmī"ti ajjhāsayaṁ samuṭṭhāpetvā kalyāṇamitte nissāya sammā
vāyamantena taritabbā, yena vā tena vā duruttarā. 1- iminā duruttaraṇaṭṭhena
oghāti vuccanti. tepi ekassa bhikkhuno kammaṭṭhānavasena kathitā. cattāropi hi
eko eko saṅkhārakkhandho vāti. tesaṁ nandīrāge vuttanayeneva yojetvā
vitthāretabbaṁ.
sakkāyassetaṁ adhivacananti sakkāyopi hi āsīvisādīhi udakaṇṇavassa
orimatīraṁ viya catumahābhūtādīhi sāsaṅkasappaṭibhayo, sopi ekassa bhikkhuno
kammaṭṭhānavaseneva kathito. sakkāyo hi tebhūmikā pañcakkhandhā, te ca samāsato

footnote: 1 ma. yānena vā rathena vā atarā duruttarā

page number: 076

nāmarūpamevāti evamettha nāmarūpavavatthānaṁ ādiṁ katvā yāva arahattā
kammaṭṭhānaṁ vitthāretabbanti.
nibbānassetaṁ adhivacananti nibbānaṁ hi udakaṇṇavassa pārimatīraṁ viya
catumahābhūtādīhi khemaṁ appaṭibhayaṁ. vīriyārambhassetaṁ adhivacananti ettha
cittakiriyādassanatthaṁ heṭṭhā vuttaṁ vāyāmameva vīriyanti gaṇhitvā dasseti.
tiṇṇo pāraṅgatoti taritvā pāraṁ gato.
tattha yathā sāsaṅkaorimatīre ṭhite na udakaṇṇavantaritukāmena katipāhaṁ
vasitvā saṇikaṁ nāvaṁ sajjetvā udakakīḷaṁ kīḷantena viya na nāvaṁ abhirūhitabbā.
evaṁ karonto hi anāruḷhova byasanaṁ pāpuṇāti. evameva kilesaṇṇavaṁ turitukāmena
"taruṇo tāvamhi, mahallakakāle aṭṭhaṅgikamaggakullaṁ bandhissāmī"ti papañco na
kātabbo. evaṁ karonto hi mahallakakālaṁ appatvāpi vināsaṁ pāpuṇāti, patvāpi
kātuṁ na sakkoti. bhaddekarattādīni pana anussaritvā vegeneva ayaṁ ariyamaggakullo
bandhitabbo.
yathā ca kullaṁ bandhantassa hatthapādapāripūri icchitabbā. kuṇṭhapādo hi
khañjapādo vā patiṭṭhātuṁ na sakkoti, phaṇahatthakādayo tiṇapaṇṇādīni gahetuṁ
na sakkonti. evamimampi ariyamaggakullaṁ bandhantassa sīlapādānaṁ ceva saddhāhatthassa
ca pāripūri icchitabbā. na hi dussīlo assaddho sāsane apatiṭṭhito paṭipattiṁ
assaddahanto ariyamaggakullaṁ bandhituṁ sakkoti. yathā ca paripuṇṇahatthapādopi dubbalo
byādhipīḷito kullaṁ bandhituṁ na sakkoti, thāmasampannova sakkoti, evaṁ sīlavā
saddhopi alaso kusīto imaṁ maggakullaṁ bandhituṁ na sakkoti, āraddhavīriyova sakkotīti
imaṁ bandhitukāmena āraddhavīriyena bhavitabbaṁ. yathā so puriso kullaṁ bandhitvā
tīre ṭhatvā yojanavitthāraṁ udakaṇṇavaṁ "ayaṁ mayā paccattapurisakāraṁ nissāya

page number: 077

nittharitabbo"ti mānasaṁ bandhati, evaṁ yogināpi caṅkamaṁ 1- oruyha "ajja mayā
catumaggavajjhaṁ kilesaṇṇavaṁ taritvā arahatte patiṭṭhātabban"ti mānasaṁ
bandhitabbaṁ.
yathā ca so puriso kullaṁ nissāya udakaṇṇavaṁ taranto gāvutamattaṁ
gantvā nivattitvā olokento "ekakoṭṭhāsaṁ atikkantomhi, aññe tayo
sesā"ti jānāti, aparampi gāvutamattaṁ gantvā nivattitvā olokento "dve
atikkantomhi, dve sesā"ti jānāti, aparampi gāvutamattaṁ gantvā tato
nivattitvā olokento "tayo atikkantomhi, eko seso"ti jānāti, tampi
atikkamma nivattitvā olokento "cattāropime koṭṭhāsā atikkantā"ti
jānāti, tañca kullaṁ pādena atikkamitvā 2- sotābhimukhaṁ khipitvā uttaritvā
tīre tiṭṭhati. evaṁ ayampi bhikkhu ariyamaggakullaṁ nissāya kilesaṇṇavantaranto
sotāpattimaggena paṭhamamaggavajjhe kilese taritvā maggānantare phale ṭhito
paccavekkhaṇañāṇena nivattitvā olokento "catumaggavajjhānaṁ me kilesānaṁ
eko koṭṭhāso pahīno, itare tayo sesā"ti jānāti, puna tatheva
indriyabalabojjhaṅgāni samodhānetvā saṅkhāre sammasanto sakadāgāmimaggena
dutiyamaggavajjhe kilese taritvā maggānantare phale ṭhito paccavekkhaṇañāṇena nivattitvā
olokento "catumaggavajjhānaṁ me kilesānaṁ dve koṭṭhāsā pahīnā, itare
dve sesā"ti jānāti. puna tatheva indriyabalabojjhaṅgāni samodhānetvā
saṅkhāre sammasanto anāgāmimaggena tatiyamaggavajjhe kilese taritvā maggānantare
phale ṭhito paccavekkhaṇañāṇena nivattitvā olokento "catumaggavajjhānaṁ me
kilesānaṁ tayo koṭṭhāsā pahīnā, eko seso"ti jānāti, puna tatheva

footnote: 1 chaßēéa. caṅkamā 2 chaßēéa. akkamitvā

page number: 078

indriyabalabojjhaṅgāni samodhānetvā saṅkhāre sammasanto arahattamaggena
catutthamaggavajjhe kilese taritvā maggānantare phale ṭhito paccavekkhaṇañāṇena
nivattitvā olokento "sabbakilesā me pahīnā"ti jānāti.
yathā so puriso taṁ kullaṁ sote pavāhetvā uttaritvā thale ṭhito
nagaraṁ pavisitvā uparipāsādavaragato "ettakena vatamhi anatthena mutto"ti
ekaggacitto tuṭṭhamānaso nisīdati, evaṁ tasmiṁyeva vā āsane aññesu vā
rattiṭṭhānadivāṭṭhānādīsu yattha katthaci nisinno "ettakena vatamhi anatthena
mutto"ti nibbānārammaṇaṁ phalasamāpattiṁ appetvā ekaggacitto tuṭṭhamānaso
nisīdati. idaṁ vā sandhāya vuttaṁ tiṇṇo pāraṅgato thale tiṭṭhati brāhmaṇoti
kho bhikkhave arahato etaṁ adhivacananti. evaṁ tāvettha nānākammaṭṭhānāni
kathitāni, samodhānetvā pana sabbānipi ekameva katvā dassetabbāni. ekaṁ
katvā dassentenāpi pañcakkhandhavaseneva vinivattetabbāni.
kathaṁ? ettha hi cattāri mahābhūtāni ajjhattikāni pañcāyatanāni
bāhirāni pañcāyatanāni dhammāyatane pannarasasukhumarūpāni sakkāyassa ekadesoti
ayaṁ rūpakkhandho, manāyatanaṁ viññāṇakkhandho dhammāyatanekadeso cattāro oghā
sakkāyekadesoti ime cattāro arūpino khandhā. tattha rūpakkhandho rūpaṁ,
cattāro arūpino khandhā nāmanti idaṁ nāmarūpaṁ, tassa nandirāgo kāmogho
bhavogho dhammāyatanekadeso sakkāyekadesoti ime paccayā. iti sappaccayaṁ
nāmarūpaṁ vavatthapeti nāma. sappaccayaṁ nāmarūpaṁ vavatthapetvā tilakkhaṇaṁ āropetvā
vipassanaṁ vaḍḍhetvā saṅkhāre sammasanto arahattaṁ pāpuṇātīti idamekassa
bhikkhuno niyyānamukhaṁ.
tattha cattāro mahābhūtā pañcuppādānakkhandhā ajjhattikabāhirāni
ekādasāyatanāni dhammāyatanekadeso diṭṭhogho avijjogho sakkāyekadesoti idaṁ

page number: 079

dukkhasaccaṁ, nandirāgo dhammāyatanekadeso kāmogho bhavogho sakkāyekadesoti
idaṁ samudayasaccaṁ, pārimatīrasaṅkhātaṁ nibbānaṁ nirodhasaccaṁ, ariyamaggo maggasaccaṁ.
tattha dve saccāni vaṭṭaṁ, dve vivaṭṭaṁ, dve lokiyāni, dve lokuttarānīti
cattāri saccāni soḷasahākārehi saṭṭhinayasahassehi 1- vibhajitvā dassetabbānīti.
desanāpariyosāne vipañcitaññū pañcasatā bhikkhū arahatte patiṭṭhahiṁsu. suttaṁ
pana dukkhalakkhaṇavasena kathitaṁ.
2. rathopamasuttavaṇṇanā
[239] dutiye sukhasomanassabahuloti kāyikasukhañceva cetasikasomanassañca
bahulaṁ assāti sukhasomanassabahulo. yoni cassa āraddhā hotīti kāraṇaṁ cassa
paripuṇṇaṁ hoti. āsavānaṁ khayāyāti idha āsavakkhayoti arahattamaggo adhippeto,
tadatthāyāti attho. odhastapatodoti rathamajjhe tiriyaṁ ṭhapitapatodo. yenicchakanti
yena disābhāgena icchati. yadicchakanti yaṁ yaṁ gamanaṁ icchati. sāreyyāti peseyya.
paccāsāreyyāti paṭivinivatteyya. ārakkhāyāti rakkhanatthāya. saññamāyāti
veganiggahaṇatthāya. damāyāti nibbisevanatthāya. upasamāyāti kilesūpasamatthāya.
evameva khoti ettha yathā akusalassa sārathino adante sindhave
yojetvā visamamaggena rathaṁ pesentassa cakkānipi bhijjanti, akkhopi sindhavānaṁ
ca khurā, attanāpi anayabyasanaṁ pāpuṇāti, na ca icchiticchitena gamanena
sāretuṁ sakkoti, evaṁ chasu indriyesu aguttadvāro bhikkhu na icchiticchitaṁ
samaṇaratiṁ anubhavituṁ sakkoti. yathā pana cheko 2- sārathi dante sindhave yojetvā
same bhūmibhāge rathaṁ otāretvā rasmiyo gahetvā sindhavānaṁ khuresu satiṁ
ṭhapetvā patodaṁ ādāya nibbisevane katvā pesento icchiticchitena gamanena

footnote: 1 ma. saddhiṁ nayasahassehi 2 ma. paramaccheko

page number: 080

sāreti, evameva chasu indriyesu guttadvāro bhikkhu imasmiṁ sāsane
icchiticchitaṁ samaṇaratiṁ anubhoti, sace aniccānupassanābhimukhaṁ ñāṇaṁ pesetukāmo hoti,
tadabhimukhaṁ ñāṇaṁ gacchati. dukkhānupassanādīsupi eseva nayo.
bhojane mattaññūti bhojanamhi pamāṇaññū, tattha dve pamāṇāni
paṭiggahaṇappamāṇañca paribhogappamāṇañca. tattha paṭiggahaṇappamāṇe dāyakassa vaso
veditabbo, deyyadhammassa vaso veditabbo, attano thāmo veditabbo. 1- evarūpo
hi bhikkhu sace deyyadhammo bahuko hoti, dāyako appaṁ dātukāmo, dāyakassa
vasena appaṁ gaṇhāti. deyyadhammo appo, dāyako bahuṁ dātukāmo,
deyyadhammassa vasena appaṁ gaṇhāti. deyyadhammopi bahu, dāyakopi bahuṁ dātukāmo,
attano thāmaṁ ñatvā pamāṇena gaṇhāti. so tāya paṭiggahaṇamattaññutāya
uppannaṁ ca lābhaṁ uppādeti, uppannañca thāvaraṁ karoti dhammikatissamahārājakāle
sattavassiko sāmaṇero viya.
rañño kira pañcahi sakaṭasatehi guḷaṁ āhariṁsu. rājā "manāpo
paṇṇākāro, ayyehi vinā na khādissāmā"ti aḍḍhateyyāni sakaṭasatāni mahāvihāraṁ
pesetvā sayampi bhuttapātarāso agamāsi. bheriyā pahaṭāya dvādasabhikkhusahassāni
sannipatiṁsu. rājā ekamante ṭhito ārāmikaṁ pakkosāpetvā āha "rañño
nāma dāne pattapūrova pamāṇaṁ, gahitabhājanaṁ pūretvā vadehi, sace koci
mattapaṭiggahaṇe ṭhito na gaṇhāti, mayhaṁ āroceyyāsī"ti.
atheko mahāthero "mahābodhi mahācetiyāni vandissāmī"ti cetiyapabbatā
āgantvā vihāraṁ pavisanto mahāmaṇḍapaṭṭhāne bhikkhū guḷaṁ gaṇhante disvā
pacchato āgacchantaṁ sāmaṇeraṁ āha "natthi te guḷena attho"ti. āma bhante

footnote: 1 chaßēéa. jānitabbo

page number: 081

natthīti. sāmaṇera mayaṁ maggakilantā, ekena kapiṭṭhaphalapattena piṇḍakena
amhākaṁ atthoti. sāmaṇero thālakaṁ nīharitvā therassa vassaggapaṭipāṭiyaṁ aṭṭhāsi.
ārāmiko thālakaṁ gahaṇūpagaṁ 1- pūretvā ukkhipi, sāmaṇero aṅguliṁ cālesi. tāta
sāmaṇera rājakulānaṁ dāne bhājanapūrameva pamāṇaṁ, thālakapūraṁ gaṇhāhīti. āma
upāsaka rājāno nāma mahajjhāsayā honti, amhākaṁ 2- upajjhāyassa
ettakeneva atthoti.
rājā tassa kathaṁ sutvā "kiṁ bho sāmaṇero bhaṇatī"ti tassa santikaṁ
āgato. 3- ārāmiko āha "sāmaṇerassa bhājanaṁ khuddakaṁ, bahuṁ na gaṇhātī"ti.
rājā āha "ānītabhājanaṁ pūretvā gaṇhatha bhante"ti. mahārāja rājāno nāma
mahajjhāsayā honti, ukkhittabhājanaṁ pūretvāva dātukāmā, amhākaṁ pana
upajjhāyassa ettakeneva atthoti. rājā cintesi "ayaṁ sattavassikadārako,
ajjāpissa mukhato khīragandho na muccati, gahetvā ghaṭe 4- vā kuṭumbhe vā
pūretvā svepi punadivasepi khādissāmāti na vadati, sakkā buddhassa
pariggahetun"ti purise āṇāpesi "bho pasanno pasannomhi sāmaṇerassa,
itarānipi aḍḍhateyyāni sakaṭasatāni ānetvā saṁghassa dethā"ti.
soyeva pana rājā ekadivasaṁ tittiramaṁsaṁ khāditukāmo cintesi "sace ahaṁ
aṅgārapakkaṁ tittiramaṁsaṁ khāditukāmomhīti aññassa kathessāmi, samantā
yojanaṭṭhāne tittirasamugghātaṁ karissantī"ti uppannampi pāsaṁ adhivāsento tīṇi
saṁvaccharāni vītināmesi. athassa kaṇṇesu pubbo saṇṭhāsi, so adhivāsetuṁ
asakkonto "atthi nu kho bho amhākaṁ koci upaṭṭhākupāsako 5- sīlarakkhako"ti

footnote: 1 chaßēéa. gahaṇamānaṁ 2 chaßēéa. amhākaṁ pana 3 chaßēéa. gato
footnote: 4 chaßēéa. kuṭe 5 ka. upaṭṭhākadārako

page number: 082

pucchi. āma deva atthi, tisso nāma so akhaṇḍasīlaṁ rakkhatīti. atha naṁ
vīmaṁsitukāmo pakkosāpesi. so āgantvā rājānaṁ vanditvā aṭṭhāsi. tato naṁ
āha "tvaṁ tāta tisso nāmā"ti. āma devāti. tenahi gacchāti. tasmiṁ gate
ekaṁ kukkuṭaṁ āharāpetvā ekaṁ purisaṁ āṇāpesi "gaccha tissaṁ vadāhi, imaṁ
tīhi pākehi pacitvā amhākaṁ upaṭṭhāpehī"ti. so gantvā tathā avoca. so
āha "sace bho ayaṁ matako assa, yathā jānāmi, tathā pacitvā upaṭṭhaheyyaṁ,
pāṇātipātaṁ panāhaṁ karomī"ti. so āgantvā rañño ārocesi.
rājā puna "ekavāraṁ gacchā"ti pesesi. so gantvā "rājupaṭṭhānaṁ
nāma bhāriyaṁ, mā evaṁ kari, punapi sīlaṁ sakkā samādātuṁ, cetanti 1- āha. atha
naṁ tisso avoca "bho ekasmiṁ nāma attabhāve dhuvaṁ ekaṁ maraṇaṁ, nāhaṁ
pāṇātipātaṁ karissāmī"ti. so punapi rañño ārocesi. rājā tatiyampi pesetvā
asampaṭicchantaṁ pakkosāpetvā attanā pucchi. raññopi tatheva paṭivacanaṁ adāsi.
atha rājā purise āṇāpesi "ayaṁ rañño āṇaṁ kopeti, gacchatessa
āghātanagaṇḍikāyaṁ ṭhapetvā sīsaṁ chindathā"ti. raho ca na nesaṁ saññamadāsi "imaṁ
santajjayamānā 2- netvā sīsamassa āghātanagaṇḍikāyaṁ ṭhapetvā āgantvā mayhaṁ
ārocethā"ti.
te taṁ āghātanagaṇḍikāyaṁ nipajjāpetvā tamassa kukkuṭaṁ hatthesu ṭhapayiṁsu.
so taṁ hadaye ṭhapetvā "ahaṁ tāta mama jīvitaṁ tuyhaṁ demi, tava jīvitaṁ ahaṁ
gaṇhāmi, tvaṁ nibbhayo gacchā"ti vissajjesi. kukkuṭo pakkhe papphoṭetvā
ākāsena gantvā vaṭṭarukkhe nilīyi. tassa kukkuṭassa abhayadinnaṭṭhānaṁ kukkuṭagiri
nāma jātaṁ.

footnote: 1 chaßēéa. pacetanti 2 sī. santajjiyamānā

page number: 083

rājā taṁ pavattiṁ sutvā amaccaputtaṁ pakkosāpetvā sabbābharaṇehi
alaṅkaritvā āha "tāta mayā tvaṁ etadatthameva vīmaṁsito, mayhaṁ tittiramaṁsaṁ
khāditukāmassa tīṇi saṁvaccharāni atikkantāni, sakkhissasi me tikoṭiparisuddhaṁ
katvā upaṭṭhapetun"ti. "etaṁ nāma deva mayhaṁ kamman"ti nikkhamitvā dvārantare
ṭhito ekaṁ purisaṁ pātova tayo tittire gahetvā pavisantaṁ disvā dve kahāpaṇe
datvā tittire ādāya parisodhetvā jīrakādīhi vāsetvā aṅgāresu supakke
pacitvā rañño upaṭṭhāpesi. rājā mahātale siripallaṅke nisinnova ekaṁ
gahetvā thokaṁ chinditvā mukhe pakkhipi, tāvadevassa sattarasaharaṇīsahassāni
pharitvā aṭṭhāsi.
tasmiṁ samaye bhikkhusaṁghaṁ saritvā "mādiso nāma paṭhavissaro rājā tittiramaṁsaṁ
khāditukāmo tīṇi saṁvaccharāni na labhi, paccamāno bhikkhusaṁgho kuto labhissatī"ti
mukhe pakkhittakhaṇḍaṁ bhūmiyaṁ chaḍḍesi. amaccaputto jannukehi patitvā mukhena
gaṇhi. rājā "apehi tāta, jānāmahaṁ tava niddosabhāvaṁ, iminā nāma kāraṇena
mayā etaṁ chaḍḍitan"ti kathetvā "sesakaṁ tatheva saṅgopetvā ṭhapehī"ti āha.
punadivase rājakulūpako thero piṇḍāya pāvisi. amaccaputto taṁ disvā
pattaṁ gahetvā rājagehaṁ pavesesi. aññataro vuḍḍhapabbajitopi therassa
pacchāsamaṇo viya hutvā anubandhanto pāvisi. thero "raññā pakkosāpitabhikkhu
bhavissatī"ti pamajji. amaccaputtopi "therassa upaṭṭhāko bhavissatī"ti pamādaṁ āpajji.
tesaṁ nisīdāpetvā yāguṁ adaṁsu. yāguyā pītāya rājā tittire upanesi. theropi
ekaṁ gaṇhi, itaropi ekaṁ gaṇhi. rājā "anubhāgo atthi, anāpucchitvā khādituṁ na
yuttan"ti mahātheraṁ āpucachi. thero hatthaṁ pidahi, mahallakatthero sampaṭicchi. rājā
anattamano hutvā katabhattakiccaṁ theraṁ pattaṁ ādāya anugacchanto āha "bhante

page number: 084

kulagehaṁ āgacchantehi uggahitavattaṁ bhikkhuṁ gahetvā āgantuṁ vaṭṭatī"ti. thero
tasmiṁ khaṇe aññāsi "na esa raññā pakkosāpito"ti.
punadivase upaṭṭhākasāmaṇeraṁ gahetvā pāvisi. rājā tadāpi yāguyā pītāya
tittire upanāmesi. thero ekaṁ aggahesi, sāmaṇero aṅguliṁ cāletvā majjhe
chindāpetvā ekakoṭṭhāsameva aggahesi. rājā taṁ koṭṭhāsaṁ mahātherassa upanāmesi.
mahāthero hatthaṁ pidahi, sāmaṇeropi pidahi. rājā avidūre nisīditvā khaṇḍākhaṇḍaṁ
chinditvā khādanto "uggahitavatte nissāya diyaḍḍhatittire khādituṁ labhimhā"ti
āha. tassa maṁse khāditamatteyeva kaṇṇehi pubbo nikkhami. tato mukhaṁ vikkhāletvā
sāmaṇeraṁ upasaṅkamitvā "pasannosmi tāta, aṭṭha te dhuvabhattāni demī"ti āha. ahaṁ
mahārāja upajjhāyassa dammīti. aparānipi aṭṭha demīti. tāni amhākaṁ ācariyassa
dammīti. aparānipi aṭṭha demīti. tāni samānupajjhāyānaṁ dammīti. aparānipi
aṭṭha demīti. tāni bhikkhusaṁghassa demīti. aparānipi aṭṭha demīti. sāmaṇero
adhivāsesi. evaṁ taṁ paṭiggahaṇamattaṁ jānanto anuppannañceva lābhaṁ uppādeti,
uppannañca thāvaraṁ karoti. idaṁ paṭiggahaṇapamāṇaṁ nāma. tattha paribhogapamāṇaṁ
paccavekkhaṇapayojanaṁ, "idamatthi yaṁ bhojanaṁ bhuñjissāmī"ti pana paccavekkhitaparibhogasseva
payojanattā paribhogappamāṇaṁyeva nāma, taṁ idha adhippetaṁ. teneva
paṭisaṅkhā yonisotiādimāha. itarampi pana vaṭṭatiyeva.
sīhaseyyanti ettha kāmabhogiseyyā petaseyyā sīhaseyyā tathāgataseyyāti
catasso seyyā. tattha "yebhuyyena bhikkhave kāmabhogī vāmena passena sentī"ti 1-
ayaṁ kāmabhogiseyyā. tesaṁ hi yebhuyyena dakkhiṇapassena sayāno nāma natthi.

footnote: 1 aṅ.catukka. 21/246/272

page number: 085

"yebhuyyena bhikkhave petā uttānā sentī"ti 1- ayaṁ petaseyyā. petā hi
appamaṁsalohitattā aṭṭhisaṅghāṭajaṭitā ekena passena sayituṁ na sakkonti,
uttānāva sayanti.
"yebhuyyena bhikkhave sīho migarājā naṅguṭṭhaṁ antarasatthimhi anupakkhipitvā
dakkhiṇena passena sayatī"ti 1- ayampi sīhaseyyā. tejussadattā hi sīho migarājā
dvepi purimapāde ekasmiṁ, pacchimapāde ekasmiṁ ṭhāne ṭhapetvā naṅguṭṭhaṁ
antarasatthimhi pakkhipitvā purimapādapacchimapādanaṅguṭṭhānaṁ ṭhitokāsaṁ sallakkhetvā
dvinnaṁ purimapādānaṁ matthakaṁ sīsaṁ ṭhapetvā sayati, divasampi sayitvā pabujjhamāno
na utrasanto pabujjhati, sīsaṁ pana ukkhipitvā purimapādādīnaṁ ṭhitokāsaṁ
sallakkheti. sace kiñci ṭhānaṁ vijahitvā ṭhitaṁ hoti, "nayidaṁ tuyhaṁ jātiyā
sūrabhāvassa ca anurūpan"ti anattamano hutvā puna tattheva 2- sayati na gocarāya
pakkamati. avijahitvā ṭhite pana "tuyhaṁ jātiyā ca sūrabhāvassa ca anurūpamidan"ti
haṭṭhatuṭṭho uṭṭhāya sīhavijambhitaṁ vijambhitvā kesarabhāraṁ vidhunitvā tikkhattuṁ
sīhanādaṁ naditvā gocarāya pakkamati.
catutthajjhānaseyyā pana tathāgataseyyāti vuccati. tāsu idha sīhaseyyā
āgatā. ayaṁ hi tejussadairiyāpathattā uttamaseyyā nāma.
pāde pādanti dakkhiṇapāde vāmapādaṁ. accādhāyāti atiādhāya, īsakaṁ
atikkamma ṭhapetvā. gopphakena hi gopphake jannunā vā jānumhi saṅghaṭṭiyamāne
abhiṇhaṁ vedanā uppajjati, cittaṁ ekaggaṁ na hoti, seyyā aphāsukā hoti.
yathā pana na saṅghaṭṭeti, evaṁ atikkamma ṭhapite vedanā nuppajjati, cittaṁ
ekaggaṁ hoti, seyyā phāsukā hoti. tasmā evaṁ seyyaṁ kappeti.

footnote: 1 aṅ. catukka. 21/246/272 2 sī. tatheva, chaßēéa. hutvā tattheva

page number: 086

sato sampajānoti kathaṁ niddāyanto sato sampajāno hotīti?
satisampajaññassa appahānena. ayaṁ hi divasañceva sakalayāmañca āvaraṇīyehi dhammehi
cittaṁ parisodhetvā paṭhamayāmāvasāne caṅkamā oruyha pāde dhovantopi
mūlakammaṭṭhānaṁ avijahantova dhovati, taṁ avijahantova dvāraṁ vivarati, mañce nisīdati,
avijahantova niddaṁ okkamati. pabujjhanto pana mūlakammaṭṭhānaṁ gahetvāva
pabujjhati. evaṁ niddaṁ okkamantopi sato sampajāno hoti. etaṁ pana
ñāṇadhātukanti na rocayiṁsu.
vuttanayena panesa cittaṁ parisodhetvā paṭhamayāmāvasāne "upādinnakaṁ
sarīraṁ niddāya samassāseyyāmī"ti 1- caṅkamā oruyha mūlakammaṭṭhānaṁ avijahantova
pāde dhovati, dvāraṁ vivarati, mañce pana nisīditvā mūlakammaṭṭhānaṁ pahāya
"khandhāva khandhesu, dhātuyova dhātūsu paṭihaññantī"ti senāsanaṁ paccavekkhanto
kamena niddaṁ okkamati, pabujjhanto pana mūlakammaṭṭhānaṁ gahetvāva pabujjhati.
evaṁ niddaṁ okkamantopi sato sampajāno nāma hotīti veditabbo.
iti imasmiṁ sutte tivaṅgikā pubbabhāgavipassanāva kathitā. ettakeneva
pana vosānaṁ anāpajjitvā tāneva indriyabalabojjhaṅgāni samodhānetvā
vipassanaṁ vaḍḍhetvā bhikkhu arahattaṁ pāpuṇātīti. evaṁ yāva arahattā desanā
kathetabbā.
3. kummopamasuttavaṇṇanā
[240] tatiye kummoti aṭṭhikummo. kacchapoti tasseva vevacanaṁ. anunadītīreti
nadiyā anutīre. gocarapasutoti "sace kiñci phalāphalaṁ labhissāmi, khādissāmī"ti

footnote: 1 chaßēéa. samassāsessāmi

page number: 087

gocaratthāya pasuto ussukko tannibandho. samodahitvāti samugge viya pakkhipitvā.
saṅkasāyatīti acchati. samodahanti samodahanto ṭhapento. idaṁ vuttaṁ hoti:-
yathā kummo aṅgāni sake kapāle samodahanto siṅgālassa otāraṁ na deti,
na ca naṁ siṅgālo pasahati, evaṁ bhikkhu attano manovitakke sake ārammaṇakapāle
samodahanto kilesamārassa otāraṁ na deti, na ca naṁ māro pasahati.
anissitoti taṇhādiṭṭhinissayehi anissito. aññamaheṭhayānoti aññaṁ
kañci puggalaṁ aviheṭhento. parinibbutoti kilesaparinibbānena parinibbuto.
na upavadeyya kañcīti aññaṁ kañci puggalaṁ sīlavipattiyā vā ācāravipattiyā
vā attānaṁ ukkaṁsetukāmatāya vā paraṁ vambhetukāmatāya na upavadeyya, aññadatthu
pañca dhamme ajjhattaṁ upaṭṭhapetvā "kālena vakkhāmi, no akālena, bhūtena
vakkhāmi, no abhūtena, saṇhena vakkhāmi, no pharusena, atthasañhitena
vakkhāmi, no anatthasañhitena, mettacitto vakkhāmi, no dosantaro"ti evaṁ
ullumpanasabhāvasaṇṭhiteneva 1- cittena viharati.
4. paṭhamadārukkhandhopamasuttavaṇṇanā
[241] catutthe addasāti gaṅgātīre paññattavarabuddhāsane nisinno
addasa. vuyhamānanti caturassaṁ tacchetvā pabbatantare ṭhapitaṁ vātātapena
suparisukkhaṁ 2- pāvussake meghe vassante udakena uplavitvā anupubbena gaṅgāya
nadiyā sote patitaṁ tena sotena vuyhamānaṁ. bhikkhū āmantesīti "iminā
dārukkhandhena sadisaṁ katvā mama sāsane saddhāpabbajitaṁ kulaputtaṁ dassissāmī"ti
dhammaṁ desetukāmatāya āmantesi. amuṁ mahantaṁ dārukkhandhaṁ gaṅgāya nadiyā

footnote: 1 sī. ullampana... 2 ka. suparisukkaṁ

page number: 088

sotena vuyhamānanti idaṁ pana aṭṭhadosavimuttattā sotapaṭipannassa dārukkhandhassa
apare samuddapattiyā antarāyakare aṭṭha dose dassetuṁ ārabhi.
tatrassa evaṁ aṭṭhadosavimuttatā veditabbā:- eko hi gaṅgāya nadiyā
avidūre pabbatatale jāto nānāvallīhi pariveṭhito paṇḍupalāsataṁ āpajjitvā
upacikādīhi khajjamāno tasmiṁyeva ṭhāne apaṇṇattikabhāvaṁ gacchati, ayaṁ dārukkhandho
gaṅgaṁ otaritvā vaṅkaṭṭhānesu 1- vilāsamāno sāgaraṁ patvā maṇivaṇṇe ūmipiṭṭhe
sobhituṁ na labhati. (1)
aparo gaṅgātīre bahimūlo antosākho hutvā jāto, ayaṁ kiñcāpi
kālena kālaṁ olambinīhi sākhāhi udakaṁ phusati, bahimūlattā pana gaṅagaṁ otaritvā
vaṅkaṭṭhānesu 2- vilāsamāno sāgaraṁ patvā maṇivaṇṇe ūmipiṭṭhe sobhituṁ na
labhati. (2)
aparo majjhe gaṅgāya jāto, daḷhamūlena pana suppatiṭṭhito, bahiddhā
cassa 3- gaṅgāvaṅkasākhā nānāvallīhi ābaddhā, ayaṁpi daḷhamūlattā bahiddhā
vallīhi ābaddhattā ca gaṅgaṁ otaritvā .pe. sobhituṁ na labhati. (3)
aparo patitaṭṭhāneyeva vālikāya oṭṭhato pūtibhāvaṁ āpajjati, ayaṁpi
gaṅgaṁ otaritvā .pe. na labhati. (4)
aparo dvinnaṁ pāsāṇānaṁ antare jātattā sunikhāto viya niccalo
ṭhito, āgatāgataṁ udakaṁ dvidhā phāleti, ayaṁ pāsāṇantare suṭṭha patiṭṭhitattā
suṭṭha patiṭṭhitattā gaṅgaṁ otaritvā .pe. na labhati. (5)
aparo abbhokāsaṭṭhāne nabhaṁ pūretvā vallīhi ābaddho ṭhito. ekaṁ
dve saṁvacchare atikkamitvā āgate mahoghe 4- sakiṁ vā dvikkhattuṁ vā temeti,

footnote: 1 ma. bahiṭhānesu 2 ma. gaṅgāṭhānesu
footnote: 3 chaßēéa. bahi cassa 4 ka. mahāmeghe

page number: 089

ayampi nabhaṁ pūretvā ṭhitatāya ceva ekassa vā dvinnaṁ vā saṁvaccharānaṁ accayena
sakiṁ vā dvikkhattuṁ vā temanatāya ca gaṅgaṁ otaritvā .pe. na labhati. (6)
aparopi majjhe gaṅgādīpake jāto mudukkhandhasākho 1- oghe āgate
anusotaṁ nipajjitvā udake gate sīsaṁ ukkhipitvā naccanto viya tiṭṭhati.
yassatthāya sāgaro gaṅgaṁ evaṁ viya vadati "bho gaṅge tvaṁ mayhaṁ
candanasārasalaḷasārādīni nānādārūni āharasi, dārukkhandhaṁ na 2- āharasī"ti. sulabho
esa deva, puna vāre jānissāmīti. puna vāre tambavaṇṇena udakena āliṅgamānā
viya āgacchati. sopi tatheva anusotaṁ nipajjitvā udake gate sīsaṁ ukkhipitvā
naccanto viya tiṭṭhati. ayaṁ attano mudutāya gaṅgaṁ otaritvā .pe. na labhati. (7)
aparo gaṅgāya nadiyā tiriyaṁ patito vālikāya ottharito antarasetu
viya bahunnaṁ paccayo jāto, ubhosu tīresu veḷunaḷakarañjakakudhādayo uppalavitvā
tattheva lagganti. tathā nānāvidhā gacchā vuyhamānā bhinnamusalabhinnasuppa-
ahikukkurahatthiassādikuṇapānipi tattheva lagganti, mahāgaṅgāpi naṁ āsajja
bhijjitvā dvidhā gacchati, macchakacchapakumbhīlamakarādayopi tattheva vāsaṁ kappenti.
ayampi tiriyaṁ patitvā mahājanassa paccayattakatabhāvena 3- gaṅgaṁ otaritvā
vaṅkaṭṭhānesu 4- vilāsamāno sāgaraṁ patvā maṇivaṇṇe ūmipiṭṭhe sobhituṁ na labhati. (8)
iti bhagavā imehi aṭṭhahi dosehi vimuttattā sotapaṭipannassa dārukkhandhassa
apare samuddapattiyā antarāyakare aṭṭha dose dassetuṁ amuṁ mahantaṁ dārukkhandhaṁ
gaṅgāya nadiyā sotena vuyhamānanti. tattha na thale ussīdissatīti 5- thalaṁ
nābhiruhissati. na manussaggāho gahessatīti "mahāvatāyaṁ dārukkhandho"ti disvā
uḷumpena taramānā gantvā gopānasīādīnaṁ atthāya manussā na gaṇhissanti.

footnote: 1 ka. mududārukkhandhasākho 2 chaßēéa. dārukkhandhaṁ pana, mududārukkhandhe
footnote: 3 sī. paccayatthakatabhāvena, ka. paccatthikabhāvena 4 ka. pattaṭṭhānesu
footnote: 5 ka. ussādissati

page number: 090

na amanussaggāho gahessatīti "mahaggho ayaṁ candanasāro, vimānadvāre naṁ
ṭhapessāmā"ti maññamānā na amanussā gaṇhissanti.
evameva khoti ettha saddhiṁ bāhirehi aṭṭhahi dosehi evaṁ opammasaṁsandanaṁ
veditabbaṁ:- gaṅgāya adūre pabbatathale jāto tattheva upacikādīhi khajjamāno
apaṇṇattikabhāvaṁ gatadārukkhandho viya hi "natthi dinnan"tiādikāya micchādiṭṭhiyā
samannāgato puggalo veditabbo. ayaṁ hi sāsanassa dūrībhūtattā ariyamaggaṁ
oruyha samādhikulle nisinno nibbānasāgaraṁ pāpuṇituṁ na sakkoti. (1)
gaṅgātīre bahimūlo antosākho hutvā jāto viya acchinnagihibandhano
samaṇakuṭumbikapuggalo daṭṭhabbo. ayaṁ hi "cittaṁ nāmetaṁ anibaddhaṁ, `samaṇomhī'ti
vadantova gihī hoti `gihīmhī'ti vadantova samaṇo hoti, ko jānissati kiṁ
bhavissatī"ti mahallakakāle pabbajjantopi gihibandhanaṁ na vissajjeti.
mahallakapabbajitānañca sampatti nāma natthi. tassa sace cīvaraṁ pāpuṇāti, antacchinnakaṁ
vā jiṇṇadubbaṇṇaṁ vā pāpuṇāti. senāsanampi vihārapaccante paṇṇasālā vā
maṇḍapo vā pāpuṇāti. piṇḍāya carantenāpi puttanattakānaṁ dārakānaṁ pacchato
caritabbaṁ hoti, pariyante nisīditabbaṁ hoti. tena so dukkhī dummano assūni
muñcanto 1- "atthi me kulasantakaṁ dhanaṁ, kappati nu kho taṁ khādantena 2- jīvitun"ti
cintetvā ekaṁ vinayadharaṁ pucchi 3- "kiṁ bhante ācariya attano santikaṁ vicāretvā
khādituṁ kappati, no kappatī"ti. natthettha doso, vaṭṭatetanti. 4- so attano
bhajamānake katipaye dubbace durācāre bhikkhū gahetvā sāyanhasamaye antogāmaṁ
gantvā gāmamajjhe ṭhito gāmike pakkosāpetvā "amhākaṁ payogato uṭṭhitaṁ
āyaṁ kassa dethā"ti āha. bhante tumhe pabbajitā, mayaṁ kassa dassāmāti.

footnote: 1 ma. puñchanto 2 ma. khādanto
footnote: 3 chaßēéa. pucchati 4 chaßēéa. kappatetanti

page number: 091

kiṁ pabbajitānaṁ attano santakaṁ na vaṭṭatīti kudālapiṭakaṁ gāhāpetvā 1-
khettamariyādabandhanādīni karonto nānappakāraṁ pubbaṇṇāparaṇṇañceva phalāphale
ca saṅgaṇhitvā hemantagimhavassānesu yaṁ yaṁ icchati, taṁ taṁ paccāpetvā
khādanto samaṇakuṭumbiko hutvā jīvati. kevalamassa pañcacūḷakena dārakena saddhiṁ
pādaparicārikāva ekā natthi. ayaṁ puggalo kiñcāpi olambinīhi sākhāhi udakaṁ
phusamāno antosākho rukkho viya cetiyaṅgaṇabodhiyaṅgaṇādīsu bhikkhūnaṁ kāyasāmaggiṁ
deti, gihibandhanassa pana icchinnatāya bahimūlattā ariyamaggaṁ otaritvā
samādhikulle nisinno nibbānasāgaraṁ pāpuṇituṁ na sakkoti. (2)
gaṅgāya majjhe jāto bahiddhā vallīhi ābaddhavaṅkasākho viya saṁghasantakaṁ
nissāya jīvamāno bhinnājīvapuggalo daṭṭhabbo. ekacco gihibandhanaṁ pahāya
pabajjantopi sāruppaṭṭhāne pabbajjaṁ na labhati. pabbajjā hi nāmesā
paṭisandhiggahaṇasadisā. yathā manussā yattha paṭisandhiṁ gaṇhanti, tesaṁyeva kulānaṁ
ācāraṁ sikkhanti, evaṁ bhikkhūpi yesaṁ santike pabbajanti, tesaṁyeva ācāraṁ
gaṇhanti. tasmā ekacco asāruppaṭṭhāne pabbajitvā ovādānusāsanīuddesa-
paripucchādīhi paribāhiro hutvā pātova muṇḍaghaṭaṁ gahetvā udakatitthaṁ
gacchati, ācariyupajjhāyānaṁ bhattatthāya khandhe pattaṁ katvā bhattasālaṁ gacchati,
dubbacasāmaṇerehi saddhiṁ nānākīḷaṁ kīḷati, ārāmikadārakehi saṁsaṭṭho viharati.
so daharabhikkhukāle attano anurūpehi daharabhikkhūhi ceva ārāmikehi
ca saddhiṁ saṁghabhogaṁ katvā 2- "ayaṁ khīṇāsavehi asukarañño santikā
paṭiggahitasaṁghabhogo, tumhe saṁghassa idañcidañca na detha, na hi tumhākaṁ pavattiṁ

footnote: 1 chaßēéa. gahetvā 2 sī., patvā, chaßēéa. gantvā

page number: 092

sutvā rājā vā rājamahāmattā vā attamanā bhavissanti, ettha dāni
idañcidañca karothā"ti kudālapiṭakāni gāhāpetvā heṭṭhātaḷākamātikāsu
kattabbakiccāni kārāpetvā bahupubbaṇṇāparaṇṇaṁ vihāraṁ pavesetvā ārāmikehi
attano upakārabhāvaṁ saṁghassa ārocāpesi. 1- saṁgho "ayaṁ daharo bahūpakāro,
imassa sataṁ vā dvisataṁ vā dethā"ti dāpeti. iti so ito cito ca saṁghasantakeneva
vaḍḍhanto bahiddhā ekavīsatividhāhi anesanāhi baddho ariyamaggaṁ otaritvā
samādhikulle nisinno nibbānasāgaraṁ pāpuṇituṁ na sakkoti. (3)
patitaṭṭhāneyeva vālikāya ottharitvā pūtibhāvaṁ āpāditarukkho viya
ālasiyamahagghaso veditabbo. evarūpaṁ hi puggalaṁ āmisacakkhupaccayalolaṁ
vissaṭṭhāacariyupajjhāyavattaṁ uddesaparipucchāyonisomanasikāravajjitaṁ sandhāya pañca
nīvaraṇāni atthato evaṁ vadanti "bho kassa santikaṁ gacchāmā"ti 2- atha thīnamiddhaṁ
uṭṭhāya evamāha "kiṁ na passatha, eso asukavihāravāsī kusītapuggalo asukaṁ nāma
gāmaṁ gantvā yāgumatthake yāguṁ, pūvamatthake pūvaṁ, bhattamatthake bhattaṁ ajjhoharitvā
vihāraṁ āgamma vissaṭṭhasbbavatto uddesādivirahito mañcaṁ upagacchanto mayhaṁ
okāsaṁ karotī"ti.
tato kāmacchandanīvaraṇaṁ uṭṭhāyāha "tava 3- okāse kate mayhaṁ katova
hoti, idāneva 4- niddāyitvā kilesānurañjitova pabujjhitvā kāmavitakkaṁ
vitakkessatī"ti. tato byāpādanīvaraṇaṁ uṭṭhāyāha "tumhākaṁ okāse kate mayhaṁ
katova hoti, idāneva niddāyitvā uṭṭhito' vattapaṭipattiṁ karohī'ti vuccamāno
`bho ime attano kammaṁ akatvā amhesu byāvaṭā'ti nānappakāraṁ pharusavacanaṁ
vadanto akkhīni nīharitvā vicarissatī"ti. tato uddhaccanīvaraṇaṁ uṭṭhāyāha

footnote: 1 chaßēéa. ārocāpeti 2 ma. gacchathāti
footnote: 3 chaßēéa. bho tava 4 chaßēéa. idāneva

page number: 093

"tumhākaṁ okāse kate mayhaṁ katova hoti, kusīto nāma vātāhato aggikhandho
viya uddhato 1- hotī"ti. atha kukkuccanīvaraṇaṁ uṭṭhāyāha "tumhākaṁ okāse kate
mayhaṁ katova hoti, kusīto nāma kukkuccapakato hoti, akappiye kappiyasaññaṁ kappiye
ca akappiyasaññaṁ uppādetī"ti. atha vicikicchānīvaraṇaṁ uṭṭhāyāha "tumhākaṁ
okāse kate mayhaṁ katova hoti. evarūpo hi aṭṭhasu ṭhānesu mahāvicikicchaṁ
uppādetī"ti. 2- evaṁ ālasiyamahagghasaṁ pañca nīvaraṇāni caṇḍasunakhādayo viya
siṅgacchinnaṁ jaragavaṁ ajjhottharitvā gaṇhanti. sopi ariyamaggasotaṁ otaritvā
samādhikulle nisinno nibbānasāgaraṁ pāpuṇituṁ na sakkoti. (4)
dvinnaṁ pāsāṇānaṁ antare nikhātamūlākārena 3- ṭhitarukkho viya diṭṭhiṁ
uppādetvā ṭhito diṭṭhigatiko veditabbo. so hi "arūpabhave rūpaṁ atthi, asaññībhave
cittaṁ pavattati, bahucittakkhaṇiko lokuttaramaggo, anusayo cittavippayutto,
te ca sattā sandhāvanti saṁsarantī"ti vadanto ariṭṭho viya kaṇṭhakasāmaṇero
viya ca vicarati. pisuṇavāco pana hoti, upajjhāyādayo saddhivihārikādīhi
bhindanto vicarati. sopi ariyamaggasotaṁ otaritvā samādhikulle nisinno
nibbānasāgaraṁ pāpuṇituṁ na sakkoti. (5)
abbhokāse nabhaṁ pūretvā vallīhi ābaddho ṭhito ekaṁ dve saṁvacchare atikkamitvā
āgate mahoghe sakiṁ vā dvikkhattuṁ vā temanarukkho viya mahallakakāle pabbajitvā
paccante vasamāno dullabhasaṁghadassano ceva dullabhadhammassavano ca puggalo ekacco
hi vuḍḍhakāle pabbajito katipāhena upasampadaṁ labhitvā pañcavassakāle veditabbo.
pātimokkhaṁ paguṇaṁ katvā dasavassakāle vinayadharatherassa santike vinayakathākāle maricaṁ
vā harītakakhaṇḍaṁ vā mukhe ṭhapetvā vījanena mukhaṁ pidhāya niddāyanto nisīditvā

footnote: 1 sī. uṭṭhito 2 chaßēéa. uppādesīti 3 ma. nikhātasūlākārena

page number: 094

lesakappena katavinayo nāma hutvā pattacīvaraṁ ādāya paccantaṁ gacchati. tatra
naṁ manussā sakkaritvā bhikkhudassanassa dullabhatāya "idheva bhante vasathā"ti
vihāraṁ kāretvā pupphūpagaphalūpagarukkhe ropetvā tattha vāsenti.
atha mahāvihārasadisā vihārā bahussutā bhikkhū "janapade cīvararajanādīni 1-
katvā āgamissāmā"ti tattha gacchanti. so te disvā haṭṭhatuṭṭho vattapaṭivattaṁ
katvā punadivase ādāya bhikkhācāragāmaṁ pavisitvā "asuko thero suttantiko,
asuko ābhidhammiko, asuko vinayadharo, asuko tepiṭako, evarūpe there kadā
labhissatha, dhammassavanaṁ kārethā"ti vadati. upāsakā "dhammassavanaṁ kāressāmā"ti
vihāramaggaṁ sodhetvā sappitelādīni ādāya mahātheraṁ upasaṅkamitvā "bhante
dhammassavanaṁ kāressāma, 2- dhammakathikānaṁ vicārethā"ti vatvā punadivase āgantvā
dhammaṁ suṇanti.
nevāsikatthero āgantukānaṁ pattacīvarāni paṭisāmento antogabbheyeva
divasabhāgaṁ vītināmeti. divā kathiko uṭṭhito sarabhāṇako 3- ghaṭena udakaṁ vamanto viya
sarabhāṇaṁ bhaṇitvā uṭṭhito, tampi so na jānāti. rattikathiko sāgaraṁ khobhento
viya rattiṁ kathetvā uṭṭhito, tampi so na jānāti. paccūsakathiko kathetvā
uṭṭhāsi, tampi so na jānāti. pāto pana uṭṭhāya mukhaṁ dhovitvā therānaṁ
pattacīvarāni upanāmetvā bhikkhācāraṁ upagacchanto mahātheraṁ āha "bhante divā
kathiko kataraṁ jātakaṁ nāma kathesi, sarabhāṇako kataraṁ suttaṁ nāma bhaṇi, rattikathiko
kataraṁ dhammakathaṁ nāma kathesi, paccūsakathiko kataraṁ jātakaṁ nāma kathesi, khandhā
nāma kati, dhātuyo nāma kati, āyatanaṁ nāma katī"ti. evarūpo ekaṁ dve
saṁvaccharāni atikkamitvā bhikkhudassanañceva dhammassavanañca labhantopi oghe

footnote: 1 sī. vipassanādīni 2 ma. karissāma 3 sī. padabhāṇako

page number: 095

āgate udakena temitasadiso 1- hoti. so evaṁ saṁghadassanato ca dhammassavanato
ca paṭikkamma dūre vasanto ariyamaggaṁ otaritvā samādhikulle nisinno
nibbānasāgaraṁ pāpuṇituṁ na sakkoti. (6)
majjhe gaṅgāya dīpake jāto mudurukkho viya madhurasarabhāṇakapuggalo
veditabbo. so hi abhiññātāni abhiññātāni vessantarādīni jātakāni
uggaṇhitvā dullabhabhikkhudassanaṁ paccantaṁ gantvā tattha dhammakathāya pasāditahadayena
janena upaṭṭhiyamāno attānaṁ uddissa kate sampannapupphaphalarukkhe
nandanavanābhirāme vihāre vasati. athassa bhārahārabhikkhū taṁ pavattiṁ sutvā "asuko kira
evaṁ upaṭṭhākesu paṭibaddhacitto viharati, paṇḍito bhikkhu paṭibalo buddhavacanaṁ
vā uggaṇhituṁ, kammaṭṭhānaṁ vā manasikātuṁ, ānetvā tena saddhiṁ asukattherassa
santike dhammaṁ uggaṇhissāma, asukattherassa santike kammaṭṭhānan"ti tattha
gacchanti.
so tesaṁ vattaṁ katvā sāyanhasamayaṁ vihāracārikaṁ nikkhantehi tehi "imaṁ
āvuso cetiyaṁ tayā kāritan"ti puṭṭho "āma bhante"ti vadati. ayaṁ bodhi,
ayaṁ maṇḍapo, idaṁ uposathāgāraṁ, esā aggisālā, ayaṁ caṅkamo tayā kārito,
ime rukkhe ropāpetvā tayā nandanavanābhirāmo vihāro kāritoti. āma
bhanteti.
so sāyaṁ therupaṭṭhānaṁ gantvā vanditvā pucchati "kasmā bhante
āgatatthā"ti. "āvuso taṁ ādāya gantvā asukattherassa santike dhammaṁ
uggaṇhitvā asukattherassa santike kammaṭṭhānaṁ asukasmiṁ nāma araññe samaggā
samaṇadhammaṁ karissāmāti iminā kāraṇena āgatamhā"ti. sādhu bhante tumhe

footnote: 1 chaßēéa. udakena sakiṁ vā dvikkhattuṁ vā temitarukkhasadiso

page number: 096

nāma mayhaṁ atthāya āgatā, ahampi ciranivāsena idha ukkaṇṭhito gacchāmi
pattacīvaraṁ gaṇhāmi bhanteti. āvuso sāmaṇeradaharā magge kilantā, ajja
vasitvā sve pacchābhattaṁ gamissāmāti. sādhu bhanteti punadivase tehi saddhiṁ
piṇḍāya pāvisi 1- , gāmavāsino "amhākaṁ ayyo bahū āgantuke bhikkhū gahetvā
āgato"ti āsanāni paññāpetvā yāguṁ pāyetvā sukhanisinnakathaṁ sutvā bhattaṁ
adaṁsu. therā "tvaṁ āvuso anumodanaṁ katvā nikkhamma, mayaṁ udakaphāsukaṭṭhāne
bhattakiccaṁ karissāmā"ti nikkhantā.
gāmavāsino anumodanaṁ sutvā pucchiṁsu 2- "kuto bhante therā āgatā"ti.
ete amhākaṁ ācariyupajjhāyā samānupajjhāyā sandiṭṭhasambhattāti. kasmā
āgatāti. maṁ gahetvā gantukāmatāyāti. tumhe pana gantukāmāti. āma āvusoti.
kiṁ vadetha bhante, amhehi kassa uposathāgāraṁ kāritaṁ, kassa bhojanasālā,
kassa aggisālādayo kāritā, maṅgalāmaṅgalesu kassa santikaṁ gamissāmāti.
mahāupāsikāyopi tattheva nisīditvā assūni pavattayiṁsu. daharo "tumhesu evaṁ
dukkhitesu ahaṁ gantvā kiṁ karissāmi, there uyyojessāmī"ti vihāraṁ gato.
therāpi katabhattakiccā pattacīvarānipi gahetvā nisinnā taṁ disvāva "kiṁ
āvuso cirāyasi, divā hoti, gacchāmā"ti āhaṁsu. āma bhante, tumhe sukhitā,
asukagehassa iṭṭhakāmūlaṁ ṭhitasaṇṭhāneneva ṭhitaṁ, asukagehādīnaṁ cittakammamūlādīni
atthi, gatassāpi me cittavikkhepo bhavissati, tumhe purato gantvā asukavihāre
cīvaradhovanarajanādīni karotha, ahaṁ tattha sampāpuṇissāmīti. te tassa osakkitukāmataṁ
patvā tvaṁ pacchā āgaccheyyāsīti pakkamiṁsu.
so there anugantvā nivatto vihārameva āgantvā bhojanasālādīni
olokento vihāraṁ rāmaṇeyyakaṁ 3- disvā cintesi "sādhu vatamhi na gato,

footnote: 1 chaßēéa. pavisati 2 sī. pucchanti 3 ma. rāmaṇeyyārāmaṁ

page number: 097

sace gamissaṁ, kocideva dhammakathiko āgantvā sabbesaṁ manaṁ bhinditvā vihāraṁ
attano nikāyasantakaṁ kareyya, atha mayā pacchā āgantvā etassa pacchato
laddhapiṇḍaṁ bhuñjantena caritabbaṁ bhavissatī"ti.
so aparena samayena suṇāti "te kira bhikkhū gataṭṭhāne ekanikāya-
dvenikāyaekapiṭakadvepiṭakādivasena buddhavacanaṁ uggaṇhitvā aṭṭhakathācariyā jātā
vinayadharā jātā sataparivārāpi sahassaparivārāpi caranti, ye panettha samaṇadhammaṁ
kātuṁ gatā, te ghaṭentā vāyamantā sotāpannā jātā, sakadāgāmino
anāgāmino arahanto jātā, mahāsakkārena parinibbutā"ti. so cintesi "sace
ahampi agamissaṁ, mayhampesā sampatti abhavissa, imaṁ panaṭṭhānaṁ muñcituṁ
asakkonto ativiya parihīnamhī"ti. ayaṁ puggalo attano mudutāya taṁ ṭhānaṁ
muñcanto ariyamaggaṁ otaritvā samādhikulle nisinno nibbānasāgaraṁ pāpuṇituṁ
na sakkoti. (7)
gaṅgāya nadiyā tiriyaṁ patitvā vālikāya otthatabhāvena antarasetu viya
hutvā bahunnaṁ paccayo jātarukkho viya rathavinītamahāariyavaṁsacandopamādipaṭipadāsu
aññataraṁ paṭipadaṁ uggahetvā ṭhito olīnavuttiko puggalo veditabbo. so hi
taṁ paṭipattinissitaṁ dhammaṁ uggahetvā pakatiyā mañjussaro cittalapabbatādisadisaṁ
mahantaṁ ṭhānaṁ gantvā cetiyaṅgaṇavattādīni karoti. atha naṁ dhammassavanaggaṁ
pattaṁ 1- āgantukadaharā "dhammaṁ kathehī"ti vadanti. so sammā uggahitaṁ
dhammaṁ paṭipadaṁ dīpetvā katheti. athassa paṁsukūlikapiṇḍapātikādayo sabbe theranavamajjhimā
bhikkhū "aho sappuriso"ti attamanā bhavanti.
so kassaci nidānamattaṁ, kassaci upaḍḍhagāthaṁ, kassaci gāthaṁ
upaṭṭhāpento 2- ayapaṭakena ābandhanto viya daharasāmaṇere saṅgaṇhitvā

footnote: 1 sī. dhammassavanatthaṁ pattā 2 sī. upadahanto

page number: 098

mahāthere upasaṅkamitvā "bhante ayaṁ pana porāṇakavihāro atthi, ettha koci
tatruppādo"ti pucchati. therā "kiṁ vadesi āvuso, catuvīsati karīsasahassāni
tatruppādo"ti. bhante tumhe evaṁ vadetha, uddhane pana aggipi na jalatīti.
āvuso mahāvihāravāsīhi laddhā nāma evameva na santi, na koci paṭṭhapetīti. 1-
bhante porāṇakarājūhi dinnaṁ khīṇāsavehi paṭiggahitaṁ kasmā ete nāsentīti.
āvuso tādisena dhammakathikena sakkā bhaveyya laddhunti. mā evaṁ vadetha,
amhe paṭipattidīpakadhammakathikā nāma, tumhe maṁ "saṁghakuṭumbiko vihārupaṭṭhāko"ti
maññamānā kātukāmāti. kiṁ nu kho āvuso akappiyametaṁ, tumhādisehi pana
kathite amhākaṁ uppajjeyyāti. tenahi bhante ārāmikesu āgatesu amhākaṁ
bhāraṁ karotha, ekaṁ kappiyadvāraṁ kathessāmāti.
so pātova gantvā sannipātasālāyaṁ 2- ṭhatvā ārāmikesu āgatesu
"upāsakā asukakhette bhāgo kuhiṁ, asukakhette kahāpaṇaṁ kuhintiādīni
vatvā aññassa khettaṁ gahetvā aññassa deti. 3- evaṁ anukkamena taṁ taṁ
paṭisedhento tassa tassa dento tathā akāsi, yathā yāguhatthā pūvahatthā
bhattahatthā telamadhuphāṇitaghatādihatthā ca attanova santikaṁ āgacchanti.
sakalavihāro ekakolāhalo hoti, pesalā bhikkhū nibijja apakkamiṁsu.
sopi ācariyupajjhāyehi vissatthakānaṁ 4- bahunnaṁ dubbacapuggalānaṁ upajjhaṁ
dento vihāraṁ pūresi. āgantukā bhikkhū vihāradvāre ṭhatvāva "vihāre ke
vasantī"ti pucchitvā "evarūpā nāma bhikkhū"ti sutvā bāhireneva pakkamanti. ayaṁ
puggalo sāsane tiriyaṁ nipannatāya mahājanassa paccayabhāvaṁ upagato ariyamaggaṁ
otaritvā samādhikulle nisinno nibbānasāgaraṁ pāpuṇituṁ na sakkoti. (8)

footnote: 1 chaßēéa. saṇṭhapetīti 2 sī. sannipātavelāyaṁ
footnote: 3 sī. aññassa hatthā gahetvā aññassa hatthe deti 4 sī. anatthikānaṁ

page number: 099

bhagavantaṁ etadavocāti "nibbānapabbhārā"ti padena osāpitaṁ dhammadesanaṁ
ñatvā anusandhikusalatāya etaṁ "kiṁ nukho bhanteti ādivacanaṁ avoca. tathāgatopi
hi imissaṁ parisati nisinno "anusandhikusalo bhikkhu atthi, so maṁ pañhaṁ
pucchissatī"ti tasseva okāsakaraṇatthāya imasmiṁ ṭhāne desanaṁ niṭṭhapesi.
idāni orimaṁ tīrantiādinā nayena vuttesu ajjhattikāyatanādīsu
evaṁ upagamanānupagamanādīni veditabbāni. "mayhaṁ cakkhu pasannaṁ, 1- ahaṁ
appamattakampi rūpārammaṇaṁ paṭivijjhituṁ sakkomī"ti etaṁ nissāya cakkhuṁ
assādentopi timirakavātādīhi upahatappasādo "amanāpaṁ mayhaṁ cakkhu, mahantampi
rūpārammaṇaṁ vibhāvetuṁ na sakkomī"ti domanassaṁ āpajjantopi cakkhvāyatanaṁ upagacchati
nāma. aniccaṁ dukkhaṁ anattāti tiṇṇaṁ lakkhaṇānaṁ vasena vipassanto pana na upagacchati
nāma. sotādīsupi eseva nayo.
manāyatane pana "manāpaṁ vata me mano, kiñci vāmato aggahetvā
sabbaṁ dakkhiṇatova gaṇhātī"ti vā "manena me cintitacintitassa alābho nāma natthī"ti
vā evaṁ assādentopi, "ducintitacintitassa me mano appadakkhiṇaggāhī"ti
evaṁ domanassaṁ uppādentopi manāyatanaṁ upagacchati nāma. iṭṭhe pana rūpe
rāgaṁ, aniṭṭhe paṭighaṁ uppādento rūpāyatanaṁ upagacchati nāma. saddāyatanādīsupi
eseva nayo.
nandīrāgassetaṁ adhivacananti yathā hi majjhe saṁsīditvā thalaṁ pattaṁ
dārukkhandhaṁ saṇhathūlavālikā pidahati, so puna sīsaṁ ukkhipituṁ na sakkoti, evaṁ
nandīrāgena ābaddho puggalo catūsu apāyesu 2- patito mahādukkhena pīḷīyati, 3-
so anekehipi vassasahassehi puna sīsaṁ ukkhipituṁ na sakkoti. tena vuttaṁ
"nandīrāgassetaṁ adhivacanan"ti.

footnote: 1 ma. sampannaṁ 2 chaßēéa. mahāapāyesu 3 chaßēéa. pidhīyati

page number: 100

asmimānassetaṁ adhivacananti yathā hi thale ārūḷho dārukkhandho heṭṭhā
gaṅgodakena ceva upari vassena ca temento anukkamena sevālapariyonaddho
"pāsāṇo nu kho esa khāṇuko"ti vattabbataṁ āpajjati, evameva asmimānena
unnato puggalo paṁsukūlikaṭṭhāne paṁsukūliko hoti, dhammakathikaṭṭhāne dhammakathiko,
bhaṇḍanakārakaṭṭhāne bhaṇḍanakārako, 1- vejjaṭṭhāne vejjopi pisuṇaṭṭhānepi
pisuṇo. so nānappakāraṁ anesanaṁ āpajjanto tāhi tāhi āpattīhi paliveṭhito
"atthi nu kho assa abbhantare kiñci sīlaṁ, udāhu natthī"ti vattabbataṁ āpajjati.
tena vuttaṁ "asmimānassetaṁ adhivacanan"ti.
pañcannetaṁ kāmaguṇānaṁ adhivacananti yathā hi āvaṭṭe patitadārukkhandho
antoyeva 2- pāsāṇādīsu āhatasamabbhāhato bhijjitvā cuṇṇavicuṇṇaṁ hoti,
evaṁ pañcakāmaguṇāvaṭṭe patitapuggalo catūsu apāyesu kammakaraṇakhuppipāsādidukkhehi
āhatasamabbhāhato dīgharattaṁ cuṇṇavicuṇṇataṁ āpajjati. tena vuttaṁ "pañcannetaṁ
kāmaguṇānaṁ adhivacanan"ti.
dussīloti nissīlo. pāpadhammoti lāmakadhammo. asucīti na suci.
saṅkassarasamācāroti "imassa maññe imassa maññe idaṁ kamman"ti evaṁ parehi
saṅkāya saritabbasamācāro. saṅkāya vā paresaṁ samācāraṁ caratītipi 3- saṅkassarasamācāro.
tassa hi dve tayo jane kathente disvā "mama dosaṁ maññe kathentī"ti
tesaṁ samācāraṁ saṅkassarati dhāvatītipi 4- saṅkassarasamācāro.
samaṇapaṭiññoti salākaggahaṇādīsu "kittakā vihāre samaṇā"ti gaṇanāya
āraddhāya "ahampi samaṇo, ahampi samaṇo"ti paṭiññaṁ deti, salākaggahaṇādīni

footnote: 1 ma. bhaṇḍāgārikaṭṭhāne bhaṇḍāgāriko 2 ma. dārukkhandhoyeva
footnote: 3 chaßēéa. saratītipi 4 chaßēéa. dhāvatīti

page number: 101

karoti. brahmacāripaṭiññoti uposathapavāraṇādīsu "ahampi brahmacārī"ti paṭiññāya
tāni kammāni pavisati. antopūtīti vakkahadayādīsu apūtikassapi guṇānaṁ pūtibhāvena
antopūti. avassutoti rāgena tinto. kasambukajātoti rāgādīhi kilesehi
kacavarajāto.
etadavocāti gogaṇaṁ gaṅgātīrābhimukhaṁ katvā parisapariyante ṭhito ādito
paṭṭhāya yāva pariyosānā satthu dhammadesanaṁ sutvā "satthā orimatīrādīnaṁ
anupagacchantādivasena sakkā paṭipattiṁ pūretunti vadati yadi evaṁ pūretuṁ sakkā,
ahaṁ pabbajitvā pūressāmī"ti cintetvā etaṁ "ahaṁ kho bhante"ti ādivacanaṁ
avoca.
vacchagiddhiniyoti vacchesu saṅketathanehi 1- khīrappaggharantehi vacchakasnehena
sayameva gamissantīti. niyyātehevāti niyyātehiyeva gāvīsu hi aniyyātitāsu
gosāmikā āgantvā "ekā gāvī na dissati, eko goṇo, eko vacchako
na dissatī"ti tuyhaṁ piṭṭhito piṭṭhito vicarissanti, iti te aphāsukaṁ bhavissati.
pabbajjā ca nāmesā saiṇassa na ruhati, aṇaṇā 2- pabbajjā ca buddhādīhi
saṁvaṇṇitāti 2- dassanatthaṁ evamāha. niyyātāti niyyātitā. imasmiṁ sutte
vaṭṭavivaṭṭaṁ kathitaṁ.
5. dutiyadārukkhandhopamasuttavaṇṇanā
[242] pañcame kimmilāyanti kimilānāmake 3- nagare. saṅkiliṭṭhanti
paṭicchannakālato paṭṭhāya asaṅkiliṭṭhā nāma āpatti natthi, evarūpaṁ saṅkiliṭṭhaṁ

footnote: 1 cha. sasnehā thanehi, ma. sakathanehi
footnote: 2-2 sī. anaṇasseva ruhati, ananuvajjā ca viññūnaṁ, buddhādīhi saṁvaṇṇitāti 3 sī. kimbilāyanti kimbilanāmake

page number: 102

āpattiṁ. na vuṭṭhānaṁ paññāyatīti parivāsamānattābbhānehi vuṭṭhānaṁ na
dissatīti.
6. avassutapariyāyasuttavaṇṇanā
[243] chaṭṭhe navaṁ santhāgāranti adhunā kāritaṁ santhāgāraṁ, ekā
mahāsālāti attho. uyyogakālādīsu 1- hi rājāno tattha ṭhatvā "ettakā
purato gacchantu, ettakā pacchā, ettakā ubhohi passehi, ettakā hatthī
abhiruhantu, ettakā asse, ettakā rathesu tiṭṭhantū"ti evaṁ santhaṁ 2- karonti,
mariyādaṁ bandhanti, tasmā taṁ ṭhānaṁ santhāgāranti vuccati. uyyogaṭṭhānato ca
āgantvā yāva gehesu allagomayaparibhaṇḍādīni kārenti, tāva dve tīṇi
divasāni te rājāno tattha santhambhantītipi santhāgāraṁ. tesaṁ rājūnaṁ saha
atthānusāsanaṁ agārantipi santhāgāraṁ. gaṇarājāno hi te, tasmā uppannaṁ
kiccaṁ ekassa vasena 3- na chijjati, sabbesaṁ chandopi laddhuṁ vaṭṭati, tasmā
sabbe tattha sannipatitvā anusāsanti. tena vuttaṁ "saha atthānusāsanaṁ
agārantipi santhāgāran"ti. yasmā pana te tattha sannipatitvā "imasmiṁ
kāle kasituṁ vaṭṭati, imasmiṁ kāle vapitun"ti evamādinā nayena gharāvāsakiccāni
sammantayanti, tasmā chiddāvachiddaṁ gharāvāsaṁ tattha santhāgāraṁ. acirakāritaṁ hotīti
iṭṭhakammasudhākammacittakammādivasena susajjitaṁ devavimānaṁ viya adhunā niṭṭhāpitaṁ.
samaṇena vāti ettha yasmā gharavatthupariggahakāleyeva devatā attano vasanaṭṭhānaṁ
gaṇhanti, tasmā "devena vā"ti avatvā "samaṇena vā brāhmaṇena vā
kenaci vā manussabhūtenā"ti vuttaṁ.

footnote: 1 sī. uyyodha 2 chaßēéa. santhaṁ, pa.sū. 3/22/13 3 ma. vacanena

page number: 103

yena bhagavā tenupasaṅkamiṁsūti santhāgāraṁ niṭṭhitanti sutvā "gacchāma naṁ
passissāmā"ti gantvā dvārakoṭṭhakato paṭṭhāya sabbaṁ oloketvā "idaṁ
santhāgāraṁ ativiya manoramaṁ sassirikaṁ, kena paṭhamaṁ paribhuttaṁ amhākaṁ dīgharattaṁ
hitāya sukhāya assā"ti cintetvā "amhākaṁ ñātiseṭṭhassa paṭhamaṁ diyyamānepi
satthunova anucchavikaṁ, dakkhiṇeyyavasena diyyamānepi satthunova anucchavikaṁ, tasmā
satthāraṁ paṭhamaṁ paribhuñjāpessāma, bhikkhusaṁghassa ca āgamanaṁ karissāma, bhikkhusaṁghe
āgate tepiṭakaṁ buddhavacanaṁ āgatameva bhavissati, satthāraṁ tiyāmarattiṁ amhākaṁ
dhammakathaṁ kathāpessāma, iti tīhi ratanehi paribhuttaṁ pacchā mayaṁ paribhuñjissāma,
evaṁ no dīgharattaṁ hitāya sukhāya bhavissatī"ti sanniṭṭhānaṁ katvā upasaṅkamiṁsu.
yena navaṁ santhāgāraṁ tenupasaṅkamiṁsūti taṁdivasaṁ kira santhāgāraṁ kiñcāpi
rājakulānaṁ dassanatthāya devavimānaṁ viya susajjitānaṁ hoti supaṭijaggitaṁ, buddhārahaṁ
pana katvā apaññattaṁ. buddhā hi nāma araññajjhāsayā araññārāmā
antogāme vaseyyuṁ vā no vā, tasmā "bhagavato manaṁ jānitvāva paññāpessāmā"ti
cintetvā te bhagavantaṁ upasaṅkamiṁsu, idāni pana manaṁ labhitvā paññāpetukāmā
yena santhāgāraṁ tenupasaṅkamiṁsu.
sabbasanthariṁ santhāgāraṁ santharitvāti yathā sabbameva santhataṁ hoti, evaṁ
taṁ santharāpetvā. sabbapaṭhamaṁ tāva "gomayaṁ nāma sabbamaṅgalesu vaṭṭatī"ti
sudhāparikammakatampi bhūmiṁ allagomayena opuñjāpetvā parisukkhabhāvaṁ ñatvā yathā
akkantaṭṭhāne padaṁ paññāyati, evaṁ catujjātiyagandhehi limpāpetvā upari
nānāvaṇṇakaṭasārathe santharitvā tesaṁ upari mahāpiṭṭhikakojave ādiṁ katvā
hatthattharāssattharasīhattharabyagghattharacandattharakasūriyattharakacittattharakādīhi 1-

footnote: 1 sī. byagghattharakañcanattharasūriyattharacittattharakādīsu

page number: 104

nānāvaṇṇehi attharakehi santharitabbayuttakaṁ sabbokāsaṁ santharāpesuṁ. tena vuttaṁ
"sabbasanthariṁ santhāgāraṁ santharitvā"ti.
āsanāni paññāpetvāti majjhaṭṭhāne tāva maṅgalathambhaṁ nissāya mahārahaṁ
buddhāsanaṁ paññāpetvā, tattha tattha yaṁ yaṁ mudukañca manoramañca paccattharaṇaṁ,
taṁ taṁ paccattharitvā ubhato lohitakaṁ manuññadassanaṁ upadhānaṁ upadahitvā
upari suvaṇṇarajatatārakavicittavitānaṁ bandhitvā gandhadāmapupphadāmapattadāmādīhi
alaṅkaritvā samantā dvādasahatthe ṭhāne pupphajālaṁ kāretvā tiṁsahatthamattaṁ ṭhānaṁ
pupphasāṇiyā 1- parikkhipāpetvā pacchimabhittiṁ nissāya bhikkhusaṁghassa
pallaṅkapīṭhāpassayapīṭhamuṇḍapīṭhāni paññāpetvā upari setapaccattharaṇehi
paccattharāpetvāva pācīnabhittiṁ nissāya attano attano mahāpiṭṭhakakojave
paññāpetvā manoramāni haṁsalomādipūritāni upadhānāni ṭhapāpesuṁ
"evaṁ akilamamānā sabbarattiṁ dhammaṁ suṇissāmā"ti. idaṁ sandhāya
vuttaṁ "āsanāni paññāpetvā"ti.
udakamaṇikaṁ patiṭṭhāpetvāti mahākucchikaṁ udakacāṭiṁ patiṭṭhāpetvā. "evaṁ
bhagavā ca bhikkhusaṁgho ca yathāruciyā hatthehi dhovissanti pāde vā, mukhaṁ vā
vikkhālessantī"ti tesu tesu ṭhānesu maṇivaṇṇassa udakassa pūrāpetvā vāsatthāya
nānāpupphāni ceva udakavāsacuṇṇāni ca pakkhipitvā kaddalipaṇṇehi pidahitvā
patiṭṭhāpesuṁ. idaṁ sandhāya vuttaṁ "udakamaṇikaṁ patiṭṭhāpetvā"ti.
telappadīpaṁ āropetvāti rajatasuvaṇṇādimayadaṇḍadīpikāsu yonakarūpakirātarūpakādīnaṁ
hatthe ṭhapitasuvaṇṇarajatādimayāsu kapallikāsu ca telappadīpaṁ jālāpetvāti
attho. yena bhagavā tenupasaṅkamiṁsūti ettha pana te sakyarājāno na
kevalaṁ santhāgārameva, athakho yojanāvaṭṭe kapilavatthusmiṁ nagaravīthiyopi

footnote: 1 cha. paṭa.... 2 ma..... tūliyāni

page number: 105

sammajjāpetvā dhaje ussāpetvā gehadvāresu puṇṇaghaṭe ca kadaliyo ca ṭhapāpetvā
sakalanagaraṁ dīpamālādīhi vippakiṇṇatārakaṁ viya katvā "khirūpate dārake khīraṁ
pāyetha, dahare kumāre lahuṁ lahuṁ bhojetvā sayāpetha, uccāsaddaṁ mā karittha,
ajja ekarattiṁ satthā antogāme vasissati, buddhā nāma appasaddakāmā
hontī"ti bheriṁ carāpetvā sayaṁ maṇḍadīpikā ādāya yena bhagavā tenupasaṅkamiṁsu.
athakho bhagavā nivāsetvā pattacīvaramādāya saddhiṁ bhikkhusaṁghena yena navaṁ
santhāgāraṁ tenupasaṅkamīti "yassadāni bhante bhagavā kālaṁ maññatī"ti evaṁ kira
kāle ārocite bhagavā lākhārasatintarattakoviḷārapupphavaṇṇarattadupaṭṭaṁ 1- kattariyā
padumaṁ kantento viya, saṁvidhāya timaṇḍalaṁ paṭicchādento nivāsetvā suvaṇṇapāmaṅgena
padumakalāpaṁ parikkhipanto viya, vijjulatāsassirikaṁ kāyabandhanaṁ bandhitvā
rattakambalena dhajakumbhaṁ pariyonandhanto viya, ratanasatubbedhe suvaṇṇagghike
pavāḷajālaṁ khipamāno viya, suvaṇṇacetiye rattakambalakañcukaṁ paṭimuñcanto viya,
gacchantaṁ puṇṇacandaṁ rattavaṇṇavalāhakena paṭicchādayamāno viya, kāñcanapabbatamatthake
supakkalākhārasaṁ parisiñcanto viya, cittakūṭapabbatamatthakaṁ vijjulatāya
parikkhipanto viya ca sacakkavāḷasineruyugandharaṁ mahāpaṭhaviṁ sañcāletvā gahitaṁ
nigrodhapallavasamānavaṇṇaṁ rattavarapaṁsukūlaṁ pārupitvā gandhakuṭidvārato nikkhami
kāñcanaguhato sīho viya udayapabbatakūṭato puṇṇacando viya ca. nikkhamitvā
pana gandhakuṭipamukhe aṭṭhāsi.
athassa kāyato meghamukhehi vijjukalāpā viya rasmiyo nikkhamitvā
suvaṇṇarasadhārāparisekapiñjarapattapupphalaviṭape viya ārāmarukkhe kariṁsu. tāvadeva
ca attano attano pattacīvaramādāya mahābhikkhusaṁgho bhagavantaṁ parivāresi. te

footnote: 2 ma. surattadupaṭṭaṁ

page number: 106

pana parivāretvā ṭhitā bhikkhū evarūpā ahesuṁ:- appicchā santuṭṭhā pavivittā
asaṁsatthā āraddhavīriyā vattāro vacanakkhamā codakā pāpagarahino sīlasampannā
samādhisampannā paññāvimuttivimuttiñāṇadassanasampannā. tehi parivārito bhagavā
rattakambalaparikkhitto viya suvaṇṇakkhandho, rattapadumasaṇḍamajjhagatā viya suvaṇṇanāvā,
pavāḷavedikā parikkhitto viya suvaṇṇapāsādo virocittha. sāriputta-
moggallānādayo mahātherāpi naṁ meghavaṇṇaṁ paṁsukūlaṁ pārupitvā maṇivammavammikā viya
mahānāgā parivārayiṁsu vantarāgā bhinnakilesā vijaṭitajaṭā chinnabandhanā kule
vā gaṇe vā alaggā.
iti bhagavā sayaṁ vītarāgo vītarāgehi, vītadoso vītadosehi, vītamoho
vītamohehi, nittaṇho nittaṇhehi, nikkileso nikkilesehi, sayaṁ buddho
bahussutabuddhehi parivārito pattaparivāritaṁ viya kesaraṁ, kesaraparivāritā viya
kaṇṇikā, aṭṭhanāgasahassaparivārito viya chaddanto nāgarājā, navutihaṁsasahassa-
parivārito viya dhataraṭṭho haṁsarājā, senāṅgaparivārito viya cakkavattirājā,
marugaṇaparivārito viya sakko devarājā, brahmagaṇaparivārito viya hāritamahābrahmā,
tārāgaṇaparivārito viya puṇṇacando asamena buddhavesena aparimāṇena
buddhavilāsena kapilavatthugāmimaggaṁ paṭipajji.
athassa puratthimakāyato suvaṇṇavaṇṇā rasmi uṭṭhahitvā asītihatthaṭṭhānaṁ
aggahesi, pacchimakāyato, dakkhiṇahatthato, vāmahatthato suvaṇṇavaṇṇā rasmi
uṭṭhahitvā asītihatthaṭṭhānaṁ aggahesi. uparikesantato paṭṭhāya sabbakesāvaṭṭehi
moragīvavaṇṇā rasmi uṭṭhahitvā gaggaṇatale asīhatthaṭṭhānaṁ aggahesi. heṭṭhā
pādatalehi pavālavaṇṇā rasmi uṭṭhahitvā ghanapaṭhaviṁ asītihatthaṭṭhānaṁ aggahesi.
evaṁ samantā asītihatthaṭṭhānaṁ chabbaṇṇā buddharasmiyo vijotamānā

page number: 107

vipphandamānā kāñcanadaṇḍadīpikāhi niccharitvā ākāsaṁ pakkhandajālā viya
catudīpikamahāmeghato nikkhantavijjulatā viya vidhāviṁsu. sabbadisābhāgā
suvaṇṇacampakapupphehi vikiriyamānā viya, suvaṇṇaghaṭato nikkhantasuvaṇṇarasadhārāhi
siñcamānā viya, pasāritasuvaṇṇapaṭaparikkhittā viya, verambhavātasamuṭṭhitakiṁsuka-
kaṇṇikārapupphacuṇṇasamokiṇṇā viya vippabhāsiṁsu 1-
bhagavatopi asītianubyañjanappabhā dvattiṁsavaralakkhaṇasamujjalasarīraṁ samuggatatārakaṁ
viya gaganathalaṁ, vikasitasiva padumavanaṁ, sabbaphāliphullo 2- viya yojanasatiko
pārichattako, paṭipāṭiyā ṭhapitānaṁ dvattiṁsacandānaṁ dvattiṁsasūriyānaṁ
dvattiṁsacakkavattīnaṁ dvattiṁsadevarājānaṁ dvattiṁsamahābrahmānaṁ siriyā siriṁ
abhibhavamānaṁ viya virocittha, yathā taṁ dasahi pāramīhi dasahi upapāramīhi dasahi
paramatthapāramīhi sammadeva pūritāhi 3- samatiṁsapāramitāhi alaṅkataṁ. kappasatasahassādhikāni
cattāri asaṅkhyeyyāni dinnadānaṁ rakkhitasīlaṁ katakalyāṇakammaṁ ekasmiṁ attabhāve
osaritvā vipākaṁ dātuṁ ṭhānaṁ alabhamānaṁ sambādhappattaṁ viya ahosi. nāvāsahassabhaṇḍaṁ
ekaṁ nāvaṁ āropanakālo viya, sakaṭasahassabhaṇḍaṁ ekaṁ sakaṭaṁ āropanakālo viya,
pañcavīsatiyā gaṅgānaṁ oghassa sambhijja mukhadvāre ekato rāsibhūtakālo viya
ahosi.
imāya buddhasiriyā obhāsamānassāpi ca bhagavato purato anekāni
daṇḍadīpikāsahassāni ukkhipiṁsu, tathā pacchato, vāmapasse, dakkhiṇe passe.
jātisumanacampakavanamallikā rattuppalanīluppalabakulasindhuvārapupphāni ceva
nīlapītādivaṇṇasugandhagandhacuṇṇāni ca cātuddīpikameghavissaṭṭhā udakavuṭṭhiyo viya
vippakiriṁsu. pañcaṅgikatūriyanigghosā ceva buddhadhammasaṁghaguṇapaṭisaṁyuttā thutighosā ca
sabbadisā

footnote: 1 ma. vippakiriṁsu 2 cha. sabbapāliphullo 3 ma. paripūritāhi

page number: 108

pūrayiṁsu. devamanussanāgasupaṇṇagandhabbayakkhādīnaṁ akkhīni amatapānaṁ 1- viya labhiṁsu.
imasmiṁ pana ṭhāne ṭhatvā padasahassena 2- gamanavaṇṇaṁ vattuṁ vaṭṭati. tatridaṁ
mukhamattaṁ:-
"evaṁ sabbaṅgasampanno kampayanto vasundharaṁ
aheṭhayanto pāṇāni yāti lokavināyako.
dakkhiṇaṁ paṭhamaṁ pādaṁ uddharanto narāsabho
gacchanto sirisampanno sobhate dipaduttamo. 3-
gacchato buddhaseṭṭhassa heṭṭhāpādatalaṁ mudu
samaṁ samphusate bhūmiṁ rajasā nupalippati.
ninnaṭṭhānaṁ uṇṇamati gacchante lokanāyake
uṇṇatañca samaṁ hoti paṭhavī ca acetanā.
pāsāṇā sakkharā ceva kathalā khāṇukaṇṭakā
sabbe maggā vivajjanti gacchante lokanāyake.
nātidūre uddharati nāccāsanne ca nikkhipaṁ
aghaṭayanto niyyāti ubho jāṇū ca gopphake.
nātisīghaṁ pakkamati sampannacaraṇo muni
na cāpi saṇikaṁ 4- yāti gacchamāno samāhito.
uddhaṁ adho tiriyañca disañca vidisaṁ tathā
na pekkhamāno so yāti yugamattaṁ hi pekkhati.

footnote: 1 ma. amatasāraṁ 2 sī. padasatena padasahassena
footnote: 3 chaßēéa. dvipaduttamo 4 na cātisaṇikaṁ, pa.sū. 3/22/18

page number: 109

nāgavikkantacāro so gamane sobhate jino
cāruṁ gacchati lokaggo hāsayanto sadevake.
uḷurājāva sobhanto catucārīva 1- kesarī
tosayanto bahū satte puraṁ seṭṭhaṁ upāgamī"ti.
vaṇṇakālo nāma kiresa, evaṁvidhesu kālesu buddhassa sarīravaṇṇe vā
guṇavaṇṇe vā dhammakathikassa thāmoyeva pamāṇaṁ. cuṇṇiyapadehi vā gāthābandhanena
vā yattakaṁ sakkoti, tattakaṁ vattabbaṁ. dukathitanti na vattabbaṁ. appamāṇavaṇṇā
hi buddhā. tesaṁ buddhāpi anavasesato vaṇṇaṁ vattuṁ asamatthā, pageva itarā
pajāti. imināpi sirivilāsena alaṅkatapaṭiyattaṁ sakyarājapuraṁ pavisitvā bhagavā
pasannacittena janena gandhadhūmavāsacuṇṇādīhi pūjayamāno santhāgāraṁ pāvisi.
tena vuttaṁ "athakho bhagavā nivāsetvā pattacīvaramādāya saddhiṁ bhikkhusaṁghena yena
navaṁ santhāgāraṁ, tenupasaṅkamī"ti.
bhagavantaṁyeva purakkhatvāti bhagavantaṁ purato katvā. tattha bhagavā bhikkhūnañceva
upāsākānañca majjhe nisinno gandhodakena nahāpetvā dukūlacumbaṭakena
vodakaṁ katvā jātihiṅgulakena majjitvā rattakambalapaliveṭhite pīṭhe
ṭhapitarattasuvaṇṇaghanapaṭimā viya ativirocittha. ayaṁ panettha porāṇānaṁ vaṇṇabhaṇanamaggo:-
"gantvāna maṇḍalamālaṁ nāgavikkantacāraṇo
obhāsayanto lokaggo nisīdi varamāsane.
tahiṁ nisinno naradammasārathi
devātidevo satapuññalakkhaṇo
buddhāsane majjhagato virocati
suvaṇṇanekkhaṁ viya paṇḍukambale.

footnote: 1 sī.,ma.,ka. cātucārīva

page number: 110

nekkhaṁ jambonadasseva nikkhittaṁ paṇḍukambale
virocati vītamalo maṇiverocano yathā.
mahāsālova samphullo sinerurājāvalaṅkato
suvaṇṇayūpasaṅkāso padumo kokanado 1- yathā.
jalanto dīparukkhova pabbatagge yathā sikhī
devānaṁ pārichattova sabbaphullo virocatī"ti.
kāpilavatthave sakye bahudeva rattiṁ dhammiyā kathāyāti ettha dhammakathā
nāma santhāgārānumodanapaṭisaṁyuttā pakiṇṇakakathā veditabbā. tadā hi bhagavā
ākāsagaṅgaṁ otārento viya paṭhavojaṁ ākaḍḍhanto viya mahājambuṁ matthake
gahetvā cālento viya yojanīkaṁ madhubhaṇḍaṁ cakkayantena pīḷetvā madhupānaṁ
pāyamāno 1- viya kapilavatthuvāsīnaṁ sakyānaṁ hitasukhāvahaṁ pakiṇṇakakathaṁ kathesi.
"āvāsadānaṁ nāmetaṁ mahārāja mahantaṁ, tumhākaṁ āvāso mayā paribhutto,
bhikkhusaṁghena ca paribhutto, mayā ca bhikkhusaṁghena ca paribhutto dhammaratanena
paribhuttoyevāti tīhi ratanehi paribhutto nāma hoti. āvāsadānasmiṁ hi dinne
sabbadānaṁ dinnameva hoti. bhummaṭṭhakapaṇṇasālāya vā sākhāmaṇḍapassa vā
ānisaṁso nāma paricchindituṁ na sakkā. āvāsadānānubhāvena hi bhave bhave
nibbattassāpi sambādhitagabbhavāso 2- na hoti, dvādasahattho ovarako viya
mātukucchiasambādhova hotī"ti evaṁ nānānayavicittaṁ bahuṁ dhammikathaṁ kathetvā:-
"sītaṁ uṇhaṁ paṭihanti tato vāḷamigāni ca
sirīsape ca makase sisire cāpi vuṭṭhiyo.
tato vātātapo ghoro sañjāto 3- paṭihaññati
leṇatthañca sukhatthañca jhāyituñca vipassituṁ.

footnote: 1 sī. kokāsako 2 sī. pāyento
footnote: 3 sī.,ka. saṁpiḷita.... 4 ma. vātātape ghore sañjāte

page number: 111

vihāradānaṁ saṁghassa aggaṁ buddhena vaṇṇitaṁ
tasmā hi paṇḍito poso sampassaṁ atthamattano.
vihāre kāraye ramme vāsayettha bahussute
tesaṁ annañca pānañca vatthasenāsanāni ca.
dadeyya ujubhūtesu vippasannena cetasā
te tassa dhammaṁ desenti sabbadukkhāpanūdanaṁ.
yaṁ so dhammaṁ idhaññāya parinibbāti anāsavo"ti 1-
evaṁ "ayampi āvāse ānisaṁso, ayampi āvāse ānisaṁso"ti bahudeva
rattiṁ atirekataraṁ diyaḍḍhayāmaṁ āvāsānisaṁsakathaṁ kathesi. tattha imā tāva gāthāya
saṅgahaṁ ārūḷhā, pakiṇṇakadhammadesanā pana saṅgahaṁ nārohati. sandassetvātiādīni
vuttaṭṭhāneva.
abhikkantāti atikkantā dve yāmā gatā. yassa dāni kālaṁ maññathāti
yassa tumhe gamanassa kālaṁ maññatha, gamanakālo tumhākaṁ, gacchathāti vuttaṁ hoti.
kasmā pana bhagavā te uyyojesīti? anukampāya. sukhumālā hi te, tiyāmarattiṁ
nisīditvā vītināmentānaṁ sarīre ābādho uppajjeyya, bhikkhusaṁghopi mahā, tassa
ṭhānanisajjānaṁ okāso laddhuṁ vaṭṭatīti ubhayānukappāya uyyojesi.
vigatathinamiddhoti tatra kira bhikkhū yāmadvayaṁ ṭhitāpi nisinnāpi acālayiṁ, 2-
pacchimayāme pana āhāro pariṇamati, tassa pariṇatattā bhikkhusaṁgho vigatathinamiddho
jātoti akāraṇametaṁ. buddhānaṁ hi kathaṁ suṇantassa kāyikacetasikadarathā na honti,
kāyacittalahutādayo uppajjanti, tena tesaṁ dve yāme ṭhitānampi nisinnānampi

footnote: 1 vi. cūḷa. 7/295/61 2 sī. ālasiṁsu

page number: 112

dhammaṁ suṇantānaṁ thinamiddhaṁ vigataṁ, pacchimayāmepi samapatte tathā vigatameva jātaṁ.
tenāha "vigatathinamiddho"ti.
piṭṭhi me āgilāyatīti kasmā āgilāyati? bhagavato hi chabbassāni
mahāpadhānaṁ padahantassa mahantaṁ kāyadukkhaṁ ahosi, athassa aparabhāge mahallakakāle
piṭṭhivāto 1- uppajjīti akāraṇaṁ vā etaṁ, pahoti hi bhagavā uppannaṁ vedanaṁ
vikkhambhetvā ekampi dvepi sattāhāni ekapallaṅkena nisīdituṁ. santhāgārasālaṁ
pana catūhi iriyāpathehi paribhuñjitukāmo ahosi. tattha pādadhovanato 2-
yāva dhammāsanā agamāsi, ettake ṭhāne gamanaṁ nipphannaṁ. dhammāsanaṁ
sampatto 3- thokaṁ ṭhatvā nisīdi, ettake ṭhāne ṭhānaṁ nipphannaṁ. dveyāmaṁ
dhammāsane nisīdi `ettake ṭhāne nisajjā nipphannā. idāni dakkhiṇena
passena thokaṁ nipanne sayanaṁ nipphajjissatīti evaṁ catūhi iriyapathehi
paribhuñjitukāmo ahosi. upādinnakasarīrañca nāma "no āgilāyatī"ti na vattabbaṁ,
tasmā ciranisajjāya sañjātaṁ appakampi āgilāyanaṁ gahetvā evamāha.
saṅghāṭiṁ paññāpetvāti santhāgārassa kira ekapasse te rājāno
paṭasāṇiyo parikkhipāpetvā kappiyamañcakaṁ paññāpetvā kappiyapaccattharaṇena
attharitvā upari suvaṇṇatārakagandhamālādidāmapaṭimaṇḍitaṁ vitānaṁ bandhitvā
gandhatelappadīpaṁ āropayiṁsu "appeva nāma satthā dhammāsanato vuṭṭhāya thokaṁ
visamanto idha nipajjeyya, evaṁ no imaṁ santhāgāraṁ bhagavatā catūhi iriyāpathehi
paribhuttaṁ dīgharattaṁ hitāya sukhāya bhavissatī"ti. satthāpi tadeva sandhāya tattha
saṅghāṭiṁ paññāpetvā nipajji. uṭṭhānasaññaṁ manasikaritvāti "ettakaṁ kālaṁ
atikkamitvā vuṭṭhahissāmī"ti vuṭṭhānasaññaṁ citte ṭhapetvā, tañca kho
aniddāyantova therassa dhammakathaṁ suṇamāno.

footnote: 1 sī. piṭṭhirogo 2 sī.,ka. hatthapādadhovanaṭṭhānato 3 chaßēéa. patto

page number: 113

avassutapariyāyanti avassutassa pariyāyaṁ, avassutassa kāraṇanti attho.
adhimuccatīti kilesādhimuccanena muccati, giddho hoti. byāpajjatīti byāpādavasena
pūticitto hoti. cakkhutoti cakkhubhāvena. māroti kilesamāropi devaputtamāropi.
otāranti vivaraṁ. ārammaṇanti paccayaṁ. naḷāgāratiṇāgāraṁ viya hi savisevanāni
āyatanāni, tiṇukkā viya kilesuppattirahaṁ ārammaṇaṁ, tiṇukkāya ṭhapitaṭhapitaṭṭhāne
aṅgārassa pajjalanaṁ 1- viya ārammaṇe āpāthamāgate kilesānaṁ uppatti. tena
vuttaṁ labhetha māro otāranti.
sukkapakkhe bahalamattikapiṇḍāvalepanaṁ kūṭāgāraṁ viya nibbisevanāni
āyatanāni, tiṇukkā viya vuttappakāraṁ ārammaṇaṁ, tiṇukkāya ṭhapitaṭhapitaṭṭhāne
nibbāpanaṁ viya nibbisevanānaṁ āyatanānaṁ ārammaṇe āpāthamāgate kilesapariḷāhassa
anuppatti. tena vuttaṁ neva labhetha māro otāranti.
7. dukkhadhammasuttavaṇṇanā
[244] sattame dukkhadhammānanti dukkhasambhavadhammānaṁ. pañcasu hi khandhesu
sati chedanavadhabandhanādibhedaṁ dukkhaṁ sambhavati, tasmā te dukkhasambhavadhammatā
dukkhadhammāti vuccanti. tathā kho panassāti tenākārenassa. yathāssa kāme
passatoti yenākārenassa kāme passantassa. yathā carantanti yenākārena
cārañca vihārañca anubandhitvā 2- carantaṁ. aṅgārakāsūpamā kāmā diṭṭhā
hontīti pariyeṭṭhimūlakassa ceva paṭisandhimūlakassa ca dukkhassa vasena aṅgārakāsu
viya mahāpariḷāhāti diṭṭhā honti. kāme pariyesantānaṁ hi nāvāya mahāsamuddo
gāhaṇājapathasaṅkupathapaṭipajjanaubhatobyūḷhasaṅgāmapakkhandanādivasena pariyeṭṭhimūlakampi, 3-
kāme paribhuñjantānaṁ kāmaparibhogacetanāya catūsu apāyesu

footnote: 1 chaßēéa. aṅgārassujjalanaṁ 2 sī. anubujjhitvā 3 sī. pariyeṭṭhidāyajjamūlakampi

page number: 114

dinnapaṭisandhimūlakampi mahāpariḷāhaṁ dukkhaṁ uppajjati. evametassa duvidhassāpi
dukkhassa vasena aṅgārakāsu viya mahāpariḷāhāti diṭṭhā honti.
dāyanti aṭaviṁ. puratopi kaṇṭakoti purimapasse vijjhitukāmo viya
āsannaṭṭhāneyeva ṭhitakaṇṭako. pacchatotiādīsupi eseva nayo. heṭṭhā pana
pādehi akkantaṭṭhānassa santike, na akkantaṭṭhāneyeva. 1- evaṁ so kaṇṭakagabbhaṁ
paviṭṭho viya bhaveyya. mā maṁ kaṇṭakoti mā maṁ kaṇṭako vijjhīti kaṇṭakavedhaṁ
rakkhamāno.
dandho bhikkhave satuppādoti satiyā uppādoyeva dandho, uppannamattāya
pana tāya kāci kilesā niggahitāva honti, na saṇṭhātuṁ sakkonti. cakkhudvārasmiṁ
hi rāgādīsu uppannesu dutiyajavanavārena 2- "kilesā me uppannā"ti ñatvā
tatiye javanavāre saṁvarajavanaṁyeva javati. anacchariyaṁ cetaṁ, yaṁ vipassako tatiye
javanavāre kilese niggaṇheyya. cakkhudvāre pana iṭṭhārammaṇe āpāthagate bhavaṅgaṁ
āvaṭṭetvā āvajjanādīsu uppannesu voṭṭhabbanānantaraṁ sampattakilesajavanavāraṁ
nivattetvā kusalameva uppādeti. āraddhavipassakānaṁ hi ayamānisaṁso
bhāvanāpaṭisaṅkhāne patiṭṭhitabhāvassa.
abhihaṭṭhuṁ pavāreyyunti sudinnattherassa viya raṭṭhapālakulaputtassa viya ca
kāyena vā satta ratanāni abhiharitvā vācāya vā "amhākaṁ dhanato yattakaṁ
icchasi, tattakaṁ gaṇhā"ti vadantā pavāreyyuṁ. anudahantīti sarīre paliveṭhitattā
uṇhapariḷāhaṁ janetvā anudahanti, sañjātasede vā sarīre laggantā
anusentītipi attho. yaṁ hi taṁ bhikkhave cittanti idaṁ yasmā citte anāvaṭṭante
puggalassa āvaṭṭanaṁ nāma natthi. evarūpañhi cittaṁ anāvaṭṭanti, 3- tasmā
vuttaṁ. iti imasmiṁ sutte vipassanābalameva dīpitaṁ.

footnote: 1 sī.,ka. akkantaṭṭhāneyeva vā 2 ma. dutiyajavanavāre
footnote: 3 sī. evarūpañca cittaṁ na vattati

page number: 115

8. kiṁsukopamasuttavaṇṇanā
[245] aṭṭhame dassananti paṭhamamaggassetaṁ adhivacanaṁ. paṭhamamaggo hi
kilesappahānakiccaṁ sādhento paṭhamaṁ nibbānaṁ passati, tasmā dassananti
vuccati. gotrabhuñāṇaṁ pana kiñcāpi maggato paṭhamataraṁ passati, passitvā
pana kattabbakiccassa kilesappahānassa abhāvena na dassananti vuccati.
apica cattāropi maggā dassanameva. kasmā? sotāpattimaggakhaṇe dassanaṁ
visujjhati, phalakkhaṇe visuddhaṁ. sakadāgāmianāgāmiarahattamaggakkhaṇe visujjhati,
phalakkhaṇe visuddhanti evaṁ kathentānaṁ bhikkhūnaṁ sutvā so bhikkhu "ahampi dassanaṁ
visodhetvā arahattaphale patiṭṭhito dassanavisuddhikaṁ nibbānaṁ sacchikatvā
viharissāmī"ti taṁ bhikkhuṁ upasaṅkamitvā evaṁ pucchi. so phassāyatanakammaṭṭhāniko
channaṁ phassāyatanānaṁ vasena rūpārūpadhamme pariggahetvā arahattaṁ patto. ettha hi
purimāni pañcāayatanāni rūpaṁ manāyatanaṁ arūpaṁ. iti so attanā adhigatamaggameva kathesi.
asantuṭṭhoti padesasaṅkhāresu ṭhatvā kathitattā asantuṭṭho. evaṁ kirassa
ahosi "ayaṁ padesasaṅkhāresu ṭhatvā kathesi, sakkā nu kho padesasaṅkhāresu
ṭhatvā dassanavisuddhikaṁ nibbānaṁ pāpuṇitun"ti. tato naṁ pucchi "āvuso tvaṁyeva
nu kho idaṁ dassanavisuddhikaṁ nibbānaṁ jānāsi, udāhu aññepi jānantā
atthī"ti. athāvuso asukavihāre asukatthero nāmāti. so tampi upasaṅkamitvā
pucchi, etenupāyena aññampi aññampīti.
ettha ca dutiyo pañcakkhandhakammaṭṭhāniko rūpakkhandhavasena rūpaṁ,
sesakkhandhavasena 1- nāmanti nāmarūpaṁ vavatthapetvā anukkamena arahattaṁ patto,
tasmā sopi attanā adhigatamaggameva kathesi. ayaṁ pana "imesaṁ aññamaññaṁ na sameti,

footnote: 1 ma. arūpakkhanadhavasena

page number: 116

paṭhamena sappadesasaṅkhāresu ṭhatvāva kathitaṁ, iminā nippadesesū"ti asantuṭṭho
hutvā tatheva taṁ pucchitvā pakkāmi.
tatiyo mahābhūtakammaṭṭhāniko cattāri mahābhūtāni saṅkhepato ca vitthārato
ca pariggahetvā arahattaṁ patto, tasmā ayampi attanā adhigataṁ maggameva
kathesi. ayaṁ pana "imesaṁ aññamaññaṁ na sameti, paṭhamena sappadesasaṅkhāresu
ṭhatvā kathitaṁ, dutiyena nippadesesu, tatiyena atisappadesesū"ti asantuṭṭho
hutvā tatheva taṁ pucchitvā pakkāmi.
catuttho tebhūmakakammaṭṭhāniko. tassa kira samappavattā dhātuyo ahesuṁ,
kallasarīraṁ 1- balappattaṁ, kammaṭṭhānānipissa sabbāneva sappāyāni, atītā vā
saṅkhārā hontu anāgatā vā paccuppannā vā kāmāvacarā vā rūpāvacarā vā
arūpāvacarā vā, sabbepi sappāyāva. asappāyakammaṭṭhānaṁ nāma natthi. kālesupi
purebhattaṁ vā hotu pacchābhattaṁ vā paṭhamayāmādayo vā, asappāyo kālo nāma natthi.
yathā nāma cāribhūmiṁ otiṇṇo mahāhatthī hatthena gahetabbaṁ hattheneva luñcitvā
gaṇhāti, pādehi paharitvā gahetabbaṁ padehi paharitvā gaṇhāti, evameva
sakalatebhūmakadhamme kalāpaggāhena gahetvā sammasanto arahattaṁ patto, tasmā
esopi attanā adhigatamaggameva kathesi. ayaṁ pana "imesaṁ aññamaññaṁ na sameti,
paṭhamena sappadesasaṅkhāresu ṭhatvā kathitaṁ, dutiyena nippadesesu, puna tatiyena
sappadesesu, catutthena nippadesesuyevā"ti asantuṭṭho hutvā taṁ pucchi "kiṁ nu
kho āvuso idaṁ dassanavisuddhikaṁ nibbānaṁ tumhehi attano va dhammatāya ñātaṁ,
udāhu kenaci vo akkhātan"ti āvuso mayaṁ kiṁ jānāma, atthi pana sadevake
loke sammāsambuddho, taṁ nissāyetaṁ amhehi ñātanti. so cintesi "ime

footnote: 1 sī., ka. kantaṁ sarīraṁ

page number: 117

bhikkhū mayhaṁ ajjhāsayaṁ gahetvā kathetuṁ na sakkonti, ahaṁ sabbaññubuddhameva
pucchitvā nikkaṅkho bhavissāmī"ti yena bhagavā tenupasaṅkami.
bhagavā tassa vacanaṁ sutvā "yehi te pañho kathito, te cattāropi
khīṇāsavā, sukathitaṁ tehi, tvaṁ pana attano andhabālatāya taṁ na sallakkhesī"ti
na evaṁ vihesesi. kārakabhāvaṁ panassa ñatvā "atthagavesako esa, dhammadesanāya
eva naṁ bujjhāpessāmī"ti kiṁsukopamaṁ āhari. tattha bhūtaṁ vatthuṁ katvā evamattho
vibhāvetabbo:- ekasmiṁ kira mahānagare eko sabbaganthadharo brāhmaṇavejjo
paṇḍito paṭivasati. atheko nagarassa pācīnadvāragāmavāsī paṇḍurogapuriso tassa
santikaṁ āgantvā taṁ vanditvā aṭṭhāsi. vejjapaṇḍito tena saddhiṁ sammoditvā
"kenatthena āgatosi bhadramukhā"ti pucchi. rogenamhi ayya upadduto, bhesajjaṁ
me kathehīti. tenahi bho gaccha, kiṁsukarukkhaṁ chinditvā sosetvā jhāpetvā tassa
khārodakaṁ gahetvā iminā ciminā ca bhesajjena yojetvā ariṭṭhaṁ katvā piva,
tena te phāsukaṁ bhavissatīti. so tathā katvā nirogo balavā pāsādiko jāto.
athañño dakkhiṇadvāragāmavāsī puriso teneva rogena āturo "asuko
kira bhesajjaṁ katvā arogo jāto"ti sutvā taṁ upasaṅkamitvā pucchi "kena te
samma phāsukaṁ jātan"ti. kiṁsukāriṭṭhena nāma, gaccha tvampi karohīti. sopi tathā
katvā tādisova jāto.
athañño pacchimadvāragāmavāsī .pe. uttaradvāragāmavāsī puriso teneva
rogena āturo "asuko kira bhesajjaṁ katvā arogo jāto"ti taṁ upasaṅkamitvā
pucchi "kena te samma phāsukaṁ jātan"ti. kiṁsukāriṭṭhena nāma, gaccha tvampi
karohīti. sopi tathā katvā tādiso va jāto.
athañño paccantavāsī adiṭṭhapubbakiṁsuko eko puriso teneva rogena
āturo ciraṁ tāni tāni bhesajjāni katvā roge avūpasamasamāne "asuko kira

page number: 118

nagarassa pācīnadvāragāmavāsī puriso bhesajjaṁ katvā arogo jāto"ti sutvā
"gacchāmahampi tena katabhesajjaṁ karissāmī"ti daṇḍamolubbha anupubbena tassa
santikaṁ gantvā "kena te samma phāsukaṁ jātan"ti pucchi. kiṁsukāriṭṭhena sammāti
kīdiso pana so kiṁsukoti. jhāpitagāme ṭhitajjhāmathūno viyāti. iti so puriso
attanā diṭṭhākāreneva kiṁsukaṁ ācikkhi. tena hi diṭṭhakāle kiṁsuko patitapatto
khāṇukakāle diṭṭhattā tādiso va ahosi.
so pana puriso sutamaṅgalikattā "ayaṁ' jhāpitagāme jhāmathūno viyā'ti
āha, amaṅgalametaṁ. ekasmiṁ hi me bhesajje katepi rogo na vūpasamissatī"ti
tassa veyyākaraṇena asantuṭṭho taṁ pucchi "kiṁ nu kho bho tvaññeva kiṁsukaṁ
jānāsi, udāhu aññopi atthī"ti. atthi bho dakkhiṇadvāragāme asuko nāmāti.
so taṁ upasaṅkamitvā pucchi, svāssa 1- pupphitakāle diṭṭhattā attano
dassanānurūpena "lohitako kiṁsuko"ti āha. so "ayaṁ purimena viruddhaṁ āha,
kāḷako lohitakato suvidūradūre"ti 2- tassapi veyyākaraṇena asantuṭṭho "atthi
pana bho aññopi koci kiṁsukadassāvī, yena kiṁsuko diṭṭhapubbo"ti pucchitvā
"atthi pacchimadvāragāme asuko nāmā"ti vutte tampi upasaṅkamitvā pucchi.
svāssa 3- phalitakāle diṭṭhattā attano dassanānurūpena "ocirakajāto
ādinnasipāṭiko"ti āha. phalitakālasmiṁ hi kiṁsuko olambamānacīrako viya adhomukhaṁ katvā
gahitāsikoso viya ca sirīsarukkho viya ca lambamānaphalo hoti. so "ayaṁ purimehi
viruddhaṁ āha, na sakkā imassa vacanaṁ gahetun"ti tassāpi veyyākaraṇena
asantuṭṭho "atthi pana bho aññopi koci kiṁsukadassāvī, yena kiṁsuko
diṭṭhapubbo"ti pucchitvā "atthi uttaradvāragāme asuko nāmā"ti vutte tampi

footnote: 1 ma. svāyaṁ 2 ma. suvidūravidūroti 3 ma. svāyaṁ

page number: 119

upasaṅkamitvā pucchi. so assa sañchannapattakāle diṭṭhattā attano
dassanānurūpena "bahalapattapalāso sandacchāyo"ti āha. sandacchāyo nāma
saṁsanditvā ṭhitacchāyova. 1-
so "ayampi purimehi viruddhaṁ āha, na sakkā imassa vacanaṁ gahetun"ti
tassapi veyyākaraṇena asantuṭṭho taṁ āha "kiṁ nu kho bho tumhe attano
va dhammatāya kiṁsukaṁ jānātha, udāhu kenaci vo akkhāto"ti. kiṁ bho mayaṁ
jānāma, atthi pana mahānagarassa majjhe amhākaṁ ācariyo vejjapaṇḍito,
taṁ nissāya amhehi ñātan"ti. "tenahi ahampi ācariyameva upasaṅkamitvā
nikkaṅkho bhavissāmī"ti tassa santikaṁ upasaṅkamitvā taṁ vanditvā aṭṭhāsi.
vejjapaṇḍito tena saddhiṁ sammoditvā "kenatthena āgatosi bhadramukhā"ti
pucchi. rogenamhi ayya upadduto bhesajjaṁ me kathethāti. tenahi bho gaccha,
kiṁsukarukkhaṁ chinditvā sosetvā jhāpetvā tassa khārodakaṁ gahetvā iminā ciminā
ca bhesajjena yojetvā ariṭṭhaṁ katvā piva, etena te phāsukaṁ bhavissatīti.
so tathā katvā nirogo balavā pāsādiko jāto.
tattha mahānagaraṁ viya nibbānanagaraṁ daṭṭhabbaṁ. vejjapaṇḍito viya
sammāsambuddho. vuttampi ce taṁ "bhisakko sallakattoti kho sunakkhatta
tathāgatassetaṁ adhivacanaṁ arahato sammāsambuddhassā"ti. 2- catūsu dvāragāmesu 3-
cattāro vejjantevāsikā viya cattāro dassanavisuddhippattā khīṇāsavā.
paccantavāsī paṭhamapuriso viya pañhapucchako bhikkhu. paccantavāsino catunnaṁ
vejjantevāsikānaṁ kathāya asantuṭṭhassa ācariyameva upasaṅkamitvā pucchanakālo
viya imassa bhikkhuno catunnaṁ dassanavisuddhippattānaṁ khīṇāsavānaṁ kathāya
asantuṭṭhassa satthāraṁ upasaṅkamitvā pucchanakālo.

footnote: 1 si. diṭṭhacchāyo 2 ma. u. 14/65/48 3 ma. dvāresu

page number: 120

yathā yathā adhimuttānanti yena yenākārena adhimuttānaṁ. dassanaṁ
suvisuddhanti nibbānadassanaṁ suṭṭhu visuddhaṁ. tathā tathā kho tehi sappurisehi
byākatanti tena tenevākārena tuyhaṁ tehi sappurisehi kathitaṁ. yathā hi
"kāḷako kiṁsuko"ti kathento na aññaṁ kathesi, attanā diṭṭhanayena kiṁsukameva
kathesi, evameva chaphassāyatanānaṁ vasena dassanavisuddhippattakhīṇāsavopi imaṁ
pañhaṁ kathento na aññaṁ kathesi, attanā adhigatamaggena dassanavisuddhikaṁ
nibbānameva kathesi.
yathā ca "lohitako ocirakajāto bahalapattapalāso kiṁsuko"ti kathentopi na
aññaṁ kathesi, attanā diṭṭhanayena kiṁsukameva kathesi, evameva pañcupādānakkhandhavasena
cātummahābhūtavasena tebhūmakadhammavasena dassanavisuddhippattakhīṇāsavopi
imaṁ pañhaṁ kathento na aññaṁ kathesi, attanā adhigatamaggena dassanavisuddhikaṁ
nibbānameva kathesi.
tattha yathā kāḷakakāle kiṁsukadassāvinopi taṁ dassanaṁ bhūtaṁ tacchaṁ, na
tena aññaṁ diṭṭhaṁ, kiṁsukova diṭṭho, evameva chaphassāyatanavasena dassanavisuddhip-
pattassāpi khīṇāsavassa dassanaṁ bhūtaṁ tacchaṁ, na tena aññaṁ kathitaṁ, attanā
adhigatamaggena dassanavisuddhikaṁ nibbānameva kathitaṁ. yathā ca lohitakāle
ocirakajātakāle bahalapattapalāsakāle kiṁsukadassāvinopi taṁ dassanaṁ bhūtaṁ tacchaṁ,
na tena aññaṁ diṭṭhaṁ kiṁsukova diṭṭhova, evameva pañcuppādānakkhandhavasena
cātummahābhūtavasena tebhūmakadhammavasena dassanavisuddhippattassāpi khīṇāsavassa
dassanaṁ bhūtaṁ tacchaṁ, na tena aññaṁ kathitaṁ, attanā adhigatamaggena dassanavisuddhikaṁ
nibbānameva kathitaṁ.
seyyathāpi bhikkhu rañño paccantimaṁ nagaranti idaṁ kasmā āraddhaṁ?
sace tena bhikkhunā taṁ sallakkhitaṁ, atthassa dhammadesanatthaṁ āraddhaṁ. sace na

page number: 121

sallakkhitaṁ, athassa iminā nagaropamena tassevatthassa dīpanatthāya āvībhāvanatathāya
āraddhaṁ. tattha yasmā majjhimappadese nagarassa pākārādīni thirāni vā hontu
dubbalāni vā, sabbaso vā mā hontu, corāsaṅkā na honti, tasmā taṁ aggahetvā
"paccantimaṁ nagaran"ti āha. daḷhuddhāpanti thirapākāraṁ. daḷhapākāratoraṇanti
thirapākārañceva thiratoraṇañca. toraṇāni nāma hi purisubbedhāni nagarassa
alaṅkāratthaṁ kariyanti, coranivāraṇaṭṭhānipi hontiyeva. athavā toraṇanti
piṭṭhasaṅghāṭassetaṁ nāmaṁ, thirapiṭṭhasaṅghāṭantipi attho. chadvāranti nagaradvāraṁ nāma
ekampi hoti dvepi satampi sahassampi, idha pana satthā chadvārikanagaraṁ dassento
evamāha. paṇḍitoti paṇḍiccena samannāgato. byattoti veyyattiyena
samannāgato visadaññāṇo. medhāvīti ṭhānuppattikapaññāsaṅkhātāya medhāya
samannāgato.
puratthimāya disāyāti ādimhi bhūtamatthaṁ katvā evamattho veditabbo:-
samiddhe kira mahānagare sattaratanasampanno rājā cakkavattirajjaṁ anusāsati, tassetaṁ
paccantanagaraṁ rājāyuttavirahitaṁ, atha purisā āgantvā "amhākaṁ devanagare
āyuttako natthi, dehi no kiñci āyuttakan"ti āhaṁsu. rājā ekaṁ puttaṁ
datvā "gacchatha, etaṁ ādāya tattha abhisiñcitvā vinicchayaṭṭhānādīni katvā
vasathā"ti. te tathā akaṁsu. rājaputto pāpamittasaṁsaggena katipāheyeva surāsoṇḍo
hutvā sabbāni vinicchayaṭṭhānādīni hāretvā nagaramajjhe dhuttehi parivārito
suraṁ pivanto naccagītādiratiyā vītināmeti. atha rañño āgantvā ārocayiṁsu.
rājā ekaṁ paṇḍitaṁ amaccaṁ āṇāpesi "gaccha kumāraṁ ovaditvā
vinicchayaṭṭhānādīni kāretvā puna abhisekaṁ katvā ehī"ti. na sakkā deva
kumāraṁ ovadituṁ caṇḍo kumāro ghāteyyāpi manti. athekaṁ balasampannaṁ yodhaṁ
āṇāpesi "tvaṁ iminā saddhiṁ gantvā sace so ovāde na tiṭṭhati, sīsamassa

page number: 122

chindāhī"ti. iti so amacco yodho cāti idaṁ sīghaṁ dūtayugaṁ tattha gantvā
dovārikaṁ pucchi "kahaṁ bho nagarassa sāmi kumāro"ti. esa majjhe siṅghāṭake
suraṁ pivanto dhuttaparivārito gītādiratiṁ anubhonto nisinnoti. atha taṁ dūtayugaṁ
gantvā amacco tāvettha "sāmi vinicchayaṭṭhānādīni kira kāretvā sādhukaṁ
rajjamanusāsāhī"ti āha. kumāro asuṇanto viya nisīdi. atha naṁ yodho sīse
gahetvā "sace rañño āṇaṁ karosi, kara, no ce, ettheva vegena sīsaṁ
pātessāmī"ti khaggaṁ abbhāhi. paricārikā dhuttā tāvadeva disāsu palāyiṁsu.
kumāro bhīto sāsanaṁ sampaṭicchi. athassa tattheva abhisekaṁ katvā setacchattaṁ
ussāpetvā "sammā rajjaṁ anusāsāhī"ti raññā vuttaṁ yathābhūtavacanaṁ niyyātetvā
yathāgatamaggameva paṭipajjiṁsu. imamatthaṁ āvīkaronto bhagavā "puratthimāya disāyā"ti
āha.
tatridaṁ opammasaṁsandanaṁ:- samiddhamahānagaraṁ viya hi nibbānanagaraṁ daṭṭhabbaṁ,
sattaratanasamannāgato rājā cakkavatti viya sattabojjhaṅgaratanasamannāgato dhammarājā
sammāsambuddho, paccantimanagaraṁ viya sakkāyanagaraṁ, tasmiṁ nagare kūṭarājaputto
viya imassa bhikkhuno kūṭacittuppādo, kūṭarājaputtassa dhuttehi parivāritakālo
viya imassa bhikkhuno pañcahi nīvaraṇehi samaṅgikālo, dve sīghadūtā viya
samathakammaṭṭhānañca vipassanākammaṭṭhānañca, mahāyodhena sīse gahitakālo viya
uppannena paṭhamajjhānasamādhinā niccalaṁ katvā cittaggahitakālo, yodhena sīse
gahitamatte dhuttānaṁ disāsu palāyitvā dūrībhāvo viya paṭhamajjhānamhi uppannamatte
nīvaraṇānaṁ dūrībhāvo, "karissāmi rañño sāsanan"ti sampaṭicchitamatte vissaṭṭhakālo
viya jhānato vuṭṭhitakālo, amaccena rañño sāsanaṁ ārocitakālo viya samādhinā
cittaṁ kammaniyaṁ katvā vipassanākammaṭṭhānassa vaḍḍhitakālo, tatthevassa tehi
dvīhi dūtehi katābhisekassa setacchattaussāpanaṁ viya samathavipassanākammaṭṭhānaṁ
nissāya arahattappattassa vimuttisetacchattussāpanaṁ veditabbaṁ.

page number: 123

nagaranti kho bhikkhu imassetaṁ cātumahābhūtikassa kāyassa adhivacanantiādīsu
pana cātumahābhūtikassātiādīnaṁ padānaṁ attho heṭṭhā vitthāritova.
kevalaṁ pana viññāṇarājaputtassa nivāsaṭṭhānattā ettha kāyo "nagaran"ti
vutto, tasseva dvārabhūtattā cha āyatanāni "dvārānī"ti, tesu dvāresu niccaṁ
supatiṭṭhitattā sati "dovāriko"ti, kammaṭṭhānaṁ ācikkhantena dhammarājena
pesitattā samathavipassanā "sīghaṁ dūtayugan"ti. ettha mahāyodho viya samatho,
paṇḍiccāmacco viya vipassanā veditabbā.
majjhe siṅghāṭakoti nagarassa majjhe siṅghāṭako. mahābhūtānanti hadayavatthussa
nissayabhūtānaṁ mahābhūtānaṁ. vatthurūpassa hi paccayadassanatmevetaṁ cātumahābhūtagahaṇaṁ
kataṁ. nagaramajjhe pana so rājakumāro viya sarīramajjhe hadayarūpasiṅghāṭake
nisinno samathavipassanādūtehi arahattābhisekena abhisiñcitabbo vipassanā-
viññāṇarājaputto daṭṭhabbo. nibbānaṁ pana yathābhūtasabhāvaṁ akuppaṁ adhikārīti katvā
yathābhūtaṁ vacananti vuttaṁ. ariyamaggo pana yādisova pubbabhāgavipassanāmaggo,
ayampi aṭṭhaṅgasamannāgatattā tādisoyevāti katvā yathāgatamaggoti vutto. idaṁ
tāvettha dhammadesanatthaṁ ābhatāya upamāya saṁsandanaṁ.
tassevatthassa pākaṭīkaraṇatthaṁ ābhatapakkhe pana idaṁ saṁsandanaṁ:- ettha
hi chadvārūpamā chaphassāyatanavasena dassanavisuddhippattaṁ khīṇāsavaṁ dassetuṁ
ābhatā, nagarasāmiupamā pañcakkhandhavasena, siṅghāṭakūpamā catumahābhūtavasena,
nagarūpamā tebhūmakadhammavasena dassanavisuddhippattaṁ khīṇāsavaṁ dassetuṁ ābhatā.
saṅkhepato panimasmiṁ sutte catusaccameva kathitaṁ. sakalenapi hi nagarasambhārena
dukkhasaccameva kathitaṁ, yathābhūtavacanena nirodhasaccaṁ, yathāgatamaggena maggasaccaṁ,
dukkhassa pana pabhāvikā 1- taṇhā samudayasaccaṁ. desanāpariyosāne pañhapucchako
bhikkhu sotāpattiphale patiṭṭhitoti.

footnote: 1 ka. sādhitā

page number: 124

9. vīṇopamasuttavaṇṇanā
[246] navame yassa kassaci bhikkhave bhikkhussa vā bhikkhuniyā vāti idaṁ
satthā yathā nāma mahākuṭumbiko mahantaṁ kasikammaṁ katvā nipphannasasso
gharadvāre maṇḍapaṁ katvā ubhatosaṁghassa dānaṁ pavatteyya. kiñcāpi tena
ubhatosaṁghassa dānaṁ patiṭṭhāpitaṁ, 1- dvīsu pana parisāsu santappitāsu sesajanampi
santappetiyeva, evameva bhagavā samadhikāni cattāri asaṅkhyeyyāni pāramiyo
pūretvā bodhimaṇḍe sabbaññutañāṇaṁ adhigantvā pavattitapavaradhammacakko
jetavanamahāvihāre nisinno bhikkhuparisāya ceva bhikkhuniparisāya ca mahādhammayāgaṁ yajanto
vīṇopamasuttaṁ ārabhi. taṁ panetaṁ kiñcāpi dve parisā sandhāya āraddhaṁ,
catunnampi pana parisānaṁ avāritaṁ. tasmā sabbehipi sotabbañceva saddhātabbañca,
pariyogāhitvā cassa attharaso vinditabboti.
tattha chandotiādīsu chando nāma pubbuppattikā dubbalataṇhā, so
rañjetuṁ na sakkoti. aparāparaṁ uppajjamānā pana balavataṇhā rāgo nāma,
so rañjetuṁ sakkoti. daṇḍādānādīni kātuṁ asamattho pubbuppattiko
dubbalakodho doso nāma. tāni kātuṁ samattho aparāparuppattiko balavakodho paṭighaṁ
nāma. moho pana mohanasampamohanavasena uppannaṁ aññāṇaṁ. evamettha
pañcahipi padehi tīṇi akusalamūlāni gahitāni. tesu gahitesu sabbepi tammūlakā
kilesā gahitāva honti. "chando rāgo"ti vā padadvayena aṭṭhalobhasahagatacittuppādā,
"doso paṭighan"ti padadvayena dve domanassasahagatacittuppādā,
mohapadena lobhadosarahitā dve uddhaccavicikicchāsahagatacittuppādā gahitāti. evaṁ
sabbepi dvādasacittuppādā dassitāva honti.

footnote: 1 chaßēéa. paṭṭhapitaṁ

page number: 125

sabhayoti kilesacorānaṁ nivāsaṭṭhānattā sabhayo. sappaṭibhayoti vadhabandhanādīnaṁ
kāraṇattā sappaṭibhayo. sakaṇṭakoti rāgādīhi kaṇṭakehi sakaṇṭako.
sagahanoti rāgagahaṇādīhi sagahano. ummaggoti devalokaṁ vā manussalokaṁ vā nibbānaṁ
vā gacchantassa amaggo. kummaggoti kucchitajegucchabhūtaṭṭhānagamanaekapadikamaggo
viya apāyasampāpakattā kummaggo. duhitikoti ettha ihitīti iriyanā,
dukkhā ihiti etthāti duhitiko. yasmiṁ hi magge mūlaphalādikhādanīyaṁ vā sāyanīyaṁ 1-
vā natthi, kasmiṁ iriyanā dukkhā hoti, na sakkā taṁ paṭipajjitvā icchitaṭṭhānaṁ
gantuṁ. kilesamaggampi paṭipajjitvā na sakkā sampattibhavaṁ gantunti kilesamaggo
duhitikoti vutto. dvīhitikotipi pāṭho, esevattho. asappurisasevitoti
kokālikādīhi asappurisehi sevito.
tato cittaṁ nivārayeti tehi cakkhuviññeyyehi rūpehi taṁ chandādivasena
pavattaṁ cittaṁ asubhāvajjanādīhi upāyehi nivāraye. cakkhudvārasmiṁ hi iṭṭhārammaṇe
rāge uppanne asubhato āvajjantassa cittaṁ nivattati, aniṭṭhārammaṇe dose
uppanne mettato āvajjantassa cittaṁ nivattati, majjhattārammaṇe mohe
uppanne uddesaparipucchaṁ garuvāsaṁ āvajjantassa cittaṁ nivattati. evaṁ
asakkontena pana satthu mahattataṁ dhammassa svākkhātatā saṁghassa supaṭipatti ca
āvajjitabbā. satthu mahattataṁ paccavekkhatopi hi dhammassa svākkhātataṁ saṁghassa
supaṭipattiṁ paccavekkhatopi cittaṁ nivattati. tena vuttaṁ "asubhāvajjanādīhi upāyehi
nivāraye"ti.
kiṭṭhanti kiṭṭhaṭṭhāne uppannasassaṁ. sampannanti paripuṇṇaṁ sunipphannaṁ.
kiṭṭhādoti sassakhādako. evameva khoti ettha sampannaṁ kiṭṭhaṁ viya pañcakāmaguṇā
daṭṭhabbā, kiṭṭhādo goṇo viya kūṭacittaṁ, kiṭṭhārakkhassa pamādakālo viya

footnote: 1 ma. asanīyaṁ vā

page number: 126

bhikkhuno chasu dvāresu satiṁ pahāya vicaraṇakālo, kiṭṭhārakkhassa pamādamāgamma
goṇena gahitagabbhassa kiṭṭhassa khāditattā sassasāmino sassaphalānadhigamo viya
chadvārarakkhikāya satiyā vippavāsamāgamma pañcakāmaguṇaṁ assādentena cittena
kusalapakkhassa nāsitattā bhikkhuno sāmaññaphalādhigamābhāvo veditabbo.
uparighaṭāyanti dvinnaṁ siṅgānaṁ antare. suniggahitaṁ niggaṇheyyāti
ghaṭāyaṁ patiṭṭhite nāsārajjuke suṭṭhu niggahitaṁ katvā niggaṇheyya. daṇḍenāti
muggarasadisena thūladaṇḍakena. evaṁ hi so bhikkhave goṇoti evaṁ so kiṭṭhārakkhassa
pamādamanvāya yasmiṁ yasmiṁ khaṇe kiṭṭhaṁ otaritukāmo hoti, tasmiṁ tasmiṁ khaṇe
evaṁ niggaṇhitvā tāḷetvā osajjanena 1- nibbisevanabhāvaṁ upanīto goṇo.
evameva khoti idhāpi sampannaṁ kiṭṭhamiva pañcakāmaguṇā daṭṭhabbā,
kiṭṭhādo viya kūṭacittaṁ, kiṭṭhārakkhassa appamādo viya imassa bhikkhuno chasu
dvāresu satiyā avissajjanaṁ, daṇḍo viya suttanto, goṇassa kiṭṭhābhimukhakāle
daṇḍena tāḷanaṁ viya cittassa bahiddhā puthuttārammaṇābhimukhakāle
anamataggiyadevadūtāadittāasīvisūpamānāgatabhayādīsu taṁ taṁ suttaṁ āvajjetvā
cittuppādassa puthuttārammaṇato nivāretvā mūlakammaṭṭhāne otāraṇaṁ veditabbaṁ.
tenāhu porāṇā:-
"subhāsitaṁ sutvā mano pasīdati
sameti 2- naṁ pītisukhañca vindati
tassa 3- ārammaṇe tiṭṭhate mano
goṇova kiṭṭhādako daṇḍatajjito"ti.
udujitanti tajjitaṁ. sudujitanti sutajjitaṁ, sujitantipi attho. udu,
sudūti idaṁ pana nipātamattameva. ajjhattanti gocarajjhattaṁ. santiṭṭhatītiādīsu

footnote: 1 ma.,ka. ossajjanena 2 chaßēéa. dameti 4 chaßēéa. tadassa

page number: 127

paṭhamajjhānavasena santiṭṭhati, dutiyajjhānavasena sannisīdati, tatiyajjhānavasena ekodi
hoti, catutthajjhānavasena samādhiyati. sabbampi vā etaṁ paṭhamajjhānavasena veditabbaṁ.
ettāvatā hi sammāsambuddhena samathānurakkhanaindriyasaṁvarasīlaṁ nāma kathitaṁ.
rañño vāti kassacideva paccantarañño vā. saddaṁ suṇeyyāti paccūsakāle
pabuddho kusalena vīṇāvādakena vādiyamānāya madhurasaddaṁ suṇeyya. rajanīyotiādīsu
cittaṁ rañjetīti rajanīyo. kāmetabbatāya kamanīyo. cittaṁ madayatīti madanīyo
cittaṁ mucchitaṁ viya karaṇato mucchiyatīti mucchanīyo. ābandhitvā viya gahaṇato
bandhatīti bandhanīyo. alaṁ ghe bhoti vīṇāya saṇṭhānaṁ disvā taṁ anicchanto
evamāha. upadhāraṇeti veṭṭhake 1- koṇanti caturassasāradaṇḍakaṁ.
so taṁ vīṇanti so rājā "āharatha naṁ vīṇaṁ, ahamassā saddaṁ
passissāmī"ti taṁ vīṇaṁ gahet vā. dasadhā vātiādīsu paṭhamaṁ tāva dasadhā phaleyya,
athassā saddaṁ apassanto sattadhā phaleyya, tathāpi apassanto sakalikaṁ sakalikaṁ kareyya,
tathāpi apassanto "sakalikā jhāyissanti, saddo pana nikkhamitvā palāyissati,
tadā naṁ passissāmī"ti agginā ḍaheyya. tathāpi apassanto "sallahukāni
masicuṇṇāni vātena bhassissanti, saddo sāradhaññaṁ viya pādamūle patissati,
tadā naṁ passissāmī"ti mahāvāte vā ophuneyya. 2- tathāpi apassanto "masicuṇṇāni
yathodakaṁ gamissanti, saddo pana pāraṁ gacchanto puriso viya nikkhamitvā
tarissati 3- , tadā naṁ passissāmī"ti nadiyā vā sīghasotāya pavāheyya.
evaṁ vadeyyāti sabbehipimehi upāyehi apassanto te manusse evaṁ
vadeyya. asatī kirāyanti asatī kira ayaṁ vīṇā, lāmikāti attho. asatīti
lāmakādhivacanametaṁ. yathāha:-

footnote: 1 sī.,ka. vedhike 2 sī. opuneyya 3 ma. pavāhissati

page number: 128

"asā lokitthiyo nāma velā tāsaṁ na vijjati
sārattā ca pagabbhā ca sikhī sabbaghaso yathā"ti. 1-
yathevaṁ 2- yaṅkiñci vīṇā nāmāti na kevalañca vīṇāyeva lāmikā, yatheva
pana ayaṁ vīṇā nāma, evaṁ yaṅkiñci aññampi tanti baddhaṁ, sabbaṁ taṁ
lāmakamevāti attho. evameva khoti ettha vīṇā viya pañcakkhandhā daṭṭhabbā, rājā
viya yogāvacaro, yathā so rājā taṁ vīṇaṁ dasadhā phālanato paṭṭhāya vicinanto
saddaṁ adisvā vīṇāya anatthiko hoti, evaṁ yogāvacaro pañcakkhandhe sammasanto
ahanti vā mamanti vā gahetabbaṁ apassanto khandhehi anatthiko hoti. tenassa
taṁ khandhasammasanaṁ dassento rūpaṁ samanvesati yāvatā rūpassa gatītiādimāha.
tattha samanvesatīti pariyesati. yāvatā rūpassa gatīti yattakā rūpassa gati.
tattha gatīti gatigati sañjātigati sallakkhaṇagati vibhavagati bhedagatīti pañcavidhā 3-
honti. tattha idaṁ rūpaṁ nāma heṭṭhā avīcipariyantaṁ katvā upari akaniṭṭhaṁ
brahmalokaṁ anto katvā etthantare saṁsarati vattati, ayamassa gatigati nāma.
ayaṁ pana kāyo neva padumagabbhe, na puṇḍarikanīluppalādīsu sañjāyati,
āmāsayapakkāsayānaṁ pana antare bahalandhakāre duggandhapavanavicarite paramajegucche
okāse pūtimacchādīsu kimi viya sañjāyati, ayaṁ rūpassa sañjātigati nāma.
duvidhaṁ pana rūpassa lakkhaṇaṁ, "ruppatīti kho bhikkhave tasmā rūpan"ti 4-
evaṁ vuttaṁ ruppanasaṅkhātaṁ paccattalakkhaṇañca aniccādibhedaṁ sāmaññalakkhaṇañca,
ayamassa salakkhaṇagati nāma.
"gati migānaṁ pavanaṁ ākāso pakkhinaṁ gati
vibhavo gati dhammānaṁ nibbānaṁ arahato gatī"ti 5-

footnote: 1 khu.jā. 27/61/20 (syā) 2 sī. yatheva 3 ma.ka. bahuvidhā
footnote: 4 saṁ.kha. 17/79/71 5 vi.pa. 8/339/315

page number: 129

evaṁ vutto rūpassa abhāvo vibhavagati nāma. yo panassa bhedo, ayaṁ bhedagati
nāma. vedanādīsupi eseva nayo. kevalaṁ hettha upari yāva bhavaggā tesaṁ
sañjātigati, salakkhaṇagatiyaṁ ca vedayitasañjānanābhisaṅkharaṇavijānanavasena paccattalakkhaṇaṁ
veditabbaṁ.
tamhi tassa na hotīti yadetaṁ rūpādīsu ahanti vā mamanti vā asmīti
vā evaṁ niddiṭṭhaṁ diṭṭhitaṇhāmānagāhattayaṁ, tampi tassa khīṇāsavassa na hotīti
yathānusandhināva suttāgataṁ. 1- tena vuttaṁ mahāaṭṭhakathāyaṁ:-
"ādimhi sīlaṁ kathitaṁ majjhe samādhibhāvanā
pariyosāne ca nibbānaṁ esā vīṇūpamā kathā"ti. 2-
10. chappāṇakopamasuttavaṇṇanā
[247] dasame arugattoti vaṇasarīro. tesaṁyeva arūnaṁ pakkattā pakkagatto.
saravananti kaṇḍavaṇaṁ. 3- evameva khoti arugatto puriso viya dussīlapuggalo
veditabbo. tassa kusakaṇṭakehi viddhassa sarapattehi ca asidhārūpamehi vilikhitagattassa
bhiyyoso mattāya dukkhadomanassaṁ viya tattha tattha sabrahmacārīhi "ayaṁ
so imesañca imesañca kammānaṁ kārako"ti vuccamānassa uppajjanadukkhaṁ
veditabbaṁ.
labhati vattāranti labhati codakaṁ. evaṁkārīti evarūpānaṁ vejjakammadūtakammādīnaṁ
kārako. evaṁsamācāroti vidhavā gocarādivasena evarūpo gocaro.
asucigāmakaṇṭakoti asuddhaṭṭhena asuci, gāmavāsīnaṁ vijjhanaṭṭhena kaṇṭakoti
gāmakaṇṭako.

footnote: 1 sī.,ka. yathānusandhi nāma suttaṁ 2 sī.,ka. katāti 3 sī. kaṇṭakavanaṁ

page number: 130

pakkhinti hatthisoṇḍikasakuṇaṁ. ossajjeyyāti vissajjeyya. āviñcheyyunti
ākaḍḍheyyuṁ. pavekkhāmīti pavisissāmi. ākāsaṁ ḍessāmīti ākāsaṁ uppatissāmi.
etesu pana ahi "bhogehi maṇḍalaṁ bandhitvā supissāmī"ti vammikaṁ
pavisitukāmo hoti. suṁsumāro "dūre bilaṁ pavisitvā nipajjissāmī"ti udakaṁ
pavisitukāmo hoti. pakkhī "ajaṭākāse sukhaṁ vicarissāmī"ti ākāsaṁ ḍetukāmo
hoti. kukkuro "uddhanaṭṭhāne chārikaṁ byūhitvā 1- usumaṁ gaṇhanto
nipajjissāmī"ti gāmaṁ pavisitukāmo hoti. siṅgālo "manussamaṁsaṁ khāditvā piṭṭhiṁ
pasāretvā sayissāmī"ti āmakasusānaṁ pavisitukāmo hoti. makkaṭo "ucce rukkhe
abhiruhitvā disādisaṁ pakkhandissāmī"ti pavanaṁ pavisitukāmo hoti.
anuvidhāyeyyunti anugaccheyyuṁ, anuvidhiyeyyuntipi pāṭho, anuvidhānaṁ
āpajjeyyunti attho. yattha so yāti, tattheva gaccheyyunti vuttaṁ hoti.
evamevāti ettha cha pāṇakā viya cha āyatanāni daṭṭhabbāni, daḷharajju viya
taṇhā, majjhe gaṇṭhi 2- viya avijjā. yasmiṁ yasmiṁ dvāre ārammaṇaṁ balavaṁ
hoti, taṁ taṁ āyatanaṁ tasmiṁ tasmiṁ ārammaṇe āviñchati.
imaṁ pana upamaṁ bhagavā sarikkhakena vā āhareyya āyatanānaṁ vā
nānattadassanavasena. tattha sarikkhakena tāva visuṁ appanākiccaṁ natthi, pāḷiyaṁyeva
appitā. āyatanānaṁ nānattadassanena pana ayaṁ appanā:- ahi nāmesa bahi
sittasammaṭṭhe ṭhāne nābhiramati, saṅkāraṭṭhānatiṇapaṇṇagahanavammikāniyeva pana
pavisitvā nipannakāle abhiramati, ekaggataṁ āpajjati. evameva cakkhupetaṁ
visamajjhāsayaṁ, maṭṭhāsu suvaṇṇabhittiādīsu nābhiramati, oloketumpi na icchati,
rūpacittapupphalatādivicittesuyeva pana abhiramati. tādisesupi ṭhānesu cakkhumhi
appahonte mukhampi vivaritvā oloketukāmo hoti.

footnote: 1 sī. viyūhitvā 2 sī.,ka. tanti

page number: 131

suṁsumāropi bahi nikkhanto gahetabbaṁ na passati, akkhiṁ nimmiletvā
vicarati. yadā pana byāmasatamattaṁ udakaṁ ogāhitvā bilaṁ pavisitvā nipanno
hoti, tadā tassa cittaṁ ekaggaṁ hoti, sukhaṁ supati. evameva sotaṁpetaṁ vilajjhāsayaṁ 1-
ākāsasannissitaṁ, kaṇṇachiddakūpakeyeva ajjhāsayaṁ karoti, kaṇṇacchiddākāsoyeva
tassa saddasavane paccayo hoti. ajaṭākāsopi vaṭṭatiyeva. antoleṇasmiṁ hi
sajjhāye kayiramāne na leṇacchadanaṁ bhinditvā saddova bahi nikkhamati,
dvāravātapānachiddehi pana nikkhamitvā dhātuparamparā ghaṭṭento āgantvā
sotappasādaṁ ghaṭeti. atha tasmiṁ kāle "asukaṁ nāma sajjhāyatī"ti leṇapiṭṭhe
nisinnā jānanti.
evaṁ sante sampattagocaratā hoti, kiṁ panetaṁ sampattagocaranti? āma
sampattagocaraṁ. yadi evaṁ dūre bheriādīsu vajjamānesu "dūre saddo"ti jānanaṁ
na bhaveyyāti no na bhavati. sotappasādasmiṁ hi saṅghaṭṭite "dūre saddo,
āsanne saddo, paratīre orimatīre"ti tathā tathā jānanākāro hoti, dhammatā
esāti. kiṁ etāya dhammatāya, yato yato chiddaṁ, tato tato savanaṁ hoti
candimasūriyādīnaṁ dassanaṁ viyāti asampattagocaramevetaṁ.
pakkhīpi rukkhe vā bhūmiyaṁ vā na ramati. yadā pana ekaṁ vā dve
vā leṇḍupāte atikkamma ajaṭākāsaṁ pakkhando hoti, tadā ekaggacittataṁ
āpajjati. evameva ghānampi ākāsajjhāsayaṁ vātūpanissayagandhagocaraṁ. tathāhi gāvo
navavuṭṭhe deve bhūmiṁ ghāyitvā ghāyitvā ākāsābhimukhā hutvā vātaṁ ākaḍḍhanti.
aṅgulīhi gandhapiṇḍaṁ gahetvāpi ca upasiṅghanakāle vātaṁ anākaḍḍhento neva
tassa gandhaṁ jānāti.
kukkuropi bahi caranto khemaṭṭhānaṁ na passati, leḍḍudaṇḍādīhi
upadduto hoti. antogāmaṁ pavisitvā uddhanaṭṭhāne chārikaṁ byūhitvā nipannassa

footnote: 1 sī. visamajjhāsayaṁ

page number: 132

panassa phāsu hoti. evameva jivhāpi gāmajjhāsayā āposannissitā rasārammaṇā.
tathāhi tiyāmarattiṁ samaṇadhammaṁ katvāpi pātova pattacīvaraṁ ādāya gāmaṁ pavisitabbaṁ
hoti. sukkhakhādanīyassa ca na sakkā kheḷena atemitassa rasaṁ jānituṁ.
siṅgālo bahi caranto ratiṁ na vindati, āmakasusāne manussamaṁsaṁ khāditvā
nipannasseva panassa phāsu hoti. evameva kāyopi upādinnakajjhāsayo
paṭhavīsannissitaphoṭṭhabbārammaṇo. tathāhi aññaṁ upādinnakaṁ alabhamānā sattā
attanova hatthatale sīsaṁ katvā nipajjanti. ajjhattikabāhirā cassa paṭhavī
ārammaṇaggahaṇe paccayo hoti. suatthatassāpi 1- hi sayanassa heṭṭhāṭhitānampi
vā phalakānaṁ 2- na sakkā anisīdantena vā anupiḷantena vā 3- thaddhamudubhāvo
jānitunti ajjhattikabāhirā paṭhavī etassa phoṭṭhabbajānane paccayo hoti.
makkaṭopi bhūmiyaṁ vicaranto nābhiramati, hatthasattubbedhaṁ panassa rukkhaṁ
āruyha viṭapapiṭṭhe nisīditvā disāvidisā olokentasseva phāsuko hoti.
evameva manopi nānajjhāsayo bhavaṅgapaccayo, diṭṭhapubbepi nānārammaṇe
ajjhāsayaṁ karotiyeva, mūlabhavaṅgaṁ panassa paccayo hotīti ayamettha saṅkhepo,
vitthārena pana āyatanānaṁ nānattaṁ visuddhimagge āyatananiddese vuttameva.
taṁ cakkhu nāviñchatīti taṇhārajakānaṁ āyatanapāṇakānaṁ kāyagatāsatithambhe
bandhānaṁ nibbisevanabhāvaṁ āpannattā na ākaḍḍhatīti imasmiṁ sutte
pubbabhāgavipassanāva kathitā.
11. yavakalāpisuttavaṇṇanā
[248] ekādasame yavakalāpīti lāyitvā ṭhapitayavapuñjo. byābhaṅgihatthāti
kājahatthā. chahi byāgaṅgīhi haneyyunti chahi puthulakājadaṇḍakehi potheyyuṁ.

footnote: 1 chaßēéa. susanthatassāpi 2 sī. heṭṭhā ṭhitānampi vā, ma. hatthe ṭhitānampi vā phalānaṁ
footnote: 3 sī. anupapiḷantena

page number: 133

sattamoti tesu chasu janesu yave lāyitvā 1- pasibbake pūretvā ādāya gatesu
añño sattamo āgaccheyya. suhatatarā assāti yaṁ tattha avasiṭṭhaṁ atthi
bhusapalāsamattampi, tassa gahaṇatthaṁ suṭṭhutaraṁ hatā.
evameva khoti ettha catumahāpatho viya cha āyatanāni daṭṭhabbāni,
catumahāpathe nikkhittayavakalāpi viya satto, cha byābhaṅgiyo viya iṭṭhāniṭṭhamajjhattavasena
aṭṭhārasa ārammaṇāni, sattamā byābhaṅgī viya bhavapatthanā kilesā.
yathā catumahāpathe ṭhapitā yavakathāpi chahi byābhaṅgīhi haññati, evameva sattā
aṭṭhārasahi ārammaṇadaṇḍakehi chasu āyatanesu haññanti. yathā sattamena
suhatatarā honati, evaṁ sattā bhavapatthanakilesehi suhatatarā honti bhavamūlakaṁ
dukkhaṁ anubhavamānā.
idāni nesaṁ taṁ bhavapatthanakilesaṁ dassetuṁ bhūtapubbaṁ bhikkhavetiādimāha.
tatrāti sudhammāyaṁ bhummaṁ, sudhammāya devasabhāya dvāreti attho. 2- dhammikā kho
devāti dhammikā ete devā nāma, yehi mādisaṁ asurādhipatiṁ gahetvā mayhaṁ
bhedanamattampi na katanti sandhāya vadati. adhammikā devāti adhammikā ete devā
nāma, ye mādisaṁ asurādhipatiṁ navagūthasūkaraṁ viya kaṇṭhapañcamehi bandhanehi bandhitvā
nisīdāpenti. evaṁ sukhumaṁ kho bhikkhave vepacittibandhananti taṁ kira padumanāḷasuttaṁ
viya makkaṭajālasuttaṁ viya ca sukhumaṁ hoti, chettuṁ pana neva vāsiyā na pharasunā
sakkā. yasmā pana citteneva sañjāti, 3- cittena muccati, tasmā
"vepacittibandhanan"ti vuttaṁ.
tato sukhumataraṁ mārabandhananti kilesabandhanaṁ panetaṁ tatopi sukhumataraṁ, neva
cakkhussa āpāthaṁ gacchati, na iriyāpathaṁ nivāreti. tena hi baddhā sattā paṭhavitalepi

footnote: 1 chaßēéa. pothetvā
footnote: 2 sī. tatra sudhammaṁ devasabhanti bhummaṁ 3 chaßēéa. bajjhati

page number: 134

ākāsepi yojanasatampi yojanasahassampi gacchantipi āgacchantipi. chijjamānaṁ panetaṁ
ñāṇeneva chijjati na aññenāti "ñāṇamokkhaṁ bandhanan"tipi vuccati.
maññamānoti taṇhādiṭṭhimānānaṁ vasena khandhe maññanto. baddho
mārassāti mārabandhanena baddho. karaṇatthe vā etaṁ sāmivacanaṁ, kilesamārena
baddhoti attho. mutto pāpimatoti mārassa bandhanena mutto. karaṇattheyeva vā
idaṁ sāmivacanaṁ, pāpimatā kilesabandhanena muttoti attho.
asmīti padena taṇhāmaññitaṁ vuttaṁ. ayamahamasmīti diṭṭhimaññitaṁ. bhavissantīti
sassatavasena diṭṭhimaññitameva. na bhavissantīti ucchedavasena. rūpītiādīni sassatavasena
pabhedadīpanāni. tasmāti yasmā maññitaṁ ābādhaṁ antodosanikantanavasena
rogo ceva gaṇḍo ca sallaṁ ca, tasmā. iñjitantiādīni yasmā imehi kilesehi
sattā iñjanti ceva phandanti ca papañcitā ca honti samaggākāraṁ pattā,
tasmā tesaṁ ākāradassanatthaṁ vuttāni.
mānagatavāre pana mānassa gataṁ mānagataṁ, mānapavattīti attho. mānoyeva
gataṁ gūthagataṁ muttagataṁ viya. tattha asmīti idaṁ taṇhāya sampayuttamānavasena vuttaṁ.
ayamadamasmīti diṭṭhivasena. nanu ca diṭṭhisampayutto nāma māno natthīti? āma
natthi, mānassa pana appahīnattā diṭṭhi nāma hoti. mānamūlakaṁ diṭṭhiṁ sandhāyetaṁ
vuttaṁ. sesaṁ sabbattha uttānamevāti.
āsīvisavaggo samatto.
catuttho paṇṇāsako.
saḷāyatanasaṁyuttavaṇṇanā niṭṭhitā.
-------------------

page number: 135

2. vedanāsaṁyutta
1. sagāthāvagga
1. samādhisuttavaṇṇanā
[249] vedanāsaṁyutte sagāthāvaggassa paṭhame samāhitoti upacārena vā
appanāya vā samāhito. vedanā ca pajānātīti vedanā dukkhasaccavasena pajānāti.
vedanānañca sambhavanti tāsaṁyeva sambhavaṁ samudayasaccavasena pajānāti. yattha cetāti
yatthetā vedanā nirujjhanti, taṁ nibbānaṁ nirodhasaccavasena pajānāti. khayagāminanti
tāsaṁyeva vedanānaṁ khayagāminaṁ maggaṁ maggasaccavasena pajānāti. nicchāto parinibbutoti
nittaṇho hutvā kilesaparinibbānena parinibbuto. evamettha sutte sammasanacārikā
vedanā kathitā. gāthāsu dvīhi padehi samathavipassanā kathitā, sesehi catusaccaṁ
kathitaṁ. evamettha sabbasaṅgāhiko catubhūmakadhammaparicchedo vutto.
2. sukhasuttavaṇṇanā
[250] dutiye adukkhamasukhaṁ sahāti adukkhamasukhañca sukhadukkhehi saha.
ajjhattañca bahiddhā cāti attano ca parassa ca. mosadhammanti nassanasabhāvaṁ.
palokinanti palujjanakaṁ bhijjanabhāvaṁ. phussa phussa vayaṁ phussanti 1- ñāṇena phusitvā
samphassanto. 2- evaṁ tattha virajjatīti evaṁ tāsu vedanāsu virajjati. idhāpi
sutte sammasanacāravedanā kathitā, gāthāsu ñāṇaphusanaṁ.
3. pahānasuttavaṇṇanā
[251] tatiye acchecchi taṇhanti sabbampi taṇhaṁ chindi samucchindi.
vivattayi saññojananti dasavidhampi saṁyojanaṁ parivattayi nimmūlamakāsi. sammāti hetunā

footnote: 1 cha. passanti 2 ma. phusanto, cha. passanto

page number: 136

kāraṇena. mānābhisamayāti mānassa dassanābhisamayā pahānābhisamayā ca. arahattamaggo
hi kiccavasena mānaṁ passati, ayamassa dassanābhisamayo. tena diṭṭho pana
so tāvadeva pahīyati diṭṭhavasena diṭṭhi sattānaṁ jīvitaṁ viya, ayamassa pahānābhisamayo.
antamakāsi dukkhassāti evaṁ arahattamaggena mānassa diṭṭhattā ca pahīnattā
ca ye ime "kāyabandhanassa anto jīrati 1- haritantaṁ vā"ti 2- evaṁ
vuttāntimamariyādanto ca, "antamidaṁ bhikkhave jīvitānan"ti 3- evaṁ vuttalāmakanto
ca, "sakkāyo eko anto"ti 4- evaṁ vuttakoṭṭhāsanto ca, "esevanto dukkhassa
sabbapaccayasaṅkhayā"ti 5- evaṁ vuttakoṭanto 6- cāti cattāro antā, tesu sabbasseva
vaṭṭadukkhassa aduṁ catutthakoṭisaṅkhātaṁ antamakāsi, paricchedaṁ paricchetumakāsi, 7-
antimasamussayamattāvasesaṁ dukkhamakāsīti vuttaṁ hoti. sampajaññaṁ na riñcatīti
sampajaññaṁ na jahati. saṅkhayaṁ nūpetīti ratto duṭṭho muḷhoti paññattiṁ
na upeti, taṁ paññattaṁ pahāya mahākhīṇāsavo nāma hotīti attho. imasmiṁ sutte
sārammaṇānusayo kathito.
4. pātālasuttavaṇṇanā
[252] catutthe pātāloti pātassa alaṁ pariyatto, natthi ettha patiṭṭhāti
pātālo. asantaṁ asaṁvijjanānanti 8- asambhūtattaṁ apaññāyamānattaṁ. evaṁ vācaṁ
bhāsatīti atthi mahāsamudde pātāloti evaṁ vācaṁ. so hi yaṁ taṁ balavā mukhaṁ
mahāsamuddassa udakaṁ vegena pakkhanditvā cakkavāḷaṁ vā sineruṁ vā āhacca

footnote: 1 vi. cūḷa. 7/278/43 2 maßēáū. 12/304/266
footnote: 3 khu.iti. 25/91/309. saṁ.kha. 17/80/75.
footnote: 4 aṅ.chakka 22/332/448 (syā) khu.cūḷa. 30/112/38 (syā)

5 saṁ.sa. 16/51/82. saṁ.saḷā. 18/84/53 (syā) khu.u. 25/71/212.
6 sī. vuttakoṇanto. ka. vuttakoṭṭhāsato 7 cha. parivaṭumaṁ 8 cha. avijjamānanti

page number: 137

yojanadviyojanadasayojanappamāṇampi uggantvā puna mahāsamudde patati, yassa
patitaṭṭhāne mahānarakapapāto viya hoti, yaṁ loke balavā mukhanti vuccati, taṁ
sandhāya evaṁ vadati.
yasmā pana tattha tathārūpānaṁ macchakacchapadevadānavānaṁ patiṭṭhāpi hoti
sukhanivāsopi, tasmā asantaṁ avijjamānaṁ taṁ taṁ vācaṁ bhāsati nāma. yasmā pana
sabbaputhujjanā sārīrikāya dukkhavedanāya patiṭṭhātuṁ na sakkonti, tasmā pātassa
alanti atthena ayameva pātāloti dassento sārīrikānaṁ kho etaṁ bhikkhavetiādimāha.
pātāle na paccuṭṭhāsīti pātālasmiṁ na patiṭṭhāsi. gādhanti patiṭṭhaṁ.
akkandatīti anibaddhaṁ vilāpaṁ lapanto kandati. dubbaloti dubbalañāṇo.
appathāmakoti ñāṇathāmassa paritattāya parittathāmako. imasmiṁ sutte ariyasāvako
sotāpanno, sotāpanno hi ettha dhuraṁ, balavavipassako pana tikkhabuddhi uppannaṁ
vedanaṁ ananuvattitvā patiṭṭhātuṁ samattho yogāvacaropi vaṭṭati.
5. daṭṭhabbasuttavaṇṇanā
[253] pañcame dukkhato daṭṭhabbāti vipariṇāmanavasena dukkhato daṭṭhabbā.
sallatoti dukkhā pana vinivijjhanaṭṭhena sallāti daṭṭhabbā. aniccatoti adukkhamasukhā
hutvā abhāvākārena aniccato daṭṭhabbā. addāti addasa. santanti santasabhāvaṁ.
6. sallasuttavaṇṇanā
[254] chaṭṭhe tatrāti tesu dvīsu janesu. anuvedhaṁ vijjheyyāti
tasseva vaṇamukhassa aṅgurantare vā dvaṅgulantare vā āsannappadese
anugatavedhaṁ. evaṁ viddhassa hi sā anuvedhā vedanā paṭhamavedanāya balavatarā hoti,

page number: 138

pacchā uppajjamānā domanassavedanāpi evameva purimavedanā balavatarā hoti.
dukkhāya vedanāya nissaraṇanti dukkhāya vedanāya hi samādhimaggaphalāni nissaraṇaṁ,
taṁ so na jānāti, kāmasukhameva nissaraṇanti jānāti. tāsaṁ vedanānanti tāsaṁ
sukhadukkhavedanānaṁ. saññutto naṁ vedayatīti kilesehi sampayuttova hutvā taṁ vedanaṁ
vedayati, na vippayutto. saññutto dukkhasmāti karaṇatthe nissakkaṁ, dukkhena
sampayuttoti attho. saṅkhātadhammassāti viditadhammassa tulitadhammassa. bahussutassāti
pariyattibahussutassa paṭivedhabahussutassa ca. sammā pajānāti bhavassa pāragūti
bhavassa pāraṁ nibbānaṁ gato tadeva nibbānaṁ sammā pajānāti. imasmimpi sutte
ārammaṇānusayova kathito. ariyasāvakesu ca khīṇāsavo ettha dhuraṁ, anāgāmīpi
vaṭṭatīti vadanti.
7. paṭhamagelaññasuttavaṇṇanā
[255] sattame yena gilānasālā tenupasaṅkamīti "sadevake loke
aggapuggalo tathāgatopi gilānupaṭṭhānaṁ gacchati, upaṭṭhātabbayuttakā nāma gilānāti
bhikkhū saddahitvā okappetvā gilāne upaṭṭhātabbe maññissantī"ti ca "ye
tattha kammaṭṭhānasappāyā, tesaṁ kammaṭṭhānaṁ kathessāmī"ti ca cintetvā upasaṅkami.
kāye kāyānupassītiādīsu yaṁ vattabbaṁ, taṁ parato vakkhāmi. 1- aniccānupassīti
aniccataṁ anupassanto. vayānupassīti vayaṁ anupassanto. virāgānupassīti virāgaṁ
anupassanto. nirodhānupassīti nirodhaṁ anupassanto. paṭinissaggānupassīti
paṭinissaggaṁ anupassanto.
ettāvatā kiṁ dassitaṁ hoti? imassa bhikkhussa āgamanīyapaṭipadā,
satipaṭṭhānāpi hi pubbabhāgāyeva, sampajaññepi aniccānupassanā vayānupassanā

footnote: 1 chaßēéa. vakkhāma

page number: 139

virāgānupassanāti ca imāpi tisso anupassanā pubbabhāgāyeva. nirodhānupassanāpi
paṭinissaggānupassanāpi imā dve missakā. ettāvatā imassa bhikkhuno
bhāvanākālo dassitoti. sesaṁ vuttanayameva.
8-9. dutiyagelaññasuttādivaṇṇanā
[256-257] aṭṭhame imameva phassaṁ paṭiccāti vutte bujjhanakānaṁ
ajjhāsayena vuttaṁ, atthato panetaṁ nānākāraṇaṁ. 1- kāyova hi ettha phassoti
vutto. navamaṁ uttānameva.
10. phassamūlakasuttavaṇṇanā
[258] dasame sukhavedaniyanti sukhavedanāya paccayabhūtaṁ. sesesupi eseva
nayo. anupadavaṇṇanā panettha heṭṭhā vitthāritāva. imasmiṁ suttadvaye
sammasanacāravedanāva kathitā.
sagāthāvaggo paṭhamo.
-------------
2. rahogatavagga
1. rahogatasuttavaṇṇanā
[259] rahogatavaggassa paṭhame yaṅkiñci vedayitaṁ, taṁ dukkhasminti
yaṅkiñci vedayitaṁ, taṁ sabbaṁ dukkhanti attho. saṅkhārānaṁyeva aniccatantiādīsu
yā esā saṅkhārānaṁ aniccatā khayadhammatā vayadhammatā vipariṇāmadhammatā, etaṁ
sandhāya yaṅkiñci vedayitaṁ, taṁ dukkhanti mayā bhāsitanti dīpeti. yā hi

footnote: 1 chaßēéa. ninnānākaraṇaṁ

page number: 140

saṅkhārānaṁ aniccatā, vedanānampi sā aniccatāva. aniccatā ca nāmesā maraṇaṁ,
maraṇato uttariṁ dukkhaṁ nāma natthīti iminā adhippāyena sabbavedanā dukkhāti
vuttā. athakho pana bhikkhu mayāti idaṁ na kevalaṁ ahaṁ vedanānaṁyeva nirodhaṁ
paññāpemi, imesampi dhammānaṁ nirodhaṁ paññāpemīti dassanatthaṁ āraddhaṁ.
vūpasamo ca passaddhiyo ca evarūpāya desanāya bujjhanakānaṁ ajjhāsayena vuttā.
saññāvedayitanirodhaggahaṇena cettha cattāro āruppā gahitāva hontīti veditabbā.
2-3. paṭhamāakāsasuttādivaṇṇanā
[260-261] dutiye puthū vāyanti mālutāti bahū vātā vāyanti. sesaṁ
uttānatthamevāti. tatiyaṁ vinā gāthāhi bujjhantānaṁ ajjhāsayena vuttaṁ.
4. agārasuttavaṇṇanā
[262] catutthe puratthimāti puratthimāya. evaṁ sabbattha. sāmisāpi sukhā
vedanātiādīsu sāmisā sukhā nāma kāmāmisapaṭisaṁyuttā vedanā, nirāmisā sukhā
nāma paṭhamajjhānādivasena vipassanāvasena ca anussativasena ca uppannavedanā.
sāmisā dukkhā nāma kāmāmiseneva sāmisā vedanā, nirāmisā dukkhā nāma anuttaresu
vimokkhesu pihaṁ upaṭṭhāpayato pihapaccayā uppannadomanassavedanā. sāmisā
adukkhamasukhā nāma kāmāmiseneva sāmisā vedanā, nirāmisā adukkhamasukhā nāma
catutthajjhānavasena uppannā adukkhamasukhā vedanā.
5-8. paṭhamāanandasuttādivaṇṇanā
[263-266] pañcamādīni cattāri heṭṭhā kathitanayāneva. purimāni
panettha dve paripuṇṇapassaddhikāni, pacchimāni upaḍḍhapassaddhikāni. desanāya
bujjhanakānaṁ ajjhāsayena vuttāni.

page number: 141

9-10. pañcakaṅgasuttādivaṇṇanā
[267-268] navame pañcakaṅgo ṭhapatīti pañcaṅgoti tassa nāmaṁ,
vāsipharasunikhādanadaṇḍamuggarakāḷasuttanāḷisaṅkhātehi vā pañcahi aṅgehi
samannāgatattā so pañcakaṅgoti paññāto. ßēhapatīti vadḍhakī jeṭṭhako. udāyītī
paṇḍitaudāyitthero. pariyāyanti kāraṇaṁ. dvepānandāti dvepi ānanda.
pariyāyenāti kāraṇena. ettha ca kāyikacetasikavasena dve veditabbā, sukhādivasena
tissopi, indriyādikā pañca, dvāravasena cakkhusamphassajādikā cha, upavicāravasena
"cakkhunā rūpaṁ disvā somanassaṭṭhāniyaṁ rūpaṁ upavicaratī"tiādikā aṭṭhārasa,
cha gehasitāni somanassāni, cha nekkhammasitāni, cha gehasitāni domanassāni,
cha nekkhammasitāni, cha gehasitā upekkhā, cha nekkhammasitāti evaṁ chattiṁsa.
atīte chattiṁsa, anāgate chattiṁsa, paccuppanne chattiṁsāti evaṁ aṭṭhasataṁ vedanā
veditabbā.
pañcime ānanda kāmaguṇāti ayaṁ pāṭiyekko anusandhi. na kevalañhi
dve ādiṁ katvā vedanā bhagavatā paññattā, pariyāyena ekāpi vedanā
kathitā, taṁ dassento pañcakaṅgathapativādaṁ upatthambhetuṁ imaṁ desanaṁ ārabhi.
abhikkantataranti sundarataraṁ. paṇītataranti atappakataraṁ. 1- ettha ca catutthajjhānato
paṭṭhāya adukkhamasukhā vādanā, sāpi santaṭṭhena paṇītaṭṭhena ca sukhanti vuttā.
nirodho avedayitasukhavasena sukhaṁ nāma jāto. pañcakāmaguṇavasena hi
aṭṭhasamāpattivasena ca uppannaṁ vedayitaṁ sukhaṁ nāma, nirodho avedayitasukhaṁ nāma. iti
vedayitasukhaṁ vā hotu avedayitasukhaṁ vā, niddukkhabhāvasaṅkhātena sukhaṭṭhena
ekantasukhameva jātaṁ.

footnote: 1 ka. ātippatataraṁ

page number: 142

yattha yatthāti yasmiṁ yasmiṁ ṭhāne. sukhaṁ upalabbhatīti vedayitaṁ sukhaṁ vā
upalabbhati. avedayitaṁ sukhaṁ vā upalabbhati. taṁ taṁ tathāgato sukhasmiṁ paññapeti,
taṁ sabbaṁ tathāgato niddukkhabhāvaṁ sukhasmiṁyeva paññapetīti idha bhagavā nirodhasamāpattisīsaṁ
katvā neyyapuggalassa vasena arahattanikūṭeneva desanaṁ niṭṭhāpesi.
dasamaṁ uttānatthamevāti.
rahogatavaggo dutiyo.
-------------
3. aṭṭhasatapariyāyavagga
1. sīvakasuttavaṇṇanā
[269] tatiyavaggassa paṭhame moḷiyasīvakoti sīvakoti tassa nāmaṁ. cūḷā
panassa atthi, tasmā moḷiyasīvakoti vuccati. paribbājakoti channaparibbājako.
pittasamuṭṭhānānīti pittapaccayāni. vedayitānīti vedanā. tattha pittapaccayā tisso
vedanā uppajjanti, kathaṁ? ekacco hi "pittaṁ me kuppitaṁ, dujjānaṁ kho pana
jīvitan"ti dānaṁ deti, sīlaṁ samādiyati, uposathakammaṁ karoti, evamassa kusalavedanā
uppajjati, ekacco "pittabhesajjaṁ karissāmī"ti pāṇaṁ hanati, adinnaṁ ādiyati,
musā bhaṇati, dasa dussīlayakammāni karoti, evamassa akusalavedanā uppajjati.
ekacco "ettakenapi me bhesajjakaraṇena pittaṁ na vūpasammati, alaṁ yaṁ hotu, 1-
taṁ hotū"ti majjhato kāyikavedanaṁ adhivāsento nipajjati, evamessa abyākatavedanāva
uppajjati.
sāmampi kho etanti taṁ taṁ pittavikāraṁ disvā attanāpi etaṁ veditabbaṁ.
saccasammatanti bhūtaṁ sammataṁ. lokopi hissa sarīre sabalavaṇṇatādipittavikāraṁ

footnote: 1 chaßēéa. hoti

page number: 143

disvā "pittamassa kuppitan"ti jānāti. tasmāti yasmā sāmañca viditaṁ lokassa
ca saccasammataṁ adhidhāvanti, tasmā. semhasamuṭṭhānādīsupi eseva nayo. ettha
pana sannipātikānīti tiṇṇampi pittādīnaṁ kopena samuṭṭhitāni. utupariṇāmajānīti
visabhāgaututo jātāni. jaṅgaladesavāsīnaṁ hi anuppadese 1- vasantānaṁ visabhāgo
utu uppajjati, anupadesanañca jaṅgaladeseti evaṁ malayasamuddatīrādivasenāpi
utu visabhāgatā uppajjatiyeva. tato jātāti utupariṇāmajātāni.
visamaparihārajānīti mahābhāravahanasudhākoṭṭanādito vā avelāya carantassa
sappaḍaṁsanakuppapātādito vā visamaparihārato jātāni. opakkamikānīti "ayaṁ
coro vā pāradāriko vāti gahetvā jannukakapparamuggarādīhi nippothanaupakkamaṁ
paccayaṁ katvā uppannāni. etaṁ bahi upakkamaṁ labhitvā koci vuttanayeneva
kusalaṁ karoti, koci akusalaṁ, koci adhivāsento nipajjati. kammavipākajānīti
kevalaṁ kammavipākatova jātāni. tesupi hi uppannesu vuttanayeneva koci kusalaṁ
karoti, koci akusalaṁ, koci adhivāsento nipajjati. evaṁ sabbavāresu tividhāva
vedanā honti.
tattha purimehi sattahi kāraṇehi uppannā sārīrikā vedanā sakkā
paṭibāhituṁ, kammavipākajānaṁ pana sabbabhesajjānipi sabbaparittānipi nālaṁ
paṭighātāya. imasmiṁ sutte lokavohāro nāma kathitoti.
2-10. aṭṭhasatasuttādivaṇṇanā
[270-278] dutiye aṭṭhasatapariyāyanti aṭṭhasatassa kāraṇabhūtaṁ. dhammapariyāyanti
dhammakāraṇaṁ. kāyikā ca cetasikā cāti ettha kāyikā kāmāvacareyeva

footnote: 1 sī. ānuppadese, chaßēéa. anupadese

page number: 144

labbhanti, cetasikā catubhūmikāpi. sukhātiādīsu sukhā vedanā arūpāvacare natthi,
sesāsu tīsu bhūmīsu labbhanti, dukkhā kāmāvacarāva, itarā catubhūmikā. pañcake
sukhindriyadukkhindriyadomanassindriyāni kāmāvacarāneva, somanassindriyaṁ
tebhūmakaṁ, upekkhindriyaṁ catubhūmakaṁ. chakke pañcasu dvāresu vedanā kāmāvacarāva,
manodvāre catubhūmikā, aṭṭhārasake chasu iṭṭhārammaṇesu somanassena saha upavicarantīti
somanassūpavicārā. sesadvayepi eseva nayo. iti ayaṁ desanā vicāravasena
āgatā, taṁsampayuttānaṁ pana somanassādīnaṁ vasena idha aṭṭhārasa vedanā
veditabbā.
cha gehasitāni somanassānītiādīsu "cakkhuviññeyyānaṁ rūpānaṁ iṭṭhānaṁ
kantānaṁ manāpānaṁ manoramānaṁ lokāmisapaṭisaṁyuttānaṁ paṭilābhaṁ vā paṭilābhato
samanupassato pubbe vā paṭiladdhapubbaṁ atītaṁ niruddhaṁ vipariṇataṁ samanussarato
uppajjati somanassaṁ. yaṁ evarūpaṁ somanassaṁ, idaṁ vuccati gehasitaṁ somanassan"ti
evaṁ chasu dvāresu vuttakāmaguṇanissitāni somanassāni cha gehasitasomanassāni
nāma.
"rūpānaṁ tveva aniccataṁ viditvā vipariṇāmavirāganirodhaṁ `pubbe ceva rūpā
etarahi ca, sabbe te rūpā aniccā dukkhā vipariṇāmadhammā'ti evametaṁ
yathābhūtaṁ sammappaññāya passato uppajjati somanassaṁ. yaṁ evarūpaṁ somanassaṁ,
idaṁ vuccati nekkhammasitaṁ somanassan"ti 1- evaṁ chasu dvāresu iṭṭhārammaṇe
āpāthagate aniccatādivasena vipassanaṁ paṭṭhapetvā ussukkāpetuṁ sakkontassa
"ussukkitā me vipassanā"ti somanassajātassa uppannasomanassāni cha
nekkhammasitadomanassāni nāma.

footnote: 1 ma.u. 14/306/280

page number: 145

"cakkhuviññeyyānaṁ rūpānaṁ iṭṭhānaṁ kantānaṁ manāpānaṁ manoramānaṁ
lokāmisapaṭisaṁyuttānaṁ appaṭilābhaṁ vā appaṭilābhato samanupassato pubbe vā
paṭiladdhapubbaṁ atītaṁ niruddhaṁ vipariṇataṁ samanussarato uppajjati domanassaṁ. yaṁ
evarūpaṁ domanassaṁ, idaṁ vuccati gehassitaṁ domanassan"ti evaṁ chasu dvāresu
"iṭṭhārammaṇaṁ nānubhavissāmi nānubhavāmī"ti vitakkayato uppannāni
kāmaguṇanissitadomanassāni cha gehasitadomanassāni nāma.
"rūpānaṁ tveva aniccataṁ viditvā vipariṇāmavirāganirodhaṁ `pubbe ceva rūpā
etarahi ca, sabbe te rūpā aniccā dukkhā vipariṇāmadhammā'ti evametaṁ yathābhūtaṁ
sammappaññāya disvā anuttaresu vimokkhesu pihaṁ upaṭṭhāpeti `kudāssu nāmāhaṁ
tadāyatanaṁ upasampajja viharissāmi, yadariyā etarahi āyatanaṁ upasampajja
viharantī'ti. iti anuttaresu vimokkhesu pihaṁ upaṭṭhāpayato uppajjati pihapaccayā
domanassaṁ. yaṁ evarūpaṁ domanassaṁ, idaṁ vuccati nekkhammasitaṁ domanassan"ti
evaṁ chasu dvāresu iṭṭhārammaṇe āpāthagate anuttaravimokkhasaṅkhātāriyaphaladhammesu
pihaṁ upaṭṭhāpetvā tadadhigamāya aniccatādivasena vipassanaṁ paṭṭhapetvā
ussukkāpetuṁ asakkontassa "imampi pakkhaṁ imampi māsaṁ imampi saṁvaccharaṁ
vipassana ussukkāpetvā ariyabhūmiṁ pāpuṇituṁ nāsakkhin"ti anusocato uppannāni
domanassāni cha nekkhammasitadomanassāni nāma.
"cakkhunā rūpaṁ disvā uppajjati upekkhā bālassa muḷhassa puthujjanassa
anodhijinassa avipākajinassa anādīnavadassāvino assutavato puthujjanassa. yā
evarūpā upekkhā, rūpaṁ sā nātivattati, tasmā sā upekkhā gehasitāti
vuccatī"ti evaṁ chasu dvāresu iṭṭhārammaṇe āpāthagate guḷapiṇḍake nilīnamakkhikā
viya rūpādīni anativattamānā tattheva laggā hutvā uppannā kāmaguṇanissitā
upekkhā cha gehasitaupekkhā nāma.

page number: 146

"rūpānaṁ tveva aniccataṁ viditvā vipariṇāmavirāganirodhaṁ `pubbe ceva rūpā
etarahi ca, sabbe te rūpā aniccā dukkhā vipariṇāmadhammā'ti evametaṁ yathābhūtaṁ
sammappaññāya passato uppajjati upekkhā. yā evarūpā upekkhā, rūpaṁ sā
ativattati, tasmā sā upekkhā nekkhammasitāti vuccatī"ti evaṁ chasu dvāresu
iṭṭhādiārammaṇe āpāthagate iṭṭhe arajjantassa aniṭṭhe adussantassa
asamapekkhaṇe amuyhantassa uppannā vipassanā ñāṇasampayuttā upekkhā
cha nekkhammasitaupekkhā nāma. imasmiṁ sutte sabbasaṅgāhako catubhūmakadhammaparicchedo
kathito. tatiyādīni uttānatthāneva.
11. nirāmisasuttavaṇṇanā
[279] ekādasame sāmisāti kilesāmisena sāmisā. nirāmisatarāti
nirāmisāyapi jhānapītiyā nirāmisatarāva. nanu ca dvīsu jhānesu pītimahaggatāpi hoti
lokuttarāpi, paccavekkhaṇapīti lokiyāva, sā kasmā nirāmisatarā jātāti?
santapaṇītadhammapaccavekkhaṇavasena uppannattā. yathā hi rājavallabho cūḷupaṭṭhāko
appaṭihārikaṁ yathāsukhaṁ rājakulaṁ pavisanto seṭṭhisenāpatiādayo pādena paharantopi
na gaṇeti. kassā? rañño āsannaparicārakattā. iti so tehi uttaritaro
hoti, evamayampi santapaṇītadhammapaccavekkhaṇavasena uppannattā lokuttarapītitopi
uttaritarāti veditabbā. sesavāresupi eseva nayo.
vimokkhavāre pana rūpapaṭisaṁyutto vimokkho attano ārammaṇabhūtena
rūpāmisavaseneva sāmiso nāma, arūpapaṭisaṁyutto arūpāmisābhāvena 1- nirāmiso
nāmāti.
vedanāsaṁyuttavaṇṇanā niṭṭhitā.
---------------

footnote: 1 chaßēéa. rūpāmisābhāvena

page number: 147

3. mātugāmasaṁyutta
1. paṭhamapeyyālavagga
1-2. mātugāmasuttādivaṇṇanā
[280-281] mātugāmasaṁyuttassa paṭhame aṅgehīti aguṇaṅgehi. na ca
rūpavāti rūpavipanno 1- virūpo duddasiko. na ca bhogavāti na bhogasampanno
niddhano. na ca sīlavāti sīlavipanno 2- dussīlo. alaso cāti kantanapacanādīni
kammāni kātuṁ na sakkoti, kusīto ālasiyo nisinnaṭṭhāne nisinnopi,
tiṭṭhaṭṭhāne ṭhitopi niddāyati eva. pajañcassa na labhatīti assa purisassa
kulavaṁsapatiṭṭhāpakaṁ puttaṁ na labhati, sukkapakkho vuttavipariyāyena veditabbo. dutiyaṁ
paṭhame vuttanayeneva parivattetabbaṁ.
3. āveṇikadukkhasuttavaṇṇanā
[282] tatiye āveṇikānīti pāṭipuggalikāni purisehi asādhāraṇāni.
pāricariyanti paricārikabhāvaṁ.
4. tīhidhammehisuttādivaṇṇanā
[283-303] catutthe maccheramalapariyuṭṭhitenāti pubbaṇhasamayasmiṁ hi
mātugāmo khīradadhisaṅgo pana pacanādīni 3- kātuṁ āraddho puttakehipi yāciyamāno
kiñci dātuṁ na icchati. tenetaṁ vuttaṁ "pubbaṇhasamayaṁ maccheramalapariyuṭṭhitena
cetasā"ti. majjhantikasamaye pana mātugāmo kodhābhibhūtova hoti, antoghare
kalahaṁ alabhanto paṭivissakanagharampi gantvā kalahaṁ karoti, sāmikassa ca

footnote: 1 chaßēéa. na rūpavipanno 2 chaßēéa. na sīlasampanno 3 chaßēéa...... randhanapacanādīni

page number: 148

ßēhitanisinnaṭṭhānāni vilokento vicarati. tena vuttaṁ "majjhantikasamayaṁ
issāpariyuṭṭhitena cetasā"ti. sāyanhe panassā asaddhammapaṭisevanāya cittaṁ namati. tena
vuttaṁ "sāyanhasamayaṁ kāmarāgapariyuṭṭhitena cetasā"ti. pañcamādīni uttānatthāneva.
---------------
3. balavagga
1. visāradasuttavaṇṇanā
[304] dasame rūpabalantiādīsu rūpasampatti rūpabalaṁ, bhogasampatti bhogabalaṁ,
ñātisampatti ñātibalaṁ, puttasampatti puttabalaṁ, sīlasampatti sīlabalaṁ.
pañcasīladasalīlāni akhaṇḍāni katvā rakkhantassa hi sīlasampattiyeva sīlabalaṁ nāma hoti.
imāni kho bhikkhave pañca balānīti imāni pañca upatthambhanaṭṭhena balāni
nāma vuccanti
2-10. pasayhasuttādivaṇṇanā
[305-313] pasayhāti abhibhavitvā. abhibhuyya vattatīti abhibhavati
ajjhottharati. neva rūpabalaṁ tāyatīti neva rūpabalaṁ tāyituṁ rakkhituṁ sakkoti. nāsenteva
naṁ, kulena vāsentīti "dussīlā sambhinnācārā atikkantamariyādā"ti gīvāyaṁ
gahetvā nīharanti, na tasmiṁ kule vāsenti. vāsenteva naṁ kule, na nāsentīti
"kiṁ rūpena bhogādīhi vā, parisuddhasīlā esā ācārasampannā"ti ñatvā
ñātakā tasmiṁ kule vāsentiyeva, na nāsenti. sesaṁ sabbattha uttānatthamevāti.
mātugāmasaṁyuttavaṇṇanā niṭṭhitā.
---------------

page number: 149

4. jambukhādakasaṁyutta
1. nibbānapañhāsuttavaṇṇanā
[314] jambukhādakasaṁyutte jambukhādako paribbājakoti evaṁnāmo therassa
bhāgineyyo channaparibbājako. yo kho āvuso rāgakkhayoti nibbānaṁ āgamma
rāgo khīyati, tasmā nibbānaṁ rāgakkhayoti vuccati. dosamohakkhayesupi eseva nayo,
yo pana imināva vuttena kilesakkhayamattaṁ nibbānanti vadeyya, so
vattabbo "kassa kilesānaṁ khayo, kiṁ attano, udāhu paresan"ti addhā
"attano"ti vakkhati. tato pucchitabbo "gotrabhūñāṇassa kiṁ ārammaṇan"ti.
jānamāno "nibbānan"ti vakkhati. kiṁ pana gotrabhūñāṇakkhaṇe kilesā khīṇā
khīyanti khīyissantīti. "khīṇā"ti vā "khīyantī"ti vā na vattabbā, "khīyissantī"ti
pana vattabbāti. kiṁ pana tesu akhīṇesuyevāti kilesesu gotrabhuñāṇaṁ kilesakkhayaṁ
ārammaṇaṁ karotīti. addhā evaṁ vutte niruttaro bhavissati.
maggañāṇenāpi cetaṁ yojetabbaṁ. maggakkhaṇepi hi kilesā "khīṇā"ti
vā "khīyissantī"ti vā na vattabbā 1- na ca akhīṇesuyeva kilesesu kilesakkhayo
ārammaṇaṁ hoti, tasmā sampaṭicchitabbametaṁ yaṁ āgamma rāgādayo khīyanti, taṁ
nibbānaṁ taṁ panetaṁ "rūpino dhammā arūpino dhammā"tiādīsu 2- dukesu arūpino
dhammāti saṅgahitattā na kilesakkhayamattamevāti.
2. arahattapañhāsuttavaṇṇanā
[315] arahatte pañhābyākaraṇe yasmā arahattaṁ rāgadosamohānaṁ
khīṇante uppajjati, tasmā "rāgakkhayo dosakkhayo mohakkhayo"ti vuttaṁ.

footnote: 1 sī. maggakkhaṇepi hi kilesā "khīyantī"ti na vuccati, 2 abhi. saṅ. 34/11/6

page number: 150

3-15. dhammavādīpañhāsuttādivaṇṇanā
[316-328] te loke sugatāti te rāgādayo pahāya gatattā suṭṭhu
gatāti. dukkhassa kho āvuso pariññatthanti vaṭṭadukkhassa parijānanatthaṁ.
dukkhatāti dukkhasabhāvo. dukkhadukkhatātiādīsu dukkhasaṅkhāto dukkhasabhāvo
dukkhadukkhatā. sesapadadvayepi eseva nayo.
16. dukkarapañhāsuttavaṇṇanā
[329] abhiratīti pabbajjāya anukaṇṭhanatā. na ciraṁ āvusoti āvuso
dhammānudhammappaṭipanno bhikkhu "pāto anusiṭṭho sāyaṁ visesamadhigamissati, sāyaṁ
anusiṭṭho pāto visesamadhigamissatī"ti 1- vuttattā ghaṭento vāyamanto na cirassaṁ
lahuyeva arahaṁ assa, arahatte patiṭṭhaheyyāti dasseti. sesaṁ sabbattha
uttānatthamevāti.
jambukhādakasaṁyuttavaṇṇanā niṭṭhitā.
-------------
5. sāmaṇḍakasaṁyuttavaṇṇanā
[330-331] sāmaṇḍakasaṁyuttepi imināva nayena attho veditabbo.
sāmaṇḍakasaṁyuttavaṇṇanā niṭṭhitā.
--------------

footnote: 1 maßēéa. 13/345/328

page number: 151

6. moggallānasaṁyutta
1-8. paṭhamajhānapañhāsuttādivaṇṇanā
[332-339] moggallānasaṁyutte kāmasahagatāti pañcanīvaraṇasahagatā.
tassa hi paṭhamajjhānā vuṭṭhitassa pañca nīvaraṇāni santato upaṭṭhahiṁsu. tenassa
taṁ paṭhamajjhānaṁ hānabhāgiyaṁ nāma ahosi. taṁ pamādaṁ ñatvā satthā "mā
pamādo"ti ovādaṁ adāsi. dutiyajjhānādīsupi imināva nayena attho veditabbo.
ārammaṇasahagatameva hettha "sahagatan"ti vuttaṁ.
9. animittapañhāsuttavaṇṇanā
[340] animittaṁ cetosamādhinti niccanimittādīni pahāya pavattaṁ
vipassanāsamādhiyeva sandhāyetaṁ vuttanti. nimittānusāriviññāṇaṁ hotīti evaṁ
iminā vipassanāsamādhivihārena viharato vipassanāñāṇe tikkhe sūre vahamāne. yathā
nāma purisassa tikhiṇena pharasunā rukkhaṁ chindantassa "suṭṭhu vata me pharasu vahatī"ti
khaṇe kheṇe pharasudhāraṁ olokentassa chejjakiccaṁ na nipphajjati, evaṁ therassāpi
"sūraṁ vata me hutvā ñāṇaṁ vahatī"ti vipassanaṁ ārabbha nikanti uppajjati,
atha vipassanākiccaṁ sādhetuṁ nāsakkhi. taṁ sandhāya vuttaṁ "nimittānusāriviññāṇaṁ
hotī"ti. sabbanimittānaṁ amanasikārā animittaṁ cetosamādhiṁ upasampajja vihāsinti
sabbesaṁ niccasukhāttanimittānaṁ amanasikārena animittaṁ vuṭṭhānagāminivipassanā-
sampayuttaṁ cetosamādhiṁ nibbānārammaṇaṁ upari maggaphalasamādhiṁ upasampajja vihāsiṁ.
10-11. sakkasuttādivaṇṇanā
[341-342] aveccappasādenāti acalappasādena. dasahi ṭhānehīti dasahi
kāraṇehi. adhigaṇhantīti abhibhavanti, atikkamitvā tiṭṭhanti. sesaṁ sabbattha
uttānatthamevāti.
moggallānasaṁyuttavaṇṇanā niṭṭhitā.
--------------

page number: 152

7. cittasaṁyutta
1. saṁyojanasuttavaṇṇanā
[343] cittasaṁyuttassa paṭhame macchikāsaṇḍeti evaṁnāmake vanasaṇḍe.
ayamantarākathā udapādīti porāṇakattherā atiracchānakathā honti,
nisinnanisinnaṭṭhāne pañhaṁ samuṭṭhāpetvā ajānantā pucchanti, jānantā
vissajjenti, tena nesaṁ ayaṁ kathā udapādi. migapathakanti evaṁnāmakaṁ attano bhogagāmaṁ.
so kira ambāṭakārāmassa piṭṭhibhāge hoti. tenupasaṅkamīti "therānaṁ pañhaṁ
vissajjetvā phāsuvihāraṁ katvā dassāmī"ti cintetvā upasaṅkami. gambhīre
buddhavacaneti atthagambhīre ceva dhammagambhīre ca buddhavacane. paññācakkhu kamatīti
ñāṇacakkhu vahati pavattati.
2. paṭhamaisidattasuttavaṇṇanā
[344] dutiye āyasmantaṁ theranti tesu theresu jeṭṭhakaṁ mahātheraṁ.
tuṇhī ahosīti jānantopi avisāradattā na kiñci byāhari. byākaromahaṁ
bhanteti "ayaṁ thero neva attanā byākaroti, na aññe ajjhesati, upāsako
ca bhikkhusaṁghaṁ viheseti, ahametaṁ byākaritvā phāsuvihāraṁ katvā dassāmī"ti
cintetvā āsanato vuṭṭhāya therassa santikaṁ gantvā evaṁ okāsamakāsi,
katāvakāso pana attano āsane nisīditvā byākāsi.
sahatthāti sahatthena. santappesīti yāva dicchakaṁ dadanto 1- suṭṭhu tappesi.
sampavāresīti "alaṁ alan"ti hatthasaññāya ceva vācāya ca paṭikkhipāpesi.
onītapattapāṇinoti pāṇito apanītapattā dhovitvā thavikāya osāpetvā aṁse
laggitapattāti attho.

footnote: 1 chaßēéa. dento

page number: 153

3. dutiyaisidattasuttavaṇṇanā
[345] tatiye avantiyāti dakkhiṇāpathe avantiraṭṭhe. kalyāṇaṁ vuccatīti
"catūhi paccayehi paṭijaggissāmī"ti vacanaṁ niddosaṁ anavajjaṁ vuccati tayā
upāsikāti adhippāyena vadati.
4. mahakapāṭihāriyasuttavaṇṇanā
[346] catutthe sesakaṁ vissajjethāti tassa kira therehi saddhiṁyeva
kaṁsathālaṁ pamajjitvā pāyāsaṁ vaḍḍhetvā adaṁsu, so bhuttapāyāso therehiyeva
saddhiṁ gantukāmo cintesi "ghare tāva upāsikā sesakaṁ vicāreti, idha panime
dāsakammakarā mayā avuttā na vicāressanti, evamevāyaṁ paṇītapāyāso
nassissatī"ti tesaṁ anujānanto evamāha. kuthitanti kudhitaṁ, 1- heṭṭhā santattāya
vālikāya upari ātapena ca atitikhiṇanti attho. idaṁ pana tepiṭake buddhavacane
asambhinnapadaṁ. paveliyamānenāti paṭiliyamānena. 2- sādhu khvassa bhanteti "phāsuvihāraṁ
karissāmi nesan"ti cintetvā evamāha.
iddhābhisaṅkhāraṁ abhisaṅkharīti adhiṭṭhāniddhiṁ akāsi. ettha "mandamando
sītakavāto vāyatu, abbhamaṇḍapaṁ katvā devo ekamekaṁ phusāyatū"ti evaṁ
nānāparikammaṁ "savāto devo vassatū"ti evaṁ adhiṭṭhānaṁ ekatopi hoti. "savāto
devo vassatū"ti ekato parikammaṁ, mandamando sītakabhāvo vāto vāyatu,
abbhamaṇḍapaṁ katvā devo ekamekaṁ phusāyatū"ti evaṁ nānāadhiṭṭhānampi
hoti. vuttanayeneva nānāparikammaṁ nānādhiṭṭhānaṁ, ekato parikammaṁ ekato
adhiṭṭhānampi hotiyeva. yathā tathā karontassa pana pādakajjhānato vuṭṭhāya

footnote: 1 sī.,ka. kuṭaṭhitanti kuthitaṁ 2 sī. paṭilīyamānena

page number: 154

kataparikammassa parikammānantarena mahaggatādhiṭṭhānacitteneva taṁ ijjhati.
okāsesīti 1- vippakiri.
5. paṭhamakāmabhūsuttavaṇṇanā
[347] pañcame nelaṅgoti niddoso, setapacchādoti setapaṭicchādano.
anīghanti niddukkhaṁ. muhuttaṁ tuṇhī hutvāti tassa atthapekkhanatthaṁ tīṇi piṭakāni
kaṇṇe kuṇḍalaṁ viya sañcālento "ayaṁ imassa attho, ayaṁ imassa attho"ti
upaparikkhanatthaṁ muhuttaṁ hutvā tuṇhī hutvā. vimuttiyāti arahattaphalavimuttiyā.
imaṁ pana pañhaṁ kathento upāsako dukkaraṁ akāsi. sammāsambuddho hi "passatha
no tumhe bhikkhave etaṁ bhikkhuṁ āgacchantaṁ odātakaṁ tanukaṁ tuṅganāsikan"ti 2-
attano diṭṭhena kathesi. ayaṁ ca nayaggāhena "arahato etaṁ adhivacanan"ti āha.
6. dutiyakāmabhūsuttavaṇṇanā *
[348] chaṭṭhe kati nu kho bhante saṅkhārāti ayaṁ kira gahapati nirodhaṁ
valañjeti, tasmā "nirodhapādake saṅkhāre pucchissāmī"ti cintetvā evamāha.
theropissa adhippāyaṁ ñatvā puññābhisaṅkhārādīsu anekesu saṅkhāresu
vijjamānesupi kāyasaṅkhārādayova ācikkhanto tayo kho gahapatītiādimāha. tattha
kāyapaṭibaddhattā kāyena saṅkharīyati nibbattīyatīti kāyasaṅkhāro. vācāya saṅkharoti
karoti nibbattetīti 3- vacīsaṅkhāro cittapaṭibaddhattā cittena saṅkharīyati
nibbattīyatīti cittasaṅkhāro.

footnote: 1 sī. otāsedhīti 2 saṁ. ni. 16/245/269
footnote: * aṭṭhakathāsu vedallaṅgappakāsanaṭṭhāne "saṅkhārabhājanīyan"ti imassa nāmaṁ gahitaṁ
footnote: 3 sī. saṅkharīyati nibbattīyatīti (pa.sū. 2/463/272)

page number: 155

katamā pana bhanteti idha kiṁ pucchati? "ime saṅkhārā aññamaññaṁ
missā āluḷitā avibhūtā duddīpanā. tathāhi kāyadvāre ādānagahaṇamuñcanacopanāni
pāpetvā uppannā aṭṭha kāmāvacarakusalacetanā dvādasa akusalacetanāti
evaṁ kusalākusalā vīsati cetanāpi, assāsapassāsāpi kāyasaṅkhāro vuccanti. vacīdvāre
hanusañcopanaṁ vacībhedaṁ pāpetvā uppannā vuttappakārāva vīsati cetanāpi
vitakkavicārāpi vacīsaṅkhārotveva vuccanti. kāyavacīdvāresu copanaṁ appatvā raho
nisinnassa cintayato uppannā kusalākusalā ekūnatiṁsa cetanāpi, saññā ca
vedanā cāti ime dve dhammāpi cittasaṅkhārātveva vuccanti. evaṁ ime saṅkhārā
aññamaññaṁ missā āluḷitā avibhūtā duddīpanā, te pākaṭe vibhūte akatvā
kathāpessāmī"ti pucchi.
kasmā pana bhanteti idha kāyasaṅkhārādināmassa padatthaṁ pucchati. tassa
vissajjane kāyappaṭibaddhāti kāyanissitā. kāye sati honti, asati na honti.
cittappaṭibaddhāti cittanissitā. citte sati honti, asati honti.
idāni "kiṁ nu kho esa saññāvedayitanirodhaṁ valañje no valañjeti,
ciṇṇavasī vā tattha no ciṇṇavasī"ti jānanatthaṁ pucchanto kathaṁ pana bhante
saññāvedayitanirodhasamāpatti hotīti āha. tassa vissajjane samāpajjissanti
vā samāpajjāmīti vā padadvayena nevasaññānāsaññāyatanasamāpattikālo
kathito. samāpannoti padena anto nirodho. tathā purimehi dvīhi padehi
sacittakakālo kathito, pacchimena acittakakālo.
pubbeva tathā cittaṁ bhāsitaṁ hotīti nirodhasamāpattito pubbe addhāna-
paricchedakāleyeva "ettakaṁ kālaṁ acittako bhavissāmī"ti addhānaparicchedo. cittaṁ
bhāvitaṁ hoti. yaṁ taṁ tathattāya upanetīti yaṁ pana evaṁ bhāvitaṁ cittaṁ, taṁ puggalaṁ

page number: 156

tathattāya acittakabhāvāya upaneti. vacīsaṅkhāro paṭhamaṁ nirujjhatīti sesasaṅkhārehi
paṭhamaṁ dutiyajjhāneyeva nirujjhati. tato kāyasaṅkhāroti tato paraṁ kāyasaṅkhāro
catutthajjhāne nirujjhati. tato paraṁ cittasaṅkhāroti tato paraṁ cittasaṅkhāro
anto nirodhe nirujjhati. āyūti rūpajīvitindriyaṁ. viparibhinnānīti upahatāni
vinaṭṭhāni.
tattha keci "nirodhasamāpannassa `cittasaṅkhāro ca niruddho'ti vacanato
cittaṁ aniruddhaṁ hoti, tasmā sacittakāpi ayaṁ pana samāpattī"ti vadanti. te
vattabbā:- "vacīsaṅkhāropissa niruddho"ti vacanato vācā aniruddhā hoti,
tasmā nirodhasamāpannena dhammampi kathentena sajjhāyampi kathentena nisīditabbaṁ
siyā. yo cāyaṁ mato kālakato, tassapi cittasaṅkhāro nirodhoti vacanato cittaṁ
aniruddhaṁ bhaveyya, tasmā kālakate mātāpitaro vā arahante vā jhāpentena
ānantariyakammaṁ kataṁ bhaveyya. iti byañjane abhinivesanaṁ akatvā ācariyānaṁ
naye ṭhatvā attho upaparikkhitabbo. attho hi paṭisaraṇaṁ, na byañjanaṁ.
indriyāni vippasannānīti kiriyamayappavattasmiṁ hi vattamāne bahiddhā
ārammaṇesu pasāde ghaṭentesu indriyāni kilamanti, upahatāni makkhitāni viya 1-
na honti vātādīhi uṭṭhitarajena catumahāpathe ṭhapitāadāso viya. yathā pana
thavikāya pakkhipitvā mañjūsādīsu ṭhapito ādāsopi antoyeva virocati, evaṁ
nirodhasamāpannassa bhikkhuno anto nirodhe pañcappasādā ativiya virocanti.
tena vuttaṁ "indriyāni vippasannānī"ti.
vuṭṭhahissanti vā vuṭṭhahāmīti vā padadvayena antonirodhakālo kathito,
vuṭṭhitoti padena phalasamāpattikālo. tathā purimehi dvīhi padehi acittakakālo

footnote: 1 ma. pakkhittāni viya

page number: 157

kathito, pacchimena sacittakakālo. pubbeva tathā cittaṁ bhāvitaṁ hotīti
nirodhasamāpattito pubbe addhānaparicchedakāloyeva "ettakaṁ kālaṁ acittako hutvā
tato paraṁ sacittako bhavissāmī"ti addhānaparicchedaṁ cittaṁ 1- bhāvitaṁ hoti. yaṁ taṁ
tathattāya upanetīti yaṁ evaṁ bhāvitaṁ cittaṁ, taṁ puggalaṁ tathattāya sacittakabhāvāya
upaneti. iti heṭṭhā nirodhasamāpannakālo gahito, idha nirodhato vuṭṭhānakālo.
idāni nirodhakathaṁ kathetuṁ kāloti nirodhakathā kathetabbā siyā. sā ca
panesā "dvīhi balehi samannāgatattā tiṇṇaṁ 2- saṅkhārānaṁ paṭippassaddhiyā
soḷasahi ñāṇacariyāhi navahi samādhicariyāhi vasībhāvatāpaññā nirodhasamāpattiyaṁ
ñāṇan"ti mātikaṁ ṭhapetvā sabbākārena visuddhimagge 3- kathitā, tasmā tattha
kathitanayeneva gahetabbā. ko panāyaṁ nirodho nāma? catunnaṁ khandhānaṁ paṭisaṅkhā
appavatti. atha kimatthametaṁ samāpajjantīti? saṅkhārānaṁ pavatte ukkaṇṭhitā
sattāhaṁ acittakā hutvā sukhaṁ viharissāmi, diṭṭhadhammanibbānaṁ nāmetaṁ yadidaṁ
nirodhoti etadatthaṁ samāpajjanti.
cittasaṅkhāro paṭhamaṁ uppajjatīti nirodhā vuṭṭhahantassa hi phalasamāpatticittaṁ
paṭhamaṁ uppajjati, taṁ sampayuttaṁ saññañca vedanañca sandhāya "cittasaṅkhāro
paṭhamaṁ uppajjatī"ti āha. tato kāyasaṅkhāroti tato paraṁ bhavaṅgasamaye kāyasaṅkhāro
uppajjati.
kiṁ pana phalasamāpatti assāsapassāsena samuṭṭhāpetīti? samuṭṭhāpeti.
imassa pana catutthajjhānikā phalasamāpatti, sā na samuṭṭhāpeti. kiṁ vā etena,
phalasamāpatti paṭhamajjhānikā vā hotu dutiyatatiyacatutthajjhānikā vā, santasamāpattiko
vuṭṭhitassa bhikkhuno assāsapassāsā abbohārikā honti, tesaṁ abbohārikabhāvo

footnote: 1 sī. addhānaparicchedacittaṁ 2 cha. tayo ca 3 visuddhi 3/362-3 (syā)

page number: 158

sañjīvattheravatthunā veditabbo. sañjīvattherassa hi samāpattito 1- vuṭṭhāya
kiṁsukapupphasadise vītaccitaṅgāre mandamānassa gacchato cīvare aṁsumattampi na jhāyi,
usmākāramattampi nāhosi. samāpattiphalaṁ nāmetanti vadanti. evameva sandhāya
phalasamāpattiyā vuṭṭhitassa bhikkhuno assāsapassāsā abbohārikā hontīti 2-
bhavaṅgasamayenevetaṁ kathitanti veditabbaṁ.
tato vacīsaṅkhāroti tato paraṁ kiriyamayappavattavaḷañjanakāle vacīsaṅkhāro
uppajjati. kiṁ bhavaṅgaṁ vitakkavicārena samuṭṭhāpetīti? samuṭṭhāpeti. taṁsamuṭṭhānā
pana vitakkavicārā vācaṁ abhisaṅkhātuṁ na sakkontīti kiriyamayappavattavaḷañjanakālenevetaṁ
kathitaṁ.
suññato phassotiādayo saguṇenāpi ārammaṇenāpi kathetabbā.
saguṇena tāva suññatā nāma phalasamāpatti, tāya sahajātaphassaṁ sandhāya
"suññato phasso"ti vuttaṁ. animittappaṇihitesupi eseva nayo. ārammaṇena
pana nibbānaṁ rāgādīhi suññattā suññatā nāma, rāganimittādīnaṁ abhāvā
animittaṁ, rāgadosamohapaṇidhīnaṁ abhāvā appaṇihitaṁ, suññataṁ nibbānaṁ ārammaṇaṁ
katvā uppannaphalasamāpattisamphasso suññato nāma. animittappaṇihitesupi
eseva nayo.
aparā āgamaniyakathā nāma hoti. suññatānimittāppaṇihitāti hi
vipassanāpi vuccati. tattha yo bhikkhu saṅkhārena aniccato pariggahetvā aniccato
disvā aniccato vuṭṭhāti, tassa vuṭṭhānagāminivipassanā animittā nāma hoti.
yo dukkhato pariggahetvā dukkhato disvā dukkhato vuṭṭhāti, tassa appaṇihitā
nāma. yo anattato pariggahetvā anattato disvā anattato vuṭṭhāti, tassa

footnote: 1 sī. paṭhamasamāpattito 2 sī. honti

page number: 159

suññatā nāma. tattha animittavipassanāya maggo animitto nāma, animittamaggassa
phalaṁ animittaṁ nāma, animittaphalasamāpattisahajāte phasse phussante "animitto
phasso phussatī"ti vuccati. appaṇihitasuññatesupi eseva nayo. āgamaniyena
kathite pana suññato vā phasso animitto vā phasso appaṇihito vā phassoti
vikappo āpajjeyya, tasmā saguṇena ceva ārammaṇena ca kathetabbaṁ. evaṁ
hi tayo phassā phussantīti sameti.
vivekaninnantiādīsu nibbānaṁ viveko nāma, tasmiṁ viveke ninnaṁ
oṇatanti vivekaninnaṁ. vivekapoṇanti aññato āgantvā yena viveko, tena
vaṅkaṁ viya hutvā ṭhitanti vivekapoṇaṁ. yena viveko, tena patamānaṁ viya ṭhitanti
vivekapabbhāraṁ.
7. godattasuttavaṇṇanā
[349] sattame nānatthā ceva nānābyañjanā cāti byañjanānampi
nesaṁ nānaṁ, atthopi. tattha byañjanassa nānattā pākaṭā. attho 1- pana
appamāṇā cetovimutti bhūmantarato mahaggatā hoti rūpāvacarā, ārammaṇato
sattapaṇṇattiārammaṇā. ākiñcaññā bhūmantarato mahaggatā arūpāvacarā,
ārammaṇato na vattabbārammaṇā. suññatā bhūmantarato kāmāvacarā, ārammaṇato
saṅkhārārammaṇā. vipassanā hi ettha suññatāti adhippetā. animittā bhūmantarato
lokuttarā, ārammaṇato nibbānārammaṇā.
rāgo kho bhante pamāṇakaraṇotiādīsu yathā pabbatapāde
pūtipaṇṇakasaṭaudakaṁ nāma hoti kāḷavaṇṇaṁ, olokentānaṁ byāmasatagambhīraṁ viya khāyati,
yaṭṭhiṁ vā rajjuṁ vā gahetvā minantassa piṭṭhipādottharaṇamattampi na hoti,

footnote: 1 atthato (?)

page number: 160

evamevaṁ yāva rāgādayo nuppajjanti, tāva puggalaṁ sañjānituṁ na sakkā
hoti, sotāpanno viya sakadāgāmī viya anāgāmī viya ca khāyati, yadā panassa
rāgādayo uppajjanti, tadā ratto duṭṭho muḷhoti paññāyati. iti te
"ettako ayan"ti puggalassa pamāṇaṁ dassentova uppajjantīti pamāṇakaraṇā
nāma vuttā.
yāvatā kho bhante appamāṇā cetovimuttiyoti yattakā appamāṇā
cetovimuttiyo. kittakā pana tā? cattāro brahmavihārā cattāro maggā
cattāri phalānīti dvādasa. tatra brahmavihārā pharaṇāppamāṇatāya appamāṇā,
sesā pamāṇakārakānaṁ kilesānaṁ abhāvena nibbānampi appamāṇameva, cetovimutti
pana na hoti, tasmā na gahitaṁ. akuppāti arahattaphalacetovimutti. sā hi
tāsaṁ sabbajeṭṭhikā, tasmā "aggamakkhāyatī"ti vuttā, rāgo kho bhante
kiñcananti rāgo uppajjitvā puggalaṁ kiñcati maddati palibundhati, tasmā
kiñcananti vutto. manussā kira goṇehi khalaṁ maddāpentā kiñcehi kapila 1-
kiñcehi kāḷakā"ti vadanti. evaṁ maddanaṭṭho kiñcanaṭṭhoti veditabbo.
dosamohesupi eseva nayo.
ākiñcaññā cetovimuttiyo nāma nava dhammā ākiñcaññāyatanaṁ
maggaphalāni ca. tattha ākiñcaññāyatanaṁ kiñcanaṁ ārammaṇaṁ assa natthīti
ākiñcaññaṁ. maggaphalāni kiñcanānaṁ maddanapalibundhakilesānaṁ natthitāya
ākiñcaññā, nibbānampi ākiñcaññaṁ, cetovimutti pana na hoti, tasmā na gahitaṁ.
rāgo kho bhante nimittakaraṇotiādīsu yathā nāma dvinnaṁ kulānaṁ sadisā
dve vacchakā honti. yāva tesaṁ lakkhaṇaṁ na kataṁ hoti, tāva "ayaṁ asukakulassa

footnote: 1 sī. kāpilā

page number: 161

vacchako, ayaṁ asukakulassā"ti na sakkā hoti jānituṁ. yadā pana tesaṁ tisūlādīsu
aññataraṁ lakkhaṇaṁ kataṁ hoti, tadā sakkā hoti jānituṁ. evameva yāva puggalassa
rāgo nuppajjati, tāva na sakkā hoti jānituṁ "ariyo vā puthujjano
vā"ti. rāgo panassa uppajjamānova "sarāgo nāma ayaṁ puggalo"ti sañjānananimittaṁ 1-
karonto viya uppajjati, tasmā nimittakaraṇoti vutto. dosamohesupi
eseva nayo.
animittā cetovimuttiyo nāma terasa dhammā vipassanā, cattāro
āruppā, cattāro maggā, cattāri phalāni. tattha vipassanā niccanimittaṁ
sukhanimittaṁ attanimittaṁ ugghāṭetīti animittā nāma. cattāro āruppā
rūpanimittassa abhāvena 2- animittā nāma. maggaphalāni nimittakarānaṁ kilesānaṁ
abhāvena animittāni, nibbānampi animittameva, taṁ pana cetovimutti na hoti,
tasmā na gahitaṁ. atha kasmā suññatā cetovimutti na gahitāti? sā "suññā
rāgenā"tiādivacanato sabbattha anupaviṭṭhāva, tasmā visuṁ na gahitāti.
ekatthāti ārammaṇavasena ekatthā "appamāṇaṁ ākiñcaññaṁ suññataṁ
animittan"ti hi sabbānetāni nibbānasseva nāmāni. iti iminā pariyāyena
ekatthā. aññasmiṁ pana ṭhāne appamāṇāpi hoti, aññasmiṁ ākiñcaññā,
aññasmiṁ suññatā, aññasmiṁ animittāti iminā pariyāyena nānābyañjanāti.
8. nigaṇṭhanāṭaputtavaṇṇanā
[350] aṭṭhame tenupasaṅkamīti sayaṁ āgatāgamo viññātasāsano anāgāmī
ariyasāvako samāno kasmā naggabhoggaṁ nissirikaṁ nigaṇṭhaṁ upasaṅkamīti?

footnote: 1 sī. sañjānituṁ nimittaṁ 2 chaßēéa. abhāvā

page number: 162

upavādamocanatthañceva vādāropanatthañca. nigaṇṭhā kira "samaṇassa gotamassa
sāvakā thaddhakhadirakhāṇukasadisā, kenaci saddhiṁ paṭisanthārampi na karontī"ti
upavadanti, tassa upavādassa mocanatthañca, "vādañcassa āropessāmī"ti
upasaṅkami. na khvāhaṁ ettha bhante bhagavato saddhāya gacchāmīti yassa ñāṇena
asacchikataṁ hoti, so "evaṁ kiretan"ti aññassa saddhāya gaccheyya, mayā pana
ñāṇenetaṁ sacchikataṁ, tasmā nāhaṁ ettha bhagavato saddhāya gacchāmīti dīpento
evamāha.
oloketvāti 1- kāyaṁ unnāmetvā kucchiṁ nīharitvā gīvaṁ paggayha sabbaṁ
disaṁ 2- pekkhamāno oloketvā. bādhetabbaṁ maññeyyāti yathā vinivijjhitvā na
nikkhamati, evaṁ paṭibāhitabbaṁ maññeyya bandhitabbaṁ vā. sahadhammikāti sakaraṇā.
atha maṁ paṭihareyyāsi saddhiṁ nigaṇṭhaparisāyāti etesaṁ atthe ñāte atha me
nigaṇṭhaparisāya saddhiṁ adhigaccheyyāsi, patīhārassa me santikaṁ āgantvā attano
āgatabhāvaṁ jānāpeyyāsīti attho. eko pañhoti eko pañhamaggo, ekaṁ
pañhagavesananti attho. eko uddesoti ekaṁ nāma kinti ayaṁ eko
uddeso. ekaṁ veyyākaraṇanti "sabbe sattā āhāraṭṭhitikā"ti 3- idaṁ ekaṁ
veyyākaraṇaṁ. evaṁ sabbattha attho veditabbo.
9. acelakassapasuttavaṇṇanā
[351] navame kīvaciraṁ pabbajitassāti kīvaciro kālo pabbajitassāti
attho. uttarimanussadhammoti manussadhammo nāma dasakusalakammapathā, tato
manussadhammato uttariṁ. alamariyañāṇadassanavisesoti ariyabhāvaṁ kātuṁ samatthatāya

footnote: 1 chaßēéa. ulloketvā 2 sī.,ka. sabbadisāsa
footnote: 3 aṅ. dasaka. 24/27/41, khu.khu. 25/1/3

page number: 163

alamariyāyoti saṅkhāto ñāṇadassanaviseso. naggeyyāti naggabhāvato. maṇḍeyyāti
muṇḍabhāvato. pāvaḷanippotanāyāti pāvaḷanippotanato, bhūmiyaṁ nisīdantassa
ānisadaṭṭhāne 1- laggānaṁ paṁsurajavālikānaṁ phoṭanatthaṁ gahitamorapiñchamattatoti attho.
10. gilānadassanasuttavaṇṇanā
[352] dasame ārāmadevatāti pupphārāmaphalarāmesu adhivatthā devatā.
vanadevatāti vanasaṇḍesu adhivatthā devatā. rukkhadevatāti mattarājakāle vessavaṇo
ca devatāti evaṁ tesu tesu rukkhesu adhivatthā devatā. osadhitiṇavanappatīsūti
haritakāmalakīādīsu muñjapabbajādīsu vanajeṭṭhakarukkhesu ca adhivatthā devatā.
saṅgammāti sannipatitvā. samāgammāti tato tato samāgantvā. paṇidhehīti
patthanāvasena upehi. ijjhissati sīlavato cetopaṇidhīti samijjhissati sīlavantassa
cittapatthanā. 2- dhammikoti dasakusaladhammasamannāgato agatigamanarahito. dhammarājāti
tasseva vevacanaṁ, dhammena vā laddharajjattā dhammarājā. tasmāti yasmā "tena
hi ayyaputta amhepi ovadāhī"ti vadatha, tasmā. appaṭivibhattanti "idaṁ bhikkhūnaṁ
dassāma, idaṁ attanā bhuñjissāmā"ti evaṁ avibhattaṁ bhikkhūhi saddhiṁ sādhāraṇameva
bhavissatīti.
cittasaṁyuttavaṇṇanā niṭṭhitā.
---------------

footnote: 1 sī.,ka. āsanaṭṭhāne 2 sī.,ka. cittaṭṭhapanā

page number: 164

8. gāmaṇisaṁyutta
1. caṇḍasuttavaṇṇanā
[353] gāmaṇisaṁyuttassa paṭhame caṇḍo gāmaṇīti dhammasaṅgāhakattherehi
caṇḍoti gahitanāmo eko gāmaṇi. pātukarotīti bhaṇḍantaṁ paṭibhaṇḍanto
akkosantaṁ paccakkosanto paharantaṁ paṭipaharanto pākaṭaṁ karotīti dasseti. na
pātukarotīti akkuṭṭhopi pahaṭopi kiñci paccanīkaṁ akarontoti dasseti.
2. tālapuṭasuttavaṇṇanā
[354] dutiye tālapuṭoti evaṁnāmako. tassa kira bandhanā pamuttassa
tālapakkassa vaṇṇo viya mukhavaṇṇo vippasanno ahosi, tenassa tālapuṭoti
nāmaṁ akaṁsu. svāyaṁ abhinīhārasampanno pacchimabhavikapuggalo. yasmā pana paṭisandhi
nāma aniyatā ākāse khittadaṇḍasadisā, 1- tasmā esa naṭakule nibbatti.
vuḍḍhippatto pana naṭasippe aggo hutavā sakalajambūdīpe pākaṭo jāto. tassa
pañca sakaṭasatāni pañca mātugāmasatāni parivāro, bhariyāyapissa tāvatakā vāti
mātugāmasahassena ceva sakaṭasahassena ca saddhiṁ yaṁ yaṁ nagaraṁ vā nigamaṁ vā
pavisati, tatthassa puretarameva satasahassaṁ denti. samajjavesaṁ gaṇhitvā pana
mātugāmasahassena saddhiṁ kīḷaṁ karontassa yaṁ hatthupagapādupagādiābharaṇajātaṁ khipanti,
tassa pariyanto natthi. so taṁdivasaṁ mātugāmasahassaparivārito rājagahe kīḷaṁ katvā
paripakkañāṇattā saparivārova yena bhagavā tenupasaṅkami.
saccālikenāti saccena ca alikena ca. tiṭṭhatetanti tiṭṭhatu etaṁ. rajanīyāti
rāgappaccayā mukhato pañcavaṇṇasuttanīharaṇavātavuṭṭhidassanādayo aññe ca
kāmassādasaṁyuttā ākāradassanakā abhinayā. bhiyyoso mattāyāti adhikappamāṇattāya.
dosanīyāti dosassa paccayā hatthapādacchedādidassanākārā. mohanīyāti mohapaccayā
udakaṁ gahetvā telakaraṇaṁ, telaṁ gahetvā udakakaraṇanti evamādayo māyāpabhedā.

footnote: 1 sī. khittageṇḍusadisā

page number: 165

pahāso nāma nirayoti visuṁ pahāsanāmako nirayo nāma natthi, avīcisseva
pana ekasmiṁ koṭṭhāse naccantā viya gāyantā viya ca naṭavesaṁ gahetvāva
paccanti, taṁ sandhāyetaṁ vuttaṁ. nāhaṁ bhante etaṁ rodāmīti ahaṁ bhante etaṁ
bhagavato byākaraṇaṁ na rodāmīti evaṁ sakammakavasenettha attho veditabbo, na
assuvimocanamattena. "mataṁ vā amma rodantī"tiādayo cettha aññepi vohārā
veditabbā.
3-5. yodhājīvasuttādivaṇṇanā
[355-357] tatiye yodhājīvoti yuddhena jīvitaṁ kappanako dhammasaṅgāhakattherehi
evaṁ gahitanāmo. ussahati vāyamatīti ussāhaṁ vāyāmaṁ karoti. pariyāpādentīti maraṇaṁ
paṭipajjāpenti. dukkaṭanti duṭṭhu kataṁ. duppaṇihitanti duṭṭhu ṭhapitaṁ. parajito 1-
nāma nirayoti ayampi na visuṁ eko nirayo, avīcisseva pana ekasmiṁ koṭṭhāse
pañcāvudhasannaddhā phalakahatthā hatthiassarathe āruyha saṅgāme yujjhantā viya
paccanti, taṁ sandhāyetaṁ vuttaṁ. catutthapañcamesupi eseva nayo.
6. asibandhakaputtasuttavaṇṇanā
[358] chaṭṭhe pacchābhūmakāti pacchābhūmivāsino. kāmaṇḍalukāti sakamaṇḍaluno.
sevālamālikāti pātova udakato sevālañceva uppalādīni ca gahetvā
udakasuddhikabhāvajānanatthāya mālaṁ katvā pilandhanakā. udakorohakāti sāyaṁ pātaṁ udakaṁ
orohanakā. uyyāpentīti upari yāpenti. saññāpentīti sammā ñāpenti.
saggaṁ nāma okkāpentīti parivāretvā ṭhitā "gaccha bho brahmalokaṁ, gaccha bho
brahmalokan"ti vadantā saggaṁ pavesenti. anuparisakkeyyāti anuparigaccheyya.
ummajjāti ummajja uṭṭhaha. thalamuplavāti thalaṁ abhiruyha. tatra yāssāti tatra
yaṁ bhaveyya. sakkharā vā kaṭhalā vāti sakkharā ca kaṭhalā ca. sā adhogāmī assāti
sā adho gaccheyya, heṭṭhāgāmī bhaveyya. adho gacchāti heṭṭhā gaccha.

footnote: 1 sī.,ka. sarajito

page number: 166

7. khettūpamasuttavaṇṇanā
[359] sattame jaṅgalanti thaddhaṁ na mudu. Ōsaranti 1- sañjātaloṇaṁ.
pāpabhūmīti lāmakabhūmibhāgaṁ. maṁdīpātiādīsu ahaṁ dīpo patiṭṭhā etesanti maṁdīpā.
ahaṁ leṇo allīyanaṭṭhānaṁ etesanti maṁleṇā. ahaṁ tāṇaṁ rakkhā etesanti
maṁtāṇā. ahaṁ saraṇaṁ bhayanāsanaṁ etesanti maṁsaraṇā. viharantīti maṁ evaṁ katvā
viharanti.
gobhattampīti dhaññaphalassa abhāvena lāyitvā kalāpakalāpaṁ bandhitvā ṭhapitaṁ
gimhakāle gunnampi khādanaṁ bhavissatīti attho. udakamaṇikoti kucchiyaṁ maṇikamekhalāya
evaṁ laddhanāmo bhājanaviseso. ahārī aparihārīti udakaṁ na harati na parihara,
na pariyādiyatīti attho. iti imasmiṁ sutte sakkaccadhammadesanāva kathitā. buddhānaṁ
hi asakkaccadhammadesanā nāma natthi. sīhasamānavuttino hi buddhā, yathā sīho
pabhinnavaravāraṇassapi sasabiḷārādīnampi gahaṇatthāya ekasadisameva vegaṁ karoti,
evaṁ buddhāpi ekassa desentāpi dvinnaṁ bahūnaṁ bhikkhuparisāya bhikkhuniupāsaka-
upāsikāparisāyapi titthiyānampi desentā sakkaccameva desenti. catasso pana
parisā saddahitvā okappetvā suṇantīti tāsaṁ desanā sakkaccadesanā nāma
jātā.
8. saṅkhadhamasuttavaṇṇanā
[360] aṭṭhame yaṁ bahulaṁ yaṁ bahulanti iminā nigaṇṭho attanāva attano
vādaṁ bhindati. tasmā bhagavā evaṁ sante na koci āpāyikotiādimāha. purimāni
pana cattāri padāni diṭṭhiyā paccayā honti. tasmā tesupi ādīnavaṁ dassento
idha gāmaṇi ekacco satthā evaṁvādī hotītiādimāha. tattha ahampamhīti
ahampi amhi.

footnote: 1 sī.,ka. osaranti

page number: 167

mettāsahagatenātiādīsu yaṁ vattabbaṁ, taṁ sabbaṁ saddhiṁ bhāvanānayena
visuddhimagge vuttameva. seyyathāpi gāmaṇi balavā saṅkhadhamotiādi pana idha apubbaṁ.
tattha balavāti balasampanno. saṅkhadhamoti saṅkhadhamako. appakasirenāti akicchena
adukkhena. dubbalo hi saṅkhadhamo saṅkhaṁ dhamantopi na sakkoti catasso disā
sarena viññāpetuṁ, nāssa saṅkhasaddo sabbato pharati, balavato pana vipphāriko 1-
hoti, tasmā "balavā"ti āha.
mettāya cetovimuttiyāti ettha "mettā"ti vutte upacāropi appanāpi
vaṭṭati, "cetovimuttī"ti vutte pana appanāva vaṭṭati. yaṁ pamāṇakataṁ kammanti
pamāṇakataṁ kammaṁ nāma kāmāvacaraṁ vuccati, appamāṇakataṁ kammaṁ nāma rūpāvacaraṁ.
taṁ hi pamāṇaṁ atikkamitvā odissakānodissakadisāpharaṇavasena vaḍḍhetvā katattā
appamāṇakatanti vuccati.
na taṁ tatrāvasissati, na taṁ tatrāvatiṭṭhatīti taṁ kāmāvacarakammaṁ tasmiṁ
rūpārūpāvacarakamme na ohiyyati na tiṭṭhati. kiṁ vuttaṁ hoti? taṁ kāmāvacarakammaṁ
tassa rūpārūpāvacarakammassa antarā laggituṁ vā ṭhātuṁ vā rūpārūpāvacarakammaṁ
pharitvā pariyādiyitvā attano okāsaṁ gahetvā patiṭṭhātuṁ vā na sakkoti,
athakho rūpārūpāvacarakammameva kāmāvacaraṁ mahogho viya parittaṁ udakaṁ pharitvā
pariyādiyitvā attano okāsaṁ katvā tiṭṭhati, tassa vipākaṁ paṭibāhitvā sayameva
brahmasahabyataṁ upanetīti. iti idaṁ suttaṁ ādimhi kilesavasena vuṭṭhāya avasāne
brahmavihāravasena gahitattā yathānusandhināva gataṁ.
9. kulasuttavaṇṇanā
[361] navame dubbhikkhāti dullabhabhikkhā. dvīhitikāti "jīvissāma nu kho
na nu kho"ti evaṁ pavattaīhitikā. "duhitikā"tipi pāṭho. ayamevattho. dukkhā

footnote: 1 sī. khippapharaṇo, ma. khippakārako

page number: 168

Ōhiti 1- ettha na sakkā koci payogo sukhena kātunti duhitikā. tattha tattha
matamanussānaṁ vippakiṇṇāni setāni aṭṭhikāni etthāti setaṭṭhikā. salākā
vuttāti salākamattavuttā, yaṁ tattha vuttaṁ vāpitaṁ, taṁ salākamattameva ahosi,
phalena janayatīti attho.
uggilitunti dve ante mocetvā kathetuṁ asakkonto uggilituṁ bahi
nīharituṁ na sakkhiti. ogilitunti pucchāya dosaṁ disvā hāretuṁ asakkonto
ogilituṁ anto pavesetuṁ na sakkhiti.
ito so gāmaṇi ekanavutikappeti bhagavā kathayamānova yāva nikkhanto
nāsikavāto na puna pavisati, tāvatakena kālena ekanavutikappe anussari
"atthi nu kho kiñci kule pakkabhikkhādānena upahatapubban"ti 2- parijānanatthaṁ.
athekampi apassanto "ito so gāmaṇī"tiādimāha. idāni dānādīnaṁ ānisaṁsaṁ
kathento athakho yāni tāni kulāni addhānīti dhammadesanaṁ ārabhi. tattha
dānasambhūtānīti dānena sambhūtāni nibbattāni. sesapadadvayepi ese nayo.
ettha pana saccaṁ nāma saccavāditā. sāmaññaṁ 3- nāma sesasīlaṁ. vikiratīti ayogena
vaḷañjento vippakirati. vidhamatīti dhamento viya nāseti. viddhaṁsetīti nāseti.
aniccatāti hutvā abhāvo bahunāpi kālena saṅgatānaṁ 4- khaṇeneva antaradhānaṁ.
10. maṇicūḷakasuttavaṇṇanā
[362] dasame taṁ parisaṁ etadavocāti tassa kira evaṁ ahosi "kulaputtā
pabbajantā puttadārañceva jātarūparajatañca pahāyeva pabbajanti, na ca sakkāyaṁ
pahāya pabbajitā, taṁ tehi gahetun"ti nayaggāhe ṭhatvā "mā ayyo"tiādivacanaṁ

footnote: 1 sī. dukkhaṁ īhati 2 sī. upakatapubbanti
footnote: 3 sī.,ka. saññamaṁ 4 sī. sambhatānaṁ

page number: 169

avoca. ekaṁsenetanti etaṁ pañcakāmaguṇapakappanaṁ assamaṇadhammo asakyaputtiyadhammoti
ekaṁsena dhāreyyāsi.
tiṇanti senāsanachadanatiṇaṁ. pariyesitabbanti tiṇacchadane vā iṭṭhakacchadane
vā gehe palujjante yehi taṁ kāritaṁ, tesaṁ santikaṁ gantvā "tumhehi
kāritasenāsanaṁ ovassati, na sakkā tattha vasitun"ti ācikkhitabbaṁ. manussā
sakkontā karissanti, asakkontā "tumhe vaḍḍhakiṁ gahetvā kārāpetha, mayaṁ
te saññāpessāmā"ti vakkhanti. evaṁ vutte kāretvā tesaṁ ācikkhitabbaṁ.
manussā vaḍḍhakīnaṁ dātabbaṁ dassanti. sace āvāsasāmikā natthi, aññesampi
bhikkhācāravattena ārocetvā kāretuṁ vaṭṭati. idaṁ sandhāya "pariyesitabban"ti
vuttaṁ.
dārunti senāsane gopāṇasiādīsu palujjamānesu tadatthāya dāruṁ.
sakaṭanti gihivikataṁ katvā tāva kālikasakaṭaṁ. na kevalañca sakaṭameva, aññampi
vāsipharasukudālādiupakaraṇaṁ evaṁ pariyesituṁ vaṭṭati. purisoti hatthakammavasena puriso
pariyesitabbo. yaṅkiñci hi purisaṁ "hatthakammaṁ āvuso katvā dassasī"ti vatvā
"dassāmi bhante"ti vutte "idañcidañca karohī"ti yaṁ icchati, taṁ kāretuṁ
vaṭṭati. na tvevāhaṁ gāmaṇi kenaci pariyāyenāti jātarūparajataṁ panāhaṁ kenacipi
kāraṇena pariyesitabbanti na vadāmi.
11. bhadrakasuttavaṇṇanā
[363] ekādasame mallesūti evaṁnāmake janapade. vadhenāti māraṇena.
jāniyāti dhanajāniyā. akālikena pattenāti na kālantarena pattena, kālaṁ
anatikkamitvāva pattenāti attho. ciravāsī nāma kumāroti evaṁnāmako tassa

page number: 170

putto. bahiāvasathe 1- paṭivasatīti bahinagare kiñcideva sippaṁ uggaṇhanto
vasati. imasmiṁ sutte vaṭṭadukkhaṁ kathitaṁ.
12. rāsiyasuttavaṇṇanā
[364] dvādasame rāsiyoti rāsiṁ katvā pañhassa pucchitattā rāsiyoti
evaṁ dhammasaṅgāhakattherehi gahitanāmo. tapassinti tapanissitakaṁ. lūkhajīvinti
lūkhajīvitaṁ. antāti koṭṭhāsā. gāmoti gāmmo. gammotipi pāṭho, gāmavāsīnaṁ
dhammoti attho. attakilamathānuyogoti attano kilamathānuyogo, sarīradukkhakaraṇanti
attho.
kasmā panettha kāmasukhallikānuyogo gahito, kasmā attakilamathānuyogo,
kasmā majjhimā paṭipadāti? kāmasukhallikānuyogo tāva kāmabhogīnaṁ 2- dassanatthaṁ
gahito, attakilamathānuyogo tapanissitakānaṁ, majjhimā paṭipadā tiṇṇaṁ nijjaravatthūnaṁ
dassanatthaṁ gahitā. kiṁ etesaṁ dassane payojananti? ime dve ante
pahāya tathāgato majjhimāya paṭipadāya sammāsambodhiṁ patto, so kāmabhoginopi
na sabbe garahati na pasaṁsati, tapanissitakepi na sabbe garahati na
pasaṁsati, garahitabbayuttakeyeva garahati, pasaṁsitabbayuttake pasaṁsatīti imassatthassa
pakāsanaṁ etesaṁ dassane payojananti veditabbaṁ.
idāni tamatthaṁ pakāsento tayo khome gāmaṇi kāmabhoginotiādimāha.
tattha sāhasenāti sāhasikakammena. na saṁvibhajatīti mittasahāyasandiṭṭhasambhattānaṁ
saṁvibhāgaṁ na karoti. na puññāni karotīti anāgatabhavassa paccayabhūtāni puññāni

footnote: 1 sī. āvāsathe 2 sī.,ka. janānaṁ kāmabhogīnaṁ

page number: 171

na karoti. dhammādhammenāti dhammena ca adhammena ca. ßēhānehīti kāraṇehi.
sacchikarotīti kathaṁ attānaṁ ātāpento paritāpento sacchikaroti? caturaṅgavīriyavasena
ca dhutaṅgavasena ca. tisso sandiṭṭhikā nijjarāti ettha ekopi
maggo tiṇṇaṁ kilesānaṁ nijjaraṇatāya tisso nijjarāti vutto.
13. pāṭaliyasuttavaṇṇanā
[365] terasame dūteyyānīti dūtakammāni paṇṇāni ceva mukhasāsanāni
ca. pāṇātipātañcāhanti idaṁ kasmā āraddhaṁ? na kevalaṁ ahaṁ māyaṁ jānāmi,
aññampi idañcidañca jānāmīti sabbaññubhāvadassanatthaṁ āraddhaṁ. santi hi
gāmaṇi eke samaṇabrāhmaṇāti idaṁ sesasamaṇabrāhmaṇānaṁ laddhiṁ dassetvā
tassā pajahāpanatthaṁ āraddhaṁ.
mālī kuṇḍalīti mālāya mālī, kuṇḍalehi kuṇḍalī. itthikāmehīti itthīhi
saddhiṁ kāmā itthikāmā, tehi itthikāmehi. āvasathāgāranti kulagharassa ekasmiṁ
ṭhāne ekekasseva sukhanivāsatthāya kataṁ vāsāgāraṁ. tenāhaṁ yathāsatti yathābalaṁ
saṁvibhajāmīti tassāhaṁ attano sattianurūpena ceva balānurūpena ca saṁvibhāgaṁ
karomi. alanti yuttaṁ. kaṅkhaniye ṭhāneti kaṅkhitabbe kāraṇe. cittasamādhinti
tasmiṁ dhammasamādhismiṁ ṭhito tvaṁ saha vipassanāya catunnaṁ maggānaṁ vasena
cittasamādhiṁ sace paṭilabheyyāsīti dasseti. apaṇṇakatāya mayhanti ayaṁ paṭipadā
mayhaṁ apaṇṇakatāya anaparādhakatāya eva saṁvattatīti attho. kaṭaggāhoti
jayaggāho.
ayaṁ kho gāmaṇi dhammasamādhi, tatra ce tvaṁ cittasamādhiṁ paṭilabheyyāsīti
ettha dhammasamādhīti dasakusalakammapathakammā, cittasamādhīti saha vipassanāya cattāro

page number: 172

maggā. athavā "pāmojjaṁ jāyati, pamuditassa pīti jāyatī"ti 1- evaṁ vuttā
pāmojjapītippassaddhisukhasamādhisaṅkhātā pañca dhammā dhammasamādhi nāma, cittasamādhi
pana saha vipassanāya cattāro maggāva. athavā dasakusalakammapathā cattāro
brahmavihārā cāti ayaṁ dhammasamādhi nāma, taṁ dhammasamādhiṁ pūrentassa uppannā
cittekaggatā cittasamādhi nāma. evaṁ tvaṁ imaṁ kaṅkhādhammaṁ pajaheyyāsīti evaṁ
tvaṁ imasmiṁ vuttappabhede dhammasamādhismiṁ ṭhito sace evaṁ cittasamādhiṁ paṭilabheyyāsi,
ekaṁsenetaṁ kaṅkhaṁ pajaheyyāsīti attho. sesaṁ sabbattha vuttanayamevāti.
gāmaṇisaṁyuttavaṇṇanā niṭṭhitā.
------------

footnote: 1 aṅ.pañcaka. 22/25/23 (syā)

page number: 173

9. asaṅkhatasaṁyutta
1. paṭhamavagga
1-11. kāyagatāsatisuttādivaṇṇanā
[366-376] asaṅkhatasaṁyutte 1- asaṅkhatanti akataṁ. hitesināti hitaṁ
esantena. anukampakenāti anukampamānena. anukampaṁ upādāyāti anukampaṁ
cittena pariggahetvā, paṭiccātipi vuttaṁ hoti. kataṁ vo taṁ mayāti taṁ mayā
imaṁ asaṅkhatañca asaṅkhatamaggañca desentena tumhākaṁ kataṁ. ettakameva hi
anukampakassa satthu kiccaṁ, yadidaṁ aviparītadhammadesanā. ito paraṁ pana paṭipatti nāma
sāvakānaṁ kiccaṁ. tenāha etāni bhikkhave rukkhamūlāni .pe. amhākaṁ anusāsanīti.
iminā rukkhamūlasenāsanaṁ dasseti, suññāgārānīti iminā janavivittaṁ ṭhānaṁ.
ubhayena ca yogānurūpaṁ senāsanaṁ ācikkhati, dāyajjaṁ niyyāteti.
jhāyathāti ārammaṇūpanijjhānena aṭṭhatiṁsa ārammaṇāni, lakkhaṇūpanijjhānena
ca aniccādito khandhāyatanādīni upanijjhāyatha, samathañca vipassanañca vaḍḍhethāti
vuttaṁ hoti. mā pamādatthāti mā pamajjittha. mā pacchā vippaṭisārino ahuvatthāti
ye hi pubbe daharakāle arogakāle sattasappāyādisampattikāle satthu
sammukhībhāvakāle ca yonisomanasikārarahitā rattindivaṁ maṅkulabhattaṁ hutvā seyyasukhaṁ
middhasukhaṁ anubhontā pamajjanti, te pacchā jarākāle rogakāle maraṇakāle
vipattikāle satthu parinibbutakāle ca taṁ pubbe pamādavihāraṁ anussarantā
sappaṭisandhikālakiriyañca bhāriyaṁ sampassamānā vippaṭisārino honti, tumhe pana
tādisā mā ahuvatthāti dassento āha "mā pacchā vippaṭisārino ahuvatthā"ti.

footnote: 1 sī. asaṅkhatasaṁyuttassa

page number: 174

ayaṁ vo amhākaṁ anusāsanīti ayaṁ amhākaṁ santikā "jhāyatha mā
pamādatthā"ti tumhākaṁ anusāsanī, ovādoti vuttaṁ hoti.
----------------
2. dutiyavagga
1-33. asaṅkhatasuttādivaṇṇanā
[377-409] kāye kāyānupassītiādīsu yaṁ vattabbaṁ, taṁ parato vakkhāma.
anatantiādīsu taṇhānatiyā 1- abhāvena anataṁ. catunnaṁ āsavānaṁ abhāvena
anāsavaṁ. paramatthasaccatāya saccaṁ. vaṭṭassa parabhāgaṭṭhena pāraṁ saṇhaṭṭhena nipuṇaṁ.
suṭṭhu duddasatāya sududdasaṁ. jarāya ajaritattā ajajjaraṁ. 2- thiraṭṭhena dhuvaṁ.
apalujjanatāya apalokitaṁ. cakkhuviññāṇena apassitabbattā anidassanaṁ.
taṇhāmānadiṭṭhipapañcānaṁ abhāvena nippapañcaṁ.
santabhāvaṭṭhena santaṁ. maraṇābhāvena amataṁ. uttamaṭṭhena paṇītaṁ.
sassirikaṭṭhena sivaṁ. nirupaddavatāya khemaṁ. taṇhakkhayassa paccayattā taṇhakkhayaṁ.
vimhāpanīyaṭṭhena accharaṁ paharitabbayuttakanti acchariyaṁ. abhūtameva bhūtaṁ, 3-
ajātaṁ hutvā atthīti 4- abbhutaṁ. niddukkhattā anītikaṁ. niddukkhasabhāvattā
anītikadhammaṁ. vānābhāvena nibbānaṁ. byāpajjhābhāveneva abyāpajjhaṁ. virāgādhigamassa
paccayato virāgaṁ. paramatthasuddhitāya suddhi. tīhi bhavehi muttatāya mutti. kāmālayānaṁ
abhāvena anālayaṁ. patiṭṭhaṭṭhena dīpaṁ. allīyitabbayuttaṭṭhena leṇaṁ. tāyanaṭṭhena
tāṇaṁ. bhayasaraṇaṭṭhena saraṇaṁ. bhayanāsananti attho. paraṁ ayanaṁ gati patiṭṭhāti
parāyaṇaṁ. sesamettha vuttanayamevāti.
asaṅkhatasaṁyuttavaṇṇanā niṭṭhitā
----------

footnote: 1 sī.,ka. taṇhāratiyā 2 sī. ajajjaritattā ajaraṁ, ka. ajjajjaritattā ajajjaraṁ
footnote: 3 sī.,ka. abbhutaṁ 4 sī. atthīti vā

page number: 175

10. abyākatasaṁyutta
1. khemāsuttavaṇṇanā
[410] abyākatasaṁyuttassa paṭhame khemāti gihikāle bimbisārassa upāsikā 1-
saddhāpabbajitā mahātherī "etadaggaṁ bhikkhave mama sāvikānaṁ bhikkhunīnaṁ
mahāpaññānaṁ yadidaṁ khemā"ti 2- evaṁ bhagavatā mahāpaññatāya etadagge ṭhapitā.
paṇḍitāti paṇḍiccena samannāgatā. viyattāti 3- veyyattiyena samannāgatā.
medhāvinīti medhāya paññāya samannāgatā. bahussutāti pariyattibāhusaccenapi
paṭivedhabāhusaccenapi samannāgatā.
gaṇakoti acchindakagaṇanāya 4- kusalo. muddikoti aṅgulimuddāya gaṇanāya
kusalo. saṅkhāyakoti piṇḍagaṇanāya kusalo. gambhīroti caturāsītiyojanasahassagambhīro.
appameyyoti āḷhakagaṇanāya appameyyo. duppariyogāhoti āḷhakagaṇanāya
pamāṇagahaṇatthaṁ durogāho. yena rūpena tathāgatanti yena rūpena dīgho rasso
sāmo odātoti sattasaṅkhātaṁ tathāgataṁ paññapeyya. taṁ rūpaṁ tathāgatassa pahīnanti
vuttappakāraṁ rūpaṁ samudayappahānena sabbaññutathāgatassa pahīnaṁ. rūpasaṅkhāya
vimuttoti 5- āyatiṁ rūpassa anuppattiyā 6- rūpārūpakoṭṭhāsenapi evarūpo nāma
bhavissatīti vohārassapi paṭipassaddhattā rūpapaṇṇattiyāpi vimutto. gambhīroti
ajjhāsayagambhīratāya ca guṇagambhīratāya ca gambhīro. tassa evaṁ guṇagambhīrassa sato
sabbaññutathāgatassa yaṁ upādāya sattasaṅkhāto tathāgatoti paññatti hoti, tadabhāvena
tassā paññattiyā abhāvaṁ passantassa ayaṁ sattasaṅkhāto hoti tathāgato

footnote: 1 sī. mahesī upāsikā 2 aṅ. ekaka. 20/236/26
footnote: 3 sī.,ka. byattāti 4 ma. acchindakāya gaṇanāya
footnote: 5 sī.,ka. rūpasaṅkhayā vimuttoti 6 sī.,ka. anumatiyā

page number: 176

parammaraṇāti idaṁ vacanaṁ na upeti na yujjati, na hoti tathāgato
parammaraṇātiādivacanampi na upeti na yujjatīti attho.
saṁsandissatīti ekaṁ bhavissati. samessatīti nirantaraṁ bhavissati. na
virodhayissatīti na viruddhaṁ padaṁ 1- bhavissati. aggapadasminti desanāya. desanā hi idha
aggapadanti adhippetā.
2. anurādhasuttavaṇṇanā
[411] dutiyaṁ khandhiyavagge vitthāritameva, abyākatādhikārato pana idha
vuttaṁ.
3-8. paṭhamasāriputtakoṭṭhikasuttādivaṇṇanā
[412-417] tatiye rūpagatametanti rūpamattametaṁ. ettha rūpato añño
koci satto nāma na upalabbhati, rūpe pana sati nāmamattaṁ etaṁ hotīti
dasseti. vedanāgatametantiādīsu eseva nayo. ayaṁ kho āvuso hetūti ayaṁ
rūpādīni muñcitvā anupalabbhiyasabhāvo hetu, yenetaṁ abyākataṁ bhagavatāti.
catutthādīni uttānatthāneva.
9. kutūhalasālāsuttavaṇṇanā
[418] navame kutūhalāyanti kutūhalasālā nāma paccekasālā natthi,
yattha pana nānātitthiyā samaṇabrāhmaṇā nānāvidhaṁ kathaṁ pavattenti, sā
bahunnaṁ "ayaṁ kiṁ vadati, ayaṁ kiṁ vadatī"ti kutūhaluppattiṭṭhānato kutūhalasālāti
vuccati. dūrampi gacchatīti yāva ābhassarabrahmalokā gacchati. imañca kāyaṁ

footnote: 1 sī.,ka. na vihāyissatīti na viruddhasaddaṁ

page number: 177

nikkhipatīti cuticittena nikkhipati. anupapanno hotīti cutikkhaṇeyeva
paṭisandhicittassa anuppannattā anupapanno hoti.
10. ānandasuttavaṇṇanā
[419] dasame tesametaṁ saddhiṁ abhavissāti tesaṁ laddhiyā saddhiṁ etaṁ
abhavissa. anulomaṁ abhavissa ñāṇassa uppādāya sabbe dhammā anattāti yaṁ
etaṁ "sabbe dhammā anattā"ti vipassanāñāṇaṁ uppajjati, api nu me tassa
anulomaṁ abhavissāti 1- attho.
11. sabhiyakaccānasuttavaṇṇanā
[420] ekādasame etamettakena ettakamevāti āvuso yassapi etaṁ
ettakena kālena "hetumhi sati rūpītiādi paññāpanā hoti, asati na hotī"ti
byākaraṇaṁ bhaveyya, tassa ettakameva bahu. ko pana vādo atikkanteti
atikkante pana atimanāpe dhammadesanānaye vādoyeva ko, natthi vādo, chinnā
kathāti.
abyākatasaṁyuttavaṇṇanā niṭṭhitā.
iti sāratthappakāsiniyā saṁyuttanikāyaṭṭhakathāya
saḷāyatanavaggavaṇṇanā niṭṭhitā.
--------------

footnote: 2 sī. bhavissatīti

page number: 178

sāratthappakāsinī nāma saṁyuttanikāyaṭṭhakathā
mahāvāravaggavaṇṇanā
--------------
namo tassa bhagavato arahato sammāsambuddhassa.
1. maggasaṁyutta
1. avijjāvagga
1-2. avijjāsuttādivaṇṇanā
[1-2] mahāvaggassa paṭhame pubbaṅgamāti sahajātavasena ca upanissayavasena
cāti dvīhākārehi pubbaṅgamā. samāpattiyāti samāpajjanāya sabhāvapaṭilābhāya,
uppattiyāti attho. anvadeva ahirikaṁ anottappanti sā panesā yadetaṁ
alajjanākārasaṇṭhitaṁ ahirikaṁ, abhāyanākārasaṇṭhitaṁ ca anottappaṁ, etaṁ anudeva
saheva ekatova, na vinā tena uppajjatīti attho. avijjāgatassāti avijjāya
upagatassa samannāgatassa. micchādiṭṭhīti ayāthāvadiṭṭhi aniyyānikadiṭṭhi. pahotīti
hoti uppajjati. micchāsaṅkappādīsupi ayāthāvāniyyānikavaseneva micchābhāvo
veditabbo. iti imāni aṭṭhapi akusaladhammasamāpattiyā micchattāṅgāni nāma
honti. tāni pana na ekakkhaṇe sabbāni labbhanti, nānakkhaṇe labbhanti.
kathaṁ? yadā hi diṭṭhisampayuttaṁ cittaṁ kāyaviññattiṁ samuṭṭhāpentaṁ
uppajjati, tadā micchādiṭṭhi micchāsaṅkappo micchāvāyāmo micchāsati micchāsamādhi
micchākammantoti cha aṅgāni honti. yadā diṭṭhivippayuttaṁ, tadā
micchādiṭṭhivajjāni pañca. yadā tāneva dve vacīviññattiṁ samuṭṭhāpenti, tadā

page number: 179

micchākammantaṭṭhāne micchāvācāya saddhiṁ tāneva 1- cha vā pañca vā. ayaṁ ājīvo
nāma. kuppamāno kāyavacīdvāresuyeva aññatarasmiṁ kuppati, na manodvāre. tasmā
yadā ājīvasīsena tāneva cittāni kāyavacīviññattiyo samuṭṭhāpenti, tadā
kāyakammaṁ micchājīvo nāma hoti, tathā vacīkammanti micchājīvassa vasena tāneva
cha vā pañca vā. yadā pana viññattiṁ asamuṭṭhāpetvā tāni cittāni
uppajjanti, tadā micchādiṭṭhimicchāsaṅkappamicchāvāyāmamicchāsatimicchāsamādhivasena
pañca vā, micchāsaṅkappādivasena cattāri vā hontīti evaṁ na ekakkhaṇe
sabbāni labbhanti, nānakkhaṇe labbhantīti.
sukkapakkhe vijjāti kammassakatāñāṇaṁ. ihāpi sahajātavasena ca
upanissayavasena cāti dvīheva ākārehi pubbaṅgamā veditabbā. hirottappanti
hirī ca ottappañca. tattha lajjanākārasaṇṭhitā hirī, bhāyanākārasaṇṭhitaṁ ottappaṁ.
ayamettha saṅkhepo, vitthāro pana visuddhimagge vuttova. vijjāgatassāti vijjāya
upagatassa samannāgatassa. viddasunoti viduno paṇḍitassa. sammādiṭṭhīti yāthāvadiṭṭhi
niyyānikadiṭṭhi. sammākammantādīsupi eseva nayo. iti kusaladhammasamāpattiyā imāni
aṭṭhaṅgāni honti, tāni lokiyamaggakkhaṇe na ekato sabbāni 2- labbhanti,
lokuttaramaggakkhaṇe pana labbhanti. tāni ca kho paṭhamajjhānikamagge,
dutiyajjhānikādīsu pana sammāsaṅkappavajjāni satteva honti.
tattha yo evaṁ vadeyya "yasmā majjhimanikāyamhi saḷāyanavibhaṅgasutte 3-
`yā tathābhūtassa diṭṭhi, sāssa hoti sammādiṭṭhi. yo tathābhūtassa saṅkappo,
svāssa hoti sammāsaṅkappo. yo tathābhūtassa vāyāmo, svāssa hoti
sammāvāyāmo. yā tathābhūtassa sati, sāssa hoti sammāsati. yo tathābhūtassa samādhi,

footnote: 1 ka. saṇṭhitāneva 2 sī. aṭṭhapi 3 ma.u. 14/431/371

page number: 180

svāssa hoti sammāsamādhi. pubbeva kho panassa kāyakammaṁ vacīkammaṁ ājīvo ca
suparisuddho'ti vuttaṁ. tasmā pañcaṅgikopi lokuttaramaggo hotī"ti. so vattabbo:-
tasmiṁyeva sutte "evamassāyaṁ ariyo aṭṭhaṅgiko maggo bhāvanāpāripūriṁ
gacchatī"ti 1- idaṁ kasmā na passasi. yaṁ panetaṁ "pubbe kho panassā"ti vuttaṁ,
taṁ pabbajitadivasato paṭṭhāya parisuddhabhāvadassanatthaṁ. pabbajitadivasato paṭṭhāya hi
parisuddhāni kāyakammādīni lokuttaramaggakkhaṇe atiparisuddhāni hontīti ayamattho
dīpito.
yampi abhidhamme vuttaṁ "tasmiṁ kho pana samaye pañcaṅgiko maggo hotī"ti 2-
taṁ ekaṁ kiccantaraṁ dassetuṁ vuttaṁ. yasmiṁ hi kāle micchākammantaṁ pahāya
sammākammantaṁ pūreti, tasmiṁ kāle micchāvācā vā micchājīvo vā na hoti,
diṭṭhi saṅkappo vāyāmo sati samādhīti imesuyeva pañcasu kārakaṅgesu
sammākammanto pūrati. virativasena hi sammākammanto pūrati nāma.
sammāvācāsammāājīvesupi eseva nayo. iti imaṁ kiccantaraṁ dassetuṁ evaṁ vuttaṁ.
lokiyamaggakkhaṇe ca pañceva honti, virati pana aniyatā. tasmā "chāṅgiko"ti avatvā
"pañcaṅgiko"tveva vuttaṁ. "yā kho bhikkhave ariyacittassa anāsavacittassa
ariyamaggasamaṅgino ariyamaggaṁ bhāvayato tīhi kāyaduccaritehi ārati virati paṭivirati
veramaṇī akiriyā akaraṇaṁ, ayaṁ bhikkhave sammākammanto ariyo anāsavo
lokuttaramaggo"ti 3- evaṁ pana mahācattāḷīsakasuttādīsu anekesu suttesu
sammākammantādīnaṁ ca lokuttaramaggassa aṅgabhāvasiddhito aṭṭhaṅgikova lokuttaramaggo

footnote: 1 ma.u. 14/431/371
footnote: 2 abhi.vi. 35/212/133 3 ma.u. 14/139/125

page number: 181

hotīti veditabbo. 1- imasmiṁ sutte ayaṁ aṭṭhaṅgikamaggo lokiyalokuttaramissakova
kathito. dutiyaṁ kosalasaṁyutte vuttameva.
3. sāriputtasuttavaṇṇanā
[3] tatiye sakalamidaṁ bhanteti ānandatthero sāvakapāramīñāṇassa matthakaṁ
appattatāya sakalampi maggabrahmacariyaṁ kalyāṇamittasannissayena labbhatīti na
aññāsi, dhammasenāpati pana sāvakapāramīñāṇassa matthake ṭhitattā aññāsi,
tasmā evamāha. tenevassa bhagavā sādhu sādhūti sādhukāramadāsi.
4. jāṇussoṇibrāhmaṇasuttavaṇṇanā
[4] catutthe sabbasetena vaḷavābhirathenāti sakalasetena catūhi vaḷavāhi
yuttarathena. so kira sabbo sacakkapañjarakubbaro 2- rajataparikkhitto hoti. ratho
ca nāmesa duvidho hoti yodharatho alaṅkārarathoti. tattha yodharatho caturassasaṇṭhāno
hoti nātimahā dvinnaṁ tiṇṇaṁ vā janānaṁ gahaṇasamattho, alaṅkāraratho
mahā hoti dīghato dīgho ca puthulato puthulo 3- , tattha chattagāhako vālavījanīgāhako
tālapaṇṇagāhakoti 4- evaṁ aṭṭha vā dasa vā sukheneva ṭhātuṁ vā nisīdituṁ vā
nipajjituṁ vā sakkonti, ayampi alaṅkārarathoyeva.
setā sudaṁ assāti setā 5- vaḷavā pakatiyā setavaṇṇāva. setālaṅkārāti
pasādhanaṁ tesaṁ rajatamayaṁ ahosi. seto rathoti rathopi vuttanayeneva rajataparikkhittattā
tattha tattha dantakammakhacitattā ca setova. setaparivāroti yathā aññe rathā
sīhacammaparivārāpi honti, byagghacammaparivārāpi paṇḍukambalaparivārāpi honti,

footnote: 1 chaßēéa. veditabboti 2 ma. sakaṭapañjarakubbaro
footnote: 3 ka. mūlato athūlo 4 chaßēéa. tālavaṇṭaggāhakoti 5 chaßēéa. tā

page number: 182

na evaṁ esa. esa pana ghanadukkūlena parivārito ahosi. setā rasmiyoti
rasmiyo rajatapanāḷisuparikkhittā. setā patodalaṭṭhīti patodalaṭṭhipi rajataparikkhittā.
setaṁ chattanti rathamajjhe ussāpitaṁ chattampi setaṁ ahosi. setaṁ uṇhīsanti
aṭṭhaṅgulavitthāro rajatamayo uṇhīsapatto seto. setāni vatthānīti vatthānipi
setāni pheṇapuñjavaṇṇāni. tesu nivāsanaṁ pañcasatagghanikaṁ, uttarāsaṅgo
sahassagghaniko. setā upāhanāti upāhanā nāma maggārūḷhassa vā honti
aṭaviṁ vā pavisantassa. ayaṁ pana rathaṁ abhirūḷho, tenassa tadanucchaviko
rajatapaṭisevito pādālaṅkāro nāma esa evaṁ vuttoti veditabbo. setāya sudaṁ
vālabījaniyāti phalikamayadaṇḍāya setacamaravālabījaniyā. na kevalañca ettakameva
tassa setaṁ ahosi, so pana brāhmaṇo setavilepanaṁ vilimpi, setamālaṁ pilandhi,
dasasu aṅgulīsu aṅgulimuddikā kaṇṇesu kuṇḍalānīti evamādi alaṅkāropissa
rajatamayo ahosi. parivārabrāhmaṇāpissa dasasahassamattā tatheva
setavatthavilepanamālālaṅkārā ahesuṁ.
yaṁ panetaṁ sāvatthiyā niyyāyantanti vuttaṁ, tatrāyaṁ niyyāyanavibhāvanā:-
so kira channaṁ channaṁ māsānaṁ ekavāraṁ nagaraṁ padakkhiṇaṁ karoti, "ito ettakehi
divasehi nagaraṁ padakkhiṇaṁ karissatī"ti puretarameva ghosanā kayirati. taṁ sutvā
ye nagarato na pakkantā, te na pakkamanti. 1- tepi "puññavato sirisampattiṁ
passissāmā"ti āgacchanti. yaṁ divasaṁ brāhmaṇo nagaraṁ anuvicarati, tadā pātova
nagaravīthiyo sammajjitvā vālikaṁ okiritvā lājapañcamehi pupphehi vippakiritvā
puṇṇaghaṭe ṭhapetvā kadaliyo ca dhaje ca ussāpetvā sakalanagaraṁ dhūpitavāsitaṁ
karonti.

footnote: 1 ma. te upasaṅkamanti

page number: 183

brāhmaṇo pātova sīsaṁ nahāyitvā purebhattaṁ bhuñjitvā vuttanayeneva
setavatthādīhi attānaṁ alaṅkaritvā pāsādā oruyha rathaṁ abhiruhati. atha naṁ te
brāhmaṇā sabbe setavatthavilepanamālālaṅkārā setachattāni gahetvā parivārenti.
tato mahājanassa sannipātatthaṁ paṭhamaṁyeva taruṇadārakānaṁ phalāphalāni 1- vikiranti,
tadanantaraṁ māsakarūpādīni, 2- tadanantaraṁ kahāpaṇe vikiranti. mahājano sannipatati,
ukkuṭṭhiyo ceva celukkhepā ca vattanti. atha brāhmaṇo maṅgalikasovatthikādīsu
maṅgalāni ceva suvatthiyo ca karontesu mahāsampattiyā nagaraṁ anuvicarati.
puññavantā manussā ekabhūmikādipāsāde āruyha sukapattasadisāni vātapānakavātāni
vivaritvā olokenti. brāhmaṇopi attano yasasirisampattiyā nagaraṁ
ajjhottharanto viya dakkhiṇadvārābhimukho hoti. taṁ sandhāyetaṁ vuttaṁ.
tamenaṁ jano disvāti mahājano taṁ rathaṁ disvā. brahmanti seṭṭhādhivacanaṁ. 3-
brahmaṁ vata bho yānanti seṭṭhayānasadisaṁ vata bho yānanti ayamettha attho.
imasseva kho etanti ānanda manussā nāma 4- vaṇṇabhāṇakānaṁ dhanaṁ datvā
attano dārikānaṁ 4- vaṇṇagītaṁ gāyāpenti "abhirūpo hoti dassanīyo mahaddhano
mahābhogo"ti, na ca tena vaṇṇabhaṇanamattena abhirūpā vā honti mahaddhanā
vā, evameva mahājano brāhmaṇassa rathaṁ disvā "brahmaṁ vata bho yānan"ti
kiñcāpi evaṁ vaṇṇaṁ bhaṇati, na panetaṁ yānaṁ vaṇṇabhaṇanamatteneva brahmayānaṁ
nāma hoti. lāmakaṁ hi etaṁ chavaṁ. paramatthena pana imasseva kho etaṁ ānanda
ariyassa aṭṭhaṅgikassa maggassa adhivacanaṁ. ayaṁ hi sabbadosavigamena seṭṭho,
iminā ca ariyā nibbānaṁ yantīti brahmayānaṁ itipi, dhammabhūtattā yānattā

footnote: 1 ma. mālāmūlaphalāni 2 sī. māsakarūpiyādīni 3 chaßēéa. seṭṭhādhivacanametaṁ
footnote: 4-4 sī. vaṇṇabhaṇanaṭṭhānaṁ patvā attano dāyakānaṁ

page number: 184

ca dhammayānaṁ itipi, anuttarattā kilesasaṅgāmassa ca vijitattā anuttaro
saṅgāmavijayo itipi vattuṁ vaṭṭati.
idānissa niddosabhāvaṁ ceva saṅgāmavijayabhāvaṁ ca dassento
rāgavinayapariyosānātiādimāha. tattha rāgaṁ vinayamānā pariyosāpeti pariyosānaṁ
gacchati nippajjatīti rāgavinayapariyosānā. esa nayo sabbattha.
yassa saddhā ca paññā cāti yassa ariyamaggayānassa 1- saddhānusārivasena
saddhā, dhammānusārivasena paññāti ime dve dhammā sadā dhuraṁ yuttā,
tatramajjhattatāyuge yuttāti attho. hiri īsāti attanā saddhiṁ anuyuttena 2-
bahiddhāsamuṭṭhānena ottappena saddhiṁ ajjhattasamuṭṭhānā hirī yassa maggarathassa
īsā. mano yottanti vipassanācittaṁ maggacittaṁ ca yottaṁ. yathā hi rathassa
vākādimayaṁ yottaṁ goṇe ekābaddhe karoti ekasaṅgahite, evaṁ maggarathassa
lokiyavipassanācittaṁ atirekapaññāsa, lokuttaravipassanācittaṁ atirekasaṭṭhi kusaladhamme
ekābaddhe ekasaṅgahe karoti. tena vuttaṁ "mano yottan"ti. sati ārakkhasārathīti
maggasampayuttā sati ārakkhasārathi. yathā hi rathassa ārakkho sārathi nāma
yoggiyo. dhuraṁ vāheti yojeti akkhaṁ abbhañjati rathaṁ peseti rathayuttake
nibbisevane karoti, evaṁ maggarathassa sati. ayaṁ hi ārakkhapaccuppaṭṭhānā ceva
kusalākusalānañca dhammānaṁ gatiyo samanvesatīti vuttā.
rathoti ariyāṭṭhaṅgikamaggaratho. sīlaparikkhāroti catupārisuddhasīlālaṅkāro.
jhānakkhoti vipassanāsampayuttānaṁ pañcannaṁ jhānaṅgānaṁ vasena jhānamayākkho.
cakkavīriyoti vīriyacakko, kāyikacetasikasaṅkhātāni dve vīriyāni assa cakkānīti
attho. upekkhā dhurasamādhīti dhurassa samādhi, dhurasamādhi 3- uṇṇatoṇṇatākārassa

footnote: 1 ma. ariyamaggaññāṇassa 2 chaßēéa. adhiviṭṭhena 3 chaßēéa. ayaṁ pāṭho na dissati

page number: 185

abhāvena dvinnampi yugapadesānaṁ samatāti attho. ayaṁ hi tatramajjhattupekkhā
cittuppādassa līnuddhaccabhāvaṁ haritvā payogamajjhatte cittaṁ ṭhapeti, tasmā
imassa maggarathassa "dhurasamādhī"ti vuttā. anicchā parivāraṇanti bāhirakarathassa
sīhacammādīni viya imassāpi ariyamaggarathassa alobhasaṅkhātā anicchā parivāraṇaṁ
nāma.
abyāpādoti mettā mettāpubbabhāgo ca. avihiṁsāti karuṇā ca
karuṇāpubbabhāgo ca. vivekoti kāyavivekādi tividho viveko. yassa āvudhanti yassa
ariyamaggarathe ṭhitassa kulaputtassa etaṁ pañcavidhaṁ āvudhaṁ. yathā hi rathe ṭhito
pañcahi āvudhehi sapatte vijjhati, evaṁ yogāvacaropi imasmiṁ lokiyalokuttaramaggarathe
ṭhito mettāya dosaṁ vijjhati, karuṇāya vihiṁsaṁ, kāyavivekena gaṇasaṅgaṇikaṁ, cittavivekena
kilesasaṅgaṇikaṁ, upadhivivekena sabbākusalaṁ vijjhati. tenassetaṁ pañcavidhaṁ
"āvudhan"ti vuttaṁ. titikkhāti duruttānaṁ durāgatānaṁ vacanapathānaṁ adhivāsanakkhanti.
cammasannāhoti sannaddhacammo. yathā hi rathe ṭhito rathiko paṭimukkacammo
āgatāgate sare khamati, na naṁ te vijjhanti, evaṁ adhivāsanakkhantisamannāgato
bhikkhu āgatāgate vacanapathe khamati, na naṁ te vijjhanti. tasmā "titikkhā
cammasannāho"ti vutto. yogakkhemāya vattatīti catūhi yogehi khemāya nibbānāya
vattati, nibbānābhimukho gacchatiyeva, na tiṭṭhati na bhijjatīti attho.
etadattani sambhūtanti etaṁ maggayānaṁ attano purisakāraṁ nissāya
laddhattā attani sambhūtaṁ nāma hoti. brahmayānaṁ anuttaranti asadisaṁ seṭṭhayānaṁ.
niyyanti dhīrā lokamhāti yesaṁ etaṁ yānaṁ atthi, te dhīrā paṇḍitapurisā
lokamhā niyyanti gacchanti. aññadatthūti ekaṁsena. jayaṁ jayanti rāgādayo
sapatte jinantā jinantā.

page number: 186

5-6. kimatthiyasuttādivaṇṇanā
[5-6] pañcame ayamevāti evasaddo niyamattho, tena aññaṁ maggaṁ paṭikkhipati.
imasmiṁ sutte vaṭṭadukkhañceva missakamaggo ca kathito. chaṭṭhaṁ uttānameva.
7. dutiyāññatarabhikkhusuttavaṇṇanā
[7] sattame nibbānadhātuyā kho etaṁ bhikkhu adhivacananti asaṅkhātāya
amatāya nibbānadhātuyā etaṁ adhivacanaṁ. āsavānaṁ khayo tena vuccatīti apica
tena rāgādivinayena āsavānaṁ khayotipi vuccati. āsavakkhayo nāma arahattaṁ,
arahattassāpi etaṁ rāgavinayotiādi nāmamevāti dīpeti. etadavocāti "satthārā
nibbānadhātūti vadantena amataṁ nibbānaṁ kathitaṁ, maggo panassa na kathito. taṁ
kathāpessāmī"ti anusandhikusalatāya pucchanto etaṁ avoca.
8. vibhaṅgasuttavaṇṇanā
[8] aṭṭhame katamā ca bhikkhave sammādiṭṭhīti ekena pariyāyena
aṭṭhaṅgikamaggaṁ vibhajitvā puna aparena pariyāyena vibhajitukāmo idaṁ desanaṁ
ārabhi. tattha dukkhe ñāṇanti savanasammasanapaṭivedhapaccavekkhaṇavasena catūhākārehi
uppannaṁ ñāṇaṁ. samudayepi eseva nayo. sesesu pana dvīsu sammasanassa
abhāvā tividhameva vaṭṭati. evametaṁ "dukkhe ñāṇan"tiādinā catusaccakammaṭṭhānaṁ
dassitaṁ.
tattha purimāni dve saccāni vaṭṭaṁ, pacchimāni vivaṭṭaṁ. tesu bhikkhuno
vaṭṭe kammaṭṭhānābhiniveso hoti, vivaṭṭe natthi abhiniveso. purimāni hi dve
saccāni "pañcakkhandhā dukkhaṁ, taṇhāsamudayo"ti evaṁ saṅkhepena ca, "katame

page number: 187

pañcakkhandhā rūpakkhandho"tiādinā nayena vitthārena ca ācariyasantike
uggaṇhitvā vācāya punappunaṁ parivattento yogāvacaro kammaṁ karoti. itaresu
pana dvīsu saccesu "nirodhasaccaṁ iṭṭhaṁ kantaṁ manāpaṁ, maggasaccaṁ iṭṭhaṁ kantaṁ
manāpan"ti evaṁ savaneneva kammaṁ karoti. so evaṁ karonto cattāri saccāni
ekapaṭivedhena paṭivijjhati, ekābhisamayena abhisameti. dukkhaṁ pariññāpaṭivedhena
paṭivijjhati, samudayaṁ pahānapaṭivedhena, nirodhaṁ sacchikiriyapaṭivedhena, maggaṁ
bhāvanāpaṭivedhena paṭivijjhati. dukkhaṁ pariññābhisamayena .pe. maggaṁ bhāvanābhisamayena
abhisameti.
evamassa pubbabhāge dvīsu saccesu uggahaparipucchāsavanadhāraṇasammasanapaṭivedho
hoti, dvīsu savanapaṭivedhoyeva. aparabhāge tīsu kiccato paṭivedho hoti,
nirodhe ārammaṇapaṭivedho. paccavekkhaṇā pana pattasaccassa hoti. imassa bhikkhuno
pubbe pariggahato 1- "dukkhaṁ parijānāmi, samudayaṁ pajahāmi, nirodhaṁ sacchikaromi,
maggaṁ bhāvemī"ti ābhogasamannāhāramanasikārapaccavekkhaṇā natthi, pariggahato paṭṭhāya
hoti. aparabhāge pana dukkhaṁ pariññātameva .pe. maggo bhāvitova hoti.
tattha dve saccāni duddasattā gambhīrāni, dve gambhīrattā duddasāni.
dukkhasaccaṁ hi uppattito pākaṭaṁ, khāṇukaṇṭakappahārādīsu "aho dukkhan"ti
vattabbatampi āpajjati. samudayampi khāditukāmatābhuñjitukāmatādivasena uppattito
pākaṭaṁ. lakkhaṇapaṭivedhato pana ubhayampi gambhīraṁ. iti tāni duddasattā gambhīrāni.
itaresaṁ dvinnaṁ dassanatthāya payogo bhavaggahaṇatthaṁ hatthappasāraṇaṁ viya avīciphusanatthaṁ
pādappasāraṇaṁ viya sattadhā bhinnassa vālassa koṭiyā koṭi paṭipādanaṁ viya ca
hoti. iti tāni gambhīrattā duddasāni evaṁ duddasattā gambhīresu gambhīrattā

footnote: 1 sī.,ka. paccavekkhaṇena pana catusaccassa paṭivedho hoti, no pubbe pariggaho

page number: 188

ca duddasesu catūsu saccesu uggahādivasena idaṁ "dukkhe ñāṇan"tiādi vuttaṁ.
paṭivedhalakkhaṇe pana ekameva taṁ ñāṇaṁ hoti.
nekkhammasaṅkappādīsu kāmapaccanīkaṭṭhena kāmato nissaṭabhāvena vā, kāmaṁ
sammasantassa uppannoti vā, kāmapadaghātaṁ kāmavūpasamaṁ karonto uppannoti
vā, kāmavittante uppannoti vā, nekkhammasaṅkappo. sesadvayepi eseva nayo.
sabbepi ca te nekkhammasaṅkappādayo kāmabyāpādavihiṁsāviramaṇasaññāṇaṁ 1- nānattā
pubbabhāge nānā, maggakkhaṇe pana imesu tīsu ṭhānesu uppannassa akusalasaṅkappassa
padapacchedato anuppattisādhanavasena maggaṅgaṁ pūrayamāno ekova kusalasaṅkappo
uppajjati. ayaṁ sammāsaṅkappo nāma.
musāvādā veramaṇīādayopi musāvādādīhi viramaṇasaññāṇaṁ 2- nānattā
pubbabhāge nānā, maggakkhaṇe pana imesu catūsu ṭhānesu uppannāya
akusaladussīlyacetanāya padapacchedato anuppattisādhanavasena maggaṅgaṁ pūrayamānā
ekāva kusalaveramaṇī 3- uppajjati. ayaṁ sammāvācā nāma.
pāṇātipātā veramaṇīādayopi pāṇātipātādīhi viramaṇasaññānaṁ nānattā
pubbabhāge nānā, maggakkhaṇe pana imesu tīsu ṭhānesu uppannāya
akusaladussīlyacetanāya akiriyato padapacchedato anuppattisādhanavasena maggaṅgaṁ pūrayamānā
ekāva kusalaveramaṇī uppajjati. ayaṁ sammākammanto nāma.
micchāājīvanti khādanīyabhojanīyādīnaṁ atthāya pavattitaṁ kāyavacīduccaritaṁ.
pahāyāti vajjetvā. sammāājīvenāti buddhapasatthena ājīvena. jīvikaṁ kappetīti
jīvitappavuttiṁ pavatteti. sammāājīvopi kuhanādīhi viramaṇasaññānaṁ nānattā
pubbabhāge nānā, maggakkhaṇe pana imesuyeva sattasu ṭhānesu uppannāya

footnote: 1 ma.....viramaṇapaññānaṁ 2 ma. viramaṇapaññānaṁ 3 sī. akusalaveramaṇī

page number: 189

micchājīvadussīlyacetanāya padapacchedato anuppattisādhanavasena maggaṅgaṁ pūrayamānā
ekāva kusalaveramaṇī uppajjati. ayaṁ sammāājīvo nāma.
anuppannānanti ekasmiṁ bhave tathārūpe vā ārammaṇe attano na
uppannānaṁ, parassa pana uppajjamāne disvā "aho vata me evarūpā pāpakā
dhammā na uppajjeyyun"ti evaṁ anuppannānaṁ pāpakānaṁ akusalānaṁ dhammānaṁ
anuppādāya. chandanti tesaṁ akusalānaṁ anuppādakapaṭipattisādhakaṁ vīriyachandaṁ janeti.
vāyamatīti vāyāmaṁ karoti. vīriyaṁ ārabhatīti vīriyaṁ pavatteti. cittaṁ paggaṇhātīti
vīriyena cittaṁ paggaṇhitaṁ karoti. padahatīti "kāmaṁ taco ca nahāru ca aṭṭhi ca
avasussatū"ti 1- padhānaṁ pavatteti. uppannānanti samudācāravasena attano
uppannapubbānaṁ. idāni tādise na uppādessāmīti tesaṁ pahānāya chandaṁ janeti.
anuppannānaṁ kusalānanti appaṭiladdhānaṁ paṭhamajjhānādīnaṁ. uppannānanti tesaṁyeva
paṭiladdhānaṁ. ßēhitiyāti punappunaṁ uppattipabandhavasena ṭhitatthaṁ. asammosāyāti
avināsatthaṁ. bhiyyobhāvāyāti uparibhāvāya. vepullāyāti vipullabhāvāya. pāripūriyāta
bhāvanāya paripūraṇatthaṁ. ayampi sammāvāyāmo anuppannānaṁ akusalānaṁ
anuppādanādicittanānattā pubbabhāge nānā, maggakkhaṇe pana imesuyeva catūsu ṭhānesu
kiccasādhanavasena maggaṅgaṁ pūrayamānaṁ ekameva kusalavīriyaṁ uppajjati. ayaṁ sammāvāyāmo
nāma.
sammāsatipi kāyādipariggāhakacittānaṁ nānattā pubbabhāge nānā, maggakkhaṇe
pana imesu catūsu ṭhānesu kiccasādhanavasena maggaṅgaṁ pūrayamānā ekā
sati uppajjati. ayaṁ sammāsati nāma.
jhānādīsu 2- pubbabhāge samāpattivasena nānā, maggakkhaṇe nānāmaggavasena.
ekassa hi paṭhamamaggo paṭhamajjhāniko hoti, dutiyamaggādayopi

footnote: 1 maßēéa. 13/184/159 2 chaßēéa. jhānādīni pubbabhāgepi maggakkhaṇepi nānā

page number: 190

paṭhamajjhānikā vā dutiyādīsu aññatarajjhānikā vā. ekassa paṭhamamaggo dutiyādīnaṁ
aññatarajjhāniko hoti, dutiyādayopi dutiyādīnaṁ aññatarajjhānikā vā paṭhamajjhānikā
vā. evaṁ cattāropi maggā jhānavasena sadisā vā asadisā vā
ekaccasadisā vā honti.
ayaṁ panassa viseso pādakajjhānaniyamena hoti. pādakajjhānaniyamena hi
paṭhamajjhānalābhino paṭhamajjhānā vuṭṭhāya vipassantassa uppannamaggo paṭhamajjhāniko
hoti, maggaṅgabojjhaṅgāni 1- panettha paripuṇṇāneva honti. dutiyajjhānato
vuṭṭhāya vipassantassa uppanno dutiyajjhāniko hoti, maggaṅgāni panettha satta
honti. tatiyajjhānato vuṭṭhāya vipassantassa uppanno tatiyajjhāniko hoti,
maggaṅgāni panettha satta, bojjhaṅgāni cha honti. esa nayo catutthajjhānato
paṭṭhāya yāva nevasaññānāsaññāyatanā.
āruppe catukkapañcakajjhānaṁ uppajjati, taṁ ca lokuttaraṁ, no lokiyanti
vuttaṁ, ettha 2- kathanti? etthāpi paṭhamajjhānādīsu yato vuṭṭhāya sotāpattimaggaṁ
paṭilabhitvā arūpasamāpattiṁ bhāvetvā so āruppe uppanno, taṁjhānikāvassa
tattha tayo maggā uppajjanti. evaṁ pādakajjhānameva niyameti. keci pana therā
"vipassanāya ārammaṇabhūtā khandhā niyamentī"ti vadanti. keci "puggalajjhāsayo
niyametī"ti vadanti. keci "vuṭṭhānagāminīvipassanā niyametī"ti vadanti. tesaṁ
vādavinicchayo visuddhimagge vuṭṭhānagāminīvipassanādhikāre vuttanayeneva veditabbo.
ayaṁ vuccati bhikkhave sammāsamādhīti ayaṁ pubbabhāge lokiyo, aparabhāge lokuttaro
sammāsamādhīti vuccati.
9. sūkasuttavaṇṇanā
[9] navame micchāpaṇihitanti sūkaṁ nāma uddhaggaṁ katvā ṭhapitaṁ hatthaṁ vā
pādaṁ vā bhindati, tathā aṭhapitaṁ pana micchāpaṇihitaṁ nāma. micchāpaṇihitāya

footnote: 1 sī.,ka. maggabojjhaṅgajhānaṅgāni 2 sī.,ka. tattha

page number: 191

diṭṭhiyāti micchāṭhapitāya kammassakatapaññāya. avijjaṁ bhindissatīti
catusaccapaṭicchādakaṁ avijjaṁ bhindissati. vijjaṁ uppādessatīti arahattamaggavijjaṁ
uppādessati. micchāpaṇihitattā bhikkhave diṭṭhiyāti kammassakatapaññāya ceva
maggabhāvanāya ca micchāṭhapitattā, appavattitattāti attho. imasmiṁ sutte
kammassakatañāṇaṁ magganissitaṁ katvā missakamaggo kathito.
10. nandiyasuttavaṇṇanā
[10] dasame paribbājakoti channaparibbājako. sesamettha uttānamevāti.
avijjāvaggo paṭhamo.
---------------
2. vihāravagga
1. paṭhamavihārasuttavaṇṇanā
[11] dutiyavaggassa paṭhame icchāmahaṁ bhikkhave aḍḍhamāsaṁ paṭisallīyitunti
ahaṁ bhikkhave ekaṁ aḍḍhamāsaṁ paṭisallīyituṁ nisīdituṁ ekova hutvā viharituṁ
icchāmīti attho. namhi kenaci upasaṅkamitabbo aññatra ekena
piṇḍapātanīhārakenāti yo attanā payuttaṁ vācaṁ akatvā mamatthāya saddhesu kulesu
paṭiyattaṁ piṇḍapātaṁ nīharitvā mayhaṁ upanāmeyya, taṁ piṇḍapātanīhāraṇakaṁ
ekaṁ bhikkhuṁ ṭhapetvā namhi aññena kenaci bhikkhunā vā gahaṭṭhena vā
upasaṅkamitabboti.
kasmā pana evamāhāti? tasmiṁ kira aḍḍhamāse vinetabbo satto
nāhosi. atha satthā "imaṁ aḍḍhamāsaṁ phalasamāpattisukhena vītināmessāmi, iti

page number: 192

mayhaṁ ceva sukhavihāro bhavissati, anāgate ca pacchimā janatā `satthāpi gaṇaṁ
vihāya ekako vihāsi, kimaṅgaṁ pana mayan'ti diṭṭhānugatiṁ āpajjissati, tadassā
bhavissati dīgharattaṁ hitāya sukhāyā"ti iminā kāraṇena evamāha. bhikkhusaṁghopi
satthu vacanaṁ sampaṭicchitvā ekaṁ bhikkhuṁ adāsi, so pātova gandhakuṭipariveṇa-
sammajjanamukhodakadantakaṭṭhadānādīni sabbakiccāni tasmiṁ khaṇe katvā apagacchati.
yena svāhanti yena su 1- ahaṁ. paṭhamābhisambuddhoti abhisambuddho hutvā
paṭhamaṁyeva ekūnapaññāsadivasabbhantare. viharāmīti idaṁ atītatthe vattamānavacanaṁ.
tassa padesena vihāsinti tassa paṭhamābhisambuddhavihārassa padesena. tattha
padeso nāma khandhappadeso āyatanadhātusaccaindriyapaccayākārasatipaṭṭhānajhāna-
nāmarūpappadeso dhammappadesoti 2- nānāvidho, taṁ sabbampi sandhāya "tassa
padesena vihāsin"ti āha. bhagavā hi paṭhamabodhiyaṁ ekūnapaññāsadivasabbhantare
yathā nāma pattarajjo rājā attano vibhavasāradassanatthaṁ taṁ taṁ gabbhaṁ
vivarāpetvā suvaṇṇarajatamuttāmaṇiādīni ratanāni paccavekkhanto vihareyya, 3-
evameva pañcakkhandhe nippadese katvā sammasanto paccavekkhanto vihāsi.
imasmiṁ pana aḍḍhamāse tesaṁ khandhānaṁ padesaṁ vedanākkhandhameva paccavekkhanto
vihāsi. tassa "ime sattā evarūpaṁ nāma sukhaṁ paṭisaṁvedenti, evarūpaṁ dukkhan"ti
olokayato yāva bhavaggā pavattā sukhavedanā, yāva avīcito pavattā dukkhavedanā
sabbā sabbākārena upaṭṭhāsi. atha naṁ "micchādiṭṭhipaccayāpi vedayitan"tiādinā
nayena pariggaṇhanto vihāsi.
tathā paṭhamabodhiyaṁ dvādasāyatanāni nippadesāneva katvā vihāsi, imasmiṁ
pana aḍḍhamāse tesaṁ āyatanānaṁ padesaṁ vedanāvasena dhammāyatanekadesaṁ, dhātūnaṁ

footnote: 1 chaßēéa. yena so 2 sī. nāmarūpapadesoti.... 3 ka. vicareyya

page number: 193

padesaṁ vedanāvasena dhammadhātuekadesaṁ, saccānaṁ padesaṁ vedanākkhandhavaseneva
dukkhasaccekadesaṁ, paccayānaṁ padesaṁ phassapaccayā vedanāvaseneva paccayekadesaṁ,
jhānānaṁ padesaṁ vedanāvaseneva jhānaṅgekadesaṁ, nāmarūpānaṁ padesaṁ vedanāvaseneva
nāmekadesaṁ paccavekkhanto vihāsi. paṭhamasambodhiyañhi ekūnapaññāsadivasabbhantare
kusalādidhamme nippadese katvā anantanayāni sattappakaraṇāni paccavekkhanto
vihāsi, imasmiṁ pana aḍḍhamāse sabbadhammānaṁ padesaṁ vedanātikkameva
paccavekkhanto vihāsi. tasmiṁ tasmiṁ ṭhāne sā sā ca vihārasamāpatti
vedanānubhāvena jātā.
idāni yenākārena vihāsi, taṁ dassento micchādiṭṭhipaccayāpītiādimāha.
tattha micchādiṭṭhipaccayāpīti diṭṭhisampayuttā vedanāpi vaṭṭati, diṭṭhiṁ upanissayaṁ
katvā uppannā kusalākusalavedanāpi vaṭṭati vipākavedanāpi. tattha micchādiṭṭhi-
sampayuttā akusalāva hoti, diṭṭhiṁ pana upanissāya kusalāpi uppajjanti akusalāpi.
micchādiṭṭhikā hi diṭṭhiṁ upanissāya pakkhadivasesu yāgubhattādīni denti,
addhikādīnaṁ vattaṁ paṭṭhapenti, catumahāpathe sālaṁ karonti, pokkharaṇiṁ khanāpenti,
devakulādīsu mālāgacchaṁ 1- ropenti, nadīviduggādīsu setuṁ attharanti, visamaṁ samaṁ
karonti, iti nesaṁ kusalavedanā uppajjati. micchādiṭṭhiṁ pana nissāya sammādiṭṭhike
akkosanti paribhāsanti, vadhabandhanādīni karonti, pāṇaṁ vadhitvā devatānaṁ upahāraṁ
upaharanti, iti nesaṁ akusalā vedanā uppajjati. vipākavedanā pana bhavantaragatānaṁyeva
hoti.
sammādiṭṭhipaccayāti etthāpi sammādiṭṭhisampayuttā vedanāpi vaṭṭati,
sammādiṭṭhiṁ upanissayaṁ katvā uppannā kusalākusalavedanāpi vipākavedanāpi.

footnote: 1 ma. mālāvacchaṁ

page number: 194

tattha sammādiṭṭhisampayuttā kusalāva hoti. sammādiṭṭhiṁ pana upanissāya buddhapūjaṁ
dīpamālaṁ mahādhammassavanaṁ appatiṭṭhite disābhāge cetiyapatiṭṭhāpananti evamādīni
puññāni karonti, iti nesaṁ kusalā vedanā uppajjati. sammādiṭṭhiṁyeva
nissāya micchādiṭṭhike akkosanti paribhāsanti, attānaṁ ukkaṁsenti, paraṁ
vambhenti, iti tesaṁ akusalā vedanā uppajjati. vipākavedanā pana bhavantaragatānaṁyeva
hoti. micchāsaṅkappapaccayātiādīsupi eseva nayo. chandapaccayātiādīsu pana
chandapaccayā aṭṭhalobhasahagatacittasampayuttā vedanā veditabbā, vitakkapaccayā
paṭhamajjhānavedanāva. saññāpaccayā ṭhapetvā paṭhamajjhānaṁ sesā cha
saññāsamāpattivedanā.
chando ca avūpasantotiādīsu tiṇṇaṁ avūpasame aṭṭhalobhasahagatacittasampayuttā
vedanā hoti, chandamattassa vūpasame paṭhamajjhānavedanāva chandavitakkānaṁ
vūpasame dutiyajjhānādivedanā adhippetā, tiṇṇampi vūpasame nevasaññā-
nāsaññāyatanavedanā. appattassa pattiyāti arahattaphalassa pattatthāya. atthi
āyāramanti atthi vīriyaṁ. tasmimpi ṭhāne anuppatteti tassa vīriyārambhassa vasena
tassa arahattaphalassa kāraṇe anuppatte. tappaccayāpi vedayitanti arahattassa
ṭhānapaccayā vedayitaṁ. etena catumaggasahajātā nibbattitalokuttaravedanāva gahitā.
2. dutiyavihārasuttavaṇṇanā
[12] dutiye paṭisallānakāraṇaṁ vuttanayeneva veditabbaṁ, micchādiṭṭhivūpasamapaccayāti
micchādiṭṭhivūpasamo nāma sammādiṭṭhi. tasmā yaṁ sammādiṭṭhipaccayā
veditabbaṁ. imasmiṁ pana sutte vipākavedanaṁ atidūreti maññamānā na gaṇhantīti
vuttaṁ. iminā nayena sabbattha attho veditabbo. yassa yassa hi vūpasamapaccayāti

page number: 195

vuccati, tassa tassa paṭipakkhadhammapaccayāva tantaṁ vedayitaṁ adhippetaṁ.
chandavūpasamapaccayātiādīsu pana chandavūpasamapaccayā tāva paṭhamajjhānavedanā veditabbā,
vitakkavūpasamapaccayā dutiyajjhānavedanā, saññāpaccayā cha samāpattivedanā,
saññāvūpasamapaccayā nevasaññānāsaññāyatanavedanā. chando ca vūpasantotiādīni
vuttatthāneva.
3-7. sekkhasuttādivaṇṇanā
[13-17] tatiye sekkhoti sikkhanasīlo. kiṁ sikkhatīti? tisso sikkhā.
sekkhāyāti tīhi phalehi catūhi ca maggehi saddhiṁ uppannāya. sāpi hi
aniṭṭhitakiccattā attano kiccaṁ sikkhate vāti sekkhā. catutthapañcamachaṭṭhasattamāni
uttānatthānevāti.
8-10. paṭhamakukkuṭārāmasuttādivaṇṇanā
[18-20] aṭṭhame ummaṅgoti paññāummaṅgo, paññāvīmaṁsanaṁ paññāgavesananti
attho. evaṁ hi tvaṁ āvusoti idaṁ tassa pucchāpatiṭṭhāpanatthāya
āha. navamadasamāni uttānatthānevāti.
dutiyo vaggo.
-----------
3. micchattavaggavaṇṇanā
[21-30] tatiyavaggassa paṭhame micchattanti micchāsabhāvaṁ. sammattanti
sammāsabhāvaṁ. micchāpaṭipattādhikaraṇahetūti micchāpaṭipattikaraṇahetu. yasmā
micchāpaṭipattiṁ karoti, tasmāti attho. nārādhakoti na sampādako. Ñāyaṁ
dhammanti ariyamaggadhammaṁ. micchāñāṇīti micchāviññāṇo micchāpaccavekkhaṇo.

page number: 196

micchāvimuttīti ayāthāvavimutti aniyyānikavimutti. imesu tatiyādīsu catūsu
suttesu vaṭṭavivaṭṭaṁ kathitaṁ, pacchimesu panettha dvīsu puggalo pucchito dhammo
vibhatto, evaṁ dhammena puggalo dassitoti. suppavattiyoti suppavattaniyo. yathā
icchiticchitaṁ disaṁ pavattento dhāvati, evaṁ pavattetuṁ sakkā hotīti attho.
saupanisaṁ saparikkhāranti sapaccayaṁ saparivāraṁ. sesaṁ sabbattha uttānamevāti.
tatiyo vaggo.
-----------
4. paṭipattivaggavaṇṇanā
[31-40] catutthe micchāpaṭipattinti ayāthāvapaṭipattiṁ. micchāpaṭipannanti
ayāthāvapaṭipannaṁ. iti ekaṁ suttaṁ dhammavasena kathitaṁ, ekaṁ puggalavasena.
apārāpāranti vaṭṭato nibbānaṁ. pāragāminoti ettha yepi pāraṁ gatā, yepi
gacchanti, yepi gamissanti, sabbe pāragāminotveva veditabbā.
tīramevānudhāvatīti vaṭṭameva anudhāvati, vaṭṭe vicarati. kaṇhanti akusaladhammaṁ.
sukkanti kusaladhammaṁ. okā anokanti vaṭṭato nibbānaṁ. āgammāti ārabbha
sandhāya paṭicca. pariyodapeyyāti parisuddhaṁ kareyya. cittaklesehīti cittaṁ
kilissāpentehi nīvaraṇehi. sambodhiyaṅgesūti sattasu bojjhaṅgesu.
sāmaññatthanti nibbānaṁ. taṁ hi sāmaññena upagantabbato sāmaññatthoti
vuccati. brahmaññanti seṭṭhabhāvaṁ. brahmaññatthanti nibbānaṁ brahmaññena
upagantabbato. yattha yattha pana heṭṭhā ca imesu ca tīsu suttesu "rāgakkhayo"ti
āgataṁ, tattha tattha arahattampi vaṭṭatiyevāti vadanti.
catuttho vaggo.
------------

page number: 197

5. aññatitthiyapeyyālavaggavaṇṇanā
[41-48] aññatitthiyapeyyāle addhānapariññatthanti saṁsāraddhānaṁ
nibbānaṁ patvā pariññātaṁ nāma hoti, tasmā nibbānaṁ "addhānapariññā"ti
vuccati, tadatthanti attho. anupādāparinibbānatthanti apaccayaparinibbānatthaṁ. iti
imasmiṁ peyyāle vijjāvimuttiphalena arahattaṁ kathitaṁ, ñāṇadassanena paccavekkhaṇā,
sesehi nibbānanti.
aññatitthiyapeyyālo.
---------------
6. sūriyapeyyālavaggavaṇṇanā
[49-62] sūriyapeyyāle aruṇuggaṁ viya kalyāṇamittatā, kalyāṇamittatāya
ṭhatvā nibbattito savipassanāriyamaggo sūriyapātubhāvo viyāti evaṁ sabbattha
attho veditabbo. sīlasampadāti catupārisuddhisīlaṁ. chandasampadāti
kusalakattukamyatāchando. 1- attasampadāti sampannacittatā. diṭṭhisampadāti
ñāṇasampatti. appamādasampadāti kārāpakāppamādasampatti. yonisomanasikārasampadāti
upāyamanasikārasampatti. puna kalyāṇamittatātiādīni sammādiṭṭhiādīnaṁ aññenapi
ākārena bhāvadassanatthaṁ 2- vuttāni. sabbāneva cetāni suttāni pāṭiyekkaṁ
puggalajjhāsayavasena vuttānīti.
sūriyapeyyālavaggo.
---------------
7. ekadhammapeyyālavaggādivaṇṇanā
[63-138] ekadhammapeyyālopi gaṅgāpeyyālopi pāṭiyekkaṁ
puggalajjhāsayavaseneva tathā tathā vutte bujjhanakānaṁ ajjhāsayavasena kathito.

footnote: 1 sī. kattukamyatākusalacchando 2 ma. bhāvanādassanatthaṁ

page number: 198

5. appamādapeyyālavagga
1. tathāgatasuttavaṇṇanā
[139] appamādapeyyāle evameva khoti ettha yathā sabbasattānaṁ
sammāsambuddho aggo, evaṁ sabbesaṁ kusaladhammānaṁ kārāpakāppamādo aggoti
daṭṭhabbo. nanu cesa lokiyova, kusaladhammā pana lokuttarāpi. ayaṁ ca
kāmāvacarova, kusaladhammā pana catubhūmakā, kathamesa tesaṁ aggoti? paṭilābhakaṭṭhena.
appamādena hi te paṭilabbhanti, tasmā so tesaṁ aggo. tenetaṁ vuttaṁ sabbe
te appamādamūlakātiādi.
2. padasuttavaṇṇanā
[140] 1- jaṅgalānanti paṭhavītalavāsīnaṁ. 1- pāṇānanti sapādakapāṇānaṁ.
padajātānīti padāni. samodhānaṁ gacchantīti odhānaṁ upakkhepaṁ gacchanti.
aggamakkhāyatīti seṭṭhaṁ akkhāyati. yadidaṁ mahantattenāti mahantabhāvena aggamakkhāyati,
na guṇavasenāti attho.
3-10. kūṭasuttādivaṇṇanā
[141-148] vassikanti sumanapupphaṁ. imaṁ kira suttaṁ sutvā bhātiyamahārājā
vīmaṁsitukāmatāya ekasmiṁ gabbhe catujātigandhehi paribhaṇḍaṁ kāretvā
sugandhāni pupphāni āharāpetvā ekassa samuggassa majjhe sumanapupphamuṭṭhiṁ
ṭhapetvā sesāni tassa samantato muṭṭhimuṭṭhiṁ katvā ṭhapetvā dvāraṁ pidhāya
bahi nikkhanto, athassa muhuttaṁ vītināmetvā dvāraṁ vivaritvā pavisantassa

footnote: 1-1 sī. jaṅgamānanti paṭhavītale vicarantānaṁ

page number: 199

sabbapaṭhamaṁ sumanapupphagandho ghānaṁ pahari. so mahātalasmiṁyeva mahācetiyābhimukho
nipajjitvā "vassikaṁ tesaṁ agganti kathentena sukathitaṁ sammāsambuddhenā"ti
cetiyaṁ vandi. kuḍḍarājānoti khuddakarājāno. "kuddarājāno"tipi pāṭho.
tantāvutānanti tante āvutānaṁ, tantaṁ āropetvā vāyitānanti attho. idañca
paccatte sāmivacanaṁ. yāni kānici tantāvutāni vatthānīti ayaṁ hettha attho.
athavā tantāvutānaṁ vatthānaṁ yāni kānici vatthānīti evaṁ sāvasesapāṭhanayenapettha
attho daṭṭhabbo. sesaṁ sabbattha uttānamevāti.
appamādavaggo.
-----------
6. balakaraṇīyavagga
1. balasuttavaṇṇanā
[149] balakaraṇīyavagge balakaraṇīyāti ūrubalabāhubalena kattabbā
dhāvanalaṅghanatāpanavahanādayo 1- kammantā. sīle patiṭṭhāyāti catupārisuddhasīle ṭhatvā.
aṭṭhaṅgikaṁ magganti sahavipassanaṁ ariyamaggaṁ.
2. bījasuttavaṇṇanā
[150] bījagāmabhūtagāmāti ettha pañcavidhampi bījaṁ bījagāmo nāma,
tadeva paṇṇasampannaṁ 2- nīlabhāvato paṭṭhāya bhūtagāmoti veditabbaṁ.
3. nāgasuttavaṇṇanā
[151] balaṁ gāhentīti balaṁ gaṇhanti, gahitabalā thirasarīrā honti.
kusobbhe otarantītiādīsu ayamanupubbikathā:- nāginiyo kira utusamaye

footnote: 1. ma. bādhanalaṅghanahāsanavasanādayo 2 ma. palāsasampannaṁ, ṭīkā. sampannaṁ

page number: 200

patiṭṭhitagabbhā cintenti "sace mayaṁ idha vijāyissāma, evaṁ no dārakā
ūmivegañca supaṇṇassa ca pakkhanditvā āgatassa vegaṁ sahituṁ na sakkhissantī"ti.
tā mahāsamudde nimujjitvā sambhajjamukhadvāraṁ patvā pañca mahānadiyo pavisitvā
himavantaṁ gacchanti. tattha supaṇṇehi apakkhandanīyāsu suvaṇṇarajatamaṇiguhāsu
vasamānā 1- vijāyitvā nāgapotake gopphakādippamāṇesu udakesu otāretvā
udakataraṇaṁ sikkhāpenti.
atha yadā anukkamena te nāgā gaṅgādīnaṁ nadīnaṁ orimatīrato paratīraṁ,
paratīrato orimatīranti taraṇapaṭitaraṇaṁ kātuṁ sakkonti, tadā "idāni no dārakā
ūmivegaṁ ca garuḷavegaṁ ca sahituṁ sakkhissantī"ti ñatvā attano ānubhāvena
mahāmeghaṁ samuṭṭhāpetvā sakalahimavantaṁ 2- ekodakaṁ viya kurumānā devaṁ vassāpetvā
suvaṇṇarajatādimayā nāvā māpetvā upari suvaṇṇatārakavicittaṁ samosaritagandhapupphadāmaṁ
celavitānaṁ bandhitvā surabhicandanagandhapupphādīni ādāya tāhi nāvāhi
pañca mahānadiyo ogāhitvā anukkamena mahāsamuddaṁ pāpuṇanti. tattha ca
vasantā dasabyāmasatabyāmasahassabyāmasatasahassabyāmapamāṇataṁ āpajjantā
mahantattaṁ vepullattaṁ āpajjanti nāma.
evameva khoti ettha himavantapabbato viya catupārisuddhasīlaṁ daṭṭhabbaṁ,
nāgapotakā viya yogāvacarā, kusobbhādayo viya ariyamaggo, mahāsamuddo viya
nibbānaṁ. yathā nāgapotakā himavante patiṭṭhāya kusobbhādīhi mahāsamuddaṁ patvā
kāyamahantattaṁ āpajjanti, evaṁ yogino sīlaṁ nissāya sīle patiṭṭhāya
ariyamaggena nibbānaṁ patvā arahattamaggeneva āgatesu chasu abhiññādhammesu
guṇasarīramahantattaṁ pāpuṇantīti.

footnote: 1 ma. pavisamānā 2 ma. himagabbhaṁ

page number: 201

5. kumbhasuttavaṇṇanā
[153] kumbhoti udakaghaṭo. no paccāvamatīti na patiāvamati, na anto
pavesetīti attho.
7. ākāsasuttavaṇṇanā
[155] puratthimāti puratthimadisato āgatavātā. pacchimadisādīsupi eseva
nayo. cattāropi satipaṭṭhānāti yatheva hi etesaṁ puratthimādibhedānaṁ vātānaṁ
sannipāto ākāse ijjhati, evaṁ idhāpi "cattāro satipaṭṭhānā"tiādinā
nayena vuttā bodhipakkhiyadhammā sahavipassanassa ariyamaggassa bhāvanāya ijjhanti,
tenetaṁ vuttaṁ.
8-9. paṭhamameghasuttādivaṇṇanā
[156-157] gimhānaṁ pacchime māseti āsāḷhamāse. ⏓hatanti
dvipadacatuppadānaṁ pādappahārena paṭhavītale uṭṭhahitvā uddhaṁ gataṁ vaṭṭivaṭṭi hutvā
ākāse pakkhantaṁ. rajojallanti paṁsurajojallaṁ.
10. nāvāsuttavaṇṇanā
[158] sāmuddikāya nāvāyātiādi pana 1- heṭṭhā vānijakopame
vitthāritameva.
11-12. āgantukasuttādivaṇṇanā
[159-160] āgantukāgāranti puññatthikehi nagaramajjhe kataṁ āgantukagharaṁ,
yattha rājarājamahāmattehipi sakkā hoti nivāsaṁ upagantuṁ. abhiññā pariññeyyāti

footnote: 1 chaßēéa. ayaṁ saddo na dissati

page number: 202

yatheva hi tesaṁ puratthimadisādīhi āgatānaṁ khattiyādīnaṁ vāso āgantukāgāre
ijjhati, evaṁ imesaṁ abhiññā pariññeyyātiādīnaṁ dhammānaṁ abhiññā
parijānanādīhi sahavipassanassa ariyamaggassa bhāvanāya ijjhanti, tenetaṁ vuttaṁ.
nadīsuttaṁ heṭṭhā vuttanayamevāti.
balakaraṇīyavaggo.
----------
7. esanāvagga
1. esanāsuttavaṇṇanā
[161] esanāvagge kāmesanāti kāmānaṁ esanā gavesanā magganā
paṭṭhanā. bhavesanāti bhavānaṁ esanā. brahmacariyesanāti micchādiṭṭhisaṅkhātassa
brahmacariyassa esanā.
2-11. vidhāsuttādivaṇṇanā
[162-171] vidhāti mānakoṭṭhāsā mānaṭṭhapanā vā. seyyohamasmīti
vidhāti ahamasmi seyyoti evaṁ mānakoṭṭhāsā mānaṭṭhapanā vā. nīghāti dukkhā.
vacanattho panettha yassa uppajjanti, taṁ purisaṁ nīharantīti nīghā. sesamettha
uttānamevāti.
esanāvaggo.
---------

page number: 203

8. oghavagga
1-2. oghasuttādivaṇṇanā
[172-173] oghavagge kāmoghoti pañcasu kāmaguṇesu chandarāgo.
bhavoghoti rūpārūpabhavesu chandarāgo. diṭṭhoghoti dvāsaṭṭhidiṭṭhiyo. avijjoghoti
catūsu saccesu aññāṇaṁ. kāmayogādīsupi eseva nayo.
3-4. upādānasuttādivaṇṇanā
[174-175] kāmupādānanti kāmaggahaṇaṁ. diṭṭhupādānādīsupi eseva
nayo. ganthāti ganthanā ghaṭanā. kāyaganthoti kāmakāyassa gantho
ganthanaṭanakileso. idaṁ saccābhinivesoti antagāhikadiṭṭhivasena uppanno "idameva
saccan"ti evaṁ abhiniveso.
5-10. anusayasuttādivaṇṇanā
[176-181] kāmarāgānusayoti thāmagataṭṭhena kāmarāgova anusayo
kāmarāgānusayo. sesesupi eseva nayo. orambhāgiyānīti heṭṭhākoṭṭhāsiyāni.
saṁyojanānīti bandhanāni. uddhambhāgiyānīti uparikoṭṭhāsiyāni. sesaṁ sabbattha
uttānatthamevāti.
oghavaggo.
maggasaṁyuttavaṇṇanā niṭṭhitā.
-------------

page number: 204

2. bojjhaṅgasaṁyutta
1. pabbatavagga
1. himavantasuttavaṇṇanā
[182] bojjhaṅgasaṁyuttassa paṭhame nāgāti imepi mahāsamuddapiṭṭhe
ūmiantaravāsinova, na vimānaṭṭhakanāgā. tesaṁ himavantaṁ nissāya kāyavaḍḍhanādi
sabbaṁ heṭṭhā vuttanayeneva veditabbaṁ. bojjhaṅgeti ettha bodhiyā, bodhissa
vā aṅgāti bojjhaṅgā. kiṁ vuttaṁ hoti:- yā hi ayaṁ dhammasāmaggī, yāya
lokiyalokuttaramaggakkhaṇe uppajjamānāya līnuddhaccapatiṭṭhānāyūhana-
kāmasukhattakilamathānuyogaucchedasassatābhinivesanādīnaṁ anekesaṁ upaddavānaṁ paṭipakkhabhūtāya
satidhammavicayavīriyapītipassaddhisamādhiupekkhāsaṅkhātāya dhammasāmaggiyā ariyasāvako
bujjhatīti katvā bodhīti vuccati, bujjhatīti kilesasantānaniddāya uṭṭhahati, cattāra
vā ariyasaccāni paṭivijjhati, nibbānameva vā sacchikarotīti vuttaṁ hoti. yathāha "satta
bojjhaṅge bhāvetvā anuttaraṁ sammāsambodhiṁ abhisambuddho"ti. 1- tassā
dhammasāmaggisaṅkhātāya bodhiyā aṅgāti bojjhaṅgā jhānaṅgamaggaṅgādayo viya, yopesa
yathāvuttappakārāya etāya dhammasāmaggiyā bujjhatīti katvā ariyasāvako bodhīti
vuccati, tassa bodhissa aṅgātipi bojjhaṅgā senaṅgarathaṅgādayo viya. tenāhu
aṭṭhakathācariyā "bujjhanakassa puggalassa aṅgāti vā bojjhaṅgā"ti. bodhāya
saṁvattantīti bojjhaṅgā, bujjhantīti bojjhaṅgā, anubjjhantīti bojjhaṅgā,
paṭibujjhantīti bojjhaṅgā, sambujjhantīti bojjhaṅgā "iccādinā 2-
paṭisambhidānayenāpi bojjhaṅgattho veditabbo.

footnote: 1 dī.pā. 11/143/87, saṁßēáahā. 19/378/140 2 khu.paṭi. 31/17/327

page number: 205

satisambojjhaṅgantiādīsu pana pasattho sundaro ca bojjhaṅgoti
sambojjhaṅgo, satiyeva sambojjhaṅgo satisambojjhaṅgo, taṁ satisambojjhaṅganti evaṁ
sabbattha attho veditabbo. bhāvetīti vaḍḍheti, attano cittasantāne punappunaṁ
janeti, abhinibbattetīti attho. vivekanissitantiādīni kosalasaṁyutte
"sammādiṭṭhiṁ bhāveti vivekanissitan"ti ettha vuttanayeneva veditabbāni.
ayaṁ pana viseso:- tattha tadaṅgavivekanissitaṁ samucchedavivekanissitaṁ
nissaraṇavivekanissitanti vivekattayameva vuttaṁ, bojjhaṅgabhāvanaṁ patvā pana
pañcavidhavivekanissitampi eke vaṇṇayanti. te hi na kevalaṁ balavavipassanāmaggaphalakkhaṇesu
eva bojjhaṅge uddharanti, vipassanāpādakakasiṇajjhānāanāpānāsubha-
brahmavihārajjhānesupi uddharanti, na ca paṭisiddhā aṭṭhakathācariyehi. tasmā tesaṁ
matena etesaṁ jhānānaṁ pavattikkhaṇe kiccato eva vikkhambhanavivekanissitaṁ. yathā ca
vipassanākkhaṇe "ajjhāsayato nissaraṇavivekanissitan"ti vuttaṁ, evaṁ
paṭipassaddhivivekanissitampi bhāvetīti vattuṁ vaṭṭati. sesamettha heṭṭhā vuttanayameva.
2. kāyasuttavaṇṇanā
[183] dutiye āhāraṭṭhitikoti paccayaṭṭhitiko. āhāraṁ paṭiccāti paccayaṁ
paṭicca. subhanimittanti subhampi subhanimittaṁ, subhassa ārammaṇampi subhanimittaṁ.
ayonisomanasikāroti anupāyamanasikāro upathamanasikāro anicce "niccan"ti vā
dukkhe "sukhan"ti vā anattani "attā"ti vā asubhe "subhan"ti vā manasikāro,
taṁ tasmiṁ subhārammaṇe bahulaṁ pavattayato kāmacchando uppajjati. tena vuttaṁ
"atthi bhikkhave subhanimittan"tiādi. evaṁ sabbanīvaraṇesu yojanā veditabbā.

page number: 206

paṭighanimittantiādīsu pana paṭighopi paṭighanimittaṁ paṭighārammaṇampi. aratīti
ukkaṇṭhitā, 1- yaṁ sandhāya vuttaṁ "tattha katamā arati, pantesu vā senāsanesu
aññataraññataresu vā adhikusalesu dhammesu arati aratitā anabhirati anabhiramaṇā
ukkaṇṭhitā paritassitā 2- ayaṁ vuccati aratī"ti. 3-
tandīti atisītādipaccayā uppannaṁ āgantukakāyālasiyaṁ. yasmiṁ uppanne
"atisītaṁ atiuṇhaṁ aticchātosmi atidhātosmi atidūramaggaṁ gatosmī"ti vadati, yaṁ
sandhāya vuttaṁ "tattha katamā tandī? yā tandī tandiyanā tandimanakatā, ālasyaṁ
ālasyāyanā ālasyāyitattaṁ, ayaṁ vuccati tandī"ti. 4- vijambhitāti kilesavasena
kāyavinamanā, yaṁ sandhāya vuttaṁ "tattha katamā vijambhitā, yā kāyassa jambhanā
vijambhanā ānamanā vinamanā sannamanā paṇamanā byādhiyakaṁ 5- ayaṁ vuccati
vijambhitā"ti. 4-
bhattasammadoti bhattapariḷāho, yaṁ sandhāya vuttaṁ "tattha katamo bhattasammado,
yā bhuttāvissa bhattamucchā bhattakilamatho bhattapariḷāho kāyaduṭṭhullaṁ, ayaṁ
vuccati bhattasammado"ti. 6- cetaso ca līnattanti cittassa līyanākāro, yaṁ
sandhāya vuttaṁ "tattha katamaṁ cetaso līnattaṁ, yā cittassa akalyatā akammaññatā
olīyanā sallīyanā līnaṁ līyanā līyitattaṁ thinaṁ thiyanā thiyitattaṁ cittassa, idaṁ
vuccati cetaso līnattan"ti. 6-
cetaso avūpasamoti yathā nāma vītaccikopi aṅgāro neva tāva
sannisīdati patāpaṁ karotiyeva, yathā ca pattapacanaṭṭhāne neva tāva sannisīdati
patāpaṁ karotiyeva, evaṁ cittassa avūpasantākāro, atthato panetaṁ
uddhaccakukkuccameva hoti.

footnote: 1 ka. ukkaṇṭhikā 2 ka. paritassikā 3 abhi.vi. 35/856/429
footnote: 4 abhi.vi. 35/857-8/429 5 ka. paṇāmanā byādhiyataṁ 6 abhi.vi. 35/859-60/429

page number: 207

vicikicchadṭhānīyā dhammāti vicikicchāya ārammaṇadhammā. ayonisomanasikāro
sabbattha vuttanayova. evamettha kāmacchando vicikicchāti ime dve dhammā
ārammaṇena kathitā, byāpādo ārammaṇena ca upanissayena ca, sesā sahajātena
ca upanissayena cāti.
satisambojjhaṅgaṭṭhānīyā dhammāti satiyā ārammaṇadhammā sattatiṁsabodhipakkhiyā
ca navalokuttaradhammā ca. tattha yonisomanasikārabahulīkāroti tattha
upāyamanasikārassa punappunaṁ karaṇaṁ.
kusalākusalā dhammātiādīsu kusalāti kosallasambhūtā anavajjasukhavipākā.
akusalāti akosallasambhūtā sāvajjā dukkhavipākā. sāvajjāti akusalā. anavajjāti
kusalā. hīnapaṇītakaṇhasukkesupi eseva nayo. sappaṭibhāgāti kaṇhasukkāyeva.
kaṇhā hi kaṇhavipākadānato, sukkā ca sukkavipākadānato sappaṭibhāgā nāma,
sadisavipākakoṭṭhāsāti attho. paṭipakkhabhūtassa vā bhāgassa atthitāya sappaṭibhāgā.
kaṇhānañhi sukkā paṭipakkhabhāgā, sukkānañca kaṇhā paṭipakkhabhāgāti evampi
sappaṭibhāgā. sappaṭibāhitaṭṭhena vā sappaṭibhāgā. akusalañhi kusalaṁ paṭibāhitvā
attano vipākaṁ deti, kusalañca akusalaṁ paṭibāhitvāti evampi kaṇhasukkā
sappaṭibhāgā.
ārabbhadhātūti paṭhamārambhavīriyaṁ. nikkamadhātūti kosajjato nikkhantattā tato
balavataraṁ. parakkamadhātūti paraṁ paraṁ ṭhānaṁ akkamanatāya tatopi balavataranti tīhipi
padehi vīriyameva kathitaṁ.
pītisambojjhaṅgaṭṭhānīyāti pītiyā ārammaṇadhammā. kāyapassaddhīti tiṇṇaṁ
khandhānaṁ darathapassaddhi. cittapassaddhīti viññāṇakkhandhassa darathapassaddhi.

page number: 208

samathanimittanti samathopi samathanimittaṁ, ārammaṇampi. abyagganimittanti tasseva
vevacanaṁ.
upekkhāsambojjhaṅgaṭṭhānīyāti upekkhāya ārammaṇadhammā, atthato pana
majjhattākāro upekkhāṭṭhānīyā dhammāti veditabbo. evamettha satidhammavicaya-
upekkhāsambojjhaṅgā ārammaṇena kathitā, sesā ārammaṇenapi upanissayenapi.
3. sīlasuttavaṇṇanā
[184] tatiye sīlasampannāti ettha khīṇāsavassa lokiyalokuttarasīlaṁ
kathitaṁ, tena sampannāti attho. samādhipaññāsupi eseva nayo. vimutti pana
phalavimuttiyeva, vimuttiñāṇadassanaṁ paccavekkhaṇañāṇaṁ. evamettha sīlādayo tayo
lokiyalokuttarā, vimutti lokuttarāva, vimuttiñāṇadassanaṁ lokiyameva.
dassanampāhanti dassanampi ahaṁ. taṁ panetaṁ dassanaṁ cakkhudassanaṁ
ñāṇadassananti duvidhaṁ. tattha pasannehi cakkhūhi ariyānaṁ dassanaṁ olokanaṁ cakkhudassanaṁ
nāma. ariyehi pana diṭṭhassa lakkhaṇassa dassanaṁ, paṭividdhassa ca paṭivijjhanaṁ
jhānena vā vipassanāya vā maggaphalehi vā ñāṇadassanaṁ nāma. imasmiṁ
panettha cakkhudassanaṁ adhippetaṁ. ariyānaṁ hi pasannehi cakkhūhi olokanampi
bahukārameva. savananti "asuko nāma khīṇāsavo asukasmiṁ nāma raṭṭhe vā
janapade vā gāme vā nigame vā vihāre vā leṇe vā vasatī"ti kathentānaṁ
sotena savanaṁ, etampi bahukārameva. upasaṅkamananti "dānaṁ vā dassāmi,
pañhaṁ vā pucchissāmi, dhammaṁ vā sossāmi, sakkāraṁ vā karissāmī"ti evarūpena
cittena ariyānaṁ upasaṅkamanaṁ. payirupāsananti pañhāpayirupāsanaṁ. ariyānaṁ guṇe
sutvā te upasaṅkamitvā nimantetvā dānaṁ datvā "kiṁ bhante kusalan"tiādinā
nayena pañhapucchananti attho.

page number: 209

anussatinti rattiṭṭhānadivāṭṭhānesu nisinnassa "idāni ariyā leṇaguhamaṇḍapādīsu
jhānavipassanāmaggaphalasukhehi vītināmentī"ti anussaraṇaṁ. yo vā nesaṁ
santike ovādo laddho hoti, taṁ āvajjitvā "imasmiṁ ṭhāne sīlaṁ kathitaṁ,
imasmiṁ samādhi, imasmiṁ vipassanā, imasmiṁ maggo, imasmiṁ phalan"ti evaṁ
anussaraṇaṁ. anupabbajjanti ariyesu cittaṁ pasādetvā gharā nikkhamma tesaṁ santike
pabbajjaṁ. ariyānaṁ hi santike cittaṁ pasādetvā tesaṁyeva santike pabbajitvā
tesaṁyeva ovādānusāsaniṁ paccāsiṁsamānassa caratopi pabbajjā anupabbajjā nāma.
1- aññesaṁ santike ovādānusāsaniṁ paccāsiṁsamānassa caratopi 1- ariyesu pasādena
aññattha pabbajitvā ariyānaṁ santike ovādānusāsaniṁ paccāsiṁsamānassa
carato pabbajjāpi anupabbajjā nāma. aññesu pana pasādena aññesaṁyeva
santike pabbajitvā aññesaṁyeva ovādānusāsaniṁ paccāsiṁsamānassa carato
pabbajjā anupabbajjā nāma na hoti.
evaṁ pabbajitesu pana mahākassapattherassa tāva anupabbajjaṁ pabbajitā
satasahassamattā ahesuṁ, tathā therasseva saddhivihārikassa ca candaguttattherassa,
tassāpi saddhivihārikassa sūriyaguttattherassa, tassāpi saddhivihārikassa
assaguttattherassa, tassāpi saddhivihārikassa yonakadhammarakkhitattherassa, tassa
pana saddhivihāriko asokarañño kaniṭṭhabhātā nāma ahosi, tassa anupabbajjaṁ
pabbajitā aḍḍhateyyakoṭisaṅkhā ahesuṁ. mahindattherassa anupabbajitānaṁ
gaṇanaparicchedo 2- natthi, yāvajjadivasā laṅkādīpe satthari pasādena pabbajantā
mahindattherasseva pabbajjaṁ anupabbajanti nāma.
taṁ dhammanti taṁ tesaṁ ovādānusāsanīdhammaṁ. anussaratīti sarati. anuvitakketīti
vitakkāhataṁ karoti. āraddho hotīti paripuṇṇo hoti. pavicinatītiādi sabbaṁ

footnote: 1-1 chaßēéa. aññesaṁ santike .pe. caratopīti ime pāṭhā na dissanti
footnote: 2 ma. pamāṇaparicchedo

page number: 210

tattha ñāṇacāravaseneva vuttaṁ. athavā pavicinatīti tesaṁ tesaṁ dhammānaṁ lakkhaṇaṁ
vicinati. pavicaratīti tattha ñāṇaṁ carāpeti. parivīmaṁsamāpajjatīti vīmaṁsanaṁ olokanaṁ
gavesanaṁ āpajjati.
satta phalā sattānisaṁsāti ubhayampetaṁ atthato ekaṁ. diṭṭheva dhamme
paṭikacca aññaṁ ārādhetīti arahattaṁ ārādhento imasmiṁyeva attabhāve
ārādheti, tañca kho paṭikacca asampatteyeva maraṇakāleti attho. atha maraṇakāleti
atha maraṇassa āsannakāle.
antarāparinibbāyīti yo āyuvemajjhaṁ anatikkamitvā parinibbāyati, so
tividho hoti. kappasahassāyukesu tāva avihesu nibbattitvā eko nibbattadivaseyeva
arahattaṁ pāpuṇāti. no ce nibbattadivase pāpuṇāti, paṭhamassa pana
kappasatassa matthake pāpuṇāti. ayameko antarāparinibbāyī. aparo evaṁ
asakkonto dvinnaṁ kappasatānaṁ matthake pāpuṇāti, ayaṁ dutiyo. aparo evampi
asakkonto catunnaṁ kappasatānaṁ matthake pāpuṇāti, ayaṁ tatiyo antarāparinibbāyī.
pañcamaṁ pana kappasataṁ atikkamitvā arahattaṁ patto upahaccaparinibbāyī
nāma hoti. atappādīsupi eseva nayo. yattha katthaci uppanno pana sasaṅkhārena
sappayogena arahattaṁ patto sasaṅkhāraparinibbāyī nāma, asaṅkhārena appayogena
patto asaṅkhāraparinibbāyī nāma. avihādīsupi nibbatto tattha yāvatāyukaṁ ṭhatvā
uparūpari nibbattitvā akaniṭṭhaṁ patto uddhaṁsoto akaniṭṭhagāmī nāma.
imasmiṁ pana ṭhāne aṭṭhacattāḷīsa anāgāmino kathetabbā. avihesu hi
tayo antarāparinibbāyī, eko upahaccaparinibbāyī, eko uddhaṁsoto akaniṭṭhagāmīti
pañca honti, te asaṅkhāraparinibbāyino pañca, sasaṅkhāraparinibbāyino
pañcāti dasa honti, tathā atappādīsu. akaniṭṭhesu pana uddhaṁsoto natthi,

page number: 211

tasmā tattha cattāro sasaṅkhāraparinibbāyī, cattāro asaṅkhāraparinibbāyīti
aṭṭhāti evaṁ aṭṭhacattāḷīsa honti. tesaṁ uddhaṁsoto akaniṭṭhagāmī sabbajeṭṭho
ceva hoti sabbakaniṭṭho ca. kathaṁ? so hi soḷasakappasahassāyukattā āyunā
sabbesaṁ jeṭṭho, sabbapacchā arahattaṁ pāpuṇātīti sabbesaṁ kaniṭṭho.
imasmiṁ sutte apubbaṁ acarimaṁ ekacittakkhaṇikā nānālakkhaṇā arahattamaggassa
pubbabhāgavipassanā bojjhaṅgā kathitā.
4. vatthasuttavaṇṇanā
[185] catutthe satisambojjhaṅgo iti ce me hotīti satisambojjhaṅgoti
evaṁ ce mayhaṁ hoti. appamāṇoti me hotīti appamāṇoti evaṁ me hoti.
susamāraddhoti suparipuṇṇo. tiṭṭhatīti ettha aṭṭhahākārehi satisambojjhaṅgo
tiṭṭhati:- uppādaṁ anāvajjitattā anuppādaṁ āvajjitattā satisambojjhaṅgo
tiṭṭhati, pavattaṁ, appavattaṁ, nimittaṁ, animittaṁ, saṅkhāre anāvajjitattā,
visaṅkhāraṁ āvajjitattā satisambojjhaṅgo tiṭṭhatīti. imehi aṭṭhahākārehi
tiṭṭhatīti thero jānāti, vuttākāraviparīteheva aṭṭhahākārehi cavantaṁ cavatīti 1-
pajānāti. sesabojjhaṅgesupi eseva nayo.
iti imasmiṁ sutte therassa phalabojjhaṅgā kathitā. yadā hi thero
satisambojjhaṅgaṁ sīsaṁ katvā phalasamāpattiṁ samāpajjati, tadā itare cha tadanvayā
honti. yadā dhammavicayādīsu aññataraṁ, tadāpi sesā tadanvayā hontīti. evaṁ
phalasamāpattiyaṁ attano ciṇṇavasitaṁ dassento thero imaṁ suttaṁ kathesīti.
5. bhikkhusuttavaṇṇanā
[186] pañcame bodhāya saṁvattantīti bujjhanatthāya saṁvattantīti. kiṁ
bujjhanatthāya? maggena asaṅkhataṁ nibbānaṁ, paccavekkhaṇāya katakiccataṁ, maggena

footnote: 1 sī.,ka. carantaṁ caratīti

page number: 212

vā kilesaniddāto pabujjhanatthāya, phalena pabujjhanabhāvatthāyātipi vuttaṁ hoti.
tenevettha nibbānasacchikiriyā kilesappahānaṁ paccavekkhaṇāti sabbaṁ dassitaṁ.
6-7. kuṇḍaliyasuttādivaṇṇanā
[187-188] chaṭṭhe ārāmanisādīti 1- ārāmaṁ nissāya vasanabhāvena
ārāmanisādī. 2- parisāvacaroti parisāya avacaro. parisaṁ nāma bālāpi paṇḍitāpi
osaranti, yo pana parappavādaṁ madditvā attano vādaṁ dīpetuṁ sakkoti, ayaṁ
parisāvacaro nāma. ārāmena ārāmanti ārāmeneva ārāmaṁ anucaṅkamāmi, na
bāhirenāti attho. uyyānena uyyānanti etthāpi eseva nayo. 3- aññena
vā ārāmena pavisitvā aññaṁ ārāmaṁ, aññenuyyānena aññaṁ uyyānanti
ayamettha attho. itivādappamokkhānisaṁsanti "evaṁ pucchā hoti, evaṁ vissajjanaṁ,
evaṁ gahaṇaṁ, evaṁ nibbeṭhanan"ti iminā nayena iti vādo hoti itivādappamokkhoti
etaṁ ānisaṁsaṁ. upārambhānisaṁsanti "ayaṁ pucchāya doso, ayaṁ
vissajjane"ti evaṁ vādadosānisaṁsaṁ.
kathaṁ bhāvito ca kunḍaliya indriyasaṁvaroti satthā "ettakaṁ ṭhānaṁ
paribbājakena pucchitaṁ, idāni pucchituṁ na sakkotī"ti ñatvā "na tāva ayaṁ desanā
yathānusandhiṁ gatā, idāni naṁ yathānusandhiṁ pāpessāmī"ti sayameva pucchanto imaṁ
desanaṁ ārabhi. tattha manāpaṁ nābhijjatīti iṭṭhārammaṇaṁ na abhijjhāyati. nābhihaṁsatīti
na sāmisāya tuṭṭhiyā abhihaṁsati. 4- tassa ṭhito ca kāyo hoti, ṭhitaṁ cittaṁ
ajjhattanti tassa nāmakāyo ca cittañca gocarajjhatte ṭhitaṁ hoti.
susaṇṭhitanti kammaṭṭhānavasena suṭṭhu saṇṭhitaṁ. suvimuttanti kammaṭṭhānavimuttiyā
suvimuttaṁ. amanāpanti aniṭṭhārammaṇaṁ. na maṅku hotīti tasmiṁ na maṅku hoti.

footnote: 1 cha. ārāmanissayīti 2 cha. ārāmanissayī
footnote: 3 ka. uyyānepi eseva nayo 4 ka. avihiṁsati

page number: 213

appatiṭṭhitacittoti kilesavasena aṭṭhitacitto. adīnamānasoti domanassavasena
adīnacitto. abyāpannacetasoti dosavasena apūticitto. 1-
evaṁ bhāvito kho kuṇḍaliya indriyasaṁvaro evaṁ bahulīkato tīṇi sucaritāni
paripūretīti ettha evaṁ sucaritapūraṇaṁ veditabbaṁ:- imesu tāva chasu dvāresu
aṭṭhārasa duccaritāni honti. kathaṁ? cakkhudvāre tāva iṭṭhārammaṇe
āpāthagate kāyaṅgavācaṅgāni acopetvā tasmiṁ ārammaṇe lobhaṁ uppādentassa
manoduccaritaṁ hoti, lobhasahagatena cittena "aho vatidaṁ iṭṭhaṁ kantaṁ manāpan"ti
bhaṇantassa vacīduccaritaṁ, tadeva hatthena parāmasantassa kāyaduccaritaṁ.
sesadvāresupi eseva nayo.
ayaṁ pana viseso:- sotadvārasmiṁ hi saddārammaṇassa vatthubhūtaṁ
saṅkhapaṇavāditūriyabhaṇḍaṁ anāmāsaṁ āmasantassa, ghānadvāre gandhārammaṇassa vatthubhūtaṁ
gandhamālādiṁ, jivhādvāre rasārammaṇassa vatthubhūtaṁ macchamaṁsādiṁ, kāyadvāre
phoṭṭhabbārammaṇassa vatthubhūtaṁ vatthatūlakapāvārādiṁ, 2- manodvāre paññattivasena
dhammārammaṇabhūtaṁ sappitelamadhuphāṇitādiṁ āmasantassa kāyaduccaritaṁ veditabbaṁ.
saṅkhepato panettha chasu dvāresu kāyavītikkamo kāyaduccaritaṁ, vacīvītikkamo
vacīduccaritaṁ, manovītikkamo manoduccaritanti tīṇeva duccaritāni honti.
ayaṁ pana bhikkhu attano bhāvanāpaṭisaṅkhāne ṭhito imāni duccaritāni 3-
sucaritaṁ katvā vipariṇāmeti. 4- kathaṁ? cakkhudvāre tāva iṭṭhārammaṇe āpāthaṁ
gate kāyaṅgavācaṅgāni acāletvā rūpārammaṇaṁ vipassanaṁ paṭṭhāpayato manosucaritaṁ
hoti, vipassanāsahagatena cittena khayadhammaṁ vayadhammanti bhaṇantassa vacīsucaritaṁ,
"anāmāsabhaṇḍaṁ etan"ti anāmasantassa kāyasucaritaṁ. sesadvāresupi eseva
nayo. evaṁ iminā vitthārato aṭṭhārasa sucaritāni honti. saṅkhepato panetthāpi

footnote: 1 sī. apaduṭṭhacitto 2 sī.,ka. cīvarādiṁ 3 sī.,ka. sucaritāni 4 sī.,ka. carati

page number: 214

chasu dvāresu kāyasaṁvaro kāyasucaritaṁ, vacīsaṁvaro vacīsucaritaṁ, manosaṁvaro
manosucaritanti tīṇeva sucaritāni honti, evaṁ indriyasaṁvaro tīṇi sucaritāni
paripūretīti veditabbo. ettāvatā sīlānurakkhitaṁ indriyasaṁvarasīlaṁ kathitaṁ.
kāyaduccaritaṁ pahāyātiādīsu tividhaṁ kāyaduccaritaṁ, catubbidhaṁ vacīduccaritaṁ,
tividhaṁ manoduccaritaṁ. tassa paṭipakkhavasena kāyasucaritādīni veditabbāni. ettāvatā
kāyasaṁvaravacīsaṁvarehi pātimokkhasīlaṁ, manosaṁvarena tīṇi sīlānīti catupārisuddhisīlaṁ
kathitaṁ hoti. sakale pana imasmiṁ sutte sucaritamūlakā satipaṭṭhānā lokuttaramissakā,
sattannaṁ bojjhaṅgānaṁ mūlabhūtā satipaṭṭhānā pubbabhāgā, tepi satipaṭṭhānamūlakā
bojjhaṅgā pubbabhāgāva. vijjāvimuttimūlakā pana lokuttarāva kathitāti veditabbā.
sattamaṁ uttānatthameva. 1-
8. upavānasuttavaṇṇanā
[189] aṭṭhame paccattanti attanāva. yonisomanasikārāti yoniso
manasikārena. ārabbhamānovāti kurumānoyeva. suvimuttanti kammaṭṭhānavimuttiyā
suṭṭhu vimuttaṁ. aṭṭhikatvāti 2- atthaṁ karitvā. atthiko hutvāti vuttaṁ hoti.
9. paṭhamauppannasuttavaṇṇanā
[190] navame nāññatra tathāgatassa pātubhāvāti tathāgatassa pātubhāvaṁ
vinā, na aññasmiṁ kāle uppajjantīti attho.
10. dutiyauppannasuttavaṇṇanā
[191] dasame nāññatra sugatavinayāti sugatovādaṁ vinā na uppajjantīti.
pabbatavaggo paṭhamo.
-------------

footnote: 1 chaßēéa. uttānameva 2 chaßēéa. aṭṭhiṁ katvāti

page number: 215

2. gilānavagga
1-3. pāṇasuttādivaṇṇanā
[192-194] dutiyavaggassa paṭhame cattāro iriyāpathe kappentīti
yesaṁ cattāro iriyāpathā atthi, tesaṁyeva vasenetaṁ vuttaṁ. sīlaṁ nissāyāti
catupārisuddhisīlaṁ nissayaṁ katvā. satta bojjhaṅgeti sahavipassake maggabojjhaṅge.
dutiyatatiyāni uttānatthāneva.
4-10. paṭhamagilānasuttādivaṇṇanā
[195-201] catutthe tathā pahīno cāyasmato mahākassapassa so
ābādho ahosīti therassa kira imaṁ bojjhaṅgabhāvanaṁ sādhukaṁ suṇantassa etadahosi
"mayhaṁ pabbajitadivasato sattame divase saccāni paṭivijjhantassa ime bojjhaṅgā
pātubhūtā"ti. athassa "niyyānikaṁ vata satthu sāsanan"ti cintayato lohitaṁ pasīdi,
upādārūpaṁ visuddhaṁ ahosi, pokkharapatte patitaudakabindu 1- viya sarīrato rogo
vinivattitvā gato. tena vuttaṁ "tathā pahīno cāyasmato mahākassapassa so
ābādho ahosī"ti. pañcamachaṭṭhesupi eseva nayo. imesaṁ pana tiṇṇampi janānaṁ
pabbatapāde pupphitavisarukkhavātasamphassena uppanno mandasītajaro 2- ābādhoti
veditabbo. sesaṁ sabbattha uttānamevāti.
gilānavaggo dutiyo.
-------------

footnote: 1 ma. pakkhitaudakabindu 2 sī.,ka maddasītaro

page number: 216

3. udāyivagga
1-2. bodhāyasuttādivaṇṇanā
[202-203] tatiyavaggassa paṭhame kittāvatā nu kho bhante bojjhaṅgāti
vuccantīti bhante kittakena nu kho bujjhanakāṅgā nāma vuccantīti pucchati.
bodhāya saṁvattantīti bujjhanatthāya saṁvattanti. imasmiṁ sutte missakabojjhaṅgā
kathitā. dutiye dhammaparicchedo kathito.
3-5. ßēhāniyasuttādivaṇṇanā
[204-206] tatiye kāmarāgaṭṭhāniyānanti kāmarāgassa kāraṇabhūtānaṁ
ārammaṇadhammānaṁ. byāpādaṭṭhāniyādīsupi eseva nayo. sakalañhi idaṁ suttaṁ
ārammaṇeneva kathitaṁ. paṭhamavaggassa dutiyasutte vuttaparicchedopettha labbhateva.
catutthe missakabojjhaṅgā kathitā. pañcame aparihāniye dhammeti aparihānikare
sabhāvadhamme. 1-
6-7. taṇhakkhayasuttādivaṇṇanā
[207-208] chaṭṭhe etadavocāti "imissaṁ parisati nisinno udāyitthero
nāma anusandhikusalo bhikkhu atthi, so maṁ pucchissatīti bhagavatā osāpitadesanaṁ
ñatvā desanānusandhiṁ ghaṭessāmī"ti pucchanto etaṁ avoca. vipulantiādi sabbaṁ
subhāvitattaṁ sandhāya vuttaṁ. subhāvito hi satisambojjhaṅgo vipulo ca mahaggato
ca appamāṇo ca abyāpajjho ca nāma hoti. so hi patthaṭattā vipulo,
mahantabhāvaṁ gatattā mahaggato, vuḍḍhippamāṇattā appamāṇo, nīvaraṇānaṁ

footnote: 1 ma. satta dhamme

page number: 217

dūrībhāvena byāpādarahitattā abyāpajjho nāma hoti. taṇhāya pahānā kammaṁ
pahīyatīti yaṁ taṇhāmūlakaṁ kammaṁ uppajjeyya, taṁ taṇhāpahānena pahīyati.
kammassa pahānā dukkhanti yampi kammamūlakaṁ vaṭṭadukkhaṁ uppajjeyya, taṁ
kammappahānena pahīyati. taṇhakkhayādayo taṇhādīnaṁyeva khayā, atthato panetehi
nibbānaṁ kathitanti veditabbaṁ. sattamaṁ uttānameva.
8. nibbedhabhāgiyasuttavaṇṇanā
[209] aṭṭhame nibbedhabhāgiyanti nibbijjhanakoṭṭhāsiyaṁ. satisambojjhaṅgaṁ
bhāvitenāti satisambojjhaṅgena 1- bhāvitena, satisambojjhaṅgaṁ vā bhāvetvā
ṭhitena, evamettha maggabojjhaṅgā missakā. tehi bhāvitaṁ, te vā bhāvetvā ṭhitaṁ
cittaṁ 2- nibbattitalokuttarameva. tampi pana magganissitaṁ katvā missakameva
kathetuṁ vaṭṭati.
9. ekadhammasuttavaṇṇanā
[210] navame saññojanavinibandhāti saññojanasaṅkhātā vinibandhā.
ajjhosānāti pariniṭṭhapetvā gahaṇā.
10. udāyisuttavaṇṇanā
[211] dasame abahukatoti akatabahumāno. ukkujjāvakujjanti ettha
ukkujjaṁ vuccati udayo, avakujjaṁ vayoti udayabbayavasena parivattento sammasantoti
dīpeti. dhammo ca me bhante abhisamitoti vipassanādhammo abhisamāgato.

footnote: 1 ma. satisambojjhaṅge 2 ma. ṭhitaṁ cittaṁ nipphattitaṁ cittaṁ

page number: 218

maggoti vipassanāmaggova. sace hi thero tasmiṁ samaye sotāpanno, upari
tiṇṇaṁ maggānaṁ atthāya, sace anāgāmī, arahattamaggassa atthāya ayaṁ vipassanā
veditabbā. tathā tathā viharantanti tena tenākārena viharantaṁ. tathattāyāti
tathābhāvāya. 1- khīṇā jātītiādīhi tathattāyāti adhippetaṁ tathābhāvaṁ dasseti.
paccavekkhaṇatthāya upanīyatīti hi ettha adhippāyo, taṁ dassento evamāha. sesaṁ
sabbattha uttānatthamevāti. 2-
udāyivaggo tatiyo.
--------------
4. nīvaraṇavagga
3-4. upakkilesasuttādivaṇṇanā
[214-215] catutthavaggassa tatiye na ca pabhassaranti na ca pabhāvantaṁ.
pabhaṅgu cāti pabhijjanasabhāvaṁ. ayoti kāḷalohaṁ. ßēhapetvā idha vuttāni cattāri
avasesaṁ lohaṁ. sajjhūti rajataṁ. cittassāti catubhūmakacittassa. 3- lokiyassa 4- tāva
upakkileso hotu, lokuttarassa kathaṁ hotīti? uppajjituṁ appadānena. yadaggena
hi uppajjituṁ na denti, tadaggeneva te lokiyassāpi lokuttarassāpi
upakkilesā nāma honti. pabhaṅgu cāti ārammaṇe cuṇṇavicuṇṇabhāvūpagamanena
bhijjanasabhāvaṁ. anāvaraṇā anīvaraṇāti kusaladhamme na āvarantīti anāvaraṇā,
na nīvaranti na paṭicchādentīti anīvaraṇā. cetaso anupakkilesāti
catubhūmakacittassa anupakkilesā.

footnote: 1 ma. tathabhāvāya 2 chaßēéa. uttānamevāti
footnote: 3 sī.,ka. catubhūmikakusalacittassa 4 ka. tebhūmikassa

page number: 219

8. āvaraṇanīvaraṇasuttavaṇṇanā
[219] aṭṭhame paññāya dubbalīkaraṇāti paññāya mandabhāvakarā.
nīvaraṇānañhi abhiṇhuppāde sati antarantarā uppajjamānā paññā dubbalā
hoti mandā avisadā.
pañca 1- nīvaraṇā tasmiṁ samaye na honti, sattabojjhaṅgā tasmiṁ samaye
bhāvanāpāripūriṁ gacchantīti ariyasāvakassa hi sappāyadhammassavanaṁ suṇantassa pañca
nīvaraṇā dūre honti. so sace tasmiṁyeva ṭhāne visesaṁ nibbattetuṁ sakkoti,
evamassa satta bojjhaṅgā bhāvanāpāripūriṁ gacchanti. no ce sakkoti, tato
vuṭṭhāya 2- rattiṭṭhānadivāṭṭhānaṁ gato tameva pītiṁ avijahanto pañca nīvaraṇe
vikkhambhetvā visesaṁ nibbattessati, tattha asakkontopi yāva sattadivasabbhantarā
tameva pītiṁ avijahanto nīvaraṇe vikkhambhetvā visesaṁ nibbattessatīti idaṁ
sandhāyetaṁ vuttaṁ. dhammassavanavasena sakiṁ pītipāmojjapakkhiyā paṭiladdhabojjhaṅgā
hi kammārāmatādīni āgamma nassanti. tathārūpaṁ pana utusappāyādiṁ labhitvā
puna uppajjantāpi tasmiṁ samaye bhāvanāpāripūriṁ gacchanti icceva vuccati.
9. rukkhasuttavaṇṇanā
[220] navame ajjhāruhāti abhiruhanakā. kacchakoti aṭṭhikacchako.
kapitthanoti makkaṭathanasadisaphalo vijātamilakkhu. 3-
10. nīvaraṇasuttavaṇṇanā
[221] dasame andhakaraṇāti andhabhāvakaraṇā. acakkhukaraṇāti paññācakkhussa
akaraṇā. paññānirodhikāti paññāya nirodhanā. vighātapakkhiyāti dukkhapakkhikā.

footnote: 1 sī.,ka. pañcassa 2 sī.,ka. paṭṭhāya 3 chaßēéa. vijātapilakkho

page number: 220

anibbānasaṁvattanikāti nibbānatthāya asaṁvattanikā. sesaṁ sabbattha uttānatthameva.
sakalepi imasmiṁ vagge missakabojjhaṅgāva kathitāti.
nīvaraṇavaggo catuttho.
---------------
5. cakkavattivagga
1. vidhāsuttavaṇṇanā
[222] pañcamavaggassa paṭhame tisso vidhāti tayo mānakoṭṭhāsā,
mānoyeva vā. tathā tathā vidahanto hi mānova vidhāti vuccati.
2. cakkavattisuttavaṇṇanā
[223] dutiye rañño bhikkhave cakkavattissāti ettha attano sirisampattiyā
rājati, 1- catūhi vā saṅgahavatthūhi lokaṁ rañjetīti rājā, tassa rañño.
"pavattatu bhavaṁ cakkaratanan"ti puññānubhāvena abbhuggatāya vācāya codento cakkaṁ
vattetīti cakkavattī, tassa cakkavattissa. pātubhāvāti pātubhāvena. sattannanti
gahaṇaparicchedo. ratanānanti paricchinnātthadassanaṁ. vacanattho panettha ratijananaṭṭhena
ratanaṁ. apica:-
cittīkataṁ mahagghañca atulaṁ dullabhadassanaṁ
anomasattaparibhogaṁ ratanaṁ tena vuccatīti.
cakkaratanassa ca nibbattakālato paṭṭhāya aññaṁ devaṭṭhānaṁ nāma na hoti,
sabbeva gandhapupphādīhi tasseva pūjañca abhivādanādīni ca karontīti cittīkataṭṭhena

footnote: 1 sī.,ka. rañjati

page number: 221

ratanaṁ. cakkaratanassa ca "ettakaṁ nāma dhanaṁ agghatī"ti aggho natthi, iti
mahagghaṭṭhenāpi ratanaṁ. cakkaratanañca aññehi loke vijjamānaratanehi asadisanti
atulaṭṭhena ratanaṁ. yasmā pana yasmiṁ kappe buddhā uppajjanti, tasmiṁyeva
cakkavattino, buddhā ca kadāci karahaci uppajjanti, tasmā dullabhadassanaṭṭhena
ratanaṁ. tadetaṁ jātirūpakulaissariyādīhi anomassa uḷārasattasseva uppajjati, na
aññassāti anomasattaparibhogaṭṭhenāpi ratanaṁ. yathā ca cakkaratanaṁ, evaṁ sesānipīti.
tena vuttaṁ:-
"cittikataṁ mahagghañca atulaṁ dullabhadassanaṁ
anomasattaparibhogaṁ ratanaṁ tena vuccatī"ti.
pātubhāvo hotīti nibbatti 1- hoti. tatrāyaṁ yojanā:- cakkavattissa
pātubhāvā sattannaṁ ratanānaṁ pātubhāvoti ayuttaṁ. uppannaṁ hi cakkaṁ vattetvā
so cakkavattī nāma hotīti nāyuttaṁ, 2- kasmā? cakkavattananiyamāpekkhatāya. 3- yo
hi niyamena cakkaṁ vattessati, so paṭisandhito pabhuti "cakkavatti pātubhūto"ti
vattabbataṁ āpajjati. laddhanāmassa ca purisassa mūluppattivacanatopi yuttamevetaṁ.
yo hi esa cakkavattīti laddhanāmo sattaviseso, tassa paṭisandhisaṅkhāto
pātubhāvoti ayamettha attho. tassa hi pātubhāvā ratanāni pātubhavanti. pātubhūtehi
pana tehi saddhiṁ paripakke puññasambhāre so saṁyujjati, tadā lokassa tesu
pātubhāvacittaṁ uppajjati. bahulavacanato cāpi yuttamevetaṁ. yadā hi lokassa tesu
pātubhāvasaññā uppajjati, tadā ekameva paṭhamaṁ, pacchā itarāni cha pātubhavantīti
bahulavacanato cāpi etaṁ yuttaṁ. pātubhāvassa ca atthabhedatopi yuttamevetaṁ. na
kevalaṁ hi pātubhūtameva 4- pātubhāvo, pātubhāvayatīti pātubhāvo. ayaṁ pātubhāvassa

footnote: 1 ka. nippatti 2 sī.,ka. yuttaṁ
footnote: 3 sī.,ka. cakkavattiniyamāpekkhatāya 4 sī.,ka. pātubhāvameva

page number: 222

atthabhedo. yasmā yo so puññasambhāro rājānaṁ cakkavattiṁ paṭisandhivasena
pātubhāvayati, 1- pātubhāvo ayaṁ pātubhāvassa atthabhedo. 1- tasmā rañño cakkavattissa
pātubhāvā. na kevalaṁ hi cakkavattiyeva, imāni pana satta ratanānipi
pātubhavantīti ayamettha attho. yatheva hi so puññasambhāro janakahetu, evaṁ
ratanānampi pariyāyena upanissayahetūti yuttamevetaṁ "rañño bhikkhave cakkavattissa
pātubhāvā sattannaṁ ratanānaṁ pātubhāvo hotī"ti.
idāni tesaṁ ratanānaṁ sarūpavasena dassanatthaṁ katamesaṁ sattannaṁ cakkaratanassātiādimāha.
tattha cakkaratanassātiādīsu ayaṁ saṅkhepādhippāyo:- dvisahassadīpaparivārānaṁ
catunnaṁ mahādīpānaṁ sirivibhavaṁ gahetvā dātuṁ samatthassa cakkaratanassa
pātubhāvo hoti, tathā purebhattameva sāgarapariyantaṁ paṭhaviṁ anupariyāyanasamatthassa 2-
vehāsaṅgamassa hatthiratanassa, tādisasseva assaratanassa caturaṅgasamannāgatepi
andhakāre yojanappamāṇaṁ andhakāraṁ vidhamitvā ālokadassanasamatthassa maṇiratanassa
chabbidhaṁ dosaṁ vivajjetvā manāpacārino atthiratanassa, yojanappamāṇe padese
antopaṭhavīgatānaṁ nidhīnaṁ dassanasamatthassa gahapatiratanassa, aggamahesiyā kucchimhi
nibbattitvā sakalarajjānusāsanasamatthassa jeṭṭhaputtasaṅkhātassa parijhāyakaratanassa ca
pātubhāvo hotīti. ayamettha saṅkhepo. vitthārato pana tesaṁ cakkaratanādīnaṁ
pātubhāvavidhānaṁ mahāsudassanādīsu suttesu āgatameva, atthopissa tesaṁ vaṇṇanāya
saṁvaṇṇitoyeva.
satisambojjhaṅgaratanassātiādīsu sarikkhakatā evaṁ veditabbā:- yatheva hi
cakkavattino cakkaratanaṁ sabbaratanānaṁ purecaraṁ, evaṁ satisambojjhaṅgaratanaṁ sabbesaṁ
catubhūmakadhammānaṁ purecaranti 3- purecaraṇaṭṭhena cakkavattirañño cakkaratanasadisaṁ hoti.

footnote: 1-1 chaßēéa. ime pāṭhā na dissanti 2 sī.,ka. anuyāyanasamatthassa 3 ka. pure carati

page number: 223

cakkavattino ca ratanesu mahākāyūpapannaṁ accuggataṁ vipulaṁ mahantaṁ hatthiratanaṁ,
idampi dhammavicayasambojjhaṅgaratanaṁ mahantaṁ dhammakāyūpapannaṁ accuggataṁ vipulaṁ
mahantanti hatthiratanasadisaṁ hoti. cakkavattino assaratanaṁ sīghaṁ lahuṁ javaṁ, idampi
vīriyasambojjhaṅgaratanaṁ sīghaṁ lahu javanti imāya sīghalahujavatāya assaratanasadisaṁ
hoti. cakkavattino maṇiratanaṁ andhakāraṁ vidhamati, ālokaṁ dasseti, idampi
pītisambojjhaṅgaratanaṁ tāya ekantakusalattā kilesandhakāraṁ vidhamati, sahajātapaccayādivasena
ñāṇālokaṁ dassetīti iminā andhakāravidhamanāalokadassanabhāvena maṇiratanasadisaṁ
hoti.
cakkavattino itthiratanaṁ kāyacittadarathaṁ paṭipassambheti, pariḷāhaṁ vūpasameti,
idampi passaddhisambojjhaṅgaratanaṁ kāyacittadarathaṁ paṭipassambheti, pariḷāhaṁ vūpasametīti
itthiratanasadisaṁ hoti. cakkavattino gahapatiratanaṁ icchiticchitakkhaṇe dhanadānena
vikkhepaṁ pacchinditvā cittaṁ ekaggaṁ karoti idampi samādhisambojjhaṅgaratanaṁ
yathicchitādivasena appanaṁ sampādeti, vikkhepaṁ pacchinditvā cittaṁ ekaggaṁ
karotīti gahapatiratanasadisaṁ hoti. cakkavattino ca parijhāyakaratanaṁ sabbatthakiccasampādanena
appossukkataṁ karoti, idampi upekkhāsambojjhaṅgaratanaṁ cittuppādaṁ
līnuddhaccato mocetvā payogamajjhatte ṭhapayamānaṁ appossukkataṁ karotīti
pariṇāyakaratanasadisaṁ hoti. iti imasmiṁ sutte catubhūmako sabbasaṅgāhikadhammaparicchedo
kathitoti veditabbo.
4-10. duppaññasuttādivaṇṇanā
[225-231] catutthe eḷamūgoti mukhena vācaṁ nicchāretuṁ sakkontopi
dosehi mūgo asampannavacano. sesaṁ sabbattha uttānanatthamevāti.
cakkavattivaggo pañcamo.
----------------

page number: 224

6. bojjhaṅgasākacchavagga 1-
1. āhārasuttavaṇṇanā
[232] chaṭṭhavaggassa paṭhame ayamāhāro anuppannassa vā
satisambojjhaṅgassa uppādāyātiādīsu ayaṁ purimanayato viseso. na kevalañhi
satisambojjhaṅgādīnaṁ ete vuttappakārāva uppādāya, uppannānaṁ vā bhāvanāya
pāripūriyā paccayā honti, aññepi pana evaṁ veditabbā. aparepi hi cattāro
dhammā satisambojjhaṅgassa uppādāya saṁvattanti satisampajaññaṁ muṭṭhassatipuggala-
parivajjanatā upaṭṭhitassatipuggalasevanatā tadadhimuttatāti. abhikkantādīsupi hi sattasu
ṭhānesu satisampajaññena, bhattanikkhittakākasadise muṭṭhassatipuggale parivajjanena,
tissadattattherābhayattherādisadise upaṭṭhitassatipuggale sevanena, ṭhānanisajjādīsu
satisamuṭṭhāpanatthaṁ ninnapoṇapabbhāracittatāya ca satisambojjhaṅgo uppajjati. evaṁ
catūhi kāraṇehi uppannassa panassa arahattamaggena bhāvanāpāripūrī hoti.
satta dhammā dhammavicayasambojjhaṅgassa uppādāya saṁvattanti:- paripucchakatā
vatthuvisadakiriyā indriyasamattapaṭipādanā duppaññapuggalaparivajjanā
paññavantapuggalasevanā gambhīraññāṇacarīyapaccavekkhaṇā tadadhimuttatāti, tattha
paripucchakatāti khandhadhātuāyatanaindriyabalabojjhaṅgamaggaṅgajhānaṅgasamathavipassanānaṁ
atthasannissitaparipucchābahulatā.
vatthuvisadakiriyāti ajjhattikabāhirānaṁ vatthūnaṁ visadabhāvakaraṇaṁ. yadā hissa
kesanakhalomāni dīghāni honti, sarīraṁ vā ussannadosañceva sedamalamakkhitañca,
tadā ajjhattikavatthu avisadaṁ hoti aparisuddhaṁ. yadā pana cīvaraṁ jiṇṇaṁ kiliṭṭhaṁ

footnote: 1 chaßēéa. sākacchavagga

page number: 225

duggandhaṁ hoti, senāsanaṁ vā uklāpaṁ, tadā bāhiravatthu avisadaṁ hoti aparisuddhaṁ.
tasmā kesādichedanena uddhaṁvirecanādhovirecanādīhi sarīrasallahukabhāvakaraṇena
ucchādananhāpanena ca ajjhattikavatthu visadaṁ kātabbaṁ. sūcikammadhovanarajana-
paribhaṇḍakaraṇādīhi bāhiravatthu visadaṁkātabbaṁ. etasmiṁ hi ajjhattikabāhire vatthumhi
avisade uppannesu cittacetasikesu ñāṇampi avisadaṁ aparisuddhaṁ hoti aparisuddhāni
dīpakapallakavaṭṭitelāni nissāya uppannadīpasikhāya obhāso viya. visade
pana ajjhattikabāhire vatthumhi uppannesu cittacetasikesu ñāṇampi visadaṁ hoti
parisuddhāni dīpakapallakavaṭṭitelāni nissāya uppannadīpasikhāya obhāso viya.
tena vuttaṁ "vatthuvisadakiriyā dhammavicayasambojjhaṅgassa uppādāya saṁvattatī"ti.
indriyasamattapaṭipādanā nāma saddhādīnaṁ indriyānaṁ samabhāvakaraṇaṁ. sace hissa
saddhindriyaṁ balavaṁ hoti, itarāni mandāni, tato vīriyindriyaṁ paggahakiccaṁ,
satindriyaṁ upaṭṭhānakiccaṁ, samādhindriyaṁ avikkhepakiccaṁ, paññindriyaṁ
dassanakiccaṁ kātuṁ na sakkoti. tasmā taṁ dhammasabhāvapaccavekkhaṇena vā, yathā vā
manasikaroto balavaṁ jātaṁ, tathā amanasikaraṇena hāpetabbaṁ. vakkalittheravatthu cettha
nidassanaṁ. sace pana vīriyindriyaṁ balavaṁ hoti, atha neva saddhindriyaṁ adhimokkhakiccaṁ
kātuṁ sakkoti, na itarāni itarakiccabhedaṁ. tasmā taṁ passaddhādibhāvanāya hāpetabbaṁ.
tatrāpi 1- soṇattherassa vatthu dassetabbaṁ. evaṁ sesesupi ekassa balavabhāve
sati itaresaṁ attano kiccesu asamatthatā veditabbā.
visesato panettha saddhāpaññānaṁ samādhivīriyānañca samataṁ pasaṁsanti.
balavasaddho hi mandapañño muduppasanno 2- hoti, avatthusmiṁ pasīdati. balavapañño
pana mandasaddho kerāṭikapakkhaṁ bhajati, bhesajjasamuṭṭhito viya rogo atekiccho

footnote: 1 chaßēéa. tatthāpi 2 chaßēéa. mudhappasanno

page number: 226

hoti. cittuppādamatteneva kusalaṁ hotīti atidhāvitvā dānādīni akaronto
niraye uppajjati. ubhinnaṁ samatāya vatthusmiṁyeva pasīdati. balavasamādhiṁ pana mandavīriyaṁ
samādhissa kosajjapakkhattā kosajjaṁ abhibhavati. balavavīriyaṁ mandasamādhiṁ
vīriyassa uddhaccapakkhattā uddhaccaṁ abhibhavati. samādhi pana vīriyena saṁyojito
kosajje patituṁ na labhati, vīriyaṁ samādhinā saṁyojitaṁ uddhacce patituṁ na labhati.
tasmā tadubhayaṁ samaṁ kātabbaṁ ubhayasamatāya hi appanā hoti.
apica samādhikammikassa balavatīpi saddhā vaṭṭati. evaṁ saddahanto
okappento appanaṁ pāpuṇissati. samādhipaññāsu pana samādhikammikassa ekaggatā
balavatī vaṭṭati. evaṁ hi so appanaṁ pāpuṇāti. vipassanākammikassa paññā
balavatī vaṭṭati. evaṁ hi so lakkhaṇapaṭivedhaṁ pāpuṇāti. ubhinnaṁ pana samatāyapi
appanā hotiyeva. sati pana sabbattha balavatī vaṭṭati. sati hi cittaṁ uddhaccapakkhikānaṁ
saddhāvīriyapaññānaṁ vasena uddhaccapātato, kosajjapakkhikena ca
ca samādhinā kosajjapātato rakkhati. tasmā sā loṇadhūpanaṁ viya sabbabyañjanesu,
sabbakammikāmacco viya ca sabbarājakiccesu sabbattha icchitabbā. tenāha
"sati ca pana sabbatthikā vuttā bhagavatā, kiṁkāraṇā? cittaṁ hi satipaṭisaraṇaṁ,
ārakkhapaccupaṭṭhānā ca sati, na vinā satiyā cittassa paggahaniggaho hotī"ti.
duppaññapuggalaparivajjanā nāma khandhādibhede anogāḷhapaññānaṁ
dummedhapuggalānaṁ ārakā parivajjanaṁ. paññavantapuggalasevanā nāma
samapaññāsakhaṇapariggāhikāya udayabbayapaññāya samannāgatapuggalasevanā.
gambhīraññāṇacariyapaccavekkhaṇā nāma gambhīresu khandhādīsu pavattāya gambhīrapaññāya
pabhedapaccavekkhaṇā. tadadhimuttatā nāma ṭhānanisajjādīsu dhammavicayasambojjhaṅga-
samuṭṭhāpanatthaṁ ninnapoṇapabbhāracittatā. evaṁ uppannassa panassa arahattamaggena
bhāvanāpāripūrī hoti.

page number: 227

ekādasa dhammā vīriyasambojjhaṅgassa uppādāya saṁvattanti:-
apāyabhayapaccavekkhaṇatā ānisaṁsadassāvitā gamanavīthipaccavekkhaṇatā piṇḍapātāpacāyanatā
dāyajjamahattapaccavekkhaṇatā satthumahattapaccavekkhaṇatā jātimahattapaccavekkhaṇatā
sabrahmacārimahattapaccavekkhaṇatā kusītapuggalaparivajjanatā āraddhavīriyapuggalasevanatā
tadadhimuttatāti.
tattha "nirayesu pañcavidhabandhanakammakāraṇato paṭṭhāya mahādukkhaṁ anubhavanakālepi,
tiracchānayoniyaṁ jālakhipanakumīnādīhi gahitakālepi, pājanakaṇṭakādippahāratunnassa
pana sakaṭavahanādikālepi, pettivisaye anekānipi vassasahassāni ekaṁ
buddhantarampi khuppipāsāhi āturībhūtakālepi, kālakañcikāsuresu
saṭṭhihatthāsītihatthappamājhena aṭṭhicammamatteneva attabhāvena
vātātapādidukkhānubhavanakālepi na sakkā vīriyasambojjhaṅgaṁ uppādetuṁ, ayameva te
bhikkhu kālo"ti evaṁ apāyabhayaṁ paccavekkhantassāpi vīriyasambojjhaṅgo uppajjati.
"na sakkā kusītena navalokuttaradhammaṁ laddhuṁ, āraddhavīriyeneva sakkā
ayamānisaṁso vīriyassā"ti evaṁ ānisaṁsadassāvinopi uppajjati.
"sabbabuddhapaccekabuddhamahāsāvakeheva 1- gatamaggo te gantabbo, so ca na
sakkā kusītena gantun"ti evaṁ gamanavīthiṁ paccavekkhantassāpi uppajjati.
"ye taṁ piṇḍapātādīhi upaṭṭhahanti, ime te manussā neva ñātakā,
na dāsakammakarā, nāpi `taṁ nissāya jīvissāmā'ti te paṇītāni piṇḍapātādīni
denti. athakho attano kārānaṁ mahapphalataṁ paccāsiṁsamānā denti. satthārāpi
`ayaṁ ime paccaye paribhuñjitvā kāyadaḷhibahulo sukhaṁ viharissatī'ti naṁ evaṁ
sampassatā tuyhaṁ paccayā anuññātā, athakho `ayaṁ ime paribhuñjamānova
samaṇadhammaṁ katvā vaṭṭadukkhato muccissatī'ti te paccayā anuññātā, so dāni

footnote: 1 ma. sabbaññubuddhapacceka.....

page number: 228

tvaṁ kusīto viharanto na taṁ piṇḍaṁ apacāyissasi, āraddhavīriyasseva hi
piṇḍapātāpacāyanaṁ nāma hotī"ti evaṁ piṇḍapātāpacāyanaṁ paccavekkhantassāpi
uppajjati mahāmittattherassa viya.
thero kira kassakaleṇe nāma paṭivasati. tasseva gocaragāme ekā
mahāupāsikā theraṁ puttaṁ katvā paṭijaggati. sā ekadivasaṁ araññaṁ gacchantī dhītaraṁ
āha "amma asukasmiṁ ṭhāne purāṇataṇḍulā, asukasmiṁ khīraṁ, asukasmiṁ sappi,
asukasmiṁ phāṇitaṁ, tava bhātikassa ayyamittassa āgatakāle bhattaṁ pacitvā
khīrasappiphāṇitehi saddhiṁ dehi, tvañca bhuñjeyyāsi, ahaṁ pana hiyyo pakkaṁ
pārivāsikabhattaṁ kañjiyena bhuttāmhī"ti. divā kiṁ bhuñjissasi ammāti. sākapaṇṇaṁ
pakkhipitvā kaṇataṇḍulehi ambilayāguṁ pacitvā ṭhapehi ammāti.
thero cīvaraṁ pārupitvā pattaṁ nīharantova taṁ saddaṁ sutvā attānaṁ ovadi
"mahāupāsikā kira kañjiyena pārivāsikabhattaṁ bhuñjitvā divāpi sākapaṇṇambilayāguṁ 1-
bhuñjissati, tuyhaṁ atthāya pana purāṇataṇḍulādīni ācikkhati, taṁ nissāya
kho panesā neva khettaṁ na vatthuṁ na bhattaṁ na vatthaṁ paccāsiṁsati, tisso pana
sampattiyo patthayamānā deti, tvaṁ etissā tā sampattiyo dātuṁ sakkhissasi,
na sakkhissasīti, ayaṁ kho pana piṇḍapāto tayā sarāgena sadosena samohena na
sakkā gaṇhitun"ti 2- pattaṁ thavikāya pakkhipitvā gaṇṭhikaṁ muñcitvā nivattitvā
kasakaleṇameva gantvā pattaṁ heṭṭhāmañce, cīvaraṁ cīvaravaṁse ṭhapetvā "arahattaṁ
apāpuṇitvā na nikkhamissāmī"ti vīriyaṁ adhiṭṭhahitvā nisīdi. dīgharattaṁ appamatto
hutvā nivutthabhikkhu vipassanaṁ vaḍḍhetvā purebhattameva arahattaṁ patvā
vikasamānamiva 3- padumaṁ mahākhīṇāsavo sitaṁ karontova nikkhami. leṇadvāre
rukkhamhi adhivatthā devatā:-

footnote: 1 chaßēéa. kaṇapaṇṇambilayāguṁ 2 ma. bhuñjitunti 3 ma. vikasitamiva

page number: 229

namo te purisājañña namo te purisuttama
yassa te āsavā khīṇā dakkhiṇeyyosi mārisāti
udānaṁ udānetvā "bhante piṇḍāya paviṭṭhānaṁ tumhādisānaṁ arahantānaṁ bhikkhaṁ
datvā mahallakitthī dukkhā muccissantī"ti āha. thero uṭṭhahitvā dvāraṁ
vivaritvā kālaṁ olokento "pātoyevā"ti ñatvā pattacīvaraṁ ādāya gāmaṁ
pāvisi.
dārikāpi bhattaṁ sampādetvā "idāni me bhātā āgamissati, idāni
āgamissatī"ti dvāraṁ olokayamānā nisīdi. sā there gharadvāraṁ sampatte pattaṁ
gahetvā sappiphāṇitayojitassa khīrapiṇḍapātassa pūretvā hatthe ṭhapesi. thero
"sukhaṁ hotū"ti anumodanaṁ katvā pakkāmi. sāpi taṁ olokayamānāva aṭṭhāsi.
therassa hi tadā ativiya parisuddho chavivaṇṇo ahosi, vippasannāni indriyāni,
mukhaṁ bandhanā muttatālapakkaṁ viya ativiya virocittha.
mahāupāsikā araññato āgantvā "kiṁ amma bhātiko te āgato"ti
pucchi. sā sabbaṁ taṁ pavattiṁ ārocesi. upāsikā "ajja me puttassa
pabbajitakiccaṁ matthakaṁ pattan"ti ñatvā "abhiramati te amma bhātā buddhasāsane,
na ukkaṇṭhatī"ti āha.
"mahantaṁ kho panetaṁ satthu dāyajjaṁ, yadidaṁ satta ariyadhanāni nāma,
taṁ na sakkā kusītena gahetuṁ. yathā hi vippaṭipannaṁ puttaṁ mātāpitaro `ayaṁ
amhākaṁ aputto'ti paribāhiraṁ karonti, so tesaṁ accayena dāyajjaṁ na labhati,
evaṁ kusītopi idaṁ ariyadhanadāyajjaṁ na labhati, āraddhavīriyova labhatī"ti dāyajja
mahattaṁ paccavekkhatopi uppajjati.
"mahā kho pana te satthā, satthuno hi te mātu kucchismiṁ
paṭisandhiggahaṇakālepi abhinikkhamanepi abhisambodhiyampi

page number: 230

dhammacakkappavattanayamakapāṭihāriya devorohaṇāayusaṅkhāravossajjanesupi parinibbānakālepi
dasasahassilokadhātu akampittha, yuttaṁ nu kho te evarūpassa satthu sāsane pabbajitvā
kusītena bhavitun"ti evaṁ satthumahattaṁ paccavekkhatopi uppajjati.
"jātiyāpi tvaṁ idāni na lāmakajātiko, asambhinnāya mahāsammatappaveṇiyā
āgataokkākarājavaṁse 1- jātosi, suddhodanamahārājassa ca mahāmāyāya
deviyāya 2- ca nattā, rāhulabhaddassa kaniṭṭho, tayā nāma evarūpena jinaputtena
hutvā na yuttaṁ kusītena viharitun"ti evaṁ jātimahattaṁ paccavekkhatopi uppajjati.
"sāriputtamoggallānā ceva asītimahāsāvakā ca vīriyeneva lokuttaradhammaṁ
paṭivijjhiṁsu, tvaṁ pana etesaṁ sabrahmacārīnaṁ maggaṁ paṭipajjasi, na paṭipajjasī"ti
evaṁ sabrahmacārimahattaṁ paccavekkhatopi uppajjati.
kucchiṁ pūretvā ṭhitājagarasadise vissaṭṭhakāyikacetasikavīriye kusītapuggale
parivajjentassāpi, āraddhavīriye pahitatte puggale sevantassāpi ṭhānanisajjādīsu
vīriyuppādanatthaṁ ninnapoṇapabbhāracittassāpi uppajjati. evaṁ uppannassa panassa
arahattamaggena bhāvanāpāripūrī hoti.
ekādasa dhammā pītisambojjhaṅgassa uppādāya saṁvattanti:- buddhānussati
dhammasaṁghasīlacāgadevatānussati upasamānussati lūkhapuggalaparivajjanatā
siniddhapuggalasevanatā pasādanīyasuttantapaccavekkhaṇatā tadadhimuttatāti.
buddhaguṇe anussarantassāpi hi yāva upacārā sakalasarīraṁ pharamāno
pītisambojjhaṅgo uppajjati, dhammasaṁghaguṇe anussarantassāpi, dīgharattaṁ akhaṇḍaṁ
katvā rakkhitaṁ catupārisuddhisīlaṁ paccavekkhantassāpi, gihino dasasīlapañcasīlāni
paccavekkhantassāpi, dubbhikkhabhayādīsu paṇītabhojanaṁ sabrahmacārīnaṁ datvā "evaṁ

footnote: 1 chaßēéa. āgataukkākarājavaṁse 2 chaßēéa. mahāmāyādeviyā

page number: 231

nāma adamhā"ti cāgaṁ paccavekkhantassāpi, gihinopi evarūpe kāle sīlavantānaṁ
dinnadānaṁ paccavekkhantassāpi, yehi guṇehi samannāgatā devattaṁ pattā,
tathārūpānaṁ attani atthitaṁ paccavekkhantassāpi, samāpattiyā vikkhambhitā
kilesā saṭṭhipi sattatipi vassāni na samudācarantīti paccavekkhantassāpi,
cetiyaṅgaṇabodhiyaṅgaṇatheradassanesu 1- asakkaccakiriyāya saṁsūcitalūkhabhāve 2- buddhādīsu
pasādasinehābhāvena gadrabhapiṭṭharajasadise lūkhapuggale parivajjentassāpi, buddhādīsu
pasādabahule muducitte siniddhapuggale sevantassāpi, ratanattayaguṇaparidīpake
pasādanīye suttante paccavekkhantassāpi, ṭhānanisajjādīsu pītiuppādanatthaṁ
ninnapoṇapabbhāracittassāpi uppajjati. evaṁ uppannassa panassa arahattamaggena
bhāvanāpāripūrī hoti.
satta dhammā passaddhisambojjhaṅgassa uppādāya saṁvattanti:-
paṇītabhojanasevanatā utusukhasevanatā iriyāpathasevanatā majjhattappayogatā
sāraddhakāyapuggalaparivajjanatā passaddhakāyapuggalasevanatā tadadhimuttatāti.
paṇītaṁ hi siniddhaṁ bhojanaṁ bhuñjantassāpi sītuṇhesu utūsu ṭhānādīsu
ca iriyāpathesu sappāyaṁ utuñca iriyāpathañca sevantassāpi passaddhi uppajjati.
yo pana mahāpurisajātiko sabbautuiriyāpathakkhamova hoti, na taṁ sandhāyetaṁ
vuttaṁ. yassa sabhāgavisabhāgatā atthi, tasseva visabhāge utuiriyāpathe vajjetvā
sabhāge sevantassa uppajjati. majjhattappayogo vuccati attano ca parassa ca
kammassakatapaccavekkhaṇā iminā majjhattappayogena uppajjati. yo
leḍḍudaṇḍādīhi paraṁ viheṭhayamānova vicarati, evarūpaṁ sāraddhakāyapuggalaṁ
parivajjentassāpi, saṁyatapādapāṇiṁ passaddhakāyaṁ puggalaṁ sevantassāpi,
ṭhānanisajjādīsu

footnote: 1 chaßēéa. cetiyadassanabodhidassanatheradassanesu 2 sī.,ka. saṁsappitalūkhabhāve

page number: 232

passaddhipādanatthāya ninnapoṇapabbhāracittassāpi uppajjati, evaṁ uppannassa panassa
arahattamaggena bhāvanāpāripūrī hotīti.
dasa dhammā 1- samādhisambojjhaṅgassa uppādāya saṁvattanti:- vatthuvisadakiriyatā
indriyasamattapaṭipādanatā nimittakusalatā samaye cittassa paggaṇhaṇatā
samaye cittassa niggaṇhaṇatā samaye sampahaṁsanatā samaye ajjhupekkhanatā
asamāhitapuggalaparivajjanatā samāhitapuggalasevanatā tadadhimuttatāti. tattha
vatthuvisadakiriyatā ca indriyasamattapaṭipādanatā ca vuttanayeneva veditabbā.
nimittakusalatā nāma kasiṇanimittassa uggahaṇakusalatā. samaye cittassa
paggaṇhaṇatāti yasmiṁ samaye atisithilavīriyatādīhi līnaṁ cittaṁ hoti, tasmiṁ samaye
dhammavicayavīriyapītisambojjhaṅgasamuṭṭhāpanena tassa paggaṇhaṇaṁ. samaye cittassa
niggaṇhaṇatāti yasmiṁ samaye accāraddhavīriyatādīhi uddhataṁ cittaṁ hoti, tasmiṁ
samaye passaddhisamādhiupekkhāsambojjhaṅgasamuṭṭhāpanena tassa niggaṇhaṇaṁ. samaye
sampahaṁsanatāti yasmiṁ samaye cittaṁ paññāpayogamandatāya vā upasamasukhānaṁ
vigamena vā nirassādaṁ hoti, tasmiṁ samaye aṭṭhasaṁvegavatthupaccavekkhaṇena
saṁvejeti. aṭṭha saṁvegavatthūni nāma jātijarābyādhimaraṇāni cattāri, apāyadukkhaṁ
pañcamaṁ, atīte vaṭṭamūlakaṁ dukkhaṁ, anāgate vaṭṭamūlakaṁ dukkhaṁ, paccuppanne
āhārapariyeṭṭhimūlakaṁ dukkhanti. ratanattayaguṇānussaraṇena ca pasādaṁ janeti,
ayaṁ vuccati "samaye sampahaṁsanatā"ti.
samaye ajjhupekkhanatā nāma yasmiṁ samaye sammāpaṭipattiṁ āgamma alīnaṁ
anuddhataṁ anirassādaṁ 2- ārammaṇe samappavattaṁ samathavīthiṁ paṭipannaṁ cittaṁ hoti,
tadāssa paggahaniggahasampahaṁsanesu na byāpāraṁ āpajjati sārathi viya

footnote: 1 su.vi. 2/385/409, pa.sū. 1/118/314 2 sī.,ka. nirassādaṁ

page number: 233

samappavattesu assesu. ayaṁ vuccati "samaye ajjhupekkhanatā"ti. asamāhitapuggala-
parivajjanatā nāma upacāraṁ vā appanaṁ vā appattānaṁ vikkhittacittānaṁ puggalānaṁ
ārakā parivajjanaṁ. samāhitapuggalasevanatā nāma upacārena vā appanāya vā
samāhitacittānaṁ sevanā bhajanā payirupāsanā. tadadhimuttatā nāma ṭhānanisajjādīsu
samādhiuppādanatthameva ninnapoṇapabbhāracittatā. evaṁ hi paṭipajjato esa
uppajjati. evaṁ uppannassa panassa arahattamaggena bhāvanāpāripūrī hoti.
pañca dhammā upekkhāsambojjhaṅgassa uppādāya saṁvattanti:-
sattamajjhattatā saṅkhāramajjhattatā sattasaṅkhārakelāyanapuggalaparivajjanatā sattasaṅkhāra-
majjhattapuggalasevanatā tadadhimuttatāti. tattha dvīhākārehi sattamajjhattataṁ
samuṭṭhāpeti "tvaṁ attano kammena āgantvā attanova kammena gamissasi, esopi
attano kammena āgantvā attanova kammena gamissati, tvaṁ kaṁ kelāyasī"ti
evaṁ kammassakatapaccavekkhaṇena ca, "paramatthato sattoyeva natthi, so tvaṁ kaṁ
kelāyasī"ti evaṁ nissattapaccavekkhaṇena ca. dvīhevākārehi saṅkhāramajjhattataṁ
samuṭṭhāpeti "idaṁ cīvaraṁ anupubbena vaṇṇavikāratañceva jiṇṇabhāvañca upagantvā
pādapuñchanacoḷakaṁ hutvā yaṭṭhikoṭiyā chaḍḍanīyaṁ bhavissati, sace panassa sāmiko
bhaveyya, nāyaṁ evaṁ vinassituṁ dadeyyā"ti evaṁ assāmikabhāvapaccavekkhaṇena ca,
"anaddhaniyaṁ idaṁ tāvakālikan"ti evaṁ tāvakālikabhāvapaccavekkhaṇena ca. yathā ca
cīvare, evaṁ pattādīsupi yojanā kātabbā.
sattasaṅkhārakelāyanapuggalaparivajjanatāti ettha yo puggalo gihī vā attano
puttadhītādike, pabbajito vā attano antevāsikasamānupajjhāyakādike mamāyati,
sahatthāva nesaṁ kesacchedanasūcikammacīvaradhovanarajanapattapacanādīni karoti, muhuttampi
apassanto "asuko sāmaṇero kuhiṁ, asuko daharo kuhin"ti bhantamigo viya ito

page number: 234

cito ca āloketi, aññena kesacchedanādīnaṁ atthāya "muhuttaṁ tāva asukaṁ
pesethā"ti yāciyamānopi "amhepi taṁ attano kammaṁ na kārema, tumhe naṁ
gahetvā kilamessathā"ti na deti, ayaṁ sattakelāyano nāma. yo pana
cīvarapattathālakakattarayaṭṭhiādīni mamāyati, aññassa hatthena parāmasitumpi na deti,
tāvakālikaṁ yācitopi "mayampi imaṁ dhanāyantā na paribhuñjāma, tumhākaṁ kiṁ dassāmā"ti
vadati, ayaṁ saṅkhārakelāyano nāma. yo pana tesu dvīsupi vatthūsu majjhatto
udāsino, ayaṁ sattasaṅkhāramajjhatto nāma. iti ayaṁ upekkhāsambojjhaṅgo
evarūpaṁ sattasaṅkhārakelāyanapuggalaṁ ārakā parivajjentassāpi, sattasaṅkhāramajjhattaṁ
puggalaṁ sevantassāpi, ṭhānanisajjādīsu taduppādanatthaṁ ninnapoṇapabbhāracittassāpi
uppajjati. evaṁ uppannassa panassa arahattamaggena bhāvanāpāripūrī hoti.
asubhanimittanti uddhumātakādibhedā dasa asubhārammaṇā dhammā.
yonisomanasikārabahulīkāroti ettha ca 1- yonisomanasikāro nāma upāyamanasikāro
pathamanasikāro uppādakamanasikāro. apica cha dhammā kāmacchandassa pahānāya saṁvattanti:-
asubhanimittassa uggaho, asubhabhāvanānuyogo, indriyesu guttadvāratā, bhojane
mattaññutā, kalyāṇamittatā, sappāyakathāti.
dasavidhañhi asubhanimittaṁ uggaṇhantassāpi kāmacchando pahīyati, bhāventassāpi,
indriyesu guttadvārassāpi, catunnaṁ pañcannaṁ ālopānaṁ okāse sati udakaṁ
pivitvā yāpanasīlatāya bhojane mattaññunopi. tenetaṁ vuttaṁ:-
"cattāro pañca ālope abhutvā udakaṁ pive
alaṁ phāsuvihārāya pahitattassa bhikkhuno"ti. 2-
asubhakammikatissattherasadise asubhabhāvanārate kalyāṇamitte sevantassāpi
kāmacchando pahīyati, ṭhānanisajjādīsu dasāsubhanimittāya sappāyakathāyapi pahīyati.

footnote: 1 chaßēéa. pana 2 khuṭhera 26/983/395

page number: 235

tena vuttaṁ "cha dhammā kāmacchandassa pahānāya saṁvattantī"ti. imehi pana chahi
dhammehi pahīnassa kāmacchandassa arahattamaggena āyatiṁ anuppādo hoti.
mettā cetovimuttīti ettha mettāti vutte appanāpi upacāropi vaṭṭati,
cetovimuttīti appanāyeva. yonisomanasikāro vuttalakkhaṇova. apica cha dhammā
byāpādassa pahānāya saṁvattanti:- mettānimittassa uggaho mettābhāvanānuyogo
kammassakatāpaccavekkhaṇatā paṭisaṅkhānabahulatā kalyāṇamittatā sappāyakathāti.
odissakānodissakadisāpharaṇānañhi aññataravasena mettaṁ uggaṇhantassāpi
byāpādo pahīyati, tathā odisoanodisodisāpharaṇavasena mettaṁ bhāventassāpi,
"tvaṁ etassa kuddho kiṁ karissasi, kimassa sīlādīni nāsetuṁ sakkhissasi,
nanu tvaṁ attano kammena āgantvā attano kammeneva gamissasi, parassa
kujjhanaṁ nāma vītaccitaṅgāratattāyasalākagūthādīni gahetvā paraṁ paharitukāmatāsadisaṁ
hoti. 1- esopi tava kuddho kiṁ karissati, kiṁ te sīlādīni vināsetuṁ sakkhissati,
esa attano kammena āgantvā attano kammeneva gamissati, appaṭicchitapaheṇakaṁ
viya paṭivātaṁ khittarajomuṭṭhi viya ca etassevesa kodho matthake patissatī"ti evaṁ
attano ca parassa ca kammassakataṁ paccavekkhatopi, ubhayakammassakataṁ paccavekkhitvā
paṭisaṅkhāne ṭhitassāpi, assaguttattherasadise mettābhāvanārate kalyāṇamitte
sevantassāpi byāpādo pahīyati, ṭhānanisajjādīsu mettānissitasappāyakathāyapi
pahīyati. tena vuttaṁ "cha dhammā byāpādassa pahānāya saṁvattantī"ti. imehi
pana chahi dhammehi pahīnassa byāpādassa anāgāmimaggena āyatiṁ anuppādo hoti.
atthi bhikkhave aratītiādi vuttatthameva. apica cha dhammā thinamiddhassa
pahānāya saṁvattanti:- atibhojane nimittaggāho iriyāpathasamparivattanatā
ālokasaññāmanasikāro abbhokāsavāso kalyāṇamittatā sappāyakathāti.

footnote: 1 ma. hoti, paṭivātaṁ khittarajova

page number: 236

āharahatthakabhuttavamitakatatravaṭṭakālaṁsāṭakakākamāsakabhojanaṁ bhuñjitavā
rattiṭṭhānadivāṭṭhāne nisinnassa hi samaṇadhammaṁ karoto thinamiddhaṁ mahāhatthī viya
ottharantaṁ āgacchati, catupañcāalopaokāsaṁ 1- pana ṭhapetvā pānīyaṁ pivitvā
yāpanasīlassa bhikkhuno taṁ na hotīti evaṁ atibhojane nimittaṁ gaṇhantassapi thinamiddhaṁ
pahīyati. yasmiṁ iriyāpathe thinamiddhaṁ okkamati, tato aññaṁ parivattentassāpi,
rattiṁ candālokadīpālokaukkāloke divā sūriyālokaṁ manasikarontassāpi,
abbhokāse vasantassāpi, mahākassapattherasadise pahīnathinamiddhe kalyāṇamitte
sevantassāpi thinamiddhaṁ pahīyati, ṭhānanisajjādīsu dhutaṅganissitasappāyakathāyapi
pahīyati. tena vuttaṁ "cha dhammā thinamiddhassa pahānāya saṁvattantī"ti. imehi pana chahi
dhammehi pahīnassa thinamiddhassa arahattamaggena āyatiṁ anuppādo hoti.
atthi bhikkhave cetaso vūpasamotiādīni vuttatthāneva. apica cha dhammā
uddhaccakukkuccassa pahānāya saṁvattanti:- bahussutatā paripucchakatā vinaye
pakataññutā vuḍḍhasevitatā kalyāṇamittatā sappāyakathāti.
bāhusaccenapi hi ekaṁ vā dve vā tayo vā cattāro vā pañca vā
nikāye pāḷivasena ca atthavasena ca uggaṇhantassāpi uddhaccakukkuccaṁ pahīyati,
kappiyākappiyaparipucachābahulassāpi, vinayapaññattiyaṁ 2- ciṇṇavasībhāvatāya pakataññunopi,
vuḍḍhe mahallakatthere upasaṅkamantassāpi, upālittherasadise vinayadhare
kalyāṇamitte sevantassāpi uddhaccakukkuccaṁ pahīyati, ṭhānanisajjādīsu
kappiyākappiyanissitasappāyakathāyapi pahīyati. tena vuttaṁ "cha dhammā
uddhaccakukkuccassa pahānāya saṁvattantī"ti. imehi pana chahi dhammehi pahīne
uddhaccakukkucce uddhaccassa arahattamaggena, kukkuccassa anāgāmimaggena
āyatiṁ anuppādo hotīti.

footnote: 1 ma. catupañcāalopakoṭṭhāsaṁ 2 ma. vinayapakatiyaṁ

page number: 237

kusalākusalā dhammātiādīnipi vuttatthāneva. apica cha dhammā vicikicchāya
pahānāya saṁvattanti:- bahussutatā paripucchakatā vinaye pakataññutā adhimokkhabahulatā
kalyāṇamittatā sappāyakathāti. bāhusaccenapi hi ekaṁ vā .pe. pañca
vā nikāye pāḷivasena ca atthavasena ca uggaṇhantassāpi vicikicchā pahīyati,
tīṇi ratanāni ārabbha paripucchābahulassāpi, vinaye ciṇṇavasībhāvassāpi, tīsu
ratanesu okappaniyasaddhāsaṅkhātā adhimokkhabahulassāpi, saddhādhimutte
vakkalittherasadise kalyāṇamitte sevantassāpi vicikicchā pahīyati, ṭhānanisajjādīsu
tiṇṇaṁ ratanānaṁ guṇanissitasappāyakathāpi pahīyati. tena vuttaṁ "cha dhammā vicikicchāya
pahānāya saṁvattantī"ti. imehi pana chahi dhammehi pahīnāya vicikicchāya sotāpattimaggena
āyatiṁ anuppādo hoti. iti bhagavā imasmiṁ sutte desanaṁ tīhi bhavehi nivattetvā 1-
arahattena kūṭaṁ gaṇhi. desanāpariyosāne pañcasatā bhikkhū arahattaṁ pāpuṇiṁsu.
2. pariyāyasuttavaṇṇanā
[233] dutiye sambahulāti vinayapariyāyena tayo janā sambahulāti
vuccanti, tato paraṁ saṁgho. suttantapariyāyena tayo tayo eva, tato uddhaṁ
sambahulā. idha suttantapariyāyena sambahulāti veditabbā. piṇḍāya pavisiṁsūti
piṇḍāya paviṭṭhā. te pana na tāva paviṭṭhā, "pavisissāmā"ti nikkhantattā
pana pavisiṁsūti vuttā. yathā kiṁ? yathā "gāmaṁ gamissāmī"ti nikkhantapuriso taṁ
gāmaṁ appattopi "kahaṁ itthannāmo"ti vutte "gāmaṁ gato"ti vuccati evaṁ.
paribbājakānaṁ ārāmoti jetavanassa avidūre aññatitthiyānaṁ paribbājakānaṁ

footnote: 1 sī.,ka. ṭhānehi vinivattetvā

page number: 238

ārāmo atthi, taṁ sandhāyetaṁ vuttaṁ. samaṇo āvusoti āvuso tumhākaṁ satthā
samaṇo gotamo.
mayampi kho āvuso sāvakānaṁ evaṁ dhammaṁ desemāti titthiyānaṁ samaye
"pañca nīvaraṇā pahātabbā, satta bojjhaṅgā bhāvetabbā"ti etaṁ natthi. te
pana ārāmaṁ gantvā parisapariyante ṭhatvā aññaṁ olokentā viya aññavihitakā
viya hutvā bhagavato dhammadesanaṁ suṇanti. tato "samaṇo gotamo `idaṁ pajahatha
idaṁ bhāvethā'ti vadatī"ti sallakkhetvā attano ārāmaṁ gantvā ārāmamajjhe
āsanaṁ paññāpetvā upaṭṭhāyakaupaṭṭhāyikāhi parivutā sīsaṁ ukkhipitvā kāyaṁ
upaṇāmetvā 1- attano sayambhuñāṇena paṭividdhākāraṁ dassentā "pañca nīvaraṇā
nāma pahātabbā, satta bojjhaṅgā nāma bhāvetabbā"ti kathenti.
idha no āvusoti ettha idhāti imasmiṁ paññāpane. ko visesoti kiṁ
adhikaṁ. ko adhippayāsoti ko adhikappayogo. kiṁ nānākaraṇanti kiṁ nānattaṁ.
dhammadesanāya vā dhammadesananti yadidaṁ samaṇassa vā gotamassa dhammadesanāya
saddhiṁ amhākaṁ dhammadesanaṁ, amhākaṁ vā dhammadesanāya saddhiṁ samaṇassa gotamassa
dhammadesanaṁ ārabbha nānākaraṇaṁ vucceyya, taṁ kinnāmāti vadanti. dutiyapadepi
eseva nayo.
neva abhinandiṁsūti "evamevan"ti na sampaṭicchiṁsu. nappaṭikkosiṁsūti
"na yidaṁ evan"ti na paṭisedhiṁsu. kiṁ pana te pahontā evaṁ akaṁsu, udāhu
appahontāti? pahontā. na hi te ettakaṁ kathaṁ kathetuṁ na sakkonti "āvuso
tumhākaṁ samaye pañca nīvaraṇā pahātabbā nāma natthi, satta bojjhaṅgā
bhāvetabbā nāma natthī"ti. evaṁ pana tesaṁ ahosi "atthi no etaṁ kathāpābhataṁ,
mayaṁ etaṁ satthu ārocessāma, atha no satthā madhuradhammadesanaṁ desissatī"ti.

footnote: 1 sī. paṇāmetvā, chaßēéa. unnāmetvā

page number: 239

pariyāyoti kāraṇaṁ. na ceva sampāyissantīti sampādetvā kathetuṁ na sakkhissanti.
uttariñca vighātanti asampāyanato uttarimpi dukkhaṁ āpajjissanti.
sampādetvā kathetuṁ asakkontānaṁ hi dukkhaṁ uppajjati. yathā taṁ bhikkhave
avisayasminti ettha tanti nipātamattaṁ, yathāti kāraṇavacanaṁ, yasmā avisaye
pañho pucchitoti attho. sadevaketi saha devehi sadevake. samārakādīsupi
eseva nayo. evaṁ tīṇi ṭhānāni loke pakkhipitvā dve pajāyāti pañcahipi
sattalokameva pariyādiyitvā etasmiṁ sadevakādibhede loke devaṁ vā manussaṁ
vā na samanupassāmīti dīpeti. ito vā pana sutvāti ito vā pana mama
sāsanato sutvā. ito sutvā hi tathāgatopi 1- tathāgatasāvakopi ārādheyya,
paritoseyya, aññathā ārādhanā nāma natthīti dasseti.
idāni attano tesaṁ pañhānaṁ veyyākaraṇena cittārādhanaṁ dassento
katamo ca bhikkhave pariyāyotiādimāha. tattha ajjhattaṁ kāmacchandoti attano
pañcakkhandhe ārabbha uppannachandarāgo. bahiddhā kāmacchandoti paresaṁ
pañcakkhandhe ārabbha uppannachandarāgo. uddesaṁ gacchatīti gaṇanaṁ gacchati.
ajjhattaṁ byāpādoti attano hatthapādādīsu uppannapaṭigho. bahiddhā
byāpādoti paresaṁ tesu uppannapaṭigho. ajjhattaṁ dhammesu vicikicchāti attano
khandhesu vimati. bahiddhā dhammesu vicikicchāti bahiddhā aṭṭhasu ṭhānesu
mahāvicikicchā. ajjhattaṁ dhammesu satīti ajjhattike saṅkhāre pariggaṇhantassa
uppannā sati. bahiddhā dhammesu satīti bahiddhā saṅkhāre pariggaṇhantassa uppannā
sati. dhammavicayasambojjhaṅgepi eseva nayo.
kāyikanti caṅkamaṁ adhiṭṭhahantassa uppannavīriyaṁ. cetasikanti "na tāvāhaṁ
imaṁ pallaṅkaṁ bhindissāmi, yāva me anupādāya āsavehi cittaṁ vimuccissatī"ti

footnote: 1 sī. atathāgatopi, chaßēéa. tathāgato

page number: 240

evaṁ kāyapayogaṁ vinā uppannavīriyaṁ. kāyappassaddhīti tiṇṇaṁ khandhānaṁ darathapassaddhi.
cittappassaddhīti viññāṇakkhandhassa darathapassaddhi. upekkhāsambojjhaṅge
satisambojjhaṅgasadisova vinicchayo.
imasmiṁ sutte missakasambojjhaṅgā kathitā. etesu hi ajjhattadhammesu
sati, pavicayo, upekkhāti ime attano khandhārammaṇattā lokiyāva honti, tathā
maggaṁ apattaṁ kāyikavīriyaṁ. avitakkāvicārā pana pītisamādhi kiñcāpi rūpāvacarā
honti, rūpāvacare 1- pana bojjhaṅgā na labbhantīti lokuttarāva honti. ye ca
therā brahmavihāravipassanāpādakajjhānādīsu bojjhaṅge uddharanti, tesaṁ matena
rūpāvacarāpi arūpāvacarāpi honti. bojjhaṅgesu hi arūpāvacare pītiyeva ekantena
na labbhati, sesā cha missakāva hontīti. desanāpariyosāne keci bhikkhū
sotāpannā jātā, keci sakadāgāmī, keci anāgāmī, keci arahantoti.
3. aggisuttavaṇṇanā
[234] tatiye satiñca khvāhaṁ bhikkhave sabbatthikaṁ vadāmīti loṇadhūpanaṁ
viya sabbakammikāmaccaṁ viya ca sabbattha icchitabbaṁ vadāmīti attho. yathā hi
loṇadhūpanaṁ sabbabyañjanesupi nivisati, yathā ca sabbakammiko amacco yodhakammampi
karoti mantakammampi paṭihārakammampīti sabbakiccāni sādheti, evaṁ uddhatassa
cittassa niggaṇhanaṁ, līnassa paggaṇhananti sabbampetaṁ 2- satiyā ijjhati, na
sakkā vinā satiyā etaṁ sampādetuṁ, tasmā evamāha. imasmiṁ sutte
pubbabhāgavipassanā bojjhaṅgāva kathitā.

footnote: 1 sī.,ka. arūpāvacare 2 chaßēéa. sabbametaṁ

page number: 241

4. mettāsahagatasuttavaṇṇanā 1-
[235] catutthe mettāsahagatena cetasātiādi sabbaṁ sabbākārena
visuddhimagge 2- vitthāritameva. mayampi kho āvuso sāvakānaṁ evaṁ dhammaṁ desemāti
idampi te purimanayeneva satthu dhammadesanaṁ sutvā vadanti. titthiyānañhi samaye
pañcanīvaraṇappahānaṁ vā mettādibrahmavihārabhāvanā vā natthi. kiṁgatikā hotīti
kiṁnipphatti hoti. kimparamāti kiṁuttamā. kimphalāti kimānisaṁsā. kimpariyosānāta
kiṁniṭṭhā. mettāsahagatanti mettāya sahagataṁ saṁsaṭṭhaṁ sampayuttaṁ. eseva nayo
sabbattha. vivekanissitādīni vuttatthāneva.
appaṭikūlanti duvidhaṁ appaṭikūlaṁ sattāppaṭikūlañca saṅkhārāppaṭikūlañca.
tasmiṁ appaṭikūle iṭṭhe vatthusminti attho. paṭikūlasaññīti aniṭṭhasaññī. kathaṁ
panettha 3- evaṁ viharati? asubhapharaṇaṁ vā aniccanti manasikāraṁ vā karonto.
vuttañhetaṁ paṭisambhidāyaṁ "kathaṁ appaṭikūle paṭikūlasaññī viharati. iṭṭhasmiṁ
vatthusmiṁ asubhāya vā pharati, aniccato vā upasaṁharatī"ti. 4- paṭikūle pana aniṭṭhe
vatthusmiṁ mettāpharaṇaṁ vā dhātumanasikāraṁ vā karonto appaṭikūlasaññī viharati nāma.
yathāha "kathaṁ paṭikūle appaṭikūlasaññī viharati, aniṭṭhasmiṁ vatthusmiṁ mettāya vā
pharati, dhātuto vā upasaṁharatī"ti. 4- ubhayamissakapadesupi evaseva nayo.
appaṭikūlapaṭikūlesu hi tadeva asubhapharaṇaṁ vā aniccanti manasikāraṁ vā karonto
paṭikūlasaññī viharati nāma. paṭikūlāpaṭikūlesu ca tadeva mettāpharaṇaṁ vā dhātumanasikāraṁ
vā karonto appaṭikūlasaññī viharati nāma. "cakkhunā rūpaṁ disvā neva sumano
hotī"tiādinā 5- nayena vuttaṁ pana chaḷaṅgupekkhaṁ pavattayamāno "appaṭikūle ca

footnote: 1 haliddavasanasutta, visuddhi. 2/131 (syā)
footnote: 2 visuddhi. 2/91 (syā) 3 sī. panesa, ka. panetaṁ
footnote: 4 khu. paṭi. 31/690/599 5 khu. paṭi. 31/17/424

page number: 242

paṭikūle ca 1- tadubhayaṁ abhinivajjetvā upekkhako tattha viharati sato sampajāno"ti
veditabbo.
ettāvatā ca imassa bhikkhuno mettāya tikacatukkajjhānaṁ nibbattetvā
tadeva pādakaṁ katvā vipassanaṁ vaḍḍhetvā arahattaṁ pattassa saha vipassanāya
maggasambojjhaṅgānaṁ ariyiddhiyā ca dassitattā desanā vinivaṭṭetabbā siyā. idaṁ
pana mettājhānaṁ pādakaṁ katvā saṅkhāre sammasantopi yo arahattaṁ pāpuṇituṁ na
sakkoti, yasmā tassa arahattaparamā mettā na hoti. yaṁparamā pana hoti, taṁ
dassetabbaṁ. tasmā tassa dassanatthaṁ ayaṁ desanā āraddhā. parato sabbaso vā
pana rūpasaññānaṁ samatikkamātiādīsupi iminā nayena puna desanārambhapayojanaṁ
veditabbaṁ.
subhaparamanti subhaniṭṭhaṁ subhakoṭikaṁ subhanipphattiṁ. idhapaññassāti idheva paññā
assa, nayimaṁ lokaṁ atikkamatīti idhapañño, tassa idhapaññassa, lokiyapaññassāti
attho. uttarivimuttiṁ appaṭivijjhatoti lokuttaradhammaṁ appaṭivijjhantassa. yo pana
paṭivijjhituṁ sakkoti, tassa arahattaparamāva mettā hotīti attho. karuṇādīsupi
eseva nayo.
kasmā panetāsaṁ mettādīnaṁ subhaparamāditā vuttā bhagavatāti? sabhāgavasena
tassa tassa upanissayattā. mettāvihārassa hi sattā appaṭikūlā honti, athassa
appaṭikūlaparicayā appaṭikūlesu parisuddhavaṇṇesu nīlādīsu cittaṁ upasaṁharato
appakasireneva tattha cittaṁ pakkhandati, iti mettā subhavimokkhassa upanissayo
hoti, na tato paraṁ, tasmā subhaparamāti vuttā.
karuṇāvihārissa uṇhābhighātādirūpanimittaṁ sattadukkhaṁ samanupassantassa
karuṇāya pavattisambhavato rūpe ādīnavo parividito 2- hoti, athassa

footnote: 1 sī.,ka. vā 2 ma. paricito, ka. paridīpiko

page number: 243

parivaditadīnavattā paṭhavīkasiṇādīsu 1- aññataraṁ ugghāṭetvā rūpanissaraṇe ākāse
cittaṁ upasaṁharato appakasireneva tattha cittaṁ pakkhandati, iti karuṇā
ākāsānañcāyatanassa upanissayo hoti, na tato paraṁ, tasmā
ākāsānañcāyatanaparamāti vuttā.
muditāvihārissa pana tena tena pāmojjakāraṇena uppannapāmojjasattānaṁ
viññāṇaṁ samanupassantassa muditāya pavattisambhavato viññāṇaggahaṇaparicitaṁ hoti,
athassa anukkamādhigataṁ ākāsānañcāyatanaṁ atikkamma ākāsanimittagocare viññāṇe
cittaṁ upasaṁharato appakasireneva tattha cittaṁ pakkhandati, iti muditā
viññāṇañcāyatanassa upanissayo hoti, na tato paraṁ, tasmā viññāṇañcāyatanaparamāti
vuttā.
upekkhāvihārissa pana "sattā sukhitā vā hontu, dukkhato vā vimuccantu,
sampattasukhato vā mā vigacchantūti 2- ābhogābhāvato sukhadukkhādiparamatthagāhavimukha-
sambhavato avijjamānaggahaṇadukkhacittaṁ 3- hoti, athassa paramatthagāhato
vimukhabhāvaparicitacittassa 4- paramatthato avijjamānaggahaṇadukkhacittassa 5- ca
anukkamādhigataṁ viññāṇañcāyatanaṁ samatikkamma sambhavato avijjamāne paramatthabhūtassa
viññāṇassa abhāve cittaṁ upasaṁharato appakasireneva tattha cittaṁ pakkhandati, iti
upekkhā ākiñcaññāyatanassa upanissayo hoti, na tato paraṁ, tasmā
ākiñcaññāyatanaparamāti vuttā desanāpariyosāne pañcasatā bhikkhū arahattaṁ pattāti.
5. saṅgāravasuttavaṇṇanā
[236] pañcame pagevāti paṭhamaññeva. kāmarāgapariyuṭṭhitenāti kāmarāgagahitena.
kāmarāgaparetenāti kāmarāgānugatena. nissaraṇanti tividhaṁ kāmarāgassa
nissaraṇaṁ vikkhambhananissaraṇaṁ tadaṅganissaraṇaṁ samucchedanissaraṇanti. tattha asubhe

footnote: 1 sī. paṭividitarūpādīnavassa catūsu pathavīkasiṇādīsu, ka. parividitarūpādīnaṁ catūsu
footnote: paṭhavīkasiṇādīsu 2 sī.,ka. viyujjiṁsūti 3 sī. avijjamānaggahaṇena muttaṁ cittaṁ,
footnote: ka. avijjamānaggahaṇena dukkhacittaṁ 4 sī. paramatthagāhavimukhabhāvato pavivittacittassa

5 sī..ßēáuttacittassa

page number: 244

paṭhamajjhānaṁ vikkhambhananissaraṇaṁ nāma, vipassanā tadaṅganissaraṇaṁ nāma, arahattamaggo
samucchedanissaraṇaṁ nāma. taṁ tividhampi nappajānātīti attho. attatthampītiādīsu
arahattasaṅkhāto attano attho attattho nāma, paccayadāyakānaṁ attho parattho
nāma, sveva duvidhopi ubhayattho nāma. iminā nayena sabbavāresu attho
veditabbo.
ayaṁ pana viseso:- byāpādassa nissaraṇantiādīsu hi dveva
nissaraṇāni vikkhambhananissaraṇañca samucchedanissaraṇañca. tattha byāpādassa
tāva mettāya paṭhamajjhānaṁ vikkhambhananissaraṇaṁ, anāgāmimaggo samucchedanissaraṇaṁ.
thinamiddhassa ālokasaññā vikkhambhananissaraṇaṁ, arahattamaggo samucchedanissaraṇaṁ.
uddhaccakukkuccassa yo koci samatho vikkhambhananissaraṇaṁ, uddhaccassa panettha
arahattamaggo, kukkuccassa anāgāmimaggo samucchedanissaraṇaṁ. vicikicchāya
dhammavavatthānaṁ vikkhambhananissaraṇaṁ, paṭhamamaggo samucchedanissaraṇaṁ.
yā panettha seyyathāpi brāhmaṇa udapatto saṁsaṭṭho lākhāya vātiādikā
upamā vuttā, tāsu udapattoti udakabharitā pāti. saṁsaṭṭhoti vaṇṇabhedakaraṇavasena
saṁsaṭṭho. ukkuṭṭhitoti 1- kuthito. usmudakajātoti 2- usumajāto.
sevālapaṇakapariyonaddhoti tilabījakādibhedena sevālena vā nīlapaṇakapiṭṭhivaṇṇena vā 3-
udakapiṭṭhiṁ chādetvā nibbattapaṇakena pariyonaddho. vāteritoti vātena erito
kampito. āviloti appasanno. luḷitoti asannisinno. kalalībhūtoti kaddamībhūto.
andhakāre nikkhittoti koṭṭhantarādibhede anālokaṭṭhāne ṭhapito. imasmiṁ sutte
bhagavā tīhi bhavehi 4- desanaṁ nivattetvā arahattanikūṭena desanaṁ niṭṭhāpesi,
brāhmaṇo pana saraṇamatte patiṭṭhito.

footnote: 1 chaßēéa. pakkuthitoti 2 sī. ussadakajātoti, ka. usmādakajātoti
footnote: 3 sī. nīlavaṇṇena pitavaṇṇena vā, chaßēéa. nīlamaṇḍūkapiṭaṭhivaṇṇena vā 4 ma. saccehi

page number: 245

6. abhayasuttavaṇṇanā
[237] chaṭṭhe aññāṇāya adassanāyāti aññāṇatthāya adassanatthāya.
taggha bhagavā nīvaraṇāti ekaṁsena bhagavā nīvaraṇā. kāyakilamathoti kāyadaratho.
cittakilamathoti cittadaratho. sopi me paṭippassaddhoti tassa kira satthu santike
sītalaṁ utusappāyaṭṭhānaṁ pavisitvā nisinnassa kāyadaratho paṭippassambhi, tasmiṁ
paṭippassaddhe tadanvayeneva cittadarathopi. apica maggenevassa etaṁ ubhayampi
paṭippasaddhanti 1- veditabbaṁ.
-------------
7. ānāpānavagga
1. aṭṭhikamahapphalasuttādivaṇṇanā
[238] sattamādīsu aṭṭhikasaññāti aṭṭhikaṁ aṭṭhikanti bhāventassa
uppannasaññā. taṁ panetaṁ bhāvayato yāva nimittaṁ na uppajjati, tāva chavipi
cammampi upaṭṭhāti. nimitte pana uppanne chavicammāni neva upaṭṭhahanti,
saṅkhavaṇṇo suddhāṭṭhikasaṅghātova upaṭṭhāti hatthikkhandhagataṁ dhammikatissarājānaṁ
olokentassa sāmaṇerassa viya, paṭimagge hasamānaṁ itthiṁ olokentassa
cetiyapabbatavāsino tissattherassa viya cāti. vatthūni visuddhimagge 2-
vitthāritāni. sati vā upādiseseti gahaṇasese upādānasese vijjamānamhi.
2-10. puḷavakasuttādivaṇṇanā
[239-247] puḷavakasaññāti puḷavanti bhāventassa uppannasaññā.
vinīlakasaññādīsupi eseva nayo. vinicchayakathā panettha saddhiṁ bhāvanānayena

footnote: 1 chaßēéa. passaddhanti 2 visuddhi. 1/25 (syā)

page number: 246

visuddhimagge 1- vuttā. mettādayo tikacatukkajjhānavasena veditabbā, upekkhā
catutthajjhānavaseneva.
---------------
8. nirodhavagga
1-10. asubhasuttādivaṇṇanā
[248-257] asubhasaññāti asubhe paṭhamajjhānasaññā. maraṇasaññāti
"avassaṁ maritabbaṁ, maraṇapaṭibaddhaṁ me jīvitan"ti abhiṇhaṁ paccavekkhantassa
uppannasaññā. āhāre paṭikūlasaññāti odanakummāsādimhi ajjhoharaṇīye 2-
paṭikūlasaññā. sabbaloke anabhiratisaññāti sakalalokasmiṁ anabhiratiṁ uppādentassa
uppannasaññā. pahānasaññā virāgasaññāti dve pubbabhāgā, nirodhasaññā
missakā. evametāni aṭṭhikasaññādīni vīsati kammaṭṭhānāni niddiṭṭhāni. tesaṁ
navasu appanā honti, ekādasa upacārajjhānikā. sesā panettha vinicchayakathā
visuddhimagge 3- āgatāva. gaṅgāpeyyālādayo maggasaṁyutte vuttanayeneva veditabbā.
bojjhaṅgasaṁyuttavaṇṇanā niṭṭhitā.
------------

footnote: 1 visuddhi. 1/227 (syā)
footnote: 2 sī.,ka. odanakummāsādiṁ ajjhoharantasseva 3 visuddhi. 2/154 (syā)

page number: 247

3. satipaṭṭhānasaṁyutta
1. ambapālivagga
1. ambapālisuttavaṇṇanā
[367] satipaṭṭhānasaṁyuttassa paṭhame ambapālivaneti ambapāliyā nāma
rūpūpajīviniyā ropite ambavane. taṁ kira tassā uyyānaṁ ahosi, sā satthu
dhammadesanaṁ sutvā pasannacittā tattha vihāraṁ kāretvā tathāgatassa niyyātesi.
taṁ sandhāyetaṁ vuttaṁ. ekāyanvāyanti ekāyano ayaṁ. tattha ekāyanoti ekamaggo
maggassa hi:-
"maggo pantho patho pajjo añjasaṁ vaṭumāyanaṁ
nāvā uttarasetu ca kullo ca bhisisaṅkamo"ti 1-
bahūni nāmāni. svāyaṁ idha ayananāmena vutto. tasmā ekāyanvāyaṁ bhikkhave
maggoti ettha ekamaggo ayaṁ bhikkhave maggo, na dvedhā pathabhūtoti evamattho
daṭṭhabbo. maggoti kenaṭṭhena maggo. nibbānagamanaṭṭhena, 2- nibbānatthikehi
magganīyaṭṭhena ca.
sattānaṁ visuddhiyāti rāgādīhi malehi abhijjhāvisamalobhādīhi ca upakkilesehi
saṅkiliṭṭhacittānaṁ sattānaṁ visuddhatthāya. sokaparidevānaṁ samatikkamāyāti sokassa
ca paridevassa ca samatikkamāya, pahānāyāti attho. dukkhadomassānaṁ atthaṅgamāyāti
kāyikadukkhassa ca cetasikadomanassassa cāti imesaṁ dvinnaṁ atthaṅgamāya,
nirodhāyāti attho. Ñāyassa adhigamāyāti ñāyo vuccati ariyo aṭṭhaṅgiko

footnote: 1 khu.cūḷa. 30/565/277 2 sī. nibbānamagganaṭaṭhena, ma. nibbānaṁ magganaṭṭhena

page number: 248

maggo. tassa adhigamāya pattiyāti vuttaṁ hoti. ayañhi pubbabhāge lokiyo
satipaṭṭhānamaggo bhāvito lokuttaramaggassa adhigamāya saṁvattati. tenāha "ñāyassa
adhigamāyā"ti. nibbānassa sacchikiriyāyāti taṇhāvānavirahitattā nibbānanti
laddhanāmassa amatassa sacchikiriyāya, attapaccakkhāyāti vuttaṁ hoti. ayaṁ hi
maggo bhāvito anupubbena nibbānasacchikiriyaṁ sādheti. tenāha "nibbānassa
sacchikiriyāyā"ti.
evaṁ bhagavatā sattahi padehi ekāyanamaggassa vaṇṇo bhāsito, so
kasmāiti ce? bhikkhūnaṁ ussāhajananatthaṁ. vaṇṇabhāsanañhi sutvā te bhikkhū
"ayaṁ kira maggo hadayasantāpabhūtaṁ sokaṁ, vācāvippalāpabhūtaṁ paridevaṁ, kāyikāsātabhūtaṁ
dukkhaṁ, cetasikāsātabhūtaṁ domanassanti cattāro upaddave harati, visuddhiṁ, ñāyaṁ,
nibbānanti tayo visese āvahatī"ti ussāhajātā imaṁ desanaṁ uggahetabbaṁ
pariyāpuṇitabbaṁ dhāretabbaṁ, imañca maggaṁ bhāvetabbaṁ maññissanti. iti tesaṁ
bhikkhūnaṁ ussāhajananatthaṁ vaṇṇaṁ abhāsi kambalavāṇijādayo kambalādīnaṁ vaṇṇaṁ
viya.
yadidanti nipāto, ye imeti ayamassa attho. cattāroti gaṇanaparicchedo,
tena "na tato heṭṭhā, na uddhan"ti satipaṭṭhānaparicchedaṁ dīpeti. satipaṭṭhānāti
tayo satipaṭṭhānā satigocaropi, tidhā paṭipannesu sāvakesu satthuno
paṭighānunayavītivattāpi, satipi. "catunnaṁ bhikkhave satipaṭṭhānānaṁ samudayañca
atthaṅgamañca desessāmi, taṁ suṇātha, ko ca bhikkhave kāyassa samudayo, āhārasamudayā
kāyasamudayo"tiādīsu 1- hi satigocaro satipaṭṭhānanti vutto. tathā "kāyo
upaṭṭhānaṁ, no sati, sati upaṭṭhānañceva sati cā"tiādīsupi. 2- tassattho:-

footnote: 1 saṁßēáahā. 19/408/161 2 khu.paṭi. 31/35/441

page number: 249

patiṭṭhāti tasminti 1- paṭṭhānaṁ. kā patiṭṭhāti? sati. satiyā paṭṭhānaṁ satipaṭṭhānaṁ.
padhānaṁ ṭhānanti vā paṭṭhānaṁ. satiyā paṭṭhānaṁ satipaṭṭhānaṁ
hatthiṭṭhānāssaṭṭhānādīni viya.
"tayo satipaṭṭhānā, yadariyo sevati, yadariyo sevamāno satthā
gaṇamanusāsitumarahatī"ti 2- ettha tidhā paṭipannesu sāvakesu satthuno
paṭighānunayavītivattatā satipaṭṭhānanti vuttā. tassattho:- paṭṭhapetabbato paṭṭhānaṁ,
pavattayitabbatoti attho. kena paṭṭhapetabboti? satiyā. satiyā paṭṭhānaṁ satipaṭṭhānanti.
"cattāro satipaṭṭhānā bhāvitā bahulīkatā satta bojjhaṅge paripūrentī"tiādīsu 3-
pana satiyeva satipaṭṭhānanti vuttā. tassattho:- patiṭṭhātīti
paṭṭhānaṁ, upaṭṭhāti okkanditvā pakkhanditvā pavattatīti attho. satiyeva
paṭṭhānaṁ satipaṭṭhānaṁ. athavā saraṇaṭṭhena sati, upaṭṭhānaṭṭhena paṭṭhānaṁ, iti
sati ca sā paṭṭhānañcātipi satipaṭṭhānaṁ. idamidha adhippetaṁ.
yadi evaṁ kasmā "satipaṭṭhānā"ti bahuvacanaṁ katanti? satīnaṁ bahuttā.
ārammaṇabhedena hi bahukā satiyo. atha "maggo"ti kasmā ekavacananti?
magganaṭṭhena ekattā. catassopi hi etā satiyo magganaṭṭhena ekattaṁ
gacchanti. vuttaṁ hetaṁ "maggoti kenaṭṭhena maggo, nibbānamagganaṭṭhena
nibbānatthikehi magganīyaṭṭhena cā"ti. catassopi cetā aparabhāge kāyādīsu
ārammaṇesu kiccaṁ sādhayamānā nibbānaṁ gacchanti, ādito paṭṭhāya ca
nibbānatthikehi maggiyantīti tasmā catassopi eko maggoti vuttā. evañca
sati vacanānusandhinā sānusandhikāva desanā hoti.

footnote: 1 chaßēéa. asminti 2 ma.u. 14/311/284
footnote: 3 ma.u. 14/147/130, saṁßēáahā. 19/989/285

page number: 250

katame cattāroti kathetukamyatāpucchā. kāyeti rūpakāye. kāyānupassīti
kāyaṁ anupassanasīlo, kāyaṁ vā anupassamāno. ayaṁ hi bhikkhu imaṁ kāyaṁ
aniccānupassanādīnaṁ sattannaṁ anupassanānaṁ vasena aniccato anupassati,
no niccato, dukkhato anupassati, no sukhato, anattato anupassati, no attato,
nibbindati, no nandati, virajjati, no rajjati, nirodheti no samudeti,
paṭinissajjati, no ādiyati. so taṁ aniccato anupassanto niccasaññaṁ pajahati,
dukkhato anupassanto sukhasaññaṁ pajahati, anattato anupassanto attasaññaṁ
pajahati, nibbindanto nandiṁ pajahati, virajjanto rāgaṁ pajahati, nirodhento
samudayaṁ pajahati, paṭinissajjanto ādānaṁ pajahatīti veditabbo.
viharatīti irīyati. ātāpīti tīsu bhavesu kilese ātapatīti ātāpo,
vīriyassetaṁ nāmaṁ. ātāpo assa atthīti ātāpī. sampajānoti sampajaññasaṅkhātena
ñāṇena samannāgato. satimāti kāyapariggāhikāya satiyā samannāgato.
ayaṁ pana yasmā satiyā ārammaṇaṁ pariggahetvā paññāya anupassati. na hi
sativirahitassa anupassanā nāma atthi, tenevāha "satiñca khvāhaṁ bhikkhave
sabbatthikaṁ vadāmī"ti. 1- tasmā ettha "kāye kāyānupassī viharatī"ti. ettāvatā
kāyānupassanāsatipaṭṭhānaṁ vuttaṁ hoti. athavā yasmā anātāpino antosaṅkhepo
antarāyakaro hoti, asampajāno upāyapariggahe anupāyaparivajjane ca sammuyhati,
muṭṭhassati upāyapariccāge anupāyapariggahe 2- ca asamattho hoti, tenassa taṁ
kammaṭṭhānaṁ na sampajjati, tasmā yesaṁ dhammānaṁ ānubhāvena taṁ sampajjati,
tesaṁ dassanatthaṁ "ātāpī sampajāno satimā"ti idaṁ vuttanti veditabbaṁ.
iti kāyānupassanāsatipaṭṭhānaṁ sampayogaṅgañcassa dassetvā idāni
pahānaṅgaṁ dassetuṁ vineyya loke abhijjhādomanassanti vuttaṁ. tattha vineyyāti

footnote: 1 saṁßēáahā. 14/234/102 2 sī.,ka. anupāyāpariccāge upāyāpariggahe

page number: 251

tadaṅgavinayena vā vikkhambhanavinayena vā vinayitvā. loketi tasmiṁyeva kāye.
kāyo hi idha lujjanapalujjaṭṭhena 1- lokoti adhippeto. yasmā panassa na
kāyamatteyeva abhijjhādomanassaṁ pahiyyati, vedanādīsu pahiyyatiyeva. tasmā
"pañcapi upādānakkhandhā loko"ti vibhaṅge 2- vuttaṁ. lokasaṅkhātattā vā tesaṁ
dhammānaṁ atthuddhāranayenetaṁ vuttaṁ. yaṁ panāha "tattha katamo loko. sveva
kāyo loko"ti, 3- ayamevettha attho. tasmiṁ loke abhijjhādomanassaṁ vineyyāti
evaṁ sambandho daṭṭhabbo.
vedanāsūti ettha tisso vedanā, tā ca lokiyā eva, cittampi lokiyaṁ,
tathā dhammā. yathā pana vedanā anupassitabbā, tathā anupassanto esa
vedanānupassīti veditabbo. esa nayo cittadhammesu. kathañca vedanā
anupassitabbāti? sukhā tāva vedanā dukkhato, dukkhā sallato, adukkhamasukhā
aniccato. yathāha:-
"yo sukhaṁ dukkhato adda dukkhamaddakkhi sallato
adukkhamasukhaṁ santaṁ addakkhi naṁ aniccato
sa ve sammaddaso bhikkhu upasanto carissatī"ti. 4-
sabbā eva cetā dukkhātipi anupassitabbā. vuttaṁ hetaṁ "yaṅkiñci
vedayitaṁ, sabbaṁ taṁ dukkhasminti vadāmī"ti. 5- sukhadukkhatopi ca anupassitabbā,
yathāha "sukhā kho āvuso visākha vedanā ṭhitisukhā vipariṇāmadukkhā"ti 6- sabbaṁ
vitthāretabbaṁ. apica aniccādisattānupassanāvasenapi anupassitabbā.
cittadhammesupi cittaṁ tāva ārammaṇādhipatisahajātabhūmikammavipākakiriyādi-
nānattabhedānaṁ aniccādianupassanānaṁ sarāgādīnañca bhedānaṁ vasena anupassitabbaṁ,

footnote: 1 sī.,ka. lujjanaṭṭhena 2 abhi.vi. 35/362/231
footnote: 3 abhi.vi. 35/362/231 4 ma. parijānāti vedanāti, saṁ.saḷā 18/368/257 (syā)
footnote: 5 saṁ.saḷā 18/391/268 (syā) 6 mußēáū. 12/465/414

page number: 252

dhammā salakkhaṇasāmaññalakkhaṇānaṁ suññatadhammassa aniccatādisattānupassanānaṁ
"santaṁ vā ajjhattaṁ kāmacchandan"tiādīnañca pabhedānaṁ vasena anupassitabbā.
sesaṁ vuttanayameva. ayamettha saṅkhepo, vitthāro pana dīghamajjhimaṭṭhakathāsu 1-
satipaṭṭhānavaṇṇanāyaṁ vuttanayena veditabbo.
2. satisuttavaṇṇanā
[368] dutiye satoti kāyādianupassanā satiyā samannāgato. sampajānoti
catusampajaññapaññāya samannāgato. abhikkante paṭikkanteti ettha abhikkantaṁ vuccati
gamanaṁ paṭikkantaṁ nivattanaṁ, tadubhayampi catūsu iriyāpathesu labbhati. gamane tāva purato
kāyaṁ abhiharanto abhikkamati nāma, paṭinivattanto paṭikkamati nāma. ßēhānepi ṭhitakova
kāyaṁ purato onamanto abhikkamati nāma, pacchato apanāmento paṭikkamati nāma.
nisajjāyapi nisinnakova āsanassa purimāṅgābhimukho saṁsaranto abhikkamati nāma,
pacchimāṅgappadesaṁ paccāsaṁsaranto paṭikkamati nāma. nipajjanepi eseva nayo.
sampajānakārī hotīti sampajaññena sabbakiccakārī, sampajaññasseva vā
kārī. so hi abhikkantādīsu sampajaññaṁ karoteva. na katthaci sampajaññavirahito
hoti.
tattha sātthakasampajaññaṁ sappāyasampajaññaṁ gocarasampajaññaṁ asammohasampajaññanti
catubbidhaṁ sampajaññaṁ. tattha abhikkamanacitte uppanne cittavaseneva
agantvā "kiṁ nu me ettha gatena attho atthi, natthī"ti atthānatthaṁ
pariggaṇhitvā atthapariggaṇhaṇaṁ sātthakasampajaññaṁ. tattha ca atthoti cetiyadassana-
bodhidassanasaṁghadassanatheradassanāsubhadassanādivasena dhammato vuḍḍhi. cetiyaṁ disvāpi

footnote: 1 su.vi. 2/372 ādi/357

page number: 253

hi buddhārammaṇaṁ, saṁghadassanena saṁghārammaṇaṁ pītiṁ uppādetvā tadeva khayato
sammasanto arahattaṁ pāpuṇāti. mahāvihārasmiṁ hi dakkhiṇadvāre ṭhatvā
mahācetiyaṁ olokentā tiṁsasahassabhikkhū arahattaṁ pāpuṇiṁsu, tathā pacchimadvāre
uttaradvāre 1- pācīnadvāre ca, tathā pañhamaṇḍapaṭṭhāne abhayavāpipāḷiyaṁ,
thūpārāmadvāre nagarassa dakkhiṇadvāre anurādhavāpipāḷiyaṁ.
mahāariyavaṁsabhāṇakatthero panāha "kiṁ tumhe vadatha, mahācetiyassa
samantā kucchivedikāya heṭṭhimabhāgato paṭṭhāya paññāyanaṭṭhāne yattha
yattha dve pādā sakkā honti samaṁ patiṭṭhāpetuṁ, tattha tattha ekapaduddhāre 2-
tiṁsa tiṁsa bhikkhusahassāni arahattaṁ pāpuṇiṁsūti sakkā vattun"ti. aparo pana
mahāthero āha "mahācetiyatale ākiṇṇavālikāya bahutarā bhikkhū arahattaṁ
pattā"ti. there disvā tesaṁ ovāde patiṭṭhāya asubhaṁ disvā tattha paṭhamajjhānaṁ
uppādetvā tadeva khayato sammasanto arahattaṁ pāpuṇāti. tasmā etesaṁ
dassanaṁ sātthaṁ. keci pana "āmisatopi vuḍḍhi atthoyeva taṁ nissāya
brahmacariyānuggahāya paṭipannattā"ti vadanti.
tasmiṁ 3- pana gamane sappāyāsappāyaṁ pariggahetvā 4- sappāyapariggaṇhaṇaṁ
sappāyasampajaññaṁ. seyyathidaṁ? cetiyadassanaṁ tāva sātthaṁ. sace pana cetiyassa
mahāpūjāya dasadvādasayojanantare parisā sannipatanti, attano vibhavānurūpā
itthiyopi purisāpi alaṅkatapaṭiyattā cittakammarūpakāni viya sañcaranti. tatra
cassa iṭṭhe ārammaṇe lobho, aniṭṭhe paṭigho, asamapekkhaṇena 5-
moho uppajjati, kāyasaṁsaggāpattiṁ āpajjati, jīvitabrahmacariyānaṁ vā
antarāyo ca hoti. evantaṁ ṭhānaṁ asappāyaṁ hoti, vuttappakārāntarāyābhāve

footnote: 1 ma. ayaṁ pāṭho na dissati 2 ma. ekapadavāre 3 sī. tasmiṁ tasmiṁ
footnote: 4 chaßēéa. pariggaṇhitvā 5 chaßēéa. asamapekkhane

page number: 254

sappāyaṁ. saṁghadassanampi sātthaṁ. sace pana antogāme mahāmaṇḍapaṁ kāretvā
sabbarattiṁ dhammassavanaṁ kārentesu manussesu vuttappavāreneva janasannipāto
ceva antarāyo ca hoti, evaṁ taṁ ṭhānaṁ asappāyaṁ, antarāyābhāve sappāyaṁ.
mahāparivārānaṁ therānaṁ dassanepi eseva nayo.
asubhadassanampi sātthaṁ. tadatthadīpanatthañca idaṁ vatthu:- eko kira
daharabhikkhu sāmaṇeraṁ gahetvā dantakaṭṭhatthāya gato, sāmaṇero maggā
okkamitvā purato gacchanto asubhaṁ disvā paṭhamajjhānaṁ nibbattetvā tadeva
pādakaṁ katvā saṅkhāre sammasanto tīṇi phalāni sacchikatvā uparimaggatthāya
kammaṭṭhānaṁ pariggahetvā aṭṭhāsi. daharo taṁ apassanto "sāmaṇerā"ti pakkosi.
so "mayā pabbajitadivasato paṭṭhāya bhikkhunā saddhiṁ dve kathā nāma na kathitapubbā,
aññasmimpi divase uparivisesaṁ nibbattessāmī"ti cintetvā "kiṁ
bhante"ti paṭivacanaṁ adāsi, "ehī"ti vutte ekavacaneneva āgantvā "bhante
iminā tāva maggena gantvā mayā ṭhitokāse muhuttaṁ puratthābhimukhā hutvā
olokethā"ti āha, so tathā katvā tena pattavisesameva pāpuṇi. evaṁ ekaṁ
asubhaṁ dvinnaṁ janānaṁ atthāya jātaṁ. evaṁ sātthampi panetaṁ purisassa mātugāmāsubhaṁ
asappāyaṁ, mātugāmassa ca purisāsubhaṁ, sabhāgameva sappāyanti evaṁ
sappāyapariggaṇhaṇaṁ sappāyasampajaññaṁ.
evaṁ pariggahitasātthasappāyassa pana aṭṭhatiṁsakammaṭṭhānesu attano
cittaruciyaṁ kammaṭṭhānasaṅkhātaṁ gocaraṁ uggahetvā bhikkhācāragocare taṁ gahetvāva gamanaṁ
gocarasampajaññaṁ nāma.
tassāvibhāvatthaṁ idaṁ catukkaṁ veditabbaṁ:- idhekacco bhikkhu harati na
paccāharati, ekacco paccāharati na harati, ekacco pana neva harati na paccāharati,
ekacco harati ca paccāharati ca.

page number: 255

tattha yo bhikkhu divasaṁ caṅkamena nisajjāya ca āvaraṇīyehi dhammehi cittaṁ
parisodhetvā tathā rattiyā paṭhamayāmaṁ majjhimayāme seyyaṁ kappetvā pacchimayāmepi
nisajjācaṅkamehi vītināmetvā pageva cetiyaṅgaṇabodhiyaṅgaṇavattaṁ katvā bodhirukkhe
udakaṁ āsiñcitvā pānīyaṁ paribhojanīyaṁ paccupaṭṭhapetvā ācariyupajjhāyavattādīni
samādāya vattati, so hi 1- sarīraparikammaṁ katvā senāsanaṁ pavisitvā dve tayo
pallaṅke usumaṁ gāhāpento kammaṭṭhānamanuyuñjitvā bhikkhācāravelāya uṭṭhahitvā
kammaṭṭhānasīseneva pattacīvaramādāya senāsanato nikkhamitvā kammaṭṭhānaṁ
manasikarontova cetiyaṅgaṇaṁ gantvā sace buddhānussatikammaṭṭhānaṁ hoti, taṁ
avissajjetvāva cetiyaṅgaṇaṁ pavisati. aññaṁ ce kammaṭṭhānaṁ hoti, sopānapādamūle
ṭhatvā hatthena gahitabhaṇḍaṁ viya taṁ ṭhapetvā buddhārammaṇaṁ pītiṁ gahetvā
cetiyaṅgaṇaṁ āruyha mahantaṁ cetiyaṁ ce, tikkhattuṁ padakkhiṇaṁ katvā catūsu ṭhānesu
vanditabbaṁ, khuddakaṁ ce, tatheva padakkhiṇaṁ katvā aṭṭhasu ṭhānesu vanditabbaṁ.
cetiyaṁ vanditvā bodhiyaṅgaṇaṁ pattenāpi buddhassa bhagavato sammukhā viya
nipaccakāraṁ 2- dassetvā bodhi vanditabbā. so evaṁ cetiyañca bodhiñca vanditvā
paṭisāmitaṭṭhānaṁ gantvā paṭisāmitabhaṇḍakaṁ hatthena gaṇhanto viya
nikkhittakammaṭṭhānaṁ gahetvā gāmasamīpe kammaṭṭhānasīseneva cīvaraṁ pārupitvā gāmaṁ
piṇḍāya pavisati.
atha naṁ manussā disvā "ayyo no āgato"ti paccuggantvā pattaṁ
gahetvā āsanasālāya vā gehe vā nisīdāpetvā yāguṁ datvā yāva bhattaṁ na
niṭṭhāti, tāva pāde dhovitvā makkhetvā purato nisīditvā pañhaṁ vā pucchanti,
dhammaṁ vā sotukāmā honti. sacepi na kathāpenti, janasaṅgahaṇatthaṁ dhammakathā

footnote: 1 chaßēéa. hisaddo na dissati 2 sī. nipaccākāraṁ

page number: 256

nāma kattabbāyevāti aṭṭhakathācariyā vadanti. dhammakathā hi kammaṭṭhānavinimuttā
nāma natthi, tasmā kammaṭṭhānasīseneva dhammaṁ kathetvā kammaṭṭhānasīseneva
āhāraṁ paribhuñjitvā anumodanaṁ katvā nivattiyamānehipi 1- manussehi anugatova
gāmato nikkhamitvā tattha te nivattetvā maggaṁ paṭipajjati.
atha naṁ puretaraṁ nikkhamitvā bahigāme katabhattakiccā sāmaṇeradaharabhikkhū 2-
disvā paccuggantvā pattacīvaramassa gaṇhanti. porāṇakabhikkhū kira na "amhākaṁ
upajjhāyo ācariyo"ti mukhaṁ oloketvā vattaṁ karonti, sampattaparicchedeneva
karonti. te taṁ pucchanti "bhante ete manussā tumhākaṁ kiṁ honti, mātipakkhato
sambandhā pitipakkhato"ti. kiṁ disvā pucchathāti. tumhesu etesaṁ pemaṁ
bahumānanti. "āvuso yaṁ mātāpitūhipi dukkarataraṁ, taṁ ete amhākaṁ karonti,
pattacīvarampi no etesaṁ santakameva, etesaṁ ānubhāvena neva bhaye bhayaṁ, na chātake
chātakaṁ jānāma, edisā nāma amhākaṁ upakārino natthī"ti tesaṁ guṇe kathayanto
gacchati. ayaṁ vuccati harati na paccāharatīti.
yassa pana pageva vuttappakāraṁ vattapaṭipattiṁ karontassa kammajatejo
pajjalati, anupādinnakaṁ muñcitvā upādinnakaṁ gaṇhāti, sarīrato sedā muccanti,
kammaṭṭhānavīthiṁ nārohati, so pageva pattacīvaramādāya vegasāva cetiyaṁ vanditvā
gorūpānaṁ nikkhamanavelāyameva gāmaṁ yāgubhikkhāya pavisitvā yāguṁ labhitavā āsanasālaṁ
gantvā pivati. athassa dvittikkhattuṁ ajjhoharaṇamatteneva kammajatejo upādinnakaṁ
muñcitvā anupādinnakaṁ gaṇhāti, ghaṭasatena nhāto viya tejodhātupariḷāhanibbānaṁ
patvā kammaṭṭhānasīsena yāguṁ paribhuñjitvā pattañca mukhañca dhovitvā antarābhatte
kammaṭṭhānaṁ manasikatvā avasesaṭṭhāne piṇḍāya caritvā kammaṭṭhānasīsena

footnote: 1 ma. anivattayamānehipi 2 ma. sāmaṇerādayo

page number: 257

āhāraṁ paribhuñjitvā tato paṭṭhāya poṅkhānupoṅkhaṁ upaṭṭhahamānaṁ kammaṭṭhānaṁ
gahetvāva āgacchati. ayaṁ vuccati paccāharati na haratīti. edisā ca bhikkhū yāguṁ
pivitvā vipassanaṁ ārabhitvā buddhasāsane arahattaṁ pattā nāma gaṇanapathaṁ vītivattā.
sīhaladīpeyeva tesu tesu gāmesu āsanasālāyaṁ na taṁ āsanaṁ atthi, yattha yāguṁ
pivitvā arahattaṁ pattā bhikkhū natthīti.
yo pana pamādavihārī hoti nikkhittadhuro, sabbavattāni bhinditvā
pañcavidhacetovinibandhabaddhacitto viharanto "kammaṭṭhānaṁ nāma atthī"tipi saññaṁ akatvā
gāmaṁ piṇḍāya pavisitvā ananulomikena gihisaṁsaggena saṁsaṭṭho caritvā ca bhuñjitvā
ca tuccho nikkhamati ayaṁ vuccati neva harati na paccāharatīti.
yo panāyaṁ harati ca paccāharati cāti vutto, so gatapaccāgatikavattavasena
veditabbo. attakāmā 1- hi kulaputtā sāsane pabbajitvā dasapi vīsampi tiṁsampi
cattāḷīsampi paññāsampi satampi ekato vasantā katikavattaṁ katvā viharanti
"āvuso tumhe na iṇaṭṭā, na bhayaṭṭā, na jīvikāpakatā 2- pabbajitā, dukkhā
muccitukāmā panettha pabbajitā, tasmā gamane uppannakilesaṁ gamaneyeva niggaṇhatha,
ṭhāne, nisajjāya, sayane uppannakilesaṁ sayaneyeva niggaṇhathā"ti. te evaṁ
katikavattaṁ katvā bhikkhācāraṁ gacchantā aḍḍhausabhausabhāḍḍhagāvutagāvutantaresu
pāsāṇā honti, tāya saññāya kammaṭṭhānaṁ manasikarontāva gacchanti. sace kassaci
gamane kileso uppajjati, tattheva naṁ niggaṇhāti. tathā asakkonto tiṭṭhati.
athassa pacchato āgacchantopi tiṭṭhati, so "ayaṁ bhikkhu tuyhaṁ uppannavitakkaṁ
jānāti, ananucchavikaṁ te etan"ti attānaṁ paṭicodetvā vipassanaṁ vaḍḍhetvā
tattheva ariyabhūmiṁ okkamati, tathā asakkonto nisīdatīti so eva nayo. ariyabhūmiṁ

footnote: 1 sī.,ka. atthakāmā 2 sī. ājīvikapakatā, ma. jīvitappakatā

page number: 258

okkamituṁ asakkontopi taṁ kilesaṁ vikkhambhetvā kammaṭṭhānaṁ manasikarontova
gacchati, na kammaṭṭhānavippayuttena cittena pādaṁ uddharati. uddharati ce,
paṭinivattitvā purimapadesaṁyeva 1- eti ālindakavāsī mahāpussadevatthero viya.
so kira ekūnavīsativassāni gatapaccāgatikavattaṁ pūrento eva vihāsi 2-
manussāpi sudaṁ 3- antarāmagge kasantā ca vapantā ca maddantā ca kammāni ca
karontā theraṁ tathā gacchantaṁ disvā "ayaṁ thero punappunaṁ nivattitvā gacchati,
kiṁ nu kho maggamūḷho, udāhu kiñci pamuṭṭho"ti samullapanti. so taṁ anādiyitvā
kammaṭṭhānayuttacitteneva samaṇadhammaṁ karonto vīsativassabbhantare arahattaṁ pāpuṇi.
arahattappattadivase cassa caṅkamanakoṭiyaṁ adhivatthā devatā aṅgulīhi dīpaṁ
ujjāletvā aṭṭhāsi. cattāropi mahārājāno sakko ca devānamindo brahmā ca
sahampati upaṭṭhānaṁ āgamaṁsu. tañca obhāsaṁ disvā vanavāsī mahātissatthero taṁ
dutiyadivase pucchi "rattibhāge āyasmato santike obhāso ahosi, kiṁ so obhāso"ti.
thero vikkhepaṁ karonto "obhāso nāma dīpobhāsopi hoti maṇiobhāsopī"ti
evamādimāha. tato "paṭicchādetha tumhe"ti nibaddho 4- āmāti paṭijānitvā
ārocesi.
kālavallimaṇḍapavāsī mahānāgatthero viya ca. sopi kira gatapaccāgatikavattaṁ
pūrento paṭhamaṁ tāva "bhagavato mahāpadhānaṁ pūjessāmī"ti satta vassāni
ṭhānacaṅkamameva adhiṭṭhāsi. puna soḷasa vassāni gatapaccāgatikavattaṁ pūretvā arahattaṁ
pāpuṇi. so kammaṭṭhānayutteneva cittena pādaṁ uddharanto vippayutte na uddhaṭe
paṭinivattanto gāmasamīpaṁ gantvā "gāvī nu pabbajito nū"ti āsaṅkanīyapadese
ṭhatvā cīvaraṁ pārupitvā kacchakarakato 5- udakena pattaṁ dhovitvā udakagaṇḍūsaṁ

footnote: 1 ma. purimapādesuyeva 2 ma. agamāsi 3 ka. addasaṁsu
footnote: 4 ma. nibbuddo 5 ma. kacchakantarato

page number: 259

karoti. kiṁkāraṇā? "mā me bhikkhaṁ dātuṁ vā vandituṁ vā āgate manusse
`dīghāyukā hothā'ti vacanamattenāpi kammaṭṭhānavikkhepo ahosī"ti. "ajja bhante
katimī"ti divasaṁ vā bhikkhugaṇanaṁ vā pañhaṁ vā pucchito pana udakaṁ gilitvā
āroceti. sace disādipucchakā 1- na honti nikkhamanavelāyaṁ gāmadvāre niṭṭhubhitvā
yāti.
kalambatitthavihāre vassūpagatā paññāsa bhikkhū viya ca. te kira
āsāḷhapuṇṇamāyaṁ 2- katikavattaṁ akaṁsu "arahattaṁ apatvā aññamaññaṁ
nālapissāmā"ti. gāmañca piṇḍāya pavisantā udakagaṇḍūsaṁ katvā pavisiṁsu. divasādīsu
pucchitesu vuttanayeneva paṭipajjiṁsu. tattha manussā niṭṭhubhanaṁ disvā jāniṁsu
"ajjeko āgato, ajja dve"ti. evañca cintesuṁ "kiṁ nu kho ete amheheva
saddhiṁ na sallapanti, udāhu aññamaññampi. yadi aññamaññaṁ na sallapanti,
addhā vivādajātā bhavissanti. etha ne aññamaññaṁ khamāpessāmā"ti sabbe vihāraṁ
gantvā paññāsāya bhikkhūsu dvepi bhikkhū ekokāse nāddasiṁsu. 3- tato yo tesu
cakkhumā puriso, so āha "na bho kalahakārakānaṁ okāso īdiso hoti, susammaṭṭhaṁ
cetiyaṅgaṇaṁ bodhiyaṅgaṇaṁ, sunikkhittā sammajjaniyo, supaṭṭhitaṁ pānīyaṁ
paribhojanīyan"ti. te tatova nivattā. tepi bhikkhū antotemāseyeva arahattaṁ
patvā mahāpavāraṇāyaṁ visuddhipavāraṇaṁ pavāresuṁ.
evaṁ kālavallimaṇḍapavāsī mahānāgatthero viya, kalambatitthavihāre vassūpagatā
bhikkhū viya ca kammaṭṭhānayutteneva cittena pādaṁ uddharanto gāmasamīpaṁ patvā 4-
udakagaṇḍūsaṁ katvā vīthiyo sallakkhetvā yattha surāsoṇḍadhuttādayo kalahakārakā
caṇḍahatthiassādayo vā natthi, taṁ vīthiṁ paṭipajjati. tattha ca piṇḍāya caramāno

footnote: 1 ma. divasapucchakā 2 chaßēéa. āsāḷhipuṇṇamiyaṁ
footnote: 3 chaßēéa. nāddasaṁsu 4 chaßēéa. gantvā

page number: 260

na turitaturito viya javena gacchati. na hi javena piṇḍapātikadhutaṅgaṁ nāma kiñci
atthi. visamabhūmibhāgapattaṁ pana udakasakaṭaṁ viya niccalo hutvā gacchati. anugharaṁ
paviṭṭho ca dātukāmaṁ vā adātukāmaṁ vā sallakkhetuṁ tadanurūpaṁ kālaṁ āgamento
bhikkhaṁ gahetvā antogāme vā bahigāme vā vihārameva vā āgantvā
yathāphāsuke paṭirūpe okāse nisīditvā kammaṭṭhānaṁ manasikaronto āhāre
paṭikūlasaññaṁ upaṭṭhapetvā akkhabbhañjanavaṇalepanaputtamaṁsūpamāvasena paccavekkhanto
aṭṭhaṅgasamannāgataṁ āhāraṁ āhāreti, neva davāya na madāya na maṇḍanāya na
vibhūsanāya .pe. bhuttāvī ca udakakiccaṁ katvā muhuttaṁ bhattakilamathaṁ paṭipassambhetvā
yathā purebhattaṁ, evaṁ pacchābhattaṁ purimayāmaṁ pacchimayāmañca kammaṭṭhānameva
manasikaroti. ayaṁ vuccati harati ca paccāharati cāti.
imaṁ pana haraṇapaccāharaṇasaṅkhātaṁ gatapaccāgatikavattaṁ pūrento yadi
upanissayasampanno hoti, paṭhamavaye eva arahattaṁ pāpuṇāti. no ce paṭhamavaye
pāpuṇāti, atha majjhimavaye pāpuṇāti. no ce majjhimavaye pāpuṇāti, atha
pacchimavaye pāpuṇāti, no ce pacchimavaye pāpuṇāti, atha maraṇasamaye. no ce
maraṇasamaye pāpuṇāti, atha devaputto hutvā. no ce devaputto hutvā pāpuṇāti,
anuppanne buddhe nibbatto paccekabodhiṁ sacchikaroti. no ce paccekabodhiṁ
sacchikaroti, atha buddhānaṁ sammukhībhāve khippābhiñño vā hoti, seyyathāpi thero
bāhiyo dāruciriyo, mahāpañño vā, seyyathāpi thero sāriputto, mahiddhiko vā
seyyathāpi thero mahāmoggallāno, dhutavādo vā, seyyathāpi thero mahākassapo,
dibbacakko seyyathāpi thero anuruddho, vinayadharo vā, seyyathāpi thero upāli,
dhammakathiko vā, seyyathāpi thero puṇṇo mantāniputto, āraññiko vā, seyyāthāpi
thero revato, bahussuto vā, seyyathāpi thero ānando, sikkhākāmo vā,

page number: 261

seyyathāpi thero rāhulo buddhaputtoti. iti imasmiṁ catukke yvāyaṁ harati ca 1-
paccāharati ca, tassa gocarasampajaññaṁ sikkhāppattaṁ hoti.
abhikkamādīsu pana asammuyhanaṁ asammohasampajaññaṁ. taṁ evaṁ veditabbaṁ:-
idha bhikkhu abhikkamanto vā paṭikkamanto vā yathā andhaputhujjanā abhikkamādīsu
"attā abhikkamati, attanā abhikkamo nibbattito"ti vā "ahaṁ abhikkamāmi,
mayā abhikkamo nibbattito"ti vā sammuyhanti, tathā asammuyhanto abhikkamāmīti
citte uppajjamāne teneva cittena saddhiṁ cittasamuṭṭhānā vāyodhātu
viññattiṁ janayamānā uppajjati, iti cittakiriyavāyo dhātuvipphāravasena ayaṁ
kāyasammato aṭṭhisaṅghāṭo abhikkamati. tassevaṁ abhikkamato ekekapāduddharaṇe
paṭhavīdhātu āpodhātūti dve dhātuyo omattā honti mandā, itarā dve
adhimattā honti balavatiyo tathā atiharaṇavītiharaṇesu, vossajjane tejodhātu-
vāyodhātūti dve dhātuyo omattā honti mandā, itarā dve adhimattā
honti balavatiyo, tathā sannikkhepanasannirumbhanesu. 2-
tattha uddharaṇe pavattā rūpārūpadhammā atiharaṇaṁ na pāpuṇanti, tathā
atiharaṇe pavattā vītiharaṇaṁ, vītiharaṇe pavattā vossajjanaṁ, vossajjane
pavattā sannikkhepanaṁ, sannikkhepane pavattā sannirumbhanaṁ na pāpuṇanti,
tattha tattheva pabbapabbaṁ sandhisandhi odhiodhi hutvā tattakapāle pakkhittatilāni
viya taṭataṭāyantā bhijjanti. tattha ko eko abhikkamati, kassa vā ekassa
abhikkamanaṁ. paramatthato hi dhātūnaṁyeva gamanaṁ dhātūnaṁ ṭhānaṁ dhātūnaṁ nisajjā
dhātūnaṁ sayanaṁ. tasmiṁ tasmiñhi koṭṭhāse saddhiṁ rūpena:-
aññaṁ uppajjate cittaṁ aññaṁ cittaṁ nirujjhati
avīcimanusambandho nadīsotova vattatīti.
evaṁ abhikkamādīsu asammuyhanaṁ asammohasampajaññaṁ nāmāti.

footnote: 1 chaßēéa. casaddo na dīssati 2 ma....sannirujjhanesu

page number: 262

niṭṭhito "abhikkante paṭikkante sampajānakārī hotī"ti padassa attho.
ālokite vilokiteti ettha pana ālokitaṁ nāma purato pekkhanaṁ,
vilokitaṁ nāma anudisā pekkhanaṁ. aññānipi heṭṭhā upari pacchato anupekkhanavasena
olokitaullokitāpalokitāni nāma honti, tāni idha na gahitāni,
sāruppavasena pana imāneva dve gahitāni. iminā vā mukhena sabbānipi
tāni gahitānevāti.
tattha "ālokessāmī"ti citte uppanne cittavaseneva anoloketvā
atthapariggaṇhaṇaṁ sātthakasampajaññaṁ. taṁ āyasmantaṁ nandaṁ kāyasakkhī katvā
veditabbaṁ. vuttaṁ hetaṁ bhagavatā:-
"sace bhikkhave nandassa puratthimā disā āloketabbā
hoti, sabbaṁ cetasā samannāharitvā nando puratthimaṁ disaṁ
āloketi `evaṁ me puratthimaṁ disaṁ ālokayato nābhijjhādomanassā
pāpakā akusalā dhammā anvāssavissantī'ti. iti tattha
sampajāno hoti. sace bhikkhave nandassa pacchimā disā, uttarā
disā, dakkhiṇā disā, uddhaṁ, adho, anudisā āloketabbā
hoti, sabbaṁ cetasā samannāharitvā nando anudisaṁ āloketi
`evaṁ me anudisaṁ ālokato .pe. sampajāno hotī"ti. 1-
apica idhāpi pubbe vuttacetiyadassanādivaseneva sātthakatā ca sappāyatā
ca veditabbā. kammaṭṭhānassa pana avijahanameva gocarasampajaññaṁ, tasmā
khandhadhātuāyatanakammaṭṭhānikehi attano kammaṭṭhānavaseneva kasiṇādikammaṭṭhānikehi vā
pana kammaṭṭhānasīseneva ālokanavilokanaṁ kātabbaṁ.

footnote: 1 aṅ.aṭṭhaka. 23/99(9)/168 (syā)

page number: 263

"abbhantare attā nāma āloketā vā viloketā vā natthi,
`ālokessāmī'ti pana citte uppajjamāne teneva cittena saddhiṁ cittasamuṭṭhānā
vāyodhātu viññattiṁ janayamānā uppajjati. iti cittakiriyavāyodhātuvipphāravasena
heṭṭhimaṁ akkhidalaṁ adho sīdati, uparimaṁ uddhaṁ laṅgheti, 1- koci yantakena vivaranto
nāma natthi, tato cakkhuviññāṇaṁ dassanakiccaṁ sādhentaṁ uppajjatī"ti evaṁ
pajānanaṁ pajanettha asammohasampajaññaṁ nāma.
apica mūlapariññāāgantukatāvakālikabhāvavasena cettha 2- asammohasampajaññaṁ
veditabbaṁ. mūlapariññāvasena tāva:-
bhavaṅgāvajjanañceva dassanaṁ sampaṭicchanaṁ
santīraṇaṁ voṭṭhabbanaṁ javanaṁ bhavati sattamaṁ.
tattha bhavaṅgaṁ upapattibhavassa aṅgakiccaṁ sādhayamānaṁ pavattati, taṁ āvajjetvā 3-
kiriyamanodhātu āvajjanakiccaṁ sādhayamānā, tannirodhā cakkhuviññāṇaṁ dassanakiccaṁ
sādhayamānaṁ, tannirodhā vipākamanodhātu sampaṭicchanakiccaṁ sādhayamānā, tannirodhā
vipākamanoviññāṇadhātu santīraṇakiccaṁ sādhayamānā, tannirodhā kiriyamanoviññāṇadhātu
voṭṭhabbanakiccaṁ sādhayamānā, tannirodhā sattakkhattuṁ javanaṁ javati. tattha paṭhamajavanepi
"ayaṁ itthī, ayaṁ puriso"ti rajjanadussanamuyhanavasena ālokitavilokitaṁ na hoti,
dutiyajavanepi .pe. sattamajavanepi. etesu pana yuddhamaṇḍale yodhesu viya
heṭṭhupariyavasena bhijjitvā patitesu "ayaṁ itthī, ayaṁ puriso"ti rajjanādivasena
ālokitavilokitaṁ hoti. evaṁ tāvettha mūlapariññāvasena asammohasampajaññaṁ veditabbaṁ.
cakkhudvāre pana rūpe āpāthamāgate bhavaṅgacalanato uddhaṁ sakakiccanipphādanavasena
āvajjanādīsu uppajjitvā niruddhesu avasāne javanaṁ uppajjati,

footnote: 1 sī.,ka. paleti 2 chaßēéa....vasenapettha 3 chaßēéa. āvaṭṭetvā

page number: 264

taṁ pubbe uppannānaṁ āvajjanādīnaṁ gehabhūte cakkhudvāre āgantukapuriso
viya hoti. tassa yathā paragehe kiñci yācituṁ paviṭṭhassa āgantukapurisassa
gehasāmikesu tuṇhīmāsinesu āṇākaraṇaṁ na yuttaṁ, evaṁ āvajjanādīnaṁ gehabhūte
cakkhudvāre āvajjanādīsupi arajjantesu adussantesu amuyhantesu ca
rajjanadussanamuyhanaṁ ayuttanti evaṁ āgantukabhāvavasena asammohasampajaññaṁ
veditabbaṁ.
yāni panetāni cakkhudvāre voṭṭhabbanapariyosānāni cittāni uppajjanti,
tāni saddhiṁ sampayuttadhammehi tattha tattheva bhijjanti, aññamaññaṁ na passanti,
itarāni tāvakālikāni honti. tattha yathā ekasmiṁ ghare sabbesu mānusakesu
matesu avasesassa ekassa taṅkhaṇaṁyeva maraṇadhammassa na yuttā naccagītādīsu
abhirati nāma, evameva ekadvāre sasampayuttesu āvajjanādīsu tattha tattheva
matesu avasesassa taṅkhaṇaṁyeva maraṇadhammassa javanassāpi rajjanadassanamuyhanavasena
abhirati nāma na yuttāti evaṁ tāvakālikabhāvavasena asammohasampajaññaṁ veditabbaṁ.
apica khandhāyatanadhātupaccayapaccavekkhaṇavasena cetaṁ 1- veditabbaṁ. ettha hi
cakkhu ceva rūpā ca 2- rūpakkhandho, dassanaṁ viññāṇakkhandho, taṁsampayuttā vedanā
vedanākkhandho, saññā saññākkhandho, phassādikā saṅkhārā saṅkhārakkhandho,
evametesaṁ pañcannaṁ khandhānaṁ samavāye ālokanavilokanaṁ paññāyati. tattha ko eko
āloketi, ko viloketi. tathā cakkhu cakkhvāyatanaṁ, rūpaṁ rūpāyatanaṁ, dassanaṁ manāyatanaṁ,
vedanādayo sampayuttadhammā dhammāyatanaṁ, evametesaṁ catunnaṁ āyatanānaṁ samavāye
ālokanavilokanaṁ paññāyati. tattha ko eko āloketi, ko viloketi. tathā
cakkhu cakkhudhātu, rūpaṁ rūpadhātu, dassanaṁ cakkhuviññāṇadhātu, taṁsampayuttā vedanādayo

footnote: 1 chaßēéa....vasenapetaṁ 2 sī. rūpañca

page number: 265

dhammā dhammadhātu, evametesaṁ catunnaṁ 1- dhātūnaṁ samavāye ālokanavilokanaṁ
paññāyati. tattha ko eko āloketi, ko viloketi. tathā cakkhu nissayapaccayo,
rūpaṁ ārammaṇapaccayo, āvajjanaṁ anantarasamanantarūpanissayanatthivigatapaccayo, āloko
upanissayapaccayo, vedanādayo sahajātapaccayo. evametesaṁ paccayānaṁ samavāye
ālokanavilokanaṁ paññāyati. tattha ko eko āloketi, ko viloketīti
evamettha khandhāyatanadhātupaccayapaccavekkhaṇavasenapi asammohasampajaññaṁ veditabbaṁ.
samiñjite parisāriteti pabbānaṁ samiñjanapasāraṇe. tattha cittavaseneva
samiñjanapasāraṇaṁ akatvā hatthapādānaṁ samiñjanapasāraṇapaccayā atthānatthaṁ
pariggaṇhitvā atthapariggaṇhaṇaṁ sātthakasampajaññaṁ. tattha hatthapāde aticiraṁ
samiñjitvā vā pasāretvā vā ṭhitassa khaṇe khaṇe vedanā uppajjanti, cittaṁ
ekaggaṁ na labhati, kammaṭṭhānaṁ paripatati, visesaṁ nādhigacchati. kāle samiñjantassa
kāle pasārentassa pana tā vedanā nuppajjanti, cittaṁ ekaggaṁ hoti,
kammaṭṭhānaṁ phātiṁ gacchati, visesamadhigacchatīti evaṁ atthānatthapariggaṇhaṇaṁ
veditabbaṁ.
atthe pana satipi sappāyāsappāyaṁ pariggaṇhitvā sappāyapariggaṇhaṇaṁ
sappāyasampajaññaṁ. tatrāyaṁ nayo:- mahācetiyaṅgaṇe kira daharabhikkhū sajjhāyaṁ
gaṇhanti, tesaṁ piṭṭhipasse daharabhikkhuniyo dhammaṁ suṇanti, tattheko daharo
hatthaṁ pasārento kāyasaṁsaggaṁ patvā teneva kāraṇena gihī jāto. aparo
bhikkhu pādaṁ pasārento aggimhi pasāresi, aṭṭhiṁ āhacca pādo jhāyi. aparo
vammike pasāresi, so āsivisena daṭṭho. aparo cīvarakuṭidaṇḍake pasāresi,
taṁ maṇisappo ḍaṁsi. tasmā evarūpe asappāye apasāretvā sappāye
pasāretabbaṁ. idamettha sappāyasampajaññaṁ.

footnote: 1 sī. catussannaṁ

page number: 266

gocarasampajaññaṁ pana mahātheravatthunā dīpetabbaṁ:- mahāthero kira
divāṭṭhāne nisinno antevāsikehi saddhiṁ kathayamāno sahasā hatthaṁ samiñjitvā
puna yathāṭhāne ṭhapetvā saṇikaṁ samiñjesi. taṁ antevāsikā pucchiṁsu "kasmā
bhante sahasā hatthaṁ samiñjitvā puna yathāṭhāne ṭhapetvā saṇikaṁ samiñjitthā"ti.
yato paṭṭhāyāhaṁ āvuso kammaṭṭhānaṁ manasikātuṁ āraddho, na me kammaṭṭhānaṁ
muñcitvā hattho samiñjitapubbo, idāni pana tumhehi saddhiṁ kathayamānena
kammaṭṭhānaṁ muñcitvā samiñjito, tasmā puna yathāṭhāne ṭhapetvā samiñjesinti.
sādhu bhante bhikkhunā nāma evarūpena bhavitabbanti. evamevatthāpi
kammaṭṭhānāvijahanameva gocarasampajaññanti veditabbaṁ.
abbhantare attā nāma koci samiñjanto vā pasārento vā natthi,
vuttappakāracittakiriyavāyodhātuvipphārena pana suttākaḍḍhanavasena dāruyantassa 1-
hatthapādalaḷanaṁ 2- viya sammiñjanapasāraṇaṁ hotīti parijānanaṁ panettha
asammohasampajaññanti veditabbaṁ.
saṅghāṭipattacīvaradhāraṇeti ettha saṅghāṭicīvarānaṁ nivāsanapārupanavasena,
pattassa bhikkhāpaṭiggahaṇādivasena paribhogo dhāraṇaṁ nāma. tattha
saṅghāṭicīvaradhāraṇe tāva nivāsetvā pārupitvā ca piṇḍāya caranto āmisalābho,
"sītassa paṭighātāyā"tiādinā nayena bhagavatā vuttappakāroyeva ca attho attho nāma.
tassa vasena sātthakasampajaññaṁ veditabbaṁ.
uṇhapakatikassa pana dubbalassa ca cīvaraṁ sukhumaṁ sappāyaṁ, sītālukassa
ghanaṁ dupaṭṭaṁ. viparītaṁ asappāyaṁ. yassa kassaci jiṇṇaṁ asappāyameva. aggaḷādidānena
hissa taṁ palibodhakaraṁ hoti. tathā paṭṭuṇṇadukūlādibhedaṁ lobhanīyacīvaraṁ. tādisañhi

footnote: 1 ma. rūpayantassa 2 sī.,ka. hatthapādakaḍḍhanaṁ, ma. hatthapādaloḷanaṁ

page number: 267

araññe ekassa nivāsantarāyakaraṁ jīvitantarāyakarañcāpi hoti. nippariyāyena
pana yaṁ nimittakammādimicchājīvavasena uppannaṁ, yañcassa sevamānassa akusalā
dhammā abhivaḍḍhanti, kusalā dhammā parihāyanti, taṁ asappāyaṁ. viparītaṁ sappāyaṁ,
tassa vasenettha sappāyasampajaññaṁ, kammaṭṭhānāvijahanavaseneva ca
gocarasampajaññaṁ veditabbaṁ.
abbhantare attā nāma koci cīvaraṁ pārupanto natthi, vuttappakāra-
cittakiriyavāyodhātuvipphāreneva pana cīvarapārupanaṁ hoti. tattha cīvarampi acetanaṁ,
kāyopi acetano. cīvaraṁ na jānāti "mayā kāyo pārupito"ti. kāyopi na jānāti
"ahaṁ cīvarena pārupito"ti. dhātuyova dhātusamūhaṁ paṭicchādenti paṭapilotikāya
potthakarūpapaṭicchādane viya. tasmā neva sundaraṁ cīvaraṁ labhitvā somanassaṁ kātabbaṁ,
na asundaraṁ labhitvā domanassaṁ. nāgavammikacetiyarukkhādīsu hi keci mālāgandha-
dhūmavatthādīhi sakkāraṁ karonti, keci gūthamuttakaddamadaṇḍasatthappahārādīhi asakkāraṁ.
na tehi nāgavammikarukkhādayo somanassaṁ vā karonti domanassaṁ vā. evameva
neva sundaraṁ cīvaraṁ labhitvā somanassaṁ kātabbaṁ, na asundaraṁ labhitvā
domanassanti evaṁ pavattapaṭisaṅkhānavasenettha asammohasampajaññaṁ veditabbaṁ.
pattadhāraṇepi pattaṁ sahasāva aggahetvā "imaṁ gahetvā piṇḍāya
caramāno bhikkhaṁ labhissāmī"ti evaṁ pattaggahaṇapaccayā paṭilabhitabbātthavasena
sātthakasampajaññaṁ veditabbaṁ. kisadubbalasarīrassa pana garupatto asappāyo. yassa
kassaci catupañcagaṇḍikāhato dubbisodhanīyo asappāyova. duddhotapatto hi na
vaṭṭati, taṁ dhovantasseva cassa palibodho hoti. maṇivaṇṇapatto pana lobhanīyo
cīvare vuttanayeneva asappāyo. nimittakammādivasena laddho, pana yañcassa
sevamānassa akusalā dhammā abhivaḍḍhanti, kusalā dhammā parihāyanti, ayaṁ

page number: 268

ekantāsappāyova. viparīto sappāyo. tassa vasenettha sappāyasampajaññaṁ,
kammaṭṭhānāvijahanavaseneva ca gocarasampajaññaṁ veditabbaṁ.
abbhantare attā nāma koci pattaṁ gaṇhanto natthi, vuttappakāra-
cittakiriyavāyodhātuvipphāreneva pattaggahaṇaṁ nāma hoti. tattha pattopi acetano,
hatthāpi acetanā. patto na jānāti "ahaṁ hatthehi gahito"ti. hatthāpi na
jānanti "patto amhehi gahito"ti. dhātuyova dhātusamūhaṁ gaṇhanti saṇḍāsena
aggivaṇṇapattaggahaṇe viyāti evaṁ pavattapaṭisaṅkhānavasenettha asammohasampajaññaṁ
veditabbaṁ.
apica yathā chinnahatthapāde vaṇamukhehi paggharitapubbalohitakimikule
nīlamakkhikasamparikiṇṇe anāthasālāya anāthamanusse disvā dayālukā purisā tesaṁ
vaṇapaṭacoḷakāni ceva kapālādīhi ca bhesajjāni ca upanāmenti. tattha
coḷakānipi kesañci saṇhāni, kesañci thūlāni pāpuṇanti, bhesajjakapālānipi
kesañci susaṇṭhānāni kesañci dusaṇṭhānāni pāpuṇanti, na te tattha sumanā
vā dummanā vā honti. vaṇapaṭicchādanamatteneva hi coḷakena
bhesajjapaṭiggahaṇamatteneva ca kapālakena tesaṁ attho. evameva yo bhikkhu vaṇacoḷakaṁ
viya cīvaraṁ, bhesajjakapālakaṁ viya ca pattaṁ, kapāle bhesajjamiva ca patte laddhabhikkhaṁ
sallakkheti, ayaṁ saṅghāṭipattacīvaradhāraṇe asammohasampajaññena uttamasampajānakārīti
veditabbo.
asitādīsu asiteti piṇḍapātabhojane. pīteti yāguādipāne. khāyiteti
piṭṭhakhajjakādikhādane. sāyiteti madhuphāṇitādisāyane. tattha "neva davāyā"tiādinā
nayena vutto aṭṭhavidhopi attho attho nāma, tassa vasena sātthakasampajaññaṁ
veditabbaṁ.

page number: 269

lūkhapaṇītatittamadhurādīsu pana yena bhojanena yassa aphāsu hoti, taṁ tassa
asappāyaṁ. yaṁ pana nimittakammādivasena paṭiladdhaṁ, yañcassa bhuñjato akusalā dhammā
abhivaḍḍhanti kusalā dhammā parihāyanti, taṁ ekantāsappāyameva. viparītaṁ sappāyaṁ.
tassa vasenettha sappāyasampajaññaṁ, kammaṭṭhānāvijahanavaseneva ca gocarasampajaññaṁ
veditabbaṁ.
abbhantare attā nāma koci bhuñjako natthi, vuttappakāracittakiriyavāyodhātu-
vipphāreneva pana 1- pattapaṭiggahaṇaṁ nāma hoti, cittakiriyavāyodhātuvipphāreneva
hatthassa patte otāraṇaṁ nāma hoti, cittakiriyavāyodhātuvipphāreneva ālopakaraṇaṁ
ālopauddharaṇaṁ mukhavivaraṇaṁ ca hoti. na koci kuñcikāya na yantakena hanukaṭṭhīni
vivarati, cittakiriyavāyodhātuvipphāreneva ālopassa mukhe ṭhapanaṁ uparidantānaṁ
musalakiccasādhanaṁ heṭṭhādantānaṁ udukkhalakiccasādhanaṁ jivhāya hatthakiccasādhanañca
hoti. iti naṁ tattha aggajivhāya tanukakheḷo, mūlajivhāya bahalakheḷo makkheti.
taṁ heṭṭhādantaudukkhale jivhāhatthaparivattitaṁ kheḷaudakatemitaṁ
uparidantamusalasañcuṇṇitaṁ koci kaṭacchunā vā dabbiyā vā anto pavesento nāma
natthi, vāyodhātuyāva pavisati. paviṭṭhaṁ paviṭṭhaṁ koci palālasantharaṁ katvā dhārento
nāma natthi, vāyodhātuvaseneva tiṭṭhati. ßēhitaṁ ṭhitaṁ koci uddhanaṁ aggiṁ jāletvā
katvā pacanto nāma natthi, tejodhātuyāva paccati. pakkaṁ pakkaṁ koci daṇḍakena
vā yaṭṭhiyā vā bahi nīharaṇo nāma natthi, vāyodhātuyeva nīharati. iti
vāyodhātu atiharati ca vītiharati ca dhāreti parivatteti ca sañcuṇṇeti ca
visoseti ca, nīharati ca, paṭhavīdhātu dhāreti ca parivatteti ca sañcuṇṇeti ca
visoseti ca, āpodhātu sineheti ca allattañca anupāleti, tejodhātu
antopaviṭṭhaṁ paripāceti, ākāsadhātu añjaso hoti, viññāṇadhātu tattha tattha
sammāpayogamanvāya ābhujatīti evaṁ pavattapaṭisaṅkhānavasenettha asammohasampajaññaṁ
veditabbaṁ.

footnote: 1 ma. pana-saddo na dissati

page number: 270

apica gamanato pariyesanato paribhogato āsayato nidhānato aparipakkato
paripakkato phalato nissandato sammakkhaṇatoti evaṁ dasavidhaṁ paṭikūlabhāvaṁ
paccavekkhaṇatopettha asammohasampajaññaṁ veditabbaṁ. vitthārakathā panettha
visuddhimagge 1- āhārapaṭikūlasaññāniddesato gahetabbā.
uccārapassāvakammeti uccārassa ca passāvassa ca karaṇe. tattha
pattakāle uccārapassāvaṁ akarontassa sakalasarīrato sedā muñcanti, akkhīni bhamanti,
cittaṁ na ekaggaṁ hoti, aññe ca rogā uppajjanti. karontassa pana sabbaṁ
taṁ na hotīti ayamettha attho. tassa vasena sātthakasampajaññaṁ veditabbaṁ.
aṭṭhāne uccārapassāvaṁ karontassa pana āpatti hoti, ayaso vaḍḍhati,
jīvitantarāyopi hoti. patirūpe ṭhāne karontassa sabbaṁ taṁ na hotīti idamettha
sappāyaṁ, tassa vasena sappāyasampajaññaṁ, kammaṭṭhānāvijahanavaseneva ca
gocarasampajaññaṁ veditabbaṁ.
abbhantare attā nāma koci uccārapassāvakammaṁ karonto natthi,
cittakiriyavāyodhātuvipphāreneva pana uccārapassāvakammaṁ hoti. yathā pana pakkeva 2-
gaṇḍe gaṇḍabhedena pubbalohitaṁ akāmatāya nikkhamati, yathā ca atibharitā
udakabhājanā udakaṁ akāmatāya nikkhamati, evaṁ pakkāsayamuttavatthīsu sannicitā
uccārapassāvā vāyuvegasamuppīḷitā akāmatāyapi nikkhamanti. so panāyaṁ evaṁ
nikkhamanto uccārapassāvo neva tassa bhikkhuno attano hoti na parassa, kevalaṁ
sarīranissandova hoti. yathā kiṁ? yathā udakatumbato purāṇaudakaṁ chaḍḍentassa neva
taṁ attano hoti na paresaṁ, kevalaṁ paṭijagganamattameva hoti. evaṁ
pavattapaṭisaṅkhānavasenettha asammohasampajaññaṁ veditabbaṁ.

footnote: 1 visuddhi. 2/154 (syā) 2 chaßēéa. pakke

page number: 271

gatādīsu gateti gamane. ßēhiteti ṭhāne. nisinneti nisajjāya. sutteti sayane.
jāgariteti jāgaraṇe. bhāsiteti kathane. tuṇhībhāveti akathane. ettha ca yo ciraṁ
gantvā vā caṅkamitvā vā aparabhāge ṭhito iti paṭisañcikkhati "caṅkamanakāle
pavattā rūpārūpadhammā ettheva niruddhā"ti, ayaṁ gate sampajānakārī nāma.
yo sajjhāyaṁ vā karonto pañhaṁ vā vissajjento kammaṭṭhānaṁ vā
manasikaronto ciraṁ ṭhatvā aparabhāge nisinno iti paṭisañcikkhati "ṭhitakāle pavattā
rūpārūpadhammā ettheva niruddhā"ti, ayaṁ ṭhite sampajānakārī nāma.
yo sajjhāyādikaraṇavaseneva 1- ciraṁ nisīditvā aparabhāge nipanno iti
paṭisañcikkhati "nisinnakāle pavattā rūpārūpadhammā ettheva niruddhā"ti, ayaṁ
nisinne sampajānakārī nāma.
yo pana nipannakova sajjhāyaṁ vā karonto kammaṭṭhānaṁ vā manasikaronto
niddaṁ okkamitvā aparabhāge vuṭṭhāya iti paṭisañcikkhati "sayanakāle pavattā
rūpārūpadhammā ettheva niruddhā"ti, ayaṁ sutte ca jāgarite ca sampajānakārī
nāma. kiriyamayacittānañhi appavattaṁ suttaṁ nāma, pavattaṁ jāgaritaṁ nāmāti.
yo pana bhāsamāno "ayaṁ saddo nāma oṭṭhe ca paṭicca dante ca
jivhañca tāluñca paṭicca cittassa ca tadanurūpaṁ payogaṁ paṭicca jāyatī"ti sato
sampajāno bhāsati, ciraṁ vā pana kālaṁ sajjhāyaṁ vā katvā dhammaṁ vā kathetvā
kammaṭṭhānaṁ vā parivattetvā pañhaṁ vā vissajjetvā aparabhāge tuṇhībhūto iti
paṭisañcikkhati "bhāsitakāle uppannā rūpārūpadhammā ettheva niruddhā"ti, ayaṁ
bhāsite sampajānakārī nāma.

footnote: 1 ka. sajjhāyādigahitavaseneva

page number: 272

yo tuṇhībhūto ciraṁ dhammaṁ vā kammaṭṭhānaṁ vā manasikatvā aparabhāge
iti paṭisañcikkhati "tuṇhībhūtakāle pavattā rūpārūpadhammā ettheva niruddhā"ti.
upādārūpapavattiyā sati bhāsati nāma, asati tuṇhī bhavati nāmāti, ayaṁ tuṇhībhāve
sampajānakārī nāmāti. evamettha asammohasampajaññaṁ, tassa vasena sampajānakāritā
veditabbā. imasmiṁ sutte satipaṭṭhānamissakasampajaññaṁ pubbabhāgaṁ kathitaṁ.
3. bhikkhusuttavaṇṇanā
[369] tatiye evameva panidhekacceti so kira bhikkhu kammaṭṭhānaṁ
kathāpetvā ito cito ca āhiṇḍati, kāyavivekaṁ nānuyuñjati. tena naṁ bhagavā
niggaṇhanto evamāha. tasmāti yasmā saṅkhittena desanaṁ yācasi, tasmā.
diṭṭhīti kammassakatādiṭṭhi.
4. sālasuttavaṇṇanā
[370] catutthe dhammavinayoti dhammoti vā vinayoti vā ubhayametaṁ
satthusāsanasseva nāmaṁ. samādapetabbāti gaṇhāpetabbā. ekodibhūtāti khaṇikasamādhinā
ekaggabhūtā. samāhitā ekaggacittāti upacārappanāvasena sammā ṭhapitacittā ca
ekaggacittā ca. imasmiṁ sutte navakabhikkhūhi ceva khīṇāsavehi ca bhāvitasatipaṭṭhānā
pubbabhāgā, sattahi sekkhehi bhāvitā missakā.
6. sakuṇagghisuttavaṇṇanā
[372] chaṭṭhe sakuṇagghīti sakuṇaṁ hanatīti sakuṇagghi, senassetaṁ adhivacanaṁ.
sahasā ajjhappattāti lobhasāhasena pattā. alakkhikāti nissirikā. appapuññāti
parittapuññā. sacejja mayanti sace ajja mayaṁ. naṅgalakaṭṭhakaraṇanti naṅgalena

page number: 273

kasikaraṁ, adhunā kaṭṭhaṁ khettaṭṭhānanti attho. leḍḍuṭṭhānanti leḍḍūnaṁ ṭhānaṁ. 1-
avadamānāti avadamānā ca 2- attano balassa suṭṭhu vaṇṇaṁ vadamānāti attho.
mahantaṁ leḍḍuṁ abhirūhitvāti uddhanasaṇṭhānena ṭhitesu tīsu leḍḍūsu "ito sene
āgacchante ito nikkhamissāmi, ito āgacchante ito"ti sallakkhetvā tesu
ekaṁ leḍḍuṁ abhiruhitvā aṭṭhāsi avadamāno. 3- sannayhāti khurappaṁ sannayhamāno 4-
viya sannayhitvā suṭṭhu ṭhapetvā. bahuāgato kho myāyanti "mayhaṁ atthāya ayaṁ
bahutaṁ ṭhānaṁ āgato, appaṁ avasiṭṭhaṁ, idāni maṁ gaṇhissatī"ti ñatvā dāruguḷo 5-
viya vinivattitvā tasseva leḍḍussa antare paccupādi, paṭipanno paviṭṭhoti
attho. uraṁ paccatāḷesīti "ekappahāreneva lāpassa sīsaṁ chinditvā gahessāmī"ti
pakkhantattā vegaṁ sandhāretuṁ asakkonto tasmiṁ leḍḍusmiṁ uraṁ patāḷesi.
tāvadevassa hadayamaṁsaṁ phāliyittha. atha lāpo "diṭṭhā vata sattuno piṭṭhī"ti
haṭṭhatuṭṭho tassa hadaye aparāparaṁ caṅkami.
7. makkaṭasuttavaṇṇanā
[373] sattame duggāti duggamā. cārīti sañcāro. lepaṁ oḍḍentīti
vaṭarukkhakhīrādīhi yojetvā lepaṁ karonti, taṁ makkaṭānaṁ dhuvagamanaṭṭhānanti
sallakkhetvā rukkhasākhādīsu ṭhapenti. pañcoḍḍitoti pañcasu ṭhānesu kājadaṇḍakaṁ
pavesetvā gahetabbā kājasikkā viya oḍḍito. thunaṁ setīti thunanto sayati.
8. sūdasuttavaṇṇanā
[374] aṭṭhame sūdoti bhattakārako. nānaccayehīti nānācayehi, nānāvidhehīti
attho. ayameva vā pāṭho. ambilaggehīti ambilakoṭṭhāsehi. eseva nayo

footnote: 1 ka. bhejjaṭṭhānaṁ 2 chaßēéa. sammā vadamānā 3 ma. vadamāno
footnote: 4 sī.,ka. sandahamāno 5 ma. dārucūḷāya

page number: 274

sabbattha. abhiharatīti gahaṇatthāya hatthaṁ pasāreti. bahuṁ gaṇhātīti ekaggahaṇena
bahuṁ gaṇhantopi punappunaṁ gaṇhantopi bahuṁ gaṇhateva. abhihārānanti sataṁ vā
sahassaṁ vā ukkhipitvā abhihaṭānaṁ dāyānaṁ. upakkilesāti pañca nīvaraṇā. nimittaṁ
na uggaṇhātīti "idaṁ me kammaṭṭhānaṁ anulomaṁ vā gotrabhuṁ vā āhacca ṭhitan"ti
na jānāti, attano cittassa nimittaṁ gaṇhituṁ na sakkoti. imasmiṁ sutte
pubbabhāgavipassanā satipaṭṭhānāva kathitā.
9. gilānasuttavaṇṇanā
[375] navame veḷuvagāmaketi vesāliyā samīpe evaṁnāmako pādagāmo 1- atthi,
tasmiṁ. yathāmittantiādīsu mittāti mittāva. sandiṭṭhāti tattha tattha saṅgamma
diṭṭhamattā nātidaḷhamittā. sambhattāti suṭṭhu bhattā sinehavanto daḷhamittā.
yesaṁ yattha yattha evarūpā bhikkhū atthi, te tattha tattha vassaṁ upethāti attho. kasmā
evamāha? tesaṁ phāsuvihāratthāya. tesaṁ kira veḷuvagāmake senāsanaṁ nappahoti,
bhikkhāpi mandā. samantā vesāliyā pana bahūni senāsanāni, bhikkhāpi sulabhā.
tasmā evamāha.
atha kasmā "yathāsukhaṁ gacchathā"ti na vissajjesi? tesaṁ anukampāya. evaṁ
kirassa ahosi "ahaṁ aḍḍhamāsamattaṁ 2- ṭhatvā parinabbāyissāmi. sace ime dūraṁ
gacchissanti maṁ parinibbānakāle daṭṭhuṁ na sakkhissati. atha nesaṁ `satthā
parinibbāyanto amhākaṁ satimattampi na adāsi. sace jāneyyāma, na evaṁ dūre
vaseyyāmā'ti vippaṭisāro bhaveyya. vesāliyā samantā pana vassaṁ vasantā
māsassa aṭṭha vāre āgantvā dhammaṁ suṇissanti, sugatovādaṁ labhissantī"ti na
vissajjesi.

footnote: 1 sī. dvāragāmo 2 chaßēéa. dasamāsamattaṁ

page number: 275

kharoti pharuso. ābādhoti visabhāgarogo. bāḷhāti balavatiyo. maraṇantikāti
maraṇantaṁ maraṇasantikaṁ pāpanasamatthā. sato sampajāno adhivāsetīti satiṁ
sūpaṭṭhitaṁ katvā ñāṇena paricchinditvā adhivāsesi. avihaññamānoti
vedanānuvattanavasena aparāparaṁ parivattanaṁ akaronto apīḷiyamāno adukkhiyamāno ca 1-
adhivāsesi. anāmantetvāti ajānāpetvā. anapaloketvāti ajānāpetvāva, 2-
ovādānusāsaniṁ adatvāti vuttaṁ hoti. vīriyenāti pubbabhāgavīriyena ceva
phalasamāpattivīriyena ca. paṭipaṇāmetvāti vikkhambhetvā. jīvitasaṅkhāranti ettha
jīvitampi jīvitasaṅkhāro. yena jīvitaṁ saṅkhārīyati chijjamānaṁ ghaṭetvā ṭhapīyati, so
phalasamāpattidhammopi jīvitasaṅkhāro. so idha adhippeto. adhiṭaṭhāyāti adhiṭṭhahitvā
pavattetvā 3- jīvitaṭhapanasamatthaṁ phalasamāpattiṁ samāpajjeyyanti ayamettha saṅkhepattho.
kiṁ pana bhagavā ito pubbe phalasamāpattiṁ na samāpajjatīti? samāpajjati.
sā pana khaṇikasamāpatti. khaṇikasamāpatti. khaṇikasamāpatti ca antosamāpattiyaṁyeva
vedanaṁ vikkhambheti, samāpattito vuṭṭhitamattassa kaṭṭhapātena vā kabalapātena
vā chinnasevālo viya udakaṁ, puna sarīraṁ vedanā ajjhottharati. yā pana rūpasattakañca
niggumbaṁ nijjaṭaṁ katvā mahāvipassanāvasena samāpannā samāpatti, sā suṭṭhu
vikkhambheti. yathā nāma purisena pokkharaṇiṁ ogāhetvā hatthehi ca pādehi ca
suṭṭhu apabyūḷhasevālo 4- cirena udakaṁ ottharati, evameva tato vuṭṭhitassa
cirena vedanā uppajjati. iti bhagavā taṁdivasaṁ mahābodhipallaṅke abhinavaṁ 5-
vipassanaṁ paṭṭhapento viya rūpasattakaṁ arūpasattakañca niggumbaṁ nijjaṭaṁ katvā
cuddasahākārehi sannetvā 6- mahāvipassanāya vedanaṁ vikkhambhetvā "dasa māse

footnote: 1 ma. surakkhiyamānova 2 sī. anāṇāpetvā, na apaloketvā, su.vi. 2/164/148
footnote: 3 ka. pavatte 4 ma. abyuḷhasevālo
footnote: 5 sī. adhigataṁ 6 sī. santetvā, ma. sannayhitvā

page number: 276

mā uppajjitthā"ti samāpattiṁ samāpajji, samāpattivikkhambhitā vedanā dasa māse
na uppajjiyeva.
gilānā vuṭṭhitoti gilāno hutvā puna vuṭṭhito. madhurakajāto viyāti
sañjātagarubhāvo sañjātathaddhabhāvo sūle uttāsitapuriso viya. 1- na pakkhāyantīti
na pakāsanti, nānākārato na upaṭṭhahanti. dhammāpi maṁ nappaṭibhantīti
satipaṭṭhānadhammā mayhaṁ pākaṭā na hontīti dīpeti. tantidhammā pana therassa
suppaguṇā. na udāharatīti pacchimaovādaṁ na deti, taṁ sandhāya vadati.
anantaraṁ abāhiranti dhammavasena vā puggalavasena vā ubhayaṁ akatvā.
"ettakaṁ dhammaṁ parassa na desessāmī"ti hi cintento dhammaṁ antaraṁ karoti
nāma, "ettakaṁ parassa desessāmī"ti cintento bāhiraṁ karoti nāma. "imassa
puggalassa desessāmī"ti cintento pana puggalaṁ abbhantaraṁ karoti nāma,
"imassa na desessāmī"ti cintento puggalaṁ bāhiraṁ karoti nāma. evaṁ akatvā
desitoti attho. ācariyamuṭṭhīti yathābāhirakānaṁ ācariyamuṭṭhi nāma hoti,
daharakāle kassaci akathetvā pacchimakāle maraṇamañce nipannā piyamanāpassa
antevāsikassa kathenti, evaṁ tathāgatassa "idaṁ mahallakakāle pacchimaṭhāne 2-
kathessāmī"ti muṭṭhiṁ katvā pariharitvā ṭhapitaṁ kiñci natthīti dasseti.
ahaṁ bhikkhusaṁghanti ahameva bhikkhusaṁghaṁ pariharissāmīti vā. mamuddesikoti vā
ahaṁuddisitabbaṭṭhena uddeso assāti mamuddesiko, mamameva uddisitvā maṁ
paccāsiṁsamāno bhikkhusaṁgho hotu, mama accayena mā vā ahosi, yaṁ vā taṁ vā hotūti
iti vā pana yassa assāti attho. na evaṁ hotīti bodhipallaṅkeyeva issāmaccherānaṁ
vigatattā evaṁ na hoti. sa kinti so kiṁ. āsītikoti asītisaṁvacchariko, idaṁ

footnote: 1 sī. uttāsitasadiso viya 2 ma. pacchimaddhāne

page number: 277

pacchimavayaṁ anuppattabhāvadīpanatthaṁ vuttaṁ. veṭhamissakenāti 1- bāhabandhacakkabandhādinā
paṭisaṅkharaṇena 2- veṭhamissakena. maññeti jarasakaṭaṁ viya veṭhamissakena maññe yāpeti,
arahattaphalaveṭṭhanena catuiriyāpathakappanaṁ tathāgatassa hotīti dasseti.
idāni tamatthaṁ pakāsento yasmiṁ ānanda samayetiādimāha. tattha
sabbanimittānanti rūpanimittādīnaṁ. ekaccānaṁ vedanānanti lokiyānaṁ vedanānaṁ.
tasmā tihānandāti yasmā iminā phalasamāpattivihārena phāsu hoti, tasmā
tumhepi tadatthāya evaṁ viharathāti dasseti. attadīpāti mahāsamuddagatā 3- dīpaṁ
viya attānaṁ dīpaṁ patiṭṭhaṁ katvā viharatha. attasaraṇāti attagatikā hotha, mā
aññagatikā. dhammadīpadhammasaraṇapadesupi eseva nayo. ettha ca dhammoti navavidho
lokuttaradhammo veditabbo. tamataggeti 4- tamāgge, majjhe takāro padasandhi
vasena vutto, idaṁ vuttaṁ hoti:- ime aggatamāti tamataggāti. evaṁ 5- sabbaṁ
tamasotaṁ chinditvā ativiya agge uttamabhāve ete ānanda mama bhikkhū bhavissanti,
tesaṁ 6- agge bhavissanti. yekeci sikkhākāmā, sabbesaṁ tesaṁ catusatipaṭṭhānagocarā
ca bhikkhū agge bhavissantīti arahattakūṭena desanaṁ gaṇhātīti.
10. bhikkhunupassayasuttavaṇṇanā
[376] dasame tenupasaṅkamīti tasmiṁ upassaye kammaṭṭhānakammikā bhikkhuniyo
atthi, tāsaṁ ussukkāpetvā kammaṭṭhānaṁ kathessāmīti upasaṅkami. uḷāraṁ
pubbenāparaṁ visesanti pubbavisesato aparaṁ oḷāravisesaṁ. tattha mahābhūtapariggaho
pubbaviseso, upādārūpapariggaho aparaviseso nāma. tathā sakalarūpapariggaho

footnote: 1 ma. vekhamissakenāti 2 ma. paṭisaṅkhārakena
footnote: 3 ma. mahāsamuddagataṁ 4 sī.,ma.,ka, tamatagge meteti
footnote: 5 sī. ime aggatamā evaṁ 6 kesaṁ?

page number: 278

pubbaviseso, arūpapariggaho aparaviseso nāma. rūpārūpapariggaho pubbaviseso,
paccayapariggaho aparaviseso nāma. sappaccayanāmarūpadassanaṁ pubbaviseso,
tilakkhaṇāropanaṁ aparaviseso nāma. evaṁ pubbenāparaṁ oḷāraṁ visesaṁ jānātīti attho.
kāyārammaṇoti yaṁ kāyaṁ anupassati, tameva ārammaṇaṁ katvā uppajjati
kilesapariḷāho. bahiddhā vā cittaṁ vikkhipatīti bahiddhā vā puthuttārammaṇe
cittuppādo vikkhipati. kismiñcideva pasādanīye nimitte cittaṁ paṇidahitabbanti
evaṁ kilesapariḷāhe ca līnatte ca bahiddhā vikkhepe ca uppanne
kilesānurañjitena na vattitabbaṁ, kismiñcideva pasādanīye pasādāvahe buddhādīsu
aññatarasmiṁ ṭhāne kammaṭṭhānacittaṁ ṭhapetabbaṁ. cittaṁ samādhiyatīti ārammaṇa
sammā ādiyati suṭṭhu ṭhapitaṁ 1- ṭhapiyati. paṭisaṁharāmīti pasādanīyaṭṭhānato paṭisaṁharāmi,
mūlakammaṭṭhānābhimukhaṁyeva naṁ karotīti attho. so paṭisaṁharati cevāti
mūlakammaṭṭhānābhimukhañca peseti. na ca vitakketi na vicāretīti kilesavitakkaṁ na
vitakketi, kilesavicāraṁ na vicāreti. avitakkomhi avicāroti kilesavitakkavicārehi
avitakkāvicāro. ajjhattaṁ satimā sukhamasmīti gocarajjhatte pavattāya satiyā
"satimāhamasmi sukhito cā"ti pajānāti.
evaṁ kho ānanda paṇidhāya bhāvanā hotīti evaṁ ānanda ṭhapetvā
bhāvanā hoti. imassa hi bhikkhuno yathā nāma purisassa mahantaṁ ucchubhāraṁ
ukkhipitvā yantasālaṁ nentassa kilantakilantakāle bhūmiyaṁ ṭhapetvā ucchukhaṇḍaṁ
khāditvā puna ukkhipitvā gamanaṁ hoti, evameva arahattaṁ pāpuṇituṁ
uggahitakammaṭṭhānassa kāyapariḷāhādīsu uppannesu taṁ kammaṭṭhānaṁ ṭhapetvā
buddhaguṇādīsu anussaraṇena cittaṁ pasādetvā kammaniyaṁ katvā bhāvanā pavattā, tasmā
"paṇidhāya bhāvanā"ti 2- vuttaṁ. tassa pana purisassa taṁ ucchubhāraṁ yantasālaṁ

footnote: 1 sī suṭṭhapitaṁ 2 chaßēéa. bhāvanā hotīti

page number: 279

netvā pīḷetvā rasapānaṁ viya imassa bhikkhuno kammaṭṭhānaṁ matthakaṁ pāpetvā
arahattaṁ pattassa phalasamāpattisukhānubhavanaṁ veditabbaṁ.
bahiddhāti mūlakammaṭṭhānaṁ pahāya bahi aññasmiṁ ārammaṇe. appaṇidhāyāti
aṭṭhapetvā. atha pacchā pure asaṅkhittaṁ vimuttaṁ appaṇihitanti pajānātīti
ettha kammaṭṭhānavasena vā sarīravasena vā desanāvasena vā attho veditabbo.
tattha kammaṭṭhāne tāva kammaṭṭhānassa abhiniveso pure nāma, arahattaṁ
pacchā nāma. tattha yo bhikkhu mūlakammaṭṭhānaṁ gahetvā kilesapariḷāhassa vā
līnattassa vā bahiddhā vikkhepassa vā uppajjituṁ okāsaṁ adento sudantagoṇe
yojetvā sārento viya caturassacchidde sutacchitaṁ caturassaghaṭikaṁ ca pakkhipento
viya vipassanaṁ paṭṭhapetvā atiṭṭhanto alagganto arahattaṁ pāpuṇāti, so
puresaṅkhātassa kammaṭṭhānābhinivesassa pacchāsaṅkhātassa arahattassa ca vasena pacchā
pure asaṅkhittaṁ vimuttaṁ appaṇihitanti pajānāti nāma.
sarīre pana pādaṅgulīnaṁ aggapabbāni pure nāma, sīsakaṭāhaṁ pacchā nāma.
tattha yo bhikkhu pādaṅgulīnaṁ aggapabbāṭṭhikesu abhinivisitvā byābhaṅgiyā yavakalāpaṁ
mocento viya vaṇṇasaṇṭhānadisokāsaparicchedavasena aṭṭhīni pariggaṇhanto
antarākilesapariḷāhādīnaṁ uppattiṁ vāretvā yāva sīsakaṭāhā bhāvanaṁ pāpeti, so
puresaṅkhātānaṁ aggapādaṅgulipabbānaṁ pacchāsaṅkhātassa sīsakaṭāhassa ca vasena
pacchā pure asaṅkhittaṁ vimuttaṁ appaṇihitanti pajānāti nāma.
desanāyapi dvattiṁsākāradesanāya kesā pure nāma, matthaluṅgaṁ pacchā
nāma. yo bhikkhu kesesu abhinivisitvā vaṇṇasaṇṭhānadisokāsavasena kesādayo
pariggaṇhanto antarā kilesapariḷāhādīnaṁ uppatti vāretvā yāva matthaluṅgā

page number: 280

bhāvanaṁ pāpeti, so puresaṅkhātānaṁ kesānaṁ pacchāsaṅkhātassa matthaluṅgassa ca vasena
pacchā pure asaṅkhittaṁ vimuttaṁ appaṇihitanti pajānāti nāma.
evaṁ kho ānanda appaṇidhāya bhāvanā hotīti evaṁ ānanda aṭhapetvā
bhāvanā hoti. imassa hi bhikkhuno yathā nāma purisassa guḷabhāraṁ labhitvā attano
gāmaṁ atiharantassa antarā aṭhapetvā uccaṅge pakkhittāni guḷakhaṇḍādīni
khādanīyāni khādantassa attano gāmeyeva otaraṇaṁ hoti, evameva arahattaṁ
pāpuṇituṁ āraddhabhāvanassa pariḷāhādīnaṁ uppattiṁ vāretvā kammaṭṭhānabhāvanā
pavattā, tasmā "appaṇidhāya bhāvanā"ti vuttā. tassa pana purisassa taṁ guḷabhāraṁ
attano gāmaṁ netvā ñātīhi saddhiṁ paribhogo viya imassa bhikkhuno kammaṭṭhānaṁ
matthakaṁ pāpetvā arahattaṁ pattassa phalasamāpattisukhānubhavanaṁ veditabbaṁ. imasmiṁ
sutte pubbabhāgavipassanā kathitā. sesaṁ sabbattha uttānamevāti.
ambapālivaggo paṭhamo.
----------------
2. nālandavagga
2. nālandasuttavaṇṇanā
[378] dutiyavaggassa dutiye nālandāyanti nālandāti evaṁnāmake nagare,
taṁ nagaraṁ gocaragāmaṁ katvā. pāvārikambavaneti dussapāvārikaseṭṭhino ambavane.
taṁ kira tassa uyyānaṁ ahosi. so bhagavato dhammadesanaṁ sutvā bhagavati pasanno
tasmiṁ uyyāne kuṭileṇamaṇḍapādipaṭimaṇḍitaṁ bhagavato vihāraṁ katvā niyyādesi,
so vihāro jīvakambanaṁ viya pāvārikambavanaṁ tveva saṅkhaṁ gato, tasmiṁ
pāvārikambavane viharatīti attho.

page number: 281

evaṁ pasannoti evaṁ sampannasaddho, 1- evaṁ saddahāmīti attho.
bhiyyobhiyyataroti 2- bhiyyataro abhiññāto bhiyyatarābhiñño vā uttaritarañāṇoti
attho. sambodhiyanti sabbaññutañāṇe arahattamaggañāṇe vā. arahattamaggeneva hi
buddhaguṇā nippadesā gahitā honti, dvepi aggasāvakā arahattamaggeneva
sāvakapāramīñāṇaṁ paṭilabhanti, paccekabuddhā paccekabodhiñāṇaṁ, buddhā
sabbaññutañāṇañceva sakale ca buddhaguṇe. sabbampi nesaṁ arahattamaggeneva ijjhati.
tasmā arahattamaggañāṇaṁ sambodhi nāma hoti. tena uttaritaro ca bhagavatā natthi.
tenāha "bhagavatā bhiyyobhiyyataro, yadidaṁ sambodhiyan"ti.
uḷārāti seṭṭhā. ayañhi uḷārasaddo "uḷārāni khādanīyāni khādantī"tiādīsu 3-
madhure āgacchati. "uḷārāya khalu bhavaṁ vacchāyano samaṇaṁ gotamaṁ pasaṁsāya
pasaṁsatī"tiādīsu 4- seṭṭhe. "appamāṇo ca oḷāro obhāso"tiādīsu 5- vipule.
svāyamidha seṭṭhe āgato. tena vuttaṁ "uḷārāti seṭṭhā"ti. āsabhīti usabhassa
vācāsadisī acalā asampavedhī. ekaṁso gahitoti anussavena vā ācariyaparamparāya
vā itikirāya vā piṭakasampadānena vā ākāraparivitakkena vā diṭṭhinijjhānakkhantiyā
vā takkahetu vā nayahetu vā akathetvā paccakkhato ñāṇena paṭivijjhitvā
viya ekaṁso gahito, sanniṭṭhānakathāva kathitāti attho. sīhanādoti seṭṭhanādo,
vane unnādayantena sīhena viya uttamanādo naditoti attho.
kinnu te sāriputtāti imaṁ desanaṁ kasmā ārabhi? anuyogadāpanatthaṁ.
ekacco hi sīhanādaṁ naditvā attano sīhanāde anuyogaṁ dātuṁ na sakkoti,
nighaṁsanaṁ na khamati, silese patitamakkaṭo viya hoti. yathā dhamamānaṁ aparisuddhaṁ lohaṁ

footnote: 1 chaßēéa. uppannasaddho 2 su.vi. 3/141/64
footnote: 3 maßēáū. 12/366/329 4 maßēáū. 12/288/252
footnote: 5 dīßēáahā. 10/32/14, ma.u. 14/201/169-170, saṁßēáahā. 19/1081/370

page number: 282

jhāyitvā aṅgāro hoti, evaṁ jhāmaṅgāro viya hoti. eko sīhanāde anuyogaṁ
dāpiyamāno dātuṁ sakkoti, nighaṁsanaṁ khamati, dhamamānaṁ niddosajātarūpaṁ viya adhikataraṁ
sobhati, tādiso thero. tena naṁ bhagavā "anuyogakkhamo ayan"ti ñatvā sīhanāde
anuyogadāpanatthaṁ imaṁ desanaṁ ārabhi.
tattha sabbe teti sabbe te tayā. evaṁsīlāti maggasīlena phalasīlena
lokiyalokuttarasīlena evaṁsīlā. evaṁdhammāti ettha samādhipakkhā dhammā adhippetā,
maggasamādhinā phalasamādhinā lokiyalokuttarena samādhinā evaṁsamādhīti attho.
evaṁpaññāti maggapaññādivaseneva evaṁpaññā. evaṁvihārinoti ettha pana heṭṭhā
samādhipakkhānaṁ dhammānaṁ gahitattā vihāro gahitopi puna kasmā gahitameva gaṇhātīti
ce. therena idaṁ gahitameva. idañhi nirodhasamāpattidīpanatthaṁ vuttaṁ, tasmā
evaṁnirodhasamāpattivihārino te bhagavanto ahesunti evamettha attho daṭṭhabbo.
evaṁvimuttāti ettha vikkhambhanavimutti tadaṅgavimutti samucchedavimutti
paṭipassaddhivimutti nissaraṇavimuttīti pañcadhā vimutti. tattha aṭṭha samāpattiyo
sayaṁ vikkhambhitehi nīvaraṇādīhi vimuttattā vikkhambhanavimuttīti saṅkhaṁ gacchanti.
aniccānupassanādikā satta anupassanā sayaṁ tassa paccanīkavasena pariccattāhi
niccasaññādīhi vimuttattā tadaṅgavimuttīti saṅkhaṁ gacchanti. cattāro ariyamaggā
sayaṁ samucchinnehi kilesehi 1- vimuttattā samucchedavimuttīti saṅkhaṁ gacchanti.
cattāri sāmaññaphalāni maggānubhāvena kilesānaṁ paṭipassaddhante uppannattā
paṭipassaddhivimuttīti saṅkhaṁ gacchanti. nibbānaṁ sabbakilesehi nissajjattā
apagatattā dūre ṭhitattā nissaraṇavimuttīti saṅkhaṁ gataṁ. iti imāsaṁ pañcannaṁ
vimuttīnaṁ vasena evaṁvimuttāti. ettha attho daṭṭhabbo.

footnote: 1 sī. paccanīkakilesehi

page number: 283

kiṁ pana te sāriputta ye te bhavissantīti atītā tāva niruddhā
apaṇṇattikabhāvaṁ gatā dīpasikhā viya nibbutā, evaṁniruddhe apaṇṇattikabhāvaṁ gate
tvaṁ kathaṁ jānissasi, anāgatabuddhānaṁ pana guṇā tayā attano cittena
paricchinditvā viditāti pucchanto evamāha.
kiṁ pana tyāhaṁ sāriputta etarahīti anāgatāpi buddhā ajātā anibbattā
anuppannā, te kathaṁ jānissasi. tesaṁ hi jānanaṁ apade ākāse padadassanaṁ
viya hoti. idāni mayā saddhiṁ ekavihāre vasasi, ekato bhikkhāya carasi,
dhammadesanākāle dakkhiṇapasse nisīdasi, kiṁ pana mayhaṁ guṇā attano cetasā
paricchinditvā viditā tayāti anuyuñjanto evamāha. thero pana pucchitapucchite
"no hetaṁ bhante"ti paṭikkhipati.
therassa ca viditampi atthi, aviditampi, kiṁ so attano viditaṭṭhāne
paṭikkhepaṁ karoti, aviditaṭṭhāneti? viditaṭṭhāne na karoti, aviditaṭṭhāneyeva karoti.
thero kira anuyoge āraddhe evaṁ aññāsi "na ayaṁ anuyogo sāvakapāramīñāṇe,
sabbaññutaññāṇe pana ayaṁ anuyogo"ti attano sāvakapāramīñāṇe paṭikkhepaṁ
akatvāva aviditaṭṭhāne sabbaññutañāṇe paṭikkhepaṁ karoti. tena idampi dīpeti:- bhagavā
mayhaṁ atītānāgatapaccuppannānaṁ buddhānaṁ sīlasamādhipaññāvimuttikāraṇajānanasamatthaṁ
sabbaññutañāṇaṁ natthīti.
etthāti etesu atītādibhedesu buddhesu. atha kiṁ carahīti atha kasmā evaṁ
ñāṇe asati tayā evaṁ kathitanti vadati. dhammanvayoti dhammassa paccakkhato
ñāṇassa 1- anuyogaṁ anugantvā uppannaṁ anumānañāṇaṁ nayaggāho vidito,
sāvakapāramīñāṇe ṭhatvāva iminā ākārena jānāmi bhagavāti vadati. therassa hi

footnote: 1 sī. ñātassa

page number: 284

nayaggāho appamāṇo apariyanto. yathā ca sabbaññutañāṇassa pamāṇaṁ vā
pariyanto vā natthi, evaṁ dhammasenāpatino nayaggāhassa. tena so "iminā
evaṁvidho iminā evaṁvidho, iminā anuttaro iminā anuttaro satthā"ti 1- jānāti.
therassa hi nayaggāho sabbaññutañāṇagatiko eva.
idāni taṁ nayaggāhaṁ pākaṭaṁ kātuṁ upamaṁ dassento seyyathāpi
bhantetiādimāha. tattha yasmā majjhimadese nagarassa uddhāpapākārādīni thirāni vā
hontu dubbalāni vā, sabbaso pana mā hontu, corānaṁ āsaṅkā na hoti.
tasmā taṁ aggahetvā paccantimaṁ nagaranti āha. daḷhudhāpanti thiramūlapākāraṁ.
daḷhapākāratoraṇanti thirapākārañceva thirapiṭṭhasaṅghāṭañca. ekadvāranti kasmā
āha? bahudvāre hi nagare bahūhi paṇḍitadovārikehi bhavitabbaṁ, ekadvāreva
eko vaṭṭati. therassa ca paññāya sadiso añño natthi, tasmā attano
paṇḍitabhāvassa opammatthaṁ ekaṁyeva dovārikaṁ dassetuṁ "ekadvāran"ti āha.
paṇḍitoti paṇḍiccena samannāgato. byattoti veyyattiyena samannāgato
visadañāṇo. medhāvīti ṭhānuppattikapaññāsaṅkhātāya medhāya samannāgato.
anupariyāyapathanti anupariyāyanāmakaṁ 2- pākāramaggaṁ. pākārasandhinti dvinnaṁ
iṭṭhakānaṁ apagataṭṭhānaṁ. pākāravivaranti pākārassa chinnaṭṭhānaṁ. cetaso upakkileseti
pañca nīvaraṇā cittaṁ upakkilissanti kiliṭṭhaṁ karonti upatāpenti viheṭhenti,
tasmā "cetaso upakkilesā"ti vuccanti. paññāya dubbalīkaraṇeti nīvaraṇā
uppajjamānā anuppannāya paññāya uppajjituṁ na denti, tasmā "paññāya
dubbalīkaraṇā"ti vuccanti. supatiṭṭhitacittāti catūsu satipaṭṭhānesu suṭṭhu
ṭhapitacittā hutvā. satta bojjhaṅge yathābhūtanti satta bojjhaṅge
yathāsabhāvena bhāvetvā. anuttaraṁ sammāsambodhinti arahattaṁ
sabbaññutañāṇaṁ paṭivijjhiṁsūti dasseti.

footnote: 1 sī. iminā evaṁvidho anuttaro satthāti 2 sī. anupariyāyananāmakaṁ

page number: 285

apicettha satipaṭṭhānāti vipassanā, bojjhaṅgā maggo, anuttarasammāsambodhi
arahattaṁ. satipaṭṭhānāti vā vipassanā, bojjhaṅgā missakā, sammāsambodhi
arahattameva. dīghabhāṇakamahāsivatthero panāha "satipaṭṭhāne vipassanaṁ gahetvā
bojjhaṅge maggo ca sabbaññutañāṇañcāti gahite sundaro pañho bhaveyya, na
panevaṁ gahitan"ti. iti thero sabbabuddhānaṁ nīvaraṇappahāne satipaṭṭhānabhāvanāya
sambodhiyañca majjhe bhinnasuvaṇṇarajatānaṁ 1- viya nānattābhāvaṁ dasseti.
idha ṭhatvā upamā saṁsandetabbā:- āyasmā hi sāriputto paccantanagaraṁ
dassesi, pākāraṁ dassesi, anupariyāyapathaṁ dassesi, dvāraṁ dassesi, paṇḍitadovārikaṁ
dassesi, nagaraṁ pavisanakanikkhamanake oḷārike pāṇe dassesi, dovārikassa
tesaṁ pāṇānaṁ pākaṭabhāvaṁ dassesi. tattha kiṁ kena sadisanti ce. nagaraṁ viya hi
nibbānaṁ, pākāro viya sīlaṁ, pariyāyapatho viya hirī, dvāraṁ viya ariyamaggo,
paṇḍitadovāriko viya dhammasenāpati, nagaraṁ pavisanakanikkhamanakā oḷārikapāṇā
viya atītānāgatapaccuppannā buddhā, dovārikassa tesaṁ pāṇānaṁ pākaṭabhāvo viya
āyasmato sāriputtassa atītānāgatapaccuppannānaṁ buddhānaṁ sīlasamathādīhi
pākaṭabhāvo. ettāvatā therena bhagavato "evamahaṁ sāvakapāramīñāṇe ṭhatvā
dhammanvayena nayaggāhena jānāmī"ti attano sīhanādassa anuyogo dinno hoti.
tasmāti yasmā "na kho metaṁ bhante atītānāgatapaccuppannesu arahantesu
sammāsambuddhesu cetopariyañāṇaṁ atthi, apica dhammanvayo vidito"ti vadasi,
tasmā. abhikkhaṇaṁ bhāseyyāsīti punappunaṁ bhāseyyāsi, "pubbaṇhe me kathitan"ti
mā majjhanhikādīsu na kathayittha, "ajja vā me kathitan"ti paradivasādīsu 2- na
kathayitthāti attho. sā pahīyissatīti "sāriputtasadisopi nāma ñāṇajavanasampanno

footnote: 1 sī.,ka. bhinnasuvaṇṇarajatāni 2 ma. aparajjadivasādīsa

page number: 286

sāvako buddhānaṁ cittacāraṁ jānituṁ na sakkoti, evaṁ appameyyā tathāgatā"ti
cintentānaṁ yā tathāgate kaṅkhā vā vimati vā, sā pahīyissati. 1-
3. cundasuttavaṇṇanā
[379] tatiye magadhesūti evaṁnāmake janapade. nāḷakagāmaketi rājagahassa
avidūre attano kulasantake evaṁnāmake gāme. cundo samaṇuddesoti ayaṁ
thero dhammasenāpatissa kaniṭṭhabhātiko, taṁ bhikkhū anupasampannakāle "cundo
samaṇuddeso"ti samudācaritvā therakālepi tatheva samudācariṁsu. tena vuttaṁ "cundo
samaṇuddeso"ti. upaṭṭhāko hotīti mukhodakadantakaṭṭhadānena ceva
pariveṇasammajjanapiṭṭhiparikammakaraṇapattacīvaraggahaṇena ca upaṭṭhānakaro hoti.
parinibbāyīti anupādisesāya nibbānadhātuyā parinibbuto. katarasmiṁ kāleti? bhagavato
parinibbānasaṁvacchare.
tatrāyaṁ anupubbikathā:- bhagavā kira vutthavasso veḷuvagāmato nikkhamitvā
"sāvatthiṁ gamissāmī"ti āgatamaggeneva paṭinivattento anupubbena sāvatthiṁ patvā
jetavanaṁ pāvisi. dhammasenāpati bhagavato vattaṁ dassetvā divāṭṭhānaṁ gato, so
tattha antevāsikesu vattaṁ dassetvā paṭikkantesu divāṭṭhānaṁ sammajjitvā
cammakhaṇḍaṁ paññāpetvā pāde pakkhāletvā pallaṅkaṁ ābhujitvā phalasamāpattiṁ
pāvisi. athassa yathā paricchedena 2- tato vuṭṭhitassa ayaṁ parivitakko udapādi
"buddhā nu kho paṭhamaṁ parinibbāyissanti, 3- udāhu aggasāvakā"ti, tato
"aggasāvakā paṭhaman"ti ñatvā attano āyusaṅkhāraṁ olokesi. so "sattāhameva me
āyusaṅkhārā pavattissantī"ti ñatvā "kattha parinibbāyāmī"ti cintesi.

footnote: 1 chaßēéa. pahīyissatīti 2 ma. addhāparicchedena 3 chaßēéa. parinibbāyanti

page number: 287

tato "rāhulo tāvatiṁsesu parinibbuto, aññākoṇḍaññatthero chaddantadahe,
ahaṁ kattha parinibbāyissāmī"ti punappunaṁ cintento mātaraṁ ārabbha
satiṁ 1- uppādesi "mayhaṁ mātā sattannaṁ arahantānaṁ mātā hutvāpi
buddhadhammasaṁghesu appasannā, atthi nu kho tassā upanissayo, natthi nu kho"ti.
sotāpattimaggassa upanissayaṁ disvā "kassa desanāya abhisamayo bhavissatī"ti olokento
"mameva dhammadesanāya bhavissati, na aññassa. sace kho panāhaṁ appossukko
bhaveyyaṁ, bhavissanti me vattāro `sāriputtatthero avasesajanānampi avassayo hoti,
tathā hissa samacittasuttantadesanādivase 2- koṭisatasahassadevatā arahattappattā,
tayo magge paṭividdhadevatānaṁ gaṇanā natthi, aññesu ca ṭhānesu anekā
abhisamayā dissanti, there ca cittaṁ pasādetvā sagge nibbattāneva asīti
kulasahassāni, so dāni sakamātumicchādassanamattampi harituṁ nāsakkhī'ti, tasmā
mātaraṁ micchādassanā mocetvā jātovarakeyeva parinibbāyissāmī"ti sanniṭṭhānaṁ
katvā "ajjeva bhagavantaṁ anujānāpetvā nikkhamissāmī"ti cundattheraṁ āmantesi
"āvuso cunda amhākaṁ pañcasatāya bhikkhuparisāya saññaṁ dehi, `gaṇhathāvuso
pattacīvarāni, dhammasenāpati nālakagāmaṁ gantukāmo"ti. thero tathā akāsi.
bhikkhū senāsanaṁ saṁsāmetvā pattacīvaramādāya therassa santikaṁ agamaṁsu. thero
senāsanaṁ saṁsāmetvā divāṭṭhānaṁ sammajjitvā divāṭṭhānadvāre ṭhatvā divāṭṭhānaṁ
oloketvā "idaṁ dāni pacchimadassanaṁ, puna āgamanaṁ natthī"ti pañcasatabhikkhuparivuto
bhagavantaṁ upasaṅkamitvā vanditvā bhagavantaṁ etadavoca "anujānātu me bhante
bhagavā, anujānātu sugato, parinibbānakālo me, ossaṭṭho me āyusaṅkhāro"ti.
buddhā pana yasmā "parinibbāhī"ti vutte maraṇavaṇṇaṁ saṁvaṇṇentīti, "mā
parinibbāhī"ti vutte vaṭṭassa guṇaṁ kathentīti micchādiṭṭhikā dosaṁ
āropessanti, 3-

footnote: 1 ka. saṁvegaṁ 2 aṅ. duka. 20/37 ādi/62 3 sī.,ka. āropenti

page number: 288

tasmā tadubhayampi na vadanti. tena naṁ bhagavā "kattha parinibbāyissasi sāriputtā"ti
vattā "atthi bhante magadhesu nālakagāme jātovarako, tatthāhaṁ parinibbāyissāmī"ti
vutte "yassa dāni tvaṁ sāriputta kālaṁ maññasi, idāni pana te
jeṭṭhakaniṭṭhabhātikānaṁ tādisassa bhikkhuno dassanaṁ dullabhaṁ bhavissati, desehi nesaṁ
dhamman"ti āha.
thero "satthā mayhaṁ iddhivikubbanapubbaṅgamaṁ dhammadesanaṁ paccāsiṁsatī"ti
ñatvā bhagavantaṁ vanditvā tālappamāṇaṁ ākāsaṁ abbhuggantvā oruyha dasabalassa
pāde vandi, puna dvitālappamāṇaṁ abbhuggantvā oruyha dasabalassa pāde
vandi, etenupāyena sattatālappamāṇaṁ abbhuggantvā anekāni pāṭihāriyasatāni
dassento dhammakathaṁ ārabhi. dissamānenapi kāyena katheti, adissamānenapi.
uparimena vā heṭṭhimena vā upaḍḍhakāyena katheti adissamānenapi dissamānenapi,
kālena candavaṇṇaṁ dasseti, kālena sūriyavaṇṇaṁ, kālena pabbatavaṇṇaṁ, kālena
samuddavaṇṇaṁ, kālena cakkavattirājā hoti, kālena vessavaṇamahārājā, kālena
sakko devarājā, kālena mahābrahmāti evaṁ anekāni pāṭihāriyasatāni dassento
dhammakathaṁ kathesi. sakalanagaraṁ sannipati. thero oruyha dasabalassa pāde vanditvā
aṭṭhāsi. atha naṁ satthā āha "ko nāmo ayaṁ sāriputta dhammapariyāyo"ti.
sīhavikīḷito nāma 1- bhanteti. taggha sāriputta sīhavikīḷito taggha sāriputta
sīhavikīḷitoti.
thero alattakavaṇṇe hatthe pasāretvā satthu suvaṇṇakacchapasadise pāde
gopphakesu gahetvā "bhante imesaṁ pādānaṁ vandanatthāya kappasatasahassādhikaṁ
asaṅkhyeyyaṁ pāramiyo pūritā, so me manoratho matthakaṁ patto, ito dāni paṭṭhāya

footnote: 1 sī.,ka. sīhanikīḷito nāma

page number: 289

paṭisandhivasena na puna ekaṭṭhāne sannipāto samāgamo atthi, chinno esa
vissāso, anekehi buddhasatasahassehi paviṭṭhaṁ ajaraṁ amaraṁ khemaṁ sukhaṁ sītalaṁ abhayaṁ
nibbānapuraṁ pavisissāmi, sace me kiñci kāyikaṁ vā vācasikaṁ vā na rocetha,
khamatha taṁ bhagavā, gamanakālo mayhan"ti. khamāmi te sāriputta, na kho pana te
kiñci kāyikaṁ vā vācasikaṁ va mayhaṁ aruccanakaṁ atthi, yassa dāni tvaṁ sāriputta
kālaṁ maññasīti.
iti bhagavatā anuññātasamanantaraṁ satthu pāde vanditvā uṭṭhitamatte
āyasmante sinerucakkavāḷahimavantaparibhaṇḍapabbate dhārayamānāpi "ajja imaṁ
guṇarāsiṁ dhāretuṁ na sakkomī"ti vadantī viya ekappahāreneva vivaramānā mahāpaṭhavī
yāva udakapariyantā akampi, ākāse devadundubhiyo phaliṁsu, mahāmegho uṭṭhahitvā
pokkharavassaṁ vassi.
satthā "dhammasenāpatiṁ paṭipādessāmī"ti dhammāsanā vuṭṭhāya gandhakuṭiabhimukho
gantvā maṇiphalake aṭṭhāsi. thero tikkhattuṁ padakkhiṇaṁ katvā catūsu ṭhānesu
vanditvā "bhagavā ito kappasatasahassādhikassa asaṅkhyeyyassa upari anomadassissa
sammāsambuddhassa pādamūle nipajjitvā tumhākaṁ dassanaṁ patthesi, sā me patthanā
samiddhā, diṭṭhā tumhe, taṁ paṭhamadassanaṁ, idaṁ pacchimadassanaṁ, puna tumhākaṁ
dassanaṁ natthī"ti vatvā dasanakhasamodhānasamujjalaṁ añjaliṁ paggayha yāva dassanavisayā
abhimukhova paṭikkamitvā vanditvā pakkāmi. puna mahāpaṭhavī dhāretuṁ asakkontī
udakapariyantaṁ katvā akampi.
bhagavā parivāretvā ṭhite bhikkhū āha "anugacchatha bhikkhave tumhākaṁ
jeṭṭhakabhātikan"ti. tasmiṁ khaṇe catassopi parisā sammāsambuddhaṁ ekakaṁyeva jetavane
ohāya niravasesā nikkhamiṁsu. sāvatthinagaravāsinopi "sāriputtatthero kira

page number: 290

sammāsambuddhaṁ āpucchitvā parinibbāyitukāmo nikkhanto, passissāma nan"ti
nagaradvārāni nirokāsāni karontā nikkhamitvā gandhamālādihatthā kese vikiritvā
"idāni mayaṁ kahaṁ mahāpañño nisinno, kahaṁ dhammasenāpati nisinno"ti pucchantā
"kassa santikaṁ gamissāma, tassa hatthe sakkāraṁ ṭhapetvā thero pakkanto"tiādinā
nayena paridevantā rodantā theraṁ anubandhiṁsu.
thero mahāpaññāya ṭhitattā "sabbesaṁ anatikkamanīyo esa maggo"ti
mahājanaṁ ovaditvā "tumhepi āvuso tiṭṭhatha, mā dasabale pamādaṁ āpajjitthā"ti
bhikkhusaṁghampi nivattetvā attano parisāyeva saddhiṁ pakkāmi. yepi manussā "pubbe
ayyo paccāgamanacārikaṁ carati, idaṁ dāni gamanaṁ na puna paccāgamanāyā"ti
paridevantā anubandhiṁsuyeva, tepi "appamattā āvuso hotha, evaṁbhāvino nāma
saṅkhārā"ti nivattesi.
athakho āyasmā sāriputto sabbattha ekarattivāsena antarāmagge sattāhaṁ
manussānaṁ saṅgahaṁ karonto sāyaṁ nālakagāmaṁ patvā gāmadvāre nigrodharukkhamūle
aṭṭhāsi. atha uparevato nāma therassa bhāgineyyo bahigāmaṁ gacchanto
theraṁ disvā upasaṅkamitvā vanditvā aṭṭhāsi. thero taṁ āha "atthi gehe te
ayyikā"ti. āma bhanteti. gaccha amhākaṁ idhāgatabhāvaṁ ārocehi, "kasmā āgato"ti
ca vutte "ajja kira ekadivasaṁ antogāme bhavissati, jātovarakaṁ paṭijaggatha,
pañcannañca kira bhikkhusatānaṁ vasanaṭṭhānaṁ jānāthā"ti. so gantvā "ayyike
mayhaṁ mātulo āgato"ti āha. idāni kuhinti. gāmadvāreti. ekakova, aññopi
koci atthīti. atthi pañcasatā bhikkhūti. kiṁkāraṇā āgatoti. so taṁ pavattiṁ ārocesi.
brāhmaṇī "kiṁ nu kho ettakānaṁ vasanaṭṭhānaṁ paṭijaggāpeti, daharakāle pabbajitvā
mahallakakāle gihī hotukāmo"ti cintentī jātovarakaṁ paṭijaggāpetvā pañcasatānaṁ
vasanaṭṭhānaṁ kāretvā daṇḍadīpikā jāletvā therassa pāhesi.

page number: 291

thero bhikkhūhi saddhiṁ pāsādaṁ āruyha jātovarakaṁ pavisitvā nisīdi, nisīditvā
"tumhākaṁ vasanaṭṭhānaṁ gacchathā"ti bhikkhū uyyojesi, tesu gatamattesuyeva therassa
kharo ābādho uppajji, lohitapakkhandikā māraṇantikā vedanā vattanti. ekaṁ
bhājanaṁ pavisati, ekaṁ nikkhamati. brāhmaṇī "mama puttassa pavatti mayhaṁ na
ruccatī"ti attano vasanagabbhadrāraṁ nissāya aṭṭhāsi.
cattāro mahārājāno "dhammasenāpati kuhiṁ viharatī"ti olokentā "nālakagāme
jātovarake parinibbānamañce nipanno, pacchimadassanaṁ gamissāmā"ti
āgamma vanditvā aṭṭhaṁsu. ke tumheti. mahārājāno bhanteti. kasmā āgatatthāti.
gilānupaṭṭhākā bhavissāmāti. "hoti, atthi gilānupaṭṭhāko, gacchatha tumhe"ti
uyyojesi. tesaṁ gatāvasāne teneva nayena sakko devānamindo. tasmiṁ gate
mahābrahmā ca āgamiṁsu. tepi tatheva thero uyyojesi.
brāhmaṇī devatānaṁ āgamanañca gamanañca disvā "ke nu kho ete mama
puttaṁ vanditvā gacchantī"ti therassa gabbhadvāraṁ gantvā "tāta cunda kā
pavattī"ti pucchi. so taṁ pavattiṁ ācikkhitvā "mahāupāsikā bhante āgatā"ti
āha. thero "kasmā avelāya āgatā"ti pucchi. sā "tuyhaṁ tāta dassanatthāyā"ti
vatvā "tāta paṭhamaṁ ke āgatā"ti pucchi. cattāro mahārājāno upāsiketi.
tāta tvaṁ catūhi mahārājehi mahantataroti. ārāmikasadisā ete upāsike, amhākaṁ
satthu paṭisandhiggahaṇato paṭṭhāya khaggahatthā hutvā ārakkhaṁ akaṁsūti. tesaṁ tāta
gatāvasāne ko āgatoti. sakko devānamindoti. devarājatopi tvaṁ tāta
mahantataroti. bhaṇḍaggāhakasāmaṇerasadiso esa upāsike, amhākaṁ satthu tāvatiṁsato
otaraṇakāle pattacīvaraṁ gahetvā otiṇṇoti. tassa tāta gatāvasāne jotayamāno
viya ko āgatoti. upāsike tuyhaṁ bhagavā ca satthā ca mahābrahmā nāma esoti.

page number: 292

mayhaṁ bhagavato mahābrahmatopi tvaṁ tāta mahantataroti. āma upāsike, ete nāma
kira amhākaṁ satthu jātadivase cattāro mahābrahmāno mahāpurisaṁ suvaṇṇajālena
paṭiggaṇhiṁsūti.
atha brāhmaṇiyā "puttassa tāva me ayaṁ ānubhāvo, kīdiso vata mayhaṁ
puttassa bhagavato satthu ānubhāvo bhavissatī"ti cintayantiyā sahasā pañcavaṇṇā pīti
uppajjitvā sakalasarīraṁ phari. thero "uppannaṁ me mātu pītisomanassaṁ, ayaṁ dāni
kālo dhammadesanāyā"ti cintetvā "kiṁ cintesi mahāupāsike"ti āha. sā
"puttassa tāva me ayaṁ guṇo, satthu panassa kīdiso bhavissatīti tāta idaṁ
cintemī"ti āha. mahāupāsike mayhaṁ satthu jātakkhaṇe mahābhinikkhamane sambodhiyaṁ
dhammacakkappavattane ca dasasahassilokadhātu kampittha. sīlena samādhinā paññāya
vimuttiyā vimuttiñāṇadassanena samo nāma natthi, itipi so bhagavāti vitthāretvā
buddhaguṇapaṭisaṁyuttadhammadesanaṁ kathesi.
brāhmaṇī piyaputtassa dhammadesanāpariyosāne sotāpattiphale patiṭṭhāya
puttaṁ āha "tāta upatissa kasmā evaṁ akāsi, evarūpaṁ nāma amataṁ mayhaṁ ettakaṁ
kālaṁ na adāsī"ti. thero "dinnaṁ dāni me mātu rūpasāriyā brāhmaṇiyā
posāvanikamūlaṁ, ettakena vaṭṭissatī"ti cintetvā "gaccha mahāupāsike"ti brāhmaṇiṁ
uyyojetvā "cunda kā velā"ti āha. balavapaccūsakālo bhanteti. bhikkhusaṁghaṁ
sannipātehīti. sannipāto bhante bhikkhusaṁghoti. "maṁ ukkhipitvā nisīdāpehi
cundā"ti ukkhipitvā nisīdāpesi.
thero bhikkhū āmantesi "āvuso catucattāḷīsaṁ vo vassāni mayā saddhiṁ
vicarantānaṁ yaṁ me kāyikaṁ vā vācasikaṁ vā na rocetha, khamatha taṁ āvuso"ti.
ettakaṁ bhante amhākaṁ chāyā viya tumhe amuñcitvā vicarantānaṁ aruccanakaṁ

page number: 293

nāma natthi, 1- tumhe panamhākaṁ khamathāti. atha thero mahācīvaraṁ saṅkaḍḍhitvā
mukhaṁ pidhāya dakkhiṇena passena nipanno satthā viya nava anupubbasamāpattiyo
anulomapaṭilomato samāpajjitvā puna paṭhamaṁ jhānaṁ ādiṁ katvā yāva catutthajjhānā
samāpajji, tato vuṭṭhāya anantaraṁyeva mahāpaṭhaviṁ unnādento anupādisesāya
nibbānadhātuyā parinibbāyi.
upāsikā "kiṁ nu kho me putto, na kiñci kathetī"ti uṭṭhāya piṭṭhipāde
parimajjantī parinibbutabhāvaṁ ñatvā mahāsaddaṁ kurumānā pādesu nipatitvā
"tāta mayaṁ ito pubbe tava guṇaṁ na jānimhā, idāni pana taṁ ādiṁ katvā
anekasate anekasahasse anekasatasahasse bhikkhū imasmiṁ nivesane nisīdāpetvā
bhojetuṁ na labhimhā, cīvarehi acchādetuṁ na labhimhā, vihārasataṁ vihārasahassaṁ
kāretuṁ na labhimhā"ti yāva aruṇuggamanā paridevi. aruṇe uggatamatteyeva
suvaṇṇakāre pakkosāpetvā suvaṇṇagabbhaṁ vivarāpetvā suvaṇṇakaṭiyo mahātulāya
tulāpetvā "pañca kūṭāgārasatāni pañca agghikasatāni karothā"ti dāpeti. 2-
sakkopi devarājā vissukammaṁ 3- devaputtaṁ āmantetvā "tāta dhammasenāpati
parinibbuto, pañca kūṭāgārasatāni pañca agghikasatāni ca māpehī"ti āha.
iti mahāupāsikā kāritāni vissukammena nimmitāni ca sabbānipi dve sahassāni
ahesuṁ. tato nagaramajjhe sāramayaṁ mahāmaṇḍapaṁ kāretvā maṇḍapamajjhe
mahākūṭāgāraṁ ṭhapetvā sesāni parivārasaṅkhepena ṭhapetvā sādhukīḷikaṁ ārabhiṁsu.
devānaṁ antare manussā, manussānaṁ antare devā ahesuṁ.
revatī nāma ekā therassa upaṭṭhāyikā "ahaṁ therassa pūjaṁ karissāmī"ti
suvaṇṇapupphānaṁ tayo kumbhe kāresi. "therassa pūjaṁ karissāmī"ti sakko devarājā
aḍḍhateyyakoṭināṭakehi 4- parivārito otari. "sakko otaratī"ti mahājano

footnote: 1 ma. aruccanakaṁ nāma no natthi 2 sī.,ka. pesesi
footnote: 3 chaßēéa. vissakammaṁ, evamuparipi 4 sī.,ka...ṇāṭakāhi

page number: 294

pacchāmukho paṭikkami. tattha sāpi upāsikā paṭikkamamānā garubhārattā ekamantaṁ
apasakkituṁ asakkontī manussānaṁ antare pati, manussā apassantā taṁ madditvā
agamaṁsu, sā tattheva kālaṁ katvā tāvatiṁsabhavane kanakavimāne nibbatti.
nibbattakkhaṇeyevassa ratanakkhandho viya tigāvutappamāṇo attabhāvo ahosi
saṭṭhisakaṭapūrappamāṇālaṅkārapaṭimaṇḍitā accharāsahassaparivāritā. athassā dibbaṁ
sabbakāyikādāsaṁ purato ṭhapayiṁsu. sā attano sirisampattiṁ disvā "oḷārā ayaṁ
sampatti, kiṁ nu kho me kammaṁ katan"ti cintayamānā addasa "mayā sāriputtattherassa
parinibbutaṭṭhāne tīhi suvaṇṇapupphakumbhehi pūjā katā, mahājano maṁ madditvā
gato, sāhaṁ tattha kālaṁ katvā idhūpapannā, theraṁ nissāya laddhaṁ idāni
puññavipākaṁ manussānaṁ kathessāmī"ti saha vimāneneva otari.
mahājano dūratova disvā "kiṁ nu kho dve sūriyā uṭṭhitā"ti 1-
olokento "vimāne āgacchante kūṭāgārasaṇṭhānaṁ paññāyati, nāyaṁ sūriyo,
vimānametaṁ ekan"ti āha. tampi vimānaṁ tāvadeva āgantvā therassa
dārucitakamatthake vehāsaṁ aṭṭhāsi. devadhītā vimānaṁ ākāseyeva ṭhapetvā paṭhaviṁ
otari. mahājano "kā tvaṁ ayye"ti pucchi. "na maṁ tumhe jānātha, revatī
nāmāhaṁ, tīhi suvaṇṇapupphakumbhehi therassa 2- pūjaṁ katvā manussehi madditā kālaṁ
katvā tāvatiṁsabhavane nibbattā, passatha me sirisampattiṁ, tumhepi dāni
dānāni detha, puññāni karothā"ti kusalakiriyāya vaṇṇaṁ kathetvā therassa
citakaṁ padakkhiṇaṁ katvā vanditvā attano devaṭṭhānaṁyeva gatā.
mahājanopi sattāhaṁ sādhukīḷikaṁ kīḷitvā sabbagandhehi citakamakāsi,
citakā ekūnaratanasatikā ahosi. therassa sarīraṁ citakaṁ āropetvā usīrakalāpehi

footnote: 1 sī.,ka. uditāti 2 chaßēéa. theraṁ

page number: 295

ālimpesuṁ. āḷāhane sabbarattiṁ dhammassavanaṁ pavatti. anuruddhatthero sabbagandhodakena
therassa citakaṁ nibbāpesi. cundatthero dhātuyo parissāvane pakkhipitvā
"na dāni mayā idheva sakkā ṭhātuṁ 1- mayhaṁ jeṭṭhabhātikassa dhammasenāpatisāriputtat-
therassa parinibbutabhāvaṁ sammāsambuddhassa ārocessāmī"ti dhātuparissāvanaṁ
therassa ca pattacīvaraṁ gahetvā sāvatthiṁ agamāsi, ekaṭṭhānepi ca dve rattiyo
avasitvā sabbattha ekarattivāseneva sāvatthiṁ pāpuṇi. etamatthaṁ dassetuṁ athakho
cundo samaṇuddesotiādi vuttaṁ.
tattha yenāyasmā ānandoti yenassa attano upajjhāyo dhammabhaṇḍāgāriko
āyasmā ānando, tenupasaṅkami. kasmā panesa ujukaṁ satthu santikaṁ
agantvā therassa santikaṁ agamāsīti? satthari ca there ca gāravena. jetavane
mahāvihāre pokkharaṇiyaṁ kirassa nhātvā paccuttaritvā sunivatthasupārutassa
etadahosi "buddhā nāma mahāpāsāṇacchattaṁ viya garuno, phaṇakatasappasīhabyagghamatta-
varavāraṇādayo viya ca durāsadā, na sakkā mayā ujukameva satthu santikaṁ gantvā
kathetuṁ, kassa nu kho santikaṁ gantabban"ti. tato cintesi "upajjhāyo me
dhammabhaṇḍāgāriko jeṭṭhabhātikattherassa uttamasahāyo, tassa santikaṁ gantvā taṁ
ādāya satthārā saddhiṁ kathessāmī"ti 2- satthari ceva there ca gāravena upasaṅkami.
idamassa pattacīvaranti "ayamassa paribhogapatto, idaṁ dhātuparissāvanan"ti
evaṁ ekekaṁ ācikkhi. pāḷiyaṁ pana "idamassa pattacīvaran"ti ettakameva vuttaṁ.
kathāpābhatanti kathāmūlaṁ. mūlañhi pābhatanti vuccati. yathāha:-
"appakenapi medhāvī pābhatena vicakkhaṇo
samuṭṭhāpeti attānaṁ aṇuṁ aggiṁva sandhaman"ti 3-

footnote: 1 ma. sandhāretuṁ 2 sī. taṁ ādāya satthu santikaṁ upasaṅkamissāmīti
footnote: 3 khu.jā. 27/4/2

page number: 296

bhagavantaṁ dassanāyāti bhagavantaṁ dassanatthāya. kiṁ paniminā bhagavā na
diṭṭhapubboti? no na diṭṭhapubbo. ayaṁ hi āyasmā divā nava vāre, rattiṁ
nava vāreti ekāhaṁ aṭṭhārasa vāre upaṭṭhānameva gacchati. divasassa pana satavāraṁ
sahassavāraṁ vā gantukāmo samānopi na akāraṇā gacchati, ekaṁ pañhadvāraṁ 1-
gahetvāva gacchati. so taṁdivasaṁ tena kathāpābhatena gantukāmo evamāha.
idamassa pattacīvaranti theropi "idaṁ tassa pattacīvaraṁ, idaṁ ca dhātuparissāvanan"ti
pāṭiyekkaṁyeva dassetvā ācikkhi.
satthā hatthaṁ pasāretvā dhātuparissāvanaṁ gahetvā hatthatale ṭhapetvā
bhikkhū āmantesi "yo so bhikkhave bhikkhu purimadivase anekāni pāṭihāriyasatāni
katvā parinibbānaṁ anujānāpesi, tassa dāni imā saṅkhavaṇṇapaṭibhāgā 2-
dhātuyova paññāyanti, kappasatasahassādhikāsaṅkhyeyyaṁ pūritapāramī esa bhikkhave
bhikkhu, mayā pavattitaṁ dhammacakkaṁ anupavattako 3- esa bhikkhu, paṭiladdhadutiyakāasano 4-
esa bhikkhu, pūritasāvakasannipāto esa bhikkhu, ṭhapetvā maṁ dasasu cakkavāḷasahassesu
paññāya asadiso esa bhikkhu, mahāpañño esa bhikkhu, puthupañño hāsapañño
javanapañño tikkhapañño nibbedhikapañño esa bhikkhu, appiccho esa bhikkhu,
santuṭṭho pavivitto asaṁsaṭṭho āraddhavīriyo codako pāpagarahī esa bhikkhu,
pañca jātisatāni paṭiladdhamahāsampattiyo pahāya pabbajito esa bhikkhu, mama
sāsane paṭhavīsamakhantiko esa bhikkhu, chinnavisāṇausabhasadiso esa bhikkhu,
caṇḍālaputtasadisanīcacitto esa bhikkhu, passatha bhikkhave mahāpaññassa dhātuyo,
passatha bhikkhave puthupaññassa mahāpaññassa javanapaññassa tikkhapaññassa
nibbedhikapaññassa appicchassa santuṭṭhassa pavivittassa asaṁsaṭṭhassa āraddhavīriyassa
codakassa passatha bhikkhave pāpagarahissa dhātuyoti.

footnote: 1 sī. pañhavāraṁ 2 chaßēéa. saṅkhavaṇṇasannibhā
footnote: 3 ma. anupavattito 4 sī.,ka. paṭiladdhadutiyakasāsano

page number: 297

yo pabbajī jātisatāni pañca
pahāya kāmāni manoramāni
taṁ vītarāgaṁ susamāhitindriyaṁ
parinibbutaṁ vandatha sāriputtaṁ.
khantibalo paṭhavīsamo na kuppati
na cāpi cittassa vasena vattati
anukampako kāruṇiko ca nibbuto
parinibbutaṁ vandatha sāriputtaṁ.
caṇḍālaputto yathā nagaraṁ paviṭṭho
nīcamano carati kaḷopihattho 1-
tathā ayaṁ viharati 2- sāriputto
parinibbutaṁ vandatha sāriputtaṁ.
usabho yathā chinnavisāṇako
aheṭhayanto carati purantare vane
tathā ayaṁ viharati 2- sāriputto
parinibbutaṁ vandatha sāriputtan"ti.
iti bhagavā pañcahi gāthāsatehi therassa vaṇṇaṁ kathesi. yathā yathā
bhagavā therassa vaṇṇaṁ kathesi, tathā tathā ānandatthero saṇṭhātuṁ na sakkoti,
viḷāramukhe pakkhantakukkuṭo viya pavedheti. tenāha api me bhante madhurakajāto viya
kāyoti sabbaṁ vitthāretabbaṁ. tattha madhurakajātotiādīnamattho vuttoyeva. idha pana
dhammāti uddesaparipucchādhammā adhippetā. tassa hi uddesaparipucchādhamme
agahite vā gahetuṁ, gahite vā sajjhāyaṁ kātuṁ cittaṁ na pavattati. atha satthā

footnote: 1 sī.,ka. kapālahattho 2 sī. vicarati

page number: 298

pañcapasādavicitrāni akkhīni ummīletvā theraṁ olokento "assāsessāmi
nan"ti assāsento kiṁ nu kho te ānanda sāriputtotiādimāha.
tattha sīlakkhandhanti lokiyalokuttarasīlaṁ. samādhipaññāsupi eseva nayo. vimutti
pana lokuttarāva. vimuttiñāṇadassanaṁ paccavekkhaṇañāṇaṁ, taṁ lokiyameva. ovādakoti
ovādadāyako. otiṇṇoti otiṇṇesu vatthūsu nānappakārena otaraṇasīlo.
viññāpakoti dhammakathākāle atthañca kāraṇañca viññāpetā. sandassakoti
khandhadhātuāyatanavasena tesaṁ tesaṁ dhammānaṁ dassetā. 1- samādapakoti "idañcidañca
gaṇhathā"ti evaṁ gaṇhāpako. samuttejakoti abbhussāhako. sampahaṁsakoti
paṭiladdhaguṇehi modāpako jotāpako.
akilāsu dhammadesanāyāti dhammadesanaṁ ārabhitvā "sīsaṁ vā me rujjati,
hadayaṁ vā kucchi vā piṭṭhi vā"ti evaṁ osakkanākāravirahito nikkilāsu visārado
ekassāpi dvinnampi sīhavegeneva pakkhandati. anuggāhako sabrahmacārīnanti
padassa attho khandhakavagge vitthāritova. dhammojaṁ dhammabhoganti ubhayenapi
bhogova kathito. dhammānuggahanti dhammena anuggahaṇaṁ.
satthā "ativiya yaṁ bhikkhu kilamatī"ti puna taṁ assādento na nu taṁ
ānanda mayātiādimāha. tattha piyehi manāpehīti mātāpitābhātābhaginīādikehi
jātiyā nānābhāvo, maraṇena vinābhāvo, bhavena aññathābhāvo. taṁ kutettha
ānanda labbhā yantanti tasmā 2- yasmā sabbehi piyehi manāpehi nānābhāvo,
tasmā dasa pāramiyo pūretvāpi sambodhiṁ patvāpi dhammacakkaṁ pavattetvāpi
yamakapāṭihāriyaṁ dassetvāpi devorohaṇaṁ katvāpi yantaṁ jātaṁ bhūtaṁ saṅkhātaṁ
palokadhammaṁ, taṁ tathāgatassāpi sarīraṁ mā palujjīti netaṁ ṭhānaṁ vijjati, rodentenapi
kathentenapi na sakkā taṁ kāraṇaṁ laddhunti. so palujjeyyāti so bhijjeyya.

footnote: 1 ka. dassetvā 2 sī. labbhā yaṁ tanti kasmā

page number: 299

evameva khoti ettha yojanasatubbedho mahājamburukkho viya bhikkhusaṁgho
tassa dakkhiṇadisaṁgato 1- paññāsayojaniko mahākhandho viya dhammasenāpati, tasmiṁ
mahākhandhe bhinne tato paṭṭhāya anupubbena vaḍḍhitvā pupphaphalādīhi taṁ ṭhānaṁ
pūretuṁ samatthassa aññassa khandhassa abhāvo viya there parinibbute soḷasannaṁ
pañhānaṁ matthakaṁ pattassa aññassa dakkhiṇāsane nisīdanasamatthassa bhikkhuno abhāvo,
tāya paribhinnāya so 2- rukkho viya bhikkhusaṁgho khandho tveva jātoti veditabbo.
tasmāti yasmā sabbasaṅkhātaṁ palokadhammaṁ, taṁ mā palujjīti na sakkā laddhuṁ,
tasmā.
4-5. ukkacelasuttādivaṇṇanā
[380-381] catutthe aciraparinibbutesu sāriputtamoggallānesūti na
ciraparinibbutesu dvīsu aggasāvakesu. tesaṁ hi dhammasenāpati kattikamāsapuṇṇamāyaṁ
parinibbuto, mahāmoggallāno tato aḍḍhamāsaṁ atikkamma anāvasuposathe 3- satthā
dvīsu aggasāvakesu parinibbutesu mahābhikkhusaṁghaparivāro mahāmaṇḍale cārikaṁ
caramāno anupubbena ukkacelanagaraṁ patvā tattha piṇḍāya caritvā gaṅgāpiṭṭhe
rajatapattavaṇṇavālikāpuline vihāsi. tena vuttaṁ "aciraparinibbutesu sāriputta-
moggallānesū"ti. ye mahantatarā khandhā te palujjeyyunti idhāpi yojanasatubbedho
mahājamburukkho viya bhikkhusaṁgho, tassa dakkhiṇato ca uttarato ca gatā
paññāsayojanikā dve mahākhandhā viya dve aggasāvakāti. sesaṁ purimanayeneva
yojetabbaṁ. pañcame diṭṭhīti kammassakatadiṭṭhi.
6. uttiyasuttavaṇṇanā
[382] chaṭṭhe maccudheyyassa pāranti tebhūmakavaṭṭassa pārabhūtaṁ nibbānaṁ.

footnote: 1 ka. dakkhiṇadisābhāgato 2 ka. pana disāyeso 3 ka. aḍḍhamāsakāḷapakkhauposathe

page number: 300

8. brahmasuttavaṇṇanā
[384] aṭṭhame kāye vā bhikkhūti tasmiṁ kāle bhikkhuyeva natthi, evaṁ
santepi yo satipaṭṭhāne bhāveti, so kilesabhindanena bhikkhūyevāti dassento
evamāha. ekāyananti ekamaggaṁ. jātikkhayantadassīti khātiyā khayoti ca antoti
ca nibbānaṁ, taṁ passatīti attho. maggaṁ pajānātīti ekāyanasaṅkhātaṁ ekamaggabhūtaṁ
maggaṁ pajānāti. ekāyanamaggo vuccati pubbabhāgasatipaṭṭhānamaggo, taṁ pajānātīti
attho.
9. sedakasuttavaṇṇanā
[385] navame sumbhesūti evaṁnāmake janapade. medakathālikāti evaṁ
itthiliṅgavasena laddhanāmaṁ. mamaṁ rukkha, ahaṁ taṁ rakkhissāmīti ettha ayaṁ tassa
laddhi:- ācariyo ukkhittavaṁsaṁ suggahitaṁ agaṇhanto, antevāsikena pakkhanta-
pakkhantadisaṁ agacchanto, sabbakālaṁ ca vaṁsaggaṁ anavalokento 1- antevāsikaṁ na
rakkhati nāma, evaṁ arakkhito antevāsiko patitvā cuṇṇavicuṇṇaṁ 2- hoti. vaṁsaṁ pana
suggahitaṁ gaṇhanto, tena pakkhantapakkhantadisaṁ gacchanto, sabbakālaṁ ca vaṁsaggaṁ
olokento 3- taṁ rakkhati nāma. antevāsikopi ito cito ca pakkhanditvā
migo viya kīḷanto ācariyaṁ na rakkhati nāma. evañhi sati tikhiṇavaṁsakoṭi
ācariyassa galavāṭake vā nalāṭe vā ṭhapitā ṭhitaṭṭhānaṁ bhinditvā gaccheyya.
ācārasampannatāya vaṁso namati, 4- tato anāmento taṁ ākaḍḍhanto viya
ekato bhāgiyaṁ katvā vātūpatthambhaṁ gāhāpetvā satiṁ sūpaṭṭhitaṁ katvā niccalova
nisīdanto ācariyaṁ rakkhati nāmāti.

footnote: 1 chaßēéa. anullokento 2 ka. cuṇṇaṁ 3 chaßēéa. ullokento

page number: 301

tvaṁ ācariya attānaṁ rakkha, ahaṁ attānaṁ rakkhissāmīti ettha ayamadhippāyo:-
ācariyo vaṁsaṁ suggahitaṁ gaṇhanto, antevāsikena pakkhantapakkhantadisaṁ
gacchanto, sabbakālaṁ ca vaṁsaggaṁ olokento 1- attānameva rakkhati nāma, na
antevāsikaṁ antevāsikopi kāyampi ekato bhāgiyaṁ katvā vātūpatthambhaṁ gāhāpetvā
satiṁ sūpaṭṭhitaṁ katvā niccalova nisīdamāno attānaṁyeva rakkhati nāma, na ācariyaṁ.
so tattha ñāyoti yaṁ medakathālikā āha, so tattha ñāyo, so
upāyo, taṁ kāraṇanti attho. satipaṭṭhānaṁ sevitabbanti catubbidhaṁ satipaṭṭhānaṁ
sevitabbaṁ. āsevanāyāti kammaṭṭhānasevanāya. evaṁ kho bhikkhave attānaṁ rakkhanto
paraṁ rakkhatīti yo bhikkhu kāmarāgādīni 2- pahāya rattiṭṭhānadivāṭṭhānesu
mūlakammaṭṭhānaṁ āsevanto bhāvento arahattaṁ pāpuṇāti, atha naṁ paro disvā
"bhaddako vatāyaṁ bhikkhu sammāpaṭipanno"ti tasmiṁ cittaṁ pasādetvā saggaparāyano
hoti, ayaṁ attānaṁ rakkhanto paraṁ rakkhati nāma.
khantiyāti adhivāsanakhantiyā. avihiṁsāyāti sapubbabhāgāya karuṇāya.
mettacittatāyāti sapubbabhāgāya mettāya. anudayatāyāti anuvaḍḍhiyā, sapubbabhāgāya
muditāyāti attho. paraṁ rakkhanto attānaṁ rakkhatīti ettha yo bhikkhu
rattiṭṭhānadivāṭṭhānaṁ gato tīsu 3- brahmavihāresu tikacatukkajjhānāni
nibbattetvā jhānaṁ pādakaṁ katvā saṅkhāre sammasanto vipassanaṁ vaḍḍhetvā
arahattaṁ pāpuṇāti, ayaṁ paraṁ rakkhanto attānaṁ rakkhati nāmāti veditabbo.
10. janapadakalyāṇīsuttavaṇṇanā
[386] dasame janapadakalyāṇīti janapadamhi kalyāṇī uttamā chasarīradosarahitā
pañcakalyāṇasamannāgatā. sā hi yasmā nātidīghā nātirassā, nātikisā

footnote: 1 chaßēéa. ullokento

page number: 302

nātithūlā, nātikāḷā nāccodātā, atikkantā mānusavaṇṇaṁ appattā dibbavaṇṇaṁ,
tasmā chasarīradosarahitā. chavikalyāṇaṁ maṁsakalyāṇaṁ nahārukalyāṇaṁ aṭṭhikalyāṇaṁ
vayakalyāṇanti imehi pana kalyāṇehi samannāgatattā pañcakalyāṇehi
samannāgatattā nāma. tassā hi āgantukobhāsakiccaṁ natthi, attano sarīrobhāseneva
dvādasahatthaṭṭhāne ālokaṁ karoti, piyaṅgusāmā vā hoti, suvaṇṇasāmā vā,
ayamassā chavikalyāṇatā. cattāro panassā hatthapādā mukhapariyosānaṁ ca
lākhārasaparikammakataṁ viya rattapavāḷarattakambalasadisaṁ hoti, ayamassā maṁsakalyāṇatā.
vīsati pana nakhapattāni maṁsato amuttaṭṭhāne lākhārasapūritāni 1- viya, muttaṭṭhāne
khīradhārāsadisāni honti, ayamassā nahārukalyāṇatā. dvattiṁsadantā suphussitā
sudhotavajirapantī viya khāyanti, ayamassā aṭṭhikalyāṇatā. vīsavassasatikāpi pana
samānā soḷasavassuddesikā viya hoti nippalitā, ayamassā vayakalyāṇatā.
paramapāsāvinīti ettha ca pasavanaṁ pasāvo, pavattatīti attho. pasāvo eva
pāsāvo. paramo pāsāvo paramapāsāvo, so assā atthīti paramapāsāvinī. nacce
ca gīte ca uttamapavatti seṭṭhakiriyā, uttamameva naccaṁ naccati, gītaṁ vā gāyatīti
vuttaṁ hoti. sesaṁ sabbattha uttānatthameva. imesu pana dvīsu suttesu
pubbabhāgavipassanāva kathitāti.
nālandavaggo dutiyo.
---------------
3. sīlaṭṭhitivagga
1-2. sīlasuttādivaṇṇanā
[387-388] tatiyavaggassa paṭhame sīlānīti catupārisuddhasīlāni. dutiye
ummaṅgoti pañhamaggo pañhagavesanaṁ. 2-

footnote: 1 ka. lākhārasahitāni 2 sī. ummaggoti paññāmaggo paññāgavesanaṁ

page number: 303

3-5. parihānasuttādivaṇṇanā
[389-391] tatiye parihānaṁ hotīti puggalavasena parihānaṁ hoti. yo
hi buddhesu dharantesupi cattāro satipaṭṭhāne na bhāveti, tassa saddhammo
antarahito nāma hoti devadattādīnaṁ viya. iti imasmiṁ sutte tassa puggalasseva
dhammantaradhānaṁ kathitaṁ. catutthapañcamesu sabbaṁ uttānameva.
6. padesasuttavaṇṇanā
[392] chaṭṭhe padesaṁ bhāvitattāti padesato 1- bhāvitattā. cattāro hi
magge tīṇi ca phalāni nibbattantena satipaṭṭhānā padesaṁ bhāvitā nāma honti.
7. samattasuttavaṇṇanā
[393] sattame samattaṁ bhāvitattāti samattā bhāvitattā. arahattaphalañca
uppādentena hi satipaṭṭhānā samattā bhāvitā nāma honti.
8-10. lokasuttādivaṇṇanā
[394-396] aṭṭhame mahābhiññatanti 2- channaṁ abhiññānaṁ vasena vuttaṁ.
sahassalokaṁ abhijānāmīti satatavihāravaseneva vuttaṁ. thero kira pātova uṭṭhāya
mukhaṁ dhovitvā senāsane nisinno atīte kappasahassaṁ, anāgate kappasahassaṁ
anussarati, paccuppannepi sahassaṁ cakkavāḷānaṁ tassāvajjanassa gatiṁ anubandhati,
iti so dibbena cakkhunā sahassaṁ lokaṁ abhijānāti, ayamassa satatavihāro. sesaṁ
sabbattha uttānatthamevāti.
sīlaṭṭhitivaggo tatiyo.
---------------

footnote: 1 ka. padesaṁ 2 sī. mahābhiññānanti

page number: 304

4. ananussutavaggavaṇṇanā
[401-406] catutthavaggassa pañcame viditā vedanāti yā vedanā
sammasitvā arahattaṁ patto, tāvassa viditā uppajjanti, viditā upaṭṭhahanti,
vidatā abbhatthaṁ gacchanti nāma. yā ca pana pariggahitesu vatthārammaṇesu pavattā
vedanāpi, viditā uppajjanti, viditā upaṭṭhahanti, viditā abbhatthaṁ gacchanti
nāma. vitakkādīsupi eseva nayo. sesaṁ sabbattha uttānameva.
ananussutavaggo catuttho.
-------------
5. amatavagga
2. samudayasuttavaṇṇanā
[408] pañcamavaggassa dutiye āhārasamudayā kāyassa samudayoti āhārasamudayena
kāyasamudayo. eseva nayo sesesu. manasikārasamudayāti ettha pana
yonisomanasikārasamudayā bojjhaṅgadhammānaṁ samudayo, ayonisomanasikārasamudayā
nīvaraṇānaṁ dhammānaṁ. iti imasmiṁ sutte sārammaṇasatipaṭṭhānā kathitā.
4. satisuttavaṇṇanā
[410] catutthaṁ suddhikaṁ katvā samudaye kathite bujjhanakānaṁ ajjhāsayena
vuttaṁ.
6. pātimokkhasaṁvarasuttavaṇṇanā
[412] chaṭṭhe pātimokkhasaṁvarasaṁvutoti catunnaṁ sīlānaṁ jeṭṭhakasīlaṁ dassento
evamāha. tipiṭakacūḷanāgatthero panāha "pātimokkhasaṁvarova sīlaṁ, itarāni tīṇi
sīlanti vuttaṭṭhānaṁ nāma natthī"ti vatvā taṁ anujānanto āha "indriyasaṁvaro

page number: 305

nāma chadvārarakkhaṇamattameva, ājīvapārisuddhidhammeneva samena paccayuppattimattakaṁ,
paccayasannissitaṁ paṭiladdhapaccaye idamatthanti paccavekkhitvā paribhuñjanamattakaṁ.
nippariyāyena pātimokkhasaṁvarova sīlaṁ. yassa so bhinno, ayaṁ chinnasīso viya
puriso hatthapāde, sesāni rakkhissatīti na vattabbo. yassa pana so arogo,
ayaṁ acchinnasīso viya puriso jīvitaṁ, sesāni puna pākatikāni katvā rakkhitumpi
sakkotī"ti. tasmā pātimokkhasaṁvarova sīlaṁ, tena pātimokkhasaṁvarena saṁvutoti
pātimokkhasaṁvarena saṁvuto, upagato 1- samannāgatoti attho.
ācāragocarasampannoti ācārena ca gocarena ca sampanno. anumattesūti
appamattakesu. vajjesūti akusaladhammesu. bhayadassāvīti bhayadassī. samādāyāti sammā
ādiyitvā. sikkhassu sikkhāpadesūti sikkhāpadesu taṁ taṁ sikkhāpadaṁ samādiyitvā
sikkhā, yaṁ yaṁ pana kiñci sikkhāpadesu sikkhākoṭṭhāsesu sikkhitabbaṁ kāyikaṁ vā
vācasikaṁ vā, taṁ taṁ sabbaṁ sammādāya sikkhassūti ayamettha saṅkhepattho. vitthāro pana
visuddhimagge 2- vutto. iti imasmiṁ sutte pātimokkhasaṁvarasīlameva kathitaṁ.
7. duccaritasuttavaṇṇanā
[413] sattame kāyasucaritavacīsucaritāni pātimokkhasaṁvarasīlaṁ, manosucaritaṁ
itarāni tīṇi sīlānīti catupārisuddhisīlaṁ kathitaṁ hoti. iminā nayena pañcasattanavadasasu
kusalakammapathesu pacchimāpi tayo sīlaṁ hotīti veditabbā. sesaṁ uttānamevāti.
chaṭṭhasattamesu heṭṭhā vuttanayeneva attho veditabbo.
amatavaggo pañcamo.
satipaṭṭhānasaṁyuttavaṇṇanā niṭṭhitā.
------------

footnote: 1 chaßēéa. upeto 2 visuddhi. 1/24 (syā)

page number: 306

4. indriyasaṁyutta
1. suddhikavagga
1. suddhikasuttavaṇṇanā
[471] indriyasaṁyuttassa paṭhame saddhindriyaṁ satindariyaṁ paññindriyanti
imāni tīṇi catubhūmakakusalavipākesu ceva kiriyāsu ca labbhanti. vīriyindriya-
samādhindriyāni catubhūmakakusalesu akusalavipāke kiriyāyāti sabbattha labbhanti. iti
idaṁ suttaṁ catubhūmakasabbasaṅgāhakadhammaparicchedavasena vuttanti veditabbaṁ.
7. dutiyasamaṇabrāhmaṇasuttavaṇṇanā
[477] sattame saddhindriyaṁ nappajānantīti dukkhasaccavasena na pajānanti.
saddhindriyasamudayaṁ nappajānantīti samudayasaccavasena na pajānanti. evaṁ nirodhaṁ
nirodhasaccavasena, paṭipadaṁ maggasaccavasenāti. sesesupi eseva nayo.
sukkapakkhe pana adhimokkhavasena āvajjanasamudayā saddhindriyasamudayo hoti,
paggahavasena āvajjanasamudayā vīriyindriyasamudayo, upaṭṭhānavasena āvajjanasamudayā
satindriyasamudayo, avikkhepavasena āvajjanasamudayā samādhindriyasamudayo, dassanavasena
āvajjanasamudayā paññindriyasamudayo hoti. tathā chandavasena āvajjanasamudayā
saddhindriyasamudayo hoti, chandavasena āvajjanasamudayā vīriyasatisamādhipaññindriya-
samudayo hoti, manasikāravasena āvajjanasamudayā saddhindriyasamudayo hoti.
manasikāravasena āvajjanasamudayā vīriyasatisamādhipaññindriyasamudayo hotīti evampi
attho veditabbo. imesu paṭipāṭiyā chasu suttesu catusaccameva kathitaṁ.

page number: 307

8. daṭṭhabbasuttavaṇṇanā
[478] aṭṭhame kattha ca bhikkhave saddhindriyaṁ daṭṭhabbaṁ, catūsu
sotāpattiyaṅgesūtiādi imesaṁ indriyānaṁ savisaye jeṭṭhakabhāvadassanatthaṁ vuttaṁ.
yathā hi cattāro seṭṭhiputtā rājātirājapañcamesu sahāyesu "nakkhattaṁ kīḷissāmā"ti
vīthiṁ otiṇṇesu ekassa seṭṭhiputtassa gehaṁ gatakāle itare cattāro tuṇhī
nisīdanti, gehasāmikova "imesaṁ khādanīyaṁ bhojanīyaṁ detha, gandhamālālaṅkārādīni
dethā"ti gehe vicāreti. dutiyassa, tatiyassa, catutthassa gehaṁ gatakāle itare
cattāro tuṇhī nisīdanti, gehasāmikova "imesaṁ khādanīyaṁ bhojanīyaṁ detha, gandhamālā-
laṅkārādīni dethā"ti gehe vicāreti. atha sabbapacchā rañño gehaṁ gatakāle
kiñcāpi rājā sabbattha issaro, imasmiṁ pana kāle attano geheyeva "imesaṁ
khādanīyaṁ bhojanīyaṁ detha, gandhamālālaṅkārādīni dethā"ti gehe vicāreti. evameva
saddhāpañcamakesu indriyesu tesu sahāyesu ekato vīthiṁ otarantesu viya
ekārammaṇe uppajjamānesupi yathā paṭhamassa gehe itare cattāro tuṇhī
nisīdanti, gehasāmikova vicāreti, evaṁ sotāpattiyaṅgāni patvā adhimokkhalakkhaṇaṁ
saddhindriyameva jeṭṭhakaṁ hoti pubbaṅgamaṁ, sesāni tadanvayāni honti. yathā
dutiyassa gehe itare cattāro tuṇhī nisīdanti, gehasāmikova vicāreti, evaṁ
sammappadhānāni patvā paggahalakkhaṇaṁ vīriyindriyameva jeṭṭhakaṁ hoti pubbaṅgamaṁ,
sesāni tadanvayāni honti. yathā tatiyassa gehe itare tuṇhī nisīdanti,
gehasāmikova vicāreti, evaṁ satipaṭṭhānāni patvā upaṭṭhānalakkhaṇaṁ
satindriyameva jeṭṭhakaṁ hoti pubbaṅgamaṁ sesāni tadanvayāni honti. yathā catutthassa
gehe itare cattāro tuṇhī nisīdanti, gehasāmikova vicāreti, evaṁ jhānavimokkhe
patvā avikkhepalakkhaṇaṁ samādhindriyameva jeṭṭhakaṁ hoti pubbaṅgamaṁ, sesāni

page number: 308

tadanvayāni honti. sabbapacchā rañño gehaṁ gatakāle pana yathā itare
cattāro tuṇhī nisīdanti, rājāva gehe vicāreti, evameva ariyasaccāni patvā
pajānanalakkhaṇaṁ paññindriyameva jeṭṭhakaṁ hoti pubbaṅgamaṁ, sesāni tadanvayāni
hontīti.
9-10. paṭhamavibhaṅgasuttādivaṇṇanā
[479-480] navame satinepakkenāti ettha nipakkassa bhāvo nepakkaṁ,
paññāyetaṁ nāmaṁ. kasmā pana satibhājane paññā vuttāti? satiyā balavabhāvadassanatthaṁ.
balavasati hi idha adhippetā. sā ca paññāsampayuttāva balavatī hoti,
na vippayuttāti paññāsampayuttasatiṁ dassento evamāha. cirakatanti ciraṁ kālaṁ
kataṁ dānaṁ vā sīlaṁ vā uposathakammaṁ vā. cirabhāsitanti "asukasmiṁ ṭhāne asukaṁ
nāma bhāsitan"ti evaṁ cirakāle bhāsitaṁ. vossaggārammaṇaṁ karitvāti
nibbānārammaṇaṁ katvā. udayatthagāminiyāti udayañca atthañca gacchantiyā,
udayabbayapariggahikāyāti attho. imasmiṁ sutte saddhāsatipaññindriyāni
pubbabhāgāni, vīriyindriyamissakaṁ, samādhindriyaṁ nibbattitalokuttarameva kathitaṁ.
dasamepi ayameva dhammaparicchedoti.
suddhikavaggo 1- paṭhamo.
------------
2. mudutaravagga
1. paṭilābhasuttavaṇṇanā
[481] dutiyavaggassa paṭhame sammappadhāne ārabbhāti sammappadhāne
paṭicca, sammappadhāne bhāventoti attho. satindriyepi eseva nayo.

footnote: 1 ka. saddhindariyavaggo

page number: 309

2. paṭhamasaṅkhittasuttavaṇṇanā
[482] dutiye tatoti vipassanāmaggaphalavasena missakaṁ veditabbaṁ. samattāni
hi paripuṇṇāni paññindriyāni arahattamaggassa vipassanindriyāni nāma honti.
tato mudutarehīti tehi arahattamaggassa vipassanindriyehi mudutarāni
anāgāmimaggassa vipassanindriyāni nāma honti, tato mudutarāni sakadāgāmimaggassa,
tato mudutarāni sotāpattimaggassa vipassanindriyāni nāma honti, tato mudutarāni
dhammānusārimaggassa, tato mudutarāni saddhānusārimaggassa vipassanindriyāni
nāma honti.
tathā samattāni paripuṇṇāni paññindriyāni arahattamaggindriyāni nāma
honti, tato mudutarāni anāgāmimaggindriyāni 1- nāma honti, tato mudutarāni
sakadāgāmimaggindriyāni nāma honti, tato mudutarāni sotāpattimaggindriyāni
nāma honti, tato mudutarāni dhammānusārimaggindriyāni, tato mudutarāni
saddhānusārimaggindriyāni nāma honti.
samattāni paripuṇṇāni pañcindriyāni arahattaphalindriyāni nāma honti,
tato mudutarāni anāgāmiphalindriyāni, tato mudutarāni sakadāgāmiphalindriyāni,
tato mudutarāni sotāpattiphalindriyāni nāma honti. dhammānusārisaddhānusārino
pana dvepi sotāpattimaggaṭṭhapuggalā, maggaṭṭhapuggalavasena nesaṁ nānattaṁ
jānanti āgamanenapi maggenapi. saddhānusārī puggalo hi uddisāpento
paripucchanto anupubbena maggaṁ pāpuṇāti, dhammānusārī ekena vā dvīhi vā
savanehi. evaṁ tāva nesaṁ āgamane nānattaṁ veditabbaṁ.

footnote: 1 ka. anāgāmisakadāgāmisotāpattimaggindriyāni

page number: 310

dhammānusārissa pana maggo tikkho hoti, sūraṁ ñāṇaṁ vahati, asaṅkhārena
appayogena kilese chindati kadalikkhandhaṁ viya tikhiṇā asidhārā. saddhānusārissa
na tassa viya maggo tikkho hoti, na sūraṁ ñāṇaṁ vahati, sasaṅkhārena appayogena
kilese chindati kadalikkhandhaṁ viya atikhiṇā asidhārā. kilesakkhaye pana tesaṁ
nānattaṁ natthi. avasesā ca kilesā khīyanti.
3. dutiyasaṅkhittasuttavaṇṇanā
[483] tatiye tatoti phalavasena missakaṁ veditabbaṁ. samattāni hi
paripuṇṇāni pañcindriyāni arahattaphalindriyāni nāma honti, arahattaphalena
samannāgato puggalo arahā nāma hoti. arahattaphalato mudutarāni
anāgāmiphalindriyāni nāma honti, tato mudutarāni sakadāgāmiphalindriyāni, tato
mudutarāni sotāpattiphalindriyāni, sotāpattiphalena samannāgato puggalo sotāpanno
nāma hoti. indriyavemattatā phalavemattatā hotīti indriyanānattena phalanānattaṁ,
phalanānattena puggalanānattanti.
4. tatiyasaṅkhittasuttavaṇṇanā
[484] catutthe paripūraṁ paripūrakārī ārādhetīti paripūraṁ arahattamaggaṁ
karonto arahattaphalaṁ ārādheti. padesaṁ padesakārīti avasese tayo padesamagge
karonto padesaṁ phalattayamaggameva ārādheti. iti imesu catūsupi suttesu
missakāneva indriyāni kathitāni
5-7. paṭhamavitthārasuttādivaṇṇanā
[485-487] pañcame tato mudutarehīti vipassanāvasena missakaṁ
veditabbaṁ. paripuṇṇāni hi pañcindriyāni arahattamaggassa vipassanindriyāni

page number: 311

honti, tato mudutarāni antarāparinibbāyissa vipassanindriyāni, tato
mudutarāni upahaccaparinibbāyissa, tato mudutarāni asaṅkhāraparinibbāyissa, tato
mudutarāni sasaṅkhāraparinibbāyissa, tato mudutarāni uddhaṁsotākaniṭṭhagāmissa
vipassanindriyāni nāma honti.
imasmiṁ pana ṭhāne arahattamaggeyeva ṭhatvā pañca missakāni nīharitabbāni.
arahattamaggassa hi vipassanindriyehi mudutarāni paṭhamāntarāparinibbāyissa
vipassanindriyāni, tato mudutarāni dutiyāntarāparinibbāyissa, tato mudutarāni
tatiyāntarāparinibbāyissa, tato mudutarāni upahaccaparinibbāyissa, tato
mudutarāni uddhaṁsotākaniṭṭhagāmissa vipassanindriyāni. asaṅkhāraparinibbāyissa
sasaṅkhāraparinibbāyinopi eteva pañca janā.
idāni tīṇi missakāni. sakadāgāmimaggassa hi indriyehi mudutarāni
sotāpattimaggindriyāni, sotāpattimaggeyeva indriyehi mudutarāni
dhammānusārimaggindriyāni. tehipi mudutarāni saddhānusārimaggindriyāni.
chaṭṭhasattamāni vuttanayāneva. imesu pana tīsupi suttesu
pubbabhāgavipassanindriyāneva kathitāni.
8. paṭipannasuttavaṇṇanā
[488] aṭṭhame tato mudutarehīti maggaphalavasena nissakkaṁ veditabbaṁ.
taṁ pāḷiyaṁ vuttameva. bāhiroti imehi aṭṭhahi puggalehi bahibhūto.
puthujjanapakkhe ṭhitoti puthujjanakoṭṭhāse ṭhito. imasmiṁ sutte lokuttarāneva
indriyāni kathitāni.

page number: 312

9-10. sampannasuttādivaṇṇanā
[489-490] navame indriyasampannoti paripuṇṇindriyo. dasamaṁ
uttānameva. imasmiṁ suttadvaye missakāni indriyāni kathitānīti.
mudutaravaggo dutiyo.
-----------
3. chaḷindriyavagga
2. jīvitindriyasuttavaṇṇanā
[492] tatiyavaggassa dutiye itthindriyantiādīsu itthibhāve indaṭṭhaṁ
karotīti itthindriyaṁ. purisabhāve indaṭṭhaṁ karotīti purisindriyaṁ. jīvite
indaṭṭhaṁ karotīti jīvitindriyaṁ. atthuppattikaṁ kiretaṁ suttaṁ. saṁghamajjhasmiṁ hi
"kati nu kho vaṭṭindriyānī"ti kathā udapādi, atha bhagavā vaṭṭindriyāni dassento
tīṇimāni bhikkhavetiādimāha.
3. aññindriyasuttavaṇṇanā
[493] tatiye anaññātaññassāmītindriyanti "anamatagge saṁsāre
ajānitapubbaṁ dhammaṁ jānissāmī"ti paṭipannassa sotāpattimaggakkhaṇe
uppannaindriyaṁ. aññindriyanti tesaññeva ñātadhammānaṁ ājānanākārena
sotāpattiphalādīsu chasu ṭhānesu uppannaṁ indriyaṁ. aññātāvindriyanti
aññātādīsu arahattaphale dhammesu uppannaṁ indriyaṁ. tattha tattha tena tenākārena
uppannassa ñāṇassevetaṁ adhivacanaṁ. idampi suttaṁ atthuppattikameva. saṁghamajjhasmiṁ
hi "kati nu kho lokuttarindriyānī"ti kathā udapādi, atha bhagavā tāni dassento
tīṇimāni bhikkhave indriyānītiādimāha.

page number: 313

4. ekabījīsuttavaṇṇanā
[494] catutthe tato mudutarehīti vipassanato nissakkaṁ veditabbaṁ.
samattāni hi pañca indriyāni arahattamaggassa vipassaninriyāni nāma honti,
tato mudutarāni antarāparinibbāyissa vipassanindriyāni, tato mudutarāni
upahaccaparinibbāyissa, tato mudutarāni asaṅkhāraparinibbāyissa, tato mudutarāni
sasaṅkhāraparinibbāyissa, tato mudutarāni uddhaṁsotākaniṭṭhagāmissa
vipassanindriyāni nāma. idhāpi purimanayeneva arahattamagge ṭhatvā pañca nissakkāni
nīharitabbāni.
yathā pana purimanayeneva 1- sakadāgāmimagge ṭhatvā tīṇi nissakkāni,
evamidha pañca nīharitabbāni. sakadāgāmimaggassa hi vipassanindriyehi mudutarāni
sotāpattimaggassa vipassanindriyāni, sotāpattimaggassa ca tehi
vipassanindriyehi mudutarāni ekabījīādīnaṁ maggassa vipassanindriyāni.
ettha ca ekabījītiādīsu yo sotāpanno hutvā ekameva attabhāvaṁ
janetvā arahattaṁ pāpuṇāti, ayaṁ ekabījī nāma. yathāha "katamo ca puggalo
ekabījī, idhekacco puggalo tiṇṇaṁ saṁyojanānaṁ parikkhayā sotāpanno hoti
avinipātadhammo niyato sambodhiparāyano, so ekaññeva mānusakaṁ bhavaṁ sandhāvitvā
saṁsaritvā dukkhassantaṁ karoti, ayaṁ vuccati puggalo ekabījī"ti. 2-
yo pana dve tayo bhave saṁsaritvā dukkhassantaṁ karoti, ayaṁ kolaṅkolo
nāma. yathāha "katamo ca puggalo kolaṅkolo. idhekacco puggalo tiṇṇaṁ
saṁyojanānaṁ parikkhayā sotāpanno hoti avinipātadhammo niyato sambodhiparāyano,
so dve vā tīṇi vā kulāni sandhāvitvā saṁsaritvā dukkhassantaṁ karoti, ayaṁ

footnote: 1 chaßēéa. purimanaye 2 abhi.pu. 36/33/123

page number: 314

vuccati puggalo kolaṅkolo"ti. 1- tattha kulānīti bhavā veditabbā. "dve vā
tīṇi vā"ti idañcettha desanāmattameva, yāva chaṭṭhabhavā saṁsaranto pana
kolaṅkolova hoti.
yassa sattakkhattuṁ paramā upapatti, aṭṭhamabhavannādiyati, ayaṁ sattakkhattuparamo
nāma. yathāha "katamo ca puggalo sattakkhattuparamo. idhekacco puggalo
tiṇṇaṁ saṁyojanānaṁ parikkhayā sotāpanno hoti avinipātadhammo niyato
sambodhiparāyano, so sattakkhattuṁ deve ca mānuse ca sandhāvitvā saṁsaritvā
dukkhassantaṁ karoti, ayaṁ vuccati puggalo sattakkhattuparamo"ti. 1-
bhagavatā gahitanāmavaseneva cetāni tesaṁ ṭhānāni. 2- ettakaṁ hi ṭhānaṁ
gato ekabījī nāma hoti, "ettakaṁ kolaṅkolo, ettakaṁ sattakkhattuparamo"ti
bhagavatā etesaṁ nāmaṁ gahitaṁ. niyamato pana "ayaṁ ekabījī, ayaṁ kolaṅkolo, ayaṁ
sattakkhattuparamo"ti natthi.
ko pana nesaṁ ettakaṁ 3- pabhedaṁ niyametīti? keci pana therā "pubbahetu
niyametī"ti vadanti, keci "paṭhamamaggo" , keci "upari tayo maggā" , keci "tiṇṇaṁ
maggānaṁ vipassanā"ti. tattha "pubbahetu niyametī"ti vāde paṭhamamaggassa
upanissayo kato nāma hoti, upari tayo maggā anupanissayā uppannāti
vacanaṁ āpajjati. "paṭhamamaggo niyametī"ti vāde upari tiṇṇaṁ maggānaṁ niratthakatā
āpajjati. "upari tayo maggā niyamentī"ti vāde paṭhamamagge anuppanneva
upari tayo maggā uppannāti āpajjati. "tiṇṇaṁ maggānaṁ vipassanā niyametī"ti
vādo pana yujjati. sace hi upari tiṇṇaṁ maggānaṁ vipassanā balavatī hoti,
ekabījī nāma hoti, tato mandatarāya kolaṅkolo, tato mandatarāya
sattakkhattuparamoti.

footnote: 1 abhi.pu. 36/31-2/122 2 chaßēéa. nāmāni 3 chaßēéa. etaṁ

page number: 315

ekacco hi sotāpanno vaṭṭajjhāsayo hoti vaṭṭābhirato, punappunaṁ
vaṭṭasmiṁyeva vicarati sandissati. anāthapiṇḍikaseṭṭhī, visākhā upāsikā,
cūḷarathamahārathā devaputtā, anekavaṇṇo devaputto, sakko devarājā, nāgadatto
devaputtoti ime hi ettakā janā vaṭṭajjhāsayā vaṭṭābhiratā ādito
paṭṭhāya chadevaloke sodhetvā akaniṭṭhe ṭhatvā parinibbāyissanti, ime idha
na gahitā. na kevalañcime, yopi manussesuyeva sattakkhattuṁ saṁsaritvā arahattaṁ
pāpuṇāti, yopi devaloke nibbatto devesuyeva sattakkhattuṁ aparāparaṁ saṁsaritvā
arahattaṁ pāpuṇāti, imepi idha na gahitā. kālena deve kālena manusse
saṁsaritvā pana arahattaṁ pāpuṇantova idha gahito. tasmā sattakkhattuparamoti
idaṁ idhaṭṭhakavokiṇṇasukkhavipassakassa nāmaṁ kathitanti veditabbaṁ.
dhammānusārī saddhānusārīti ettha pana imasmiṁ sāsane lokuttaradhammaṁ
nibbattentassa dve dhurāni dve sīsāni dve abhinivesā saddhādhuraṁ paññādhuraṁ
saddhābhiniveso paññābhinivesoti. tattha yo bhikkhu "sace saddhāya sakkā
nibbattetuṁ, nibbattessāmi lokuttaramaggan"ti saddhādhuraṁ katvā sotāpattimaggaṁ
nibbatteti, so maggakkhaṇe saddhānusārī nāma hoti. phalakkhaṇe pana
saddhāvimutto nāma hutvā ekabījī kolaṅkolo sattakkhattuparamoti tividho hoti, tattha
ekeko dukkhāpaṭipadādivasena catubbidhabhāvaṁ āpajjatīti saddhādhurena dvādasa
janā honti.
yo pana "sace paññāya sakkā nibbattetuṁ, nibbattessāmi lokuttaramaggan"ti
paññādhuraṁ katvā sotāpattimaggaṁ nibbatteti, so maggakkhaṇe
dhammānusārī nāma hoti. phalakkhaṇe pana paññāvimutto nāma hutvā
ekabījiādibhedena dvādasa bhedova hoti. evaṁ dve maggaṭṭhā phalakkhaṇe catuvīsati
sotāpannā hontīti.

page number: 316

tipiṭakatissatthero kira "tīṇi piṭakāni sodhessāmī"ti paratīraṁ gato, taṁ
eko kuṭumbiko catūhi paccayehi upaṭṭhāsi, thero āgamanakāle "gacchāmi
upāsikā"ti āha. kahaṁ bhanteti. amhākaṁ ācariyupajjhāyānaṁ santikanti. na
sakkā bhante mayā gantuṁ, bhaddantaṁ pana nissāya mayā sāsanassa guṇo ñāto,
tumhākaṁ parammukhā kīdisaṁ bhikkhuṁ upasaṅkamāmīti. atha naṁ thero āha "yo bhikkhu
catuvīsati sotāpanne dvādasa sakadāgāmī aṭṭhacattāḷīsa anāgāmī dvādasa
arahante dassetvā dhammakathaṁ kathetuṁ sakkoti, evarūpaṁ bhikkhuṁ upaṭṭhātuṁ vaṭṭatī"ti.
imasmiṁ sutte vipassanā kathitāti.
5-10. suddhakasuttādivaṇṇanā
[495-500] pañcame cakkhu ca taṁ cakkhudvāre nibbattānaṁ dhammānaṁ
ādhipateyyasaṅkhātena indaṭṭhena indriyaṁ cāti cakkhundriyaṁ.
sotindriyādīsupi eseva nayo. sesaṁ sabbattha uttānameva. imasmiṁ vagge
paṭhamasuttaṁ ceva chaṭṭhādīni ca pañcāti cha suttāni catusaccavasena kathitānīti.
chaḷindriyavaggo tatiyo.
-----------
4. sukhindriyavagga
1-5. suddhikasuttādivaṇṇanā
[501-505] catutthavaggassa paṭhame sukhañca taṁ sahajātānaṁ ādhipateyyasaṅkhātena
indaṭṭhena indriyañcāti sukhindriyaṁ. dukkhindriyādīsupi eseva nayo. ettha
ca sukhindriyadukkhindriyadomanassindriyāni kāmāvacarāneva, somanassindriyaṁ

page number: 317

ßēhapetvā arūpāvacaraṁ sesaṁ tebhūmakaṁ, upekkhindriyaṁ catubhūmakaṁ. dutiyādīni cattāri
catusaccavaseneva kathitāni.
6. paṭhamavibhaṅgasuttavaṇṇanā
[506] chaṭṭhe kāyikanti kāyappasādavatthukaṁ. sukhanti ayamassa
sarūpaniddeso. sātanti tasseva vevacanaṁ, madhuranti vuttaṁ hoti. kāyasamphassajanti
kāyasamphassato jātaṁ. sukhaṁ sātanti vuttanayameva. vedayitanti ayamassa sabbavedanā
sādhāraṇo aññadhammavisiṭṭho sabhāvaniddeso. iminā nayena sesesupi attho
veditabbo. kāyikaṁ vā cetasikaṁ vāti ettha pana cakkhādayo cattāro
pasādakāye vatthuṁ katvā uppattivasena kāyikanti vuttaṁ. kāyapasādavatthukaṁ pana
adukkhamasukhaṁ nāma natthi.
9. kaṭṭhopamasuttavaṇṇanā
[509] navame dvinnaṁ kaṭṭhānanti dvinnaṁ araṇīnaṁ. saṁghaṭṭanasamodhānāti
saṁghaṭṭanena ceva samodhānena ca. usmāti usumākāro. tejoti aggidhūmo. ettha
ca adharāraṇī viya vatthārammaṇaṁ, uttarāraṇī viya phasso, saṅghaṭṭo viya phassasaṅghaṭṭanaṁ,
aggi viya vedanā daṭṭhabbā. vatthārammaṇaṁ vā uttarāraṇī viya, phasso adharāraṇī
viya daṭṭhabbo.
10. uppaṭipāṭikasuttavaṇṇanā
[510] dasamaṁ yathādhammarasena paṭipāṭiyā vuttampi imasmiṁ indriyavibhaṅge
sesasuttāni viya adesitattā uppaṭipāṭikasuttaṁ nāmāti veditabbaṁ. tattha
nimittantiādīni sabbāni paccayavevacanāneva. dukkhindriyañca pajānātīti
dukkhasaccavaseneva

page number: 318

pajānāti. dukkhindriyasamudayanti kaṇṭakena vā viddhassa maṁkulena vā daṭṭhassa
paccattharaṇe vā valiyā phuṭṭhassa dukkhasahagataṁ kāyaviññāṇaṁ uppajjati, taṁ etassa
samudayoti pajānāti.
parato domanassindriyasamudayantiādīsupi tesaṁ tesaṁ kāraṇavaseneva samudayo
veditabbo. pattacīvarādīnaṁ vā hi saṅkhārānaṁ 1- saddhivihārikādīnaṁ vā sattānaṁ
vināsena domanassindriyaṁ uppajjatīti tesaṁ vināsaṁ tassa samudayoti pajānāti.
subhojanaṁ bhuñjitvā varasayane nipannassa hatthapādasambāhanatālavaṇṭavātādisamphassena
sukhindriyaṁ uppajjati, taṁ phassaṁ tassa samudayoti pajānāti. vuttappakārānaṁ pana
sattasaṅkhārānaṁ manāpānaṁ paṭilābhavasena somanassindriyaṁ uppajjati, taṁ paṭilābhaṁ
tassa samudayoti pajānāti. majjhattākārena pana upekkhindriyaṁ uppajjati, taṁ
sattasaṅkhāresu majjhattākāraṁ tassa samudayoti pajānāti.
kattha cuppannaṁ dukkhindriyaṁ aparisesaṁ nirujjhati, idha bhikkhave bhikkhu
vivicceva kāmehītiādīsu pana ayaṁ ekatova vinicchayakathā:- dukkhindriyaṁ hi
paṭhamajjhānassa upacārakkhaṇeyeva nirujjhati pahīnaṁ hoti, domanassādīni dutiyajjhānādīnaṁ.
evaṁ santepi tesaṁ atisayanirodhattā ayaṁ jhānesuyeva nirodho vutto. atisayanirodho hi
tesaṁ paṭhamajjhānādīsu, na nirodhoyeva, nirodhoyeva pana upacārakkhaṇe, nātisayanirodho.
tathā hi nānāvajjane paṭhamajjhānupacāre niruddhassāpi dukkhindriyassa
ḍaṁsamakasādisamphassena vā visamāsanupatāpena vā siyā uppatti, na tveva antoappanāyaṁ.
upacāre vā niruddhampetaṁ na suṭṭhu niruddhaṁ hoti paṭipakkhena avihatattā.
antoappanāyaṁ pana pītipharaṇena sabbo kāyo sukhokkanto hoti, sukhokkantakāyassa
ca suṭṭhu niruddhaṁ hoti dukkhindriyaṁ paṭipakkhena vihatattā. nānāvajjaneyeva ca

footnote: 1 ka. bāhirasaṅkhārānaṁ

page number: 319

dutiyajjhānupacāre pahīnassa domanassindriyassa yasmā etaṁ vitakkavicārapaccayehi
kāyakilamathe cittupaghāte ca sati uppajjati, vitakkavicārābhāveneva uppajjati.
yattha pana uppajjati, tattha vitakkavicārābhāve, appahīnā eva ca dutiyajjhānupacāre
vitakkavicārāti tatthassa siyā uppatti. na tveva dutiyajjhāne, pahīnapaccayattā.
tathā tatiyajjhānupacāre pahīnassāpi sukhindriyassa pītisamuṭṭhānapaṇītarūpaphuṭṭhakāyassa
siyā uppatti, na tveva tatiyajjhāne. tatiyajjhānehi sukhassa paccayabhūtā pīti
sabbaso niruddhā. tathā catutthajjhānupacāre pahīnassāpi somanassindriyassa
āsannattā appanāpattāya upekkhāya abhāvena sammā anatikkantattā ca siyā
uppatti, na tveva catutthajjhāne. tasmā "ettha cuppannaṁ dukkhindriyaṁ
aparisesaṁ nirujjhatī"ti tattha tattha aparisesaggahaṇaṁ kataṁ.
yaṁ panettha tathattāya cittaṁ upasaṁharatīti vuttaṁ, tattha alābhī samāno
uppādanatthāya cittaṁ upasaṁharati, lābhī samāno samāpajjanatthāyāti evamattho
veditabbo. imesu dvīsupi suttesu sammasanavāro ca kathitoti.
sukhindriyavaggo catuttho.
-----------
5. jarāvagga
1. jarādhammasuttavaṇṇanā
[511] pañcamavaggassa paṭhame pacchātapeti pāsādacchāyāya puratthimadisaṁ
paṭicchannattā pāsādassa pacchimadisābhāge ātapo hoti, tasmiṁ ṭhāne paññattavara-
buddhāsane nisinnoti attho. piṭṭhiṁ otāpayamānoti yasmā sammāsambuddhassapi

page number: 320

upādinnakasarīre uṇhakāle uṇhaṁ hoti, sītakāle sītaṁ, ayaṁ ca himapātasītasamayo,
tasmā mahācīvaraṁ otāretvā sūriyarasmīhi piṭṭhiṁ otāpayamāno nisīdi.
kiṁ pana buddharasmiyo madditvā sūriyarasmi anto pavisituṁ sakkotīti. na
sakkoti. evaṁ sante kiṁ tāpetīti. rasmitejaṁ. yatheva hi ṭhitamajjhantike parimaṇḍalāya
chāyāya rukkhamūle nisinnassa kiñcāpi sūriyarasmiyo sarīraṁ na phussanti, sabbadisāsu
pana tejo pharati, aggijālāhi parikkhitto viya hoti, evaṁ sūriyarasmīsu
buddharasmiyo madditvā anto pavisituṁ asakkuṇantīsupi satthā tejaṁ tāpento
nisinnoti veditabbo.
anomajjantoti piṭṭhiparikammakaraṇavasena anumajjanto. acchariyaṁ bhanteti
thero bhagavato piṭṭhito mahācīvaraṁ otāretvā nisinnassa dvinnaṁ aṁsakūṭānaṁ
antare suvaṇṇāvaṭṭaṁ viya kesaggappamāṇaṁ valiyāvaṭṭaṁ disvā "evarūpepi nāma
sarīre jarā paññāyatī"ti sañjātasaṁvego jaraṁ garahanto evamāha. garahanacchariyaṁ
nāma kiretaṁ.
na cevaṁ dāni bhante bhagavato tāva parisuddhoti yathāpakatiyā chavivaṇṇo
parisuddho, na evametarahīti dīpento evamāha. tathāgatassa hi daharakāle
saṅkusatasamabbhāhatausabhacammaṁ viya vihatavaliko kāyo hoti, tasmiṁ ṭhapito 1- hattho
bhassateva na santiṭṭhati, telapucchanākārappatto viya hoti. mahallakakāle pana sirājālā
milāyanti, 2- sandhipabbāni sithilāni 3- honti, maṁsaṁ aṭṭhito muccitvā
sithilabhāvaṁ āpajjitvā tattha tattha olambati. buddhānaṁ pana evarūpaṁ na hoti.
aññesaṁ apākaṭaṁ, santikāva carattā ānandattherasseva pākaṭaṁ hoti, tasmā
evamāha.

footnote: 1 ka. tasmiṁ patito 2 ka. sirājālāpi jāyanti 3 ka. viraḷāni

page number: 321

sithilāni ca gattānīti aññesaṁ mukhe maṁsakūṭantareti tesu tesu ṭhānesu
valiyo santiṭṭhanti, satthu paretaṁ natthi, thero ca dvinnaṁ aṁsakūṭānaṁ antare
valiyāvaṭṭakaṁ disvā evamāha. sabbāni valiyajātānīti idampi attano
pākaṭavasenevāha, satthu pana aññesaṁ viya valiyo nāma natthi. purato pabbhāro ca
kāyoti satthā brahmujugatto, devanagare samussitasuvaṇṇatoraṇaṁ viyassa kāyo
ujukameva uggato. mahallakakāle pana kāyo purato vaṅko hoti, svāyaṁ aññesaṁ
apākaṭo, santikāva carattā pana therasseva pākaṭo, tasmā evamāha. dissati
ca indriyānaṁ aññathattanti indriyāni nāma na cakkhuviññeyyāni. yato pana
pakatiyā parisuddho chavivaṇṇo, idāni na tathā parisuddho, aṁsakūṭantare vali
paññāyati, brahmujukāyo purato vaṅko, imināva kāraṇena cakkhādīnaṁ ca indriyānaṁ
aññathattena bhavitabbanti nayaggāhato evamāha. dhī taṁ jammijare atthūti lāmake
jare dhī taṁ tuyhaṁ hotu, dhikkāro taṁ phusati. bimbanti attabhāvo.
2. uṇṇābhabrāhmaṇasuttavaṇṇanā
[512] dutiye gocaravisayanti gocarabhūtaṁ visayaṁ. aññamaññassāti
cakkhusotassa, sotaṁ vā cakkhussāti evaṁ ekaṁ ekassa gocaravisayaṁ na paccanubhoti. sace
hi nīlādibhedaṁ rūpārammaṇaṁ samodhānetvā sotindriyassa upaneyya:- iṅgha tvaṁ
tāva naṁ vavatthapehi vibhāvehi 1- "kinnāmetaṁ ārammaṇan"ti. 2- cakkhuviññāṇaṁ vināpi
mukhena attano dhammatāya evaṁ vadeyya "are andhabāla vassasatampi vassasahassampi
vassasatasahassampi paridhāvamāno aññatra mayā kuhiṁ etassa jānanakaṁ labhissasi,
taṁ āhara, cakkhuppasāde upanehi, ahametaṁ ārammaṇaṁ jānissāmi yadi vā nīlaṁ
yadi vā pitakaṁ. na hi eso aññassa visayo, mayhameveso visayo"ti. sesadvāresupi
eseva nayo. evametāni aññamaññassa gocaravisayaṁ na paccanubhonti nāma.

footnote: 1 ma. vibhāvehīti 2 ma. kinnāmataṁ ārammaṇanti. rūpārammaṇaṁ nāmetanti

page number: 322

kiṁ paṭisaraṇanti etesaṁ kiṁ paṭisaraṇaṁ, kiṁ etāni paṭisaraṇantīti pucchati.
mano paṭisaraṇanti javanamano paṭisaraṇaṁ. mano vā nesanti mano dvārikajavanamanova
etesaṁ gocaravisayaṁ rajjanādivasena anubhoti. cakkhuviññāṇaṁ hi rūpadassanamattameva,
ettha rajjanaṁ vā dussanaṁ vā muyhanaṁ vā natthi. ekasmiṁ pana
dvāre javanaṁ rajjati vā dussati vā muyhati vā. sotaviññāṇādīsupi eseva nayo.
tatrāyaṁ upamā:- pañca kira dubbalabhojakā rājānaṁ sevitvā kicchena
kasirena ekasmiṁ pañcakulike gāme parittakaṁ āyaṁ labhiṁsu. tesaṁ tattha macchabhāgo
maṁsabhāgo addukahāpaṇo vā yottakahāpaṇo vā māsakahāpaṇo vā aṭṭhakahāpaṇo
vā soḷasakahāpaṇo vā catusaṭṭhikahāpaṇo vā daṇḍoti ettakamattameva
pāpuṇāti, satavatthukaṁ pañcasatavatthukaṁ sahassavatthukaṁ mahābaliṁ rājāva gaṇhāti.
tattha pañca kulikagāmā viya pañca pasādā daṭṭhabbā, pañca dubbalabhojakā
viya pañca viññāṇāni, rājā viya javanaṁ, dubbalabhojakānaṁ parittakaṁ
āyapāpuṇanaṁ viya cakkhuviññāṇādīnaṁ rūpadassanādimattaṁ, rajjanādīni 1- pana
etesu natthi. rañño mahābaliggahaṇaṁ viya tesu dvāresu javanassa rajjanādīni
veditabbāni. evamettha manoti kusalākusalajavanaṁ vuttaṁ.
sati paṭisaraṇanti maggasati paṭisaraṇaṁ. javanamano hi maggasati paṭisaraṇaṁ. 2-
vimuttīti phalavimutti. paṭisaraṇanti phalavimuttiyā nibbānaṁ paṭisaraṇaṁ. tañhi
sā paṭisarati. nāsakkhi pañhassa pariyantaṁ gahetunti pañhassa paricchedaṁ
pamāṇaṁ gahetuṁ nāsakkhi, appaṭisaraṇaṁ dhammaṁ "sappaṭisaraṇan"ti pucchi. nibbānaṁ
nāmetaṁ appaṭisaraṇaṁ, na kiñci paṭisarati. nibbānogadhanti nibbānabbhantaraṁ

footnote: 1 chaßēéa. rajjanādi 2 chaßēéa. maggasati paṭisarati

page number: 323

nibbānaṁ anupaviṭṭhaṁ. brahmacariyanti maggabrahmacariyaṁ. nibbānaparāyananti nibbānaṁ
paraṁ ayanaṁ assa parā gati, na tato paraṁ gacchatīti attho. nibbānaṁ pariyosānaṁ
avasānaṁ assāti nibbānapariyosānaṁ.
mūlajātā patiṭṭhitāti maggenāgatasaddhā vuccati. imamhi ce bhikkhave
samayeti kiṁ sandhāyāha? jhānānāgāmitaṁ. tasmiṁ hi samaye brāhmaṇassa paṭhamamaggena
pañca akusalacittāni pahīnāni, paṭhamajjhānena pañca nīvaraṇānīti
parinibbāyeyya. sace panassa puttadāraṁ anusāsantassa kammante vicārentassa
jhānaṁ nassati, naṭṭhe jhāne gati anibaddhā hoti, anaṭṭhe pana nibaddhāti
imaṁ jhānānāgāmitaṁ sandhāyevamāha.
3. sāketasuttavaṇṇanā
[513] tatiye añjanavaneti añjanavaṇṇapupphānaṁ rukkhānaṁ ropitavane. yaṁ bhikkhave
saddhindriyaṁ, taṁ saddhābalanti taṁ hi adhimokkhalakkhaṇe indaṭṭhena saddhindriyaṁ,
asaddhindriye 1- akampanena saddhābalaṁ. itaresaṁ paggahaupaṭṭhānāvikkhepapajānana-
lakkhaṇesu indaṭṭhena indriyabhāvo, kosajjamuṭṭhasaccavikkhepāvijjāsu akampanena
balabhāvo veditabbo. evameva khoti tassā nadiyā ekasotaṁ viya saddhāvīriyasati-
samādhipaññāvasena etesaṁ ninnānākāraṇaṁ veditabbaṁ, dve sotāni viya
indaṭṭhākampanaṭṭhehi indriyabalavasena nānākaraṇaṁ veditabbaṁ.
4. pubbakoṭṭhakasuttavaṇṇanā
[514] catutthe amatogadhanti amatabbhantaraṁ. amataparāyananti amatanibbattikaṁ.
amatapariyosānanti amataniṭṭhaṁ. sādhu sādhūti therassa byākaraṇaṁ pasaṁsanto
sādhukāraṁ deti.

footnote: 1 chaßēéa. assaddhiye

page number: 324

5. paṭhamapubbārāmasuttavaṇṇanā
[515] pañcame tadanvayāti taṁ anugacchamānā, anuvattamānāti attho.
pubbakoṭṭhakaṁ ādiṁ katvā paṭipāṭiyā chasu suttesu phalindriyāneva kathitāni.
10. āpaṇasuttavaṇṇanā
[520] dasame ime kho te dhammāti upari saha vipassanāya tayo
maggā. ye me pubbe sutāva ahesunti ye dhammā mayā pubbe "arahattaphalindriyaṁ
nāma atthī"ti kathentānaṁyeva sutā ahesuṁ. kāyena ca phusitvāti nāmakāyena
ca phusitvā paṭilabhitvā. paññāya ca ativijjha passāmīti paccavekkhaṇapaññāya
ca ativijjhitvā passāmi. yā hissa bhante saddhāti ayaṁ katarasaddhā?
catūhi indriyehi sampayuttā saddhā heṭṭhā kathitāva, ayaṁ pana paccavekkhaṇasaddhā.
sampayuttasaddhāhi missakā, paccavekkhaṇasaddhā lokiyāva. sesaṁ sabbaṁ uttānamevāti.
jarāvaggo pañcamo.
--------------
6. sūkarakhatavagga
1. sālasuttavaṇṇanā
[521] chaṭṭhavaggassa paṭhame sūrenāti sūrabhāvena. bodhāyāti
bujjhanatthāya.
2. mallikasuttavaṇṇanā
[522] dutiye mallikesūti evaṁnāmake janapade. imasmiṁ sutte
cattārindriyāni missakāni, ariyañāṇaṁ lokuttaraṁ tampi pana catuindriyanissitaṁ
katvā missakanti bhājetuṁ vaṭṭati.

page number: 325

3. sekhasuttavaṇṇanā
[523] tatiye na heva kho kāyena phusitvā viharatīti na nāmakāyena
phusitvā paṭilabhitvā viharati, phussituṁ paṭilabhituṁ na sakkoti. paññāya ca ativijjha
passatīti paccavekkhaṇapaññāya pana "upari arahattaphalindriyaṁ nāma atthī"ti
pajānāti. asekhabhūmiyaṁ phusitvā viharatīti paṭilabhitvā viharati. paññāyāti
paccavekkhaṇapaññāya "arahattaphalindriyaṁ nāma atthī"ti pajānāti. na kuhiñci
kismiñcīti dvepi aññamaññavevacanāneva, kismiñci bhave na uppajjissantīti
attho. imasmiṁ sutte pañcindriyāni lokuttarāni, cha lokikāni vaṭṭanissitāneva
kathitāni.
4-5. padasuttādivaṇṇanā
[524-525] catutthe yāni kānici padāni bodhāya saṁvattantīti yāni
kānici dhammapadāni yekeci dhammakoṭṭhāsā bujjhanatthāya saṁvattanti. pañcamaṁ
uttānameva.
6-7. patiṭṭhitasuttādivaṇṇanā
[526-527] chaṭṭhe cittaṁ rakkhati āsavesu ca sāsavesu ca dhammesūti
tebhūmakadhamme ārabbha āsavuppattiṁ vārento āsavesu ca sāsavesu ca dhammesu
cittaṁ rakkhati nāma. sattamaṁ uttānameva.
8. sūkarakhatasuttavaṇṇanā
[528] aṭṭhame sūkarakhatāyanti sūkarakhataleṇe. kassapabuddhakāle kira taṁ
leṇaṁ ekasmiṁ buddhantare paṭhaviyā vaḍḍhamānāya antobhūmigataṁ jātaṁ. athekadivasaṁ
eko sūkaro tassa chadanapariyantasamīpe paṁsuṁ khani. deve vuṭṭhe paṁsu dhotā,
chadanapariyanto pākaṭo ahosi. eko vanacarako disvā "pubbe sīlavantehi
paribhuttaṭṭhānena bhavitabbaṁ, paṭijaggissāmi nan"ti samantato paṁsuṁ apanetvā

page number: 326

leṇaṁ sodhetvā kuṭiparikkhepaṁ katvā dvāravātapānaṁ yojetvā supariniṭṭhitasudhākamma-
cittakammaṁ rajatapaṭṭasadisāya vālikāya santharitaṁ pariveṇaṁ katvā mañcapīṭhaṁ
paññāpetvā bhagavato vasanatthāya adāsi, leṇaṁ gambhīraṁ ahosi otaritvā
āruhitabbaṁ. taṁ sandhāyetaṁ vuttaṁ. paramanipaccakāranti bhāvanapuṁsakaṁ,
yathāparamanipaccakārakārī 1- hutvā pavattamāno pavattatīti vuttaṁ hoti. anuttaraṁ
yogakkhemanti arahattaṁ. sappatissoti sajeṭṭhako. sesaṁ sabbattha uttānamevāti.
sūkarakhatavaggo chaṭṭho.
-------------
7. bodhipakkhiyavagga
[531-650] sattamavagge satta phalāni pubbabhāgāni, tesaṁ heṭṭhā dve
phalāni ādiṁ katvā missakāni. sesamettha ito parañca sabbaṁ uttānamevāti.
indriyasaṁyuttavaṇṇanā niṭṭhitā.
----------
5. sammappadhānasaṁyuttavaṇṇanā
[651-704] sammappadhānasaṁyutte sakalepi pubbhāgavipassanāva kathitāti.
sammappadhānasaṁyuttavaṇṇanā niṭṭhitā.
---------------
6. balasaṁyuttavaṇṇanā
[705-812] balasaṁyutte balāni missakāneva kathitāni. sesaṁ sabbattha
uttānamevāti.
balasaṁyuttavaṇṇanā niṭṭhitā.
---------------

footnote: 1 chaßēéa. paramanipaccakārī

page number: 327

7. iddhipādasaṁyutta
1. cāpālavagga
1. apārasuttavaṇṇanā
[813] iddhipādasaṁyuttassa paṭhame chandaṁ nissāya pavatto samādhi
chandasamādhi. padhānabhūtā saṅkhārā padhānasaṅkhārā. samannāgatanti tehi dhammehi
upetaṁ. iddhiyā pādaṁ, iddhibhūtaṁ vā pādanti iddhipādaṁ. sesesupi eseva nayo.
ayamettha saṅkhepo, vitthāro pana iddhipādavibhaṅge 1- āgatova. visuddhimagge 2-
panassa attho dīpito. tathā maggabojjhaṅgasatipaṭṭhānasaṁyuttesu ceva idha ca
ekaparicchedova.
5. iddhipadesasuttavaṇṇanā
[817] pañcame iddhipadesanti tayo ca magge tīṇi ca phalāni.
6. samattasuttavaṇṇanā
[818] chaṭṭhe samattaṁ iddhinti arahattaphalameva ādito paṭṭhāya pana
navasupi suttesu vivaṭṭapādakā eva iddhipādā kathitā.
10. cetiyasuttavaṇṇanā
[822] dasame nisīdananti cammakkhaṇḍaṁ adhippetaṁ. udenaṁ cetiyanti
udenayakkhassa cetiyaṭṭhāne katavihāro vuccati. gotamakādīsupi eseva nayo. bhāvitāti
vaḍḍhitā. bahulīkatāti punappunaṁ katā. yānīkatāti yuttayānaṁ viya katā. vatthukatāti

footnote: 1 abhi.vi. 35/431 ādi/260 2 visuddhi. 2/206 (syā)

page number: 328

patiṭṭhānaṭṭhena vatthu viya katā. anuṭṭhitāti adhiṭṭhitā. paricitāti samantato citā
suvaḍḍhitā. susamāraddhāti suṭṭhu samāraddhā.
iti aniyamena kathetvā puna niyametvā dassento tathāgatassa khotiādimāha.
ettha ca kappanti āyukappaṁ, tasmiṁ tasmiṁ kāle yaṁ manussānaṁ āyuppamāṇaṁ,
taṁ paripuṇṇaṁ karonto tiṭṭheyya. kappāvasesaṁ vāti "appaṁ vā bhiyyo"ti
vuttavassasatato atirekaṁ vā. mahāsīvatthero panāha "buddhānaṁ aṭṭhāne gajjitaṁ nāma
natthi yatheva hi veḷuvagāmake uppannamāraṇantikavedanaṁ dasa māse vikkhambhesi,
evaṁ punappanaṁ taṁ samāpattiṁ samāpajjitvā dasa dasa māsepi vikkhambhento imaṁ
bhaddakappameva tiṭṭheyyā"ti.
kasmā pana na ṭhitoti? upādinnakasarīraṁ nāma khaṇḍiccādīhi abhibhuyyati,
buddhā nāma khaṇḍiccādibhāvaṁ apatvā pañcame āyukoṭṭhāse bahujanassa
piyamanāpakāleyeva parinibbāyanti. buddhānubuddhesu ca mahāsāvakesu parinibbutesu
ekakena khāṇukena viya ṭhātabbaṁ hoti, daharasāmaṇeraparivārena vā, tato "aho
buddhānaṁ parisā"ti hīḷetabbataṁ āpajjeyya, tasmā na ṭhitoti. evaṁ vuttepi
so pana na ruccati, "āyukappo"ti idameva aṭṭhakathāyaṁ niyamitaṁ.
yathā taṁ mārena pariyuṭṭhitacittoti ettha tanti nipātamattaṁ. yathā mārena
pariyuṭṭhitacitto ajjhotthaṭacitto aññopi koci puthujjano paṭivijjhituṁ na
sakkuṇeyya evameva nāsakkhi paṭivijjhitunti attho. māro hi yassa sabbena sabbaṁ
dvādasa vipallāsā appahīnā, tassa cittaṁ pariyuṭṭhāti. therassa ca cattāro vipallāsā
appahīnā, tenassa māro cittaṁ pariyuṭṭhāsi. so pana cittaṁ pariyuṭṭhānaṁ karonto
kiṁ karotīti? bheravaṁ rūpārammaṇaṁ vā dasseti, saddārammaṇaṁ vā sāveti, tato

page number: 329

sattā taṁ disvā vā sutvā vā satiṁ vissajjetvā vivaṭṭamukhā honti, tesaṁ mukhena
hatthaṁ pavesetvā hadayaṁ maddati, te visaññīva 1- hutvā tiṭṭhanti. therassa panesa
mukhena hatthaṁ pavesetuṁ kiṁ sakkhissati, bheravārammaṇaṁ pana dasseti, taṁ disvā
thero nimittobhāsaṁ na paṭivijjhi. jānantoyeva bhagavā kimatthaṁ yāvatatiyakaṁ
āmantesīti. purato 2- "tiṭṭhatu bhante bhagavā"ti yācite "tuyhevetaṁ dukkaṭaṁ,
tuyhevetaṁ aparaddhan"ti dosāropanena sokatanukaraṇatthaṁ.
māro pāpimāti ettha satte anatthe niyojento māretīti māro.
pāpimāti tasseva vevacanaṁ, so hi pāpadhammasamannāgatattā "pāpimā"ti vuccati.
kaṇho antako namuci pamattabandhūtipi tasseva nāmāni. bhāsitā kho panesāti
ayañhi bhagavato sambodhipattiyā aṭṭhame sattāhe bodhimaṇḍaṁyeva 3- āgantvā
"bhagavā yadatthaṁ tumhehi pāramiyo pūritā, so vo attho anuppatto, paṭividdhaṁ
sabbaññutañāṇaṁ, kiṁ vo lokavicāraṇenā"ti vatvā yathā ajja, evameva
"parinibbātu dāni bhante bhagavā, parinibbātu sugato"ti yāci. bhagavā cassa "na
tāvāhan"tiādīni vatvā paṭikkhipi. taṁ sandhāya "bhāsitā kho panesā
bhante"tiādimāha.
tattha viyattāti maggavasena byattā. tatheva vinītā. tathā visāradā.
bahussutāti tepiṭakavasena bahu sutametesanti bahussutā. tadeva dhammaṁ dhāretīti
dhammadharā. athavā pariyattibahussutā ceva paṭivedhabahussutā ca pariyattipaṭivedhadhammānaṁyeva
dhāraṇato dhammadharāti evamettha attho daṭṭhabbo. dhammānudhammappaṭipannāti
ariyadhammassa anudhammabhūtaṁ vipassanādhammaṁ paṭipannā. sāmīcippaṭipannāti anucchavika-
paṭipadaṁ paṭipannā. anudhammacārinoti anudhammacaraṇasīlā. sakaṁ ācariyakanti attano

footnote: 1 chaßēéa. visaññī 2 chaßēéa. parato 3 ma. bodhimaṇḍeyeva

page number: 330

ācariyavādaṁ. sahadhammenāti sahetukena sakāraṇena vacanena. sappāṭihāriyanti yāva
niyyānikaṁ katvā dhammaṁ desissanti.
brahmacariyanti sikkhattayasaṅgahitaṁ sakalasāsanabrahmacariyaṁ. iddhanti samiddhaṁ
jhānassādavasena. phītanti vuḍḍhippattaṁ sabbaphāliphullaṁ 1- viya abhiññāsampattivasena.
vitthāritanti 2- vitthataṁ tasmiṁ tasmiṁ disābhāge patiṭṭhitavasena. bāhujaññanti bahūhi
ñātaṁ paṭividdhaṁ mahājanābhisamayavasena. puthubhūtanti sabbākārena puthulabhāvappattaṁ.
kathaṁ? yāva devamanussehi suppakāsitaṁ, yattakā viññujātikā devā ceva manussā
ca atthi, sabbehi suṭṭhu pakāsitanti attho.
appossukkoti nirālayo. tvaṁ hi pāpima aṭṭhamasattāhato paṭṭhāya
"parinibbātu dāni bhante bhagavā, parinibbātu sugato"ti viravanto āhiṇḍittha,
ajja dāni paṭṭhāya vigatussāho hohi, mā mayhaṁ parinibbānatthaṁ vāyāmaṁ
karohīti vadati.
sato sampajāno āyusaṅkhāraṁ ossajjīti satiṁ supatiṭṭhitaṁ katvā ñāṇena
paricchinditvā āyusaṅkhāraṁ vissajji pajahi. tattha na bhagavā hatthena leḍḍuṁ
viya āyusaṅkhāraṁ ussajji, temāsamattameva pana phalasamāpattiṁ samāpajjitvā tato
paraṁ na samāpajjissāmīti cittaṁ uppādesi. taṁ sandhāya vuttaṁ "ossajjī"ti.
ussajjītipi pāṭho. mahābhūmicāloti mahanto paṭhavikampo. 3- tadā kira
dasasahassilokadhātu akampittha. bhiṁsanakoti bhayajanako. devadundubhiyo ca phaliṁsūti devabheriyo
phaliṁsu, devo sukkhagajjitaṁ 4- gajji, akālavijjulatā nicchariṁsu, khaṇikavassaṁ vassīti
vuttaṁ hoti.

footnote: 1 chaßēéa. sabbapāliphullaṁ 2 cha. vitthārikanti
footnote: 3 ma. bhūmicālo 4 sī. sugajjitaṁ

page number: 331

udānaṁ udānesīti kasmā udānesi? koci nāma vadeyya "bhagavā
pacchato pacchato anubandhitvā, `parinibbāyatha bhante parinibbāyatha bhante'ti
upadduto bhayena āyusaṅkhāraṁ vissajjesī"ti. tassokāso mā hotūti. bhītassa hi
udānaṁ nāma natthīti pītivegavisaṭṭhaṁ udānesi.
tattha sabbesaṁ soṇasiṅgālādīnampi paccakkhabhāvato tulitaṁ paricchinnanti
tulaṁ. kintaṁ? kāmāvacarakammaṁ. na tulaṁ, na vā assa tulaṁ sadisamaññaṁ 1- lokiyakammaṁ
atthīti atulaṁ. kintaṁ? mahaggatakammaṁ. athavā kāmāvacaraṁ rūpāvacaraṁ ca tulaṁ,
arūpāvacaraṁ atulaṁ. appavipākaṁ tulaṁ, bahuvipākaṁ atulaṁ. sambhavanti sambhavahetubhūtaṁ, 2-
piṇḍakārakaṁ rāsikārakanti attho. bhavasaṅkhāranti punabbhavassa saṅkhāraṁ. avassajīti
vissajjesi. munīti buddhamuni. ajjhattaratoti niyakajjhattarato. samāhitoti
upacārappanāsamādhivasena samāhito. abhindi kavacamivāti kavacaṁ viya abhindi.
attasambhavanti attani jātaṁ kilesaṁ. idaṁ vuttaṁ hoti:- savipākaṭṭhena sambhavaṁ
bhavābhisaṅkharaṇaṭṭhena 3- bhavasaṅkhāranti ca laddhanāmaṁ tulātulasaṅkhātaṁ lokiyakammañca
ossaji, saṅgāmasīse mahāyodho kavacaṁ viya attasambhavaṁ kilesañca ajjhattarato
samāhito hutvā abhindīti.
athavā tulanti tulento tīrento. atulañca sambhavanti nibbānañceva
bhavañca. bhavasaṅkhāranti bhavagāmikammaṁ. avassaji munīti "pañcakkhandhā aniccā,
pañcannaṁ khandhānaṁ nirodho nibbānaṁ niccan"tiādinā nayena tulayanto
buddhamuni bhave ādīnavaṁ nibbāne cānisaṁsaṁ disvā taṁ khandhānaṁ mūlabhūtaṁ bhavasaṅkhāraṁ
"kammakkhayāya saṁvattatī"ti evaṁ vuttena kammakkhayakarena ariyamaggena avassaji.
kathaṁ? ajjhattarato samāhito abhindi kavacamivattasambhavaṁ. so hi vipassanāvasena

footnote: 1 chaßēéa. na vā tulaṁ sadisamassa aññaṁ 2 sī.,ka. tesaṁ bhavahetubhūtaṁ
footnote: 3 ma. bhavakaraṇaṭṭhena. cha. bhavabhisaṅkhaṇaṭṭhena

page number: 332

ajjhattarato, samathavasena samāhitoti evaṁ pubbabhāgato paṭṭhāya samathavipassanābalena
kavacamiva attabhāvaṁ pariyonaddhitvā 1- ṭhitaṁ, attani sambhavattā attasambhavanti
laddhanāmaṁ sabbakilesajātaṁ abhindi. kilesābhāvena ca kammaṁ appaṭisandhikattā
avasiṭṭhaṁ 2- nāma hotīti evaṁ kilesappahānena kammaṁ jahi. pahīnakilesassa ca 3-
bhayaṁ nāma natthi. tasmā abhītova āyusaṅkhāraṁ ussajji. abhītabhāvaṁ ñāpanatthaṁ ca
udānaṁ udānesīti veditabbo.
cāpālavaggo paṭhamo.
------------
2. pāsādakampanavagga
1-2. pubbasuttādivaṇṇanā
[823-324] dutiyavaggassa paṭhame na ca atilīnotiādīni parato āvī
bhavissanti. imasmiṁ sutte chābhiññāpādakā iddhipādā kathitā, tathā dutiye ca.
3. chandasamādhisuttavaṇṇanā
[825] tatiye chandanti kattukamyatāchandaṁ. nissāyāti nissayaṁ katvā,
adhipatiṁ katvāti attho. padhānasaṅkhārāti padhānabhūtā saṅkhārā,
catukiccasādhakasammappadhānavīriyassetaṁ adhivacanaṁ. iti ayaṁ ca chandotiādisu chando
chandasamādhinā ceva padhānasaṅkhārehi ca, chandasamādhi chandena ceva padhānasaṅkhārehi ca,
padhānasaṅkhārāpi chandena ceva samādhinā ca 4- samannāgatā. tasmā sabbe

footnote: 1 chaßēéa. pariyonandhitvā 2 chaßēéa. avassaṭṭhaṁ
footnote: 3 chaßēéa. casaddo na dissati 4 chaßēéa. chandasamādhinā ca

page number: 333

cete 1- dhamme ekato katvā ayaṁ vuccati bhikkhave chandasamādhipadhānasaṅkhārasamannāgato
iddhipādoti vuttaṁ.
iddhipādavibhaṅge 2- pana "yo tathābhūtassa vedanākkhandho"tiādinā nayena
imehi dhammehi samannāgato sesārūpino dhammā iddhipādāti vuttā.
apica ime hi 3- tayo dhammā iddhīpi honti iddhipādāpi. kathaṁ? chandaṁ
hi bhāvayato chando iddhi nāma hoti, samādhipadhānasaṅkhārā chandiddhipādo
nāma. samādhiṁ bhāventassa samādhi iddhi nāma hoti, chandappadhānasaṅkhārā
samādhindriyā 4- pādo nāma. padhānasaṅkhāre bhāventassa padhānasaṅkhārā iddhi
nāma hoti, chandasamādhi padhānasaṅkhāriddhiyā pādo nāma. sampayuttadhammesu hi
ekasmiṁ ijjhamāne sesāpi ijjhantiyeva.
apica tesaṁ tesaṁ dhammānaṁ pubbabhāgavasenāpi etesaṁ iddhipādatā
veditabbā. paṭhamajjhānaṁ hi iddhi nāma, paṭhamajjhānassa pubbabhāgaparikammasampayuttā
chandādayo iddhipādo nāma. etenupāyena yāva nevasaññānāsaññāyatanā,
iddhividhaṁ ādiṁ katvā yāva dibbacakkhuabhiññā, 5- sotāpattimaggaṁ ādiṁ katvā yāva
arahattamaggā nayo netabbo. seliddhipādesupi eseva nayo.
keci pana "anibbatto 6- chando iddhipādo"ti vadanti. idha tesaṁ
vādamaddanatthāya abhidhamme uttaracūḷavāro nāma āgato;-
"cattāro iddhipādā chandiddhipādo vīriyiddhipādo
cittiddhipādo vīmaṁsiddhipādo. tattha katamo chandiddhipādo, idha
bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ

footnote: 1 chaßēéa. te 2 abhi.vi. 35/434/261 3 chaßēéa. imepi
footnote: 4 chaßēéa. samādhiddhiyā 5 ka. dibbacakkhuñāṇā 6 sī.,ka. anipphanno

page number: 334

diṭṭhigatānaṁ pahānāya paṭhamāya bhūmiyā pattiyā vivicceva kāmehi
.pe. paṭhamajjhānaṁ upasampajja viharati dukkhāpaṭipadaṁ dandhābhiññaṁ,
yo tasmiṁ samaye chando chandikatā kattukamyatā kusalo
dhammacchando, ayaṁ vuccati chandiddhipādo. avasesā dhammā
dhammā chandiddhipādasampayuttā"ti. 1-
ime pana lokuttaravaseneva āgatā.
tattha raṭṭhapālatthero chandaṁ dhuraṁ katvā 2- lokuttaraṁ dhammaṁ nibbattesi.
soṇatthero vīriyaṁ dhuraṁ katvā, sambhutatthero cittaṁ dhuraṁ katvā, āyasmā
mogharājā vīmaṁsaṁ dhuraṁ katvāti. tattha yathā catūsu amaccaputtesu ṭhānantaraṁ
paṭṭhapetvā rājānaṁ upanissāya viharantesu eko upaṭṭhāne chandajāto
rañño ajjhāsayaṁ ca ruciñca ñatvā divā ca ratto ca upaṭṭhahanto
rājānaṁ ārādhetvā ṭhānantaraṁ pāpuṇi, evaṁ chandadhurena lokuttaradhammanibbattako
veditabbo.
eko pana "divase divase upaṭṭhātuṁ na sakkomi, uppanne kicce
parakkamena ārādhessāmī"ti kupite paccante raññā pahito parakkamena
sattumaddanaṁ katvā pāpuṇi, yathā so, evaṁ vīriyadhurena lokuttaradhammanibbattako
veditabbo. eko "divase divase upaṭṭhānampi urena sattisarasampaṭicchanampi 3-
bhāroyeva, mantabalena ārādhessāmī"ti khattavijjāya 4- katapariccayattā
mantasaṁvidhānena rājānaṁ ārādhetvā pāpuṇi, yathā so, evaṁ cittadhurena
lokuttaradhammanibbattako veditabbo.

footnote: 1 abhi.vi. 35/457-7/269 2 ka. katvāti
footnote: 3 ka....sampaṭicchannampi 4 ma. khattivijjāya

page number: 335

aparo "kiṁ imehi upaṭṭhānādīhi, rājāno nāma jātisampannassa
ṭhānantaraṁ denti, tādisassa dento mayhaṁ dassatī"ti jātisampattimeva nissāya
ṭhānantaraṁ pāpuṇi, yathā so, evaṁ suparisuddhaṁ vīmaṁsaṁ nissāya vīmaṁsadhurena
lokuttaradhammanibbattako veditabboti. imasmiṁ sutte vivaṭṭapādakaiddhi kathitā.
4. moggallānasuttavaṇṇanā
[826] catutthe uddhatāti uddhaccapakatikā vipphandamānacittā. uddhaccena
hi ekārammaṇe cittaṁ vipphandati dhajayaṭṭhiyaṁ vātena pahatā viya. 1- unnaḷāti
uggatanaḷā, uṭṭhitatucchamānāti vuttaṁ hoti. capalāti pattacīvaramaṇḍanādicāpallena
yuttā. mukharāti mukhakharā, kharavacanāti vuttaṁ hoti. vikiṇṇavācāti asaññatavacanā
divasampi niratthakavacanappalāpino. muṭṭhassatinoti naṭṭhassatino.
asampajānāti paññārahitā. asamāhitāti upacārappanāsamādhivirahitā. vibbhantacittāti
2- ubbhantacittā samādhivirahena laddhokāsena uddhaccena. pākatindriyāti
asaṁvutindriyā. iddhābhisaṅkhāranti āpokasiṇaṁ samāpajjitvā vuṭṭhāya pāsādena
patiṭṭhitaṁ paṭhavibhāgaṁ "udakan"ti adhiṭṭhāya udakapiṭṭhe ṭhitaṁ pāsādaṁ vehāsaṁ
abbhuggantvā aṅguṭṭhakena pahari. gambhīranemoti gambhīrāavāṭo, gambhīrabhūmibhāgaṁ
anupatiṭṭhoti attho. sunikhātoti suṭṭhu nikhāto, koṭṭetvā suṭṭhu ṭhapitoti 3-
idha abhiññāpādakiddhi 4- kathitā.
5. uṇṇābhabrāhmaṇasuttavaṇṇanā
[827] pañcame chandappahānatthanti taṇhāchandassa pahānatthaṁ. idhāpi
vivaṭṭapādakiddhi 5- kathitā.

footnote: 1 chaßēéa. pahatadhajo viya 2 chaßēéa. bhantacittāti 3 chaßēéa. ṭhapito
footnote: 4 ka. abhiññapādakīḷi 5 ka. vivaṭapādakīḷi

page number: 336

9. iddhādidesanāsuttavaṇṇanā
[831] navame yo 1- bhikkhave maggoti abhiññāpādakaṁ catutthajjhānaṁ adhippetaṁ.
10. vibhaṅgasuttavaṇṇanā
[832] dasame kosajjasahagatoti idha bhikkhu chandaṁ uppādetvā kammaṭṭhānaṁ
manasikaronto nisīdati, athassa citte līnākāro okkamati, so "līnākāro me
okkanto"ti ñatvā apāyabhayena cittaṁ tajjetvā puna chandaṁ uppādetvā
kammaṭṭhānaṁ manasi karoti. athassa puna līnākāro okkamati, so puna apāyabhayena
cittaṁ tajjetvā 2- chandaṁ uppādetvā kammaṭṭhānaṁ manasi karotīti evamassa
kosajjena vokiṇṇattā chando kosajjasahagato nāma hoti. kosajjasampayuttoti
tasseva vevacanaṁ.
uddhaccasahagatoti idha bhikkhu chandaṁ uppādetvā kammaṭṭhānaṁ manasikaronto
nisīdati, athassa cittaṁ uddhacce patati, so buddhadhammasaṁghaguṇe āvajjetvā cittaṁ
hāsetvā tosetvā kammaniyaṁ katvā puna chandaṁ uppādetvā kammaṭṭhānaṁ manasi
karoti. athassa puna cittaṁ uddhacce patati, so puna buddhadhammasaṁghaguṇe
āvajjetvā cittaṁ hāsetvā tosetvā kammaniyaṁ katvā chandaṁ uppādetvā
kammaṭṭhānaṁ manasi karotīti evamassa uddhaccena vokiṇṇattā chando
uddhaccasahagato nāma hoti.
thinamiddhasahagatoti idha bhikkhu chandaṁ uppādetvā kammaṭṭhānaṁ manasikaronto
nisīdati, athassa thinamiddhaṁ 3- uppajjati, so "uppannaṁ me thinamiddhan"ti ñatvā
udakena mukhaṁ puñchitvā kaṇṇe ākaḍḍhitvā paguṇaṁ dhammaṁ sajjhāyitvā divā
gahitaṁ vā ālokasaññaṁ manasikaritvā thinamiddhaṁ vinodetvā puna chandaṁ uppādetvā

footnote: 1 chaßēéa. yo so 2 chaßēéa. tajjetvā, āvajjetvā 3 ka. niddā

page number: 337

kammaṭṭhānaṁ manasi karoti. athassa puna thinamiddhaṁ uppajjati, so vuttanayeneva
puna thinamiddhaṁ vinodetvā chandaṁ uppādetvā kammaṭṭhānaṁ manasi karotīti evamassa
thinamiddhena vokiṇṇattā chando thinamiddhasahagato nāma hoti.
anuvikkhittoti idha bhikkhu chandaṁ uppādetvā kammaṭṭhānaṁ manasikaronto
nisīdati, athassa kāmaguṇārammaṇe cittaṁ vikkhipati, so "bahiddhā vikkhittaṁ me
cittan"ti ñatvā anamatagga 1- devadūta 2- velāma 3- anāgatabhayasuttādīni 4-
suttāni 5- āvajjento suttadaṇḍena cittaṁ tajjetvā kammaniyaṁ katvā puna chandaṁ
uppādetvā kammaṭṭhānaṁ manasi karoti. athassa puna cittaṁ vikkhipati, so puna
suttadaṇḍena cittaṁ kammaniyaṁ katvā chandaṁ uppādetvā kammaṭṭhānaṁ manasi
karotīti evamassa kāmavitakkavokiṇṇattā chando bahiddhā pañcakāmaguṇe ārabbha
anuvikkhitto anuvisaṭo hoti.
yathā pure tathā pacchāti kammaṭṭhānavasenapi desanāvasenapi purimapacchimatā
veditabbā. kathaṁ? kammaṭṭhāne tāva kammaṭṭhānassa abhiniveso pure nāma,
arahattaṁ pacchā nāma. tattha yo bhikkhu mūlakammaṭṭhāne abhinivisitvā atilīnādīsu
catūsu ṭhānesu cittassa okkamanaṁ paṭisedhetvā duṭṭhagoṇe yojitvā sārento
viya caturassaghaṭikaṁ otārento viya catunnaṁ ṭhānānaṁ ekaṭṭhānepi asajjanto
saṅkhāre sammasitvā arahattaṁ pāpuṇāti, ayampi yathā pure tathā pacchā viharati
nāma. ayaṁ kammaṭṭhānavasena purimapacchimatā. desanāvasena pana kesā pure nāma,
matthaluṅgaṁ pacchā nāma. tattha yo bhikkhu kesesu abhinivisitvā vaṇṇasaṇṭhānādivasena

footnote: 1 saṁṇi. 16/124/172 2 ma. u. 14/261/230 3 pāḷi. celasutta, chaßēéa. celopama...,
footnote: saṁßēáahā. 19/1104/383, aṅ. navaka. 23/224(20)/405-6 ādi (syā) 4 aṅ. pañcaka. 22/77/115 (syā) 5 chaßēéa. ayaṁ pāṭho na dissati

page number: 338

kesādayo pariggaṇhanto catūsu ṭhānesu asajjanto yāva matthaluṅgā bhāvanaṁ
pāpeti, ayampi yathā pure tathā pacchā viharati nāma. evaṁ desanāvasena
purimapacchimatā veditabbā. yathā pacchā tathā pureti idaṁ purimanayassa 1-
vevacanaṁ.
yathā adho tathā uddhanti idaṁ sarīravasena veditabbaṁ. tenevāha "uddhaṁ
pādatalā adho kesamatthakā"ti. tattha yo bhikkhu pādatalato paṭṭhāya yāva kesamattakā
dvattiṁsākāravasena vā pādaṅgulīnaṁ aggapabbaṭṭhito yāva sīsakaṭāhato, 2-
sīsakaṭāhato yāva pādaṅgulīnaṁ aggapabbaṭṭhīni, tāva aṭṭhivasena vā bhāvanaṁ pāpeti
catūsu ṭhānesu ekaṭṭhānepi asajjanto. ayaṁ yathā uddhaṁ tathā adho, yathā adho
tathā uddhaṁ viharati nāma.
yehi ākārehīti yehi koṭṭhāsehi. yehi liṅgehīti yehi saṇṭhānehi.
yehi nimittehīti yehi upaṭṭhānehi. ālokasaññā suggahitā hotīti yo bhikkhu
aṅgaṇe nisīditvā ālokasaññaṁ manasi karoti, kālena nimīleti, kālena ummīleti,
athassa yadā nimīlentassāpi ummīletvā olokentassa viya ekasadisameva
upaṭṭhāti, tadā ālokasaññā jātā nāma hoti. "divāsaññā"tipi tasseva nāmaṁ.
sā ca pana rattiṁ uppajjamānā suggahitā nāma hoti. svādhiṭṭhitātipi tasseva
vevacanaṁ, suṭṭhu adhiṭṭhitā suṭṭhu ṭhapitā svādhiṭṭhitā nāma vuccati, sā atthato
suggahitāyeva yo ālokena thinamiddhaṁ vinodetvā chandaṁ uppādetvā kammaṭṭhānaṁ
manasi karoti, tassa divāpi ālokasaññā suggahitāyeva svādhiṭṭhitā nāma. ratti
vā hotu divā vā, yena ālokena thinamiddhaṁ vinodetvā kammaṭṭhānaṁ manasi
karoti, tasmiṁ thinamiddhavinodane āloke uppannā saññā suggahitā nāma.

footnote: 1 chaßēéa. purimasseva 2 chaßēéa. sīsakaṭāhaṁ

page number: 339

vīriyādīsupi eseva nayo. imasmiṁ sutte channaṁ abhiññānaṁ pādakiddhi
kathitāti. 1-
pāsādakampanavaggo dutiyo.
--------------
3. ayoguḷavagga
2. ayoguḷasuttavaṇṇanā
[834] tatiyavaggassa dutiye iminā cātumahābhūtikenāti iminā catumahābhūtamayena
evaṁ bhārikena garukena samānenāpi. omātīti pahoti 2- sakkoti, idaṁ
tepiṭake buddhavacane asambhinnapadaṁ. kāyampi citte samādahatīti 3- kāyaṁ gahetvā
citte āropeti, cittasannissitaṁ karoti, cittagatiyā peseti. cittaṁ nāma
mahaggatacittaṁ, cittagatigamanaṁ lahukaṁ hoti. cittampi kāye samādahatīti 3- cittaṁ
gahetvā kāye āropeti, kāyasannissitaṁ karoti, kāyagatiyā peseti, kāyo nāma
karajakāyo, kāyagatigamanaṁ 4- dandhaṁ hoti. sukhasaññañca lahusaññañcāti abhiññā
cittasahajātasaññā. sā hi santasukhasamannāgatattā sukhasaññā nāma hoti.
kilesadandhāyitattassa ca abhāvā lahusaññā nāma.
ayoguḷo divasaṁ santatto 5- lahutaro ceva hotīti so hi dvīhi tīhi janehi
ukkhipitvā kammāruddhane ukkhittopi 6- divasaṁ pacamāno vivarānupaviṭṭhena 7-
tejena ceva vāyena ca vāyosahagato ca usmāsahagato ca tejosahagato ca hutvā
evaṁ lahuko hoti, yathā naṁ kammāro mahāsaṇḍāsena gahetvā ekato
samparivatteti 8- ukkhipati bahi nīharati. evaṁ pana mudu ca hoti kammaniyo ca, yathā naṁ

footnote: 1 chaßēéa. kathitā 2 ka. abhijānātīti ussahati pahoti 3 chaßēéa. samodahatīti
footnote: 4 ma. karajakāyagatigamanaṁ 5 sī. divasasantatto 6 chaßēéa. pakkhittopi
footnote: 7 ka. cirānuppacittena 8 chaßēéa. ekato parivatteti

page number: 340

so khaṇḍaṁ khaṇḍaṁ vicchindati, kūṭena hananto dīghacaturassādibhedaṁ karoti. imasmiṁ
sutte vikubbaniddhi kathitā.
3-10. bhikkhusuttādivaṇṇanā
[835-842] tatiye vivaṭṭapādakiddhi kathitā, tathā catutthe. apica dve
phalāni ādiṁ katvā heṭṭhā missakiddhipādā kathitā, sattasu phalesu pubbabhāgā.
sattamādīni cattāri heṭṭhā kathitanayāneva.
11-12. moggallānasuttādivaṇṇanā
[843-844] ekādasamadvāsamesu cha abhiññā kathitā. sesaṁ sabbattha
uttānatthamevāti.
iddhipādasaṁyuttavaṇṇanā niṭṭhitā.
------------------

page number: 341

8. anuruddhasaṁyutta
1. rahogatavagga
1-2. paṭhamarahogatasuttādivaṇṇanā
[899-900] anuruddhasaṁyuttassa paṭhame āraddhāti paripuṇṇā. saṅkhepato
panettha chattiṁsāya ṭhānesu arahattaṁ pāpetvā vipassanā kathitā, dutiye dvādasasu
ṭhānesu arahattaṁ pāpetvā vipassanā kathitā.
3. sutanusuttavaṇṇanā
[901] tatiye mahābhiññattanti 1- chābhiññābhāvaṁ. hīnaṁ dhammantiādīsu
imāya pāḷiyā attho veditabbo:-
"katame dhammā hīnā, dvādasa akusalacittuppādā, ime
dhammā hīnā. katame dhammā majjhimā, tīsu bhūmīsu kusalaṁ, tīsu bhūmīsu
vipāko, tīsu bhūmīsu kiriyābyākataṁ sabbañca rūpaṁ, ime dhammā
majjhimā. katame dhammā paṇītā, cattāro maggā apariyāpannā,
cattāri ca sāmaññaphalāni nibbānañca, ime dhammā paṇītā"ti. 2-
4-7. paṭhamakaṇḍakīsuttādivaṇṇanā
[902-905] catutthe kaṇḍakīvaneti mahākaramandavane. chaṭṭhe sahassaṁ
lokanti iminā therassa satatavihāro dassito. thero hi pātova mukhaṁ dhovitvā
atītānāgate kappasahassaṁ anussarati. paccuppanne pana dasacakkavāḷasahassaṁ
ekāvajjanassa āpāthaṁ āgacchati. sattamaṁ uttānameva.

footnote: 1 chaßēéa. mahābhiññatanti 2 abhi.saṅ. 34/1423-25/314

page number: 342

8. salaḷāgārasuttavaṇṇanā
[906] aṭṭhame salaḷāgāreti salaḷarukkhamayāya paṇṇasālāya salaḷarukkhassa
vā dvāre ṭhitattā evaṁnāmake agāre. imasmiṁ sutte vipassanāya saddhiṁ
vipassakapuggalo kathito.
9. ambapālivanasuttavaṇṇanā
[907] navame āsabhiṁ vācanti attano arahattabhāvadīpakaṁ uttamavācaṁ.
sesaṁ sabbattha uttānatthamevāti.
rahogatavaggo paṭhamo.
----------
2. dutiyavaggavaṇṇanā
[909-922] dutiyavagge ṭhānañca ṭhānatotiādīhi thero dasabalañāṇaṁ
paṭijānāti. kiṁ panetaṁ sāvakānaṁ hotīti? ekadesena hoti, sabbaññubuddhānaṁ
panetaṁ nippadesaṁ sabbākāraparipūranti.
anuruddhasaṁyuttavaṇṇanā niṭṭhitā.
-------------
9. jhānasaṁyuttavaṇṇanā
[923] jhānasaṁyuttaṁ uttānatthameva.
jhānasaṁyuttavaṇṇanā niṭṭhitā.
--------------

page number: 343

10. ānāpānasaṁyutta
1. ekadhammavagga
1. ekadhammasuttavaṇṇanā
[977] ānāpānasaṁyuttassa paṭhame ekadhammoti eko dhammo. sesamettha
yaṁ vattabbaṁ siyā, taṁ sabbaṁ sabbākārena visuddhimagge 1-
ānāpānassatikammaṭṭhānaniddese vuttameva.
6. ariṭṭhasuttavaṇṇanā
[982] chaṭṭhe bhāvetha noti bhāvetha nu. kāmacchandoti pañcakāmaguṇikarāgo.
ajjhattabahiddhā ca 2- me dhammesūti ajjhattikabāhiresu dvādasasu āyatanadhammesu.
paṭighasaññā suppaṭivinītāti paṭighasampayuttā saññā suṭṭhu paṭivinītā, samucchinnāti
attho. iminā attano anāgāmimaggaṁ katheti. idāni arahattamaggassa vipassanaṁ
dassento so satova assasissāmītiādimāha.
7. mahākappinasuttavaṇṇanā
[983] sattame iñjitattaṁ vā phanditattaṁ vāti ubhayenapi calanameva kathitaṁ.
8. padīpopamasuttavaṇṇanā
[984] aṭṭhame neva kāyopi kilamati na cakkhūnīti aññesu hi kammaṭṭhānesu
kammaṁ karontassa kāyopi kilamati, cakkhūnipi vihaññanti. dhātukammaṭṭhānasmiṁ
hi kammaṁ karontassa kāyo kilamati, yante pakkhipitvā pīḷanākārappatto viya

footnote: 1 visuddhi. 2/52 (syā) 2 chaßēéa. ajjhattaṁ bahiddhā ca

page number: 344

hoti. kasiṇakammaṭṭhāne kammaṁ karontassa cakkhūni phandanti kilamanti, nikkhamitvā
pattanākārappattāni viya honti. imasmiṁ pana kammaṭṭhāne kammaṁ karontassa
neva kāyo kilamati, na akkhīni vihaññanti. tasmā evamāha.
sabbaso rūpasaññānantiādi kasmā vuttaṁ, kiṁ ānāpāne kasiṇugghāṭanaṁ
labbhatīti? tipiṭakacūḷābhayatthero panāha "yasmā ānāpānanimittaṁ tārakarūpamuttā-
valikādisadisaṁ 1- hutvā paññāyati, tasmā tattha kasiṇugghāṭanaṁ labbhatī"ti.
tipiṭakacūḷanāgatthero "na labbhatevā"ti āha. alabbhante ayaṁ ariyiddhiādiko pabhedo
kasmā gahitoti? ānisaṁsadassanatthaṁ. ariyaṁ vā hi iddhiṁ cattāri vā rūpāvacarajjhānāni
catasso vā arūpasamāpattiyo nirodhasamāpattiṁ vā patthayamānena bhikkhunā
ayaṁ ānāpānassatisamādhi sādhukaṁ manasikātabbo. yathā hi nagare laddhe yaṁ catūsu
disāsu uṭṭhānakabhaṇḍaṁ, taṁ catūhi dvārehi nagarameva pavisatīti janapado laddho
ca hoti. nagarasseva heso ānisaṁso. evaṁ ānāpānassatisamādhibhāvanāānisaṁso
esa ariyiddhiādiko pabhedo, sabbākārena bhāvite ānāpānassatisamādhimhi
sabbametaṁ yogino nipphajjatīti ānisaṁsadassanatthaṁ vuttaṁ. sukhañceti ettha soti
kasmā na vuttaṁ? yasmā bhikkhūti imasmiṁ vārenāgataṁ.
9. vesālīsuttavaṇṇanā
[985] navame vesāliyanti evaṁnāmake itthiliṅgavasena pavattavohāre nagare. taṁ
hi nagaraṁ tikkhattuṁ pākāraparikkhepavaḍḍhanena visālībhūtattā vesālīti vuccati. idampi
ca nagaraṁ sabbaññutaṁ patteyevasammāsambuddhe sabbākāravepullataṁ pattanti veditabbaṁ.
evaṁ gocaragāmaṁ dassetvā nivāsaṭṭhānamāha mahāvane kūṭāgārasālāyanti. tattha
mahāvanaṁ nāma sayaṁ jātaṁ aropimaṁ saparicchedaṁ mahantaṁ vanaṁ. kapilavatthusāmantā pana mahāvanaṁ

footnote: 1 sī...ßēáuttāgulikādisadisaṁ

page number: 345

himavantena saha ekābaddhaṁ aparicchedaṁ hutvā mahāsamuddaṁ āhacca ṭhitaṁ. idaṁ
tādisaṁ na hoti, saparicchedaṁ mahantaṁ vananti mahāvanaṁ. kūṭāgārasālā pana mahāvanaṁ
nissāya kate ārāme kūṭāgāraṁ anto katvā haṁsavaṭṭakacchannena katā
sabbākārasampannā buddhassa bhagavato gandhakuṭīti veditabbā.
anekapariyāyena asubhakathaṁ kathetīti anekehi kāraṇehi asubhākārasandassanappavattaṁ
kāyavicchandanīyakathaṁ 1- katheti. seyyathidaṁ? atthi imasmiṁ kāye kesā lomā
nakhā dantā .pe. muttanti. kiṁ vuttaṁ hoti:- bhikkhave imasmiṁ byāmamatte
kaḷevare sabbākārenapi vicinanto na koci kiñci muttaṁ vā maṇiṁ vā veḷuriyaṁ
vā agaruṁ vā candanaṁ vā kuṅkumaṁ vā kappuraṁ vā vāsacuṇṇādiṁ vā aṇumattampi
sucibhāvaṁ passati, athakho paramaduggandhaṁ jegucchāssirikadassanaṁ kesalomādinānappakāraṁ
asucimeva passati, tasmā na ettha chando vā rāgo vā karaṇīyo. yepi
uttamaṅge sirasmiṁ jātā kesā nāma. tepi asubhā ceva asucino ca paṭikūlā
ca. so ca nesaṁ asubhāsucipaṭikūlabhāvo vaṇṇatopi saṇṭhānatopi gandhatopi āsayatopi
okāsatopīti pañcahākārehi veditabbo. evaṁ lomādīnampīti ayamettha saṅkhepo,
vitthāro pana visuddhimagge 2- vuttanayeneva veditabbo. iti bhagavā ekamekasmiṁ
koṭṭhāse pañcapañcappabhedena anekapariyāyena asubhakathaṁ katheti.
asubhāya vaṇṇaṁ bhāsatīti uddhumātakādivasena asubhamātikaṁ nikkhipitvā
padabhājanīyena taṁ vibhajanto vaṇṇento asubhāya vaṇṇaṁ bhāsati. asubhabhāvanāya
vaṇṇaṁ bhāsatīti yā ayaṁ kesādīsu vā uddhumātakādīsu vā ajjhattabahiddhā
vatthūsu asubhākāraṁ gahetvā pavattassa cittassa bhāvanā vaḍḍhanā phātikammaṁ,
tassā asubhabhāvanāya ānisaṁsaṁ dassento vaṇṇaṁ bhāsati, guṇaṁ parikitteti.

footnote: 1 ma. kāyavicchindaniyakathaṁ 2 visuddhi. 2/165 (syā)

page number: 346

seyyathidaṁ? "asubhabhāvanābhiyutto bhikkhave bhikkhu kesādīsu vā vatthūsu
uddhumātakādīsu vā pañcaṅgavippahīnaṁ pañcaṅgasamannāgataṁ tividhakalyāṇaṁ
dasalakkhaṇasampannaṁ paṭhamajjhānaṁ paṭilabhati. so taṁ paṭhamajjhānasaṅkhātaṁ cittamañjusaṁ
nissāya vipassanaṁ vaḍḍhetvā uttamatthaṁ arahattaṁ pāpuṇātī"ti.
icchāmahaṁ bhikkhave aḍḍhamāsaṁ paṭisallīyitunti ahaṁ bhikkhave ekaṁ aḍḍhamāsaṁ
paṭisallīyituṁ nilīyituṁ ekakova hutvā viharituṁ icchāmīti attho. nāmhi kenaci
upasaṅkamitabbo aññatra ekena piṇḍapātanīhārakenāti yo attanā payuttavācaṁ
akatvā mamatthāya saddhesu kulesu paṭiyattapiṇḍapātaṁ nīharitvā mayhaṁ upanāmeti,
taṁ piṇḍapātanīhārakaṁ ekaṁ bhikkhuṁ ṭhapetvā nāmhi aññena kenaci bhikkhunā
vā gahaṭṭhena vā upasaṅkamitabboti.
kasmā pana evamāhāti? atīte kira pañcasatā migaluddakā mahatīhi
daṇḍavāgurādīhi 1- araññaṁ parikkhipitvā haṭṭhatuṭṭhā ekatoyeva yāvajīvaṁ
migapakkhighātakakammena jīvitaṁ kappetvā niraye uppannā. te tattha paccitvā pubbe
katena kenacideva kusalakammena manussesu uppannā kalyāṇūpanissayavasena
sabbepi bhagavato santike pabbajjañca upasampadañca labhiṁsu. tesaṁ tato mūlākusala-
kammato avipakkavipākā aparāparacetanā tasmiṁ aḍḍhamāsabbhantare attūpakkamena
ca parūpakkamena ca jīvitūpacchedāya okāsamakāsi. taṁ bhagavā addasa. kammavipāko
ca nāma na sakkā kenaci paṭibāhituṁ. tesu ca bhikkhūsu puthujjanāpi atthi,
sotāpannasakadāgāmianāgāmikhīṇāsavāpi. tattha khīṇāsavā appaṭisandhikā, itare
ariyasāvakā niyatagatikā sugatiparāyanā, 2- puthujjanānaṁ gati aniyatā.
atha bhagavā cintesi "ime attabhāve chandarāgena maraṇabhayabhītā na
sakkhissanti gatiṁ visodhetuṁ, handa nesaṁ chandarāgappahānāya asubhakathaṁ kathemi. taṁ

footnote: 1 ma. leḍḍudaṇḍavākurādīhi 2 sī.,ka. niyatagatiparāyanā

page number: 347

sutvā attabhāve vigatacchandarāgatāya gativisodhanaṁ katvā sagge paṭisandhiṁ
gaṇhissanti, evaṁ tesaṁ mama santike pabbajjā sātthikā bhavissatī"ti. tato
tesaṁ anuggahāya asubhakathaṁ kathesi kammaṭṭhānasīsena, no maraṇavaṇṇasaṁvaṇṇanādhippāyena.
kathetvā ca panassa etadahosi "sace imaṁ aḍḍhamāsaṁ bhikkhū passissanti,
`ajja eko bhikkhu mato, ajja dve .pe. ajja dasā'ti āgantvā
ārocessanti, ayañca kammavipāko na sakkā mayā vā aññena vā paṭibāhituṁ,
svāhaṁ taṁ sutvāpi kiṁ karissāmi, kiṁ me anatthakena anayabbayasanena sutena,
handāhaṁ bhikkhūnaṁ adassanaṁ upagacchāmī"ti. tasmā evamāha "icchāmahaṁ bhikkhave
aḍḍhamāsaṁ paṭisallīyituṁ, nāmhi kenaci upasaṅkamitabbo aññatra ekena
piṇḍapātanīhārakenā"ti.
apare panāhu "parūpavādavivajjanatthaṁ evaṁ vatvā paṭisallīno"ti. pare
kira bhagavantaṁ upavadissanti "ayaṁ `sabbaññū ahaṁ saddhammavaracakkavattī'ti
paṭijānamāno attanopi sāvake aññamaññaṁ ghātente nivāretuṁ na sakkoti,
kimaññaṁ sakkhissatī"ti. tatra paṇḍitā vakkhanti "bhagavā paṭisallānamanuyutto na
imaṁ pavattiṁ jānāti, kocīssa ārocayitāpi natthi, sace jāneyya addhā
nivāreyyā"ti idaṁ pana icchāmattaṁ, paṭhamamevettha kāraṇaṁ. nāssudhāti ettha
assudhāti padapūraṇamatte avadhāraṇatthe vā 1- nipāto, neva koci bhagavantaṁ
upasaṅkamīti.
anekehi vaṇṇasaṇṭhānādīhi kāraṇehi vokāro assāti anekākāravokāro.
anekākāravokiṇṇo anekākārena sammissoti vuttaṁ hoti. ko so?
asubhabhāvanānuyogo, taṁ anekākāravokāraṁ. asubhabhāvanānuyogamanuyuttā viharantīti

footnote: 1 sī. avadhāraṇamatte vā

page number: 348

yuttappayuttā viharanti. aṭṭīyamānāti tena kāyena aṭṭā dukkhitā honti.
harāyamānāti lajjamānā. jigucchamānāti jigucchaṁ uppādayamānā. satthahārakaṁ
pariyesantīti jīvitaharaṇakasatthaṁ pariyesanti. na kevalañca te satthaṁ pariyesitvā attanā
vā 1- attānaṁ jīvitā voropenti, migalaṇḍikampi pana samaṇakuttakaṁ upasaṅkamitvā
"sādhu no āvuso jīvitā voropehī"ti vadanti. ettha ca ariyā neva pāṇātipātaṁ
kariṁsu, na samādapesuṁ, na samanuññā ahesuṁ. puthujjanā pana sabbamakaṁsu.
paṭisallānā vuṭṭhitoti tesaṁ pañcannaṁ bhikkhusatānaṁ jīvitakkhayappattabhāvaṁ
ñatvā tato ekībhāvato vuṭṭhito jānantopi ajānanto viya kathāsamuṭṭhāpanatthaṁ
āyasmantaṁ ānandaṁ āmantesi. kiṁ nu kho ānanda tanubhūto viya bhikkhusaṁghoti
ito ānanda pubbe bahū bhikkhū ekato upaṭṭhānaṁ āgacchanti, uddesaṁ
paripucchaṁ gaṇhanti, sajjhāyanti, ekapajjoto viya ārāmo dissati. idāni
pana aḍḍhamāsamattassa accayena tanubhūto viya tanuko mando appako viraḷo
viya jāto bhikkhusaṁgho, kiṁ nu kho kāraṇaṁ, kiṁ disāsu pakkantā bhikkhūti.
athāyasmā ānando kammavipākena tesaṁ jīvitakkhayappattiṁ asallakkhento
asubhakammaṭṭhānānuyogapaccayā pana sallakkhento tathāhi pana bhante bhagavāti
ādiṁ vatvā bhikkhūnaṁ arahattappattiyā aññaṁ kammaṭṭhānaṁ yācanto sādhu bhante
bhagavātiādimāha. tassattho:- sādhu bhante bhagavā aññaṁ kāraṇaṁ ācikkhatu,
yena bhikkhusaṁgho arahatte patiṭṭhaheyya. mahāsamuddaṁ orohaṇatitthāni viya
aññānipi dasānussatidasakasiṇacatudhātuvavatthānabrahmavihārāanāpānassatipabhedāni
bahūni nibbānorohaṇāni santi, tesu bhagavā bhikkhū samassāsetvā aññataraṁ
kammaṭṭhānaṁ ācikkhatūti adhippāyo.

footnote: 1 sī. attanāva

page number: 349

atha bhagavā tathākātukāmo theraṁ uyyojento tenahānandātiādimāha.
tattha vesāliṁ upanissāyāti vesāliyaṁ upanissāya 1- samantā gāvutepi aḍḍhayojanepi
yāvatikā viharanti, te sabbe sannipātehīti attho. sabbe upaṭṭhānasālāyaṁ
sannipātetvāti attanā gantuṁ yuttaṭṭhānaṁ sayaṁ gantvā aññattha daharabhikkhū
pahiṇitvā muhutteneva anavasese bhikkhū upaṭṭhānasālāyaṁ samūhaṁ katvā.
yassadāni bhante bhagavā kālaṁ maññatīti ettha yamadhippāyo:- bhagavā bhikkhusaṁgho
sannipatito, esa kālo 2- bhikkhūnaṁ dhammakathaṁ kātuṁ, anusāsaniṁ dātuṁ, idāni yassa
tumhe kālaṁ jānātha, taṁ kātabbanti.
atha kho bhagavā bhikkhū āmantesi ayampi kho bhikkhaveti āmantetvā
ca pana bhikkhūnaṁ arahattappattiyā pubbe ācikkhitāsubhakammaṭṭhānato aññaṁ
pariyāyaṁ ācikkhanto ānāpānassatisamādhītiādimāha. tattha ānāpānassatisamādhīti
ānāpānapariggahikāya satiyā saddhiṁ sampayutto samādhi, ānāpānassatiyaṁ vā
samādhi ānāpānassatisamādhi. bhāvitoti uppādito vaḍḍhito vā. bahulīkatoti
punappunaṁ kato. santo ceva paṇīto cāti santo ceva paṇīto ceva.
ubhayattha evasaddena niyamo veditabbo. kiṁ vuttaṁ hoti:- ayaṁ hi yathā
asubhakammaṭṭhānaṁ kevalaṁ paṭivedhavasena santañca paṇītañca, oḷārikārammaṇattā pana
paṭikūlārammaṇattā 3- ca ārammaṇavasena neva santaṁ na paṇītaṁ, na evaṁ kenaci
pariyāyena asanto vā appaṇīto vā, athakho 4- ārammaṇasantatāyapi santo
vūpasanto nibbuto, paṭivedhasaṅkhātāya aṅgasantatāyapi, ārammaṇappaṇītatāya
paṇīto atittikaro, aṅgappaṇītatāyapīti. tena vuttaṁ "santo ceva paṇīto cā"ti.

footnote: 1 sī. vesāliṁ nissāya 2 ka. desanākālo
footnote: 3 sī.,ka. uppattikkhaṇārammaṇattā 4 chaßēéa. apica kho

page number: 350

asecanako ca sukho ca vihāroti ettha pana nāssa secananti
asacanako, anāsittako abbokiṇṇo pāṭiyekko, āveṇiko, natthi ettha
parikammena vā upacārena vā santatā, ādisamannāhārato 1- pabhuti attano
sabhāveneva santo ca paṇīto cāti attho. keci "asecanakoti anāsittako
ojavanto, sabhāveneva madhuro"ti vadanti. evamayaṁ asecanako ca appitappitakkhaṇe
kāyikacetasikasukhappaṭilābhāya saṁvattanato sukho ca vihāro cāti 2- veditabbo.
uppannuppanneti avikkhambhite. pāpaketi lāmake. akusale dhammeti
akosallasambhūte dhamme. ßēhānaso antaradhāpetīti khaṇeneva antaradhāpeti vikkhambheti.
vūpasametīti suṭṭhu upasameti, nibbedhabhāgiyattā anupubbena ariyamaggavuddhippatto
samucchindati, paṭippassambhetīti vuttaṁ hoti. gimhānaṁ pacchime māseti
āsāḷhamāse. ⏓hataṁ rajojallanti aṭṭhamāse vātātapasukkhāya gomahiṁsādipādap-
pahārasambhinnāya paṭhaviyā uddhaṁ hataṁ ūhataṁ ākāse samuṭṭhitaṁ rajaṁ ca reṇuṁ
ca. mahāakālameghoti sabbaṁ nabhaṁ ajjhottharitvā uṭṭhito āsāḷhajuṇhapakkhe
sakalaṁ aḍḍhamāsaṁ vassanakamegho. so hi asampatte vassakāle uppannattā
akālameghoti idha adhippeto. ßēhānaso antaradhāpeti vūpasametīti khaṇeneva
adassanaṁ neti paṭhaviyaṁ sannisīdāpeti. evameva khoti opammanidassanametaṁ. tato
paraṁ vuttanayameva.
10. kimilasuttavaṇṇanā
[986] dasame kimilāyanti 3- evaṁnāmake nagare. etadavocāti thero
kira cintesi "ayaṁ 4- desanā na yathānusandhikā katā, yathānusandhiṁ gamissāmī"ti

footnote: 1 ma. ādisammasanāhārato 2 chaßēéa. ca vihāroti
footnote: 3 sī. kimbilāyanti 4 ka. sayaṁ

page number: 351

desanānusandhiṁ ghaṭento etaṁ avoca. kāyaññataranti paṭhavīādīsu kāyesu aññataraṁ
vadāmi, vāyokāyaṁ vadāmīti attho. athavā cakkhvāyatanaṁ .pe. kabaḷīkāro āhāroti
pañcavīsati rūpakoṭṭhāsā rūpakāyo nāma, tesu ānāpānaṁ phoṭṭhabbāyatane
saṅgahitattā kāyaññataraṁ hoti, tasmāpi evamāha. tasmā tihāti yasmā catūsu
kāyesu aññataraṁ vāyokāyaṁ, pañcavīsati koṭṭhāse vā rūpakāye aññataraṁ
ānāpānaṁ anupassati, tasmā kāye kāyānupassīti attho. evaṁ sabbattha attho
veditabbo. vedanāññataranti tīsu vedanāsu aññataraṁ, sukhavedanaṁ sandhāyetaṁ
vuttaṁ.
sādhukaṁ manasikāranti pītipaṭisaṁveditādivasena uppannaṁ 1- sundaraṁ manasikāraṁ.
kiṁ pana manasikāro sukhā vedanā hotīti? na hotīti, desanāsīsaṁ panetaṁ. yatheva
hi "aniccasaññābhāvanānuyogamanuyuttā"ti 2- ettha saññānāmena paññā vuttā,
evamidhāpi manasikāranāmena jhānavedanā vuttāti veditabbā. etasmiṁ hi catukke
paṭhamapade pītisīsena vedanā vuttā. dutiyapade sukhanti sarūpeneva vuttā.
cittasaṅkhārapadadvaye "saññā ca vedanā ca cetasikā ete dhammā cittappaṭibaddhā
cittasaṅkhārā"ti 3- vacanato "vitakkavicāre ṭhapetvā sabbepi cittasampayuttakā
dhammā cittasaṅkhāre saṅgahitā"ti vacanato cittasaṅkhāranāmena vedanā vuttā. taṁ
sabbaṁ manasikāranāmena saṅgahetvā idha "sādhukaṁ manasikāran"ti āha.
evaṁ santepi yasmā esā vedanā ārammaṇaṁ na hoti, tasmā
vedanānupassanā na yujjatīti. no na yujjati, mahāsatipaṭṭhānādīsupi hi taṁ taṁ
sukhādīnaṁ vatthuṁ katvā vedanā vedayati, taṁ pana vedanā pavattiṁ upādāya "ahaṁ
vedayāmī"ti vohāramattaṁ hoti, taṁ sandhāya "sukhaṁ vedanaṁ vedayamāno sukhaṁ vedanaṁ

footnote: 1 ma. uppannuppannaṁ 2 ma.u. 14/147/130 3 khu.paṭi. 31/174/202

page number: 352

vedayāmī"tiādi vuttaṁ. apica "pītipaṭisaṁvedī"tiādīnaṁ atthavaṇṇanāyametassa parihāro
vuttoyeva. vuttaṁ hetaṁ visuddhimagge 1- :-
"dvīhākārehi pīti paṭisaṁviditā hoti, ārammaṇato ca
asammohato ca. kathaṁ ārammaṇato pīti paṭisaṁviditā hoti?
sappītike dve jhāne samāpajjati, tassa samāpattikkhaṇe
jhānapaṭilābhena ārammaṇato pīti paṭisaṁviditā hoti ārammaṇassa
paṭisaṁviditattā. kathaṁ asammohato pīti paṭisaṁviditā hoti? sappītike
dve jhāne samāpajjitvā vuṭṭhāya jhānasampayuttapītiṁ khayato
vayato sammasati, tassa vipassanākkhaṇe lakkhaṇappaṭivedhena
asammohato pīti paṭisaṁviditā hoti. vuttañhetaṁ paṭisambhidāyaṁ 2-
"dīghaṁ assāsavasena cittassa ekaggataṁ avikkhepaṁ pajānato sati
upaṭṭhitā hoti, tāya satiyā tena ñāṇena sā pīti paṭisaṁviditā
hotī'ti. eteneva nayena avasesapadānipi atthato veditabbānī"ti.
iti yatheva jhānapaṭilābhena ārammaṇato pītisukhacittasaṅkhārā paṭisaṁviditā
honti, evaṁ imināpi jhānasampayuttena vedanāsaṅkhātamanasikārapaṭilābhena
ārammaṇato vedanā paṭisaṁviditā hoti. tasmā suvuttametaṁ "vedanāsu vedanānupassī
bhikkhu tasmiṁ samaye viharatī"ti.
nāhaṁ ānanda muṭṭhassatissa asampajānassāti ettha ayaṁ adhippāyo:-
yasmā "cittapaṭisaṁvedī assasissāmī"tiādinā nayena pavatto bhikkhu kiñcāpi
assāsappassāsanimittaṁ ārammaṇaṁ karoti, tassa pana cittassa ārammaṇe satiñca
sampajaññañca upaṭṭhāpetvā pavattanato citte cittānupassīyeva nāmesa hoti.

footnote: 1 visuddhi. 2/81 (syā) 2 khu.paṭi. 31/172/199

page number: 353

na hi muṭṭhassatissa asampajānassa ānāpānassatisamādhibhāvanā atthi,
tasmā ārammaṇato cittapaṭisaṁviditavasena "citte cittānupassī bhikkhu tasmiṁ
samaye viharatī"ti.
so yaṁ taṁ hoti abhijjhādomanassānaṁ pahānaṁ, taṁ paññāya disvā sādhukaṁ
ajjhupekkhitā hotīti ettha abhijjhākāmacchandanīvaraṇameva, domanassavasena
byāpādanīvaraṇaṁ dassitaṁ. idaṁ 1- catukkaṁ vipassanāvaseneva vuttaṁ, dhammānupassanā
ca nīvaraṇapabbādivasena pañcadhā 2- hoti, tassā nīvaraṇapabbaṁ ādi, tassāpi
idaṁ nīvaraṇadvayaṁ ādi. iti dhammānupassanāya ādiṁ dassetuṁ abhijjhādomanassānanti
āha. pahānanti aniccānupassanāya niccasaññaṁ pajahatīti evaṁ pahānakarañāṇaṁ 3-
adhippetaṁ. taṁ paññāya disvāti taṁ aniccatavirāganirodhapaṭinissaggañāṇasaṅkhātaṁ
pahānañāṇaṁ aparāya vipassanāpaññāya, tampi aparāyāti evaṁ vipassanāparamparaṁ
dasseti. ajjhupekkhitā hotīti yañcassa pathapaṭipannaṁ 4- ajjhupekkhati, yañca
ekato upaṭṭhānaṁ ajjhupekkhatīti dvidhā ajjhupekkhati nāma, tattha sahajātānampi
ajjhupekkhanā hoti, ārammaṇassāpi ajjhupekkhanā. idha ārammaṇājjhupekkhanā
adhippetā. tasmā tihānandāti yasmā "aniccānupassī assasissāmī"tiādinā
nayena pavatto na kevalaṁ nīvaraṇādidhamme, abhijjhādomanassasīsena pana vuttānaṁ
dhammānaṁ pahānakarañāṇampi paññāya disvā ajjhupekkhitā hoti, tasmā dhammesu
dhammānupassī bhikkhu tasmiṁ samaye viharatīti veditabbo.
evameva khoti ettha catumahāpatho viya cha āyatanāni daṭṭhabbāni. tasmiṁ
paṁsupuñjo viya chasu āyatanesu kilesā. catūhi disāhi āgacchantā sakaṭarathā
viya catūsu ārammaṇesu pavattā cattāro satipaṭṭhānā. etena sakaṭena vā

footnote: 1 chaßēéa. idañhi 2 ma.,ka. chabbidhā
footnote: 3 sī.,ka. pahānakaṁ ñāṇaṁ 4 sī.,ka. yañca samathapaṭipannaṁ

page number: 354

rathena vā paṁsupuñjassa upahananaṁ viya kāyānupassanādīhi pāpakānaṁ akusalānaṁ
dhammānaṁ upaghāto veditabboti.
ekadhammavaggo paṭhamo.
--------------
2. dutiyavagga
1-2. icchānaṅgalasuttādivaṇṇanā
[987-988] dutiyavaggassa paṭhame evaṁ byākareyyāthāti kasmā attano
vihārasamāpattiṁ ācikkhati? upārambhamocanatthaṁ. sace hi te "na jānāmā"ti
vadeyyuṁ, atha nesaṁ titthiyā "tumhe `asukasamāpattiyā nāma no satthā temāsaṁ
vihāsī'tipi na jānātha, atha kasmā naṁ upaṭṭhahantā viharathā"ti upārambhaṁ
āropeyyuṁ, tato mocanatthaṁ evamāha.
atha kasmā yathā aññattha "satova assasati, dīghaṁ vā assasanto"ti 1-
evavākāro vutto, evaṁ idha na vuttoti? ekantasantattā. aññesañhi
assāso vā pākaṭo hoti passāso vā, bhagavato ubhayaṁ cetaṁ 2- pākaṭameva
niccaṁ upaṭṭhitassatitāyāti ekantasantatā na vutto. atha "sikkhāmī"ti avatvā
kasmā "assasāmī"ti ettakameva vuttanti? sikkhitabbābhāvā. satta hi sekhā
sikkhitabbabhāvā sekhā nāma, khīṇāsavā asikkhitabbābhāvā asekhā nāma,
tathāgatā asikkhitabbā asekhā nāma natthi tesaṁ sikkhitabbakiccanti
sikkhitabbābhāvā na vuttaṁ. dutiyaṁ uttānameva.

footnote: 1 dīßēáahā. 10/374/248, maßēáū. 12/107/77, saṁßēáahā. 19/977/269 2 chaßēéa. ubhayampetaṁ

page number: 355

3-10. paṭhamāanandasuttādivaṇṇanā
[989-996] tatiye pavicinatīti aniccādivasena pavicinati. itaraṁ padadvayaṁ
etasseva vevacanaṁ. nirāmisāti nikkilesā. kāyikacetasikadarathapaṭippassaddhiyā
kāyopi cittampi passambhati. samādhiyatīti sammā ṭhapiyati, appanācittaṁ 1- viya hoti.
ajjhupekkhitā hotīti sahajātājjhupekkhanāya ajjhupekkhitā hoti.
evaṁ cuddasavidhena kāyapariggāhakassa bhikkhuno tasmiṁ kāye 2- sati
satisambojjhaṅgo, tāya satiyā sampayuttañāṇaṁ dhammavicayasambojjhaṅgo, taṁ
sampayuttameva kāyikacetasikavīriyaṁ vīriyasambojjhaṅgo, pītipassaddhicittekaggatā
pītipassaddhisamādhisambojjhaṅgā imesaṁ channaṁ bojjhaṅgānaṁ anosakkanānativattana-
saṅkhāto majjhattākāro upekkhāsambojjhaṅgo. yatheva hi samappavattesu
assesu sārathino "ayaṁ olīyatī"ti tudanaṁ vā, "ayaṁ atidhāvatī"ti ākaḍḍhanaṁ
vā natthi, kevalaṁ evaṁ passamānassa ṭhitākārova hoti, evameva imesaṁ channaṁ
bojjhaṅgānaṁ anosakkanānativattanasaṅkhāto majjhattākāro upekkhāsambojjhaṅgo
nāma hoti. ettāvatā kiṁ kathitaṁ? ekacittakkhaṇikā nāma 3- sallakkhaṇā vipassanā
bojjhaṅgā 3- nāma kathitā.
vivekanissitantiādīni vuttatthāneva. ettha pana soḷasakkhattukā
ānāpānassati missakā kathitā, ānāpānamūlakā satipaṭṭhānā pubbabhāgā tesaṁ
mūlabhūtā ānāpānassatipubbabhāgā. bojjhaṅgamūlakā satipaṭṭhānā pubbabhāgā,
tepi bojjhaṅgā pubbabhāgāva vijjāvimuttipūrakā pana bojjhaṅgā
nibbattitalokuttarā, vijjāvimuttiyo ariyaphalasampayuttā. vijjā samānaparicchedāna.
vā catutthamaggasampayuttā, vimuttiphalasampayuttāti. catutthapañcamachaṭṭhānipi imināva
sesaṁ sabbattha uttānamevāti.
ānāpānasaṁyuttavaṇṇanā
-----------

footnote: 1 appanāpattaṁ (?) 2 ma. samaye 3-3 chaßēéa. nānāsarasalakkhaṇā vipassanābojjhaṅgā

page number: 356

11. sotāpattisaṁyutta
1. veḷudvāravagga
1. cakkavattirājasuttavaṇṇanā
[997] sotāpattisaṁyuttassa paṭhame kiñcāpīti anuggahagarahaṇesu nipāto.
catunnaṁ hi mahādīpānaṁ issariyādhipaccaṁ rajjaṁ anuggahanto catunnañca apāyānaṁ
appahīnabhāvaṁ garahanto satthā "kiñcāpi bhikkhave rājā cakkavattī"tiādimāha.
tattha catunnaṁ dīpānanti dvisahassadīpaparivārānaṁ catunnaṁ mahādīpānaṁ.
issariyādhipaccanti issarabhāvo issariyaṁ, adhipatibhāvo adhipaccaṁ, issariyaṁ
adhipaccaṁ ekasmiṁ rajje chedanabhedananti issariyādhipaccaṁ. kāretvāti evarūpaṁ
rajjaṁ pavattāpetvā. kiñcāpi bhikkhave ariyasāvakoti ettha anuggahapasaṁsāsu nipāto.
piṇḍiyālopena hi yāpanaṁ anuggahanto catunnañca apāyānaṁ pahīnabhāvaṁ pasaṁsanto satthā
"kiñcāpi bhikkhave ariyasāvako"tiādimāha. tattha nantakānīti anantakāni.
terasahatthopi hi vatthasāṭako dasacchedanato paṭṭhāya nantakanteva saṅkhaṁ gacchati.
aveccappasādenāti acalappasādena. so panāyaṁ pasādoti kiṁ eko,
anekoti? ekova, so maggena āgatappasādo. yesu pana vatthūsu apubbaṁ acarimaṁ
ruhati, tesaṁ vasena "buddhe aveccappasādenā"tiādinā nayena tidhā vutto.
yasmā ca eko, tasmāva ninnānākaraṇo hoti. ariyasāvakassa hi buddheyeva
pasādo ca pemaṁ ca gāravaṁ ca mahantaṁ, na dhamme vā saṁghe vā, dhammeyeva vā
mahantaṁ, na buddhe vā saṁghe vā, saṁgheyeva vā mahantaṁ, na buddhe vā dhamme
vāti ekaṁ natthi. itipi so bhagavātiādīni visuddhimagge vitthāritāneva.
ariyakantehīti ariyānaṁ kantehi piyehi manāpehi. pañca hi sīlāni bhavantaragatā
ariyā na kopenti, evaṁ tesampi piyāni. tāni sandhāyeva vuttaṁ.

page number: 357

akhaṇḍehītiādi sadisavasena vuttaṁ. mukhavaṭṭiyamhi chinnekadesā pāṭikhaṇḍāti vuccati,
majjhe bhinnā chiddāti, ekasmiṁ padese visabhāgavaṇṇā gāvī sabalāti,
nānābinducittā 1- kammāsāti, evameva paṭipāṭiyā ādimhi vā ante vā bhinnaṁ
sīlaṁ khaṇḍaṁ nāma. majjhe bhinnaṁ chiddaṁ, yattha katthaci dvinnaṁ vā tiṇṇaṁ vā
paṭipāṭiyā bhinnattā sabalaṁ, ekantaraṁ bhinnaṁ kammāsaṁ. tesaṁ dosānaṁ abhāvena
akhaṇḍāditā veditabbā. bhujissehīti bhujissabhāvakārehi. viññūpasatthehīti 2-
buddhādīhi viññūhi pasaṁsitehi. aparāmaṭṭhehīti "idaṁ nāma tayā kataṁ, idaṁ
vitikkantan"ti evaṁ parāmasituṁ asakkuṇeyyehi. samādhisaṁvattanikehīti
appanāsamādhiṁ upacārasamādhiṁ vā saṁvattetuṁ samatthehi.
2. brahmacariyogadhasuttavaṇṇanā
[998] dutiye yesaṁ saddhāti padena buddhe pasādo gahito. sīlanti
padena ariyakantāni sīlāni gahitāni. pasādoti padena saṁghe pasādo gahito.
dhammadassananti padena dhamme pasādo gahitoti evaṁ cattāri sotāpattiyaṅgāni
vuttāni. kāle paccentīti kālena pāpuṇanti. brahmacariyogadhaṁ sukhanti brahmacariya
ogāhitvā ṭhitaṁ uparimaggattayasampayuttaṁ sukhaṁ. yo panesa gāthāya āgato pasādo,
soppasādo katara hoti. tipiṭakacūḷābhayatthero tāva "maggapasādo"ti āha,
tipiṭakacūḷanāgatthero "āgatamaggassa paccavekkhaṇappasādo"ti. ubhopi therā paṇḍitā
bahussutā, ubhinnaṁ subhāsitaṁ. missakappasādo esoti.
3. dīghāvūpāsakasuttavaṇṇanā
[999] tatiye tasmāti yasmā catūsu sotāpattiyaṅgesu sandissasi, tasmā.
vijjābhāgiyeti vijjākoṭṭhāsike. sabbasaṅkhāresūti sabbesu tebhūmakasaṅkhāresu.
evamassa upari tiṇṇaṁ maggānaṁ vipassanā kathitā. vighātanti dukkhaṁ.

footnote: 1 ma. nānābhinnacittā 2 ka. viññūpasaṭṭhehīti

page number: 358

4-5. paṭhamasāriputtasuttādivaṇṇanā
[1000-1001] catutthaṁ vuttānameva. pañcame sotāpattiyaṅganti
sotāpattiyā pubbabhāgapaṭilābhaṅgaṁ. buddhe aveccappasādādayo pana paṭiladdhaguṇā
sotāpannassa aṅgā nāma, tepi pana sotāpattiyaṅganti āgatā. tatrāyaṁ dvinnampi
vacanattho:- sappurisasevanto bhajanto payirupāsanto dhammaṁ suṇanto yonisomanasikaronto
dhammānudhammaṁ pubbabhāgapaṭipadaṁ paṭipajjanto sotāpattiṁ paṭilabhatīti
sappurisasaṁsevādayo sotāpattiatthāya aṅganti sotāpattiyaṅgaṁ nāma,
itare paṭhamamaggasaṅkhātāya sotāpattiyā aṅgantipi sotāpattiyaṅgaṁ,
paṭividdhasotāpattimaggassa sotāpattimaggo aṅgantipi sotāpattiyaṅgaṁ.
6. thapatisuttavaṇṇanā
[1002] chaṭṭhe sādhuke paṭivasantīti sādhukanāmake 1- attano bhogagāmake
vasanti. tesu isidatto sakadāgāmi, purāṇo sotāpanno sadārasantuṭṭho. magge
purisaṁ ṭhapesunti tesaṁ kira gāmadvārena bhagavato gamanamaggo, tasmā "bhagavā kāle
vā akāle vā amhākaṁ suttānaṁ vā pamattānaṁ vā gaccheyya, atha passituṁ 2-
labheyyāmā"ti maggamajjhe purisaṁ ṭhapesuṁ.
anubandhiṁsūti na dūratova 3- piṭṭhito piṭṭhito anubandhiṁsu, bhagavā pana
sakaṭamaggassa majjhe jaṅghamaggena agamāsi, itare ubhosu passesu anugacchantā
agamaṁsu. maggā okkammāti buddhānaṁ hi kenaci saddhiṁ gacchantānaṁyeva paṭisanthāraṁ
kātuṁ vaṭṭati, kenaci saddhiṁ ṭhitakānaṁ, kenaci saddhiṁ divasabhāgaṁ nisinnānaṁ. tasmā
bhagavā cintesi "imehi 4- saddhiṁ gacchantassa paṭisanthāraṁ kātuṁ ayuttaṁ, ṭhitakenapi

footnote: 1 sī. sādhuke nāma 2 chaßēéa. na
footnote: 3 ma. purakkhatova 4 chaßēéa. me

page number: 359

kātuṁ na yuttaṁ, ime hi mayhaṁ sāsane sāmino āgataphalā, imehi saddhiṁ
nisīditvāva divasabhāgaṁ paṭisanthāraṁ karissāmī"ti maggā okkamma yena aññataraṁ
rukkhamūlaṁ tenupasaṅkami.
paññatte āsane nisīdīti te kira chattupāhanaṁ kataradaṇḍaṁ pādabbhañjanatelāni
ceva aṭṭhavidhañca pānakaṁ sarabhapādapallaṅkañca gāhāpetvā agamaṁsu,
ābhataṁ pallaṅkaṁ 1- paññapetvā adaṁsu, satthā tasmiṁ nisīdi. ekamantaṁ nisīdiṁsūti
sesāni chattupāhanādīni bhikkhusaṁghassa dethāti vatvā sayampi bhagavantaṁ vanditvā
emantaṁ nisīdiṁsu.
sāvatthiyā kosalesu cārikaṁ pakkamissatītiādi sabbaṁ majjhimappadesavaseneva
vuttaṁ. kasmā? niyatattā. bhagavato hi cārikācaraṇampi aruṇuṭṭhāpanampi niyataṁ,
majjhimapadeseyeva cārikaṁ carati, majjhimadese aruṇaṁ upaṭṭhapetīti niyatattā
majjhimadesavaseneva vuttaṁ. āsanne no bhagavā bhavissatīti ettha na kevalaṁ
āsannattāyeva tesaṁ somanassaṁ hoti, athakho "idāni dānaṁ dātuṁ gandhamālādīhi 2-
pūjaṁ kātuṁ dhammaṁ sotuṁ pañhaṁ pucchituṁ labhissāmī"ti tesaṁ somanassaṁ hoti.
tasmā tiha thapatayo 3- sambādho gharāvāsoti thapatayo yasmā tumhākaṁ mayi
dūrībhūte anappakaṁ domanassaṁ, āsanne anappakaṁ somanassaṁ hoti, tasmāpi
veditabbametaṁ "sambādho gharāvāso"ti. gharāvāsassa hi dosena tumhākaṁ evaṁ hoti.
sace pana gharāvāsaṁ pahāya pabbajitā, athassa evaṁ 4- vo mayā saddhiṁyeva
gacchantānaṁ ca āgacchantānaṁ ca taṁ na bhaveyyāti imamatthaṁ dīpento evamāha.
tattha sakiñcanasapalibodhaṭṭhena sambādhatā veditabbā. mahāvāse vasantassapi hi

footnote: 1 chaßēéa. pallaṅkampi 2 ka. gandhamālādīni
footnote: 3 ka. gahapatayo, evamuparipi 4 chaßēéa. atha evaṁ

page number: 360

sakiñcanasapalibodhaṭṭhena gharāvāso sambādhova. rajāpathoti rāgadosamoharajānaṁ
āpatho āgamanatthānanti attho. abbhokāso pabbajjāti pabbajjā pana
akiñcanāpalibodhaṭṭhena abbhokāso. caturatanikepi hi gabbhe dvinnaṁ bhikkhūnaṁ
pallaṅkena pallaṅkaṁ ghaṭetvā nisinnānampi akiñcanāpalibodhaṭṭhena pabbajjā
abbhokāso nāma hoti. alañca pana vo thapatayo appamādāyāti evaṁ sambādhe
gharāvāse vasantānaṁ tumhākaṁ appamādameva kātuṁ yuttanti attho.
ekaṁ purato ekaṁ pacchato nisīdāpemāti te kira dvepi janā sabbālaṅkāra-
paṭimaṇḍitesu 1- dvīsu nāgesu tā itthiyo evaṁ nisīdāpetvā rañño nāgaṁ
majjhe katvā ubhosu passesu gacchanti, tasmā evamāhaṁsu. nāgopi rakkhitabboti
yathā kiñci visevitaṁ 2- na karoti, evaṁ rakkhitabbo hoti. tāpi bhaginiyoti 3- yathā
pamādaṁ nāpajjanti, evaṁ rakkhitabbā honti. attāpīti sitahasitakathitavipekkhitādīni
akarontehi attāpi rakkhitabbo hoti. 4- tathā karonto hi 5- "sāmi dubbho
eso"ti niggahetabbo hoti. tasmā tiha thapatayoti yasmā tumhe rājā
niccaṁ rājabhaṇḍaṁ paṭicchāpeti, tasmāpi sambādho gharāvāso rajāpatho. yammā
pana paṁsukūlikabhikkhuṁ evaṁ paṭicchāpento natthi, tasmā abbhokāso pabbajjā.
evaṁ sabbatthāpi alañca pana vo thapatayo appamādāya appamādameva karothāti
dasseti. muttacāgoti vissaṭṭhacāgo. payatapāṇīti āgatāgatānaṁ dānatthāya
dhotahattho. vossaggaratoti nossaggasaṅkhāte cāge rato. yācayogoti
yācitabbakayutto. dānasaṁvibhāgaratoti dāneceva appamattakampi kiñci laddhā tatopi
saṁvibhāge rato. 6- appaṭivibhattanti "idaṁ amhākaṁ bhavissati, idaṁ bhikkhūnan"ti
evaṁ akatavibhāgaṁ, sabbaṁ dātabbameva hutvā ṭhitanti attho.

footnote: 1 sī.,ka. sabbālaṅkārapaṭimaṇḍitā tesu 2 ma. nisevitaṁ 3 ma. tathā tā bhaginiyopi
footnote: 4 chaßēéa. tehi tathā karontehi na attāpi rakkhitabbo hoti 5 ka. karontehi
footnote: 6 sā.pa. 1/357/330 (syā)

page number: 361

7. veḷudvāreyyasuttavaṇṇanā
[1003] sattame veḷudvāranti gāmadvāre paveṇiāgatassa veḷugacchassa
atthitāya evaṁladdhanāmo gāmo. attupanāyikanti attani upanetabbaṁ. samphabhāsenāti
amantabhāsena. samphappalāpabhāsenāti samphappalāpasambhāsena, niratthakena
aññāṇavacanenāti attho.
8-9. paṭhamagiñjakāvasathasuttādivaṇṇanā
[1004-5] aṭṭhame ñātiketi ekaṁ taḷākaṁ nissāya dvinnaṁ cūḷapitimahāpitiputtānaṁ
dve gāmā, tesu 1- ekasmiṁ gāmake. giñjakāvasatheti iṭṭhakāmaye
āvasathe. orambhāgiyānanti heṭṭhābhāgiyānaṁ, kāmabhaveyeva paṭisandhiggāhāpakānanti
attho. oranti laddhanāmehi vā tīhi maggehi pahātabbānītipi orambhāgiyāni.
tattha kāmacchando byāpādoti imāni dve samāpattiyā vā avikkhambhitāni
maggena vā asamucchinnāni nibbattivasena uddhaṁbhāgaṁ 2- rūpabhavaṁ arūpabhavaṁ vā
gantuṁ na denti. sakkāyadiṭṭhiādīni tīṇi tattha nibbattampi ānetvā
puna idheva nibbattāpentīti sabbānipi orambhāgiyāneva. anāvattidhammoti
paṭisandhivasena anāgamanasabhāvo.
rāgadosamohānaṁ tanuttāti ettha kadāci 3- uppattiyā ca pariyuṭṭhānamandatāya
cāti dvedhāpi tanubhāvo veditabbo. sakadāgāmissa hi puthujjanānaṁ viya
abhiṇhaṁ rāgādayo na uppajjanti, kadāci karahaci uppajjanti. uppajjamānā
ca na puthujjanānaṁ viya bahalabahalā uppajjanti, makkhikapattaṁ viya tanukā
uppajjanti. dīghabhāṇakatipiṭakamahāsīvatthero panāha "yasmā sakadāgāmissa

footnote: 1 ma. ñātiketi laddhanāmake 2 ma. laddhabhāvaṁ 3 ka. ekadāpi

page number: 362

puttadhītaro honti, orodhā ca honti, tasmā bahalā kilesā. idaṁ pana
bhavatanukavasena kathitan"ti taṁ aṭṭhakathāyaṁ "sotāpannassa satta bhave ṭhapetvā
aṭṭhame bhave bhavatanukaṁ natthi, sakadāgāmissa dve bhave ṭhapetvā pañcasu bhavesu
bhavatanukaṁ natthi, anāgāmissa rūpārūpabhavaṁ ṭhapetvā kāmabhave bhavatanukaṁ natthi,
khīṇāsavassa kismiñci bhave bhavatanukaṁ natthī"ti vuttattā paṭikkhittaṁ hoti.
imaṁ lokanti imaṁ kāmāvacaralokaṁ sandhāya vuttaṁ. ayaṁ hettha adhippāyo:-
sace hi manussesu sakadāgāmiphalaṁ patto devesu nibbattetvā arahattaṁ
sacchikaroti, iccetaṁ kusalaṁ. asakkonto pana avassaṁ manussasokaṁ āgantvā
sacchikaroti. devesu sakadāgāmiphalaṁ pattopi sace manussesu nibbattetvā arahattaṁ
sacchikaroti, iccetaṁ kusalaṁ. asakkonto pana avassaṁ devalokaṁ gantvā
sacchikarotīti.
vinipatanaṁ vinipāto, nāssa vinipāto dhammoti avinipātadhammo, catūsu apāyesu
avinipātasabhāvoti attho. niyatoti dhammaniyāmena niyato. sambodhiparāyaṇoti
uparimaggattayasaṅkhātā sambodhi paraṁ ayanaṁ assa gati paṭisaraṇaṁ avassaṁ pattabbāti
sambodhiparāyaṇo. vihesāvesāti tesaṁ tesaṁ ñāṇagatiṁ ñāṇūpapattiṁ ñāṇābhisamparāyaṁ
olokentassa kāyakilamathova esa ānanda tathāgatassāti dīpeti. cittavihesā
pana buddhānaṁ natthi.
dhammādāsanti dhammamayaṁ ādāsaṁ. yenāti yena dhammādāsena samannāgato.
khīṇāpāyaduggativinipātoti idaṁ nirayādīnaṁyeva vevacanavaseneva 1- vuttaṁ. nirayādayo
hi vaḍḍhisaṅkhātato ayato apetattā apāyo, dukkhassa gati paṭisaraṇanti duggati,
dukkaṭakārino ettha vivasā nipatantīti vinipāto. navamaṁ uttānameva.

footnote: 1 chaßēéa. vevacanavasena

page number: 363

10. tatiyagiñjakāvasathasuttavaṇṇanā
[1006] dasame paropaññāsāti atirekapaññāsa. sādhikanavutīti atirekanavuti.
chātirekānīti chahi adhikāni. so kira gāmo kiñcāpi nātimahā ahosi,
ariyasāvakā panettha bahū. tattha tattha ahivātarogena ekappahāreneva
catuvīsatipāṇasatasahassāni kālamakaṁsu, tesu ariyasāvakā ettakā ahesuṁ. sesaṁ
sabbattha uttānamevāti.
veḷudvāravaggo paṭhamo.
--------------
2. rājakārāmavagga
1. sahassabhikkhunisaṁghasuttavaṇṇanā
[1007] dutiyassa paṭhame rājakārāmeti raññā kāritattā evaṁladdhanāme
ārāme, taṁ raññā pasenadikosalena kataṁ. paṭhamabodhiyaṁ kira lābhaggayasaggapattaṁ
satthāraṁ disvā titthiyā cintayiṁsu "samaṇo gotamo lābhaggayasaggapatto, na kho
panesa aññaṁ kiñci sīlaṁ vā samādhiṁ vā nissāya evaṁ lābhaggayasaggapatto.
bhūmisīsaṁ pana tena gahitaṁ, sace mayampi jetavanasamīpe ārāmaṁ kārāpetuṁ
sakkuṇeyyāma, lābhaggappattā bhaveyyāmā"ti. te attano attano upaṭṭhāke
samādapetvā satasahassamatte kahāpaṇe labhitvā te ādāya rañño santikaṁ
agamaṁsu. rājā "kiṁ etan"ti pucchi. mayaṁ jetavanasamīpe titthiyārāmaṁ karoma, sace
samaṇo gotamo vā samaṇassa gotamassa sāvakā vā āgantvā vāressanti,
vāretuṁ mā adatthāti lañjaṁ adaṁsu. rājā lañjaṁ gahetvā "gacchatha kārethā"ti
āha.

page number: 364

te gantvā attano upaṭṭhākehi dabbasambhāre āharāpetvā
thambhussāpanādīni karontā uccāsaddā mahāsaddā ekakolāhalaṁ akaṁsu. satthā
gandhakuṭito nikkhamma pamukhe ṭhatvā "ke pana te ānanda uccāsaddā
mahāsaddā kevaṭṭā maññe macchavilope"ti pucchi. titthiyā bhante jetavanasamīpe
titthiyārāmaṁ karontīti. ānanda ime sāsanena 1- paṭiviruddhā bhikkhusaṁghassa
aphāsuvihāraṁ karissanti, rañño ārocetvā vārāpehīti.
thero bhikkhusaṁghena saddhiṁ gantvā rājadvāre aṭṭhāsi. rañño "therā
deva āgatā"ti nivedayiṁsu, 2- rājā lañjassa gahitattā na nikkhami. therā
gantvā satthu ārocayiṁsu. satthā sāriputtamoggallāne pesesi. rājā tesampi
dassanampi na adāsi. te āgantvā satthu ārocayiṁsu "na bhante rājā
nikkhanto"ti. satthā taṁkhaṇaṁyeva byākāsi "attano rajje ṭhatvā kālaṁ kātuṁ
na labhissatī"ti.
dutiyadivase ca sāmaṁyeva bhikkhusaṁghaparivāro gantvā rājadvāre aṭṭhāsi
rājā "satthā āgato"ti sutvā nikkhamitvā nivesanaṁ pavesetvā sārapallaṅke
nisīdāpetvā yāgukhajjakaṁ adāsi. satthā paribhuttayāgukhādanīyo "yāva bhattaṁ
niṭṭhāti, tāva satthu santike nisīdissāmī"ti āgantvā nisinnaṁ rājānaṁ "tayā
mahārāja idaṁ nāma katan"ti avatvā "kāraṇeneva naṁ saññāpessāmī"ti idaṁ
atītakāraṇaṁ āhari:- mahārāja pabbajite nāma aññamaññaṁ yujjhāpetuṁ na
vaṭṭati. atītepi isayo aññamaññaṁ yujjhāpetvā saha raṭṭhena rājā samuddaṁ
paviṭṭhoti. kadā bhagavāti.
atīte mahārāja bhururaṭṭhe bhururājā 3- nāma rajjaṁ kāreti. pañcasatā
pañcasatā dve isigaṇā pabbatapādato loṇambilasevanatthāya bhurunagaraṁ gantvā

footnote: 1 sī. sāsane 2 sī. ārocayiṁsu
footnote: 3 ma. kururaṭṭhe kururājā, cha. bharuraṭṭhe bharurājā, evamuparipi

page number: 365

nagarassa avidūre dve rukkhā atthi, paṭhamaṁ āgato isigaṇo ekassa rukkhassa
mūle nisīdi, pacchāgatopi ekassāti. te yathābhirantaṁ viharitvā pabbatapādameva
agamaṁsu. te puna āgacchantāpi attano rukkhamūleyeva nisīdanti. addhāne
gacchante eko rukkho sukkhi, tasmiṁ sukkhe āgatā tāpasā "ayaṁ rukkho mahā,
amhākampi tesampi pahossatī"ti itaresaṁ rukkhamūlassa ekapadese nisīdiṁsu. te
pacchā āgacchantā rukkhamūlaṁ apavisitvā bahi ṭhitāva "kasmā tumhe ettha
nisīdathā"ti āhaṁsu. ācariyā amhākaṁ rukkho sukkho, ayaṁ rukkho mahā, tumhepi
pavisatha, tumhākampi amhākampi pahossatīti. te "na mayaṁ pavissāma 1- nikkhamatha
tumhe"ti kathaṁ vaḍḍhetvā "na tumhe attanova manena nikkhamissathā"ti hatthādīsu
gahetvā nikkaḍḍhiṁsu. te "hotu sikkhāpessāma ne"ti iddhiyā sovaṇṇamayāni
dve cakkāni rajatamayaṁ ca akkhaṁ māpetvā pavattentā rājadvāraṁ agamaṁsu.
rañño "evarūpaṁ deva tāpasā paṇṇākāraṁ gahetvā ṭhitā"ti nivedayiṁsu. rājā
tuṭṭho "pakkosathā"ti te pakkosāpetvā "mahākammaṁ tumhehi kataṁ, atthi vo
kiñci mayā kattabban"ti āha. āma mahārāja amhākaṁ nisinnaṭṭhānaṁ ekarukkhamūlaṁ
atthi, taṁ aññehi isīhi gahitaṁ, taṁ no dāpehīti. rājā purise pesetvā
tāpase nikkaḍḍhāpesi.
te bahi ṭhitā "kiṁ nu kho datvā labhiṁsū"ti olokayamānā "idaṁ nāmā"ti
disvā "mayampi lañjaṁ datvā puna gaṇhissāmā"ti iddhiyā sovaṇṇamayaṁ rathapañjaraṁ
māpetvā ādāya agamaṁsu. rājā disvā tuṭṭho "kiṁ bhante kātabban"ti āha.
mahārāja amhākaṁ rukkhamūle añño isigaṇo nisinno, taṁ no rukkhamūlaṁ
dāpehī"ti. rājā purise pesetvā te nikkaḍḍhāpesi. tāpasā aññamaññaṁ kalahaṁ

footnote: 1 sī. pavississāma

page number: 366

katvā "ananucchavikaṁ amhehi katan"ti vippaṭisārino hutvā pabbatapādameva
agamaṁsu. tato devatā "ayaṁ rājā dvinnampi isigaṇānaṁ hatthato lañjaṁ
gahetvā aññamaññaṁ kalahaṁ kāresī"ti kujjhitvā mahāsamuddaṁ ubbaṭṭetvā
tassa rañño vijitaṁ yojanasahassamattaṭṭhānaṁ samuddameva akaṁsu.
isīnāntaraṁ katvā bhururājāti me sutaṁ
ucchinno saha raṭṭhehi sa rājā vibhavaṁ gatoti 1-
evaṁ bhagavatā imasmiṁ atīte dassite 2- yasmā buddhānaṁ nāma kathā
okappaniyā hoti, tasmā rājā attano kiriyaṁ sallakkhetvā "anupadhāretvā
mayā akattabbaṁ kammaṁ katan"ti "gacchatha bhaṇe titthiye nikkaḍḍhāpetvā cintesi
"mayā kārito vihāro nāma natthi, tasmiṁyeva ṭhāne vihāraṁ kāressāmī"ti tesaṁ
dabbasambhārehi adatvā vihāraṁ kāresi. taṁ sandhāyetaṁ vuttaṁ.
2-3. brāhmaṇasuttādivaṇṇanā
[1008-9] dutiye udayagāmininti attano samaye vaḍḍhigāminiṁ. maraṇaṁ
āgameyyāsīti maraṇaṁ iccheyyāsi, pattheyyāsi vā. tatiyaṁ uttānameva.
4. duggatibhayasuttavaṇṇanā
[1010] catutthe sabbaduggatibhayaṁ samatikkantoti manussadobhaggaṁ paṭikkhittaṁ.
5. duggativinipātabhayasuttavaṇṇanā
[1011] pañcame sabbaduggativinipātabhayaṁ samatikkantoti manussadobhaggena
saddhiṁ cattāro apāyā paṭikkhittā.

footnote: 1 khu.jā. 27/275/79 2 ma. imasmiṁ kathite

page number: 367

6. paṭhamamittāmaccasuttavaṇṇanā
[1012] chaṭṭhe mittāti aññamaññassa gehe āmisaparibhogavasena
vohāramittā. amaccāti āmantanapaṭimantanairiyāpathādīsu ekato pavattakiccā.
Ñātīti sassusasurapakkhikā. sālohitāti samānalohitā bhātibhaginimātulādayo.
7. dutiyamittāmaccasuttavaṇṇanā
[1013] sattame aññathattaṁ nāma pasādaññathattaṁ bhāvaññathattaṁ
gatiaññathattaṁ lakkhaṇaññathattaṁ vipariṇāmaññathattanti anekavidhaṁ. tattha mahābhūtesu
bhāvaññathattaṁ adhippetaṁ. suvaṇṇādibhāvena hi ghanasaṇṭhitāya 1- paṭhavīdhātuyā vilīyitvā
udakabhāvaṁ āpajjamānāya purimabhāvo vigacchati, bhāvaññathattaṁ paññāyati. lakkhaṇaṁ
pana na vigacchati, kakkhaḷalakkhaṇāva hoti. ucchurasādibhāvena ca yūsākārasaṇṭhitāya 2-
āpodhātuyā sussitvā 3- ghanapaṭhavībhāvaṁ āpajjamānāya purimabhāvo vigacchati,
bhāvaññathattaṁ paññāyati. lakkhaṇaṁ pana na vigacchati, ābandhanalakkhaṇāva hoti.
tatridaṁ aññathattanti ettha pana gatiaññathattaṁ adhippetaṁ, tañhi ariyasāvakassa
natthi pasādaññathattampi natthiyeva, idha pana pasādaphalaṁ pakāsetuṁ
gatiaññathattameva dassitaṁ. sesaṁ sabbattha uttānamevāti.
rājakārāmavaggo dutiyo.
------------
3. saraṇānivagga
1-2. paṭhamamahānāmasuttādivaṇṇanā
[1017-18] tatiyassa paṭhame iddhanti telamadhuphāṇitādīhi samiddhaṁ. phītanti
hatthapagasīsūpagagīvūpagādialaṅkāravasena supupphitaṁ. ākiṇṇamanussanti nirantaramanussaṁ.

footnote: 1 ma. ghanasandhikāya 2 ma. rasākārapattitāya 3 ma. pacitvā, ka. paccitvā

page number: 368

sambādhaviyūhanti 1- byūhā vuccanti avinibbiddharacchāyo, yā 2- paviṭṭhamaggeneva
nigacchanti, tā sambādhā byūhā 3- bahukā etthāti sambādhabyūhaṁ. imināpi
nagarassa ghanavāsameva dīpeti. bhantenapīti 4- ito cito ca paribbhamantena
uddhatacārinā. dutiyaṁ uttānameva.
3. godhasakkasuttavaṇṇanā
[1019] tatiye bhagavāva etaṁ jāneyya etehi dhammehi samannāgataṁ
vā asamannāgataṁ vāti idaṁ so sakko tīhi vā dhammehi samannāgatassa puggassa
sotāpannabhāvaṁ, catūhi vā dhammehi samannāgatassa sotāpannabhāvaṁ bhagavāva
jānātīti adhippāyena āha.
kocideva dhammasamuppādo 5- uppajjeyyāti kiñcideva kāraṇaṁ uppajjeyya. 6-
ekato assa bhagavā, ekato bhikkhusaṁghoti yasmiṁ kāraṇe uppanne bhagavā
bhikkhusaṁghena nānāladdhiko hutvā ekaṁ vādaṁ vadanto ekato assa, bhikkhusaṁghopi
ekaṁ vadanto ekatoti attho. tenevāhanti yaṁ vādaṁ tumhe vadetha, tamevāhaṁ
gaṇehayyanti. nanu ca ariyasāvakassa ratanattaye pasādanānattaṁ 7- natthi, atha
kasmā evamāhāti? bhagavato sabbaññutāya. evañhissa hoti "bhikkhusaṁgho attano
asabbaññutāya ajānitvāpi katheyya, satthu pana aññāṇaṁ nāma natthī"ti. tasmā
evamāha. aññatra kalyāṇā aññatra kusalāti kalyāṇameva kusalameva vadāmi,
na kalyāṇakusalavimuttanti. apicassa anavajjanadoso esoti.
4. paṭhamasaraṇānisakkasuttavaṇṇanā
[1020] catutthe idha mahānāma ekacco puggaloti idaṁ na kevalaṁ
saraṇāni eva 8- apāyato mutto, imepi puggalā muttāti dassetuṁ āraddhaṁ.

footnote: 1 chaßēéa. sambādhabyūhanti 2 sī.,ka. yāsu 3 sī. sambādhabyūhā
footnote: 4 sī.,ka. vibbhantenāti, chaßēéa. bhantenāti 5 ma. dhammo samuppādo
footnote: 6 ma. uppannaṁ uppajjeyya 7 sī.,ka. pasādaññathattaṁ 8 sī.,ka. sarakānieva

page number: 369

mattaso nijjhānaṁ khamantīti pamāṇena ca olokanaṁ khamanti. iminā
dhammānusārimaggaṭṭhapuggalaṁ dasseti. agantā nirayanti maggaṭṭhapuggalo hi apāyato
parimuttoti vā parimuccissatīti vā vattuṁ na vaṭṭati. parimuccatīti pana vattuṁ
vaṭṭati. yasmā ca parimuccati, tasmā gantā nāma na hotīti "agantā"ti vutto, na
gacchatīti attho. saddhāmattaṁ pemamattanti iminā saddhānusārimaggaṭṭhapuggalaṁ
dasseti. mahāsālāti samīpe ṭhiteva cattāro mahāsārarukkhe dassento āha.
maraṇakāle sikkhaṁ samādiyīti maraṇasamaye tīsu sikkhāsu paripūrikārī ahosīti
dasseti.
5. dutiyasaraṇānisakkasuttavaṇṇanā
[1021] pañcame dukkhettanti visamakhettaṁ. dubbhūminti 1- īsarabhūmiṁ 2-
loṇūpahataṁ. khaṇḍānīti paribhinnāni. pūtīnīti udakena temetvā pūtibhāvaṁ āpannāni.
vātātapahatānīti vātātapena hatattā nirodhabhāvaṁ gatāni. asārādānīti
anādinnasārāni agahitasārāni. asukhasayitānīti na koṭṭhādīsu pakkhipitvā suṭṭhu
ṭhapitāni. sukhasayitānīti ṭhapitaṭṭhānato 3- cattāro māse acalitāni.
6. paṭhamānāthapiṇḍikasuttavaṇṇanā
[1022] chaṭṭhe ṭhānaso vedanā paṭippassambheyyāti khaṇena vedanā
paṭippassambheyya. micchāñāṇenāti micchāpaccavekkhaṇena. micchāvimuttiyāti
aniyyānikavimuttiyā. tasmā saddhañca sīlañcāti gāthā vuttatthā eva. yatra hi
nāmāti yo nāma.

footnote: 1 chaßēéa. dubbhūmanti 2 sī. asārabhūmi 3 ma. vassikavuṭṭhānato

page number: 370

7. dutiyānāthapiṇḍikasuttavaṇṇanā
[1023] sattame samparāyikaṁ maraṇabhayanti samparāyahetukaṁ maraṇabhayaṁ.
gihisāmīcikānīti gihīnaṁ anucchavikāni. sesaṁ sabbattha uttānatthamevāti.
saraṇānivaggo 1- tatiyo.
---------------
4. puññābhisandavagga
1. paṭhamapuññābhisandasuttavaṇṇanā
[1027] catutthassa paṭhame puññābhisandā kusalābhisandāti puññanadiyo
kusalanadiyo. sukhassāhārāti sukhassa paccayā.
4. paṭhamadevapadasuttavaṇṇanā
[1030] catutthe devapadānīti devānaṁ ñāṇena, devassa 2- vā ñāṇena
akkantapadāni. visuddhiyāti visujjhanatthāya. pariyodapanāyāti pariyodapanatthāya
jotanatthāya. imasmiṁ sutte cattāropi phalaṭṭhā puggalā visuddhaṭṭhena devā
nāma jātā.
8. vassasuttavaṇṇanā
[1034] aṭṭhame pāraṁ gantvāti pāraṁ vuccati nibbānaṁ, taṁ patvāti
attho. āsavānaṁ khayāya saṁvattantīti na paṭhamaṁ nibbānaṁ gantvā pacchā
saṁvattanti, gacchamānā eva saṁvattanti. desanā pana evaṁ katā.

footnote: 1 ka. sarakānivaggo 2 ma. devehi

page number: 371

10. nandiyasakkasuttavaṇṇanā
[1036] dasame divā pavivekāya rattiṁ paṭisallānāyāti divā pavivekatthāya
rattiṁ paṭisallānatthāya. dhammā na pātubhavantīti samathavipassanādhammā na uppajjanti.
sesaṁ sabbattha uttānatthamevāti.
puññābhisandavaggo catuttho.
-------------
5. sagāthakapuññābhisandavagga
1. paṭhamābhisandasuttavaṇṇanā
[1037] pañcamassa paṭhame asaṅkhyeyyoti āḷhakagaṇanāya 1- asaṅkhyeyyo,
yojanavasena panassa saṅkhyā atthi. bahubheravanti saviññāṇakāviññāṇakānaṁ
bheravārammaṇānaṁ vasena bahubheravaṁ. puthūti bahū. savantīti sandamānā. upayantīti
upagacchanti.
2. dutiyābhisandasuttavaṇṇanā
[1038] dutiye yatthimā mahānadiyo saṁsandanti samentīti yasmiṁ sambhede, 2-
etā mahānadiyo ekībhavanti, nirantarā bhavantīti attho.
3. tatiyābhisandasuttavaṇṇanā
[1039] tatiye puññakāmoti puññatthiko. kusale patiṭṭhitoti maggakusale
patiṭṭhito. bhāveti maggaṁ amatassa pattiyāti nibbānassa pāpuṇanatthaṁ arahattamaggaṁ
bhāveti. dhammasārādhigamoti dhammasāro vuccati ariyaphalaṁ dhammasāro adhigamo 3-
assāti dhammasārādhigamo, adhigataphaloti attho. khaye ratoti kilesakkhaye rato.

footnote: 1 sī. salākagaṇanāya 2 sī.,ma. saṁbhijje 3 sī. ariyaphaladhammasāro, so adhigamo

page number: 372

4. paṭhamamahaddhanasuttavaṇṇanā
[1040] catutthe aḍḍho mahaddhanoti sattavidhena ariyadhanena aḍḍho
ceva mahaddhano ca. teneva bhogena mahābhogo. sesaṁ sabbattha uttānamevāti.
sagāthakapuññābhisandavaggo pañcamo.
-------------------
6. sappaññavagga
2. vassaṁvutthasuttavaṇṇanā
[1048] chaṭṭhassa dutiye ayamadhippāyo:- sotāpanno bhikkhu ettakena
vosānaṁ anāpajjitvā tāneva indriyabalabojjhaṅgāni samodhānetvā vipassanaṁ
vaḍḍhetvā sakadāgāmimaggaṁ pāpuṇissati, sakadāgāmī anāgāmimaggaṁ, anāgāmī
arahattamagganti imamatthaṁ sandhāya bhagavatā imasmiṁ sutte sāsane tanti
paveṇī kathitāti.
3. dhammadinnasuttavaṇṇanā
[1049] tatiye dhammadinnoti sattasu janesu eko. buddhakālasmiṁ hi
dhammadinno upāsako, visākho upāsako, uggo gahapati, citto gahapati, hatthako
āḷavako, cūḷānāthapiṇḍiko, mahāanāthapiṇḍikoti ime satta janā
pañcasataupāsakaparivārā ahesuṁ. etesu esa aññataro.
gambhīrāti dhammagambhīrā sallasuttādayo. gambhīratthāti atthagambhīrā
cetanāsuttantādayo. lokuttarāti lokuttaratthadīpakā asaṅkhatasaṁyuttādayo.
suññatapaṭisaṁyuttāti sattasuññatādīpakā khajjanikasuttantādayo. upasampajja
viharissāmāti paṭilabhitvā viharissāma. evaṁ hi vo dhammadinna sikkhitabbanti
evaṁ tumhehi candopamapaṭipadaṁ rathavinītapaṭipadaṁ moneyyapaṭipadaṁ mahāariyavaṁsapaṭipadaṁ
pūrentehi sikkhitabbaṁ. iti

page number: 373

satthā imesaṁ upāsakānaṁ asayhabhāraṁ āropesi. kasmā? ete kira na attano
bhūmiyaṁ ṭhatvā ovādaṁ yāciṁsu, avisesena pana sabbabhāraṁ ukkhipituṁ samatthā viya
"ovadatu no bhante bhagavā"tipi 1- yāciṁsu. tena tesaṁ satthā asayhabhāraṁ
āropento evamāha. na kho netanti 2- na kho etaṁ. nakāro panettha
byañjanasandhimattamevāti veditabbo. tasmāti yasmā idāni attano bhūmiyaṁ ṭhatvā
ovādaṁ yācatha, tasmā.
4. gilānasuttavaṇṇanā
[1050] catutthe na kho panetanti na kho amhehi etaṁ. sapañño
upāsakoti sotāpanno adhippeto. assāsaniyehi dhammehīti assāsakarehi dhammehi.
assāsatāyasmāti assāsatu āyasmā. mārisoti maraṇapaṭibaddho. maraṇadhammoti
maraṇasabhāvo. adhimocehīti ṭhapehi. adhimocitanti ṭhapitaṁ. evaṁ vimuttacittassāti
evaṁ arahattaphalavimuttiyā vimuttacittassa. yadidaṁ vimuttiyā vimuttanti yaṁ idaṁ
vimuttiṁ ārabbha vimuttiyā nānākaraṇaṁ vattabbaṁ siyā, taṁ na vadāmi. bhikkhusaṁghassa hi
cetiyaṅgaṇabodhiyaṅgaṇavattesu ceva asītikkhandhakavattesu cāti āgamaniyaguṇesu pamāṇaṁ
nāma natthi, paṭividdhe pana magge vā phale vā upāsakānañca bhikkhūnañca
nānākaraṇaṁ natthi.
9. paññāpaṭilābhasuttavaṇṇanā
[1055] navame paññāpaṭilābhāya saṁvattantīti ettha satta sekkhā paññaṁ
paṭilabhantā nāma, khīṇāsavo paṭiladdhapañño nāmāti veditabbo. parato
paññāvuḍḍhiyātiādīsupi 3- eseva nayo. sesaṁ sabbattha uttānamevāti.
sappaññavaggo chaṭṭho.
------------

footnote: 1 chaßēéa. bhagavāti 2 ka. panetanti 3 chaßēéa. paññābudadhiyātiādīsu

page number: 374

7. mahāpaññavagga
1. mahāpaññāsuttavaṇṇanā
[1058] sattame mahāpaññatāya saṁvattantītiādīsu "mahante atthe
pariggaṇhātīti mahāpaññā"tiādinā paṭisambhidāyaṁ 1- vuttanayeneva sabbattha
sabbapadesu attho veditabbo. sesaṁ sabbattha uttānamevāti.
sotāpattisaṁyuttavaṇṇanā niṭṭhitā
------------

footnote: 1 khu.paṭi. 31/4/404

page number: 375

12. saccasaṁyutta
1. samādhivagga
1. samādhisuttavaṇṇanā
[1071] saccasaṁyuttassa paṭhame samādhiṁ bhikkhaveti te kira bhikkhū cittekaggatāya
parihāyanti, atha nesaṁ satthā "evamete cittekaggataṁ labhitvā kammaṭṭhānaṁ
vaḍḍhetvā visesaṁ pāpuṇissantī"ti imaṁ desanaṁ ārabhi. tasmā tiha bhikkhave "idaṁ
dukkhan"ti yogo karaṇīyoti ettha yathābhūtādivasena kāraṇacchedo veditabbo.
idañhi vuttaṁ hoti:- bhikkhave yasmā samāhito bhikkhu samāhito bhikkhu cattāri
saccāni yathābhūtaṁ pajānāti, tasmā tumhehi ca samāhitehi catunnaṁ saccānaṁ yathābhūtaṁ
pajānanatthāya "idaṁ dukkhan"ti yogo karaṇīyo. tathā yasmā cattāri saccāni
tathāgatasseva pātubhāvā pākaṭāni honti, yasmā ca tathāgatena suvibhattāni,
yasmā ca tesu aparimāṇā vaṇṇā aparimāṇāni padabyañjanāni, yasmā ca tesaṁ
appaṭividdhattā vaṭṭaṁ vaḍḍhati, tesaṁ paṭividdhakālato paṭṭhāya na vaḍḍhati, tasmā
evaṁ no vaṭṭaṁ na vaḍḍhissatī"ti tumhehi "idaṁ dukkhan"ti yogo karaṇīyo.
2. paṭisallānasuttavaṇṇanā
[1072] dutiyaṁ kāyavivekavikalānaṁ kāyavivekapaṭilābhatthāya vuttaṁ.
3. paṭhamakulaputtasuttādivaṇṇanā
[1073-1075] tatiye abhisamayāyāti abhisamayatthāya. samaṇabrāhmaṇāti 1-
cettha sāsanāvacarā adhippetā. tathā catutthapañcamesu tena tena abhilāpena
bujjhanakānaṁ pana ajjhāsayenetāni vuttāni.

footnote: 1 sī.,ka. samaṇā vā brāhmaṇā vāti

page number: 376

6. dutiyasamaṇabrāhmaṇasuttavaṇṇanā
[1076] chaṭṭhe abhisambuddhaṁ pakāsesunti abhisambuddho ahanti evaṁ
attānaṁ abhisambuddhaṁ pakāsayiṁsu. imasmiṁ hi sutte sabbaññubuddhā ca samaṇaggahaṇena
gahitā.
10. tiracchānakathāsuttavaṇṇanā
[1080] dasame anekavihitanti anekavidhaṁ. tiracchānakathanti aniyyānikattā
saggamokkhamaggānaṁ tiracchānabhūtaṁ kathaṁ. rājakathantiādīsu rājānaṁ ārabbha
"mahāsammato mandhātā dhammāsoko evaṁ mahānubhāvo"tiādinā nayena
pavattakathā rājakathā. esa nayo corakathādīsu. tesu "asuko rājā abhirūpo
dassanīyo"tiādinā nayena gehasitakathāva tiracchānakathā hoti. "sopi nāma
evaṁ mahānubhāvo khayaṁ gato vayaṁ gato"ti evaṁ pavattā pana kammaṭṭhānabhāve
tiṭṭhati. coresupi "mūladevo evaṁ mahānubhāvo meghamālo evaṁ mahānubhāvo"ti
tesaṁ kammaṁ paṭicca ahosūrā gehasitakathāva tiracchānakathā. yuddhepi bhāratayuddhādīsu
"asukena asuko evaṁ mārito evaṁ viddho"ti kāmassādavaseneva kathā
tiracchānakathā, "tepi nāma khayaṁ gatā"ti evaṁ pavattā pana sabbattha kammaṭṭhānameva
hoti. apica annādīsu "evaṁ vaṇṇavantaṁ gandhavantaṁ rasavantaṁ phassasampannaṁ
khādimha bhuñjimha pivimha paribhuñjimhā"ti kāmassādavasena kathetuṁ na vaṭṭati.
sātthakaṁ pana katvā "pubbe evaṁ vaṇṇādisampannaṁ annaṁ pānaṁ vatthaṁ yānaṁ 1-
sayanaṁ mālaṁ gandhaṁ vilepanaṁ sīlavantānaṁ adamhā, cetiye pūjaṁ akarimhā"ti
kathetuṁ vaṭṭati.

footnote: 1 chaßēéa. yānanti pāṭho na dissati

page number: 377

Ñātikathādīsupi "amhākaṁ ñātakā sūrā samatthā"ti vā, "pubbe mayaṁ
evaṁ vicitrehi yānehi vicarimhā"ti vā assādavasena vattuṁ na vaṭṭati. sātthakaṁ
pana katvā "tepi no ñātakā khayaṁ gatā"ti vā, "pubbe mayaṁ evarūpā
upāhanā saṁghassa adamhā"ti vā kathetabbā. gāmakathādīsupi suniviṭṭhadunniviṭṭha-
subhikkhadubbhikkhādivasena vā "asukagāmavāsino sūrā samatthā"ti vā evaṁ assādavasena
vattuṁ na vaṭṭati, sātthakaṁ pana katvā "saddhā pasannā"ti vā, "khayaṁ gatā
vayaṁ gatā"ti taṁ 1- vattuṁ vaṭṭati. nigamanagarajanapadakathāsupi eseva nayo.
itthikathāpi vaṇṇasaṇṭhānādīni paṭicca assādavasena vattuṁ na vaṭṭati,
"saddhā pasannā khayaṁ gatā"ti evameva vaṭṭati. sūrakathāpi "nandimitto nāma
yodho sūro ahosī"ti assādavasena vattuṁ na vaṭṭati, "saddho pasanno ahosi,
khayaṁ gato"ti evameva vaṭṭati. surākathātipi pāṭho. sāpi cesā surākathā "evarūpā
nāma surā pītā ratijananī hotī"ti assādavaseneva na vaṭṭati, ādīnavavaseneva 2-
pana "ummattakasaṁvattanikā"tiādinā nayena vaṭṭati. visikhākathāpi "asukavisikhā
suniviṭṭhā dunniviṭṭhā"ti vā, "asukavisikhāya vāsino sūrā samatthā"ti vā
assādavaseneva vattuṁ na vaṭṭati, "saddhā pasannā khayaṁ gatā"ti iccevaṁ vaṭṭati.
kumbhaṭṭhānakathāti kumbhaṭṭhānakathā 3- udakatitthakathā vuccati, kumbhadāsikathā vā.
sāpi "pāsādikā naccituṁ gāyituṁ chekā"ti assādavasena na vaṭṭati, "saddhā
pasannā"tiādinā nayeneva vaṭṭati.
pubbapetakathāti atītañātikathā. tattha vattamānañātikathāsadisova vinicchayo.
nānattakathāti purimapacchimakathāhi vimuttā avasesā nānāsabhāvā niratthakakathā.
lokakkhāyikāti "ayaṁ loko kena nimmito, asukena nāma nimmito, kāko

footnote: 1 chaßēéa. khayaṁ gatāti vā 2 chaßēéa. ādīnavavasena 3 chaßēéa. ayaṁ pāṭho na dissati

page number: 378

seto aṭṭhīnaṁ setattā, balākā rattā lohitassa rattattā"ti evamādikā
lokāyatavitaṇḍasallāpakathā. samuddakkhāyikā nāma "kasmā samuddo sāgaro, 1-
sāgaradevena khatattā 2- sāgaro, khato meti hatthamuddāya niveditattā
samuddo"ti evamādikā niratthakasamuddakkhāyikakathā. iti bhavo iti abhavoti yaṁ vā
taṁ vā niratthakakāraṇaṁ vatvā pavattitakathā itibhavābhavakathā. ettha ca bhavoti
sassataṁ, abhavoti ucchedaṁ. bhavoti vuḍḍhi, abhavoti hāni. bhavoti kāmasukhaṁ,
abhavoti attakilamatho. iti imāya chabbidhāya itibhavābhavakathāya saddhiṁ bāttiṁsa
tiracchānakathā nāma honti. sesaṁ sabbattha uttānamevāti.
paṭhamo vaggo.
---------
2. dhammacakkappavattanavagga
1. dhammacakkappavattanasuttavaṇṇanā
[1081] dutiyassa paṭhame bārāṇasiyanti evaṁnāmake nagare. isipatane
migadāyeti isīnaṁ patanuppatanavasena evaṁladdhanāme migānaṁ abhayadānavasena
dinnattā migadāyasaṅkhāte ārāme. ettha hi uppannuppannā sabbaññuisayo
patanti, dhammacakkappavattanatthaṁ nisīdantīti attho. nandamūlakapabbhārato
sattāhaccayena nirodhasamāpattito vuṭṭhitā anottadahe katamukhadhovanādikiccā
ākāsena āgantvā paccekabuddhaisayopettha osaraṇavasena patanti, uposathatthañca
anuposathatthañca sannipatanti, gandhamādanaṁ paṭigacchantāpi tatova uppatantīti iminā
isīnaṁ patanuppatanavasena taṁ "isipatanan"ti vuccati.

footnote: 1 ka. samuddo 2 chaßēéa. khanitattā

page number: 379

āmantesīti dīpaṅkarapādamūle katābhinīhārato paṭṭhāya pāramiyo pūrento
anupubbena pacchimabhave katābhinikkhamano anupubbena 1- bodhimaṇḍaṁ patvā tattha
aparājitapallaṅke nisinno mārabalaṁ bhinditvā paṭhamayāme pubbenivāsaṁ anussaritvā
majjhimayāme dibbacakkhuṁ visodhetvā pacchimayāmāvasāne dasasahassilokadhātuṁ
unnādento kampento 2- sabbaññutaṁ patvā satta sattāhāni bodhimaṇḍe
vītināmetvā mahābrahmunā āyācitadhammadesano buddhacakkhunā lokaṁ voloketvā
lokānuggahena bārāṇasiṁ gantvā pañcavaggiye saññāpetvā dhammacakkaṁ
pavattetukāmo āmantesi.
dveme bhikkhave antāti dve ime bhikkhave lāmakakoṭṭhāsā. 3- imassa
pana padassa saha samudāhārena samudāhāranigghoso heṭṭhā avīcito 4- upari
bhavaggaṁ patvā dasasahassilokadhātuṁ pattharitvā aṭṭhāsi. tasmiṁyeva samaye
aṭṭhārasakoṭisaṅkhā brahmāno samāgacchiṁsu, pacchimadisāya sūriyo atthaṅgameti, 5-
pācīnadisāya āsāḷhanakkhattena yutto puṇṇacando uggacchati. tasmiṁ samaye
bhagavā imaṁ dhammacakkappavattanasuttaṁ ārabhanto "dveme bhikkhave antā"tiādimāha.
tattha pabbajitenāti gihisaññojanaṁ chinditvā pabbajjupagatena. na
sevitabbāti na vaḷañjetabbā. yo cāyaṁ kāmesu kāmasukhallikānuyogoti yo
ca ayaṁ vatthukāmesu kilesakāmasukhassa anuyogo. hīnoti lāmako. gammoti
gāmavāsīnaṁ santako. pothujjanikoti andhabālajanena 6- āciṇṇo. anariyoti
na ariyo na visuddho na uttamo na vā ariyānaṁ santako. anatthasañhitoti

footnote: 1 ma. pacchimabhave pacchimabhavañca patvā mahābhinikkhamanena anupubbena
footnote: 2 chaßēéa. ayaṁ pāṭho na dissati 3 chaßēéa. koṭṭhāsā
footnote: 4 chaßēéa. avīciṁ 5 chaßēéa. aṭṭhameti 6 ma. puthujjanandhabālajanena

page number: 380

na atthasaṁhitoti, hitasukhāvahakāraṇaṁ anissitoti attho. attakilamathānuyogoti
attano kilamathassa anuyogo, attano dukkhakaraṇanti attho. dukkhoti
kaṇṭakāpassayaseyyādīhi attamāraṇehi dukkhāvaho.
paññācakkhuṁ karotīti cakkhukaraṇī. dutiyapadaṁ tasseva vevacanaṁ. upasamāyāti
kilesūpasamatthāya. abhiññāyāti catunnaṁ saccānaṁ abhijānanatthāya. sambodhāyāti
tesaṁyeva sambujjhanatthāya. nibbānāyāti nibbānasacchikiriyāya. sesamettha yaṁ
vattabbaṁ siyā, taṁ heṭṭhā tattha tattha vuttameva. saccakathāpi sabbappakāreneva
visuddhimagge 1- vitthāritā.
tiparivaṭṭanti saccañāṇakiccañāṇakatañāṇasaṅkhātānaṁ tiṇṇaṁ parivaṭṭānaṁ vasena
tiparivaṭṭaṁ. ettha hi "idaṁ dukkhaṁ ariyasaccaṁ, idaṁ dukkhasamudayan"ti evaṁ catūsu
saccesu yathābhūtaṁ ñāṇaṁ saccañāṇaṁ nāma. tesuyeva "pariññeyyaṁ pahātabban"ti
evaṁ kattabbakiccajānanañāṇaṁ kiccañāṇaṁ nāma. "pariññātaṁ pahīnan"ti evaṁ
tassa tassa kiccassa katabhāvajānanañāṇaṁ katañāṇaṁ nāma. dvādasākāranti
tesaṁyeva ekekasmiṁ sacce tiṇṇaṁ tiṇṇaṁ ākārānaṁ vasena dvādasākāraṁ.
Ñāṇadassananti etesaṁ tiparivaṭṭānaṁ dvādasannaṁ ākārānaṁ vasena
uppannañāṇasaṅkhātaṁ dassanaṁ. dhammacakkhunti aññattha tayo maggā tīṇi ca phalāni
dhammacakkhu nāma honti, idha paṭhamamaggova.
dhammacakketi paṭivedhañāṇe ceva desanāñāṇe ca. bodhipallaṅke nisinnassa
hi catūsu saccesu uppannaṁ dvādasākāraṁ paṭivedhañāṇampi, isipatane nisinnassa
dvādasākārāya saccadesanāya pavattitaṁ desanāñāṇampi dhammacakkaṁ nāma. ubhayampi
hetaṁ dasabalassa ure pavattañāṇameva. 2- imāya desanāya pakāsentena bhagavatā

footnote: 1 visuddhi. 3/76 (syā) 2 ma. uddesapavattañāṇamevetaṁ

page number: 381

dhammacakkaṁ pavattitaṁ nāma. taṁ panetaṁ dhammacakkaṁ yāva aññāsikoṇḍaññatthero
aṭṭhārasahi brahmakoṭīhi saddhiṁ sotāpattiphale patiṭṭhāti, tāva naṁ bhagavā
pavatteti nāma, patiṭṭhite ca pavattitaṁ nāma. taṁ sandhāya pavattite ca pana
bhagavatā dhammacakke bhummā devā saddamanussāvesuntiādi vuttaṁ.
tattha bhummāti bhummaṭṭhakadevatā. saddamanussāvesunti ekappahāreneva
sādhukāraṁ datvā "etaṁ bhagavatā"tiādīni vadantā anusāvayiṁsu. obhāsoti
sabbaññutañāṇobhāso. so hi tadā devānaṁ devānubhāvaṁ atikkamitvā virocittha.
aññāsi vata bho koṇḍaññoti imassapi udānassa udāhāranigghoso
dasasahassilokadhātuṁ pharitvā aṭṭhāsi.
9. saṅkāsanasuttavaṇṇanā
[1089] navame aparimāṇā vaṇṇāti appamāṇāni akkharāni. byañjanāti
tesaṁyeva vevacanaṁ. vaṇṇānaṁ vā ekadesā yadidaṁ byañjanā nāma. saṅkāsanāti
vibhattiyo. ekamekasmiṁ hi sacce sabbākārena vitthāriyamāne vaṇṇādīnaṁ anto
nāma natthi. tasmā evamāha.
10. tathasuttavaṇṇanā
[1090] dasame sabhāvāvijahanaṭṭhena tathaṁ. dukkhaṁ hi dukkhameva vuttaṁ.
sabhāvassa amoghatāya avitathaṁ. na hi dukkhaṁ adukkhaṁ nāma hoti. aññabhāvānupagamena
anaññathaṁ. na hi dukkhaṁ samudayādibhāvaṁ upagacchati. samudayādīsupi eseva nayoti.
dhammacakkappavattanavaggo dutiyo.
--------------

page number: 382

3. koṭigāmavagga
1. koṭigāmasuttavaṇṇanā
[1091] tatiyassa paṭhame ananubodhāti ananubujjhanena. appaṭivedhāti
appaṭivijjhanena.
2. dutiyakoṭigāmasuttavaṇṇanā
[1092] dutiye cetovimutti paññāvimuttīti phalasamāpattiphalapaññānaṁ nāmaṁ.
7. tathasuttavaṇṇanā
[1097] sattame tasmā ariyasaccānīti yasmā tathāni avitathāni
anaññathāni, tasmā ariyānaṁ saccānīti vuccanti. na hi vitathāni 1- ariyā
ariyasaccato paṭivijjhanti.
8. lokasuttavaṇṇanā
[1098] aṭṭhe tathāgato ariyo, tasmā "ariyasaccānī"ti yasmā ariyena
tathāgatena paṭividdhattā desitattā ca tāni ariyasantakāni honti, tasmā ariyassa
saccattā ariyasaccānīti attho.
10. gavampatisuttavaṇṇanā
[1100] dasame sahañcaniketi sahañcaniyanagare. 2- yo bhikkhave dukkhaṁ passati,
dukkhasamudayampi so passatītiādi ekapaṭivedhavasena vuttaṁ, imasmiṁ hi sutte
ekapaṭivedhova kathito.
koṭigāmavaggo tatiyo.
-----------

footnote: 1 sī. vitathāni aññathāni ca
footnote: 2 sī. sahajaniyeti sahajaniye nagare, ka. sahajaniyeti sahajaniyanagare

page number: 383

4. sīsapāvanavagga
1. sīsapāvanasuttavaṇṇanā
[1101] catutthassa paṭhame yadidaṁ uparīti yāni imāni upari. sīsapāvaneti
sīsapārukkhe.
2. khadirapattasuttavaṇṇanā
[1102] dutiye anabhisameccāti ñāṇena anabhisamāgantvā, appavijjhitvāti
attho.
3. daṇḍasuttavaṇṇanā
[1103] tatiye asmā lokā paraṁ lokanti imamhā manussalokā paraṁ
nirayampi tiracchānayonimpi pettivisayampi manussalokampi devalokampi gacchanti,
punappunaṁ vaṭṭasmiṁyeva nibbattantīti attho.
5. sattisatasuttavaṇṇanā
[1105] pañcame evañcetaṁ bhikkhave assāti bhikkhave evaṁ ce etaṁ
bhaveyya, nirantaraṁ sattisatehi haññamānassa dukkhadomanassehi 1- sahevesa saccābhisamayo
bhaveyya ceti attho.
9. indakhīlasuttavaṇṇanā
[1109] navame mukhaṁ olokentīti ajjhāsayaṁ olokenti. ajjhāsayo
idha mukhanti adhippeto.

footnote: 1 ka. dukkhadomanasseva

page number: 384

10. vādatthikasuttavaṇṇanā
[1110] dasame silāyūpoti silāthambho. soḷasakukkukoti soḷasahattho.
soḷasakukkūtipi pāṭho. heṭṭhā nemaṅgamāti heṭṭhā āvātaṁ paviṭṭhā. aṭṭha kukku
uparinemassāti aṭṭhahatthā āvātassa upari uggantvā ṭhitā bhaveyyuṁ. bhusāti
balavatī. sesaṁ sabbattha uttānamevāti.
sīsapāvanavaggo catuttho.
-----------
5. papātavagga
1. lokacintāsuttavaṇṇanā
[1111] pañcamassa paṭhame sumāgadhāya pokkharaṇiyāti evaṁnāmikāya
pokkharaṇiyā. lokacintaṁ cintentoti "kena nu kho candimasūriyā katā, kena
mahāpaṭhavī, kena mahāsamuddo, kena sattā upapāditā, 1- kena pabbatā, kena
ambatālanāḷikerādayo"ti evarūpaṁ lokacintaṁ cintento nisīdi.
vicetoti vigatacitto vikkhittacitto vā. bhūtaṁyeva addasāti te kira asurā
sambarimāyaṁ samparivattetvā yathā ne so puriso hatthiassādīsu āruhante
ukkhipitvā 2- bhisamuḷālacchiddehi pavisante passati, evaṁ adhiṭṭhahiṁsu. taṁ sandhāya
satthā "bhūtaṁyeva addasā"ti āha. devānaṁyeva mohayamānāti devānaṁ cittaṁ
mohayantā. tasmāti yasmā lokacintaṁ cintento ummattakopi hoti, tasmā.
2-3. papātasuttādivaṇṇanā
[1112-13] dutiye paṭibhānakūṭoti eko mahanto pabbatasadiso
mariyādapāsāṇo. tatiye aniṭṭharūpanti aniṭṭhasabhāvaṁ.

footnote: 1 ka. uppādikā 2 sī. uppatitvā

page number: 385

4. kūṭāgārasuttavaṇṇanā
[1114] catutthe heṭṭhimaṁ gharaṁ akaritvāti thambhabhittipādussāpanādinā
gharassa heṭṭhimabhāgaṁ akatvā.
5. vālasuttavaṇṇanā
[1115] pañcame saṇṭhāgāreti sippuggaṇhanasālāyaṁ. upāsanaṁ karonteti
kaṇḍakhipanasippaṁ 1- karonte. asanaṁ atipātenteti kaṇḍaṁ atikkamente.
poṅkhānupoṅkhanti ekaṁ kaṇḍaṁ khipitvā 2- yathā aparantassa vijjhati aparaṁ poṅkhaṁ nāma
dutiyassa poṅkhaṁ, puna aparaṁ anupoṅkhaṁ bahu puna aparaṁ tassa poṅkhanti 2- evaṁ
atipātente addasa. yatra hi nāmāti ye nāma. durabhisambhavataranti dukkarataraṁ.
sattadhā 3- bhinnassa vālassa koṭiyā koṭiṁ paṭivijjheyyāti ekaṁ vālaṁ sattadhā
bhinditvā tassa ekaṁ bhedaṁ gahetvā vātiṁ gaṇamajjhe bandhitvā aparaṁ bhedaṁ
kaṇḍassa aggakoṭiyaṁ bandhitvā usabhamatte 4- ṭhito kaṇḍabaddhāya koṭiyā taṁ vāti
gaṇabaddhakoṭiṁ paṭivijjheyyāti attho. tasmāti yasmā evaṁ duppaṭivijjhāni
cattāri saccāni, tasmā.
7. paṭhamachiggaḷayugasuttavaṇṇanā
[1117] sattame aññamaññakhādikāti aññamaññaṁ khādanaṁ. dubbalakhādikāti
balavantehi macchādīhi dubbalānaṁ macchādīnaṁ khādanaṁ.

footnote: 1 sī. kaṇḍakhipanasikkhanaṁ
footnote: 2-2 chaßēéa. yathā assasarassa poṅkhaṁ vijjhati,aparaṁ anupoṅkhaṁ nāma dutiyassa poṅkhaṁ, puna aparaṁ tassa poṅkhanti 3 ma. satadhā 4 sī.,ka. usabhamagge

page number: 386

8. dutiyachiggaḷayugasuttavaṇṇanā
[1118] aṭṭhame mahāpaṭhavīti cakkavāḷagabbhantarā mahāpaṭhavī. adhiccamidaṁ
bhanteti idaṁ adhiccuppattikaṁ sace taṁ yugaṁ na pūti bhaveyya, samudde udakaṁ
na susseyya, so ca kacchapo na mareyya, api nāma yadicchāvasena siyāti
attho.
evaṁ adhiccamidaṁ bhikkhaveti ettha mahāsīvatthero cattāri yugāni dassesi:-
puratthimacakkavāḷamukhavaṭṭiyaṁ ṭhitena purisena pakkhittayuggassa hi chiggaḷena tassa
andhakacchapassa gīvāya pavesanaṁ viya manussapaṭilābho adhiccapaṭilābhī. dakkhiṇacakkavāḷa-
mukhavaṭṭiyaṁ ṭhitena pakkhittassa pana paribbhamantassa purimayugaṁ patvā chiggaḷena
chiggaḷupari āruḷhassa chiggaḷena gīvappavesanaṁ viya tathāgatuppādo adhiccatarasambhavo.
pacchimacakkavāḷamukhavaṭṭiyaṁ ṭhitena pakkhittassa pana paribbhamantassa purimayugadvayaṁ
patvā chiggaḷena chiggaḷupari āruḷhassa chiggaḷena gīvappavesanaṁ viya
tathāgatappaveditassa dhammavinayassa dīpanaṁ adhiccatarasambhavaṁ. uttaracakkavāḷamukhavaṭṭiyaṁ
ṭhitena pakkhittassa pana paribbhamantassa purimayugattayaṁ patvā chiggaḷena chiggaḷupari
āruḷhassa chiggaḷena gīvappavesanaṁ viya catusaccapaṭivedho ativiya adhiccatarasambhavo
veditabbo. navamādīni abhisamayasaṁyutte vuttanayānevāti.
papātavaggo pañcamo.
----------
6. abhisamayavaggavaṇṇanā
[1121] abhisamayavaggo nidānavagge abhisamayasaṁyutte vitthāritova.

page number: 387

7. paṭhamāamakadhaññapeyyālavagga
3. paññāsuttavaṇṇanā
[1133] āmakadhaññapeyyāle ariyena paññācakkhunāti 1- vipassanaṁ ādiṁ
katvā lokiyalokuttarena ñāṇacakkhunā.
4. surāmerayasuttavaṇṇanā
[1134] surāmerayamajjappamādaṭṭhānā paṭiviratāti ettha surā nāma
piṭṭhasurā odanasurā pūvasurā kiṇṇapakkhittā sambhārasaṁyuttāti pañcavidhā. merayaṁ
nāma pupphāsavo phalāsavoti evaṁ vutto yo koci āsavo. majjanti tadeva
ubhayaṁ, yaṁ vā panaññampi surāsavavinimuttaṁ madanīyaṁ. yāya cetanāya taṁ pivanti,
sā pamādassa kāraṇattā pamādaṭṭhānaṁ nāma, tato paṭiviratāti attho.
6-7. matteyyasuttādivaṇṇanā
[1136-37] matteyyāti mātuhitā, mātari sammāpaṭipannāti attho.
petteyyādīsu pituhitā petteyyā.
8-9. sāmaññasuttādivaṇṇanā
[1138-39] samaṇānaṁ hitā sāmaññā. brāhmaṇānaṁ hitā brahmaññā.
tesu tesu sammāpaṭipannānaṁyevetaṁ adhivacanaṁ.
10. pacāyikasuttavaṇṇanā
[1140] kule jeṭṭhāpacāyinoti kule jeṭṭhānaṁ apacāyino, nīcavuttinoti
attho.
-------------

footnote: 1 sī.,ka. ariyena ñāṇacakkhunāti

page number: 388

8. dutiyāamakadhaññapeyyālavagga
8. bījagāmasuttavaṇṇanā
[1148] bījagāmabhūtagāmasamārambhāti mūlabījaṁ khandhabījaṁ phalubījaṁ aggabījaṁ
bījabījanti pañcavidhassa bījagāmassa ceva yassa kassaci nīlatiṇarukkhādikassa
bhūtagāmassa ca samārambhā, chedanapacanādibhāvena vikopanā paṭiviratāti attho.
9. vikālabhojanasuttavaṇṇanā
[1149] vikālabhojanāti kālātikkantabhojanā, majjhantikātikkamato
paṭṭhāya yāvakālikaparibhogāti attho.
10. gandhavilepanasuttavaṇṇanā
[1150] mālādīsu mālāti yaṅkiñci pupphaṁ. gandhanti yaṅkiñci gandhajātaṁ, 1-
vilepananti chavirāgakaraṇaṁ. tattha pilandhantā dhārenti nāma, ūnaṭṭhānaṁ pūrentā
maṇḍenti nāma, gandhavasena chavirāgavasena ca sādiyantā vibhūsenti nāma, ṭhānaṁ
vuccati kāraṇaṁ. tasmā yāya dussīlyacetanāya tāni mālādhāraṇādīni mahājano
karoti, tato paṭiviratāti attho.
-----------------
9. tatiyāamakadhaññapeyyālavagga
1. naccagītasuttavaṇṇanā
[1151] sāsanassa ananulomattā visūkaṁ paṭāṇībhūtaṁ dassananti visūkadassanaṁ.
attanā naccananaccāpanādivasena naccā ca gītā ca vāditā ca antamaso

footnote: 1 sī.,ka. gandhajātikaṁ

page number: 389

mayūranaccādivasenāpi pavattānaṁ naccādīnaṁ visūkabhūtā dassanā cāti naccagītavādita-
visūkadassanā. naccādīni hi attanā payojetuṁ vā parehi payojāpetuṁ vā
payuttāni passituṁ vā neva bhikkhūnaṁ na bhikkhunīnaṁ vaṭṭanti.
2. uccāsayanasuttavaṇṇanā
[1152] uccāsayanaṁ vuccati pamāṇātikkantaṁ. mahāsayanaṁ akappiyattharaṇaṁ,
tato paṭiviratāti attho.
3. jātarūparajatasuttavaṇṇanā 1-
[1153] jātarūpanti suvaṇṇaṁ. rajatanti kahāpaṇo lohamāsako jatumāsako
dārumāsakoti ye vohāraṁ gacchanti, tassa ubhayassāpi paṭiggahaṇā paṭiviratā,
neva naṁ uggahanti na uggaṇhāpenti, na upanikkhittaṁ sādiyantīti attho.
4. āmakadhaññasuttavaṇṇanā
[1154] āmakadhaññapaṭiggahaṇāti sālivīhiyavagodhūmakaṅguvarakakudrūsakasaṅkhātassa
sattavidhassāpi āmakadhaññassa paṭiggahaṇā. na kevalañca etesaṁ paṭiggahaṇameva,
āmasanampi bhikkhūnaṁ na vaṭṭatiyeva.
5. āmakamaṁsasuttavaṇṇanā
[1155] āmakamaṁsapaṭiggahaṇāti ettha aññatra uddissa 2- anuññātā.
āmakamaṁsamacchānaṁ paṭiggahaṇameva bhikkhūnaṁ na vaṭṭati, no āmasanaṁ.
6. kumārikasuttavaṇṇanā
[1156] itthikumārikapaṭiggahaṇāti ettha itthīti purisantaragatā, itarā
kumārikā nāma. tāsaṁ paṭiggahaṇampi āmasanampi akappiyameva.

footnote: 1 chaßēéa. jātarūpasutta... 2 ma. odissa

page number: 390

7. dāsīdāsasuttavaṇṇanā
[1157] dāsidāsapaṭiggahaṇāti ettha dāsidāsavaseneva tesaṁ paṭiggahaṇaṁ
na vaṭṭati, "kappiyakārakaṁ dammi, ārāmikaṁ dammī"ti evaṁ vutte pana vaṭṭati.
------------------
10. catutthāamakadhaññapeyyālavagga
1. khettavatthusuttavaṇṇanā
[1161] ajeḷakādīsu khettavatthupariyosānesu kappiyākappiyanayo vinayavasena
upaparikkhitabbo. tattha khettaṁ nāma yasmiṁ pubbaṇṇaṁ ruhati. vatthu nāma yasmiṁ
aparaṇṇaṁ ruhati. yattha vā ubhayaṁ ruhati, taṁ khettaṁ. tadatthāya akatabhūmibhāgo
vatthu. khettavatthusīsena cettha vāpitaḷākādīnipi saṅgahitāneva.
2-3. kayavikkayasuttādivaṇṇanā
[1162-63] kayavikkayāti kayā ca vikkayā ca. dūteyyaṁ vuccati dūtakammaṁ
gihīnaṁ paṇṇaṁ vā sāsanaṁ vā gahetvā tattha tattha gamanaṁ, pahiṇagamanaṁ vuccati
gharāgharaṁ pesitassa khuddakagamanaṁ, anuyogo nāma tadubhayakaraṇaṁ. tasmā
dūteyyapahiṇagamanānuyogāti evamettha attho veditabbo.
4. tulākūṭasuttavaṇṇanā
[1164] tulākūṭādīsu kūṭanti vañcanaṁ. tattha tulākūṭaṁ tāva rūpakūṭaṁ
aṅgakūṭaṁ 1- gahaṇakūṭaṁ paṭicchannakūṭanti catubbidhaṁ hoti. tattha rūpakūṭaṁ nāma dve
tulā samarūpā katvā gaṇhanto mahatiyā gaṇhāti, dadanto khuddikāya deti.
aṅgakūṭaṁ 1- nāma gaṇhanto pacchābhāge hatthena tulaṁ akkamati, dadanto
pubbabhāge. gahaṇakūṭaṁ nāma gaṇhanto mūle rajjuṁ gaṇhāti, dadanto agge.

footnote: 1 sī. kaṁsakūṭaṁ

page number: 391

paṭicchannakūṭaṁ nāma tulaṁ susiraṁ katvā anto ayacuṇṇaṁ pakkhipitvā gaṇhanto
taṁ pacchābhāge karoti, dadanto aggabhāge. 1-
kaṁso vuccati suvaṇṇapāti, tāya vañcanaṁ kaṁsakūṭaṁ. kathaṁ? ekaṁ suvaṇṇapātiṁ
katvā aññā dve tisso lohapātiyo suvaṇṇavaṇṇā karonti. tato janapadaṁ
gantvā kiñcideva aḍḍhakulaṁ pavisitvā "suvaṇṇabhājanāni kiṇathā"ti vatvā
agghe pucchite samagghataraṁ dātukāmā honti, tato tehi "kathaṁ imesaṁ suvaṇṇabhāvo
jānitabbo"ti vutte "vīmaṁsitvā gaṇhathā"ti suvaṇṇapātiṁ pāsāṇe ghaṁsitvā
sabbapātiyo datvā gacchanti.
mānakūṭaṁ hadayabhedasikhābhedarajjubhedavasena tividhaṁ hoti. tattha hadayabhedo
sappitelādiminanakāle labbhati. tāni hi gaṇhanto heṭṭhā chiddena mānena
"saṇikaṁ āsiñcā"ti vatvā antobhājane bahuṁ paggharāpetvā gaṇhāti, dadanto
chindaṁ pidhāya sīghaṁ pūritvā deti. sikhābhedo tilataṇḍulādiminanakāle labbhati.
tāni hi gaṇhanto saṇikaṁ sikhaṁ ussāpetvā gaṇhāti, dadanto vegena sikhaṁ
bhindanto deti. rajjubhedo khettavatthuminanakāle labbhati. lañjaṁ alabhantā hi
khettaṁ amahantaṁ mahantaṁ katvā minanti.
5. ukkoṭanasuttavaṇṇanā
[1165] ukkoṭanādīsu ukkoṭananti sāmike assāmike kātuṁ lañjaggahaṇaṁ.
vañcananti tehi tehi upāyehi paresaṁ vañcanaṁ. tatridamekaṁ vatthu:- eko kira
luddako migañca migapotakañca gahetvā āgacchati. tameko dhutto "kiṁ bho migo
agghati, kiṁ migapotako"ti āha. "migo dve kahāpaṇe, migapotako ekan"ti
ca vutte kahāpaṇaṁ datvā migapotakaṁ gahetvā thokaṁ gantvā nivatto "na me
bho migapotakena attho, migaṁ me dehī"ti āha. tenahi dve kahāpaṇe dehīti.

footnote: 1 sī. pubbabhāge

page number: 392

nanu bho mayā paṭhamaṁ eko kahāpaṇo dinnoti. āma dinnoti. imampi migapotakaṁ
gaṇha, evaṁ so ca kahāpaṇo, ayañca kahāpaṇagghanako migapotakoti dve
kahāpaṇā bhavissantīti. so "kāraṇaṁ vadatī"ti sallakkhetvā migapotakaṁ gahetvā
migaṁ adāsīti.
nikatīti yogavasena vā māyāvasena vā apāmaṅgaṁ pāmaṅganti amaṇiṁ maṇinti,
asuvaṇṇaṁ suvaṇṇanti katvā patirūpakena vañcanaṁ. sāciyogoti kuṭilayogo,
etesaṁyeva ukkoṭanādīnametaṁ nāmaṁ. tasmā ukkoṭanasāciyogā vañcanasāciyogā
nikatisāciyogāti evamettha attho daṭṭhabbo. keci aññaṁ dassetvā aññassa
parivattanaṁ sāciyogoti vadanti, taṁ pana vañcaneneva saṅgahitaṁ.
6-11. chedanasuttādivaṇṇanā 1-
[1166-1171] chedanādīsu chedananti hatthacchedanādi. vadhoti māraṇaṁ.
bandhoti rajjubandhanādīhi bandhanaṁ. viparāmosoti himaviparāmoso gumbaviparāmosoti
duvidho. yaṁ himapātasamaye himena paṭicchannā hutvā maggapaṭipannaṁ janaṁ musanti,
ayaṁ himaviparāmoso. yaṁ gumbādipaṭicchannā musanti, ayaṁ gumbaviparāmoso.
ālopo vuccati gāmanigamādīnaṁ vilopakaraṇaṁ. sahasākāroti sāhasakiriyā,
gehaṁ pavisitvā manussānaṁ ure satthaṁ ṭhapetvā icchitabhaṇḍaggahaṇaṁ. evameva
tasmā chedanavadhabandhanaviparāmosāalopasahasākārā paṭiviratā. sesaṁ sabbattha
uttānatthamevāti.
āmakadhaññapeyyālavaṇṇanā niṭṭhitā.
iti sāratthappakāsiniyā saṁyuttanikāyaṭṭhakathāya
mahāvāravaggavaṇṇanā niṭṭhitā.
---------------

footnote: 1 pāḷi. chedanādisutta...

page number: 393

nigamanakathā
ettāvatā hi:-
bahukārassa yatīnaṁ vipassanācāranipuṇabuddhīnaṁ
saṁyuttavaranikāyassa atthasaṁvaṇṇanaṁ kātuṁ.
saddhammassa ciraṭṭhiti māsisamānena yā mayā
nipuṇā aṭṭhakathā āraddhā sāratthapakāsinī nāma.
sā hi mahāaṭṭhakathāya sāramādāya niṭṭhitā esā
aṭṭhasattatimattāya pāḷiyā bhāṇavārehi.
ekūnasaṭṭhimatto visuddhimaggopi bhāṇavārehi
atthappakāsanatthāya āgamānaṁ kato yasmā.
tasmā tena sahāyaṁ aṭṭhakathā bhāṇavāragaṇanāya
thokena aparipūraṁ sattatiṁsasataṁ hoti.
sattatiṁsādhikasataparimāṇaṁ bhāṇavārato evaṁ
samayaṁ pakāsayantiṁ mahāvihārādhivāsīnaṁ.
mūlaṭṭhakathāsāraṁ ādāya mayā imaṁ karontesa
yaṁ puññamupacitaṁ tena hotu sabbo sukhī loko.
etissā karaṇatthaṁ therena bhadantajotipālena
sucisīlena subhāsitassa pakāsayantañāṇena.
sāsanavibhūtikāmena yācamānena maṁ subhaguṇena
yaṁ samadhigataṁ puññaṁ tenāpi jano sukhī bhavatūti.

page number: 394

paramavisuddhisaddhābuddhivīriyappaṭimaṇḍitena sīlācārajjavamaddavādiguṇa-
samudayasamuditena sakasamayasamayantaragahanajjhogāhaṇasamatthena paññāveyyattiyasamannāgatena
tipiṭakapariyattippabhede sāṭṭhakathe satthusāsane appaṭihatañāṇappabhāvena
mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena
yuttamuttavādinā vādīvarena mahākavinā pabhinnapaṭisambhidāparivāre
chaḷabhiññādippabhedaguṇappaṭimaṇḍite uttarimanussadhamme supatiṭṭhitabuddhīnaṁ
theravaṁsappadīpānaṁ therānaṁ mahāvihāravāsīnaṁ vaṁsālaṅkārabhūtena vipulavisuddhabuddhinā
buddhaghosoti garūhi gahitanāmadheyyena therena katā ayaṁ sāratthappakāsinī
nāma saṁyuttanikāyaṭṭhakathā:-
tāva tiṭṭhatu lokasmiṁ lokanittharaṇesinaṁ
dassentī kulaputtānaṁ nayaṁ sīlavisuddhiyā.
yāva buddhoti nāmampi suddhacittassa tādino
lokamhi lokajeṭṭhassa pavattati mahesinoti.
mahāvāravaggasaṁyuttanikāyaṭṭhakathā niṭṭhitā.
sāratthappakāsinī nāma
saṁyuttanikāyaṭṭhakathā sabbākārena niṭṭhitā.

