
page number: 001

maṅgalatthadīpaniyā
dutiyo bhāgo
-----
pañcamagāthāyatthavaṇṇanā
[1] pañcamagāthāyaṁ. dānanti dānacetanā. dhammacariyāti
dhammassa cariyā karaṇaṁ. Ñātakānanti attano ñātīnaṁ saṅgaho.
anavajjānīti anavajjāni aninditāni agarahitāni uposathakammādīni.
etanti yañca dānaṁ yā ca dhammacariyā yo ca ñātakasaṅgaho
yāni ca anavajjakammāni idaṁ dānādi catubbidhaṁ uttamaṁ maṅgalanti
gaṇhāhi devateti ayamettha saṅkhepo. ayantvettha vitthāro.
dānakathā
[2] dānaṁ nāma cāgacetanāviratideyyadhammavasena tividhaṁ hoti.
tathā hi saddhā hirīyaṁ kusalañca dānanti aṭṭhakaṅguttare dānasutte 1-
cāgacetanā dānaṁ nāma.
tattha saddhāti yāya saddhāya dānaṁ deti sā saddhā.
hirīyanti yāya hiriyā dānaṁ deti sāva adhippetā. kusalañca
dānanti anavajjañca dānanti tabbaṇṇanā 2-.
abhayaṁ detīti āgataṭṭhāne virati dānaṁ nāma. tattha abhayadānaṁ

footnote: 1. aṅ. aṭṭhaka. 23/240. 2. mano. pū. 3/288.

page number: 002

karoti pañcasīlasaṅkhātaṁ viratiṁ samādiyatīti attho. idaṁ āratī
viratī pāpāti etthāvibhavissati.
dānaṁ deti annapānanti āgataṭṭhāne deyyadhammo dānaṁ nāma.
[3] kathāvatthuvaṇṇanāyampi 1- tattha cāgacetanā deti
deyyadhammaṁ denti vā etāya deyyadhammanti dānaṁ. virati avakhaṇḍanatthena
lavanatthena ca dānaṁ. sā hi uppajjamānā bhayabheravādisaṅkhātaṁ
dussīlassa cetanaṁ khaṇḍeti lunāti cāti dānaṁ. deyyadhammo
diyyatīti dānanti vatvā evametaṁ tividhampi atthato cetasiko
ceva dhammo deyyadhammo cāti duvidhaṁ hotīti vuttaṁ.
tattha maṅgalattaṁ cetasikadāne yujjati na acetasike. tasmā
acetasikaṁ deyyadhammadānaṁ idha na labbhati. cetasikadānepi viratiyā
parato pāpaviratimajjapānasaññamehi gayhamānattā sāpi idha na
labbhati. tasmā pārisesanayena cāgacetanā dānanti daṭṭhabbaṁ.
cetanāti ca padhānavasena vuttaṁ. taṁgatikattā pana taṁsampayutto
alobhopi dānaṁ nāma. tenaṭṭhakathāyaṁ 2- dānaṁ nāma paraṁ uddissa
subuddhipubbikā annādidasavatthukā dānapariccāgacetanā 3- taṁsampayutto
vā alobhoti vuttaṁ.
[4] tattha subuddhipubbikāti sammādiṭṭhipurecārikā. atthi
dinnantiādinayappavattasammādiṭṭhi hettha subuddhi nāma.

footnote: 1. pa. dī. abhi. vi. 254. 2. pa. jo. khu. khu. 154 3. annādidasadānavatthupariccāga-
footnote: cetanāti pāṭhoyeva disusati. ña. va.

page number: 003

sammādiṭṭhiko ekova atthi dinnanti sammāladdhiko hutvā dānaṁ
nāma sundaraṁ buddhādīhi paṇḍitehi pasatthaṁ paṇḍitappaññattanti
saddahanto attanāpi dānaṁ deti parampi tattha samādapeti na
micchādiṭṭhiko. tathā hi natthi dinnanti micchāladdhiko ajito
nāma titthakaro evamāha bhassantā hutiyo dattuppaññattaṁ
yadidaṁ dānanti.
tattha bhassantāti bhasmantā. ayameva vā pāli. hutiyoti
yaṁ pahonakasakkārādibhedaṁ dinnadānaṁ sabbantaṁ chārikāvasānameva
hoti. na tato paraṁ phaladāyakaṁ hutvā gacchatīti attho.
dattuppaññattanti dattūhi bālamanussehi paññattaṁ. idaṁ vuttaṁ
hoti bālehi abuddhīhi paññattamidaṁ dānaṁ na paṇḍitehi
bālā denti paṇḍitā gaṇhantīti 1- sāmaññaphalavaṇṇanā 2-
khandhakavagge 3- diṭṭhisaṁyuttavaṇṇanā 4- ca.
dappanti muyhantīti dattū muyhapuggalāti sāmaññaphalaṭīkā.
[5] annādidasavatthukāti
annaṁ pānaṁ vatthaṁ yānaṁ mālā gandhaṁ vilepanaṁ
seyyāvasathaṁ padīpeyyaṁ dānavatthū ime dasāti
evaṁ vuttadeyyadhammavatthukā.
tattha annanti yaṅkiñci khādanīyaṁ bhojanīyaṁ. pānanti

footnote: 1. etthantare panaṭṭhakathāsu dassetīti padaṁ khāyati. 2. su. vi. 1/207.
footnote: 3. khandhavāravagge. ña. va. 4. sā. pa. 2/411.

page number: 004

ambapānādipānakaṁ. vatthanti nivāsanapārupanādiacchādanaṁ. yānanti
rathavayhādi antamaso upāhanaṁ upādāya gamanasādhanaṁ. mālāti
ganthitāganthitabhedaṁ sabbaṁ pupphaṁ. gandhanti yaṅkiñci gandhajātaṁ
piṁsitaṁ apiṁsitaṁ gandhūpakaraṇaṁ ca. vilepananti chavirāgakaraṇaṁ. seyyāti
mañcapīṭhādi ceva pāvārakojavādi ca sayitabbavatthu. seyyāgahaṇena
cettha āsanampi gahitanti daṭṭhabbaṁ. āvasathanti vātātapādiparissayavinodanaṁ
paṭissayaṁ. padīpeyyanti dīpakapallikādi padīpūpakaraṇanti
itivuttake tikanipātassa tatiyavagge avuṭṭhikasuttavaṇṇanā 1-.
[6] annanti khajjabhojanaṁ 2-. pānanti yaṅkiñci sāyanaṁ 3-.
vatthanti nivāsanapārupanaṁ. yānanti chattupāhanaṁ ādiṁ katvā
yaṅkiñci gamanappaccayaṁ. mālanti yaṅkiñci sumanamālādipupphaṁ.
gandhanti yaṅkiñci candanādivilepanaṁ. seyyāvasathaṁ padīpeyyanti
mañcapīṭhādiseyyaṁ ekabhūmikādiāvasathaṁ vaṭṭitelādipadīpūpakaraṇanti
khandhakavagge nāgasaṁyuttavaṇṇanā 4-.
[7] adanīyato annaṁ. khādanīyato khajjaṁ. pātabbato
pānaṁ. sāyanīyato sāyanaṁ ambarasādi. nivāsitabbanti nivāsanaṁ.
paripuritabbanti pārupanaṁ. yanti tenāti yānaṁ upāhanādi.
upāhanādīti ādisaddena ca vayhasivikādīnaṁ saṅgaho. chattampi
vassātapadukkhaparirakkhaṇena maggagamanasādhananti katvā chattupāhananti

footnote: 1. pa. dī. iti. 311. 2. khādanīyabhojanīyantipi pāṭho.
footnote: 3. pānakantipi. ña. va. 4. sā. pa. 2/422.

page number: 005

vuttaṁ. tenāha yaṅkiñci gamanappaccayanti taṭṭīkā.
padīpe padīpane etabbaṁ netabbanti padīpeyyaṁ telādiupakaraṇanti
catukkaṅguttare dutiyapaṇṇāsakassa catutthavaggaṭīkā.
[8] pānanti niddesanayena soḷasavidhaṁ hoti. tenāha
dhammasenāpati aṭṭha pānāni ambapānaṁ jambupānaṁ cocapānaṁ mocapānaṁ
madhukapānaṁ muddikapānaṁ sālukapānaṁ phārusakapānaṁ. aparānipi aṭṭha
pānāni kosambapānaṁ kolapānaṁ badarapānaṁ ghaṭapānaṁ telapānaṁ
payopānaṁ yāgupānaṁ 1- rasapānanti 2-.
tuvaṭakasuttaniddesapāli.
[9] ambapānanti āmehi vā pakkehi vā ambehi katapānaṁ.
tattha āmehi bhikkhunā karontena ambataruṇāni bhinditvā udake
pakkhipitvā ātape ādiccapākena pacitvā parissāvetvā
tadahuppaṭiggahitehi madhusakkarakappurādīhi yojetvā kātabbaṁ. jambupānanti
jambuphalehi katapānaṁ. cocapānanti aṭṭhikakadalīphalehi katapānaṁ.
mocapānanti anaṭṭhikehi kadalīphalehi katapānaṁ. madhukapānanti madhukānaṁ
jātirasena katapānaṁ. tampana udakasambhinnaṁ vaṭṭati suddhaṁ na
vaṭṭati. muddikapānanti muddikā udake madditvā ambapānaṁ viya
katapānaṁ. sālukapānanti rattuppalanīluppalādīnaṁ sāluke madditvā
katapānaṁ. phārusakapānanti phārusakehi ambapānaṁ viya katapānaṁ.
kosambapānanti kosambaphalehi katapānaṁ. kolapānanti kolaphalehi

footnote: 1. pāliyampana yāgupānaṁ payopānanti evaṁ vārena āgataṁ. ña. va.
footnote: 2. khu. mahā. 29/450.

page number: 006

katapānaṁ. badarapānanti mahākolaphalehi ambapānaṁ viya katapānaṁ.
imāni ekādasa pānāni sītānipi ādiccapakkānipi vaṭṭanti.
ghaṭapānanti sappipānaṁ. telapānanti tilatelādipānaṁ. payopānanti
khīrapānaṁ. yāgupānanti ambilādiyāgupānaṁ. rasapānanti
sākādirasapānanti tabbaṇṇanā 1-.
evaṁ alobhasahitā annādidasavatthukā dānacetanā idha dānaṁ.
alobhenāpi hi sakaṁ vatthuṁ paṭipādeti. tenaṭṭhakathāyaṁ tadubhayaṁ sandhāya
diyyate imināti dānaṁ attano santakaṁ parassa paṭipādetīti 2- vuttaṁ.
[10] tampanetaṁ dānaṁ chaḷaṅgikaññeva mahapphalaṁ hoti. tenāha
kathañca bhikkhave chaḷaṅgasamannāgatā dakkhiṇā hoti. idha bhikkhave
dāyakassa tīṇaṅgāni honti paṭiggāhakānaṁ tīṇaṅgāni. katamāni
dāyakassa tīṇaṅgāni. idha bhikkhave dāyako pubbeva dānā
sumano hoti dadaṁ cittaṁ pasādeti datvā attamano hoti
imāni dāyakassa tīṇaṅgāni. katamāni paṭiggāhakānaṁ tīṇaṅgāni.
idha bhikkhave paṭiggāhakā vītarāgā vā honti rāgavinayāya vā
paṭipannā vītadosā vā honti dosavinayāya vā paṭipannā
vītamohā vā honti mohavinayāya vā paṭipannā imāni
paṭiggāhakānaṁ tīṇaṅgāni. iti dāyakassa tīṇaṅgāni paṭiggāhakānaṁ
tīṇaṅgāni. evaṁ kho bhikkhave chaḷaṅgasamannāgatā dakkhiṇā hoti.
evaṁ chaḷaṅgasamannāgatāya bhikkhave dakkhiṇāya na sukaraṁ puññassa

footnote: 1. sā. pa. 2/109.
footnote: 2. dīyate....paṭipādiyatīti vuttaṁ hotīti aṭṭhakathāyaṁ likhitaṁ. ña. va.

page number: 007

pamāṇaṁ kātuṁ ettako puññābhisando kusalābhisando sukhassāhāro
sovaggiko sukhavipāko saggasaṁvattaniko iṭṭhāya kantāya manāpāya
hitāya sukhāya saṁvattatīti athakho asaṅkheyyo appameyyo
mahāpuññakkhandhotveva saṅkhyaṁ 1- gacchati. seyyathāpi bhikkhave
mahāsamudde na sukaraṁ udakassa pamāṇaṁ gahetuṁ ettakāni
udakāḷhakānīti vā ettakāni udakāḷhakasatānīti vā ettakāni
udakāḷhakasahassānīti vā ettakāni udakāḷhakasatasahassānīti vā
athakho asaṅkheyyo appameyyo mahāudakakkhandhotveva saṅkhyaṁ 1-
gacchati evameva kho bhikkhave evaṁ chaḷaṅgasamannāgatāya dakkhiṇāya
na sukaraṁ puññassa pamāṇaṁ gahetuṁ .pe. mahāpuññakkhandhotveva
saṅkhyaṁ gacchatīti. idamavoca bhagavā idaṁ vatvāna sugato
athāparaṁ etadavoca satthā
[11] pubbeva dānā sumano dadaṁ cittaṁ pasādaye
datvā attamano hoti esā yaññassa sampadā.
vītarāgo vītadoso vītamoho anāsavo
khettaṁ puññassa 2- sampannaṁ saññatā brahmacārino
sayaṁ ācamayitvāna 3- datvā sayehi 4- pāṇibhi
attano parato ceso yañño hoti mahapphalo.

footnote: 1. pāliyampana saṅkhanti dissati 2. yaññassāti. ña. va. 3. ācarayitvānāti
footnote: pāliyaṁ dissati. 4. sakehīti. ña. va.

page number: 008

evaṁ yajitvā medhāvī saddho muttena cetasā
abyāpajjhaṁ sukhaṁ lokaṁ paṇḍito upapajjatīti.
chakkaṅguttare paṭhamapaṇṇāsakassa catutthavagge chaḷaṅgadānasuttaṁ 1-.
[12] chaḷaṅgasamannāgatāti chahi guṇaṅgehi samannāgatā.
dakkhiṇāti dānaṁ. pubbeva dānā sumanoti dānaṁ dassāmīti
māsaḍḍhamāsato paṭṭhāya somanassappatto hoti. ettha hi
pubbacetanā dassāmīti cittuppādakālato paṭṭhāya ito uṭṭhitena
dānaṁ dassāmīti khettaggahaṇaṁ ādiṁ katvā cintentassa
labbhati. dadaṁ cittaṁ pasādetīti evaṁ vuttā muñcanacetanā pana
dānakāleyeva labbhati. datvā attamano hotīti ayampana aparacetanā
aparāparaṁ anussarantassa labbhati. vītarāgāti vigatarāgā khīṇāsavā.
rāgavinayāya vā paṭipannāti rāgavinayappaṭipadaṁ paṭipannā.
ukkaṭṭhadesanā cesā. na kevalampana khīṇāsavānaṁ
anāgāmisakadāgāmisotāpannānampi antamaso tadahuppabbajitassa
bhaṇḍaggāhakasāmaṇerassāpi dinnā dakkhiṇā chaḷaṅgasamannāgatāva hoti.
sopi hi sotāpattimaggatthameva pabbajitoti chaḷaṅgasuttavaṇṇanā 2-.
[13] dakkhanti vaḍḍhenti etāyāti dakkhiṇā pariccāgamayaṁ
puññaṁ tadupakaraṇabhūto deyyadhammo ca. idha pana deyyadhammo
adhippeto. ito uṭṭhitenāti ito khettato uppannena.
rāgo vinīyati etenāti rāgavinayo rāgasamucchedikā paṭipadā.

footnote: 1. aṅ. chakka. 22/376. 2. mano. pū. 3/131.

page number: 009

tenāha rāgavinayappaṭipadaṁ paṭipannāti taṭṭīkā.
[14] puññābhisandāti puññassa abhisandā puññopapattiyoti
attho. kusalābhisandāti tasseva vevacanaṁ. te panete sukhaṁ
āharantīti sukhassāhārā. suṭṭhu aggānaṁ rūpādīnaṁ dāyakāti
sovaggikā. sukho nesaṁ vipākoti sukhavipākā. sagge upapatti
saggo saggāya saṁvattantīti saggasaṁvattanikāti catukkaṅguttare
dutiyapaṇṇāsakassa paṭhamavaggavaṇṇanā 1-.
puññābhisandāti vā puññanadiyo. avicchedena niccaṁ
pavattiyamānāni hi puññāni abhisandanatthena puññābhisandāti
vuttānīti taṭṭīkā.
[15] yaññassa sampadāti dānassa paripuṇṇatā. saññatāti
sīlasaññamena saññatā. sayaṁ ācamayitvānāti attanāva hatthapāde
dhovitvā mukhaṁ vikkhāletvā. sayehi pāṇibhīti attano hatthehi.
sakehītipi pāṭho. saddhoti ratanattayaguṇe saddahanto. muttena
cetasāti lobhamacchariyādīhi vimuttena cittena. abyāpajjhaṁ sukhaṁ
lokanti niddukkhaṁ uḷārasukhasomanassaṁ devalokanti chaḷaṅgasuttavaṇṇanā 2-.
[16] pubbe va dānāti muñcanacetanāya pubbe dānūpakaraṇasambharaṇato
paṭṭhāya. sumanoti sampattīnaṁ nidānaṁ anugāmikaṁ nidhānaṁ
nidhessāmīti somanassito bhaveyya. dadaṁ cittaṁ pasādayeti dadanto
deyyadhammaṁ dakkhiṇeyyahatthe patiṭṭhāpento asārato dhanato

footnote: 1. mano. pū. 2/402. 2. mano. pū. 3/132.

page number: 010

sārādānaṁ karomīti attano cittaṁ pasādeyya. datvā attamano
hotīti dakkhiṇeyyānaṁ deyyadhammaṁ pariccajitvā paṇḍitappaññattaṁ
nāma mayā anuṭṭhitaṁ aho sādhu suṭṭhūti attamano pamudito
pītisomanassajāto hoti. esāti yā ayaṁ pubbacetanā
muñcanacetanā aparāparacetanāti imāsaṁ kammaphalassaddhānugatānaṁ
somanassapariggahitānaṁ tividhānaṁ cetanānaṁ pāripūri esā.
sīlasaññamenāti kāyikavācasikasaṁvarena. hatthapādeti dakkhiṇeyyānaṁ
hatthapāde. mukhaṁ vikkhāletvāti tesaṁyeva mukhaṁ vikkhāletvā.
attanāva mukhodakaṁ datvāti adhippāyoti taṭṭīkā.
[17] etthāha kimetā tissopi cetanā paṭisandhidāyikā
hontīti. āma tissopi taṁdāyikāva. aputtakaseṭṭhissa
cetanāyo cettha nidassanaṁ. so kira atīte bārāṇasiyaṁ seṭṭhī
hutvā ekadivasaṁ pāto vuṭṭhāya bhattaṁ bhuñjitvā rājupaṭṭhānaṁ
gacchanto tagarasikhīpaccekabuddhaṁ disvā tassa piṇḍapātaṁ dāpetvā
pakkāmi. ayamettha saṅkhepo. vitthāro tu chakkanipātassa
dutiyavagge mayhakasakuṇajātakavaṇṇanāyañceva 1- kosalasaṁyutte
dutiyavaggavaṇṇanāyañca oloketabbo. so tena kammena cuddasakkhattuṁ
sugatimeva upapajji. tenāha 2- bhagavā kosalarañño yaṁ
kho so mahārāja seṭṭhī gahapati tagarasikhīpaccekabuddhaṁ 3- piṇḍapātena
paṭipādesi tassa kammassa vipākena sattakkhattuṁ sugatiṁ saggaṁ lokaṁ

footnote: 1. jātakaṭṭhakathā. 5/94. 2. saṁ. sa. 15/133. 3. pāliyañhi tagarasikhī paccekabuddhaṁ.

page number: 011

upapajji tasseva kammassa vipākāvasesena imissāyeva sāvatthiyā
sattakkhattuṁ seṭṭhittaṁ kārayīti 1-.
[18] tattha paṭipādesīti piṇḍapātena saddhiṁ saṁyojesi
piṇḍapātaṁ adāsīti attho. sattakkhattunti satta vāre.
pubbapacchimacetanāvasena cettha attho veditabbo.
ekapiṇḍapātadānasmiñhi ekāva cetanā dve paṭisandhiyo na deti.
pubbapacchimacetanāhi panesa sattakkhattuṁ sagge sattakkhattuṁ seṭṭhikule
nibbattoti tabbaṇṇanā 2-.
imassa samaṇassa piṇḍapātaṁ dehīti vadato ekāyaeva
javanavīthiyā vasena atthasiddhi atthi athakho tattha ādito
pavattajavanavāropi atthi majjhe pacchā pavattajavanavāropi taṁ
sandhāyāha pubbapacchimacetanāti taṭṭīkā.
[19] tasmā tissopi cetanā paripuṇṇā kātabbā. evaṁ
karato hi dānaṁ mahapphalaṁ hoti. tena mayhakasakuṇajātakavaṇṇanāyaṁ
dānañhi nāma tisso cetanā paripuṇṇā kātuṁ sakkontasseva
mahapphalaṁ hotīti vuttaṁ.
[20] apicassa mahapphalatā velāmasuttadakkhiṇāvibhaṅgasuttavasenāpi
veditabbā.
navakaṅguttare velāmasuttasmiñhi 3- paṭiggāhakabhedato cuddasavidhaṁ
dānaṁ vuttaṁ. velāmabrāhmaṇo hi lokiyamahājanassa sattamāsādhikāni

footnote: 1. kāresīti. ña. va. 2. sā. pa. 1/188. 3. naṁyu. aṅ. navaka. 23/406.

page number: 012

satta vassāni aparimāṇaṁ khajjabhojjādibhedaṁ āhāraṁ datvā
osānadivase caturāsītisahassasaṅkhā suvaṇṇapātirūpiyapātikaṁsapātiyo
yathākamaṁ rūpiyasuvaṇṇahiraññapūrā sabbālaṅkārappaṭimaṇḍite
caturāsītisahassasaṅkhe hatthī ca rathe ca kaññāyo ca pallaṅke ca
caturāsītisahassasaṅkhā dhenuyo ca vatthakoṭiyo ca adāsi. taṁ
mahādānaṁ nāma ahosi. tato ekassa sotāpannassa annadānaṁ
mahapphalataraṁ. sataṁ sotāpannānaṁ annadānato ekassa
sakadāgāmissa annadānaṁ mahapphalataraṁ. tathā sataṁ sakadāgāmīnaṁ ekassa
anāgāmino. sataṁ anāgāmīnaṁ ekassa arahato. sataṁ arahantānaṁ
ekassa paccekabuddhassa. sataṁ paccekabuddhānaṁ ekassa
sammāsambuddhassa. tato buddhappamukhassa saṅghassa annadānaṁ mahapphalataraṁ.
tato cātuddisasaṅghassa vihāradānanti.
[21] uparipaṇṇāsakassa catutthavagge dakkhiṇāvibhaṅgasutte 1-
pana ekavīsatividhaṁ dānaṁ. tattha hi yaṁ lakkhaṇasampadādiguṇavasena
khīralābhārakkhādiupakāravasena ca posanatthaṁ tiracchānagatassa dinnaṁ
taṁ na gahitaṁ dānalakkhaṇāyogato. anuggahapūjanicchāvasena hi attano
deyyavatthupariccāgo dānaṁ. na bhayarāgalañcakāmatādivasena
sāvajjabhāvato. yampi ālopāḍḍhālopamattaṁ dinnaṁ tampi na gahitaṁ
yāvadatthatāya aparipuṇṇabhāvena yathādhippetaphaladānāya
asamatthabhāvato. yampana sunakhasūkarakukkuṭakākādīsu yassa kassaci sampattassa

footnote: 1. ma. upa. 14/456.

page number: 013

idameva dānamayaṁ puññaṁ āyatiṁ sukhahitabhāvāya hotūtiādinā phalaṁ
pāṭikaṅkhitvā yāvadatthaṁ dinnaṁ taṁ tiracchānagate dānanti gahitaṁ.
taṁ attabhāvasate āyuṁ deti vaṇṇaṁ sukhaṁ balaṁ attabhāvasate paṭibhānaṁ
detīti pañcānisaṁsasatadāyakattā sataguṇaṁ nāma. evamuparipi.
kevaṭṭamacchabandhādiko parapīḷāya jīvitaṁ kappetvā pana puthujjanadussīlo
nāma tassa dinnadānaṁ sahassaguṇaṁ. sīlavatā sadisasīlo asaṭho
amāyāvī paraṁ apīḷetvā dhammena samena kasiyā vā vaṇijjāya
vā jīvitaṁ kappetā pana puthujjanasīlavā nāma tassa dinnadānaṁ
satasahassaguṇaṁ. kammavādī lokiyapañcābhiñño tāpaso pana
bāhirako kāmesu vītarāgo nāma tassa dinnadānaṁ koṭisatasahassaguṇaṁ.
sotāpattiphalatthāya paṭipannassa sotāpannassa .pe.
arahattaphalatthāya paṭipannassa arahato paccekabuddhassa
sammāsambuddhassāti imesaṁ dasannaṁ dinnadānaṁ phalato asaṅkheyyaṁ. ko nesaṁ
visesoti. doṇiyaṁ udakassa viya sotāpattiphalatthāya paṭipanne
dinnadānassa asaṅkheyyatā veditabbā. tāsu tāsu mahānadīsu
mahāsamudde ca udakassa viya sotāpannādīsu dinnadānassa
uttaritaravasena asaṅkheyyatā. paṭhaviyā khalamaṇḍalamatte padese paṁsuṁ ādiṁ
katvā yāva paṭhaviyā paṁsuno appameyyatāyapi ayamattho veditabbo.
satipi hi nesaṁ asaṅkheyyatāsāmaññe attheva appabahubhāvo
saṁvaṭṭādiasaṅkheyyatāmahākappāsaṅkheyyatā viyāti. tattha tisaraṇagato
upāsako pañcasīle patiṭṭhito dasasīle patiṭṭhito upāsako

page number: 014

tadahuppabbajitasāmaṇero upasampannamattabhikakhu vattasampanno bhikkhu
āraddhavipassako bhikkhu paṭhamamaggaṭṭhoti ime aṭṭha sotāpattiphalatthāya
paṭipannā nāma. sāsanāvataraṇañhi yāvadeva vaṭṭadukkhanittharaṇatthañca
maggappaṭivedhatthañca tasmā nibbedhabhāgiyaṁ saraṇagamanaṁ sikkhāpadasamādānaṁ
pabbajjā upasampadā sīlaparipūraṇaṁ adhicittasikkhānuyogo
vipassanāti sabbāpesā sotāpattiphalasacchikaraṇatthaṁ paṭipattieva
hoti. yathā hi nibbedhabhāgiyā samādhibhāvanā paramparāya
ariyamaggādhigamanassa paccayabhāvato upanissayo tathā nibbedhabhāgiyaṁ
sīlaparipūraṇaṁ upasampadā pabbajjā upāsakassa dasasu pañcasu vā
sīlesu patiṭṭhānaṁ antamaso saraṇagamanampi nibbedhabhāgiyaṁ ariyamaggādhigamanassa
upanissayo hotiyevāti sabbāpesā sotāpattiphalatthāya
paṭipattīti vuttā. tesu tisaraṇagatassa dinnadānampi asaṅkheyyaṁ.
bhagavati saddhamme ariyasaṅghe uḷāratarabahumānanagāravasaṅgahito
sammāsambuddho bhagavā svākkhāto bhagavatā dhammo supaṭipanno
saṅghoti tapparāyanatādiākārappavatto ñāṇaparisodhito pasādo
hi saraṇagamananti. tena vatthugatena pasādena paribhāvite santāne
katapuññaṁ khettasampattiyā mahapphalaṁ hotīti. tato pañcasīlakassa
dinnadānaṁ mahapphalataraṁ. saraṇagamanañhi vatthuttaye pasādabhāvena
ajjhāsayasampattīti taṁ tādisassa pañcasīlaṁ ajjhāsayasampattiupatthambhito
kāyavacīsaññamoti tattha dinnaṁ mahapphalataranti. tato
dasasīlakassa mahapphalataraṁ. dasasīlañhi paripuṇṇamupāsakasīlanti tattha

page number: 015

dinnaṁ mahapphalataranti. tato sāmaṇerassa. tato
upasampannamattabhikkhussa. tato vattasampannassa. tato āraddhavipassakassa
dinnadānaṁ mahapphalataraṁ. sāmaṇerasīlādīnañhi uttaruttarasmiṁ
visiṭṭhatarādibhāvato tattha tattha dinnassa savisesamahapphalatā hotīti.
maggasamaṅgīnaṁ pana tena tena odhinā saṅkilesadhammānaṁ hāyamānatāya
vodānadhammānaṁ ca vaḍḍhamānatāya apariyositakiccattā aparipuṇṇaguṇatā
pariyositakiccattā phalasamaṅgīnaṁ paripuṇṇaguṇatāti taṁtaṁmaggaṭṭhehi
phalaṭṭhānaṁ khettātisayatā veditabbā. heṭṭhimaheṭṭhimehi pana
maggaṭṭhānaṁ phalaṭṭhehi ca phalaṭṭhānaṁ uttaritaratā pākaṭāeva.
tathā hi uparimānaṁ dinnadānassa mahapphalatā vuttā. maggasamaṅgitā
nāma maggacittakkhaṇaparicchinnā tasmiñca khaṇe kathaṁ dānaṁ dātuṁ
paṭiggahetuñca sambhavatīti. āraddhavipassako bhikkhu gehadvāre
ṭhito vā vihārāsanasālāsu nisinno vā hoti dāyako tassa
pattaṁ gahetvā khajjabhojjaṁ pakkhipati tasmiṁ khaṇe bhikkhuno
maggavuṭṭhānaṁ hoti idaṁ maggasamaṅgino dinnaṁ nāma hotīti.
idaṁ cuddasavidhaṁ pāṭipuggalikadānaṁ nāma paṭi pacceko puggalo
paṭipuggalo tassa dīyatīti pāṭipuggalikanti katvā.
buddhappamukhaubhatosaṅghassa kevalaṁ ubhatosaṅghassa bhikkhusaṅghassa
bhikkhunīsaṅghassa ubhatosaṅghato uddisitvā gahitassa bhikkhusaṅghato
uddisitvā gahitassa bhikkhunīsaṅghato uddisitvā gahitassāti imesaṁ pana
sattannaṁ dinnaṁ dānaṁ saṅghagataṁ nāma. taṁ sabbaṁpi asaṅkheyyaṁ. tena

page number: 016

dakkhiṇāvibhaṅgavaṇṇanāyaṁ 1- iti bhagavatā buddhappamukhe saṅghe
dinnadakkhiṇāpi guṇasaṅkhāyeva asaṅkheyyāti vuttā. saṅghagatā dakkhiṇā
hi saṅghe citikāraṁ kātuṁ sakkontassa hoti. saṅghe pana citikāro
dukkaro. yo hi saṅghagataṁ dakkhiṇaṁ dassāmīti deyyadhammaṁ
paṭiyādetvā vihāraṁ gantvā bhante saṅghato uddissa ekaṁ theraṁ dethāti
vadati atha saṅghato sāmaṇeraṁ labhitvā sāmaṇero me laddhoti
aññathattaṁ āpajjati tassa dakkhiṇā saṅghagatā na hoti.
mahātheraṁ labhitvāpi mahāthero me laddhoti somanassaṁ
upādentassāpi na hotiyeva. yo pana sāmaṇeraṁ vā upasampannaṁ vā
daharaṁ vā theraṁ vā bālaṁ vā paṇḍitaṁ vā yaṅkiñci saṅghato
labhitvā nibbematiko hutvā saṅghassa demīti saṅghe citikāraṁ kātuṁ
sakkoti tassa dakkhiṇā saṅghagatā nāma hoti. saṅghato uddisitvā
gahitasamaṇo puthujjano [2]- pāṭipuggaliko sotāpanno saṅghe citikāraṁ
kātuṁ sakkontassa puthujjanasamaṇe dinnaṁ mahapphalataraṁ. uddisitvā
gahito sotāpanno pāṭipuggaliko sakadāgāmītiādīsupi eseva nayo.
saṅghe citikāraṁ kātuṁ sakkontassa hi khīṇāsave dinnadānato
uddisitvā gahite dussīlepi dinnaṁ mahapphalatarameva. yampana vuttaṁ
sīlavato kho mahārāja dinnaṁ mahapphalaṁ no tathā dussīlassāti
taṁ imaṁ nayaṁ pahāyāti vuttaṁ.
[22] guṇasaṅkhāyāti ānisaṁsagaṇanāya mahapphalatāyāti attho.

footnote: 1. pa. sū. 3/716. 2. aṭṭhakathāyaṁ hisaddo dissati.

page number: 017

asaṅkheyyāti vuttā saṅghaṁ uddissa dinnattā. yathā pana saṅghaṁ
uddissa dānaṁ hoti taṁ vidhiṁ dassetuṁ saṅghagatā dakkhiṇā
hītiādi vuttaṁ. tattha citikāranti gāravaṁ. saṅghato na puggalato.
aññathattanti imassa mayā dinnaṁ hotīti evaṁ cittaṁ anuppādetvā
saṅghassa dassāmīti deyyadhammaṁ paṭiyādetvā sāmaṇerassa nāma
dātabbaṁ jātanti aññathattaṁ āpajjati tasmā tassa dakkhiṇā
saṅghagatā na hoti na hotiyeva puggalavasena cittaṁ pariṇāmitattā.
nibbematiko hutvāti kiṁ nu kho mayā imassa dinnaṁ hoti no
vāti vimatiṁ anuppādetvā. saṅghe citikāranti supaṭipannatādike
saṅghaguṇe āvajjitvā saṅghaguṇe pasādena saṅghassa sammukhā
viya tasmiṁ puggale sañjātagāravavasena dentassa puthujjanasamaṇe
dinnaṁ mahapphalataraṁ. saṅghato uddisitvā gahitattā saṅghassa
demiccevaṁ dinnattā ca mahapphalatarameva. tenāha bhagavā na
tvevāhaṁ ānanda kenaci pariyāyena saṅghagatāya dakkhiṇāya
pāṭipuggalikadānaṁ mahapphalataraṁ vadāmīti. yadi khīṇāsave dinnadānato
saṅghato uddisitvā gahite dussīlepi dinnaṁ mahapphalataraṁ evaṁ sante
sīlavato kho mahārāja dinnaṁ mahapphalaṁ no tathā dussīlassāti
idaṁ kathanti āha taṁ imaṁ nayaṁ pahāyāti. saṅghato uddisitvā
gahaṇavidhiṁ pahāya dussīlasseva gahaṇavasena vuttanti taṭṭīkā.
[23] taṁ bahujanassa piyatādīnaṁ diṭṭhadhammikasamparāyikānaṁ

page number: 018

phalavisesānaṁ adhigamahetuto maṅgalaṁ. tenāha bhagavā pañcakaṅguttare 1-
sīhassa nāma senāpatissa dhammaṁ desento dāyako sīha dānapati
bahuno janassa piyo hoti manāpo yampi sīha dāyako dānapati
bahuno janassa piyo hoti manāpo idampi sīha sandiṭṭhikaṁ
dānaphalaṁ. puna caparaṁ sīha dāyakaṁ dānapatiṁ santo sappurisā
bhajanti yampi sīha dāyakaṁ .... bhajanti idampi sīha sandiṭṭhikaṁ
dānaphalaṁ. puna caparaṁ sīha dāyakassa dānapatino kalyāṇo kittisaddo
abbhuggacchati yampi sīha dāyakassa ... abbhuggacchati idampi
sīha sandiṭṭhikaṁ dānaphalaṁ. puna caparaṁ sīha dāyako dānapati
yaññadeva parisaṁ upasaṅkamati yadi khattiyaparisaṁ yadi brāhmaṇaparisaṁ
yadi gahapatiparisaṁ yadi samaṇaparisaṁ visārado upasaṅkamati amaṅkubhūto
yampi sīha dāyako dānapati ... upasaṅkamati amaṅkubhūto idampi
sīha sandiṭṭhikaṁ dānaphalaṁ. puna caparaṁ sīha dāyako dānapati
kāyassa bhedā parammaraṇā sugatiṁ saggaṁ lokaṁ upapajjati yampi
sīha dāyako dānapati kāyassa bhedā parammaraṇā sugatiṁ saggaṁ
lokaṁ upapajjati idampi sīha samparāyikaṁ dānaphalanti. evañca
pana vatvā imā gāthā abhāsi
dadaṁ piyo hoti bhajanti naṁ bahū
kittiñca pappoti yasassa vaḍḍhati

footnote: 1. aṅ. pañcaka. 22/41.

page number: 019

amaṅkubhūto parisaṁ vigāhati
visārado hoti naro amaccharī
tasmā hi dānāni dadanti paṇḍitā
vineyya maccheramalaṁ sukhesino
te dīgharattaṁ tidive patiṭṭhitā
devānaṁ sahabyataṁ gatā ramanti te
katāvakāsā katakusalā ito cutā
sayampabhā anuvicaranti nandane
te tattha nandanti ramanti modare
samappitā kāmaguṇehi pañcahi
katvāna vākyaṁ asitassa tādino
ramanti sabbe sugatassa sāvakāti.
catutthe sumanavagge sīhasuttaṁ.
[24] aṭṭhakanipātaṅguttaravaṇṇanāyaṁ 1- sīho senāpatīti
evaṁnāmako senāya adhipati. vesāliyañhi satta rājasahassāni satta
rājasatāni satta ca rājāno te sabbepi sannipatitvā sabbesaṁ
manaṁ gahetvā raṭṭhaṁ vicāretuṁ samatthaṁ ekaṁ vicinathāti vicinantā
sīharājakumāraṁ disvā ayaṁ sakkhissatīti sanniṭṭhānaṁ katvā tassa
rattamaṇivaṇṇaṁ kambalapariyonaddhaṁ senāpaticchattaṁ adaṁsūti vuttaṁ.
[25] sandiṭṭhikanti sāmaṁ passitabbakaṁ. dāyakoti dānasūro.

footnote: 1. mano. pū. 3/261.

page number: 020

na sāhu dānanti saddhāmattakeneva tiṭṭhati pariccajitumpi
sakkotīti attho. dānapatīti yaṁ dānaṁ deti tassa pati hutvā
deti na dāso na sahāyo. yo hi attanā madhuraṁ bhuñjati
paresaṁ amadhuraṁ deti so dānasaṅkhātassa deyyadhammassa dāso
hutvā deti. yo yaṁ attanā bhuñjati tadeva deti so sahāyo
hutvā deti. yo pana attanā yena kenaci yāpeti paresaṁ
madhuraṁ deti so pati jeṭṭhako sāmi hutvā deti. tādisaṁ
sandhāya vuttaṁ dānapatīti. amaṅkubhūtoti na nittejabhūto.
visāradoti ñāṇasomanassappatto. sahabyataṁ gatāti sahabhāvaṁ
ekībhāvaṁ gatā. katāvakāsāti yena kammena tattha avakāso
hoti tassa katattā katāvakāsā. tampana yasmā kusalameva
hoti tasmā katakusalāti vuttaṁ. modareti modanti pamodanti.
asitassāti anissitassa tathāgatassa. tādinoti tādilakkhaṇappattassāti
tabbaṇṇanā 1-.
[26] sandiṭṭhikanti asamparāyikatāya daṭṭhabbaṁ sayaṁ anubhavitabbaṁ
attappaccakkhaṁ diṭṭhadhammikanti attho. sāhu dānanti
saddhāmattakeneva tiṭṭhatīti dānaṁ nāma sādhu sundaraṁ buddhādīhi paṇḍitehi
pasatthanti evaṁ saddhāmattakeneva tiṭṭhati. yaṁ dānaṁ detīti yaṁ
deyyadhammaṁ parassa deti. tassa pati hutvā detīti lobhaṁ suṭṭhu
abhibhavanto tassa adhipati hutvā deti tena anabhibhavanīyattā.

footnote: 1. mano. pū. 3/26.

page number: 021

na dāso na sahāyoti tadubhayaṁ anvayato byatirekato ca dassetuṁ
yo hītiādi vuttaṁ. dāso hutvā deti taṇhādāsabyassa
upagatattā. sahāyo hutvā deti tassa appiyabhāvavissajjanato.
sāmi hutvā deti tattha taṇhādāsabyato attānaṁ mocetvā
abhibhuyya pavattanato. athavā yo dānasīlatāya dāyako puggalo
so dāne pavattibhedena dānadāso dānasahāyo dānapatīti
tippakāro hoti tadassa tippakārattaṁ vibhajitvā dassetuṁ yo
hītiādi vuttaṁ. dātabbatthena dānaṁ annapānādi. tattha yaṁ
attanā paribhuñjati taṇhādhipannatāya tassa vase vattanato dāso
viya hoti na yaṁ paresaṁ dīyati. tathāpi annapānasāmaññena
idaṁ vuttaṁ dānasaṅkhātassa deyyadhammassa dāso hutvāti.
sahāyo hutvā deti attanā paribhuñjitabbassa paresaṁ dātabbassa
ca samasamaṭṭhapanato. pati hutvā deti sayaṁ deyyadhammassa vase
appavattitvā tassa attano vase pavattāpanato. aparo
nayo. yo attanā paṇītaṁ paribhuñjitvā paresaṁ nihīnaṁ deti so
dānadāso nāma tannimittanihīnabhāvāpattito. yo yādisaṁ attanā
paribhuñjati tādisameva paresaṁ deti so dānasahāyo nāma
tannimittahīnādhikatābhāvavissajjanena sadisabhāvāpattito. yo attanā
nihīnaṁ paribhuñjitvā paresaṁ paṇītaṁ deti so dānapati nāma
tannimittaseṭṭhabhāvāpattito. na nittejabhūto tejaso nipphattiyā.
sahabyeti gacchatīti sahabyo sahappavattako tassa bhāvo sahabyatā

page number: 022

saha pavattīti āha sahabhāvaṁ ekībhāvaṁ gatāti. asitassāti vā
taṇhābandhanena abandhassāti taṭṭīkā.
[27] dāyako dānapatīti dāyako ceva dānapati ca. yo
hi aññassa santakaṁ tenāṇatto deti sopi dāyako hoti tasmiṁ
pana dāne issariyābhāvato na dānapati. ayampana attano
santakaṁyeva deti tenāha ahañhi bho gotama dāyako dānapatīti.
ayameva ettha attho. aññattha pana antarantarā maccherena
abhibhuyyamāno dāyako anabhibhūto dānapatītiādinā nayena vattuṁ
vaṭṭatīti suttanipāte māghasuttavaṇṇanā 1-.
paṭhamanayo.
[28] aparo nayo. dānaṁ nāma dhammāmisavasena duvidhaṁ hoti.
vuttañhetaṁ dukaṅguttare tatiyapaṇṇāsakassa tatiyavagge dvemāni
bhikkhave dānāni. katamāni dve. āmisadānañca dhammadānañca.
imāni kho bhikkhave dve dānāni. etadaggaṁ bhikkhave imesaṁ
dvinnaṁ dānānaṁ yadidaṁ dhammadānanti.
dānasuttaṁ 2-.
[29] dānānīti diyyanakavasena dānāni. deyyadhammassetaṁ
nāmaṁ. savatthukā vā cetanā dānaṁ. sampattipariccāgassetaṁ
nāmanti tabbaṇṇanā 3-.
diyyatīti dānaṁ. deyyadhammassetaṁ adhivacanaṁ. diyyati anenāti

footnote: 1. pa. jo. khu. su. 2/273. 2. aṅ. duka. 20/114. 3. mano. pū. 2/76.

page number: 023

vā dānaṁ. pariccāgacetanāyetaṁ adhivacanaṁ. ayaṁ duvidhopi attho
idhādhippetoti āha diyyanakavasena dānānītiādiṁ. tattha
diyyanakavasenāti dātabbavasenāti taṭṭīkā.
[30] āmisadānanti cattāro paccayā diyyanakavasena āmisadānaṁ
nāma. te hi taṇhādīhi āmasitabbato āmisanti vuccanti.
tesaṁ vā pariccāgacetanā āmisadānanti itivuttake tikanipātassa
pañcamavaggavaṇṇanā 1-.
[31] tassa maṅgalattaṁ vuttappakārameva. apica
hitasukhappaṭilābhahetutopi maṅgalaṁ. catuppaccayadāyako hi hitasukhaṁ vindati.
tatrīmāni vatthūni
atīte bārāṇasīvāsī eko kuṭumbiko araññe vicaranto cīvaraṁ
karontassa paccekabuddhassa appahonakaṁ anuvātaṁ disvā attano
uttarāsaṅgaṁ adāsi. so tena kammena tāvatiṁsesu nibbattitvā
dibbasampattiṁ anubhavitvā tato cavitvā bārāṇasito yojanaṭṭhāne
amaccakule nibbattitvā vayappatto nakkhattadivase amma sāṭakaṁ
me dehi nakkhattaṁ kīḷissāmīti āha. sā dhotavatthaṁ datvā
thūlamidanti vutte aññaṁ adāsi. so tampi paṭikkhipi. sā
natthi no gehe ito sukhumataranti āha. labhanaṭṭhānaṁ gacchāmi
ammāti. putta ahaṁ ajjeva tuyhaṁ bārāṇasīrajjaṁ paṭilābhaṁ
icchāmīti. so sādhu ammāti mātaraṁ vanditvā puññaniyāmena

footnote: 1. pa. dī. khu. iti. 405.

page number: 024

codito bārāṇasiṁ gantvā uyyāne maṅgalasilāpaṭe sasīsaṁ pārupitvā
nipajji. so ca bārāṇasīrañño kālakatassa sattamo divaso
hoti. amaccādayo rañño sarīrakiccaṁ katvā rañño ekā va
dhītā atthi putto natthi arājikaṁ rajjaṁ na tiṭṭhatīti mantetvā
pussarathaṁ vijsajjentā cattāro kumudavaṇṇe sindhave yojetvā
pañcavidhaṁ rājakukkudhabhaṇḍaṁ 1- rathasmiṁ ṭhapetvā rathaṁ vissajjesuṁ. ratho
pācīnadvārena nikkhamitvā uyyānaṁ pavisitvā kumāraṁ padakkhiṇaṁ
katvā āruhaṇasajjo hutvā aṭṭhāsi. purohito pārupanakaṇṇaṁ
apanetvā pādatalāni olokento esa rajjaṁ kāretuṁ yuttoti
vatvā tikkhattuṁ turiyāni paggaṇhāpeti. atha kumāro mukhaṁ vivaritvā
kiṁ tātāti āha. deva tumhākaṁ rajjaṁ pāpuṇātīti. tumhākaṁ
rājā kahanti. divaṅgato sāmīti. katidivasā atikkantāti. ajja
sattamo divasoti. putto vā dhītā vā natthīti. dhītā atthi
deva putto natthīti. tenahi kāressāmi rajjanti āha.
te tāvadeva abhisekamaṇḍapaṁ katvā tattha abhisiñcitvā sahassagghanikaṁ
vatthaṁ upanāmesuṁ. so idaṁ thalaṁ suvaṇṇabhiṅgāraṁ āharatha
labhissāmi vatthanti vatvā uṭṭhāya hatthena udakaṁ ādāya
puratthimadisāya abbhukkiri. ghanapaṭhaviṁ bhinditvā aṭṭha kapparukkhā
uṭṭhahiṁsu. etenupāyena dakkhiṇadisāya aṭṭha pacchimāya aṭṭha

footnote: 1. vuttañhetaṁ abhidhānappadīpikāyaṁ
footnote: khaggo ca chattamuṇhīsaṁ pādukā vālavījanī
footnote: ime kakudhabhaṇḍāni bhavanti pañca rājunanti. ña. va.

page number: 025

uttarāya aṭṭha. iti sabbe dvattiṁsa kapparukakhā uṭṭhahiṁsu.
so ekaṁ dibbadussaṁ nivāsetvā ekaṁ pārupitvā nandarañño
vijite mā itthiyo suttaṁ kantiṁsūti bheriñcārāpetvā chattaṁ
ussāpetvā hatthikkhandhavaragato nagaraṁ pavisitvā pāsādaṁ abhiruyha
mahāsampattiṁ anubhavitvā sabbameva attano vijitaṁ uttarakurusadisaṁ
karonto āgatāgatānaṁ manussānaṁ dibbadussāni datvā aparabhāge
deviyā saddhiṁ pabbajitvā uyyāne vasanto jhānāni nibbattetvā
aparihīnajjhāno brahmalokūpago ahosi. so idāni
mahākassapatthero jāto devī bhaddakāpilānīti.
saṁsāramocakappetavatthuvaṇṇanāyaṁ nandarājavatthu.
[32] atīte bārāṇasiyaṁ ekā dalidditthī ussavadivase
puññasampannā itthiyo kusumbharattavatthaṁ nivāsetvā kīḷantiyo disvā
tādisaṁ vatthaṁ nivāsetvā kīḷitukāmā hutvā mātāpitūnaṁ ārocetvā
amma mayaṁ daliddā kuto no evarūpaṁ vatthanti vutte tenahi
ahaṁ ekasmiṁ aḍḍhakule bhatiṁ karissāmi te mama guṇaṁ ñatvā
dassantīti vatvā ekaṁ kulaṁ upasaṅkamitvā kusumbharattavatthena bhatiṁ
karomīti āha. tīṇi saṁvaccharāni kamme kate tava dassāmāti.
sā sādhūti sampaṭicchitvā akāsi. te tassā guṇaṁ ñatvā
aparipuṇṇesuyeva tīsu saṁvaccharesu tassā ghanakusumbharattavatthena
saddhiṁ aññampi vatthaṁ adaṁsu. sā gantvā rattavatthaṁ nadītīre ṭhapetvā
nahāyi. tasmiṁ khaṇe eko kassapabhagavato sāvako acchinnacīvaro

page number: 026

sākhābhaṅgaṁ nivāsetvā ca pārupitvā ca taṁ padesaṁ pāpuṇi.
sā ayaṁ acchinnacīvaro bhavissati pubbe adinnabhāvena mama nivāsanaṁ
dullabhaṁ jātanti cintetvā taṁ vatthaṁ majjhe phāletvā tassekaṁ
koṭṭhāsaṁ adāsi. thero paṭicchannaṭṭhāne ṭhatvā sākhābhaṅgaṁ
chaḍḍetvā tassekaṁ kaṇṇaṁ nivāsetvā ekaṁ pārupitvā nikkhami.
athassa vatthobhāsena sakalasarīraṁ taruṇasuriyo viya ekobhāsaṁ ahosi.
sā taṁ disvā mayhaṁ ayyo paṭhamaṁ na sobhati idāni taruṇasuriyo
viya virocati idampi imasseva dassāmīti dutiyakoṭṭhāsaṁ
datvā ahaṁ bhante bhave vicarantī uttamarūpadharā bhaveyyaṁ maṁ
disvā koci puriso sakabhāvena saṇṭhātuṁ māsakkhi 1- mayā abhirūpatarā
nāma aññā mā hotūti paṭṭhanaṁ akāsi. theropi anumodanaṁ
katvā pakkāmi. sā devalokaṁ saṁsarantī tato cavitvā sīviraṭṭhe
ariṭṭhapure tiriṭivacchassa nāma asītikoṭivibhavassa seṭṭhino dhītā
hutvā nibbatti. sā uttamarūpadharā sobhaggappattā yo naṁ
passati taṁ ummādeti satiṁ cassa paccupaṭṭhāpetuṁ na deti.
tasmāssā ummādantīti nāmaṁ kariṁsu. sā soḷasavassikakāle
atikkantamanussavaṇṇā 2- devaccharā viya. ye ye puthujjanā taṁ
passanti te te sakabhāvena saṇṭhātuṁ asakkontā pānamadena
viya kilesamadena mattā hutvā satiṁ paccupaṭṭhāpetuṁ nāsakkhiṁsuyeva.
tiriṭivaccho seṭṭhī sīvirājānaṁ upasaṅkamitvā deva mama gehe

footnote: 1. nāsakkhi. 2. atikkantamānusavaṇṇātipi pāṭho. ña. va.

page number: 027

itthīratanaṁ uppannaṁ raññoyeva anucchavikaṁ lakkhaṇapāṭhake pesetvā
taṁ vīmaṁsāpethāti āha. rājā brāhmaṇe pesesi. te gantvā
seṭṭhinā katasakkārasammānā paribhuñjanti. tasmiṁ khaṇe
ummādantī tesaṁ santikaṁ gatā. te taṁ disvā satiṁ paccupaṭṭhāpetuṁ
asakkontā kilesamadamattā hutvā attano vippakatabhojanabhāvaṁ
na jāniṁsu. ekacce ālopaṁ gahetvā bhuñjāmāti saññāya
sīse ṭhapesuṁ. ekacce bhittiṁ pahariṁsu. ekacce upakacchantare
khipiṁsu. sabbeva ummattakā ahesuṁ. sā te disvā ime
kira mama lakkhaṇaṁ vīmaṁsissanti gīvāyaṁ ne gahetvā nīharathāti
nīharāpesi. te maṅkubhūtā tassā kujjhitvā deva kāḷakaṇṇī
esā na vo anucchavikāti vadiṁsu. rājāpi kāḷakaṇṇīti na
taṁ āharāpesi. sāpi taṁ pavattiṁ sutvā hotu sace taṁ rājānaṁ
passissāmi jānissāmīti tasmiṁ āghātaṁ bandhi. atha naṁ seṭṭhī
rañño sahāyakassa abhipārakassa nāma senāpatissa adāsi. sā tassa
piyā manāpā ahosi. athekadivasaṁ senāpati attano ārakkhanaṭṭhānaṁ
gacchanto bhadde ajja kattikapuṇṇamīchaṇo rājā nagaraṁ padakkhiṇaṁ
karonto paṭhamaṁ imaṁ gehadvāraṁ āgacchissati mā kho tassa attānaṁ
dassesi so hi taṁ disvā satiṁ paccupaṭṭhāpetuṁ na sakkhissatīti
vatvā pakkāmi. rājāpi aṭṭhaṅgate suriye uggate puṇṇacande
mahantena yasena nagaraṁ padakkhiṇaṁ karonto paṭhamameva senāpatissa
gehadvāraṁ gantvā vātapānasamīpe ṭhitaṁ ummādantiṁ disvā

page number: 028

kilesamadamatto hutvā satiṁ paccupaṭṭhāpetuṁ asakkonto nagarappadakkhiṇakaraṇe
cittaṁ anuppādetvā tato nivattitvā pāsādaṁ abhiruyha
nipajjitvā ummādantiṁ ārabbha nānappakārena vippalapati. senāpati
tamatthaṁ ñatvā ayaṁ ummādantiyā paṭibaddhacitto taṁ alabhanto
marissati jīvitamassa dātuṁ vaṭṭatīti cintetvā ekaṁ upaṭṭhākaṁ
āṇāpesi gaccha asukaṭṭhāne susiracetiyarukkho atthi tvaṁ kañci
ajānāpetvā antorukkhe nisīda ahaṁ tattha gantvā balikammaṁ
katvā evaṁ vakkhāmi atha tvaṁ evaṁ vadassūti. so sādhūti
vatvā tattha agamāsi. senāpatipi punadivase tattha gantvā baliṁ
katvā devate amhākaṁ rājā chaṇe vattamāne akīḷitvā sirigabbhaṁ
pavisitvā vippalapanto nipanno kiṁ nāma nissāya vippalapatīti
āha. so saddaṁ parivattetvā senāpati tumhākaṁ rājā tava
bhariyāya ummādantiyā paṭibaddhacitto hutvā sace taṁ labhissati
na marissati no ce marissati tasmā taṁ tassa dehīti āha.
senāpati sādhūti vatvā rājānaṁ upasaṅkamitvā tamatthaṁ ācikkhitvā
deva ahaṁ ummādantiṁ tumhākaṁ dammīti āha. rājā samma
abhipāraka mama ummādantiyā paṭibaddhacittatāya vippalapitabhāvaṁ
yakkhāpi jānantīti pucchi. āma devāti. rājā sabbalokena
kira me lāmakabhāvo ñātoti lajjitvā dhamme ṭhatvā ummādantiyā
paṭibaddhacittaṁ vinodetvā taṁ na aggahesīti.
paññāsanipāte ummādantījātakavaṇṇanāyaṁ dalitditthīvatthu.

page number: 029

dhammapadassa pāpavagge cūḷekasāṭakabrāhmaṇavatthu
ekanipātaṅguttaravaṇṇanāyaṁ mahekasāṭakabrāhmaṇavatthūti evamādipi
vatthu cīvaradāne samāharitabbaṁ.
[33] ujjenīnagaragamanamaggantare eko telanāḷī nāma nigamo
atthi. tattha dve seṭṭhidhītaro ahesuṁ. ekā duggatā
mātāpitūnamaccayena dhātiṁ nissāya jīvantī samiddhattabhāvā aññāhi dīghakesavatī
ekā aḍḍhā nikkesī. tadā mahākaccāyanatthero sattahi bhikkhūhi
saddhiṁ caṇḍappajotassa rañño buddhuppādaṁ kathetukāmo ujjeniṁ
gacchanto taṁ nigamaṁ patvā tattha piṇḍāya caranto kiñci na
labhati. dīghakesavatī seṭṭhidhītā tamatthaṁ ñatvā there nimantetvā
antogehe nisīdāpehīti dhātiṁ pesesi. sā tathā akāsi.
seṭṭhidhītā gabbhaṁ pavisitvā dhātiyā attano kese chindāpetvā
amma ime kese asukāya nāma nikkesiyā seṭṭhidhītāya datvā
yaṁ sā deti taṁ āhara tena ayyānaṁ piṇḍapātaṁ dassāmāti
pahiṇi. sā tathā katvā aṭṭha kahāpaṇe gahetvā kesavatiyā
adāsi. sā ekekaṁ piṇḍapātaṁ ekekakahāpaṇikaṁ katvā therānaṁ
dāpetvā sayaṁ gabbhe vihāsi. mahākaccāyanatthero taṁ kāraṇaṁ
ñatvā taṁ pakkosāpesi. sā theragāravena āgantvā there
vanditvā balavassaddhaṁ uppādesi. sukhette dinnaṁ dānaṁ nāma
diṭṭhadhamme vipākaṁ detīti saha theravandanenassā kesā pakatibhāveyeva
aṭṭhaṁsu. thero 1- piṇḍapātaṁ gahetvā tassā passantiyāyeva vehāsaṁ

footnote: 1. sī. therā.

page number: 030

abbhuggantvā kāñcanavanuyyāne otaritvā bhattakiccaṁ kariṁsu.
uyyānapālo there disvā rañño ārocesi. rājā uyyānaṁ
gantvā there disvā kahaṁ bhante ajja bhikkhaṁ alatthāti pucchitvā
taṁ pavattiṁ sutvā nivesanaṁ gantvā tadaheva taṁ seṭṭhidhītaraṁ
āharāpetvā aggamahesiṁ akāsi. sā aparabhāge puttaṁ vijāyitvā
puttassa mātāmahaseṭṭhino nāmaṁ gahetvā gopāloti nāmaṁ katvā
puttassa nāmavasena gopālamātā devīti paññāyitvā there ativiya
pasīditvā kāñcanavanuyyāne therassa vihāraṁ kāresīti.
ekanipātaṅguttaravaṇṇanāyaṁ gopālamātādevīvatthu.
[34] sāvatthiyaṁ ekā mālākārajeṭṭhakassa dhītā ahosi
uttamarūpadharā mahāpuññā 1- soḷasavassikā. sā ekadivasaṁ tayo
kummāsapiṇḍe pupphapacchiyaṁ ṭhapetvā pupphārāmaṁ gacchantī piṇḍāya
nagaraṁ pavisantaṁ sasaṅghaṁ satthāraṁ disvā tuṭṭhacittā te satthu patte
pakkhipitvā vanditvā buddhārammaṇappītiṁ uppādetvā ekamantaṁ
aṭṭhāsi. satthā taṁ olokento sitaṁ katvā ānandattherena
sitakāraṇaṁ puṭṭho ānanda ayaṁ kumārikā kummāsadānaphalena
ajjeva kosalarañño aggamahesī bhavissatīti vatvā pakkāmi.
sāpi pupphārāmaṁ gantvā gāyamānā pupphāni ocini. taṁdivasameva
kosalarājā ajātasattunā saddhiṁ yujjhanto parājito palāyitvā
assaṁ abhiruyha gacchanto tassā gītasaddaṁ sutvā paṭibaddhacitto

footnote: 1. jātakaṭṭhakathā. 5/237. mahāpaññāti dissati.

page number: 031

pupphārāmaṁ gantvā tassā assāmikabhāvaṁ ñatvā taṁ assapiṭṭhe
nisīdāpetvā balanikāyaparivuto nagaraṁ pavisitvā taṁ kulagharaṁ pesetvā
sāyaṇhasamaye mahāsakkārena tato āharāpetvā ratanarāsimhi
abhisiñcitvā aggamahesiṁ akāsi. sā rañño piyā manāpā
ahosi buddhādīnampi vallabhā mallikā devīti pākaṭā.
sattakanipāte kummāsapiṇḍiyajātakavaṇṇanāyaṁ 1- mallikāvatthu 2-.
kummāsadāyakarājavatthu bhikkhādāyikadevīvatthūti tattheva vatthudvayaṁ
ekanipātassa ekādasamavagge kuṇḍakapūvajātakavaṇṇanāyaṁ dve
mahāduggataseṭṭhivatthūnīti evamādīni piṇḍapātadāne.
[35] bārāṇasiyaṁ eko nandiyo nāma upāsako ahosi saddho
pasanno. so satthu āvāsadānānisaṁsakathaṁ sutvā isipatane
mahāvihāre catuggabbhappaṭimaṇḍitaṁ catussālaṁ kāretvā mañcapīṭhādīni
attharāpetvā taṁ āvāsaṁ niyyādento buddhappamukhassa saṅghassa
bhojanadānaṁ datvā satthu hatthe udakaṁ pātetvā niyyādesi.
saha satthu hatthe udakapataneneva tāvatiṁsabhavane āyāmavitthārato
dasayojaniko yojanasatubbedho sattaratanamayo nārīgaṇasampanno
dibbappāsādo nibbatti. athekadivasaṁ mahāmoggallānatthero
devacārikaṁ caranto taṁ pāsādaṁ disvā paccāgantvā satthu ārocesi.
nandiyopi attano pāsāduppattiṁ sutvā bhiyyoso mattāya dānādīni
puññāni katvā āyuhapariyosāne tattheva nibbatti.

footnote: 1. kummāsapiṇḍajātakavaṇṇanāyaṁ. ña. va. 2. jātakaṭṭhakathā. 5/237.

page number: 032

dhammapadassa piyavaggavaṇṇanāyañceva vimānavatthumhi
revatīvimānavaṇṇanāyañca nandiyavatthu.
dhammapadassa brāhmaṇavaggavaṇṇanāyaṁ vipassibuddhassa gandhakuṭiṁ
karontassa aparājitassa nāma kuṭumbikassa vatthu ca
mahāsudassanasuttavaṇṇanāyaṁ āraññikassa bhikkhuno paṇṇasālaṁ karontassa
ekassa gahapatino vatthu ca tadaññampica senāsanadāne.
[36] atīte bārāṇasiyaṁ eko madhuvāṇijo āpaṇe madhuṁ
vikkīṇi. atheko paccekabuddho vaṇarogī ahosi. atha añño
tassa bhesajjatthaṁ madhuṁ bhikkhāya caramāno paccekabuddho gandhamādanato
otaritvā bārāṇasiṁ pāvisi. taṁ disvā nadītitthaṁ gacchantī
kumbhadāsī pucchitvā tamatthaṁ sutvā ettha bhante madhuvāṇijo vasati
tattha gacchathāti hatthaṁ pasāretvā madhuāpaṇaṁ dassetvā sace
vāṇijo ayyassa madhuṁ na deti tatthāhaṁ gantvā madhuṁ gahetvā
ayyassa datvā pacchā dhanaṁ pariyesitvā mūlaṁ dassāmīti cintayamānā
tattheva aṭṭhāsi. paccekabuddho tattha agamāsi. taṁ disvā
vāṇijo tuṭṭhacitto pattapūraṁ madhuṁ datvā pattamukhato otaritvā
bhūmiyaṁ patitaṁ madhuṁ disvā ativiya pasanno imināhaṁ bhante
puññakammena jambudīpe ekarajjaṁ kāreyyaṁ āṇā ca me ākāsapaṭhavīsu
yojanappamāṇe ṭhāne pharatūti paṭṭhesi. paccekabuddho evaṁ hotu
upāsakāti vatvā pacchāgañchi. sā taṁ disvā kiṁ bhante madhuṁ
labhitthāti pucchi. āma bhagini esa mayhaṁ madhuṁ datvā evaṁ

page number: 033

paṭṭhesīti. taṁ sutvā sā tassa aggamahesittaṁ paṭṭhesi. tesu
madhuvāṇijo pātaliputtanagare bindusārarañño ekādhikasataputtānaṁ
sabbajeṭṭhako asokakumāro hutvā pitu accayena ekamātikaṁ
tissakumāraṁ ṭhapetvā tadaññe kaniṭṭhe ghātetvā anabhisitto va
catubbassaṁ rajjaṁ kāretvā catubbassaccayena satthu parinibbānato
dvivassasatamatthake aṭṭhārasame vasse sakalajambudīpe ekarājābhisekaṁ
pāpuṇi. abhisekānubhāvena cassa imā rājiddhiyo āgatā.
puññappabhāvena pāpuṇitabbāpi hi rājiddhiyo arahattamaggena āgatā
paṭisambhidādayo avasesavisesā viya payogasampattisambhūtābhisekānubhāveneva
āgacchanti. heṭṭhāpaṭhaviyā yojanappamāṇe
āṇā pavattati. tathā upariākāse. devatā anotattadahato
soḷasa pānīyaghaṭe himavantato siniddhaṁ mudukaṁ rasavantaṁ
nāgalatādantakaṭṭhañca agadāmalakañca agadaharītakañca suvaṇṇavaṇṇaṁ
gandharasasampannaṁ ambapakkañca devasikaṁ āharanti. agadāmalakaṁ nāma
appakeneva sarīrasodhanādisamatthaṁ sabbadosaharaṁ osadhāmalakaṁ.
agadaharītakampi tādisameva. tesu kira dvīsu yathākāmamekaṁ
paribhuñajati. devatāeva chaddantadahasamīpe ṭhitadevavimānato
pañcavaṇṇaṁ nivāsanapārupanaṁ pītavatthaṁ hatthappuñchanapaṭakañca dibbapānakañca
devasikaṁ āharanti. chaddantadahe kapparukkhāpi santi tato
āharantītipi vadanti. nāgarājāno nāgabhavanato sinānagandhañca
anulepanagandhañca pārupanatthāya asuttamayikaṁ sumanapupphapaṭañca mahārahaṁ

page number: 034

añjanañca devasikaṁ āharanti. asuttamayikaṁ nāma kapparukkhato
nibbattaṁ suttehi akataṁ dibbadussaṁ taṁ sabbattha sukhumaṁ hutvā
uggatapupphānaṁ atthitāya sumanapupphapaṭaṁ nāma jātaṁ. suvakā
chaddantadahe sañjātasālīnaṁ nava vāhasahassāni devasikaṁ āharanti.
ettha ca catummuṭṭhi kuḍavo catukkuḍavaṁ pattho catuppatthaṁ
āḷhako caturāḷhakaṁ doṇaṁ catuddoṇaṁ mānikā catummānikaṁ
khārī vīsati khāriyo vāho tadeva sakaṭaṁ. mūsikā thūsakuṇḍakarahite
taṇḍule karonti. ekopi khaṇḍataṇḍulo nāhosi.
madhumakkhikā āgantvā samīpaṭṭhāne madhuṁ karonti. kammārasālāsu
acchā kaṭṭhaṁ paharanti. karavikasakuṇā āgantvā sampattabalikammakārakā
raṭṭhavāsino viya madhurassaraṁ vikujjantā rañño balikammaṁ
karonti. āgantvā ākāseyeva saddaṁ katvā attānaṁ
ajānāpetvā gacchantītipi vadanti. iti so madhuvāṇijo bhesajjatthaṁ
madhudānena imāhi rājiddhīhi samannāgato asoko dhammarājā
ahosi. sāpi kumbhadāsī tassa asandhimittā nāma aggamahesī
jātā. tassā kira hatthapādesu sandhiyo maṭṭhā
āpaṇadassanaveyyāvaccamayapuññakiriyāvatthuno nissandena sammiñjanaṁ vinā
aññasmiṁ kāle na paññāyiṁsu tasmā sā asandhimittā nāma jātā.
mahāvaṁsādīsu asokavatthu.
cattāḷīsamavagge bakkulattherāpadānañca 1- sattarasamavagge

footnote: 1. khu. apa. 32/516.

page number: 035

sappidāyakattherāpadānañca 1- tadaññampica bhesajjadāne samāharitabbaṁ.
[37] evaṁ catuppaccayadāyako sukhaṁ vindati tasmā dānaṁ
sayampi pavattetabbaṁ. anukulayaññopi na upacchinditabbo sopi
hi mahapphalova. tenāha 2- bhagavā kūṭadantassa brāhmaṇassa dhammaṁ
desento yāni kho tāni brāhmaṇa niccadānāni anukulayaññāni
sīlavante pabbajite uddissa dīyanti ayaṁ kho brāhmaṇa
yañño .pe. mahapphalataro ca mahānisaṁsataro cāti.
[38] tattha niccadānānīti dhuvadānāni niccabhattāni.
anukulayaññānīti amhākaṁ pitipitāmahādīhi pavattitānīti katvā pacchā
duggatapurisehipi vaṁsaparamparāya pavattetabbāni yāni tāni. evarūpāni
kira sīlavante uddissa nibaddhadānāni tesu kulesu daliddāpi na
upacchindanti. tatrīdaṁ vatthu anāthapiṇḍikassa kira ghare pañca
niccabhattasatāni dīyiṁsu. dantamayasalākāni pañcasatāni ahesuṁ.
atha taṁ kulaṁ anukkamena daliddiyena abhibhūtaṁ. ekā tasmiṁ kule
dārikā ekasalākato uddhaṁ dātuṁ nāsakkhi. sāpi pacchā
setavāhanaraṭṭhaṁ gantvā khalaṁ sodhetvā laddhadhaññena taṁ salākaṁ
adāsi. eko thero rañño ārocesi. rājā taṁ ānetvā
aggamahesiṭṭhāne ṭhapesi. sā tato paṭṭhāya punapi pañca
salākabhattasatāni pavattesīti kūṭadantasuttavaṇṇanā 3-.
[39] dhuvadānānīti dhuvāni thirāni avicchinnāni katvā

footnote: 1. khu. apa. 32/269. 2. dī. sī. 9/186. 3. su. vi. 1/374.

page number: 036

dātabbadānāni. anukulayaññānīti anukulaṁ kulānukkamaṁ upādāya
dātabbadānāni. tenāha amhākantiādiṁ. nibaddhadānānīti
nibaddhetvā niyametvā paveṇivasena pavattitadānāni. hatthidantena
pavattitā dantamayasalākā yattha dāyakānaṁ nāmaṁ aṅkenti.
raññoti setavāhanaraññoti taṭṭīkā.
āmisadānakathā.
[40] dhammadānanti idhekacco amatappattippaṭipadaṁ kathetvā
deti idaṁ dhammadānaṁ nāmāti dukaṅguttaravaṇṇanā 1-.
amatappattippaṭipadanti amatappattihetubhūtaṁ sammāpaṭipadanti
taṭṭīkā.
[41] idhekacco ime dhammā kusalā ime dhammā akusalā
ime dhammā sāvajjā ime dhammā anavajjā ime viññugarahitā
ime viññuppasatthā ime samattā samādinnā ahitāya dukkhāya
saṁvattanti ime hitāya sukhāya saṁvattantīti kusalākusalakammapathe
vibhajanto kammakammavipāke idhalokaparaloke paccakkhato dassento
viya pākaṭe karonto akusalehi dhammehi nivattāpento kusalesu
dhammesu patiṭṭhāpento dhammaṁ deseti idaṁ dhammadānaṁ. yo
pana ime dhammā abhiññeyyā ime pariññeyyā ime
pahātabbā ime sacchikātabbā ime bhāvetabbāti saccāni
vibhāvento amatādhigamāya paṭipattidhammaṁ deseti idaṁ sikhappattaṁ

footnote: 1. mano. pū. 2/76.

page number: 037

dhammadānaṁ nāma. etadagganti etaṁ aggaṁ. yadidanti yaṁ idaṁ
dhammadānaṁ vuttaṁ etaṁ imesu dvīsu dānesu aggaṁ seṭṭhaṁ uttamaṁ.
vivaṭṭagāmiṁ dhammadānañhi nissāya sabbānatthato parimuccati sakalaṁ
vaṭṭadukkhaṁ atikkamati. lokiyampana dhammadānaṁ sabbesaṁ dānānaṁ
nidānaṁ sabbasampattīnaṁ mūlaṁ. abhayadānampettha dhammadāneneva
saṅgahitanti daṭṭhabbanti itivuttakavaṇṇanā 1-.
idhalokaparalokadukkhakkhayasukhāvahanassa pana sammāsambuddhappaveditassa
dhammassa paresaṁ hitakāmatāya desanā dhammadānanti
idha vuttaṁ.
[42] dhammadānañhi sabbaṁ āmisadānaṁ jitattā aggaṁ seṭṭhaṁ
hoti. tenāha bhagavā dhammapadassa taṇhāvagge sakkassa devindassa
dhammaṁ desento
sabbadānaṁ dhammadānaṁ jināti
sabbarasaṁ dhammaraso jināti
sabbaratiṁ dhammarati jināti
taṇhakkhayo sabbadukkhaṁ jinātīti.
sabbadānanti yathāvuttaṁ āmisadānaṁ abhayadānaṁ. dhammadānanti
dhammadesanāti sagāthavagge devatāsaṁyuttaṭīkā.
[43] sacepi hi cakkavāḷagabbhe yāva brahmalokā nirantaraṁ
katvā sannisinnānaṁ buddhappaccekabuddhakhīṇāsavānaṁ kadalīgabbhasadisāni

footnote: 1. pa. dī. iti. 405.

page number: 038

cīvarāni dadeyya tasmiṁ samāgame catuppadikagāthāya katā anumodanāva
seṭṭhā. tañhi dānaṁ tassā gāthāya soḷasiṁ kalaṁ nāgghati.
evaṁ dhammassa desanāpi vācanāpi savanampi mahantaṁ. yena ca
puggalena taṁ dhammassavanaṁ kāritaṁ tasseva ānisaṁso mahā. tathārūpāyaeva 1-
paṇītapiṇḍapātassa patte pūretvā dinnadānatopi sappitelādīnaṁ
patte pūretvā dinnabhesajjadānatopi mahāvihārasadisānaṁ vihārānaṁ
lohappāsādasadisānañca pāsādānaṁ anekāni satasahassāni kāretvā
dinnasenāsanadānatopi anāthapiṇḍikena vihāraṁ ārabbha katapariccāgatopi
antamaso catuppadikāya gāthāya anumodanāvasenāpi pavattitaṁ
dhammadānameva seṭṭhaṁ. kiṁkāraṇā. evarūpāni hi puññāni
karontā dhammaṁ sutvāva karonti no assutvā. sace hi
ime sattā dhammaṁ na suṇeyyuṁ uḷuṅkamattaṁ yāgumpi kaṭacchumattaṁ
bhattampi na dadeyyuṁ. iminā kāraṇena sabbadānehi dhammadānameva
seṭṭhaṁ. apica ṭhapetvā buddhe ca paccekabuddhe ca sakalakappaṁ
deve vassante udakabindūni gaṇetuṁ samatthāya paññāya samannāgatā
sārīputtādayopi attano dhammatāya sotāpattiphalādīni adhigantuṁ
nāsakkhiṁsu assajittherādīhi kathitaṁ dhammaṁ sutvāva sotāpattiphalaṁ
sacchikariṁsu satthu dhammadesanāya sāvakapāramīñāṇaṁ sacchikariṁsu. imināpi
kāraṇena mahārāja 2- dhammadānameva seṭṭhaṁ. tena vuttaṁ sabbadānaṁ

footnote: 1. tathārūpāya eva parisāyāti dhammapadavaṇṇanā. 2. atirekapadena bhavitabbaṁ. na hi
footnote: sakkā īdisaṁ atthaṁ satthu vacanaṁ kātuṁ.

page number: 039

dhammadānaṁ jinātīti. sabbe pana khandharasādayo ukkaṁsato devānaṁ
sudhābhojanarasopi saṁsāravaṭṭe pātetvā dukkhānubhavanasseva paccayo.
yo panesa sattattiṁsabodhipakkhiyadhammasaṅkhāto ca navalokuttaradhammasaṅkhāto
ca dhammaraso ayameva sabbarasānaṁ seṭṭho. tena vuttaṁ
sabbarasaṁ dhammaraso jinātīti dhammapadavaṇṇanā.
dhammarasoti saddhammasannicayaṁ pītippāmojjanti sagāthavaggaṭīkā.
[44] yā cesā puttaratidhīturatiitthīratinaccagītavāditādiratippabhedā
anekappabhedā rati sāpi vaṭṭe pātetvā dukkhānubhavanasseva
paccayo. yā panesā dhammaṁ kathentassa vā suṇantassa vā
anto uppajjamānā pīti udaggabhāvaṁ janeti assūni pavatteti
lomahaṁsanaṁ janeti sāyaṁ saṁsāravaṭṭassa antaṁ katvā
arahattapariyosānā hotīti sabbaratīnaṁ evarūpā dhammaratiyeva seṭṭhā.
tena vuttaṁ sabbaratiṁ dhammarati jinātīti dhammapadavaṇṇanā.
dhammaratīti samathavipassanādhamme abhiratīti sagāthavaggaṭīkā.
taṇhakkhayo pana taṇhakkhayante uppannaṁ arahattaṁ taṁ
sakalassāpi vaṭṭadukkhassa abhibhavanato sabbaseṭṭhameva. tena vuttaṁ
taṇhakkhayo sabbadukkhaṁ jinātīti tabbaṇṇanā 1-.
[45] dhammaṁ desentenapi hitapharaṇamuducitteneva bhavitabbaṁ na
lābhagarukena. lābhagarukassa hi dhammadānaṁ na mahapphalaṁ. tena
saṅgītisuttavaṇṇanāyaṁ 2- eko evaṁ maṁ dhammakathikoti jānissantīti

footnote: 1. dhammapadavaṇṇanā. 2. su. vi. 3/247.

page number: 040

icchāya ṭhatvā lābhagaruko hutvā deseti taṁ na mahapphalaṁ.
eko attano paguṇaṁ dhammaṁ appaccāsiṁsamāno paresaṁ deseti
idaṁ desanāmayaṁ puññakiriyāvatthu nāmāti vuttaṁ.
taṁ na mahapphalaṁ taṇhāya parāmaṭṭhattā. paresaṁ deseti
hitapharaṇena muducittenāti ānetvā sambandhitabbanti taṭṭīkā.
[46] dhammaṁ desentena hi attani pañca dhammā
upaṭṭhāpetabbā. vuttañhetaṁ bhagavatā pañcakaṅguttare catutthapaṇṇāsakassa
paṭhamavagge na kho ānanda sukaraṁ paresaṁ dhammaṁ desetuṁ paresaṁ
ānanda dhammaṁ desentena pañca dhamme ajjhattaṁ upaṭṭhāpetvā
paresaṁ dhammo desetabbo. katame pañca. anupubbīkathaṁ
kathessāmīti anuddayataṁ paṭicca kathaṁ kathessāmīti na āmisantaro
kathaṁ kathessāmīti attānañca parañca anūpahacca kathaṁ kathessāmīti
paresaṁ dhammo desetabbo. na kho ānanda sukaraṁ paresaṁ dhammaṁ
desetuṁ paresaṁ ānanda dhammaṁ desentena ime pañca dhamme
ajjhattaṁ upaṭṭhāpetvā paresaṁ dhammo desetabboti.
udāyisuttaṁ 1-.
[47] anupubbīkathanti dānantaraṁ 2- sīlaṁ sīlantaraṁ 3- sagganti
evaṁ desanāanupubbīkathaṁ vā yaṁ yaṁ suttapadaṁ vā gāthāpadaṁ vā nikkhittaṁ

footnote: 1. aṅ. pañcaka. 22/207. 2. dānānantaraṁ.
footnote: 3. sīlānantaranti manorathapūraṇīpotthake likhiyati. ña. va.

page number: 041

hoti tassa tassa anurūpaṁ kathaṁ vā kathessāmīti cittaṁ upaṭṭhāpetvā
paresaṁ dhammo desetabbo. pariyāyadassāvīti tassa tassa
atthassa taṁ taṁ kāraṇaṁ dassento. kāraṇañhi idha pariyāyoti
vuttaṁ. anuddayataṁ paṭiccāti mahāsambādhappatte satte
sambādhato mocessāmīti anukampaṁ āgamma. na āmisantaroti
na āmisahetuko attanova catuppaccayalābhaṁ anāsiṁsantoti
attho. anūpahaccāti attukkaṁsanaparavambhanādivasena attānañca
parañca guṇūpaghātena anūpahantvāti tabbaṇṇanā 1-.
anupubbīkathā pana taṁ vitthārato icchantena sīlakkhandhavagge
ambaṭṭhasuttavaṇṇanāto ca majjhimapaṇṇāsakassa paṭhamavagge
upālisuttavaṇṇanāto ca aṭṭhakaṅguttarassa dutiyavagge
dutiyasuttavaṇṇanāto ca gahetabbā.
evaṁ attani pañca dhamme upaṭṭhāpetvā paresaṁ desetabbameva.
paresaṁ desanāpi hi vācanāpi sāsanassa ṭhitiyā saṁvattati.
[48] adesanādi panassa antaradhānāya. tenāha tattheva 2-
pañcime bhikkhave dhammā saddhammassa sammosāya antaradhānāya
saṁvattanti. katame pañca. idha bhikkhave bhikkhū na dhammaṁ pariyāpuṇanti
suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhūtadhammaṁ
vedallaṁ ayaṁ bhikkhave paṭhamo dhammo saddhammassa sammosāya
antaradhānāya saṁvattati. puna caparaṁ bhikkhave bhikkhū yathāsutaṁ

footnote: 1. mano. pū. 3/65. 2. aṅ. pañcaka. 22/197.

page number: 042

yathāpariyattaṁ dhammaṁ na vitthārena paresaṁ desenti ayaṁ bhikkhave
dutiyo ... puna caparaṁ bhikkhave bhikkhū yathāsutaṁ yathāpariyattaṁ dhammaṁ na
vitthārena paresaṁ vācenti ayaṁ bhikkhave tatiyo ... puna caparaṁ
bhikkhave bhikkhū yathāsutaṁ yathāpariyattaṁ dhammaṁ na vitthārena sajjhāyaṁ
karonti ayaṁ bhikkhave catuttho ... puna caparaṁ bhikkhave bhikkhū
yathāsutaṁ yathāpariyattaṁ dhammaṁ na cetasā anuvitakkenti anuvicārenti
manasā anupekkhanti ayaṁ bhikkhave pañcamo dhammo ... saṁvattati.
ime kho bhikkhave pañca dhammā saddhammassa sammosāya antaradhānāya
saṁvattanti. pañcime bhikkhave dhammā saddhammassa ṭhitiyā
asammosāya anantaradhānāya saṁvattanti. katame pañca. idha bhikkhave
bhikkhū dhammaṁ pariyāpuṇanti suttaṁ geyyaṁ veyyākaraṇaṁ ... vedallaṁ
ayaṁ bhikkhave paṭhamo dhammo saddhammassa ṭhitiyā asammosāya
anantaradhānāya saṁvattati. puna caparaṁ bhikkhave bhikkhū yathāsutaṁ
yathāpariyattaṁ dhammaṁ vitthārena paresaṁ desenti ... dhammaṁ vitthārena
paresaṁ vācenti ... dhammaṁ vitthārena sajjhāyaṁ karonti ... dhammaṁ
cetasā anuvitakkenti anuvicārenti manasā anupekkhanti ayaṁ
bhikkhave pañcamo dhammo saddhammassa ṭhitiyā ... saṁvattati. ime
kho bhikkhave pañca dhammā saddhammassa ṭhitiyā ... saṁvattantīti.
pañcamasuttaṁ.
[49] saddhammassāti sudhammassa sāsanassāti attho.
sammosāyāti vināsāya. antaradhānāyāti appaññāpanatthāyāti

page number: 043

ekaṅguttare dasamavaggavaṇṇanā 1-.
na pariyāpuṇantīti na valañjentīti pañcakaṅguttare tato
purimasuttavaṇṇanā 2-
[50] dhammadānampana yasmā atthappaṭisaṁveditādīnaṁ guṇānaṁ
padaṭṭhānaṁ tasmā maṅgalanti vuccati. vuttañhetaṁ pañcakaṅguttare
paṭhamapaṇṇāsakassa tatiyavagge puna caparaṁ bhikkhave bhikkhuno na
heva kho satthā dhammaṁ deseti aññataro vā garuṭṭhāniyo
sabrahmacārī apica kho yathāsutaṁ yathāpariyattaṁ dhammaṁ vitthārena
paresaṁ deseti yathā yathā bhikkhave bhikkhu yathāsutaṁ yathāpariyattaṁ
dhammaṁ vitthārena paresaṁ deseti tathā tathā so tasmiṁ dhamme
atthappaṭisaṁvedī ca hoti dhammappaṭisaṁvedī ca tassa atthappaṭisaṁvedino
dhammappaṭisaṁvedino pāmojjaṁ jāyati pamuditassa pīti
jāyati pītimanassa kāyo passambhati passaddhakāyo sukhaṁ vedeti
sukhino cittaṁ samādhiyati. idaṁ bhikkhave dutiyaṁ vimuttāyatanaṁ yattha
bhikkhuno appamattassa ātāpino pahitattassa viharato avimuttaṁ
vā cittaṁ vimuccati aparikkhīṇā vā āsavā parikkhayaṁ gacchanti
appattaṁ vā anuttaraṁ yogakkhemaṁ anuppāṇāputīti.
vimuttisuttapāli 3-.
[51] dhammanti catussaccadhammaṁ deseti. atthappaṭisaṁvedinoti
pāliatthaṁ ājānantassa. dhammappaṭisaṁvedinoti pāliṁ ājānantassa.

footnote: 1. mano. pū. 1/88. 2. naṁyu. mano. pū. 3/65 3. aṅ. pañcaka. 2/23.

page number: 044

pāmojjanti taruṇā pīti. pītīti tuṭṭhākārabhūtā balavappīti.
kāyoti nāmakāyo. passambhatīti paṭippassambhati. sukhaṁ
vedetīti sukhaṁ paṭilabhati. samādhiyatīti arahattaphalasamādhinā
samādhiyati. ayañhi taṁ dhammaṁ suṇanto āgatāgataṭṭhāne
jhānavipassanāmaggaphalāni jānāti tassa evaṁ jānato pīti uppajjati
so tassā pītiyā antarā osakkituṁ na dento upacārakammaṭṭhāniko
hutvā vipassanaṁ vaḍḍhetvā arahattaṁ pāpuṇāti taṁ sandhāya vuttaṁ
cittaṁ samādhiyatīti tabbaṇṇanā 1-.
[52] vimuttāyatananti vimuccanakāraṇaṁ. yatthāti yasmiṁ
vimuttāyataneti tabbaṇṇanānayo.
pāliatthaṁ ājānantassāti idha sīlaṁ āgataṁ idha samādhi
idha paññātiādinā taṁ taṁ pāliatthaṁ yāthāvato jānantassa pāliṁ 2-
ājānantassa taṁtadatthabodhanapāliyābhāvato. taruṇā pītīti
sañjātamattā mudukā pīti jāyati. kathaṁ jāyati. yathādesitaṁ dhammaṁ
upadhārentassa tadanucchavikameva ca attano kāyavacīmanosamācāraṁ
gaṇhantassa somanassaṁ pattassa pamodanalakkhaṇaṁ pāmojjaṁ jāyati.
tuṭṭhākārabhūtā balavappītīti purimuppannappītiyā vasena
laddhāsevanattā ativiyatuṭṭhākārabhūtā kāyacittadarathappassambhanasamatthāya
passaddhiyā paccayo bhavituṁ samatthā balappattā pīti jāyati. yasmā

footnote: 1. mano. pū. 3/8. 2. pamādalikhitena bhavitabbaṁ. pāliṁ ājānantassāti
footnote: taṁtadatthabodhanapāliṁ bhāvayatoti amhākaṁ khanti. ña. va.

page number: 045

nāmakāye passaddhe rūpakāyopi passaddhoeva hoti tasmā
nāmakāyo passambhaticcevaṁ vuttaṁ. sukhaṁ paṭilabhatīti vakkhamānassa
cittasamādhānassa paccayo bhavituṁ samatthaṁ cetasikaṁ nirāmisaṁ sukhaṁ
paṭilabhati. samādhiyatīti ettha na yo koci samādhi adhippeto
athakho anuttarasamādhīti dassento arahattaphalasamādhinā samādhiyatīti
āha. ayañhītiādi tassa desanāya tādisassa puggalassa
yathāvuttasamādhippaṭilābhassa kāraṇabhāvavibhāvanaṁ yatassā
vimuttāyatanabhāvo. osakkitunti nassitunti taṭṭīkā.
[53] vimuttiyā vaṭṭadukkhato vimuccanassa āyatanaṁ kāraṇaṁ
vimuttāyatananti āha vimuccanakāraṇanti taṭṭīkānayo.
yadipi dhammassavanañceva abhayadānañca dhammadāneneva saṅgahitaṁ
tesu pana abhayadānassa āratī viratī pāpāti ettha gayhamānattā
itarassa ca kālena dhammassavananti vakkhamānattā tadubhayamidha
na labbhatīti daṭṭhabbanti.
dānantipadakathā.
-------

page number: 046

dhammacariyākathā
[54] dhammacariyā nāma dasakusalakammapathacariyāti idha 1- vuttaṁ.
dhammacariyasamacariyā nāma dasa kusalakammapathāti dukaṅguttarassa
dutiyavagge chaṭṭhasuttavaṇṇanā 2-.
tattha dasa kusalakammapathā heṭṭhā āgāriyavinaye vuttāva.
dhammassa cariyā dhammā vā anapetā cariyā dhammacariyāti
idampīdha 3- vuttaṁ.
dhammassa cariyā dhammacariyā dhammakaraṇanti sāleyyakasuttavaṇṇanānayo 4-.
dhammaṁ carati etāyāti dhammacariyā tathāpavattā cetanā.
dhammoti pana taṁsamuṭṭhāno payogo daṭṭhabbo. dhammato
anapetāti vā dhammā dhammā ca sā cariyā cāti dhammacariyāti
taṭṭīkānayo.
[55] sā sagguppatyādihetuto maṅgalanti veditabbā. tenāha
bhagavā mūlapaṇṇāsakassa pañcamavagge sāleyyakasutte 5- kosalaraṭṭhe
sālagāme nivāsitāya sāleyyakānaṁ nāma brāhmaṇagahapatikānaṁ dhammaṁ
desento dhammacariyasamacariyahetu kho gahapatayo evamidhekacce
sattā kāyassa bhedā parammaraṇā sugatiṁ saggaṁ lokaṁ upapajjanti.
tividhaṁ kho gahapatayo kāyena dhammacariyasamacariyā hoti catubbidhaṁ

footnote: 1. pa. jo. khu. khu. 155. 2. mano. pū. 2/18. 3. pa. jo. khu. khu. 154.
footnote: 4. pa. sū. 2/444. paṭipakkhanayo. 5. ma. mū. 12/519.

page number: 047

vācāya tividhaṁ manasā dhammacariyasamacariyā hoti. kathañca
gahapatayo tividhaṁ kāyena dhammacariyasamacariyā hoti. idha gahapatayo
ekacco pāṇātipātaṁ pahāya pāṇātipātā paṭivirato hoti
nihitadaṇḍo nihitasattho sajjī dayāpanno sabbappāṇabhūtahitānukampī
viharati adinnādānaṁ pahāya adinnādānā paṭivirato hoti yantaṁ
parassa paravittūpakaraṇaṁ gāmagataṁ vā araññagataṁ vā na taṁ adinnaṁ
theyyasaṅkhātaṁ ādātā hoti kāmesu micchācāraṁ pahāya kāmesu
micchācārā paṭivirato hoti yā tā māturakkhitā piturakkhitā
bhāturakkhitā bhaginīrakkhitā ñātirakkhitā sassāmikā saparidaṇḍā
antamaso mālāguḷaparikkhittāpi tathārūpāsu na cārittaṁ āpajjitā
hoti evaṁ kho gahapatayo tividhaṁ kāyena ... hoti. kathañca
gahapatayo catubbidhaṁ vācāya ... hoti. idha gahapatayo ekacco
musāvādaṁ pahāya musāvādā paṭivirato hoti sabhaggato vā
parisaggato vā ñātimajjhagato 1- vā pūgamajjhagato 2- vā
rājakulamajjhagato 3- vā abhinīto sakkhiṁ puṭṭho ehambho purisa yaṁ
jānāsi taṁ vadehīti so ajānaṁ vā āha na jānāmīti
jānaṁ vā āha jānāmīti apassaṁ vā āha na passāmīti
passaṁ vā āha passāmīti iti attahetu vā parahetu vā
āmisakiñcikkhahetu vā na sampajānamusā bhāsitā hoti pisuṇaṁ
vācaṁ pahāya pisuṇāya vācāya paṭivirato hoti ito sutvā na

footnote: 1. ñātimajjhaggatoti pāliyaṁ dissati. 2. pūgamajjhaggatoti.
footnote: 3. rājakulamajjhaggatoti. ña. va.

page number: 048

amutra akkhātā imesaṁ bhedāya amutra vā sutvā na imesaṁ
akkhātā amūsaṁ bhedāya iti bhinnānaṁ vā sandhātā samāhitānaṁ
vā anuppadātā samaggārāmo samaggarato samagganandī samaggakaraṇiṁ
vācaṁ bhāsitā hoti pharusaṁ vācaṁ pahāya pharusāya vācāya paṭivirato
hoti yā sā vācā neḷā kaṇṇasukhā pemanīyā hadayaṅgamā
porī bahujanakantā bahujanamanāpā tathārūpiṁ vācaṁ bhāsitā hoti
samphappalāpaṁ pahāya samphappalāpā paṭivirato hoti kālavādī
bhūtavādī atthavādī dhammavādī vinayavādī nidhānavatiṁ vācaṁ bhāsitā
hoti kālena sāpadesaṁ pariyantavatiṁ atthasañhitaṁ evaṁ kho gahapatayo
catubbidhaṁ vācāya ... ho ti. kathañca gahapatayo tividhaṁ manasā
... hoti. idha gahapatayo ekacco anabhijjhālu hoti yantaṁ
parassa paravittūpakaraṇaṁ taṁ anabhijjhātā hoti aho vata yaṁ
parassa taṁ mama assāti abyāpannacitto kho pana hoti
appaduṭṭhamanasaṅkappo ime sattā averā abyāpajjhā anīghā sukhī
attānaṁ pariharantūti sammādiṭṭhiko kho pana hoti aviparītadassano
atthi dinnaṁ atthi yiṭṭhaṁ atthi hutaṁ atthi sukatadukkaṭānaṁ
kammānaṁ phalavipāko atthi ayaṁ loko atthi paro loko
atthi mātā atthi pitā atthi sattā opapātikā atthi
loke samaṇabrāhmaṇā sammaggatā sammāpaṭipannā ye imañca
lokaṁ parañca lokaṁ sayaṁ abhiññā sacchikatvā pavedentīti evaṁ
kho gahapatayo tividhaṁ manasā ... hoti. evaṁ dhammacariyasamacariyahetu

page number: 049

kho gahapatayo evamidhekacce sattā kāyassa bhedā ... saggaṁ lokaṁ
upapajjanti. ākaṅkheyya ce gahapatayo dhammacārī samacārī aho
vatāhaṁ kāyassa bhedā parammaraṇā khattiyamahāsālānaṁ sahabyataṁ
upapajjeyyanti ṭhānaṁ kho panetaṁ vijjati yaṁ so kāyassa bhedā parammaraṇā
khattiyamahāsālānaṁ sahabyataṁ upapajjeyya taṁ kissa hetu tathā hi so
dhammacārī samacārī. ākaṅkheyya ce gahapatayo dhammacārī samacārī
aho vatāhaṁ kāyassa bhedā parammaraṇā brāhmaṇamahāsālānaṁ ...
gahapatimahāsālānaṁ ... cātummahārājikānaṁ devānaṁ ... tāvatiṁsānaṁ
devānaṁ ... yāmānaṁ devānaṁ ... tusitānaṁ devānaṁ ... nimmānaratīnaṁ
devānaṁ ... paranimmitavasavattīnaṁ devānaṁ ... brahmakāyikānaṁ devānaṁ ...
ābhānaṁ devānaṁ ... parittābhānaṁ devānaṁ ... appamāṇābhānaṁ devānaṁ ...
ābhassarānaṁ devānaṁ ... subhānaṁ devānaṁ ... parittasubhānaṁ devānaṁ ...
appamāṇasubhānaṁ devānaṁ ... subhakiṇhānaṁ devānaṁ ... vehapphalānaṁ
devānaṁ ... avihānaṁ devānaṁ ... atappānaṁ devānaṁ ... sudassānaṁ
devānaṁ ... sudassīnaṁ devānaṁ ... akaniṭṭhakānaṁ devānaṁ ...
ākāsānañcāyatanūpagānaṁ devānaṁ ... viññāṇañcāyatanūpagānaṁ devānaṁ ...
ākiñcaññāyatanūpagānaṁ devānaṁ ... nevasaññānāsaññāyatanūpagānaṁ
devānaṁ sahabyataṁ upapajjeyyanti ṭhānaṁ kho panetaṁ vijjati
yaṁ so kāyassa bhedā parammaraṇā nevasaññānāsaññāyatanūpagānaṁ
devānaṁ sahabyataṁ upapajjeyya taṁ kissa hetu tathā hi so
dhammacārī samacārī. ākaṅkheyya ce gahapatayo dhammacārī samacārī

page number: 050

aho vatāhaṁ āsavānaṁ khayā anāsavaṁ cetovimuttiṁ paññāvimuttiṁ
diṭṭhe va dhamme sayaṁ abhiññā sacchikatvā upasampajja vihareyyanti
ṭhānaṁ kho panetaṁ vijjati yaṁ so āsavānaṁ khayā ... upasampajja
vihareyya taṁ kissa hetu tathā hi so dhammacārī samacārīti.
pāli.
[56] dhammacariyasamacariyahetūti dhammacariyasaṅkhātasamacariyahetu
taṁkāraṇā tappaccayāti atthoti dukaṅguttaravaṇṇanānayo 1-.
tividhanti tīhi koṭṭhāsehi. kāyenāti kāyadvārenāti
sāleyyakavaṇṇanā 2-.
samaṁ 3- cariyā samassa vā kammassa cariyāti samacariyā.
dhammacariyā ca sā samacariyā cāti dhammacariyasamacariyā dhammacariyasaṅkhātā
samacariyāti atthoti sāleyyakadukaṅguttaravaṇṇanānayo 4-.
[57] pāṇātipātaṁ pahāyāti pāṇātipātacetanāsaṅkhātaṁ
dussīlyaṁ pajahitvā. paṭiviratoti pahīnakālato paṭṭhāya tato
dussīlyato orato virato va hoti. nihitadaṇḍo nihitasatthoti
parūpaghātatthāya daṇḍaṁ vā satthaṁ vā ādāya avattanato
nikkhittadaṇḍo ceva nikkhittasattho cāti attho. ettha ca ṭhapetvā
daṇḍaṁ sabbampi avasesaṁ upakaraṇaṁ sattānaṁ vihiṁsanabhāvato satthanti
veditabbaṁ. yampana bhikkhū kattaradaṇḍaṁ vā dantakaṭṭhaṁ vā vāsiṁ

footnote: 1. mano. pū. 2/18. 2-4 pa. sū. 2/444. mano. pū. 2/18. 3. samātipi
footnote: pāṭho. ña. va.

page number: 051

vā 1- pipphalikaṁ vā gahetvā vicaranti na taṁ parūpaghātatthāya tasmā
nihitadaṇḍā nihitasatthātveva saṅkhyaṁ gacchanti. lajjīti
pāpajigucchanalakkhaṇāya lajjāya samannāgato. dayāpannoti dayaṁ
mettacittataṁ āpanno. sabbappāṇabhūtahitānukampīti sabbe pāṇabhūte
hitena anukampako tāya eva dayāpannatāya sabbesaṁ pāṇabhūtānaṁ
hitacittakoti attho. viharatīti iriyati pāletīti mūlapaṇṇāsakassa
tatiyavagge cūḷahatthipadopamasuttavaṇṇanā 2- catukkaṅguttare
catutthapaṇṇāsakavaṇṇanā 3- ca.
[58] yantaṁ parassāti yantaṁ parassa parasantakaṁ 4-.
paravittūpakaraṇanti tasseva parassa vittūpakaraṇaṁ tuṭṭhijananaṁ parikkhārabhaṇḍakaṁ.
gāmagataṁ vāti antogāme vā ṭhapitaṁ. araññagataṁ vāti araññe
rukkhaggapabbatamatthakādīsu vā ṭhapitaṁ. adinnanti tehi parehi
kāyena vā vācāya vā adinnakaṁ. theyyasaṅkhātanti ettha theno
vuccati coro 5- thenassa bhāvo theyyaṁ. avaharaṇacittassetaṁ
adhivacanaṁ. saṅkhātanti atthato ekakoṭṭhāsassetaṁ adhivacanaṁ saññānidānā
hi papañcasaṅkhātiādīsu 6- viya. theyyañca taṁ saṅkhātañcāti
theyyasaṅkhātaṁ theyyacittasaṅkhāto eko cittakoṭṭhāsoti attho.
karaṇatthe cetaṁ paccattavacanaṁ tasmā theyyasaṅkhātenāti atthato

footnote: 1. dantakaṭṭhavāsiṁ vātipi. 2. pa. sū. 2/277. 3. mano.
footnote: pū. 2/486. tattha pana pāṇātipātaṁ pahāyātiādīni
footnote: vuttatthānevāti idameva vuttaṁ. tesamattho hi heṭṭha

(mano. pū. 2/260) vaṇṇitaṁ. 4. santakaṁ.
5. thenoti coro. ña. va. 6. khu. su. 25/504.

page number: 052

daṭṭhabbaṁ. māturakkhitāti 1- yaṁ pitari naṭṭhe vā mate vā ghāsacchādanādīhi
paṭijaggamānā vayappattiṁ 2- kulaghare dassāmīti 3- mātā rakkhati
ayaṁ māturakkhitā nāma. etenupāyena piturakkhitādayopi 4- veditabbā.
sabhāgakulāni pana kucchigatesupi gabbhesu katikaṁ karonti sace mayhaṁ
putto hoti tuyhaṁ dhītā aññattha gantuṁ na labhissati mayhaṁ
puttasseva hotūti evaṁ gabbhepi pariggahitā sassāmikā nāma.
yo itthannāmaṁ itthiṁ gacchati tassa ettako daṇḍoti evaṁ
nāmaṁ vā gehaṁ vā vīthiṁ vā uddissa ṭhapitadaṇḍā pana saparidaṇḍā
nāma. antamaso mālāguḷaparikkhittāpīti yā sabbantimena
paricchedena esā me bhariyā bhavissatīti saññāya tassā upari kenaci
mālāguḷaṁ khipantena mālāguḷamattenāpi parikkhittā hoti. cārittaṁ
āpajjitāti evarūpāsu itthīsu sammādiṭṭhisutte 5-
vuttamicchācāralakkhaṇavasena vītikkamaṁ kattā hoti. sabhaggatoti sabhāya 6-
ṭhito. parisaggatoti gāmaparisāyaṁ 7- ṭhito. Ñātimajjhagatoti dāyādānaṁ
majjhe ṭhito. pūgamajjhagatoti senīnaṁ majjhe ṭhito.
rājakulamajjhagatoti rājakulassa majjhe mahāvinicchaye ṭhito. abhinītoti
pucchanatthāya nīto. sakkhiṁ puṭṭhoti sakkhiṁ katvā pucchito.
ehambho purisāti ālapanametaṁ. attahetu vā parahetu vāti
attano vā parassa vā hatthapādādihetu vā dhanahetu vā.

footnote: 1. māturakkhitātiādīsu. 2. vayappattaṁ. 3. nessāmīti. ña. va.
footnote: 4. piturakkhitādikā. ña. va. 5. pa. sū. 1/274. 6. sabhāyaṁ. 7. parisāyaṁ.

page number: 053

āmisakiñcikkhahetu vāti ettha āmisanti lābho adhippeto.
kiñcikkhanti yaṁ vā taṁ vā appamattakaṁ. antamaso
tittiravaṭṭakasappipiṇḍanavanītapiṇḍādimattakassāpi lañcassa hetūti attho.
sampajānamusā bhāsitāti sampajānanto 1- va musāvādaṁ kattā hoti.
imesaṁ bhedāyāti yesaṁ itoti vuttānaṁ santike sutaṁ 2- tesaṁ
bhedāya. amūsaṁ bhedāyāti yesaṁ amutrāti vuttānaṁ santike
sutaṁ hoti tesaṁ bhedāyāti sāleyyakavaṇṇanā 3-.
[59] bhinnānaṁ vā sandhātāti dvinnaṁ mittānaṁ vā samānūpajjhāyakādīnaṁ
vā kenacideva kāraṇena bhinnānaṁ ekekaṁ upasaṅkamitvā
tumhākaṁ īdise kule jātānaṁ evaṁ bahussutānaṁ idaṁ na yuttantiādīni
vatvā sandhānaṁ kattā. anuppadātāti sandhānānuppadātā dve
jane samagge disvā tumhākaṁ evarūpe kule jātānaṁ evarūpehi
guṇehi samannāgatānaṁ anucchavikametantiādīni vatvā daḷhīkammaṁ
kattāti attho. samaggo ārāmo assāti samaggārāmo
yattha samaggā natthi tattha vasitumpi na icchatīti attho.
samaggarāmotipi pāli. ayamevattho. samaggaratoti samaggesu
rato te pahāya aññattha gantuṁpi na icchatīti attho. samagge
disvāpi sutvāpi nandatīti samagganandī. samaggakaraṇiṁ vācaṁ bhāsitāti
yā sā vācā satte samaggeyeva karoti taṁ sāmaggīguṇaparidīpakameva

footnote: 1. jānantoyeva. 2. ito paraṁ hotīti pāṭho dissati. ña. va. 3. pa. sū. 2/445.

page number: 054

vācaṁ bhāsati na itaranti cūḷahatthipadopamādivaṇṇanā 1-.
[60] pharusaṁ vācaṁ pahāyāti yā sā vācā aṇḍakā kakkasā
parakaṭukā parābhisajjanī kodhasāmantā asamādhisaṁvattanikā tathārūpaṁ 2-
vācaṁ pahāyāti attho.
tattha aṇḍakāti yathā sadose rukkhe aṇḍakāni uṭṭhahanti
evaṁ sadosatāya khuṁsanavambhanādivacanehi aṇḍakā jātā. kakkasāti
pūtikā. sā 3- yathā nāma pūtikarukkho kakkaso hoti paggharitacuṇṇo
evaṁ kakkasā hoti sotaṁ ghaṁsamānā viya pavisati. tena vuttaṁ
kakkasāti. parakaṭukāti paresaṁ kaṭukā amanāpā dosajananī.
parābhisajjanīti kuṭilakaṇṭakasākhā viya mammesu vijjhitvā paresaṁ
abhisajjanī gantukāmānaṁpi gantuṁ adatvā lagganakārī.
kodhasāmantāti kodhassa āsannā. asamādhisaṁvattanikāti appanāsamādhissa
vā upacārasamādhissa vā asaṁvattanikā. iti sabbānevetāni
sadosavācāya vevacanānīti sāleyyakasuttanikkhepakaṇḍavaṇṇanā 4-.
[61] neḷāti eḷaṁ vuccati doso nāssā eḷanti neḷā
niddosāti attho. neḷaṅgo setapacchādoti ettha vuttaneḷaṁ
viya. kaṇṇasukhāti byañjanamadhuratāya kaṇṇānaṁ sukhā sūcivijjhanaṁ
viya kaṇṇasūlaṁ na janeti. atthamadhuratāya sakalasarīre kopaṁ
ajanetvā pemaṁ janetīti pemanīyā. hadayaṁ gacchati appaṭihaññamānā

footnote: 1. pa. sū. 2/279. 2. tathārūpiṁ. 3. ayaṁ pāṭho papañcasūdaniyaṁ na dissati. ña. va.
footnote: 4. pa. sū. 2/447. aṭṭha. sā. 550.

page number: 055

sukhena cittaṁ pavisatīti hadayaṅgamā. guṇaparipuṇṇatāya pure bhavāti
porī. pure saṁvaḍḍhanārī viya sukumārātipi porī. purassa
esātipi porī. purassa esāti nagaravāsīnaṁ kathāti attho.
nagaravāsino hi yuttakathā honti pitimattaṁ pitāti mātimattaṁ
mātāti bhātimattaṁ bhātāti vadanti. evarūpā kathā bahuno
janassa kantā hotīti bahujanakantā. kantabhāvena bahuno janassa
manāpā cittavuḍḍhikarāti bahujanamanāpāti cūḷahatthipadopamādivaṇṇanā 1-.
[62] samphappalāpanti yā sā vācā anidhānavatī anapadesā
apariyantavatī anatthasañhitā tathārūpiṁ vācaṁ pahāyāti attho.
sāleyyakavaṇṇanāyaṁ 2- anidhānavatinti hadayamañjusāya nidhetuṁ
ayuttaṁ vācaṁ. anapadesanti suttāpadesavirahitaṁ. apariyantavatinti
aparicchedaṁ. suttaṁ vā jātakaṁ vā nikkhipitvā tassa upārambhaṁ
vā upamaṁ vā vatthuṁ vā āharitvā bāhirakathaṁyeva katheti nikkhittaṁ
nikkhittamattameva hoti suttaṁ nu kho katheti jātakaṁ nu kho
nāssa antaṁ vā koṭiṁ vā passāmāti vattabbataṁ āpajjati.
yathā vaṭarukkhasākhānaṁ gatagataṭṭhāne pārohā otaranti
otiṇṇotiṇṇaṭṭhāne sampajjitvā puna vaḍḍhantiyeva evaṁ aḍḍhayojanampi
yojanampi gacchantiyeva gacchante gacchante pana mūlarukkho vinassati
paveṇijātāva tiṭṭhanti evamayampi nigrodhadhammakathiko nāma hoti

footnote: 1. pa. sū. 2/279. 2. pa. sū. 2/448.

page number: 056

nikkhittaṁ nikkhittamattameva katvā passeneva pariharanto gacchati.
yo pana bahumpi bhaṇanto etadatthamidaṁ suttanti āharitvā
jānāpetuṁ sakkoti tasseva kathetuṁ vaṭṭati. anatthasañhitanti
na atthanissitanti vuttaṁ.
[63] kāle vadatīti kālavādī vattabbayuttakālaṁ sallakkhetvā
vadatīti attho. bhūtaṁ tacchaṁ sabhāvameva vadatīti bhūtavādī.
diṭṭhadhammikasamparāyikātthasannissitameva katvā vadatīti atthavādī.
navalokuttaradhammasannissitaṁ katvā vadatīti dhammavādī.
saṁvaravinayappahānavinayasannissitaṁ katvā vadatīti vinayavādī. nidhānaṁ vuccati
ṭhapanokāso. nidhānamassā atthīti nidhānavatī hadaye
nidhetabbayuttakaṁ vācaṁ bhāsitā hotīti attho. kālenāti evarūpaṁ
bhāsamānopi ca ahaṁ nidhānavatiṁ vācaṁ bhāsissāmīti na akālena
bhāsati yuttakālampana avekkhitvā bhāsatīti attho. sāpadesanti
saupamaṁ sakāraṇanti attho. pariyantavatinti paricchedaṁ dassetvā
yathāssā paricchedo paññāyati evaṁ bhāsatīti attho. atthasañhitanti
anekehipi nayehi vibhajantena pariyādātuṁ asakkuṇeyyatāya
atthasampannaṁ. yaṁ vā so atthavādī atthaṁ vadati tena atthena
sañhitattā atthasañhitaṁ vācaṁ bhāsati. na aññaṁ nikkhipitvā
aññaṁ bhāsatīti vuttaṁ hotīti cūḷahatthipadopamādivaṇṇanā 1-.

footnote: 1. pa. sū. 2/280.

page number: 057

[64] abhijjhālūti parabhaṇḍāni abhijjhāyanasīlāti
bhayabheravasuttavaṇṇanā 1-.
abhijjhātā hotīti abhijjhāya oloketā hoti. aho
vatāti panettha 2- nipāto. abhijjhāya 3- olokitamattakena cettha
kammapathabhedo na hoti. yadā pana aho vatedaṁ 4- mama santakaṁ
assa ahaṁ ettha vasaṁ vatteyyanti attano pariṇāmeti tadā
kammapathabhedo hoti. ayamidha adhippeto. byāpannacittoti
vipannacitto pūtibhūtacitto 5-. paduṭṭhamanasaṅkappoti dosena
duṭṭhacittasaṅkappoti sāleyyakavaṇṇanā 6-.
[65] byāpannacittāti pakatibhāvavijahanena vipannacittā.
kilesānugatañhi cittaṁ pakatibhāvaṁ vijahati purāṇabhattabyañjanaṁ viya
pūtikaṁ hoti. paduṭṭhamanasaṅkappāti paduṭṭhacittasaṅkappā abhaddakena
paresaṁ anatthajanakena cittasaṅkappena samannāgatāti
bhayabheravasuttavaṇṇanā 7-.
anabhijjhālūtiādi vuttappaṭipakkhanayena gahetabbaṁ.
paṭisambhidāmaggavaṇṇanāyantu averāti verarahitā. abyāpajjhāti
byāpādarahitā. anītikāti niddukkhā. anīghātipi
pāṭho. sukhī attānaṁ pariharantūti sukhī hutvā attabhāvaṁ
vattayantu. averāti ca sakasantāne ca pare paṭicca parasantāne ca

footnote: 1. pa. sū. 1/159. 2. paṭṭhanatthe. 3. abhijjhāyapi. 4. vatidaṁ..
footnote: 5. pūticitto. ña. va. 6. pa. sū. 2/448. 7. pa. sū. 1/159.

page number: 058

itare paṭicca verābhāvo dassito. abyāpajjhāti verābhāvā
tammūlakabyābādhābhāvo dassito. anīghāti byābādhābhāvā
tammūlakadukkhābhāvo. sukhī attānaṁ pariharantūti dukkhābhāvā
sukhena attabhāvapariharaṇaṁ dassitanti evamettha vacanasambandho
veditabboti vuttaṁ.
[66] sammā sobhanā viññuppasatthā etassa diṭṭhīti
sammādiṭṭhiko kammapathapariyāpannāya atthi dinnantiādikāya
kammassakatādiṭṭhiyā samannāgatoti atthoti sallekhasuttavaṇṇanānayo 1-.
natthi dinnanti dānassa phalābhāvaṁ sandhāya vadati. yiṭṭhaṁ
vuccati mahāyāgo. hutanti pahonakasakkāro adhippeto. tampi
ubhayaṁ phalābhāvameva sandhāya paṭikkhipati. sukatadukkaṭānanti
sukatadukkaṭānaṁ kusalākusalānanti attho. phalavipākoti yaṁ phalanti
vā vipākoti vā vuccati taṁ natthīti vadati. natthi ayaṁ lokoti
paraloke ṭhitassa ayaṁ loko natthi. natthi paro lokoti idhaloke
ṭhitassāpi paraloko natthi. sabbe tattha tattheva ucchijjantīti
dasseti. natthi mātā natthi pitāti tesu sammāpaṭipattimicchāpaṭipattīnaṁ
phalābhāvavasena vadati. natthi sattā opapātikāti
cavitvā upapajjanakasattā nāma natthīti vadatīti sāleyyakavaṇṇanā 2-
tikaṅguttare tatiyapaṇṇāsakavaṇṇanā ca.
sammaggatā sammāpaṭipannāti anulomappaṭipadaṁ paṭipannā

footnote: 1. pa. sū. 1/159. 2. pa. sū. 2/449.

page number: 059

dhammikasamaṇabrāhmaṇāti nikkhepakaṇḍe diṭṭhupādānaniddesavaṇṇanā 1-.
sayaṁ abhiññā sacchikatvāti ye imañca lokaṁ parañca lokaṁ
abhivisiṭṭhāya paññāya sabbaṁ 2- paccakkhaṁ katvā pavedenti te
natthīti sabbaññubuddhānaṁ abhāvaṁ dīpetīti sāleyyakavaṇṇanā 3-.
atthi dinnantiādi vuttappaṭipakkhanayena gahetabbaṁ.
[67] kosalasaṁyutte tu khattiyamahāsālāti khattiyamahāsārā
mahāsārappattā khattiyā. yesañhi khattiyānaṁ heṭṭhimantena koṭisataṁ
nidhānagataṁ hoti tayo kahāpaṇakumbhā valañjanatthāya gehamajjhe
rāsiṁ katvā ṭhapitā honti te khattiyamahāsālā nāma. yesaṁ
brāhmaṇānaṁ asītikoṭidhanaṁ nihitaṁ hoti diyaḍḍho kahāpaṇakumbho
valañjanatthāya gehamajjhe rāsiṁ katvā ṭhapito hoti te
brāhmaṇamahāsālā nāma. yesaṁ gahapatīnaṁ cattāḷīsakoṭidhanaṁ nihitaṁ eko
kahāpaṇakumbho valañjanatthāya gehamajjhe rāsiṁ katvā ṭhapito hoti
te gahapatimahāsālā nāmāti paṭhamavaggavaṇṇanā 4-.
sahabyataṁ upapajjeyyanti sahabhāvaṁ upagaccheyyaṁ. brahmakāyikānaṁ
devānanti paṭhamajjhānabhūmidevānaṁ. ābhānaṁ devānanti
ābhā nāma visuṁdevā 5- natthi parittābhāppamāṇābhāabhassarānametaṁ
adhivacanaṁ. parittābhānantiādi pana ekato aggahetvā tesaṁyeva

footnote: 1. aṭṭha. sā. 546. 2. sayaṁ. 3. pa. sū. 2/449. 4. sā. pa. 1/160.
footnote: 5. visuṁ. ña. va.

page number: 060

bhedato gahaṇaṁ. subhānaṁ parittasubhānantiādīsupi eseva nayoti
sāleyyakavaṇṇanā 1-.
[68] āsavānaṁ khayāti arahattamaggena sabbakkilesānaṁ khayā.
ānāsavanti āsavavirahitaṁ. cetovimuttiṁ paññāvimuttinti ettha
cetovacanena arahattaphalasampayutto samādhi paññāvacanena
taṁsampayuttā ca paññā vuttā. tattha ca samādhi rāgato vimuttattā
cetovimutti paññā avijjāya vimuttattā paññāvimuttīti
veditabbā. vuttañhetaṁ bhagavatā yo hissa bhikkhave samādhi tadassa
samādhindriyaṁ yā hissa bhikkhave paññā tadassa paññindriyaṁ
iti kho bhikkhave rāgavirāgā cetovimutti avijjāvirāgā
paññāvimuttīti. apicettha samathaphalaṁ cetovimutti vipassanāphalaṁ
paññāvimuttīti veditabbaṁ. diṭṭhe va dhammeti imasmiṁyeva attabhāve.
sayaṁ abhiññā sacchikatvāti attanāyeva paññāya paccakkhaṁ katvā
aparappaccayena ñatvāti attho. upasampajjāti pāpuṇitvā
sampādetvāti mūlapaṇṇāsakassa paṭhamavagge ākaṅkheyyasuttavaṇṇanā 2-.
[69] iti bhagavā āsavakkhayaṁ dassetvā arahattanikūṭena desanaṁ
niṭṭhāpesi. idha ṭhatvā pana devalokā samānetabbā. tissannaṁ
tāva jhānabhūmīnaṁ vasena nava brahmalokā pañca suddhāvāsā catūhi
arūpehi saddhiṁ navevāti 3- aṭṭhārasa vehapphalehi saddhiṁ ekūnavīsati

footnote: 1. pa. sū. 2/449. 2. pa. sū. 1/227. 3. navāti.

page number: 061

te asaññe 1- pakkhipitvā vīsati brahmāno 2- honti. evaṁ chahi
kāmāvacarehi saddhiṁ chabbīsati devalokā nāma. tesaṁ sabbesampi
bhagavatā dasahi kusalakammapathehi nibbatti dassitā. tattha chasu 3-
kāmāvacaresu tiṇṇaṁ sucaritānaṁ vipākeneva nibbatti hoti.
uparidevalokānampana ime kammapathā upanissayavasena kathitā.
dasakusalakammapathā hi sīlaṁ sīlavato va kasiṇaparikammaṁ ijjhatīti sīle patiṭṭhāya
kasiṇaparikammaṁ katvā paṭhamajjhānaṁ nibbattetvā paṭhamajjhānabhūmiyaṁ
nibbattati dutiyādīni bhāvetvā tatiyajjhānabhūmiādīsu 4- nibbattati
rūpāvacarajjhānaṁ pādakaṁ katvā vipassanaṁ vaḍḍhetvā anāgāmiphale
patiṭṭhito pañcasuddhāvāsesu 5- nibbattati rūpāvacarajjhānaṁ pādakaṁ
katvā arūpāvacarasamāpattiṁ nibbattetvā catūsu arūpesu nibbattati
rūpārūpajjhānaṁ pādakaṁ katvā vipassanaṁ vaḍḍhetvā arahattaṁ
pāpuṇāti. asaññibhavo pana bāhirakānaṁ tāpasaparibbājakānaṁ
āciṇṇoti idha na niddiṭṭhoti sāleyyakavaṇṇanā 6-.
aṭṭhakathā.
[70] ekavidhena ñāṇavatthuntiādīsu viya koṭṭhāsattho vidhasaddo
hoti. so ca vibhattivacanavipallāsaṁ katvā paccattekavacanavasena
tisaddopapado tividhanti vutto. attho pana karaṇaputhuvacanavasena
daṭṭhabboti āha tividhanti tīhi koṭṭhāsehīti. kāyenāti ettha

footnote: 1. tesu asaññaṁ. 2. brahmalokā. 3. ito paraṁ tāvāti dissati.
footnote: 4. dutiyajjhānabhūmiādīsu. 5. pañcasu suddhāvāsesu. ña. va. 6. pa. sū. 2/450.

page number: 062

kāyoti copanakāyo adhippeto. so ca dhammacariyāya dvārabhūto
tena vinā tassā appavattanato. kāyenāti ca hetumhi karaṇavacanaṁ.
kiñcāpi dhammacariyasaṅkhātacetanāsamuṭṭhānā sā viññatti na ca
sā paṭṭhāne āgatesu catuvīsatiyā paccayesu ekenāpi paccayena
cetanāya paccayo hoti tassā pana pavattanato pavattamānāya
kāyakammasaññitāya cetanāya pavatti hotīti tena dvārena
lakkhitabbabhāvato tassā kāraṇaṁ viya karaṇaṁ viya ca sabbohāramattaṁ
hoti. kāyadvārenāti vā kāyadvārabhūtenāti itthambhūte
karaṇavacananti sāleyyakaṭīkā.
samanti bhāvanapuṁsakaniddesoti dukaṅguttaraṭīkānayo.
paccanīkasamanatthena samaṇabhāvassa sadisaṁ yuttanti vā samaṁ
sucaritaṁ. sā eva cariyā samacariyāti sāleyyakaṭīkānayo.
[71] pajahitvāti samādānavasena pariccajitvā. pahīnakālato ...
virato vāti etena pahānassa viratiyā ca asamānakālattaṁ dasseti.
yadi evaṁ pahāyāti kathaṁ purimakālaniddeso. tathā gahetabbataṁ
upādāya. dhammānañhi paccayappaccayuppannabhāve apekkhite
sahajātānampi paccayappaccayuppannabhāvena gahaṇaṁ purimapacchimabhāveneva
hotīti gahaṇappavattiākāravasena paccayabhūtesu hirottappaññāṇādīsu
pahānakiriyāya purimakālavohāro paccayuppannāsu ca viratīsu
viramaṇakiriyāya aparakālavohāro hotīti pahāya paṭiviratoti
vuttaṁ. pahāyāti vā samādānakālakiriyāvasena vuttaṁ.

page number: 063

pacchāvītikkamitabbavatthusamāyogavasena paṭiviratoti. pahāyāti vā
nihantvāna tamokkhandhaṁ uditova divākaro
vaṇṇappaññā pabhāseti obhāsetvā samuggatāti ca
evamādīsu viya samānakālavasena veditabbaṁ. athavā pāṇo
atipātiyati etenāti pāṇātipāto pāṇaghātahetubhūto
ahirikānottappadosamohavihiṁsādiko cetanāpadhāno saṅkilesadhammo.
taṁsamādānavasena pahāya tato paṭiviratova hotīti. virato vāti 1-
avadhāraṇena tassā viratiyā kālādivasena apariyantataṁ dasseti. yathā
hi aññe samādinnaviratikāpi anavaṭṭhitacittatāya lābhajīvitādihetu
samādānaṁ bhindanti na evamayaṁ. ayampana pahīnakālato paṭṭhāya
orato viratoti. adinnādānaṁ pahāyātiādīsupi imināva nayena
attho veditabbo. daṇḍanipātanaṁ daṇḍo muggarādippaharaṇavisesoti
idha paharaṇaviseso adhippeto. tenāha ṭhapetvā daṇḍaṁ sabbampi
avasesaṁ upakaraṇanti. daṇḍanasaṅkhātassa paraviheṭhanassa ca
vajjitabhāvadīpanatthaṁ daṇḍasatthānaṁ nikkhepavacananti āha parūpaghātatthāyātiādiṁ.
na viheṭhanabhāvassa. lajjīti ettha vuttalajjāya
ottappampi vuttanti daṭṭhabbaṁ. na hi pāpajigucchanayuttassa taṁ
pāpābhāyanaṁ atthīti lajjī icceva vuttaṁ. dayaṁ mettacittataṁ
āpannoti kasmā vuttaṁ nanu dayāsaddo adayāpannotiādīsu
karuṇāya vattatīti. saccametaṁ. ayampana dayāsaddo anurakkhanamattaṁ

footnote: 1 (?) paṭivirato vāti.

page number: 064

antonītaṁ katvā pavattamāno mettāya karuṇāya ca pavattatīti
idha mettāya pavattamāno vutto. mijjati siniyhatīti mettā
mettā etassa atthīti mettaṁ mettaṁ cittaṁ etassāti mettacitto
tassa bhāvo mettacittatā icceva attho. sabbappāṇabhūtahitānukampīti
etena tassā viratiyā sattavasena apariyantataṁ dasseti.
pāṇabhūteti pāṇajāte. anukampakoti karuṇāyanako. yasmā
pana mettā karuṇāya visesappaccayo hoti tasmā vuttaṁ tāya
eva dayāpannatāyāti. evaṁ yehi dhammehi pāṇātipātā virati
sampajjati tehi lajjāmettākaruṇāhi samaṅgibhāvo dassito saddhiṁ
piṭṭhivaṭakadhammehīti daṭṭhabbaṁ. etthāha kasmā pāṇātipātaṁ
pahāyāti ekavacananiddeso kato nanu niravasesānaṁ pāṇānaṁ
atipātato virati idhādhippetā. tathā hi vuttaṁ sabbappāṇabhūtahitānukampī
viharatīti. tenevāha aṭṭhakathāyaṁ sabbe pāṇabhūte
hitena anukampakoti puthuvacananiddeso kattabboti. saccametaṁ.
pāṇabhāvasāmaññavasena panettha pāliyaṁ ādito ekavacananiddeso
katopi saddasanniṭṭhānena puthuttaṁ viññāyamānamevāti sāmaññaniddesaṁ
akatvā bhedavacanicchāvasena tadatthaṁ dassetuṁ aṭṭhakathāyaṁ
bahuvacanavasena attho vutto. kiñci bhiyyo sāmaññato
saṁvarasamādānaṁ tabbisesano saṁvarabhedoti imassa visesassa dassanatthaṁ
ayaṁ vacanabhedo katoti veditabbaṁ. viharatīti vuttappakāro hutvā
ekasmiṁ iriyāpathe uppannaṁ dukkhaṁ aññena iriyāpathena vicchinditvā

page number: 065

attabhāvaṁ harati pavatteti yāpetīti attho. tenāha iriyati
pāletīti cūḷahatthipadopamacatukkaṅguttaraṭīkā.
[72] yassa vasena parassāti sāminiddeso taṁ sāpateyyaṁ
yantanti sāmaññato gahitameva sāminiddeseneva pakāsitaṁ hotīti
āha parasantakanti. parassa paravittūpakaraṇanti vā ekameva taṁ
samāsapadaṁ. yaṅkiñci parasantakaṁ visesato parassa vittūpakaraṇaṁ
vāti attho. tehi parehīti yesaṁ santakaṁ tehi. yassa vasena
puggalo thenoti vuccati taṁ theyyanti āha avaharaṇacittassetaṁ
adhivacananti. theyyasaṅkhātena na vissāsatāvakālikādivasenāti
attho. mate vāti vāsaddo avuttavikappattho. tena
pabbajitādibhāvaṁ saṅgaṇhāti. etenupāyenāti yaṁ mātari matāya
naṭṭhāya vā pitā rakkhati sā piturakkhitā yaṁ ubhosu asantesu
bhātā rakkhati sā bhāturakkhitāti evamādiṁ sandhāyāha.
sabhāgakulānīti āvāhavivāhakiriyāya sabhāgāni kulānīti sāleyyakaṭīkā.
[73] pāliyañhi gottarakkhitā dhammarakkhitā sārakkhāti
idaṁ na diṭṭhaṁ sārakkhaṭṭhāne ca sassāmikāti āgataṁ. tena
sammādiṭṭhisuttādiṭīkāyaṁ sassāmikā sārakkhāti vuttaṁ.
[74] asukavīthiṁ vā uddissa ṭhapitā daṇḍā rājādīhi.
sammādiṭṭhisutteti asaddhammādhippāyena kāyadvārappavattā
agamanīyaṭṭhānavītikkamacetanāti evaṁ sammādiṭṭhisuttavaṇṇanāyaṁ
vuttamicchācāralakkhaṇavasena. hatthapādādihetūti

page number: 066

hatthapādādicchedanahetu. dhanahetūti dhanassa lābhahetu jānihetu ca. lābhoti
ghāsacchādanādi. labbhatīti lābho. kiñcikkhanti kiñcimattaṁ
āmisajātaṁ. tenāha yaṁ vātiādiṁ. sampajānanto vāti
musābhāvaṁ tassa vatthuno atathataṁ jānantoevāti sāleyyakaṭīkā.
[75] anuppadātāti anubalappadātā anuvattanavasena vā
padātā. kassa pana anuvattanaṁ padānañcāti. samāhitānanti
vuttattā sandhānassāti viññāyati. tenāha sandhānānuppadātāti.
yasmā pana anuvattanavasena sandhānassa padānaṁ ādānaṁ
rakkhanaṁ vā daḷhīkaraṇaṁ hoti tena vuttaṁ dve jane samagge
disvātiādi. āramanti etthāti ārāmo ramitabbaṭṭhānaṁ.
yasmā pana ākārena vināpi ayamattho labbhati tasmā vuttaṁ
samaggarāmotipi pāli. ayamevatthoti cūḷahatthipadopamādiṭīkā.
[76] aṇḍakāti vuccanti rukkhe gaṇḍasadisā piṇḍiyo tā
yathā thaddhā visamā dubbinivedhā ca honti evameva khuṁsanavambhanavasena
pavattavācāpīti sā aṇḍakāti vuttā. tenāha yathā sadose
rukkhetiādinti sāleyyakaṭīkā.
sadose savaṇe rukkhe niyyāsapiṇḍiyo ahicchattādīni vā
uṭṭhitāni aṇḍakāti vadanti. pheggurukkhassa pana kuṭṭhitassa
aṇḍāni viya ṭhitā cuṇṇapiṇḍiyo ganthiyo vā aṇḍakā. idha pana
byāpajjanakakkasādibhāvato aṇḍakappaṭibhāgena vācā aṇḍakā
padumanāḷī viya sotaṁ ghaṁsamānā pavisantī kakkasā daṭṭhabbāti

page number: 067

saṅgītisuttadukaṅguttaraṭīkā.
kakkasāti pharusā eva. so panassā pharusabhāvo
byāpādanimittatāya tato pūtikāti. tenāha yathā nāmātiādiṁ.
kaṭukāti aniṭṭhā. amanāpāti na manavaḍḍhanī. tato eva dosajananī
cittadosuppādī. mammesūti ghaṭṭanena dukkhuppattito mammasadisesu
jātiādīsu. lagganakārīti evaṁ vadāmīti adhippāyena lagganakārī
na asaññāṇakārivasena. kodhassa āsannā tassa kāraṇabhāvatoti
sāleyyakaṭīkā.
kodhena nibbattā tassa parivārabhūtā kodhasāmantāti
saṅgītisuttadukaṅguttaraṭīkā.
sadosavācāyāti attano samuṭṭhāpakadosassa vasena
sadosavācāya adhivacanānīti sāleyyakaṭīkā.
etthāti
[77] neḷaṅgo setapacchādo ekāro vattatī ratho
anīghaṁ passa āyantaṁ chinnasotaṁ abandhananti 1-
imissā gāthāya sīlañcettha neḷaṅganti vuttaṁ. tenevāha citto
gahapati neḷaṅganti kho bhante sīlānametaṁ adhivacananti 2-. sukumārāti
apharusatāya mudukā. purassa esāti ettha purasaddo tannivāsivācako
daṭṭhabbo gāmo āgatotiādīsu viya. tenevāha nagaravāsīnanti.
manaṁ appāyati vaḍḍhetīti manāpā. tena vuttaṁ cittavuḍḍhikarāti

footnote: 1. udāna. khu. 25/201. 2. saṁ. saḷāyatana. 18/359.

page number: 068

cūḷahatthipadopamādiṭīkā.
[78] hadayamañjusāyāti ahitattā cittaṁ anuppavesetvā nidhetuṁ
ayuttaṁ. anapadesanti bhagavatā asukasutte evaṁ vuttanti
suttāpadesavirahitaṁ. aparicchedanti paricchedarahitaṁ. yathā pana vācā
paricchedarahitā hoti taṁ dassetuṁ suttaṁ vātiādi vuttaṁ.
upārambhanti anuyogaṁ. bāhirakathāyogarahitaṁ suttaṁ jātakaṁ vā nikkhittaṁ
tassa sarīrabhūtaṁ kathaṁ anāmasitvā tato bāhirabhūtaṁyeva kathaṁ.
sampajjitvāti viruḷhiṁ āpajjitvā. paveṇijātā vāti
anujātapārohamūlāniyeva tiṭṭhanti. āharitvāti nikkhittasuttato aññampi
anuyogaupamāvatthuvasena tadupayoginaṁ āharitvā. jānāpetunti
etadatthamidaṁ suttanti jānāpetuṁ yo sakkoti tassa kathetunti
attho. tassa tathārūpassa dhammakathikassa bahumpi kathetuṁ vaṭṭati.
anatthasañhitanti attano ca paresañca na hitāyāti sāleyyakaṭīkā.
[79] kālavādītiādi samphappalāpā paṭiviratassa
paṭipattinidassanaṁ. atthasañhitāpi hi vācā ayuttakālappayogena atthāvahā
na siyāti anatthaviññāpanavācaṁ anulometi tasmā samphappalāpaṁ
pajahantena akālavāditā pariharitabbāti vuttaṁ kālavādīti. kāle
vadantenāpi ubhayānatthasādhanato abhūtaṁ parivajjetabbanti āha
bhūtavādīti. bhūtañca vadantena yaṁ idhalokaparalokahitasampādakaṁ
tadeva vattabbanti dassetuṁ atthavādīti vuttaṁ. atthaṁ vadantenāpi
lokiyadhammasannissitameva avatvā lokuttaradhammasannissitaṁ katvā

page number: 069

vattabbanti dassanatthaṁ dhammavādīti vuttaṁ. yathā ca attho
lokuttaradhammasannissito hoti tandassanatthaṁ vinayavādīti vuttaṁ.
pañcannañhi saṁvaravinayānaṁ pañcannañca pahānavinayānaṁ vasena vuccamāno
attho nibbānādhigamahetubhāvato lokuttaradhammasannissito hotīti
evaṁpi guṇavisesayutto ca attho vuccamāno desanākosalle sati
sobhati kiccakaro ca hoti na aññathāti dassetuṁ nidhānavatiṁ vācaṁ
bhāsitāti vuttaṁ. idāni taṁ desanākosallaṁ vibhāvetuṁ kālenātiādimāha.
pucchādivasena hi otiṇṇavācāvatthusmiṁ ekaṁsādibyākaraṇavibhāgaṁ
sallakkhetvā upamāhetūdāharaṇasaṁsandanāhi taṁtaṁkāraṇānurūpaṁ
vibhāventiyā parimitaparicchinnarūpāya vipulataragambhīroḷāraparamattha-
vitthārasaṅgāhikāya kathāya ñāṇabalānurūpaṁ pare yāthāvato dhamme
patiṭṭhāpento desanākusaloti vuccatīti evamettha atthayojanā
veditabbāti cūḷahatthipadopamādiṭīkā.
[80] abhipubbo jhāsaddo abhijjhanatthoti āha parabhaṇḍāni
abhijjhāyanasīlāti bhayabheravaṭīkā.
abhijjhāyanaṁ yebhuyyena parasantakassa dassanavasena hotīti
abhijjhāya oloketā hotīti vuttaṁ. abhijjhāya vā abhijjhitaṁ
vatthuṁ yattha katthaci tampi paccakkhato passanto viya abhijjhāyatīti
vuttaṁ abhijjhāya oloketā hotīti. kammapathabhedo na hotīti
na kevalaṁ lobhamattena hoti pariṇāmanavasena appavattatāya.
yathā kammapathabhedo hoti taṁ dassetuṁ yadā panātiādi vuttaṁ.

page number: 070

attano santakabhāvena pariṇāmeti. vipannacittoti byāpādena
vipattiṁ āpāditacitto. tenāha pūtibhūtacittoti. byāpādo hi
visaṁ viya lohitaṁ cittapūtibhāvaṁ janeti. dosena duṭṭhacittasaṅkappoti
visena viya sappiādi kopena dūsitacittasaṅkappoti sāleyyakaṭīkā.
pakatibhāvavijahanenāti parisuddhabhavaṅgasaṅkhātassa ca
anavajjabhāvasaṅkhātassa ca pakatibhāvassa vijahanena. sāvajjadhammasamuppattiyā hi
cittassa anavajjabhāvo jahito hoti. vipannacittāti kilesāsucitāya
dūsitatāya kuṭṭhitacittā. tenāha kilesānugatañhi ... pūtikaṁ
hotīti. paduṭṭhacittasaṅkappāti visena saṁsaṭṭhapūtimuttaṁ viya dosena
padūsitacittasaṅkappāti bhayabheravaṭīkā.
[81] sammāti aviparītā tatoeva sobhanā sundarā
buddhādīhi pasatthattā viññuppasatthā. kammapathappattiyeva cassā
kammapathapariyāpannatāti sallekhaṭīkā.
dinnanti deyyadhammasīsena dānaṁ vuttanti āha dānassa
phalābhāvaṁ sandhāya vadatīti. dinnampana vatthuṁ kathaṁ paṭikkhipati.
eseva nayo yiṭṭhaṁ hutanti etthāpi. mahāyāgoti sabbasādhāraṇaṁ
mahādānaṁ. pahonakasakkāroti pāhunakānaṁ kattabbasakkāro.
phalanti ānisaṁsaphalaṁ nissandaphalañca. vipākoti sadisaphalaṁ. paraloke
ṭhitassa ayaṁ loko natthīti paraloke ṭhitassa kammunā laddhabbo
ayaṁ loko na hoti. idha loke ṭhitassāpi paraloko natthīti
idha loke ṭhitassa kammunā laddhabbo paraloko na hoti. tattha

page number: 071

kāraṇamāha sabbe tattha tattheva ucchijjantīti. ime sattā
yattha yattha bhavayonigatiādīsu ṭhitā tattha tattheva ucchijjanti
nirindhanavināsena vinassanti. phalābhāvavasenāti mātāpitūsu
sammāpaṭipattimicchāpaṭipattīnaṁ phalassa abhāvavasena. na mātāpitūnaṁ
nāpi tesu sammāpaṭipattimicchāpaṭipattīnaṁ abhāvavasena tesaṁ
lokappaccakkhattā. pubbuḷakassa viya imesaṁ sattānaṁ uppādo nāma
kevalova na cavanapubbakoti dassanatthaṁ natthi sattā opapātikāti
vuttanti āha cavitvā uppajjanakasattā nāma natthīti vadatīti.
samaṇena nāma yāthāvato jānantena kassaci kiñci akathetvā
saññatena bhavitabbaṁ. aññathā ahopurisikā nāma siyā. kiṁ hi
paro parassa vadissati. tathā attano vādassa kassaci bhavasāro 1- eva
natthi tattha tattheva ucchijjanatoti āha ye imañca ... dīpetīti
sāleyyakatikaṅguttaraṭīkā.
[82] mahāsārāti iminā rakārassa lakāraṁ katvā
mahāsālāti vuttanti dasseti yathā puratthiyo pulatthiyoti.
mahāsārappattāti mahantaṁ vibhavasāraṁ pattā. koṭisataṁ dhanaṁ. ayameva
vā pāṭho. tumbaṁ 2- nāma cha ambaṇānīti vadantīti kosalasaṁyuttaṭīkā.
[83] kumbho dasambaṇanti vessavagge vuttaṁ.
eko pasato kuḍuvo nāma cattāro kuḍuvā pattho cattāro
patthā āḷhako tumbotipi cattāro āḷhakā doṇaṁ ekādasa

footnote: 1. purāṇapotthake avasaroti dissati. 2. kumbhanti yuttataraṁ. ña. va.

page number: 072

doṇā ambaṇaṁ ammaṇantipi. dasādhikasatadoṇamattaṁ dasambaṇaṁ
kumbho nāma. kumbhoti ghaṭanāmena eko patthamānaviseso dassitoti
taṭṭīkānayo.
[84] sahabyeti gacchatīti sahabyo sahappavattanako tassa bhāvo
sahabyatā sahappavattīti āha sahabhāvaṁ upagaccheyyanti. brahmānaṁ
kāyo samuhoti brahmakāyo tappariyāpannatāya tattha gatāti
brahmakāyikā. kāmañcetāya sabbassāpi brahmanikāyassa samaññāya
bhavitabbaṁ. ābhānantiādinā pana dutiyajjhānabhūmikādīnaṁ upari gahitattā
balivaddañāyena tadavasiṭṭhānaṁ ayaṁ samaññāti āha brahmakāyikānaṁ
devānanti paṭhamajjhānabhūmidevānanti. ābhā nāma visuṁdevā
natthi parittābhādīnaṁyeva ābhāvantatāsāmaññena ekajjhaṁ gahetvā
vuttattā. etaṁ adhivacanaṁ yathā brahmapārisajjabrahmapurohitamahābrahmānaṁ
brahmakāyikāti. parittābhānantiādi panāti ādisaddena
appamāṇābhānaṁ devānaṁ ābhassarānaṁ devānanti imaṁ pāliṁ
saṅgaṇhāti. ekato aggahetvāti ābhā 1- ekattakāyanānattasaññīti
vā ekato aggahetvā. tesaṁyeva 2- ābhāti vuttadevānaṁyeva.
bhedato gahaṇanti kāraṇassa bhindanaṁ bhedo bhinnatā tassa
vasena parittābhādiggahaṇanti sāleyyakaṭīkā.
[85] āsavānaṁ khayāti heṭṭhimamaggena khepitāvasiṭṭhānaṁ āsavānaṁ
arahattamaggena samucchindanato. yasmā pana arahattamaggo na kevalaṁ

footnote: 1. ābhāti vā. va. va. 2. tesaṁyevātīti padena bhavitabbaṁ. ña. va.

page number: 073

āsaveyeva khepeti athakho avasiṭṭhe sabbakkilesepi tasmā āha
sabbakkilesānaṁ khayāti. upalakkhaṇamattañhettha āsavaggahaṇaṁ.
āsavānaṁ ārammaṇabhāvassāpi anupagamanato anāsavaṁ. yasmā
panettha āsavānaṁ sesopi natthi tasmā vuttaṁ āsavavirahitanti.
samādhi vutto cetosīsena yathā cittaṁ paññañca bhāvayanti 1-
adhippāyo. rāgato vimuttattā avijjāya vimuttattāti idaṁ
ujuvipaccanīkappaṭippassaddhanidassanaṁ daṭṭhabbaṁ tadaññesaṁ pāpadhammānaṁ
appavattippassaddhattā. idāni tameva samādhippaññānaṁ
rāgāvijjāpaṭipakkhataṁ āgamena dassetuṁ vuttañhetantiādi vuttaṁ. samathaphalanti
samathassa phalaṁ lokiyasamathabhāvanāya vipassanāgatāya āhitabalassa
lokuttarassa samathassa sarikkhaphalā cetovimutti. vipassanāphalanti
etthāpi eseva nayo. attanāyevāti sutamayaññāṇādinā viya
parappaccayataṁ nayaggāhañca muñcitvā paraghosānuggahitabhāvanādhigamabhūtāya
attano paññāya paccakkhaṁ katvā na sayambhūñāṇabhūtāyāti
adhippāyo. tenāha aparappaccayena ñatvāti ākaṅkheyyaṭīkā.
[86] iti bhagavā āsavakkhayaṁ dassetvāti evaṁ bhagavā
dhammacariyasamacariyaṁ vaṭṭanissitaṁ sugatigāmippaṭipadaṁ vivaṭṭanissitaṁ
āsavakkhayagāmippaṭipadaṁ katvā vibhajanto āsavakkhayaṁ dassetvā arahattanikūṭena
desanaṁ niṭṭhāpesi. idha ṭhatvāti imasmiṁ dhammacariyasamacariyaniddese
ṭhatvā. devalokā samānetabbāti chabbīsati devalokā

footnote: 1. saṁ. sa. 15/20

page number: 074

samodhānetabbā. vīsati brahmānoti taṁtaṁbhavapariyāpannanikāyavasena
vīsatibrahmalokāti attho. kusalakammapathehīti kusalakammapathehi
kammūpanissayappaccayabhūtehi kevalaṁ upanissayabhūtehi ca nibbatti dassitā.
tiṇṇaṁ sucaritānanti tiṇṇaṁ kāmāvacarasucaritānaṁ. kāmāvacaraggahaṇañcettha
manosucaritāpekkhāya. vipākenevāti iminā
vipākuppādaneneva nibbatti hoti na upanissayatāmattenāti dasseti.
kevalaṁ upanissayavasenāti vuttamatthaṁ vivarituṁ dasa kusalakammapathātiādi
vuttaṁ. dutiyādīni bhāvetvātiādīsupi sīle patiṭṭhāyāti
padaṁ ānetvā sambandhitabbaṁ. kasmā panettha upanissayavasenāti
vuttaṁ nanu paṭisambhidāmagge 1- paṭhamena jhānena nīvaraṇānaṁ pahānaṁ
sīlaṁ veramaṇī sīlaṁ cetanā sīlaṁ saṁvaro sīlaṁ avītikkamo
sīlantiādinā laddhesu jhānesu sīlaṁ uddhaṭanti tassa vasena
uparidevalokānampi vipākena nibbatti yuttāti. tassa
pariyāyadesanattā. pariyāyadesanatā cassa ettha ca pahānantiādinā
visuddhimaggataṁsaṁvaṇṇanāsuyeva pakāsitāeva. tathā hi idhāpissa
kusalakammapathā hi sīlantiādinā sīlassa rūpārūpabhavānaṁ upanissayabhāvavibhāvinī
nibbatti kathitā. kasmā panettha bhāvanālakkhaṇāya
dhammacariyāya bhavavisesaṁ vibhajamānena asaññibhavo na gahitoti āha
asaññibhavo pana ... na niddiṭṭhoti sāleyyakaṭīkā.
[87] sāleyyakasutte ceva tadanantare verañjakasutte 2- ca

footnote: 1. khu. paṭi. 31/66. 2. ma. ma. 12/528.

page number: 075

dhammacariyā āgatā. iti bhagavā sīlūpanissayo arahattampi
pāpetīti dasseti.
khandhakavagge 1- paṭhamapaṇṇāsakavaṇṇanāyantu 2- tayome upanissayā
dānūpanissayo sīlūpanissayo bhāvanūpanissayoti. tesu dānasīlūpanissayā
dubbalā bhāvanūpanissayo balavā. dānasīlūpanissayā hi tayo
magge ca phalāni ca pāpenti bhāvanūpanissayo arahattaṁ pāpeti.
iti dubbalūpanissaye ṭhito bhikkhu ghaṭento vāyamanto pañcorambhāgiyabandhanāni
chetvā tīṇi maggaphalāni nibbattetīti vatvā
milakattheravatthu kathitaṁ.
[88] so kira gihikāle pāṇātipātakammena jīvitaṁ kappento
araññe sūlasatañca pāsasatañca aduhalasatañca yojetvā bahupāpaṁ
āyuhati. athekadivasaṁ so aṅgārapakkamaṁsaṁ khāditvā pāsaṭṭhānesu
vicaranto pipāsābhibhūto ekassa araññavāsittherassa caṅkamantassa
avidūre ṭhitaṁ pāniyaghaṭaṁ vivaritvā hatthatemanamattampi udakaṁ apassanto
kujjhitvā bhikkhu bhikkhaṁ tumhe gahapatikehi dinnaṁ bhuñjitvā
supatha pānīyaghaṭe añjanamattaṁ udakaṁ na ṭhapetha na yuttametanti
āha. thero mayā pānīyaghaṭo pūretvā ṭhapito kinnu kho
etanti gantvā olokento paripuṇṇaghaṭaṁ disvā pānīyasaṅkhaṁ
pūretvā adāsi. so dvattiṁsasaṅkhapūraṁ 3- pivitvā evaṁ pūritaghaṭo
nāma mama kammaṁ āgamma tattakapālo viya jāto kinnu kho

footnote: 1. khandhavāravagge. 2. sā. pa. 2/332. 3. dutiyasaṅkhaparantipi pāṭho. ña. va.

page number: 076

anāgate attabhāvo bhavissatīti saṁviggacitto pabbājetha maṁ bhanteti
āha. thero tacapañcakakammaṭṭhānaṁ ācikkhitvā taṁ pabbājesi.
tassa samaṇadhammaṁ karontassa bahūnaṁ migasūkarānaṁ māritaṭṭhānaṁ
pāsāduhalānañca yojitaṭṭhānaṁ upaṭṭhāti taṁ anussarato sarīre ḍāho
uppajjati. [1]- kūṭagoṇo viya kammaṭṭhānavīthiṁ na paṭipajjati.
so kiṁ karissāmi bhikkhubhāvenāti anabhiratiyā pīḷito therassa
santikaṁ gantvā vanditvā na sakkomi bhante samaṇadhammaṁ kātunti
āha. thero hatthakammaṁ karohīti āha. so udumbarādayo
allarukkhe chinditvā mahantaṁ rāsiṁ katvā idāni kiṁ karomīti
pucchi. jhāpehi nanti. so catūsu disāsu aggiṁ datvā jhāpetuṁ
nāsakkhi. thero tenahi apehīti paṭhaviṁ dvidhā katvā avīcito
khajjopanakamattaṁ aggiṁ nīharitvā tattha pakkhipi. so tāvamahantaṁ
rāsiṁ sukkhapaṇṇaṁ viya khaṇena jhāpesi. athassa thero avīciṁ
dassetvā sace vibbhamissati ettha paccissasīti saṁvegaṁ janesi.
so avīcidassanato paṭṭhāya vedhamāno niyyānikaṁ bhante
buddhasāsananti pucchi. āma āvusoti. bhante buddhasāsanassa
niyyānikatte sati milako attamokkhaṁ karissati mā cintayitthāti
tato paṭṭhāya samaṇadhammaṁ karoti ghaṭati vāyamati vattappaṭipattiṁ pūreti
niddāya bādhamānāya tintaṁ palāsaṁ sīse ṭhapetvā pāde soṇḍiyaṁ
otāretvā nisīdati. so ekadivasaṁ pānīyaṁ parissāvetvā ghaṭaṁ

footnote: 1. idha cittasaddena bhavitabbaṁ.

page number: 077

urumhi ṭhapetvā udakamaṇikānaṁ pacchedaṁ āgamayamāno aṭṭhāsi.
athakho thero sāmaṇerassa imaṁ uddesaṁ deti
uṭṭhānavato satīmato
sucikammassa nilammakārino
saññatassa ca dhammajīvino
appamattassa yasobhivaḍḍhatīti.
so catuppadikampi taṁ gāthaṁ attaniyeva upanesi uṭṭhānavatā
nāma mādisena bhavitabbaṁ satimatāpi mādiseneva .pe.
appamattenāpi mādiseneva bhavitabbanti. evantaṁ gāthaṁ attani
upanetvā tasmiṁyeva padavāre ṭhito pañcorambhāgiyasaṁyojanāni chetvā
tīṇi maggaphalāni nibbatteti.
milakattheravatthu.
[89] dānameva upanissayo dānūpanissayo. eseva nayo
sesesupi. tattha dānūpanissayo annādivatthūsu balavalobhābhibhavena
hoti tasmā dānūpanissayabahulo kāmarāgappahāne kataparicayattāti
vipassanamanuyuñjanto nacirasseva anāgāmiphalaṁ pāpuṇāti. tathā
visuddhasīlūpanissayo kāmadosajigucchane. yadi evaṁ kasmā ime
dve upanissayā dubbalāti vuttāti. vijjūpamaññāṇasseva
paccayabhāvato. so hi bhāvanūpanissayasahāyalābheneva na kevalaṁ
bhāvanā pana paṭivedhassa visesahetubhāvato balavaupanissayo. tathā
hi sā vajirūpamaññāṇassa visesappaccayo arahattaṁ pāpeti.

page number: 078

soti milakatthero. upaṭṭhāti ekakkhaṇena kūṭagoṇo viya
kasanavīthiṁ. tatthāti allakaṭṭharāsimhi. udakamaṇikānanti
udakathevānaṁ. attaniyeva upanesi pabbajitato uddhaṁ gāthāya
vuttadhammānaṁ paripuṇṇānaṁ attani saṁvijjamānattā. tenāha uṭṭhānavatā
nāmātiādiṁ. ayañhi milakatthero sikkhāya sagāravo sappatisso
vattappaṭivattaṁ pūrento visuddhasīlo hutvā ṭhito tasmā
dubbalūpanissaye ṭhitoti vuttanti taṭṭīkā.
dhammacariyātikathā.
--------------

page number: 079

Ñātakasaṅgahakathā
[90] Ñātakā nāma mātito vā pitito vā yāva sattamā
pitāmahayugā sambaddhāti idha vuttaṁ.
tattha yāva sattamā pitāmahayugāti ettha pitu pitā
pitāmaho pitāmahassa yugaṁ pitāmahayugaṁ. yuganti āyuppamāṇaṁ
vuccati. abhilāpamattameva cetaṁ atthato pana pitāmahoyeva
pitāmahayugaṁ. tato uddhaṁ sabbepi pubbapurisā pitāmahaggahaṇeneva
gahitāti caṅkīsuttavaṇṇanā 1- ca tikaṅguttare dutiyapaṇṇāsakassa
paṭhamavaggavaṇṇanā 2- ca pañcakaṅguttare tatiyapaṇṇāsakassa
catutthavaggavaṇṇanā 3- ca.
pitā ca mātā ca pitaro pitūnaṁ pitaro pitāmahā tesaṁ yugo
pitāmahayugo. tasmā yāva sattamā pitāmahayugāti evamettha
attho daṭṭhabbo. yugasaddo cettha ekasesanayena daṭṭhabbo
yugo ca yugo ca yugāti. evañhi tattha tattha uddhaṁ gahitameva
hoti. tenāha tato uddhaṁ sabbepi pubbapurisā pitāmahaggahaṇeneva
gahitāti. purisaggahaṇañcettha ukkaṭṭhaniddesavasena
katanti daṭṭhabbaṁ. evañhi mātitoti pālivacanaṁ samatthitaṁ 4-
hotīti caṅkīsuttaṭīkā.
[91] pitā ca ... tesaṁ yugo pitāmahayugo. tasmā yāva
sattamā pitāmahayugā pitāmahadvandāti evamettha attho daṭṭhabbo.

footnote: 1. pa. sū. 3/382. 2. mano. pū. 2/187. 3. mano. pū. 3/53.
footnote: 4. kiriyākitapadamidaṁ sakkatabhāsānulomena saṁ-atthu itidhātuto nipphannaṁ hoti.

page number: 080

aṭṭhakathāyampana dvandaṁ aggahetvā yuganti āyuppamāṇaṁ vuccatīti
vuttaṁ. yugasaddassa anatthakatā dassitā pitāmahoyeva pitāmahayuganti.
pubbapurisāti purisaggahaṇañcettha ... samatthitaṁ hotīti
tikaṅguttaraṭīkā.
pitā ca ... pitāmahadvandāti evamettha attho daṭṭhabbo.
evañhi pitāmahaggahaṇeneva mātāmahopi gahito. so aṭṭhakathāyaṁ
visuṁ na uddhaṭo. yugasaddo cettha ekasesanayena daṭṭhabbo
yugo ca yugo ca yugāti. evañhi ... gahitāti.
purisaggahaṇañcettha ... samatthitaṁ hotīti pañcakaṅguttaraṭīkā.
[92] te sabbe ñātabbatthena ñātakā. tenaṭṭhakathāyaṁ
ñāyante amhākaṁ imeti ñātakāti vuttaṁ.
ime ajjhattikā evaṁ jānanti ñāyanti cāti ñātīti
tikaṅguttare dutiyapaṇṇāsakassa tatiyavaggaṭīkā.
sapakkhāti peyyakamātulapitucchāmātucchādayo samānapakkhā
ñātayoti paṇḍarajātakavaṇṇanā 1-.
pitūnaṁ ayyako peyyako mātuyā bhātā mātulo pituno
bhaginī pitucchā mātuyā bhaginī mātucchāti naravaggaṭīkā.
[93] saṅgaho nāma tesaṁ bhogapārijuññena vā
byādhipārijuññena vā abhihatānaṁ attano samīpaṁ āgatānaṁ yathābalaṁ
ghāsacchādanadhanadhaññādīhi saṅgaṇhanaṁ. so pasaṁsādīnaṁ diṭṭhadhammikānaṁ

footnote: 1. jātakaṭṭhakathā. 7/291.

page number: 081

sugatigamanādīnañca samparāyikānaṁ visesānaṁ adhigamahetuto maṅgalanti
vuccati. tasmā so kattabbova. takkaro ca bodhisattaṁ anukaroti
nāma. bodhisattā hi ñātatthacariyaṁ carantā ñātisaṅgahaṁ kariṁsuyeva.
tatrīmāni vatthūni
[94] atīte bodhisatto kukkuro hutvā anekakukkuraparivuto
mahāsusāne vihāsi. athekadivasaṁ bārāṇasīrājā uyyāne divasabhāgaṁ
kīḷitvā aṭṭhaṅgate suriye rathavarena nagaraṁ pāvisi. manussā taṁ
rathaṁ rājaṅgaṇe ṭhapayiṁsu. rattiṁ deve vassante rājappāsādato
koleyyasunakhā otaritvā rathassa parivāracammañca naddhiñca khādiṁsu.
punadivase manussā deva niddhamanamukhena sunakhā pavisitvā rathassa
cammanaddhiyo khādiṁsūti vadiṁsu. taṁ sutvā rājā sunakhānaṁ kujjhitvā
diṭṭhadiṭṭhaṭṭhāne sunakhe ghātethāti āha. tato paṭṭhāya sunakhā
uppannabhayā diṭṭhadiṭṭhaṭṭhāne ghātiyamānā palāyitvā bodhisattassa
santikaṁ agamaṁsu. bodhisatto taṁ kāraṇaṁ ñatvā ārakkhanaṭṭhāne
bahisunakhānaṁ okāso natthi antorājanivesane koleyyasunakhānamevetaṁ
kammaṁ bhavissatīti cintetvā ñātisaṅgahaṁ kātukāmo pāramiyo
āvajjetvā mettābhāvanaṁ purecārikaṁ katvā mayhaṁ upari leḍḍuṁ vā
muggaraṁ vā mā koci khipituṁ ussahatīti adhiṭṭhāya ekakova nagaraṁ
pāvisi. atha naṁ disvā ekopi kujjhitvā olokento nāma
nāhosi. so pakkhanditvā vinicchaye nisinnassa rañño āsanassa
heṭṭhā pāvisi. atha naṁ rājapurisā nīharituṁ āraddhā. rājā te

page number: 082

nivāresi. bodhisatto thokaṁ vissamitvā heṭṭhāsanā nikkhamitvā
rājānaṁ vanditvā tumhe kukkure mārethāti 1- pucchi. āmāti.
ko tesaṁ aparādho narindāti. rathassa cammanaddhiyo khādiṁsūti.
ye khādiṁsu te jānāthāti. na jānāmīti. ajānitvā
diṭṭhadiṭṭhaṭṭhāneyeva mārāpetuṁ na yuttaṁ devāti. rathassa cammassa
kukkurehi khāditattā diṭṭhadiṭṭhe sabbeva mārethāti sunakhavadhaṁ
āṇāpesinti. kimpana te manussā sabbe kukkure mārenti udāhu
maraṇaṁ alabhantāpi atthīti. atthi amhākaṁ ghare koleyyakā
maraṇaṁ na labhantīti. bodhisatto mahārāja idāneva tumhe
diṭṭhadiṭṭhe sabbeva mārethāti sunakhavadhaṁ āṇāpesinti vatvā
idāni puna amhākaṁ ghare koleyyakā maraṇaṁ na labhantīti vadetha
nanu evaṁ sante tumhe chandādivasena agatigamanaṁ gacchittha
agatigamanañca nāma na yuttaṁ na ca rājadhammo raññā nāma
kāraṇākāraṇagavesakena tulāsadisena ca bhavituṁ vaṭṭatīti āha.
rājā jānāsi pana tvaṁ paṇḍita asukehi nāma rathacammaṁ
khāditanti pucchi. bodhisatto āma jānāmi tumhākaṁ koleyyakehi
khāditaṁ thokaṁ takke ca dabbatiṇāni ca āharāpetvā maddāpetvā
ete sunakhe pāyethāti āha. rājā tathā akāsi.
pītapītaṁ sunakhā saddhiṁ cammehi vamiṁsu. rājā sabbaññubuddhassa
byākaraṇaṁ viyāti tuṭṭho bodhisattaṁ setacchattena pūjesi. so

footnote: 1. mārāpethātīti pāṭho. ña. va.

page number: 083

dhammaṁ cara mahārāja mātāpitūsu khattiyātiādīhi
dasahi dhammacariyagāthāhi rañño dhammaṁ desetvā appamatto
hohīti vatvā rājānaṁ pañcasu sīlesu patiṭṭhāpetvā setacchattaṁ
rañño puna datvā pakkāmi. rājā sabbasattānaṁ abhayaṁ datvā
bodhisattaṁ ādiṁ katvā sabbesaṁ sunakhānaṁ attano bhojanasadisameva
niccabhattaṁ paṭṭhapesi. bodhisattovāde ṭhitā dānādīni katvā
devalokūpagā. kukkurovādo dasavassasahassāni pavattitthāti.
ekanipātassa tatiyavagge kukkurajātakavaṇṇanāyaṁ kukkuravatthu 1-.
[95] atīte bodhisatto kāko hutvā asītisahassakākaparivuto
mahāsusāne vihāsi. athekadivasaṁ bārāṇasīrañño purohito
bahinagare nadiyaṁ nahāyitvā nagaraṁ pāvisi. tadā nagaradvāratoraṇagge
dve kākā nisinnā honti. tesveko samma ahaṁ imassa
brāhmaṇassa matthake vaccaṁ pātessāmīti āha. itaro mākari
ayaṁ issaro issarajanena saddhiṁ veraṁ nāma pāpakaṁ ayañhi
kuddho sabbe kāke vināseyyāti nivāresi. so anādiyanto
tathā akāsi. brāhmaṇo kujjhitvā kākesu veraṁ bandhi. athekā
itthī vīhiṁ ātape pattharitvā rakkhantī vīhiṁ khādantaṁ eḷakaṁ alātena
pahari. aggissa lomāni gaṇhi. eḷako aggiṁ nibbāpessāmīti
vegena hatthisālaṁ gantvā hatthisālāsamīpe ekissā tiṇakuṭiyā
sarīraṁ ghaṁsi. sā pajjali. tato uṭṭhitajālā hatthisālāyo

footnote: 1. jātakaṭṭhakathā. 1/264.

page number: 084

gaṇhi. hatthisālāsu jhāyantīsu bahū hatthī vaṇitasarīrā ahesuṁ.
hatthivejjā tikicchituṁ asakkontā rañño ārocesuṁ. rājā
purohitaṁ pucchi api kiñci bhesajjaṁ jānāsīti. jānāmi mahārāja
kākavasaṁ laddhuṁ vaṭṭatīti. tenahi kāke māretvā vasaṁ āharathāti.
tato paṭṭhāya manussā kāke māretvā vasaṁ alabhitvā tattha
tattheva rāsiṁ karonti. kākānaṁ mahābhayaṁ uppajji. bodhisatto
taṁ kāraṇaṁ ñatvā ñātisaṅgahaṁ kātukāmo pāramiyo āvajjetvā
mettāpāramiṁ purecārikaṁ katvā ekavegena pakkhanditvā
vivaṭamahāvātapānena pavisitvā rañño āsanassa heṭṭhā pāvisi. atha
naṁ eko manusso gahetukāmo ahosi. rājā taṁ nivāresi.
bodhisatto thokaṁ vissamitvā heṭṭhāsanā nikkhamitvā mahārāja
raññā nāma chandādivasena agantvā rajjaṁ kāretuṁ vaṭṭati yaṁ
yañhi kammaṁ kattabbaṁ hoti taṁ taṁ sabbaṁ nisamma kātuṁ vaṭṭati
yañca kammaṁ kariyamānaṁ nippajjati tadeva kātuṁ vaṭṭati na
itaraṁ pubbe hi rājāno yaṁ kariyamānaṁ na nippajjati taṁ na
karonti purohito veravasiko hutvā musāvādaṁ abhāsi kākānaṁ
vasā nāma natthīti āha. taṁ sutvā rājā pasannacitto taṁ
kāñcanabhaddapīṭhe nisīdāpetvā pakkhantarāni satapākasahassapākatelehi
makkhāpetvā kāñcanataṭṭake rājārahaṁ sudhābhojanaṁ dāpetvā pānīyaṁ
pāyetvā suhitaṁ naṁ etadavoca paṇḍita kena kāraṇena kākānaṁ
vasā natthīti. bodhisatto tassa kāraṇadīpakaṁ dhammaṁ desento

page number: 085

ekanipātassa 1- cuddasamavagge kākajātake imaṁ gāthamāha
[96] niccaṁ ubbiggahadayā sabbalokavihesitā 2-
tasmā nesaṁ vasā natthi kākānasmākañātinanti 3-.
tattha ubbiggahadayāti mahārāja kākā nāma niccaṁ
ubbiggamānasā bhayappattāva viharanti. sabbalokavihesitāti
sabbehi lokehi manussehi vihesitā tasmā imehi dvīhi kāraṇehi
asmākaṁ ñātīnaṁ amhākaṁ ñātakānaṁ nesaṁ kākānaṁ vasā nāma natthi
atītepi abhūtapubbā anāgatepi na bhavissatīti.
taṁ sutvā rājā bodhisattaṁ rajjena pūjesi. so rajjaṁ
raññoyeva paṭidatvā rājānaṁ pañcasīlesu patiṭṭhāpetvā
sabbasattānaṁ abhayaṁ yācitvā pakkāmi. rājā sabbasattānaṁ abhayaṁ
datvā kākānaṁ nibaddhadānaṁ paṭṭhapesi. devasikaṁ taṇḍulambaṇassa
bhattaṁ pacitvā nānaggarasehi omadditvā kākānaṁ dīyati.
bodhisattassa pana rājabhojanameva dīyatīti.
kākavatthu.
sattakanipātassa dutiyavagge mahākapijātakampi 4- dvādasakanipāte
bhaddasālajātakampi 5- kathetabbaṁ.
[97] yo pana bahudhanaṁ saṅgharitvā neva attanā paribhuñjati
na ñātake saṅgaṇhāti so mayhakasakuṇena samoti vuccati.

footnote: 1. khu. jā. 27/45. tadaṭṭhakathā. 2/377. 2. sabbalokavihesakā.
footnote: 3. kākānamhākaṁ ñātinanti. ña. va. 4. khu. jā. 27/503.
footnote: tadaṭṭhakathā. 5/189. 5. khu. jā. 27/324. tadaṭṭhakathā. 6/75.

page number: 086

tadatthadīpakamidaṁ vatthu
atīte bārāṇasiyaṁ bodhisatto asītikoṭivibhavaseṭṭhiputto hutvā
mātāpitūnamaccayena kaniṭṭhaṁ saṅgaṇhitvā kuṭumbaṁ vicāretvā
gehadvāre dānasālaṁ kāretvā mahādānaṁ dadanto agāraṁ ajjhāvasitvā
puttassa padasā gamanakāle kāmādīnavaṁ pabbajjānisaṁsañca disvā
saddhiṁ puttadārena sabbaṁ vibhavaṁ kaniṭṭhassa niyyādetvā isippabbajjaṁ
pabbajitvā jhānābhiññāyo nibbattetvā himavantappadese vihāsi.
kaniṭṭhopissa ekaṁ puttaṁ paṭilabhitvā mama bhātu putte jīvante
kuṭumbaṁ dvidhā bhavissati bhātu puttaṁ māressāmīti cintetvā
ekadivasaṁ taṁ nadiyaṁ opīḷāpetvā māretvā nahātvā gehaṁ gantvā
bhātu jāyāya puṭṭho so nadiyaṁ kīḷi athāhaṁ vicinanto
nāddasanti āha. sā roditvā tuṇhī ahosi. bodhisatto taṁ
kāraṇaṁ ñatvā idaṁ kiccaṁ pākaṭaṁ karissāmīti ākāsena kaniṭṭhassa
gehaṁ gantvā tena dinnaṁ subhojanaṁ bhuñjitvā kahaṁ so dārakoti
pucchi. udakakīḷanaṭṭhāne mato bhanteti. bodhisatto asappurisa
tayā kataṁ kiccaṁ mayhaṁ pākaṭaṁ nanu tvaṁ iminā nāma kāraṇena
taṁ māresi kinnu kho tvaṁ rājādīnaṁ vasena nassamānaṁ dhanaṁ rakkhituṁ
sakkuṇeyyāsi mayhakasakuṇassa ca tuyhaṁ ca kiṁ nānākaraṇanti
vatvā tassa buddhalīḷhāya dhammaṁ desento mayhakasakuṇajātake 1-
imā gāthāyo abhāsi

footnote: 1. khu. jā. 27/204. tadaṭṭhakathā. 5/94.

page number: 087

[98] sakuṇo mayhako nāma girisānudarīcaro
pakkaṁ pipphalimāruyha mayhaṁ mayhanti kandati.
tassevaṁ vilapantassa dvijasaṅghā 1- samāgatā
bhutvāna pipphaliṁ yanti vilapateva so dijo.
evameva idhekacco saṅgharitvā bahūdhanaṁ 2-
nevattano na ñātīnaṁ yathodhiṁ paṭipajjati
na so acchādanaṁ bhattaṁ na mālaṁ na vilepanaṁ
anubhoti sakiṁ kiñci na saṅgaṇhāti ñātake.
tassevaṁ vilapantassa mayhaṁ mayhanti rakkhato
rājāno athavā corā dāyādā ye ca appiyā
dhanamādāya gacchanti vilapateva so naro.
dhīro ca 3- bhoge adhigamma saṅgaṇhāti ca ñātake
tena so kittiṁ pappoti pecca sagge pamodatīti.
tattha mayhakoti mayhaṁ mayhanti viravavasena evaṁladdhanāmo.
girisānudarīcaroti girisānūsu ca darīsu ca caratīti girisānudarīcaro.
pakkaṁ pipphalinti himavantappadese ekaṁ phalabharitaṁ pipphalirukkhaṁ.
kandatīti dijagaṇe taṁ rukkhaṁ parivāretvā pakkāni khādante nivāretuṁ
mayhaṁ mayhanti paridevanto vicari. tassevanti tassa evaṁ
vilapantasseva. bhutvāna pipphaliṁ yantīti taṁ pipphalirukkhaṁ paribhuñjitvā
aññaṁ phalasampannarukkhaṁ gacchati. vilapatevāti so pana dijo

footnote: 1. dijasaṅghā. 2. bahu dhanaṁ. 3. casaddo pāliaṭṭhakathāpotthakesu na dissati. ña. va.

page number: 088

vilapatiyeva. yathodhinti yathākoṭṭhāsaṁ mātāpitubhātubhaginīputtadhītādīnaṁ
upabhogaparibhogavasena yo yo koṭṭhāso taṁ taṁ na
deti. sakinti ekavārampi na anubhoti. attano santakantipi
attho. na saṅgaṇhātīti bhattacchādanabījanaṅgalādivasena na
saṅgaṇhāti. vilapatevāti etesu rājādīsu dhanaṁ gahetvā
gacchantesu kevalaṁ so puriso vilapatiyeva. dhīroti paṇḍito.
saṅgaṇhātīti attano santikaṁ āgatepi dubbalaññātake
bhattacchādanabījanaṅgalādidānena saṅgaṇhāti. tenāti so sappuriso tena
ñātakasaṅgahena catupparisamajjhe kittiṁ attano vaṇṇabhaṇanañca pāpuṇāti
pecca sagge devanagare pamodatīti.
[99] evaṁ bodhisatto tassa dhammaṁ desetvā tena pacchinditaṁ
dānaṁ pākatikaṁ kārāpetvā himavantappadesameva gantvā
aparihīnajjhāno brahmalokūpago ahosi. kaniṭṭho panassa idāni
āgantukaseṭṭhī nāma jāto. so yāvajīvaṁ puññaṁ akatvā kālaṁ
katvā roruvaniraye nibbatti. yassa aputtakaṁ sāpateyyaṁ rājapurisā
sattahi rattindivehi pasenadirañño kulaṁ pavesesunti
mayhakasakuṇajātakavaṇṇanānayo 1-.
kosalasaṁyutte 2- tu yaṁ kho so mahārāja seṭṭhī gahapati
bhātu ekaputtakaṁ sāpateyyassa kāraṇā jīvitā voropesi tassa
kammassa vipākena bahūni vassāni bahūni vassasatāni bahūni

footnote: 1. jātakaṭṭhakathā. 5/94. 2. saṁ. sa. 15/134.

page number: 089

vassasahassāni bahūni vassasatasahassāni niraye paccittha tasseva
kammassa vipākāvasesena idaṁ sattamaṁ aputtakaṁ sāpateyyaṁ rājakosaṁ
pavesenti. ajja pana mahārāja seṭṭhī gahapati mahāroruve niraye
paccatīti vuttaṁ bhagavatā.
[100] sāpateyyassa kāraṇā jīvitā voropesīti tadā kirassa
avibhatteyeva kuṭumbe mātāpitaro ca jeṭṭhabhātā ca kālamakaṁsu.
so bhātu jāyāya saddhiṁyeva saṁvāsaṁ kappesi. bhātu panassa
eko putto hoti. taṁ vīthiyā kīḷantaṁ manussā vadanti ayaṁ
dāso ayaṁ dāsī idaṁ yānaṁ idaṁ dhanaṁ tava santakanti. so
tesaṁ kathaṁ gahetvā ayaṁ dāso mayhantiādīni katheti. athassa
cūḷapitā cintesi ayaṁ dārako idāneva evaṁ katheti mahallakakāle
kuṭumbaṁ majjhe bhindāpeyya 1- idānevassa kattabbaṁ
karissāmīti. ekadivasaṁ vāsiṁ ādāya ehi putta araññaṁ
gacchāmāti taṁ araññaṁ netvā viravantaṁ viravantaṁ māretvā āvāṭe
pakkhipitvā paṁsunā paṭicchādesīti tabbaṇṇanā 2-.
āgantukaseṭṭhīpi ayaṁ seṭṭhī viya tagarasikhissa paccekabuddhassa
piṇḍapātadānena seṭṭhittaṁ pappotīti jātakavaṇṇanāyaṁ vuttaṁ.
tasmā yadi ete dve atthato eko virujjhati yadi
nānā yujjeyya vīmaṁsitabbametanti.
mayhakasakuṇavatthu.
Ñātakasaṅgahakathā.
----------

footnote: 1. sāratthappakāsiniyanti chindāpeyyāti pāṭho dissati. ña. va. 2. sā. pa. 1/189.

page number: 090

anavajjakammakathā
[101] anavajjakammāni nāma uposathaṅgasamādānaveyyāvaccakaraṇa-
ārāmavanaropanasetukaraṇādīnīti idha 1- vuttaṁ.
tattha pakatippaṭijāgaravasena duvidhaṁ hoti uposathakammaṁ. tathā hi
tikaṅguttarassa paṭhamapaṇṇāsake rājasuttavaṇṇanāyaṁ 2- uposathaṁ
upavasantīti māsassa aṭṭha vāre uposathaṅgāni adhiṭṭhahanti.
paṭijāgarontīti paṭijāgarauposathakammaṁ nāma karonti. taṁ karontā
ekasmiṁ aḍḍhamāse catunnaṁ uposathadivasānaṁ paccuggamanānugamanavasena
karonti. pañcamīuposathaṁ paccuggacchantā catutthiyaṁ uposathikā
honti anugacchantā chaṭṭhiyaṁ. aṭṭhamīuposathaṁ paccuggacchantā
sattamiyaṁ anugacchantā navamiyaṁ. cātuddasīuposathaṁ paccuggacchantā
terasiyaṁ 3- paṇṇarasīuposathaṁ anugacchantā pāṭipade uposathikā
hontīti vuttaṁ.
[102] aṭṭha vāreti ekasmiṁ aḍḍhamāse catukkhattuṁ tathā
itarasminti evaṁ aṭṭhavāre. adhiṭṭhahantīti adhitiṭṭhanti.
paṭijāgarontīti paṭippaṭijāgaronti. puññaṁ karontā hi sattā
jāgaranti nāma kātabbakiccappasutattā. itare pana supanti nāma
sahitaparahitavimukhattā. cātuddasīuposathassa anugamanaṁ viya
paṇṇarasuposathassa paccuggamanaṁ na labbhati divasābhāvatoti taṭṭīkā.

footnote: 1. paramatthajotikā khuddakapāṭhavaṇṇanā. 156. 2. mano. pū. 2/147.
footnote: 3. ito paraṁ manorathapūraṇiyampana anugacchantā paṇṇarasiyaṁ. paṇṇarasīuposathaṁ
footnote: paccuggacchantā cātuddasiyanti dissati. ña. va.

page number: 091

jāgara niddākhaye jāgaratīti bhūvādirūpaṁ jāgarotīti tanādirūpanti
saddanīti.
[103] idantvettha sanniṭṭhānaṁ pañcamī aṭṭhamī cātuddasī
paṇṇarasīti juṇhapakkhe cattāro tathā kāḷapakkheti māsassa
aṭṭha divasā pakatiuposathassa kālo. catutthī chaṭṭhī sattamī
navamī terasīti juṇhe pañca pāṭipado catutthī chaṭṭhī sattamī
navamī dvādasī vā terasī vāti kāḷe cha cāti māsassa ekādasa
divasā paṭijāgarauposathassa kālo. tadaññe aparipuṇṇamāse
dasa paripuṇṇamāse ekādasa divasā uposathassa kālo na hoti.
[104] uposathaṁ asamādiyantena sakalampi māsaṁ pañcasīlaṁ rakkhituṁ
vaṭṭatīti sakalo māso tassa kālo hoti. idañca pāṭihārikapakkhaṁ
akarontassa vasena vuttaṁ. takkarassa pana cattāro vassikamāsā
kālo. tena rājasuttavaṇṇanāyaṁ 1- pāṭihāriyapakkho nāma
antovasse temāsaṁ nibaddhuposatho tampi asakkontassa dvinnaṁ
pavāraṇānaṁ antare ekamāsaṁ nibaddhuposatho tampi asakkontassa
paṭhamappavāraṇāto paṭṭhāya eko aḍḍhamāso pāṭihāriyapakkhoyeva
nāmāti vuttaṁ.
nibaddhuposatho saṁvacchare saṁvacchare paṭippaṭiharitabbato
pavattetabbato pāṭihāriyapakkho nāmāti taṭṭīkā.
pāṭihārikapakkhañcāti upanīharaṇakapakkhañca

footnote: 1. mano. pū. 2/159.

page number: 092

cātuddasīpañcadasīaṭṭhamīnaṁ yathākamaṁ ādito antato ca paccuggamanānugamanavasena
uposathasīlassa paṭijagganakapakkhañca terasīpāṭipadasattamīnavamīsu cāti
atthoti uttarāvimānavaṇṇanā.
[105] vassūpanāyikāya purimabhāge āsāḷhamāso antovasse
tayo māsā kattikamāsoti ime pañca māsā pāṭihāriyapakkhoti
vuccanti. āsāḷhakattikaphagguṇamāsā tayo evāti apare.
pakkhuposathadivasānaṁ purimapacchimadivasavasena pakkhe pakkhe
terasīpāṭipadasattamīnavamīsaṅkhātā cattāro cattāro divasāti apare.
yaṁ ruccati taṁ gahetabbaṁ. sabbaṁ vā pana puññakāmena kātabbanti
suttanipātassa dutiyavagge dhammikasuttavaṇṇanā 1-.
[106] yampanaṭṭhakanipāte gaṅgamālajātakavaṇṇanāyaṁ 2- sabbe
māsassa cha divase uposathaṁ upavasantīti vuttaṁ taṁ buddhakālato aññathā
laddhuposathaṁ sandhāya. tadā kira anasanasaṅkhāto upavāsoyeva
uposathoti vuccati na aṭṭhaṅgaṁ. tañhi buddhuppādeyeva labbhati.
[107] taṭṭīkāyañca amāvāsī aṭṭhamī ekādasīti sukkapakkhe
tīṇi tathā kaṇhapakkhepi tīṇevāti māsassa cha uposathadivasānīti vuttaṁ.
vessantarajātakavaṇṇanāyampi 3- imameva sandhāya māsassa
chakkhattunti vuttaṁ.
ettha ca amāvāsīti etena puṇṇamīpi gahitā.

footnote: 1. pa. jo khu. su. 2/227. 2. khu. jā. 27/244. tadaṭṭhakathā. 5/290.
footnote: 3. khu. jā. 28/365. tadaṭṭhakathā. 10/327.

page number: 093

saggakaṇḍaṭīkāyantu 1- kāḷapakkhasambhūtā paṇṇarasī pana amāvasī
amāvāsītipi vuccate. amā saha vasanti ravicandā yassaṁ tithiyaṁ
sā amāvasī amāvāsī ca dīghaṁ katvā. amāsaddo sahattho
abyayanti vuttaṁ.
[108] iti pañcamīādayo māsassa aṭṭha divasā
pakatiuposathassa tesamādiantabhūtā ca catutthīchaṭṭhīādayo ekādasa
paṭijāgaruposathassa sakalāpi vassikamāsā pāṭihāriyuposathassa kāloti
niṭṭhamettha gantabbaṁ. keci tu yattha katthaci divase uposathaṁ
kātuṁ vaṭṭatīti vadanti. tadayuttaṁ niyamassa niratthakattāpattito.
evañhi sati cātuddasītiādi niyamo niratthako siyā na cesa
niratthako. tena uttarāvimānavaṇṇanāyaṁ yesu divasesu taṁ
rakkhitabbaṁ yādisaṁ yathā rakkhitabbaṁ taṁ dassentī cātuddasintiādimāhāti
evamassa niyamitadivasesveva kattabbatā dassitā.
[109] dhammikasuttavaṇṇanāyampi 2- idāni uposathakālaṁ dassento
āha tato ca pakkhassāti vuttaṁ.
tatrāyaṁ 3- pāli
tato ca pakkhassupavassuposathaṁ
cātuddasiṁ pañcadasiñca aṭṭhamiṁ
pāṭihārikapakkhañca pasannamānaso
aṭṭhaṅgupetaṁ susamattarūpanti.

footnote: 1. vessantaradīpanī. 1/191. 2. pa. kho. khu. su. 2/227. 3. khu. su. 25/404.

page number: 094

tattha tatoti padapūraṇamatte nipāto. pakkhassupavassuposathanti
etaṁ parapadena yojetabbaṁ pakkhassa cātuddasiṁ pañcadasiṁ
aṭṭhaminti ete tayo divase upavassa uposathaṁ etaṁ hi aṭṭhaṅgikaṁ
uposathaṁ upagamma vasitvāti. evametaṁ pāṭihāriyapakkhañca
pasannamānaso aṭṭhaṅgupetaṁ susamattarūpaṁ suparipuṇṇarūpaṁ ekampi divasaṁ
apariccajanto aṭṭhaṅgupetaṁ uposathaṁ upavassāti sambandhitabbanti
tabbaṇṇanā 1-.
[110] cātuddasīti pakkhassa paṭhamadivasato pabhūti catuddasannaṁ
pūraṇī ekā ratti. evaṁ pañcadasī aṭṭhamī ca. pakkhassāti
sukkapakkhassa kaṇhapakkhassa ca etā tisso tisso katvā cha
rattiyo. tasmā sabbattha pakkhavacanaṁ yojetabbaṁ pakkhassa cātuddasī
pakkhassa pañcadasī pakkhassa aṭṭhamīti mūlapaṇṇāsake
bhayabheravasuttavaṇṇanā 2-.
paṭhamadivasato pabhūtīti paṭhamappāṭipadadivasato paṭṭhāyāti
taṭṭīkā.
kāmañca pañcamī pāliyaṁ nāgatā sā pana dhammasaṅgāhakehi
ṭhapitattā gahetabbāva. ayamattho kālena dhammassavananti
etthāvibhavissatīti.
uposathakālakathā.
[111] aṭṭhaṅgāni panassa pāṇātipātā veramaṇīādīni.

footnote: 1. pa. jo. khu. su. 2/227. 2. pa. sū. 1/163.

page number: 095

tenāha bhagavā tikaṅguttare dutiyapaṇṇāsakassa dutiyavagge visākhāya
dhammaṁ desento
pāṇaṁ na hane na cādinnamādiye
musā na bhāse na ca majjapo siyā
abrahmacariyā virameyya methunā
rattiṁ na bhuñjeyya vikālabhojanaṁ
mālaṁ na dhāre na ca gandhamācare
mañce chamāyaṁ va sayetha santhate
etañhi aṭṭhaṅgikamāhuposathaṁ
buddhena dukkhantagunā pakāsitanti.
uposathasuttapāli 1-.
tathā suttanipātassa dutiyavagge dhammikasuttapāli 2-.
[112] tattha abrahmacariyāti aseṭṭhacariyabhūtā. methunāti
methunadhammasamāpattitoti dhammikasuttavaṇṇanā 3-
methunaṁ dhammanti rāgapariyuṭṭhānena sadisānaṁ ubhinnaṁ dhammanti
kaṅkhāvitaraṇī 4-.
rāgapariyuṭṭhānena sadisabhāvāpattiyā mithunānaṁ ayanti methunoti
dhammo va vuccatīti āha rāgapariyuṭṭhānenātiādiṁ. tattha
rāgapariyuṭṭhānenāti rāgassa pariyuṭṭhānena. methunarāgassa pavattiyā

footnote: 1. aṅ. tika. 20/276. 2. khu. su. 25/404.
footnote: 3. pa. jo. khu. su. 2/226. 4. kaṅ. vi. 1/41.

page number: 096

pariyonaddhacittatāyāti attho. dhammoti ajjhācāroti taṭṭīkā.
mithunānaṁ vuttākārena dvandvabhūtānaṁ ayanti methunoti
cūḷahatthipadopamasuttaṭīkā.
[113] rattiṁ na bhuñjeyya vikālabhojananti rattimpi na
bhuñjeyya divāpi kālātikkantabhojanaṁ na bhuñjeyya. na ca
gandhanti ettha gandhaggahaṇena vilepanacuṇṇādīnipi gahitānevāti
veditabbāni. mañceti kappiyamañce. santhateti taṭṭikādīhi
kappiyattharaṇehi atthate. chamāyampana goṇakādisanthatāyapi vaṭṭatīti
dhammikasuttavaṇṇanā 1-.
[114] mañce chamāyaṁ va sayetha santhateti muṭṭhihatthapādake
kappiyamañce vā sudhādiparikammakatāya bhūmiyaṁ vā tiṇapaṇṇapalāsādīni
santharitvā kate santhate vā sayethāti atthoti uposathasuttavaṇṇanā 2-.
aṭṭhaṅgikanti pañcaṅgikaṁ viya turiyaṁ aṭṭhaṅgāvinimuttaṁ.
dukkhantagunāti vaṭṭadukkhassa antagatenāti dhammikasuttavaṇṇanā 3-.
[115] tattha kāyadvārappavattā asaddhammappaṭisevanaṭṭhāna-
vītikkamacetanā abrahmacariyanti khuddakapāṭhavaṇṇanā 4-.
asaddhammasevanādhippāyena kāyadvārappavattā maggena
maggappaṭipattisamuṭṭhāpikā cetanā abrahmacariyaṁ. tassa dve sambhārā
sevitukāmatācittaṁ maggena maggappaṭipattīti brahmajālaṭīkā.

footnote: 1. pa. jo. khu. su. 2/226. 2. mano. pū. 2/264.
footnote: 3. pa. jo. khu. su. 2/227. 4. paramatthajotikā khuddakapāṭhavaṇṇanā. 20.

page number: 097

tassa dve aṅgāni sevanacittañca maggena ca
maggappaṭipādananti kaṅkhāvitaraṇī 1-.
abrahmacariyassa pana cattāri aṅgāni bhavanti ajjhācaraṇīyavatthuñca
hoti tattha ca sevanacittaṁ paccupaṭṭhitaṁ hoti
sevanappaccayappayogañca samāpajjati sādiyanañcāti 2-
khuddakapāṭhavaṇṇanā 3-.
[116] ajjhācaraṇīyavatthu nāma tiṁsa maggā. vuttañhetaṁ
kaṅkhāvitaraṇiyaṁ 4- manussāmanussatiracchānagatavasena hi tisso itthiyo tāsaṁ
vaccamaggappassāvamaggamukhamaggavasena tayo tayo katvā nava maggā
tathā ubhatobyañjanakānaṁ. purisānampana vaccamaggamukhamaggavasena
dve dve katvā cha maggā tathā paṇḍakānanti evaṁ tiṁsa maggāti.
sesamidha ceva paṭhamadutiyacatutthapañcamesu ca vattabbaṁ heṭṭhā
āgāriyavinaye vuttanayeneva veditabbaṁ.
[117] kāloti bhikkhūnaṁ bhojanakālo adhippeto. so ca
sabbantimena paricchedena majjhantiko. tenevassa padabhājane 5-
vikālo nāma majjhantike vītivatte yāva aruṇuggamanāti vuttaṁ.
ßēhitamajjhantikopi kālasaṅgahaṁ gacchati. tato paṭṭhāya pana khādituṁ
vā bhuñjituṁ vā na sakkā sahasā pivituṁ sakkā bhaveyya kukkuccakena
pana na kattabbanti vikālabhojanasikkhāpadavaṇṇanā 6-.

footnote: 1. kaṅ. vi. 1/50. 2. sādiyati cāti. ña. va.
footnote: 3. paramatthajotikā khuddakapāṭhavaṇṇanā. 27. 4. kaṅ. vi. 1/42.
footnote: 5. vi. mahāvibhaṅga. 2/336. 6. samanta. 2/412.

page number: 098

aruṇuggamanato paṭṭhāya yāva majjhantikā ayaṁ buddhādīnaṁ
ariyānaṁ āciṇṇasamāciṇṇo bhojanassa kālo tadañño vikāloti
brahmajālacūḷahatthipadopamauposathasuttaṭīkā.
bhuñjitabbatthena bhojanaṁ yāgubhattādi sabbaṁ yāvakālikavatthu.
yathā ca rattūparatoti ettha rattiṁ bhojanaṁ rattīti uttarapadalopena
vuccati evamettha bhojanajjhoharaṇaṁ bhojananti. vikāle
bhojanaṁ vikālabhojananti mahākhandhakaṭīkā.
[118] vikālatā yāvakālikatā ajjhoharaṇanti imānettha
tīṇi aṅgānīti kaṅkhāvitaraṇī.
vikālabhojanassa cattāri aṅgāni vikālo yāvakālikaṁ
ajjhoharaṇaṁ anummattakatāti. etenānusārena sesānampi
aṅgavibhāgo veditabboti khuddakapāṭhavaṇṇanā 1-.
anummattakatāti cetaṁ sundaraṁ. vuttañhetaṁ bhagavatā
anāpatti ummattakassāti.
[119] naccagītādisattamaṅgampana khuddakapāṭhabrahmajālādivaṇṇanāyaṁ
vitthārato oloketabbaṁ. ayamettha saṅkhepo
naccādīni hi attanā payojetuṁ vā parehi payojāpetuṁ vā
payuttāni passituṁ vā neva bhikkhūnaṁ na bhikkhunīnaṁ vaṭṭantīti
brahmajālauposathasuttavaṇṇanā 2-.
dassanakamyatāya upasaṅkamitvā passatoeva cettha vītikkamo

footnote: 1. paramatthajotikā khuddakapāṭhavaṇṇanā 32. 2. su. vi. 1/103. mano. pū. 2/263.

page number: 099

hoti. ßēhitanisinnasayanokāse pana āgataṁ gacchantassa vā āpāthagataṁ 1-
passato siyā saṅkileso na vītikkamoti khuddakapāṭhavaṇṇanā 2-.
[120] avisūkabhūtassa gītassa savanaṁ kadāci vaṭṭati. tathā hi vuttaṁ
paramatthajotikāya khuddakaṭṭhakathāyaṁ dhammūpasañhito gīto vaṭṭati
gītopasañhito dhammo na vaṭṭatīti brahmajālacūḷahatthipadopamauposathasuttaṭīkā.
avisūkabhūtaṁ gītañhi sotuṁ vaṭṭati. tena sakkapañhasuttavaṇṇanāyaṁ 3-
yaṁ cittakkharacittabyañjanampi saddaṁ suṇato rāgādayo
uppajjanti evarūpo saddo na sevitabbo. yampana atthanissitaṁ
dhammanissitaṁ kumbhadāsīgītakampi suṇantassa pasādo uppajjati nibbidā
vā saṇṭhāti evarūpo saddo sevitabboti vuttaṁ.
[121] kābyanāṭakādigītaracanāvasena uccāraṇavasena ca
vicittasannivesatāya tathāpavattavikappanavasena cittavicittabhāvena
upatiṭṭhanakaṁ sandhāyāha yaṁ cittakkharacittabyañjanampi ... uppajjantīti.
atthanissitanti samparāyikatthanissitaṁ. dhammanissitanti
vinivattadhammanissitaṁ 4-. pasādoti ratanattayassaddhāpi kammaphalassaddhāpi.
nibbidā vāti aniccasaññādivasena vaṭṭato ukkaṇṭhā vāti
taṭṭīkā.
khuddakaṭṭhakathāpotthake 5- tu dhammūpasañhitaṁ vāpi cettha gītaṁ

footnote: 1. āpāthamāgataṁ. ña. va. 2. paramatthajotikā khuddakapāṭhavaṇṇanā 34 3. su. vi.
footnote: 2/445. 4. (?) vivaṭṭadhammanissitaṁ. 5. paramatthajotikā khuddakapāṭhavaṇṇanā 34.

page number: 100

na vaṭṭati gītūpasañhito pana dhammo vaṭṭatīti likhitaṁ. taṁ
brahmajālādiṭīkāyaṁ ānītavacanena na sametīti.
[122] aṭṭhamaṅge pana uccāsayananti pamāṇātikkantaṁ.
mahāsayananti akappiyatthatanti brahmajālauposathasuttavaṇṇanā 1-.
uccāsayanaṁ mahāsayanañca samaṇasārupparahitaṁ adhippetanti āha
pamāṇātikkantaṁ akappiyatthatanti taṭṭīkā.
mahāsayananti akappiyasayanaṁ akappiyattharaṇañcāti khuddakapāṭhavaṇṇanā 2-.
uccāti uccasaddena samānatthaṁ ekaṁ saddantaraṁ. seti etthāti
sayanaṁ āsandādi. āsanañcettha sayanena saṅgahitanti brahmajālādiṭīkā.
[123] āsandīti pamāṇātikkantāsananti cammakkhandhakavaṇṇanā 3-.
anujānāmi bhikkhave uccakampi āsandikanti senāsanakkhandhakapāli 4-.
āsandikoti caturassapīṭhaṁ vuccati. uccakampi āsandikanti
vacanato ekato bhāgena dīghapīṭhameva hi aṭṭhaṅgulapādakaṁ vaṭṭati.
caturassāsandiko pana pamāṇātikkantopi vaṭṭatīti veditabboti
tabbaṇṇanā 5-.

footnote: 1. su. vi. 1/104, mano. pū. 2/263. 2. paramatthajotikā khuddakapāṭhavaṇṇanā 35.
footnote: 3. samanta. 3/183. 4. vi. culla. 7/91. 5. samanta. 3/354.

page number: 101

caturassapīṭhanti samacaturassa. pamāṇātikkantopīti samacaturassameva
sandhāya vuttaṁ. āyatacaturassā pana sattaṅgapañcaṅgāpi
uccapādā na vaṭṭantīti vimativinodanī.
[124] mañcapīṭhapādā hi sugataṅgulena aṭṭhaṅgulappamāṇāyeva
vaṭṭanti. tenāha 1- navaṁ pana bhikkhunā mañcaṁ vā pīṭhaṁ vā
kārayamānena aṭṭhaṅgulapādakaṁ kāretabbaṁ sugataṅgulena aññatra
heṭṭhimāya aṭaniyā taṁ atikkāmayato chedanakaṁ pācittiyanti.
[125] yasmā pana sugatavidatthi nāma idāni majjhimassa purisassa
tisso vidatthiyo vaḍḍhakīhatthena diyaḍḍhahattho hotīti kaṅkhāvitaraṇiyaṁ
kuṭikārasikkhāpadavaṇṇanāyaṁ vuttaṁ tasmā majjhimassa tisso aṅguliyo
satthu ekā aṅgulīti satthu aṭṭhaṅguliyo majjhimassa catubbīsati
aṅguliyo honti. tā muṭṭhiratanaṁ hoti 2-. tena uposathasuttaṭīkāyaṁ
muṭṭhihatthapādaketi pādatalato yāva aṭaniyā heṭṭhimanto tāva
muṭṭhiratanappamāṇapādake. tañca kho majjhimassa purisassa hatthena
yassadāni vaḍḍhakīhatthoti samaññāti vuttaṁ. yasmā pana
pakatipurisassa diyaḍḍhā aṅguli majjhimassa ekā aṅguli hoti tathā
vidatthi ratanaṁ bāhā byāmo ca tasmā majjhimassa muṭṭhiratanaṁ
pakatissa vidatthyādhikamuṭṭhiratanaṁ hotīti niṭṭhamettha gantabbaṁ.
[126] mañcappaṭipādakā tu manussaṅgulena aṭṭhaṅgulameva vaṭṭati.

footnote: 1. vi. mahāvibhaṅga 2/500. 2. hotīti ekavacanantaṁ muṭṭhiratanantivikatyāpekkhaṁ.
footnote: dissati hi vikatyāpekkhaṁ kiriyāpadaṁ.

page number: 102

tenāha senāsanakkhandhake 1- na bhikkhave uccā mañcappaṭipādakā
dhāretabbā yo dhāreyya āpatti dukkaṭassa. anujānāmi
bhikkhave aṭṭhaṅgulaparamaṁ mañcappaṭipādakanti.
tabbaṇṇanāyañca 2- manussānaṁ pamāṇaṅgulameva aṭṭhaṅgulanti
vuttaṁ.
iti samacaturassāasandikato aññaṁ mañcapīṭhaṁ vidatthyādhikamuṭṭhiratanato
adhikuccapādakaṁ aṭṭhaṅgulato adhikuccappaṭipādako mañco
ca uccāsayanaṁ nāma. uccaṁ vā hotu anuccaṁ vā mañcapīṭhaṁ
akappiyappaccattharaṇatthataṁ taṁ mahāsayanaṁ nāma. tadubhayaṁ na
vaṭṭati. tena khuddakapāṭhavaṇṇanāyaṁ 3- tadubhayampi sādiyato na
kenaci pariyāyena vaṭṭatīti vuttaṁ.
[127] akappiyappaccattharaṇañhi mañcapīṭhatthatameva na vaṭṭati
nāññaṁ. tena dhammikasuttavaṇṇanāyaṁ 4- chamāyampana goṇakādisanthatāyapi
vaṭṭatīti vuttaṁ.
yasmā pana ādhāre paṭikkhitte tadādhārā kiriyā paṭikkhittāva
hoti tasmā uccāsayanamahāsayanā icceva vuttaṁ. atthato
pana tadupabhogabhūtanisajjānipajjanehi virati dassitāti daṭṭhabbāti
brahmajālauposathasuttaṭīkā.
[128] iti sattamaṭṭhamaṅgadvayamekaṁ katvā aṭṭhaṅgāni honti.

footnote: 1. vi. culla. 7/92. 2. samanta. 3/355. 3. paramatthajotikā khuddakapāṭha-
footnote: vaṇṇanā 35. 4. pa. jo. khu. su. 2/226.

page number: 103

tena khuddakapāṭhavaṇṇanāyaṁ 1- ādito dve catutthapañcamāni ca
upāsakānaṁ sāmaṇerānañca sādhāraṇāni niccasīlavasena. uposathavasena
upāsakānaṁ sattamaṭṭhamaṅgañcekaṁ aṅgaṁ katvā sabbapacchimavajjāni
sabbānipi sāmaṇerehi sādhāraṇāni. sabbapacchimampana
sāmaṇerānameva visesabhūtanti vuttaṁ.
visuddhimagge 2- pana upāsakaupāsikānaṁ niccasīlavasena pañca
sikkhāpadāni sati vā ussāhe dasa uposathaṅgavasena aṭṭhāti idaṁ
gahaṭṭhasīlanti vuttaṁ.
sati vā ussāheti ussakkitvā sīlāni rakkhituṁ ussāhe sati.
dasāti sāmaṇerehi rakkhitabbamāha ghaṭikārādīnaṁ viyāti taṭṭīkā.
ettha ca yaṁ sabbapacchimampana sāmaṇerānamevāti vuttaṁ taṁ
sati vā ussāhe dasāti iminā na sametīti mahākhandhakaṭīkāyaṁ vuttaṁ.
aṭṭhaṅgakathā.
[129] tampana upavasantena sve uposathiko bhavissāmīti
ajjeva idañcidañca kareyyāthāti āhārādividhānaṁ vicāretabbaṁ.
uposathadivase pātova bhikkhussa vā bhikkhuniyā vā
dasasīlalakkhaṇaññuno upāsakassa vā upāsikāya vā santike vācaṁ bhinditvā
uposathaṅgāni samādātabbāni. pāliṁ ajānantena pana
buddhappaññattaṁ uposathaṁ adhiṭṭhāmīti adhiṭṭhātabbaṁ. aññaṁ alabhantena
attanāpi adhiṭṭhātabbaṁ vacībhedo pana kattabboyeva. uposathaṁ

footnote: 1. paramatthajotikā khuddakapāṭhavaṇṇanā 17. 2. visuddhimaggasīlaniddesa 1/18.

page number: 104

upavasantena paroparodhapaṭisaṁyuttā kammantā na vicāretabbā.
āyuvayagaṇanaṁ karontena vītināmetabbaṁ gehe pana āhāraṁ labhitvā
niccabhattikabhikkhunā viya paribhuñjitvā vihāraṁ gantvā dhammo vā
sotabbo aṭṭhattiṁsāya ārammaṇesu aññataraṁ vā manasikātabbanti
uposathasuttavaṇṇanā 1-.
[130] sīlasamādānato paṭṭhāya aññaṁ kiñci akatvā
dhammassavanena vā kammaṭṭhānamanasikārena vā vītināmetabbanti āha
tampana upavasantena .pe. vicāretabbanti. vācaṁ bhinditvāti
imañca rattiṁ imañca divasanti kālaparicchedaṁ katvā uposathaṅgavasena
aṭṭha sikkhāpadāni samādiyāmīti ekato katvā paccekaṁ pāṇātipātā
veramaṇīsikkhāpadaṁ samādiyāmi .pe. uccāsayanamahāsayanā
veramaṇīsikkhāpadaṁ samādiyāmīti evaṁ vacībhedaṁ katvā yathāpāliṁ
samādātabbāni. pāliṁ ajānantena pana attano bhāsāya paccekaṁ
vā buddhappaññattaṁ uposathaṁ adhiṭṭhāmīti ekato adhiṭṭhānavasena
vā samādātabbāni aññaṁ alabhantena sayaṁpi adhiṭṭhātabbāni.
upāsakasīlañhi attanā samādiyantenāpi samādinnaṁ parasantike
samādiyantenāpi ekajjhaṁ samādinnampi samādinnameva hoti paccekaṁ
samādinnampi. kinnu nānattaṁ. ekajjhaṁ samādiyato ekāyeva virati
ekāyeva cetanā hoti. sā pana sabbaviraticetanānaṁ kiccakārīti
tenāpi sabbasikkhāpadāni samādinnāneva. paccekaṁ samādiyato

footnote: 1. mano. pū. 2/264.

page number: 105

pana nānā viraticetanāyo yathāsakaṁ kiccavasena uppajjanti.
sabbasamādāne pana vacībhedo kātabboyeva. paroparodhapaṭisaṁyuttāti
paravihiṁsāpaṭisaṁyuttāti taṭṭīkā.
uposathaṅgasamādānakathā.
[131] taṁ sagguppatyādihetuto maṅgalaṁ. tenāha bhagavā
seyyathāpi visākhe yo imesaṁ soḷasannaṁ mahājanapadānaṁ pahūtasattaratanānaṁ 1-
issariyādhipaccaṁ rajjaṁ kāreyya seyyathīdaṁ aṅgānaṁ magadhānaṁ
kāsīnaṁ kosalānaṁ vajjīnaṁ mallānaṁ cetīnaṁ vaṁsānaṁ kurūnaṁ pañcālānaṁ
macchānaṁ surasenānaṁ assakānaṁ avantīnaṁ gandhārānaṁ kambojānaṁ
aṭṭhaṅgasamannāgatassa uposathassa etaṁ kalaṁ nāgghati soḷasiṁ.
taṁ kissa hetu. kapaṇaṁ visākhe mānusakaṁ rajjaṁ dibbasukhaṁ upanidhāya.
yāni visākhe mānusakāni paññāsa vassāni cātummahārājikānaṁ
devānaṁ eso eko rattindivo tāya rattiyā tiṁsa rattiyo
māso tena māsena dvādasamāsiyo saṁvaccharo tena saṁvaccharena
dibbāni pañca vassasatāni cātummahārājikānaṁ devānaṁ āyuppamāṇaṁ.
ßēhānaṁ kho panetaṁ visākhe vijjati yaṁ idhekacco itthī
vā puriso vā aṭṭhaṅgasamannāgataṁ uposathaṁ upavasitvā kāyassa
bhedā parammaraṇā cātummahārājikānaṁ devānaṁ sahabyataṁ
upapajjeyya. idaṁ kho panetaṁ visākhe sandhāya bhāsitaṁ kapaṇaṁ
mānusakaṁ rajjaṁ dibbasukhaṁ upanidhāyāti. yaṁ visākhe mānusakaṁ vassasataṁ

footnote: 1. pahūtarattaratanānanti pāṭhavasena aṭṭhakathāyaṁ vaṇṇito.

page number: 106

tāvatiṁsānaṁ devānaṁ eso eko rattindivo .pe. tena saṁvaccharena
dibbaṁ vassasahassaṁ tāvatiṁsānaṁ devānaṁ āyuppamāṇaṁ. ßēhānaṁ kho
panetaṁ visākhe vijjati ... upanidhāyāti. yāni visākhe mānusakāni
dve vassasatāni yāmānaṁ devānaṁ eso eko rattindivo .pe.
tena saṁvaccharena dibbāni dve vassasahassāni yāmānaṁ devānaṁ
āyuppamāṇaṁ. ßēhānaṁ kho panetaṁ visākhe vijjati ... upanidhāyāti.
yāni visākhe mānusakāni cattāri vassasatāni tusitānaṁ devānaṁ
eso eko rantindivo .pe. tena saṁvaccharena dibbāni cattāri
vassasahassāni tusitānaṁ devānaṁ āyuppamāṇaṁ. ßēhānaṁ kho panetaṁ
visākhe vijjati ... upanidhāyāti. yāni visākhe mānusakāni aṭṭha
vassasatāni nimmānaratīnaṁ devānaṁ eso eko rattindivo .pe.
tena saṁvaccharena dibbāni aṭṭha vassasahassāni nimmānaratīnaṁ devānaṁ
āyuppamāṇaṁ. ßēhānaṁ kho panetaṁ visākhe vijjati ... upanidhāyāti. yāni
visākhe mānusakāni soḷasa vassasatāni paranimmitavasavattīnaṁ devānaṁ
eso eko rattindivo tāya rattiyā tiṁsa rattiyo māso tena
māsena dvādasamāsiyo saṁvaccharo tena saṁvaccharena dibbāni soḷasa
vassasahassāni paranimmitavasavattīnaṁ devānaṁ āyuppamāṇaṁ. ßēhānaṁ
kho panetaṁ visākhe vijjati yaṁ idhekacco itthī vā puriso vā
aṭṭhaṅgasamannāgataṁ uposathaṁ upavasitvā kāyassa bhedā parammaraṇā
paranimmitavasavattīnaṁ devānaṁ sahabyataṁ upapajjeyya. idaṁ kho
panetaṁ visākhe sandhāya bhāsitaṁ kapaṇaṁ mānusakaṁ rajjaṁ dibbasakhaṁ

page number: 107

upanidhāyāti.
uposathapāli 1-.
[132] pahūtarattaratanānanti pahūtena rattasaṅkhātena ratanena 2-
samannāgatānaṁ. sakalajambudīpatalaṁ bheritalasadisaṁ katvā kaṭippamāṇehi
sattahi ratanehi pūritānanti adhippāyo. issariyādhipaccanti
issarabhāvena ca adhipatibhāvena ca na kurājabhāvena. issariyameva vā
adhipaccaṁ ettha na sāhasikakammantipi issariyādhipaccaṁ. rajjaṁ
kāreyyāti evarūpaṁ cakkavattirajjaṁ kāreyya. aṅgānantiādīni
tesaṁ janapadānaṁ nāmāni. kalaṁ nāgghati soḷasinti ekaṁ ahorattaṁ
upavutthauposathapuññaṁ soḷasa bhāge katvā tato ekaṁ bhāgaṁ na
agghati. ekarattuposathassa soḷasiyā kalāya yaṁ vipākaphalaṁ taṁyeva
tato bahutaraṁ hotīti attho. kapaṇanti parittakanti tabbaṇṇanā 3-.
[133] rattasaddo ratanapariyāyoti āha pahūtarattaratanānanti
pahūtena rattasaṅkhātena ratanena samannāgatānanti. pāliyampana
pahūtasattaratanānantipi pāṭho dissati. bheritalasadisaṁ katvāti bheritalaṁ
viya samaṁ katvā. tato ekaṁ bhāgaṁ na agghatīti yathāvuttaṁ
cakkavattirajjaṁ tato soḷasabhāgato ekaṁ bhāgaṁ na agghati. tato
bahutaranti cakkavattirajjasirito bahutaraṁ hoti. cātummahārājikānantiādīsu
cātummahārājikānaṁ devānaṁ manussagaṇanāya

footnote: 1. aṅ. tika. 20/263. 2. pahutasattaratanānanti pahutaratanasaṅkhātena ratanena. ña. va.
footnote: 3. mano. pū. 2/263. na kurājabhāvenāti ettha ca na kuḍḍarājabhāvenāti dissati.

page number: 108

navutivassasatasahassāni āyuppamāṇaṁ. tāvatiṁsānaṁ devānaṁ tisso ca
vassakoṭiyo saṭṭhiñca vassasatasahassāni. yāmānaṁ devānaṁ cuddasa
ca vassakoṭiyo cattārīsañca vassasatasahassāni. tusitānaṁ devānaṁ
sattapaññāsañca vassakoṭiyo saṭṭhiñca vassasatasahassāni.
nimmānaratīnaṁ devānaṁ dve ca vassakoṭisatāni tiṁsā ca vassakoṭiyo
cattārīsañca vassasatasahassāni. paranimmitavasavattīnaṁ devānaṁ nava
ca vassakoṭisatāni ekavīsañca vassakoṭiyo saṭṭhiñca vassasatasahassānīti
taṭṭīkā.
[134] atīte bodhisatto bārāṇasīrājā sayaṁ dānasīlauposathakammesu
appamatto sesepi amaccādayo dānādīsu samādapesi.
purohito panassa tena vinicchaye ṭhapito lañcakhādanena paresaṁ
piṭṭhimaṁsiko hutvā na samādiyi. so ekasmiṁ uposathadivase
divā lañcaṁ gahetvā kūṭaṭṭaṁ katvā rājūpaṭṭhānaṁ gantvā tvampi
ācariya uposathikoti raññā puṭṭho āmāti musā vaditvā
pāsādā otari. atha naṁ eko amacco nanu tumhe na
uposathikāti codesi. so ahaṁ velāyameva bhuñjitvā gehaṁ
gantvā mukhaṁ vikkhāletvā uposathaṁ adhiṭṭhāya sāyaṁ na bhuñjissāmi
rattiṁ sīlaṁ rakkhissāmi evaṁ me upaḍḍhuposathakammaṁ bhavissatīti
vatvā gehaṁ gantvā tatheva akāsi. punekasmiṁ uposathadivase aññatarā
sīlavatī itthī aṭṭaṁ karontī gharaṁ gantuṁ alabhamānā uposathakammaṁ
nātikkamissāmīti upakaṭṭhe kāle mukhaṁ vikkhāletuṁ ārabhi. so tassā

page number: 109

uposathikabhāvaṁ ñatvā imaṁ khāditvā uposathikā hohīti tassā
ambaphalaṁ adāsi. ettakaṁ purohitassa kammaṁ. so aparabhāge
kālaṁ katvā himavantappadese gaṅgātīre tiyojanike ambavane
kanakavimāne vemānikappeto ahosi soḷasasahassadevakaññāparivuto.
so hi rattiññeva sampattiṁ anubhavitvā aruṇe uggacchante
ambavanaṁ pavisati. paviṭṭhakkhaṇeyevassa dibbattabhāvo antaradhāyati
asītihatthatālappamāṇo attabhāvo nibbatti. sakalasarīraṁ jhāyati
supupphitakiṁsuko viya ahosi. dvīsu hatthesu ekekā va aṅguli.
tattha mahākuddālappamāṇā nakhā honti. so tehi nakhehi
attano piṭṭhimaṁsaṁ phāletvā uddharitvā uddharitvā khādanto
vedanāppatto mahāviravaṁ viravanto dukkhaṁ anubhoti. suriye aṭṭhaṅgamite
taṁ sarīraṁ antaradhāyati dibbasarīraṁ nibbatti. alaṅkatappaṭiyattā
dibbanāṭakitthiyo nānāturiyāni gahetvā taṁ parivārenti. so
mahāsampattiṁ anubhavanto ramaṇīye ambavane dibbappāsādaṁ abhiruhati.
iti so uposathikāya itthiyā ambaphaladānanissandena tiyojanikaṁ
ambavanaṁ paṭilabhi lañcaṁ gahetvā kūṭaṭṭakaraṇanissandena piṭṭhimaṁsaṁ
uppāṭetvā khādi upaḍḍhuposathakammanissandena rattiṁ mahāyasaṁ
anubhosi. satthāpi uposathikānaṁ upāsakānaṁ dhammaṁ desento
upāsakā sādhu vo kataṁ uposathaṁ upavasantehi porāṇakā
upaḍḍhuposathakammanisasandena mahantaṁ yasaṁ anubhaviṁsūti vatvā imaṁ

page number: 110

vatthuṁ vitthāretvā tiṁsanipāte sabbappaṭhamaṁ kiṁchandajātakaṁ 1- kathetvā
saccāni pakāsesi. saccapariyosāne upāsakesu keci sotāpannā
keci sakadāgāmino keci anāgāmino ahesuṁ.
purohitavatthu.
[135] atīte bārāṇasiyaṁ suciparivāro nāma seṭṭhī ahosi
asītikoṭivibhavo dānādipuññābhirato. tassa puttadārāpi parijanopi
antamaso tasmiṁ ghare vacchapālakāpi sabbe māsassa cha divase
uposathaṁ upavasanti. atheko bhatikiccena jīvitaṁ kappento daliddo
puriso taṁ seṭṭhiṁ upasaṅkamitvā vanditvā aṭṭhāsi. kimbho
āgatosīti. tumhākaṁ ghare bhatiyā kammakaraṇatthāyāti. seṭṭhī
aññesaṁ bhatikānaṁ āgatadivaseyeva imasmiṁ gehe kammaṁ karontā
sīlaṁ rakkhituṁ sakkontā kammaṁ karothāti vadati. tassa pana
sīlarakkhanācikkhane saññaṁ akatvā sādhu tāta attano bhatiyā
jānanakammaṁ karohīti āha. so tato paṭṭhāya suvaco hutvā
attakilamathaṁ agaṇetvā sabbakiccāni karoti pātova kammantaṁ
gantvā sāyaṁ āgacchati. athekadivasaṁ seṭṭhī dāsiṁ āṇāpesi
ajja uposathadivaso gehe kammakarānaṁ pātova bhattaṁ pacitvā
dehi kālasseva bhuñjitvā uposathikā bhavissantīti. sā tathā
akāsi. so pana daliddo pāto vuṭṭhāya kammantaṁ gato.
nāssa koci uposathadivasaṁ ācikkhi. seṭṭhyādayo sabbe janā

footnote: 1. jātakaṭṭhakathā. 7/172.

page number: 111

pātova bhuñjitvā uposathikā hutvā sakaṭṭhānesu sīlaṁ āvajjentā
nisīdiṁsu. daliddo sakaladivasaṁ kammaṁ katvā suriyaṭṭhaṅgamanavelāyaṁ
āgantvā bhatte upanāmite aññesu divasesu imāya velāya
mahāsaddo ahosi ajja kuhiṁ gatāti pucchi. tāta sabbe
uposathikā sakaṭṭhānaṁ gatāti. so ettakānaṁ sīlavantānaṁ
antare ahameko dussīlo hutvā na vasissāmīti cintetvā bhattaṁ
abhuñjitvā seṭṭhiṁ upasaṅkamitvā idāni sāmi uposathadivase
adhiṭṭhite 1- hoti nu kho uposathakammaṁ noti pucchi. tāta pātova
anadhiṭṭhitattā sakalaṁ uposathakammaṁ na hoti upaḍḍhuposathakammampana
hotīti. so ettakampi hotūti seṭṭhissa santike
samādinnasīlo hutvā uposathaṁ adhiṭṭhāya sakaṭṭhānaṁ gantvā sīlaṁ
āvajjento nipajji. athassa sakaladivasaṁ nirāhāratāya
pacchimayāmasamanantare udaravātā 2- samuṭṭhahiṁsu. seṭṭhī nānābhesajjāni
āharitvā paribhuñjāti āha. so uposathaṁ na bhindissāmīti
jīvitapariyantikaṁ katvā samādiyinti vatvā na paribhuñji. balavavedanā
uppajji. so aruṇuggamanavelāya satiṁ paccupaṭṭhāpetuṁ nāsakkhi.
atha naṁ idāni marissatīti nīharitvā osārake nipajjāpesuṁ.
tasmiṁ khaṇe bārāṇasīrājā nagaraṁ padakkhiṇaṁ karonto taṁ ṭhānaṁ
sampāpuṇi. daliddo rājānaṁ disvā lobhaṁ uppādetvā rajjaṁ
paṭṭhetvā cavitvā upaḍḍhuposathakammanissandena tassa aggamahesiyā

footnote: 1. uposathaṅgesu adhiṭṭhitesu. 2. satthakavātā. ña. va.

page number: 112

kucchimhi paṭisandhiṁ gaṇhitvā dasamāsaccayena nikkhami. udayakumārotissa
nāmaṁ akaṁsu. so vayappatto sabbasippesu nipphattiṁ patvā
jātissaraññāṇena attano pubbakammaṁ saritvā appamattakassa
kammassa phalaṁ mama idanti abhikkhaṇaṁ udānaṁ udānesi. so
pitu accayena rajjaṁ patvā udayarājāti paññāyittha. satthāpi
uposathikānaṁ upāsakānaṁ dhammaṁ desento upāsakā sādhu vo
kataṁ uposathaṁ upavasantehi porāṇakapaṇḍitā ekaṁ upaḍḍhuposathakammaṁ
nissāya mahāyasaṁ labhiṁsūti vatvā imaṁ vatthuṁ vitthāretvā
gaṅgamālajātakaṁ 1- kathesi.
udayarājavatthu.
[136] anāthapiṇḍikaṁ nissāya bhatiyā jīvitaṁ kappetvā
upaḍḍhuposathakammanissandena araññāyatane nigrodharukkhe devatā
hutvā nibbattassa bhatikassāpi vatthu kathetabbaṁ. taṁ dhammapadassa
appamādavagge appamādo amataṁ padanti gāthāvaṇṇanāya
oloketabbaṁ.
[137] atīte mithilāyaṁ bodhisatto sādhino nāma rājā hutvā
cha dānasālāyo kāretvā devasikaṁ chassatasahassapariccāgena mahādānaṁ
pavattesi pañcasīlampi rakkhi uposathampi upavasi. raṭṭhavāsinopi
tassovāde ṭhatvā dānādipuññaṁ katvā matamatā devapureyeva
nibbattitvā sudhammadevasabhaṁ gantvā nisinnā rañño

footnote: 1. khu. jā. 27/244. tadaṭṭhakathā. 5/290.

page number: 113

sīlācārādiguṇameva vaṇṇayanti. taṁsutvā sesadevāpi rājānaṁ daṭṭhukāmā
ahesuṁ. sakko tesaṁ manaṁ ñatvā mātaliṁ āṇāpesi gaccha
vejayantarathena sādhinaṁ ānehīti. so mithilaṁ gantvā taṁ ānesi.
taṁ disvā sahindā 1- devā haṭṭhatuṭṭhā paccuggamanaṁ kariṁsu. athassa
sakko devanagarañca aḍḍhatiyā ca accharākoṭiyo vejayantappāsādañca
majjhe bhinditvā adāsi. tassa dibbasampattiṁ anubhavantassa
manussagaṇanāya satta vassasatāni atikkantāni. athassa tenattabhāvena
devaloke vasanahetukaṁ puññaṁ khīṇaṁ anabhirati uppannā. sakko
taṁ ñatvā mātaliṁ āṇāpesi gaccha sādhinarājānaṁ mithilaṁ netvā
uyyāne otārehīti. so tathā akāsi. uyyānapālo taṁ
disvā pucchitvā nāradarañño ārocesi. nāradarājā kirassa
sattamo panattā 2-. tadā kira sattavassasatāyukakālova 3- hoti.
bodhisatto pana attano puññaphalena ettakaṁ kālaṁ vītināmesi.
nāradarājāpi āgantvā taṁ vanditvā rajjena nimantesi. so
tāta na me rajjenattho nāhañhi rajjatthāya idhāgato
puññakaraṇatthāyamhi āgato tasmā satta vassasatāni ṭhitadānaṁ 4-
sattāheneva dātukāmomhīti āha. nārado sādhūti vatvā
mahādānaṁ paṭiyādesi. bodhisatto sattānaṁ dānaṁ datvā sattame divase
kālaṁ katvā tāvatiṁsabhavaneyeva nibbatti. satthāpi uposathikānaṁ
upāsakānaṁ dhammaṁ desento upāsakā uposathakammaṁ nāma

footnote: 1. sindā. 2. nattā. 3. satāyukakālo. 4. niṭṭhitadānaṁ. ña. va.

page number: 114

upavasitabbayuttakaṁ porāṇakapaṇḍitā attano uposathakammaṁ nissāya
manussasarīreneva devalokaṁ gantvā ciraṁ vasiṁsūti vatvā pakiṇṇake
ekādasamaṁ sādhinarājajātakaṁ 1- kathetvā saccāni pakāsesi.
saccapariyosāne upāsakesu keci sotāpannā keci sakadāgāmino ahesuṁ.
sādhinarājavatthu.
[138] atīte himavantappadese eko tāpaso jātiṁ nissāya
mānavasiko hutvā jhānaṁ uppādetuṁ nāsakkhi. so ekadivasaṁ
ayaṁ me māno vaḍḍhanto nirayaṁ upanayissati nadānīmaṁ aniggahetvā
phalāphalatthāya gamissāmīti cintetvā mānaṁ niggahāya uposathaṁ
samādiyitvā nisīdi. ekopi kapoto rāgapariḷāhena pariḍayhamāno
nadānīmaṁ aniggahetvā gocarāya gamissāmīti tāpasassa santikaṁ
gantvā rāgaṁ niggahāya uposathaṁ samādiyitvā ekamante nipajji.
tathā ekopi sappo kodhaṁ niggahāya ekopi sigālo lobhaṁ niggahāya
ekopi accho aticchāniggahāya. iti uposathakammaṁ pāpaniggahāya
saṁvattatīti daṭṭhabbaṁ. satthāpi uposathikānaṁ upāsakānaṁ dhammaṁ
desento upāsakā sādhu vo kataṁ uposatho nāmesa porāṇakapaṇḍitānaṁ
vaṁso porāṇakapaṇḍitā hi rāgādikkilese niggahatthaṁ
uposathaṁ upavasiṁsūti vatvā pakiṇṇake sattamaṁ pañcuposathajātakaṁ 2-
kathesi.
pañcajanavatthu
uposathakathā.

footnote: 1. khu. jā. 27/397. tadaṭṭhakathā. 6/354.
footnote: 2. khu. jā. 27/384. tadaṭṭhakathā. 6/315.

page number: 115

[139] veyyāvaccakaraṇantu vuḍḍhatarānaṁ vattappaṭipattikaraṇādivasena
labbhati. tena saṅgītisutte tikavaṇṇanāyaṁ 1- vuḍḍhatarānaṁ
vattappaṭipattikaraṇavasena gāmaṁ piṇḍāya paviṭṭhaṁ bhikkhuṁ disvā
pattaṁ gahetvā gāme bhikkhaṁ samādapetvā upasaṁharaṇavasena gaccha
bhikkhūnaṁ pattaṁ 2- āharāti sutvā vegena gantvā pattāharaṇādivasena
ca veyyāvaccasahagataṁ veditabbanti vuttaṁ.
vayasā guṇehi ca vuḍḍhatarānaṁ vattappaṭipattīsu byāvaṭo
hoti yāya cetanāya sā veyyāvaccaṁ veyyāvaccameva
veyyāvaccasahagataṁ. veyyāvaccasaṅkhātāya vā vattappaṭipattiyā
samuṭṭhāpanavasena saha gataṁ pavattanti veyyāvaccasahagataṁ tathāpavattaṁ
puññakiriyāvatthunti taṭṭīkā.
[140] tampi vāhanavisesappaṭilābhahetuto maṅgalaṁ. tatrīdaṁ vatthu
atīte eko issaro bahinagare nahātvā āgacchanto
antarāmagge ekaṁ paccekabuddhaṁ addasa. so kira nagare piṇḍāya
caritvā sakalanagarassa mārena āvaṭṭitattā bhikkhaṁ alabhitvā
yathādhotena pattena nikkhami. issaro taṁ disvā vanditvā api
bhante kiñci laddhanti pucchi. caritvā nikkhantamhāvusoti.
so ayyo mayā pucchitaṁ akathetvā aññaṁ vadati na kiñci
laddhaṁ bhavissatīti pattaṁ olokento tucchaṁ disvā gehe bhattassa
niṭṭhitāniṭṭhitabhāvaṁ ajānanatāya sūro hutvā pattaṁ gahetuṁ avisahanto

footnote: 1. su. vi. 3/246. 2. patte.

page number: 116

bhante thokaṁ adhivāsethāti vatvā vegena gharaṁ gantvā bhattassa
niṭṭhitabhāvaṁ ñatvā ekaṁ upaṭṭhākaṁ pesesi gaccha tāta sīghaṁ
gantvā ayyassa pattaṁ āharāti. so pakkhanditvā pattaṁ
āhari. issaropi bhattassa pattaṁ pūretvā imaṁ sīghaṁ ayyassa
sampādehi ahante ito pattiṁ dammīti āha. so sīghaṁ
gantvā paccekabuddhassa pattaṁ datvā vanditvā ahaṁ bhante
velā upakaṭṭhāti sīghena javena gato ca āgato ca etassa
me javassa phalena yojanānaṁ paṇṇāsasaṭṭhisatavīsatisatagamanasamatthāni
vāhanāni nibbattantu āgacchantassa me gacchantassa ca sarīraṁ
suriyatejena tattaṁ tassa me phalena nibbattaṭṭhāne āṇā
suriyatejasadisā hotu imasmiṁ me piṇḍapāte sāminā patti
dinnā tassāhaṁ nissandena tumhehi diṭṭhadhammassa bhāgī assanti
āha. paccekabuddho evaṁ hotūti vatvā paccekabuddhagāthāhi
anumoditvā pakkāmi. so saṁsaranto imasmiṁ buddhuppāde
ujjenīnagare caṇḍappajjoto nāma rājā ahosi. tassa pañca
vāhanāni tasseva kammassa nissandena nibbattiṁsu bhaddavatī nāma
ekā hatthinī ekadivasaṁ paṇṇāsayojanāni gacchati kāko nāma
dāso saṭṭhiyojanāni velakaṁsi muñjakesi cāti dve assā
yojanasataṁ nāḷāgiri nāma hatthī vīsatiyojanasatanti.
appamādo amataṁ padanti gāthāvaṇṇanāyaṁ caṇḍappajjotavatthu.

page number: 117

[141] yācakānaṁ maggācikkhanampi veyyāvaccaṁ nāma. tampi
pāṇivisesādippaṭilābhahetuto maṅgalaṁ. tatrīdaṁ vatthu
atīte uttarāpathe asitañjanagare mahākaṁsarañño devagabbhā
nāma dhītā ahosi. sā uttarādhipatino mahāsāgarassa nāma
rañño puttaṁ upasāgaraṁ nāma rājakumāraṁ paṭicca añjanadevī
vāsudevo baladevo candadevo suriyadevo aggidevo varuṇadevo
ajjuno pajjuno ghatapaṇḍito aṅkuro cāti ekādasa putte
paṭilabhi. tesu vāsudevādayo dasa bhātikā asitañjanagarādīsu
dvāravatīpariyosānesu sakalajambudīpe tesaṭṭhiyā nagarasahassesu sabbe
rājāno māretvā dvāravatīnagare vasamānā rajjaṁ dasa koṭṭhāse katvā
vibhajiṁsu jeṭṭhabhagīniṁ asaramānā. puna saritvā ekādasa koṭṭhāse
karomāti vutte sabbakaniṭṭho aṅkuro mama koṭṭhāsaṁ tassā detha
ahaṁ vohāraṁ katvā jīvissāmi kevalaṁ tumhe attano janapade
suṅkaṁ mayhaṁ visajjethāti āha. te sādhūti vatvā tassa koṭṭhāsaṁ
bhaginiyā datvā tāya saddhiṁ dvāravatiyaṁ vasiṁsu. ayamettha saṅkhepo.
vitthāro tu dasakanipāte ghatapaṇḍitajātake 1- oloketabbo.
[142] aṅkuro pana vaṇijjaṁ karonto niccaṁ mahādānaṁ adāsi.
tassa paneko dāso bhaṇḍāgāriko atthakāmo ahosi. aṅkuro
tassa ekaṁ kuladhītaraṁ ānetvā adāsi. so putte gabbhagateyeva
kālamakāsi. putte panassa vayappatte dāso na dāsoti

footnote: 1. khu. jā. 27/300. tadaṭṭhakathā. 5/527.

page number: 118

rājakule vinicchayo udapādi. taṁ sutvā añjanadevī dhenūpamaṁ
katvā mātu bhujissāya puttopi bhujisso evāti dāsabyato
mocesi. dārako pana lajjāya tattha vasituṁ avisahanto roruvanagaraṁ
gantvā tattha tunnavāyadhītaraṁ gahetvā asayhassa nāma mahāseṭṭhino
gehasamīpe nivāsaṁ kappento hutvā tunnavāyakammena jīvitaṁ
kappesi. tadā asayhamahāseṭṭhī mahājanānaṁ mahādānaṁ
pavattesi. atha ye yācakā asayhaseṭṭhissa gharagamanamaggaṁ na
jānanti te taṁ tunnavāyaṁ pucchanti. sopi ahaṁ pubbe
akatapuññatāya idāni īdisānaṁ kiñci dātuṁ asamattho jāto
dānaggampana imesaṁ dassento lābhassa upāyācikkhanena pītiṁ
uppādento ettakenāpi bahuṁ puññaṁ pasavāmīti ādaragāravaṁ
uppādetvā dakkhiṇabāhuṁ pasāretvā dassesi ettha gantvā
laddhabbaṁ labhantūti. so aparabhāge kālaṁ katvā marukantāre
eko vaṭarukkho sandacchāyo anekasahassapāroho atthi
āyāmavitthārubbedhehi catuyyojaniko tattha bhummadevatā hutvā nibbatti.
tassa dakkhiṇahattho kāmadado ahosi. athāparabhāge aṅkuro
pañcahi sakaṭasatehi bhaṇḍaṁ ādāya vaṇijjāya gacchanto taṁ kantāraṁ
patvā maggamūḷho hutvā bahū divase tattheva vicaranto
parikkhīṇatiṇodakāhāro ahosi. atha rukkhadevatā aṅkurena pubbe attano
kataṁ upakāraṁ saritvā attano vaṭarukkhaṁ tassa dassesi. taṁ disvā
aṅkuro haṭṭhatuṭṭho vaṭarakkhassa heṭṭhā vāsaṁ kappesi. devatā

page number: 119

dakkhiṇahatthaṁ pasāretvā paṭhamaṁ pānīyena sabbaṁ janaṁ santappesi.
tato yo yo yaṁ yaṁ icchati tassa tassa taṁ taṁ adāsi. taṁ
disvā aṅkuro pucchanto aṅkurappetavatthumhi 1- gāthamāha
[143] pāṇi te sabbaso vaṇṇo pañcadhāro madhussavo
kena te brahmacariyena puññaṁ pāṇimhi ijjhatīti.
tattha pāṇi teti tava dakkhiṇahattho. sabbaso vaṇṇoti
sabbaso suvaṇṇamayo. pañcadhāroti pañcahi aṅgulīhi parehi
kāmitavatthūnaṁ dhārā etassa santīti pañcadhāro. madhussavoti
madhurasavissandako. tato hi madhurakaṭukakasāvādibhedā nānāvidhā rasā
vissandanti paggharantīti. kena teti kīdisena seṭṭhacariyena idaṁ
evarūpaṁ tava hatthe puññaphalaṁ idāni samijjhati nipphajjati taṁ kathehīti
attho. puññaphalañhi idha uttarapadalopena puññanti adhippetaṁ.
athassa devatā ahaṁ purimajātiyaṁ roruvanagare tunnavāyo
hutvā asayhassa nāma mahāseṭṭhino gehasamīpe nivāsaṁ kappesiṁ
na ca mayhaṁ kiñci dātabbaṁ atthi yācakā asayhassa seṭṭhino
dānaggagamanamaggaṁ ajānantā maṁ pucchanti ahantesaṁ maggaṁ
ācikkhinti imamatthaṁ kathetvā tena kammena idaṁ phalaṁ nipphajjatīti
dassentī gāthamāha
[144] tena pāṇi kāmadado tena pāṇi madhussavo
tena me brahmacariyena puññaṁ pāṇimhi ijjhatīti.

footnote: 1. khu. peta. 26/189.

page number: 120

tattha tena pāṇi kāmadadoti tena tadā parena katassa
dānassa sakkaccaṁ anumodanamattena hetunā idāni mayhaṁ hattho
kapparukkho viya kāmaduho icchiticchitadāyako. kāmadado honto
ca madhussavo iṭṭhavatthuvissandako jāto.
[145] aṅkurappetavatthuvaṇṇanāyamidha evaṁ tasaddassa visayaṁ
dassetvā puna parato gāthāya parakatapuññānumodanapubbakena
dānapatinivesanamaggācikkhanamattena ayaṁ hattho kāmadadoti vuttaṁ.
tena me brahmacariyenāti tena mama
yathāvuttakāyaveyyāvattiyakammasaṅkhātena seṭṭhacariyenāti
mahāsīhanādasuttaṭīkā.
veyyāvaccañhettha brahmacariyaṁ nāma. ayañcattho tapo
ca brahmacariyañcāti etthāvibhavissati.
taṁ sutvā aṅkuro yathākāmaṁ pakkāmi. ayamettha saṅkhepo.
vitthāro tu aṅkurappetavatthumhi oloketabbo.
tunnavāyavatthu.
veyyāvaccakathā.
[146] ārāmavanaropanasetukaraṇādīnipi sagguppattihetuto
maṅgalaṁ. tatrīmāni vatthūni
sāvatthiyaṁ eko upāsako āraññikānaṁ bhikkhūnaṁ gāmaṁ piṇḍāya
āgamanamagge visamaṁ samaṁ karoti kaṇṭake nīharati gacchagumbe
apaneti udakakāle mātikāsu setuṁ bandhati vivanaṭṭhānesu chāyārukkhe
ropeti jalāsayesu mattikaṁ uddharitvā te puthalagambhīre karoti titthe

page number: 121

sampādeti yathāvibhavañca dānaṁ deti sīlāni ca rakkhati. so aparabhāge
kālaṁ katvā tāvatiṁsesu dvādasayojanike kanakavimāne nibbatti. taṁ
āyasmā mahāmoggallānatthero upasaṅkamitvā gāthāhi paṭipucchi
[147] uccamidaṁ maṇithūṇaṁ vimānaṁ
samantato dvādasa yojanāni
kūṭāgārā sattasatā uḷārā
veḷuriyatthambhā ruciratthatā subhā
tatthacchasi pivasi khādasi ca
dibbā ca vīṇā pavadanti vaggū
dibbarasā 1- kāmaguṇettha pañca
nāriyo ca naccanti suvaṇṇachannā
kena tetādiso vaṇṇo kena te idha ijjhati 2-
uppajjanti ca te bhogā ye keci manaso piyā.
pucchāmi taṁ deva mahānubhāvaṁ 3-
manussabhūto kimakāsi puññaṁ
kenāsi evañjalitānubhāvo
vaṇṇo ca te sabbadisā pabhāsatīti 4-.
tattha uccanti accuggataṁ. maṇithūṇanti padumarāgādimaṇimayatthambhaṁ.
samantatoti catūsu passesupi. ruciratthatāti tassaṁ

footnote: 1. pāliyañhi dibbā rasāti dissati. 2. pāliyaṁ idhamijjhatīti dissati.
footnote: 3. mahānubhāvāti. ña. va. 4. khu. vimāna. 26/99.

page number: 122

tassaṁ bhūmiyaṁ suvaṇṇaphalakehi atthatā. pivasi khādasīti kālena
kālaṁ upayujjamānaṁ gandhapānaṁ sudhābhojanañca sandhāya vadati.
pavadantīti pavajjanti. dibbarasā kāmaguṇettha pañcāti dibbarasā
anappakā pañca kāmaguṇā ettha etasmiṁ tava vimāne saṁvijjantīti
attho. suvaṇṇachannāti hemābharaṇavibhūsitāti pañcamavagge
kakkaṭarasadāyakavimānavaṇṇanā.
[148] kenāti hetuatthe karaṇavacanaṁ. kena hetunāti attho.
kīdisena puññavisesena hetubhūtenāti vuttaṁ hoti. teti tava.
etādisoti ediso etarahi yathādissamānoti attho. vaṇṇoti
chavivaṇṇo. dvādasayojanānaṁ pharaṇakassaho sarīravaṇṇoti
attho. kena te idha ijjhatīti kena puññātisayena te
imasmiṁ ṭhāne idāni tayā labbhamānaṁ uḷāraṁ sucaritaphalaṁ ijjhati
nipphajjati. uppajjantīti nibbattanti. avicchedavasena uparupari
vattantīti attho. bhogāti paribhuñjitabbatthena bhogāti laddhanāmā
vatthābharaṇādivittūpakaraṇavisesā. yeti sāmaññena aniyamaniddeso.
kecīti pakārabhedaṁ āmasitvā aniyamaniddeso. ubhayenāpi
paṇītatarādibhede tattha labbhamāne tādise bhoge anavasesato byāpetvā
saṅgaṇhāti. anavasesabyāpako hi ayaṁ niddeso yathā ye
keci saṅkhārāti. manaso piyāti manasā piyāyitabbā manāpiyāti
attho. ettha ca etādiso vaṇṇoti iminā heṭṭhā vuttavisesā
tassa devaputtassa attabhāvapariyāpannā vaṇṇasampadā dassitā.

page number: 123

bhogāti iminā upabhogaparibhogavatthubhūtā dibbarūpasaddagandharasa-
phoṭṭhabbappabhedakāmaguṇasampadā. manaso piyāti iminā tesaṁ rūpādīnaṁ
iṭṭhakantamanāpatā. idha ijjhatīti iminā dibbāayuyasasukhādhipateyyasampadā
dassitā. pucchāmīti pañhaṁ karomi. Ñātuṁ icchāmīti
attho. ayañhi pucchā 1- diṭṭhasaṁsandanāva. manussabhūtoti
manussesu bhūto jāto manussabhāvaṁ vā patto. kimakāsi puññanti
kiṁ dānasīlādippabhedesu kīdisaṁ pūjabhavaphalanibbattanato 2- yattha sayaṁ uppannaṁ
taṁ santānaṁ punāti visodhetīti ca puññanti laddhanāmaṁ sucaritaṁ
kusalakammaṁ akāsi upacini nibbattesīti attho. jalitānubhāvoti sabbaso
vijjotamānapuññiddhikoti sabbappaṭhamapiṭṭhavimānavaṇṇanānayo.
[149] evaṁ therena puṭṭho devaputto pañhaṁ byākaronto
imā gāthā abhāsi
ahaṁ manussesu manussabhūto
vivane pathe saṅkamanaṁ 3- akāsiṁ
ārāmarukkhāni ca ropayissaṁ
piyā ca me sīlavanto ahesuṁ
annañca pānañca pasannacitto
sakkaccadānaṁ vipulaṁ adāsiṁ.

footnote: 1. pucchāti tisso pucchā adiṭṭhajotanā pucchā diṭṭhasaṁsandanā pucchā
footnote: vimaticchedanā pucchā. 2. punabbhavaphalanibbattanatotipi pāṭho. ña. va.
footnote: 3. pāliyampana caṅkamantipi pāṭho dissati. ña. va.

page number: 124

tena me tādiso vaṇṇo tena me idha ijjhati
uppajjanti ca me bhogā ye keci manaso piyā.
tenamhi evañjalitānubhāvo
vaṇṇo ca me sabbadisā pabhāsatīti.
[150] tattha vivaneti araññe. ārāmarukkhānīti ārāmabhūte
rukkhe ārāme vā rukkhe. ārāmaṁ katvā tattha rukkhe ropesinti
atthoti sattamavagge maṇithūṇavimānavaṇṇanā.
annañca pānañca pariccajantoti vacanaseso. athavā dānaṁ
vipulaṁ adāsiṁ. kathaṁ. sakkaccaṁ. kīdisaṁ. annañca pānañcāti
yojetabbanti chaṭṭhavagge uttaravimānavaṇṇanā.
maṇithūṇavimānavaṇṇanāyaṁ upāsakavatthu.
[151] atīte kassapabuddhakāle eko khīṇāsavo aññatarasmiṁ
gāme piṇḍāya caritvā bahigāme devasikaṁ ekasmiṁ padese
bhattakiccaṁ akāsi. taṁ disvā eko gopālako ayyo suriyātapena
kilamatīti pasannacitto catūhi sirīsatthambhehi sākhāmaṇḍapaṁ katvā
adāsi. maṇḍapassa samīpe sirīsarukkhaṁ ropesītipi vadanti. so
kālaṁ katvā teneva puññakammena cātummahārājikesu nibbatti.
tassa purimakammassa sūcakaṁ vimānadvāre sirīsavanaṁ nibbatti
vaṇṇagandhasampannehi pupphehi sabbakālaṁ upasobhamānaṁ. tena taṁ vimānaṁ
serīsakanti paññāyittha. so ca devaputto ekaṁ buddhantaraṁ
devesu ceva manussesu ca saṁsaranto imasmiṁ buddhuppāde yasattherassa

page number: 125

catūsu vimalādīsu gihisahāyesu gavampati nāma hutvā bhagavato
dhammadesanāya arahatte patiṭṭhitoti sattamavagge serīsakavimānavaṇṇanāyameva
vuttaṁ.
[152] dīghanikāye mahāvagge pāyāsisuttavaṇṇanāyantu 1- thero
kira pubbe manussakāle gopāladārakānaṁ jeṭṭhako hutvā mahato
sirīsarukkhassa mūlaṁ sodhetvā vālukaṁ okiritvā ekaṁ piṇḍapātikattheraṁ
rukkhamūle nisīdāpetvā attanā laddhaṁ āhāraṁ datvā tato
cuto tassānubhāvena tasmiṁ rajatavimāne nibbatti. sirīsarukkho
vimānadvāre aṭṭhāsi. so paññāsāya vassehi phalati.
tato paññāsa vassāni gatānīti devaputto saṁvegaṁ āpajjati.
so amhākaṁ bhagavato kāle manussesu nibbattitvā satthu dhammakathaṁ
sutvā arahattappattoti vuttaṁ.
tassānubhāvenāti tassa dānassa ānubhāvena. sirīsarukkhoti
pabhassarakkhandhaviṭapasākhāpalāsasampanno manuññadassano dibbo
sirīsarukkho. aṭṭhāsīti phalassa kammasarikkhataṁ dassento vimānadvāre
nibbattitvā aṭṭhāsīti taṭṭīkā.
gopālakavatthu.
[153] evaṁ uposathaṅgasamādānādīni anavajjakammāni
nānappakārasagguppatyādihitasukhādhigamahetuto maṅgalanti veditabbāni.
anavajjakammakathā.

footnote: 1. su. vi. 2/549.

page number: 126

evamimāyapi gāthāya dānaṁ dhammacariyā ñātakasaṅgaho
anavajjakammānīti maṅgalacatukkaṁ vuttaṁ. idha paṭhamapādo navakkhariko
dutiyo paṭhyāvattassa dutiyapādalakkhaṇayutto dutiyaḍḍhaṁ paṭhyāvattanti.
pañcamagāthāyatthavaṇṇanā.
-----------

page number: 127

chaṭṭhagāthāyatthavaṇṇanā
[154] chaṭṭhagāthāyaṁ. āratīti ārammaṇaṁ. viratīti viramaṇaṁ
viramanti vā etāyāti virati. pāpāti pāpato akusalato.
majjapānāti madanīyatthena majjavhayassa surāmerayassa pānato
pivanato. saññamoti saṁyamanaṁ. appamādoti appamajjanaṁ.
dhammesūti kusalesu. etanti yā ca pāpā ārati virati yo ca
majjapānā saññamo yo ca dhammesu appamādo idaṁ pāpaviratyādi
tividhaṁ uttamaṁ maṅgalanti gaṇhāhi devateti ayamettha saṅkhepo.
ayantvettha vitthāro
pāpaviratimajjapānasaṁyamakathā
[155] ārati nāma pāpe ādīnavadassino manasā eva
anabhirati. virati nāma kammadvāravasena kāyavācāhi viramaṇaṁ. sā
sampattavirati samādānavirati samucchedaviratīti tividhā hoti. idāni
aṭṭhasālinyādīsu 1- vuttanayena viratittayaṁ sarūpaṁ vuccate.
[156] tattha asamādinnasikkhāpadānaṁattano jātivayabāhusaccādīni
paccavekkhitvā ayuttaṁ amhākaṁ evarūpaṁ kātunti sampattavatthuṁ
avītikkamantānaṁ uppajjamānā virati sampattaviratīti veditabbā sīhaladīpe
cakkanaupāsakassa viya. tassa kira daharakāleyeva mātuyā rogo

footnote: 1. aṭṭhasālinī. 188.

page number: 128

uppajji. vejjena ca allasasakamaṁsaṁ laddhuṁ vaṭṭatīti vuttaṁ.
athassa jeṭṭhabhātā tāta khettaṁ gantvā pariyesāti cakkanaṁ
pesesi. so tattha gato. tadā eko saso taruṇasassaṁ
khādituṁ āgantvā cakkanaṁ disvā vegena dhāvanto valliyā baddho
kirikirīti saddamakāsi. taṁ sutvā cakkano gantvā mātu bhesajjaṁ
karissāmīti gahetvā na me taṁ paṭirūpaṁ yvāhaṁ mātu jīvitakāraṇā
paraṁ jīvitā voropeyyanti cintetvā gaccha araññe sasehi
saddhiṁ tiṇodakaṁ khādāti muñci. so gehaṁ gantvā bhātarā
puṭṭho taṁ pavattiṁ kathetvā tena paribhāsito mātu santikaṁ gantvā
yatohaṁ jātiyā jāto nābhijānāmi sañcicca pāṇaṁ jīvitā
voropetāti saccaṁ vatvā aṭṭhāsi. tāvadevassa mātā arogā
ahosīti aṭṭhasālinīsammādiṭṭhivaṇṇanānayo 1- 2-.
jīvamānasasakamaṁsaṁ rudhirasammissatāya allasasakamaṁsaṁ. muñci
sabbattha samakaraṇatāya. saccaṁ vatvā etena saccavajjena mayhaṁ
mātu rogo samatūti sammādiṭṭhiṭīkā.
[157] yo sikkhāpadāni aggahetvā kevalaṁ attano
jātigottakulappadesādīni anussaritvā na me idaṁ paṭirūpanti pāṇātipātādīni
na karoti sampattavatthuṁ pariharati tato āramati viramati tassa
sā virati sampattaviratīti veditabbā. ajjatagge jīvitahetupi
pāṇaṁ na hanāmīti vā pāṇātipātā viramāmīti vā veramaṇiṁ

footnote: 1. aṭṭhasālinī. 188. 2. pa. sū. 1/270.

page number: 129

samādiyāmīti vā evaṁ sikkhāpadāni gaṇhantassa pana virati
samādānaviratīti kūṭadantavaṇṇanā 1-.
pariharatīti avītikkamavasena parivajjeti. na hanāmīti ettha
itisaddo ādyattho. tena adinnaṁ nādiyāmīti evamādīnaṁ
saṅgaho. vāsaddena vā. tenāha sikkhāpadāni gaṇhantassāti
taṭṭīkā.
[158] samādinnasikkhāpadānampana sikkhāpadasamādāne taduttariṁ ca
attano jīvitampi pariccajitvā vatthuṁ avītikkamantānaṁ uppajjamānā
virati samādānaviratīti veditabbā dantaravaḍḍhamānagāmavāsiupāsakassa 2-
viya. so kira ambariyavihāravāsipiṅgalabuddharakkhitattherassa santike
sikkhāpadaṁ gahetvā khettaṁ kasitvā goṇe naṭṭhe taṁ gavesanto
dantaravaḍḍhamānapabbataṁ āruhi. tatra naṁ mahāsappo aggahesi. so
imāyassa tikhiṇavāsiyā sīsaṁ chindissāmīti cintetvā puna na me
taṁ paṭirūpaṁ yvāhaṁ bhāvanīyassa garuno santike sikkhāpadaṁ gahetvā
bhindeyyanti evaṁ yāvatatiyaṁ cintetvā jīvitaṁ pariccajāmi na
sikkhāpadanti aṁse ṭhapitaṁ tikhiṇaṁ daṇḍavāsiṁ araññe chaḍḍesi. tāvadeva
mahāsappo muñcitvā agamāsīti sammādiṭṭhisuttavaṇṇanādinayo 3-.
mahāsappoti ajagaro. muñcitvā agamāsi sīlatejenāti
sammādiṭṭhiṭīkā.

footnote: 1. su. vi. 1/377. 2. uttaravaḍḍhamānavāsiupāsakassātipi pāṭho. ña. va.
footnote: 3. pa. sū. 1/270.

page number: 130

[159] ariyamaggasampayuttā pana virati samucchedaviratīti
veditabbā yassā uppattito pabhūti pāṇaṁ ghātessāmāti
ariyapuggalānaṁ cittampi na uppajjatīti sammādiṭṭhivaṇṇanādi 1-.
ettha ca cittampi na uppajjatīti etena pañcaveracittaṁ
vūpasantamevāti dasseti. tenaṭṭhakathāyaṁ 2- ariyamaggasampayuttā
samucchedavirati nāma yassā pavattito pabhūti ariyasāvakassa pañca
bhayāni verāni vūpasantāni hontīti vuttaṁ. tattha bhayāni verānīti
bhayaveracetanāyo.
viratittayaṁ sarūpaṁ.
[160] pāpaṁ nāma kammakkilesasaṅkhātaṁ catubbidhamakusalaṁ.
vuttañhetaṁ sigālasutte 3- katamassa cattāro kammakkilesā pahīnā
honti. pāṇātipāto kho gahapatiputta kammakkileso adinnādānaṁ
kammakkileso kāmesu micchācāro kammakkileso musāvādo
kammakkileso imassa cattāro kammakkilesā pahīnā hontīti.
idamavoca bhagavā idaṁ vatvāna sugato athāparaṁ etadavoca satthā
pāṇātipāto adinnādānaṁ musāvādo ca vuccati
paradāragamanañceva 4- nappasaṁsanti paṇḍitāti.
katamassāti katame assāti taṭṭīkā.
tattha assāti sotāpannassa ariyasāvakassa.

footnote: 1. pa. sū. 1/270. 2. pa. jo. khu. khu. 157. 3. dī. pāṭi. 11/195.
footnote: 4. purāṇapotuthake paradāragamanañcetīti dissati. ña. va.

page number: 131

[161] tabbaṇṇanāyaṁ 1- kammakkilesāti tehi kammehi sattā
kilissanti tasmā kammakkilesāti vuccantīti vatvā puna kammañca
taṁ kilesasampayuttattā kileso cāti kammakkileso. sakkilesoyeva
hi pāṇaṁ hanati nikkileso na hanati tasmā pāṇātipāto
kammakkilesoti vutto. adinnādānādīsupi eseva nayo.
athāparanti aparampi tadatthaparidīpakameva gāthābandhanti vuttaṁ.
[162] kammakkilesāti kammabhūtā kilesā. kilissantīti kiliṭṭhā
malīnā vibādhitā upatāpitā ca hontīti attho. tasmāti
kilissananimittattā. kilesasampayuttattā kilesoti taṁyogato taṁsaddhitaṁ
vadati yathā pītisukhaṁ paṭhamajjhānaṁ nīlaṁ vatthanti ca. sampayuttatā
cettha tadekatthatāya veditabbā na ekuppādāditāya. evañca
katvā pāṇātipātakammassa diṭṭhimānalobhādīhipi kiliṭṭhatā siddhā
hoti. tathā micchācārassa dosādīhi kiliṭṭhatā. tenāha
sakkilesoyevātiādiṁ. pubbe vuttātthavasena pana sammukhenapi nesaṁ
kilesapariyāyo labbhateva. tadatthaparidīpakamevāti yo pāṇātipāto
khotiādinā vutto tassa atthassa paridīpakameva. yadi
evaṁ kasmā puna vuttanti āha gāthābandhanti. tassa atthassa
sukhaggahaṇatthaṁ bhagavā gāthābandhaṁ avocāti adhippāyoti taṭṭīkā.
[163] kammakkilesāti vacanato pāṇātipātādayo
kammapathappattāva gahetabbā na duccaritamattāva. akusalañhi kāyavacīkammaṁ

footnote: 1. su. vi. 3/168.

page number: 132

ahutvā duccaritanti vattabbaṁ atthi. tenaṭṭhasāliniyaṁ 1- vuttaṁ
kāyavacīdvāresu hi copanaṁ patvā kammapathaṁ appattampi atthi
manodvāre ca samudācāraṁ patvā kammapathaṁ appattampi atthi taṁ
gahetvā taṁtaṁdvārapakkhikameva akaṁsu. tatrāyannayo migavaṁ
gamissāmīti dhanuṁ sajjeti jiyaṁ vaṭṭeti sattiṁ niseti bhattaṁ bhuñjati
vatthaṁ paridahati ettāvatāva kāyadvāre copanaṁ pattaṁ hoti.
so araññe divasaṁ vicaritvā antamaso sasabiḷāramattampi na labhati
idaṁ akusalaṁ kāyakammaṁ nāma hoti na hotīti. na hoti. kasmā.
kammapathaṁ appattatāya. kevalampana kāyaduccaritaṁ nāma hotīti
veditabbaṁ. macchaggahaṇādippayogesupi eseva nayo. vacīdvārepi
migavaṁ gamissāmi vegena dhanuādīni sajjethāti āṇāpetvā
purimanayeneva araññe kiñci alabhantassa kiñcāpi vacīdvārepi copanaṁ
pattaṁ kammapathaṁ appattatāya pana vacīkammaṁ na hoti kevalampana
vacīduccaritaṁ nāma hotīti veditabbaṁ. manodvāre pana vadhakacetanāya
uppannamattāyaeva kammapathabhedo hoti. so ca kho byāpādavasena
na pāṇātipātavasena. akusalañhi kāyakammaṁ kāyavacīdvāresu
samuṭṭhāti no manodvāre. tathā akusalaṁ vacīkammaṁ.
akusalaṁ manokammaṁ pana tīsupi dvāresu samuṭṭhāti. tathā kusalāni
kāyavacīmanokammānīti.
[164] tividhā bhikkhave kāyasañcetanā akusalaṁ kāyakammantiādinā

footnote: 1. aṭṭhasālinī. 170.

page number: 133

kammapathappattāva sanniṭṭhāpakacetanā kammanti vuttāti purimacetanā
sabbā kāyakammaṁ na hotīti vuttā. āṇāpetvā ...
alabhantassāti āṇattehi amāritabhāvaṁ sandhāya vuttaṁ. vacīduccaritaṁ nāma
hoti akammapathabhāvatoti adhippāyoti taṭṭīkā.
sā ca sarūpaṁ.
[165] majjaṁ nāma pañcavidhasurāpañcavidhamerayavasena dasavidhaṁ
madakāraṇavatthu. vuttañhetaṁ bhagavatā surāpānasikkhāpadavibhaṅge 1- surā
nāma piṭṭhasurā pūvasurā odanasurā kiṇṇapakkhittā sambhārasaṁyuttā.
merayo nāma pupphāsavo phalāsavo madhvāsavo guḷāsavo
sambhārasaṁyuttoti.
[166] piṭṭhaṁ bhājane pakkhipitvā tajjaṁ udakaṁ datvā madditvā
katā surā piṭṭhasurā. evaṁ pūve odane ca bhājane pakkhipitvā
tajjaṁ udakaṁ datvā madditvā katā pūvasurā odanasurāti vuccati.
kiṇṇāti pana tassā surāya bījaṁ. ye surāmodakātipi vuccanti te
pakkhipitvā katā kiṇṇapakkhittā. harītakīsāsapādinānāsambhārehi
saṁyojitā sambhārasaṁyuttāti sāratthadīpanī 2- sigālasuttaṭīkā ca.
kiṇṇapakkhittāti piṭṭhapūvādimapakkhipitvā kiṇṇasaṅkhātaṁ
dhaññaṅkurādisurābījaṁ pakkhipitvā katā. sambhārasaṁyuttāti
sāsapādianekasambhārehi saṁyuttāti vimativinodanī.
[167] surā nāma piṭṭhakiṇṇapakkhittā nāḷikerādīnampi rasena

footnote: 1. mahāvibhaṅga. 2/385. 2. sāratthadīpanī. 3/351.

page number: 134

katā surātveva saṅkhyaṁ gacchati. tasseva 1- kiṇṇapakkhittāya maṇḍe
gahite merayotveva saṅkhyaṁ gacchatīti vadanti. pupphāsavo nāma
madhukapupphādīnaṁ rasena kato. phalāsavo nāma muddikaphalādīni madditvā
tesaṁ rasena kato. madhvāsavo nāma muddikānaṁ 2- jātirasena kato.
makkhikāmadhunāpi kariyatīti vadantīti surāpānasikkhāpadavaṇṇanā 3-.
[168] madhukatālanāḷikerādipuppharso cirapārivāsito pupphāsavo.
tathā panasādiphalaraso phalāsavo. muddikaraso madhvāsavo.
ucchuraso guḷāsavo. harītakāmalakakaṭukabhaṇḍādinānāsambhārānaṁ raso
cirapārivāsito sambhārasaṁyuttoti yathāvuttasabbaṭīkā.
taṁpi sabbaṁ dasavidhampi madakāraṇavasena majjaṁ pivantaṁ madayatīti
katvāti sāṭṭhakathāsigālaṭīkā.
[169] tadubhayameva madanīyatthena majjaṁ yaṁ vā panaññaṁpi kiñci
atthi madanīyaṁ yena pītena matto hoti pamatto idaṁ vuccati
majjanti khuddakapāṭhavaṇṇanā 4-.
majjanti tadeva ubhayaṁ yaṁ vā panaññaṁpi surāsavavinimuttaṁ
madanīyanti saṁyuttamahāvagge āmakadhaññapeyyālavaṇṇanā 5-.
surāsavavinimuttanti yathāvuttasurāsavavinibbaṭṭanti taṭṭīkā.
[170] pānaṁ nāma pamādaṭṭhānasaṅkhātā pivanacetanā. tathā hi
āmakadhaññapeyyālavaṇṇanāyaṁ 6- yāya cetanāya taṁ pivanti sā

footnote: 1. tassāyeva. 2. muddikādīnanti aṭṭhakathāpāṭho. ña. va. 3. samanta. 2/450.
footnote: 4. pa. jo. khu. khu. 21. 5-6. sā. pa. 1/415.

page number: 135

pamādassa kāraṇattā pamādaṭṭhānaṁ nāmāti vuttaṁ. tathā
khuddakapāṭhasigālasuttavaṇṇanā.
saṁyamo nāma virati. tenāhaṭṭhakathāyaṁ majjapānasaṁyamo nāma
surāmerayamajjappamādaṭṭhānā veramaṇiyā evetaṁ adhivacananti.
majjapānasaṁyamo sarūpaṁ.
[171] yathā pana tattha kammakkilesāti ettha surāpānaṁ na
gahitaṁ tathā idhāpi pāpāti ettha taṁ na gahetabbaṁ. tassa tattha
aggahaṇe kāraṇaṁ sigālasuttaṭīkāyaṁ vuttanayameva. ßēīkākāro hi
yadipi surāpānaṁ pañcaverabhāvena upāsakehi parivajjanīyaṁ tassa pana
bhogāpāyamukhabhāvena parato vattukāmatāya taṁ vajjetvā
pāṇātipātādayoyeva sandhāya cattāro kammakkilesāti vuttanti evaṁ
vatvā puna visuṁ akammapathabhāvato cāti apare. surāpānampi
surāpānaṁ bhikkhave āsevitaṁ bhāvitaṁ bahulīkataṁ nirayasaṁvattanikantiādivacanato
visuṁ kammapathabhāvena āgataṁ. tathā hi taṁ duccaritaṁ hutvā
duggatigāmipathabhāve niyatanti keci. tesaṁ matena ekādasa kammapathā
siyuṁ tasmā vuttesveva kammapathesu upakārakattasabhāgattavasena
anuppaveso daṭṭhabboti visuṁ akammapathabhāvato cāti suvuttametanti
āha. idha pana surāpānampi kāmañca pāpaṁ hoti yasmā
pana bhagavā taditare pāpabhāvena vatvā taṁ parato majjapānabhāvena
vattumicchati tasmā pāpāti ettha na gahetabbanti daṭṭhabbaṁ.
apica yathā tapo ca brahmacariyañcāti ettha yadipi methunaviratyādi

page number: 136

ceva maggo ca brahmacariyaṁ nāma ariyasaccadassanena pana maggassa
parato gahitattā tadavasesaṁ gahitaṁ evaṁ sampadamidaṁ daṭṭhabbaṁ.
[172] iti pāpā majjapānāti ubhayena pāṇātipātādayo 1- pañca
veracetanāyo vuttā. virati saṁyamoti ubhayena pañca taṁveramaṇiyo.
tattha pāṇātipātādayo cattāro heṭṭhā āgāriyavinaye vuttanayena
veditabbā. apica mahākhandhakavaṇṇanāyaṁ 2- vuttanayenapi. vuttañhi
tattha yathā ca bhikkhūnaṁ pāṇātipātādīsu nānāāpattiyo honti
na tathā sāmaṇerānaṁ. sāmaṇero hi kuṇṭhakipillikampi māretvā
maṅkuṇaṇḍakampi bhinditvā nāsetabbataṁyeva pāpuṇāti. tāvadevassa
saraṇagamanāni ca upajjhāyaggahaṇañca senāsanaggāho ca paṭippassambhati.
saṅghalābhaṁ na labhati. liṅgamattameva ekaṁ avasiṭṭhaṁ hoti.
adinnādāne tiṇasalākamattenapi vatthunā abrahmacariye tīsu maggesu
yattha katthaci vippaṭipattiyā musāvāde hassādhippāyatāyapi musā
bhaṇite assamaṇo hotīti.
[173] vimativinodaniyaṁ senāsanaggāho ca paṭippassambhatīti
iminā vassacchedaṁ dasseti. upasampannānampi pārājikasamāpattiyā
saraṇagamanādisāmaṇerabhāvassāpi vinayanato senāsanaggāho ca
paṭippassambhati saṅghalābhampi te na labhantīti veditabbanti vuttaṁ.
[174] majjapānantu ajjhoharaṇādhippāyena kāyadvārappavattā
surāmerayamajjānaṁ ajjhoharaṇacetanā surāmerayamajjappamādaṭṭhānanti

footnote: 1. pāṇātipātādikāti yuttataraṁ. ña. va. 2. samanta. 3/85.

page number: 137

veditabbaṁ. surāmerayamajjappamādaṭṭhānassa pana surādīnañca
aññataraṁ hoti madanīyaṁ pātukamyatācittañca paccupaṭṭhitaṁ hoti
tajjañca vāyāmaṁ āpajjati pītañca 1- pavisatīti imāni cattāri
aṅgānīti khuddakapāṭhavaṇṇanāyaṁ 2- vuttanayena veditabbaṁ.
surāpānaṭīkāyantu majjabhāvo tassa pānañcāti imāni
panettha dve aṅgānīti bhikkhussa surāpānavasena vuttaṁ.
[175] yañca surāpānavaṇṇanāyaṁ 3- vatthussa ajānanatāya cettha
acittakatā veditabbā. akusaleneva pātabbatāya lokavajjatāti
vuttaṁ. tattha acittakatā bhikkhuvasena labbhati. teneva mahākhandhakavaṇṇanāyaṁ
4- majjapāne pana bhikkhussa ajānitvāpi bījato paṭṭhāya
majjaṁ pivantassa pācittiyaṁ. sāmaṇero pana jānitvāva pivanto
sīlabhedaṁ āpajjati na ajānitvā. sāmaṇerānaṁ majjapānaṁ
sacittakaṁ pārājikavatthūti.
na ajānitvā pivanto pāṇātipātāveramaṇīādiṁ sabbaṁ sīlabhedaṁ
saraṇabhedañca āpajjati. akusalampana surāpānaveramaṇīsīlabhedova
hoti mālādidhāraṇādīsu viyāti daṭṭhabbanti tabbimativinodaniyaṁ vuttaṁ.
[176] yadi hi surāpānaveramaṇīsīlaṁ bhijjati atha itaraṁ kasmā na
bhijjati. aṭṭhakathāyañca pārājikavatthūti vuttaṁ pārājikassa ca
nāma na kiñci sīlamatthi. khuddakapāṭhavaṇṇanāyampi 5-

footnote: 1. pite ca. ña. va. 2. pa. jo. khu. khu. 21. 3. samanta. 2/450. 4. samanta. 3/86.
footnote: 5. pa. jo. khu. khu. 23.

page number: 138

sāmaṇerānañcettha ekasmiṁ bhinne sabbānipi bhinnāni honti.
pārājikaṭṭhāniyāni hi tānīti vuttaṁ. tasmā surāpānaveramaṇīsīlabhedo
va hotīti vacanaṁ vicāretabbaṁ.
[177] surāpānavaṇṇanāyaṁ 1- yo ariṭṭho majjaṁ na hoti tasmiṁ
anāpatti. āmalakādīnaṁyeva kira rasena ariṭṭhaṁ karonti so
majjavaṇṇagandharaso ceva hoti na ca majjaṁ. yo pana sambhārapakkhitto
raso 2- majjaṁ hoti bījato paṭṭhāya na vaṭṭatīti vuttaṁ.
bījatoti yathāvuttānaṁ piṭṭhādīnaṁ majjatthāya bhājane
pakkhittakālato paṭṭhāyāti tabbimativinodanī.
bījatoti sambhāre paṭiyādetvā pātiyaṁ pakkhittakālato
tālanāḷikerādīnaṁ puppharase gahite abhinavakālatoyeva ca paṭṭhāya.
loṇasocirakasuttañca 3- anekehi bhesajjehi abhisaṅkhato amajjabhūto
āsavavisesoti surāpānaṭīkā.
ettha ca abhinavakālatoti vacanaṁ cirapārivāsitoti etena
virujjhati. na hesa abhinavuppanno puppharaso cirapārivāsitoti
vattumarahatīti.
[178] yathāvuttā ca cattāro dhammato cetanāva. tena
sammādiṭṭhisuttavaṇṇanādīsu 4- akusalakammapathādhikāre paṭipāṭiyā satta
cetanādhammā hontīti vuttaṁ. sattāti

footnote: 1. samanta. 2/450. 2. soti vaṇṇanāpāṭho. 3. soṇasocirakasurattañcāti
footnote: bhavitabbaṁ. ña. va. 4. pa. sū. 1/228.

page number: 139

kāyakammattayavacīkammacatukkavasena satta kammapathā.
pañcaverakathā
[179] taṁveramaṇīpi heṭṭhā tattheva vuttanayena veditabbā.
tassā pana ārammaṇaṁ aṭṭhakathāsu vuttaṁ. tathā hi sammādiṭṭhi-
suttavaṇṇanādīsu 1- lokiyaviratiṁ sandhāya pāṇātipātādīnaṁ ārammaṇāneva
etesaṁ ārammaṇāneva. vītikkamitabbavatthutoyeva hi veramaṇī nāma
hotīti vuttaṁ.
tattha purimā dve viratiyo yaṁ voropanādivasena vītikkamitabbaṁ
jīvitindriyādivatthu taṁ ārammaṇaṁ katvā pavattanti pacchimā
nibbānārammaṇā vāti kūṭadantasuttavaṇṇanā 2-.
[180] sabbatthāpi samādānavirati sikkhāpadaggahaṇakkhaṇato
pacchā sampattavatthuto viramaṇakāleyeva yujjati na taṁgahaṇakkhaṇe.
taṁkhaṇasmiṁ hi samādānavirati viramitabbākusalārammaṇāva. teneva
khuddakapāṭhavaṇṇanāyaṁ 3- viramatoti etthāha pāṇātipātādīhi
viramanto kuto viramatīti. vuccate. samādānavasena tāva viramanto
attano paresaṁ vā pāṇātipātādiakusalato viramati. kimārabhitvā.
yato viramati tadeva. sampattavasenāpi viramanto vuttappakārākusalato
va. kimārabhitvā. pāṇātipātādīnaṁ vuttārammaṇānevāti vuttaṁ.
keci pana majjasaṅkhātaṁ saṅkhāraṁ ārabhitvā majjappamādaṭṭhānā
viramati. sattasaṅkhāresu yampana haritabbaṁ bhañjitabbañca taṁ

footnote: 1. pa. sū. 1/282. 2. su. vi. 1/378. 3. pa. jo. khu. khu. 28.

page number: 140

ārabhitvā adinnādānamusāvādehi satteyevārabhitvā
pāṇātipātābrahmacariyehīti vadanti. taṁ pariyāyena yujjati. tadaññe
evaṁ sante aññaṁ cintento aññaṁ kareyya yañca pajahati taṁ
na jāneyyāti vatvā anicchamānā yadeva pajahati taṁ attano
pāṇātipātādiakusalamevārabhitvā viramatīti vadanti. tadayuttaṁ.
kasmā. tassa paccuppannābhāvato bahiddhābhāvato ca.
sikkhāpadānañhi paccuppannārammaṇā bahiddhārammaṇāti evaṁ vibhaṅgapāṭhe 1-
paccuppannabahiddhārammaṇattaṁ vuttaṁ. taṁ attano pāṇātipātādiakusalaṁ
ārabhitvā viramantassa na yujjati. yampana aññaṁ
cintentotyādi vuttaṁ. tanna. na hi kiccasādhanavasena pavattento
aññaṁ cintento aññaṁ karotīti vā yaṁ pajahati taṁ na jānātīti
vā vuccati.
ārabhitvāna amataṁ jahanto sabbapāpake
nidassanañcettha bhave maggaṭṭhāriyapuggalo
sabbopāyamattho khuddakapāṭhavaṇṇanāto labbhati.
[181] sammādiṭṭhisuttavaṇṇanādīsupi 2- dussīlyārammaṇajīvitindriyādi-
ārammaṇā kathaṁ dussīlyāni pajahantīti codanaṁ sandhāya
yathā pana nibbānārammaṇo ariyamaggo kilese pajahati evaṁ
jīvitindriyādiārammaṇāpete kammapathā pāṇātipātādīni dussīlyāni
pajahantīti veditabbāti vuttaṁ.

footnote: 1. abhi. vi. 35/397. 2. pa. sū. 1/282.

page number: 141

[182] sikkhāpadānipetāni sāmaṇerena bhikkhussa santike
samādiyanteneva samādinnāni honti upāsakena pana attanā vā parassa
santike vā ekajjhaṁ vā paccekaṁ vā samādiyantena samādinnāni honti.
kintu nānaṁ. ekajjhaṁ samādiyato viratipi cetanāpi ekāva
kiccavasena panetāsaṁ pañcattaṁ paññāpiyati. paccekaṁ samādiyato
viratiyopi cetanāpi pañceva. sāmaṇerānañcettha ekasmiṁ bhinne
sabbānipi bhinnāni honti. pārājikaṭṭhāniyāni hi tāni. tesaṁ
yantaṁ vītikkantaṁ hoti teneva kammabandho. gahaṭṭhānampana
ekasmiṁ bhinne ekameva bhinnaṁ hoti yato tesaṁ taṁsamādāneneva
puna pañcaṅgikattaṁ sīlassa sampajjati. tesampi yantaṁ vītikkantaṁ
teneva kammabandho. apare panāhu visuṁ visuṁ samādinnesu ekasmiṁ
bhinne ekameva bhinnaṁ hoti. pañcaṅgasamannāgataṁ sīlaṁ samādiyāmīti
evampana ekato samādinnesu ekasmiṁ bhinne sabbānipi bhinnāni
hoti. kasmā. samādānassābhinnattāti khuddakapāṭhavaṇṇanānayo 1-.
[183] apareti cetaṁ dīghabhāṇake sandhāya vuttaṁ. tathā hi
kūṭadantasuttavaṇṇanāyaṁ 2- yo pañca sikkhāpadāni ekato gaṇhāti
tassa ekasmiṁ bhinne sabbānipi bhinnāni honti yo ekekaṁ
gaṇhāti so yaṁ vītikkamati tadeva bhijjatīti vuttaṁ.
sabbānipi bhinnāni honti ekajjhasamādinnattā. tadeva
bhijjati visuṁ visuṁ samādinnattā. gahaṭṭhavasena cetaṁ vuttanti taṭṭīkā.

footnote: 1. pa. jo. khu. khu. 23. 2. su. vi. 1/378.

page number: 142

[184] iti lokiyāva bhijjanasabhāvā na lokuttarā. teneva
kūṭadantavaṇṇanāyaṁ 1- setughātaviratiyā pana bhedo nāma natthi.
bhavantarepi hi ariyasāvako jīvitahetupi neva pāṇaṁ hanati na suraṁ
pivati. sacepissa surañca khīrañca missetvā mukhe pakkhipanti
khīrameva pavisati na surā yathā kira koñcasakuṇānaṁ khīramissake
udake khīrameva pavisati na udakaṁ. idaṁ yonisiddhaṁ itaraṁ
dhammatāsiddhanti veditabbanti vuttaṁ.
bhedo nāma natthi paṭipakkhasamucchindanena akuppasabhāvato.
tenāha bhavantarepītiādiṁ. yonisiddhanti manussatiracchānānaṁ
udadhaṁ tiriyameva dīghatā viya jātisiddhanti attho. bodhisatte
kucchigate bodhisattamātu sīlaṁ viya dhammatāya sabhāveneva siddhaṁ
dhammatāsiddhaṁ. maggadhammatāya vā ariyamaggānubhāvena siddhaṁ
dhammatāsiddhanti taṭṭīkā.
yasmā pana taṁtaṁverato viramaṇe virati padhānā hoti tasmā
sabbattha veramaṇī nāma viratīti vuttā. cetanāpi pana veramaṇī
nāma. teneva sammādiṭṭhisuttavaṇṇanādīsu 2- etesupi paṭipāṭiyā
satta cetanāpi vaṭṭanti viratiyopīti vuttaṁ.
[185] etthāha nanu viratīti iminā taṁtaṁveramaṇī vuttā
kimatthaṁ āratīti vuttanti. cittassa pāpe anabhiratiyā dassanatthaṁ.
tenaṭṭhakathāyaṁ ārati nāma pāpe ādīnavadassino manasāeva

footnote: 1. su. vi. 1/378. 2. pa. sū. 1/282.

page number: 143

anabhiratīti vuttaṁ. pāpāramaṇavasena cittuppādamattampi hi bahukāraṁ
hoti. teneva bhagavā mahācundattherassa dhammaṁ desento idha
kho pana vo cunda sallekho karaṇīyo. pare vihiṁsakā bhavissanti
mayamettha avihiṁsakā bhavissāmāti sallekho karaṇīyo. pare
pāṇātipātī bhavissanti mayamettha pāṇātipātā paṭiviratā
bhavissāmāti sallekho karaṇīyoti evamādīhi catuccattāḷīsāya ākārehi
sallekhaṁ 1- dassetvā puna tasmiṁ sallekhe cittuppādassāpi bahukārattaṁ
dassento cittuppādampikho ahaṁ cunda kusalesu dhammesu bahukāraṁ
vadāmi ko pana vādo kāyena vācāya anuvidhiyanāsu. tasmātiha cunda
pare vihiṁsakā bhavissanti mayamettha avihiṁsakā bhavissāmāti cittaṁ
uppādetabbaṁ. pare pāṇātipātī bhavissanti mayamettha
pāṇātipātā paṭiviratā bhavissāmāti cittaṁ uppādetabbantiādimāha.
[186] tattha idhāti vihiṁsādivatthudīpanametaṁ 2-. kho panāti
nipātamattaṁ. voti karaṇatthe sāmīvacanaṁ. yadetaṁ pare vihiṁsakā
bhavissantītiādinā nayena vihiṁsādivatthuṁ vadāmi idha cunda tumhehi
sallekho kātabboti ayamettha saṅkhepattho. saṅkhepato vuttamatthaṁ
vitthāretukāmo āha pare vihiṁsakātiādiṁ. tattha pareti ye
keci imaṁ sallekhamanuyuttā. vihiṁsakāti pāṇinā vā leḍḍuādinā
vā sattānaṁ viheṭhakā bhavissanti. mayametthāti mayampana yattheva
vatthusmiṁ pareeva vihiṁsakā bhavissanti ettheva avihiṁsakā bhavissāma

footnote: 1. ma. mū. 12/75. 2. ahiṁsādivatthudīpanametantipi atthayojanā. ña. va.

page number: 144

avihiṁsaṁ uppādetvā viharissāma. iti sallekho karaṇīyoti evaṁ
tumhehi avihiṁsāsaṅkhāto sallekho kātabbo. avihiṁsā hi vihiṁsaṁ
sallekhati chindatīti sallekhoti vuccati. esa nayo sabbattha.
anuvidhiyanāsūti yā panetā kāyena vācāya ca anuvidhiyanā yathā
paṭhamaṁ cittaṁ uppannaṁ tatheva tesaṁ dhammānaṁ kāyena karaṇaṁ vācāya
karothāti āṇāpanaṁ vā uggahaparipucchādīni vā. tattha vādoyeva ko
ekantabahukārāyeva hi tā anuvidhiyanāti dasseti. kasmā panettha
cittuppādopi bahukāroti. ekantahitasukhāvahato anuvidhiyanānaṁ
hetuttā ca. dānaṁ dassāmīti hi cittuppādo sayampi
ekantahitasukhāvaho anuvidhiyanānampi hetu. evaṁ uppannacittattāyeva
hi dutiyadivase mahāvidhiṁ vidahitvā mahāmaṇḍapaṁ katvā bhikkhusatassa
vā bhikkhusahassassa vā dānaṁ deti bhikkhusaṅghaṁ nimantetha pūjetha
parivisathāti parijane āṇāpeti evaṁ saṅghassa cīvaraṁ senāsanaṁ bhesajjaṁ
dassāmīti cittuppādo sayampi ekantahitasukhāvaho anuvidhiyanānampi
hetu. evaṁ uppannacittattāyeva hi cīvarādīni abhisaṅkharoti
deti dāpeti ca. esa nayo saraṇagamanādīsu. saraṇaṁ gacchāmīti
hi cittaṁ uppādetvāva pacchā kāyena vā vācāya vā saraṇaṁ
gaṇhāti. tathā pañcaṅgaṁ aṭṭhaṅgaṁ dasaṅgaṁ vā sīlaṁ samādiyāmīti
cittaṁ uppādetvāva kāyena vā vācāya vā samādiyati.
pabbajitvā catūsu sīlesu patiṭṭhahissāmīti cittaṁ uppādetvāva
kāyena vā vācāya vā pūretabbaṁ sīlaṁ pūreti. buddhavacanaṁ

page number: 145

uggaṇhissāmīti cittaṁ uppādetvāva ekaṁ nikāyaṁ dve vā
tayo vā cattāro vā pañca vā nikāye kāyena vā vācāya
vā uggaṇhāti. evaṁ dhūtaṅgasamādānakammaṭṭhānuggahakasiṇa-
parikammajjhānasamāpattivipassanāmaggaphalappaccekabodhisammāsambodhivasena
netabbaṁ. buddho bhavissāmīti hi cittuppādo ekantahitasukhāvaho
anuvidhiyanānampi hetu. evaṁ uppannacittattāyeva hi aparena
samayena kappasatasahassādhikāni cattāri asaṅkheyyāni kāyena vā
vācāya vā pāramiyo pūretvā sadevakaṁ lokaṁ tārento vicarati.
evaṁ sabbattha cittuppādopi bahukāro kāyavācāhi pana anuvidhiyanā
atibahukārāyevāti veditabbā. evaṁ kusalesu dhammesu
cittuppādassāpi bahukārattaṁ dassetvā idāni tattha niyojento tasmātiha
cundātiādimāhāti tabbaṇṇanānayo 1-.
[187] ākārehīti avihiṁsanādīhi catuccattāḷīsāya pakārehi.
kusalesu dhammesūti avihiṁsādīsu yathāvuttānavajjadhammesu. vihiṁsādivatthunti
yadetaṁ vihiṁsādīnaṁ vatthuṁ vadāmi imasmiṁ vihiṁsādivatthusmiṁ.
anuvidhiyanāti cittuppādassa kāyavācāhi anuvidhānāni. tesaṁ
dhammānanti avihiṁsādidhammānaṁ tesaṁ vā cittuppādavasena
pavattitadhammānaṁ. idāni yathāvuttamatthaṁ vitthārato dassetuṁ kasmā
panātiādi āraddhaṁ. saraṇagamanaṁ vācāya viññāpetuṁ asakkontassa
vasena vuttaṁ kāyenāti. sīlaṁ kāyena samādiyatīti etthāpi

footnote: 1. pa. sū. 1/249.

page number: 146

eseva nayoti taṭṭīkā.
ayamettha saṅkhepo. vitthāro tu mūlapaṇṇāsakassa paṭhamavagge
sallekhasutte oloketabbo. iti pāpāramaṇavasena cittuppādopi
bahukāro hoti tato evassa maṅgalatā yujjati tasmā āratīti
vuttamidanti.
viratīnaṁ ārammaṇādivibhāgakathā.
[188] pāṇātipātādinnādānābrahmacariyāni cettha
kāyakammameva kammapathappattāneva. musāvādo vacīkammameva. yo
pana atthabhañjako so kammapathappatto itaro kammameva.
surāmerayamajjappamādaṭṭhānaṁ kāyakammameva. catassopi cettha
kāyakammameva. musāvādā veramaṇī vacīkammanti khuddakapāṭhavaṇṇanā 1-.
[189] tattha veracetanā duggatiyaṁ āpāyikaṁ dukkhaṁ sugatiyaṁ
appāyukatādiṁ āvahati. tenaṭṭhakanipātaṅguttare sabbalahusasutte 2-
vuttaṁ pāṇātipāto bhikkhave āsevito bhāvito bahulīkato
nirayasaṁvattaniko hoti tiracchānayonisaṁvattaniko pittivisayasaṁvattaniko
yo sabbalahuso pāṇātipātassa vipāko manussabhūtassa
appāyukasaṁvattaniko hoti. adinnādānaṁ bhikkhave āsevitaṁ ...
pittivisayasaṁvattanikaṁ yo sabbalahuso adinnādānassa vipāko
manussabhūtassa bhogabyasanasaṁvattaniko hoti. kāmesu micchācāro
bhikkhave āsevito ... yo sabbalahuso kāmesu micchācārassa vipāko

footnote: 1. pa. jo. khu. khu. 28. 2. aṅ. aṭṭhaka. 23/251.

page number: 147

manussabhūtassa sapattaverasaṁvattaniko hoti. musāvādo bhikkhave
āsevito ... yo sabbalahuso musāvādassa vipāko manussabhūtassa
abhūtabbhakkhānasaṁvattaniko hoti. surāmerayapānaṁ bhikkhave āsevitaṁ ...
yo sabbalahuso surāmerayapānassa vipāko manussabhūtassa
ummattakasaṁvattaniko hotīti 1-.
[190] tattha pāṇātipātoti pāṇātipātacetanā.
sabbalahusoti sabbalahuko. appāyukasaṁvattanikoti tena parittakena
kammavipākena appāyuko hoti dinnamattāya vā paṭisandhiyā vilīyati
mātukucchito nikkhantamatto vā. evarūpo hi na aññassa kassaci
nissando pāṇātipātasseva gatamaggo esoti.
bhogabyasanasaṁvattanikoti yathā kākaṇikamattampi hatthe na tiṭṭhati evaṁ
bhogabyasanaṁ saṁvatteti. sapattaverasaṁvattanikoti saha sapattehi
veraṁ saṁvatteti. tassa hi sapattā ca bahukā honti yo ca
yo naṁ passati tasmiṁ verameva uppādeti na nibbāyati. evarūpo
hi parassa rakkhitagopitabhaṇḍe aparādhassa nissando.
abhūtabbhakkhānasaṁvattanikoti abhūtena abbhakkhānaṁ saṁvatteti yena kenaci
kataṁ gantvā tasseva upari patati. ummattakasaṁvattanikoti
ummattakabhāvaṁ saṁvatteti. tena hi manusso ummādī vā khittacitto
vā eḷamūgo vā hoti ayaṁ surāpānassa nissandoti tabbaṇṇanā 2-.
[191] majjapānādīnavo 3- pana kumbhajātake ceva sigālasutte 4- ca

footnote: 1. aṅ. aṭṭhaka. 23/252. 2. mano. pū. 3/291. 3. khu. jā. 27/477.
footnote: 4. dī. pāṭi. 11/196

page number: 148

vitthārena āgato. tathā hi bhagavatā sigālasutte
surāmerayamajjappamādaṭṭhānānuyogo kho gahapatiputta bhogānaṁ apāyamukhanti
vatvā tassādīnavaṁ dassetuṁ cha khome gahapatiputta ādīnavā
surāmerayamajjappamādaṭṭhānānuyoge sandiṭṭhikā dhanajāni
kalahappavaḍḍhanī rogānaṁ āyatanaṁ akittisañjananī kopinaniddaṁsanī 1-
paññāya dubbalīkaraṇītveva chaṭṭhaṁ padaṁ bhavatīti vuttaṁ.
[192] tattha apāyamukhanti vināsamukhaṁ. anuyogoti tassa
surāmerayamajjappamādaṭṭhānassa anuyogo punappunaṁ karaṇaṁ. yasmā
pana etaṁ anuyuttassa uppannā ceva bhogā parihāyanti anuppannā ca
nuppajjanti tasmā bhogānaṁ apāyamukhanti vuttaṁ. sandiṭṭhikāti
sāmaṁ passitabbā idhalokabhāvinī. dhanajānīti dhanahāni.
kalahappavaḍḍhanīti vācākalahassa ceva hatthaparāmāsādikalahassa ca vaḍḍhanī.
rogānaṁ āyatananti tesaṁ tesaṁ akkhirogādīnaṁ rogānaṁ khettaṁ.
akittisañjananīti suraṁ pivitvā hi mātarampi paharanti pitarampi
aññaṁ bahuṁ avattabbaṁ vadanti akātabbaṁ kubbanti tena garahaṁpi
daṇḍaṁpi hatthapādādicchedampi pāpuṇanti 2- idhalokepi paralokepi
akittiṁ pāpuṇanti. iti tesaṁ sā surā akittisañjananī nāma hoti.
kopinaniddaṁsanīti guyhaṭṭhānañhi vivariyamānaṁ hiriṁ kopeti 3- tasmā
kopinanti vuccati. surāmadamattā ca taṁ aṅgaṁ vivaritvā vicaranti

footnote: 1. hirikopinaniddaṁsanīti pāli. ma. 2. pāpuṇantā. 3. ito paraṁ vināsetīti pāṭho
footnote: dissati. ña. va.

page number: 149

tena nesaṁ sā surā kopinassa niddaṁsanato kopinaniddaṁsanīti vuccati.
paññāya dubbalīkaraṇīti sāgatattherassa viya kammassakatappaññaṁ
dubbalaṁ karoti tasmā paññāya dubbalīkaraṇīti vuccati. maggappaññampana
dubbalaṁ kātuṁ na sakkoti. adhigatamaggānañhi sā antomukhameva
nappavisati. chaṭṭhaṁ padanti chaṭṭhaṁ kāraṇanti tabbaṇṇanā 1-.
[193] apeti apagacchati apenti vā etenāti apāyo. apāyassa
apāyo eva vā mukhaṁ dvāranti apāyamukhaṁ. vināsamukhanti etthāpi
eseva nayo. surāmerayamajje pamādaṭṭhānaṁ surāmerayamajjappamādaṭṭhānaṁ.
anuyogoti punappunaṁ taṁsamaṅgitā. tenāha punappunaṁ
karaṇanti. aparāparaṁ pavattananti attho. uppannā ceva bhogā
parihāyanti pānabyasanena byasanakaraṇato. anuppannā ca nuppajjanti
pamattassa kammantesu byāpārābhāvato. bhogānanti bhuñjitabbatthena
bhogāti laddhanāmānaṁ kāmaguṇānaṁ. sayaṁ daṭṭhabbanti sandiṭṭhaṁ.
sandiṭṭhameva sandiṭṭhikaṁ. dhanajānisaddāpekkhāya pana itthīliṅgavasena
niddeso. diṭṭhadhammikāti ayamettha atthoti āha idhalokabhāvinīti.
samaṁ saha passitabbāti vā sandiṭṭhikā. pānasamakālabhāvinīti
attho. kalahappavaḍḍhanī mattassa kalahe anādīnavadassibhāvato.
khettaṁ uppattiṭṭhānabhāvato. āyatananti vā kāraṇaṁ ākaroti
attho. paralokepi akittiṁ pāpuṇanti akittisaṁvattaniyassa kammassa
pasavanato. kopinaṁ vā pākaṭabhāvena akattabbaṁ rahassakammaṁ.

footnote: 1. su. vi. 3/170

page number: 150

surādamamattā ca pubbe attanā kataṁ tādisaṁ kammaṁ amattakāle chādentā
vicaritvā mattakāle paccatthikānampi vivaranti pākaṭaṁ karonti tena
tesaṁ sā surā tassa kopinassa niddaṁsanato kopinaniddaṁsanīti vuccatīti
evamettha attho daṭṭhabbo. kammassakatappaññanti nidassanamattaṁ
daṭṭhabbaṁ. yaṅkañci lokiyaṁ paññaṁ dubbalaṁ karotiyevāti sakkā
viññātuṁ. tathā hi byatirekamukhena tamatthaṁ patiṭṭhapetuṁ
maggappaññampanātiādi vuttaṁ. antomukhameva nappavisatīti iminā
surāya maggappaññādubbalīkaraṇassa dūrasamussāritabhāvamāha. nanu
cevaṁ surāya tassā paññāya dubbalīkaraṇe sāmatthiyavighāto acodito
hoti ariyānaṁ anupaghātasseva 1- coditattā. nayidamevaṁ upayogopi
nāmassā tesaṁ natthi kuto kiccakaraṇanti imassatthassa vuttattā.
atha pana aṭṭhānaparikappanavasenassā kadāci siyā payogo tathāpi
sā tassā dubbaliyaṁ īsakampi kātuṁ nālameva sammadeva
paṭipakkhadūrībhāvena suppatiṭṭhitabhāvato. tenāha maggappaññampana dubbalaṁ
kātuṁ na sakkotīti. maggappaññasīsena cettha ariyānaṁ sabbāyapi
lokiyalokuttarāya paññāya dubbalabhāvāpādane asamatthatā dassitāti
daṭṭhabbaṁ. pajjati eteneva phalanti padaṁ kāraṇanti taṭṭīkā.
kumbhajātakantu tiṁsanipāte oloketabbaṁ.
[194] iti apāyikadukkhādiāvahanato veracetanā avamaṅgalaṁ
nāma. veramaṇī pana tabbiparītato maṅgalaṁ nāma. tenaṭaṭhakathāyaṁ 2-

footnote: 1. anupayogassevātipi padaṁ. ña. va. 2. pa. jo. khu. khu. 157.

page number: 151

tato sabbāpesā ārati ca virati ca diṭṭhadhammikasamparāyikabhaya-
verappahānādinānappakāravisesādhigamahetuto maṅgalanti vuccati.
yasmā pana majjapāyī atthaṁ na jānāti dhammaṁ na jānāti mātu
antarāyaṁ karoti pitu buddhappaccekabuddhatathāgatasāvakānampi antarāyaṁ
karoti diṭṭhadhamme garahaṁ samparāye duggatiṁ aparāpariyāye
ummādaṁ pāpuṇāti majjapānā pana saṁyamo tesaṁ dosānaṁ vūpasamaṁ
tabbiparītaguṇasampadañca pāpuṇāti tasmā ayaṁ majjapānasaṁyamo
maṅgalanti veditabboti vuttaṁ.
[195] bhagavāpi hi nidānavaggassa catutthavagge paṭhamabhayasutte 1-
anāthapiṇḍikassa dhammaṁ desento evamāha katamāni pañca bhayāni
verāni vūpasantāni honti. yaṁ gahapati pāṇātipātī
pāṇātipātappaccayā diṭṭhadhammikampi bhayaṁ veraṁ pasavati samparāyikampi
bhayaṁ veraṁ pasavati cetasikampi dukkhaṁ domanassaṁ paṭisaṁvedayati
pāṇātipātā paṭiviratassa evantaṁ bhayaṁ veraṁ vūpasantaṁ hoti. yaṁ gahapati
adinnādāyī adinnādānappaccayā ... yaṁ gahapati kāmesu micchācārī
kāmesu micchācārappaccayā ... yaṁ gahapati musāvādī musāvādappaccayā
... yaṁ gahapati surāmerayamajjapāyī surāmerayamajjappamādaṭṭhānappaccayā
diṭṭhadhammikampi bhayaṁ veraṁ pasavati samparāyikampi bhayaṁ
veraṁ pasavati cetasikampi dukkhaṁ domanassaṁ paṭisaṁvedayati
surāmerayamajjappamādaṭṭhānā paṭiviratassa evantaṁ bhayaṁ veraṁ vūpasantaṁ

footnote: 1. saṁ. ni. 16/82.

page number: 152

hoti. imāni pañca bhayāni verāni vūpasantāni hontīti.
[196] tattha bhayāni verānīti bhayaveracetanāyo.
pāṇātipātappaccayāti pāṇātipātakammakāraṇā. bhayaṁ veranti atthato
ekaṁ. verañca nāmetaṁ duvidhaṁ hoti bāhiraṁ ajjhattikanti.
ekena hi ekassa pitā mārito hoti. so cintesi etena
kira me pitā mārito ahaṁpi taṁyeva māressāmīti nisitaṁ satthaṁ
ādāya vicarati. yā tassa abbhantare uppannaveracetanā idaṁ
bāhiraveraṁ nāma. yā pana itarassa ayaṁ kira maṁ māressāmīti 1-
vicarati ahameva naṁ paṭhamataraṁ māressāmīti cetanā uppajjati
idaṁ ajjhattikaveraṁ nāma. idantāva ubhayampi diṭṭhadhammikameva.
yā pana taṁ niraye uppannaṁ disvā etaṁ paharissāmīti jalitaṁ
ayamuggaraṁ gaṇhato nirayapālassa cetanā uppajjati idamassa
samparāyikaṁ bāhiraveraṁ. yā tassa ayaṁ niddosaṁ maṁ paharissāmīti 2-
āgacchati ahameva naṁ paṭhamataraṁ paharissāmīti cetanā uppajjati
idamassa samparāyikaṁ ajjhattikaveraṁ. yampanetaṁ bāhiraveraṁ taṁ aṭṭhakathāyaṁ
puggalaveranti vuttaṁ. dukkhaṁ domanassanti atthato ekameva.
yathā cettha evaṁ sesapadesupi. iminā mama bhaṇḍaṁ hataṁ mayhaṁ
dāresu cārittaṁ āpannaṁ musā vatvā attho bhaggo surāmadamattena
idaṁ nāma katantiādinā nayena veruppatti veditabbāti tabbaṇṇanā 3-.

footnote: 1. maṁ māressatīti vā imaṁ māressāmīti likhitabbaṁ. 2. maṁ paharissatīti.
footnote: 3. sā. pa. 2/92.

page number: 153

[197] bhayaveracetanāyoti bhayaverāvahā cetanāyo.
bhāyitabbatthena vā bhayaṁ verappasavanatthena veranti laddhanāmā cetanāyo.
pāṇātipātādayo hi yassa pavattanti yañca uddissa pavattiyanti
ubhayesaṁ bhayaverāvahā tato eva bhāyitabbā ceva verajanakā cāti.
pāṇātipātakammakāraṇāti pāṇātipātasaṅkhātapāpakammakaraṇahetu.
veraṁ vuccati virodho. tadeva bhāyitabbato bhayanti
āha bhayaṁ veranti atthato ekanti. idaṁ bāhiraveraṁ nāma
tassa verassa mūlabhūtato verakārapuggalato bahi bhavattā teneva
tassa verakārapuggalassa uppannaṁ veraṁ sandhāya idaṁ ajjhattikaveraṁ
nāmāti vuttaṁ. tannissitassa verassa mūlabhūtaverakārapuggalassa cetanā
uppajjati paharituṁ asamatthassāpīti adhippāyo. na hi nerayikā
nirayapāle paṭippaharituṁ sakkhissanti. nirayapālassa cetanā uppajjatīti
etena attheva niraye nirayapālāti dasseti. yampanetaṁ
bāhiraveranti yadidaṁ diṭṭhadhammikaṁ samparāyikañca bāhiraveraṁ puggalaveranti
vuttaṁ. sesapadesūti adinnādāyītiādinā āgatesu
sesakoṭṭhāsesu. bhaggoti attho nāsitoti taṭṭīkā.
paṭhamabhayasuttameva ca dasakanipātaṅguttare verasuttanāmena 1- saṅgītaṁ
tasmā tatthāpi oloketabbaṁ.
[198] iti pañca veracetanā bhāyitabbāti tato bhāyantena
viramitabbaṁ. evaṁ karonto hi bhāyitabbato bhāyati nāma

footnote: 1. aṅ. dasaka. 24/195.

page number: 154

asammūḷhoti ca vuccati. yo hi abhāyitabbato bhāyati so sammūḷho
nāma. tena suttanipātassa dutiyavagge brāhmaṇadhammikasuttavaṇṇanāyaṁ 1-
vuttaṁ cattāro kira abhāyitabbaṁ bhāyanti gaṇḍuppādā
kikī kontinī brāhmaṇāti.
[199] gaṇḍuppādā kira mahāpaṭhavikkhayabhayena mattikabhojino
honti na bahuṁ mattikaṁ khādanti. kikī sakuṇikā ākāsapatanabhayena
aṇḍassa upari uttānā senti. kontinī sakuṇikā paṭhavīkampanabhayena
pādehi bhūmiṁ na suṭṭhu akkamati. brāhmaṇā kulavaṁsupacchedabhayena
dāraṁ pariyesanti. āhu cettha
gaṇḍuppādo kikī ceva konto brāhmaṇadhammiko
ete abhāyaṁ bhāyanti sammūḷhā caturo janāti.
[200] tasmā asammūḷhena hutvā veraṁ pahāya veramaṇī
samādiyitabbā. evaṁ karonto hi sīlavā nāma. tenāha
bhagavā pañcakaṅguttare verasutte 2- anāthapiṇḍikassa dhammaṁ desento
yo pāṇamatimāpeti 3- musāvādañca bhāsati
loke adinnaṁ ādiyati paradārañca gacchati
surāmerayapānañca yo naro anuyuñjati
appahāya pañca verāni dussīlo iti vuccati
kāyassa bhedā duppañño nirayaṁ so upapajjati.
yo pāṇannātimāpeti musāvādanna bhāsati

footnote: 1. pa. jo. khu. su. 2/147. 2. aṅ. pañcaka. 22/229. 3. pāṇamatipātetītipi
footnote: verasuttapāli.. ña. va.

page number: 155

loke adinnaṁ nādiyati paradāranna gacchati
surāmerayapānañca yo naro nānuyuñjati
pahāya pañca verāni sīlavā iti vuccati
kāyassa bhedā sappañño sugatiṁ so upapajjatīti.
[201] tattha purimā upaḍḍhagāthā dhammapadassa malavaggepi
āgatā.
pāṇanti parassa jīvitindriyaṁ. atimāpetīti upacchindati.
musāvādanti parassa atthabhañjanakaṁ musāvacanaṁ. loketi sattaloke.
adinnaṁ ādiyatīti parena kāyavācāhi adinnaṁ parapariggahitaṁ gaṇhāti
avaharati. paradāranti parassa dāraṁ bhariyaṁ. gacchatīti ajjhācāravasena
upagacchati. paradārabhūte parassa rakkhitagopitabhaṇḍe aparajjhatīti
attho. surāmerayapānanti surāya ceva merayassa ca pivanaṁ.
anuyuñjatīti sevati bahulīkarotīti dhammapadavaṇṇanānayo.
[202] māpa māpane paṇṇasālaṁ māpeti yo pāṇamatimāpetīti 1-
hi curādigaṇe vuttaṁ. tasmā māpetīti pāṭhova yuttataro.
yo pana verato abhāyitvā taṁ punappunaṁ karoti so
diṭṭhadhammikādidukkhaṁ pappoti. tatrīmāni vatthūni
[203] sāvatthiyaṁ kireko nando nāma goghātako
pañcapaṇṇāsavassāni goghātakakammaṁ katvā maṁsavikkayena jīvitaṁ
kappento ekadivasaṁ kaṭacchumattampi yāguṁ vā bhattaṁ vā buddhassa vā

footnote: 1. saddanītiyaṁ so pāṇamatimāpetīti dissati. ña. va.

page number: 156

sāvakassa vā na deti. so ca vinā maṁsena na bhuñjati. tasmā so
ekadivasaṁ divasabhāge aññaṁ maṁsaṁ vikkīṇitvā mamatthāya imaṁ pacāhīti
ekaṁ maṁsakhaṇḍaṁ bhariyāya datvā nahāyituṁ agamāsi. athasseko
sahāyako tassa gehaṁ āgantvā thokaṁ me maṁsaṁ dehi gehaṁ me
pāhunako āgatoti vatvā natthaññaṁ vikkīṇitabbaṁ maṁsaṁ idantu tava
sahāyakassa khāditabbamaṁsanti vutte taṁ me dehīti vatvā tassa
bhariyāya adentiyāpi taṁ balakkārena gahetvā pakkāmi. goghātako
āgantvā tamatthaṁ sutvā satthamādāya pacchāgehe ṭhitassa ekassa
goṇassa mukhe hatthaṁ pakkhipitvā jivhaṁ nīharitvā chinditvā aṅgāresu
pacitvā bhuñjituṁ ārabhati. tassa ekaṁ bhattapiṇḍaṁ bhuñjitvā
ekaṁ maṁsakhaṇḍaṁ mukhe ṭhapitamattakkhaṇeyeva jivhā chijjitvā bhattapātiyaṁ
pati. evaṁ so taṁkhaṇaññeva kammasarikkhakaṁ vipākaṁ paṭilabhati.
sopi kho goṇo mukhato paggharantalohito tattheva mato.
sopi goghātako goṇo viya gehamajjhe viravanto vicaritvā
kālaṁ katvā avīcimhi nibbatti.
dhammapadassa malavagge nandagoghātakavatthu.
tasseva yamakavagge cundasokarikavatthumpi samāharitabbaṁ.
[204] atīte bārāṇasiyaṁ disāpāmokkhācariyo brāhmaṇo
ekameḷakaṁ māretvā matakabhattaṁ adāsi. so tena kammena
ekūnapañcāttabhāvasate sīsacchedaṁ patvā pañcasatike 1- attabhāve

footnote: 1. pañcasatimeti yuttataraṁ. ña. va.

page number: 157

tādisasseva brāhmaṇassa eḷako hutvā nibbatti. sopi brāhmaṇo
matakabhattaṁ kātukāmo taṁ eḷakaṁ māretuṁ ārabhi. eḷako attano
katakammaṁ jātissaraññāṇena anussaritvā hasitvā puna paroditvā
brāhmaṇena puṭṭho attano katakammaṁ kathetvā ajjāhaṁ evarūpā
dukkhā muccissāmīti tuṭṭho hasiṁ ayampi maṁ māretvā ahaṁ viya
pañca jātisatāni sīsacchedaṁ labhissatīti tayi kāruññena parodinti
āha. brāhmaṇo eḷaka mābhāyi nāhantaṁ māressāmīti
vatvā tayi mārentepi amārentepi na sakkā ajja mayā maraṇā
muccitunti vutte taṁ eḷakaṁ mocetvā imaṁ kassaci māretuṁ
na dassāmīti antevāsike ādāya teneva saddhiṁ vicari. eḷakopi
vissaṭṭhamattova ekaṁ pāsāṇapiṭṭhiṁ nissāya jātagumbe gīvaṁ
ukkhipitvā paṇṇāni khādituṁ āraddho. taṁkhaṇaññeva tasmiṁ
pāsāṇapiṭṭhe asanī patitā. ekā pāsāṇasakalikā bhijjitvā
eḷakassa pasāritaṁ gīvaṁ chindi. so tattheva kālamakāsi.
ekanipātassa dutiyavagge matakabhattajātakavaṇṇanāyaṁ 1- eḷakamārakavatthu.
pāṇātipāte vatthukathā.
[205] sāvatthiyaṁekosīlavīmaṁsako nāma brāhmaṇo kosalarājānaṁ
nissāya jīvati tisaraṇagato akhaṇḍapañcasīlo. rājā ayaṁ sīlavāti
tassa aññehi brāhmaṇehi sammānaṁ karoti. so ekadivasaṁ
kinnu kho rājā mama jātigottakulappadesasippasampattiṁ nissāya

footnote: 1. jātakaṭṭhakathā. 1/251.

page number: 158

sammānaṁ karoti udāhu sīlasampattiṁ vīmaṁsissāmīti cintetvā
rājūpaṭṭhānaṁ gantvā gharaṁ gacchanto ekassa heraññikassa phalakato
anāpucchitvāva ekaṁ kahāpaṇaṁ gahetvā agamāsi. heraññiko
brāhmaṇe garubhāvena kiñci avatvā nisīdi. dutiyadivase dve
kahāpaṇe gaṇhi. heraññiko tatheva adhivāsesi. tatiyadivase
kahāpaṇamuṭṭhiṁ gaṇhi. heraññiko kujjhitvā vilumpakacoro
me gahitoti tikkhattuṁ viravi. manussā ito cito ca āgantvā
cirandāni tvaṁ sīlavā viya vicaritoti dve tayo pahāre datvā
bandhitvā rañño dassesuṁ. rājā vippaṭisārī hutvā kasmā
brāhmaṇa evarūpaṁ dussīlakammaṁ karosīti vatvā gacchathassa rājāṇaṁ
karothāti āha. brāhmaṇo nāhaṁ mahārāja coro ahañhi
iminā kāraṇenevaṁ akarinti vatvā idāni mayā ekaṁsena ñātaṁ
sīlameva nissāya tayā mama sammāno kato na jātiādinti
tathā hi medāni rājāṇaṁ kāresi svāhaṁ iminā kāraṇena
imasmiṁ loke sīlameva uttamaṁ sīlaṁ pamukhanti sanniṭṭhānaṁ gato
imassa panāhaṁ sīlassa anucchavikaṁ karonto gehe ṭhito kileseva
paribhuñjanto na sakkhissāmi kātunti ajjeva satthu santike
pabbajissāmi pabbajjaṁ me detha devāti rājānaṁ anujānāpetvā
jetavanaṁ gantvā satthāraṁ pabbajjaṁ yācitvā pabbajjūpasampadaṁ labhitvā
avissaṭṭhakammaṭṭhāno vipassanaṁ vaḍḍhetvā arahattaṁ pāpuṇi.
yañcassa pothetvā bandhanaṁ taṁ adinnādānassa phalanti daṭṭhabbaṁ.

page number: 159

ekanipātassa navamavagge sīlavīmaṁsakajātakavaṇṇanāyaṁ 1- brāhmaṇavatthu.
tattheva atītavatthumpi samāharitabbaṁ.
[206] atīte bārāṇasiyaṁ ekaṁ gāmakaṁ upanissāya eko
kuhakatāpaso araññe ekena kuṭumbikena katapaṇṇasālāyaṁ viharanto
tassa gehe nibaddhaṁ paribhuñjati. kuṭumbiko sīlavā esoti saddahitvā
corabhayena suvaṇṇanikkhasataṁ tassa paṇṇasālaṁ netvā bhūmigataṁ katvā
imaṁ olokeyyāsi bhanteti āha. pabbajitānaṁ nāma āvuso
evaṁ kātuṁ na vaṭṭati amhākaṁ parasantake lobho nāma natthīti.
so sādhūti vatvā pakkāmi. kuhako sakkā ettakena jīvitunti
katipāhaṁ atikkāmetvā taṁ gahetvā antarāmagge ekasmiṁ ṭhāne
ṭhapetvā āgantvā punadivase tassa gehe bhattakiccaṁ katvā
āvuso mayaṁ tumhe nissāya ciraṁ vasimhā aticirañhi ekasmiṁ
ṭhāne vasantānaṁ manussehi saddhiṁ saṁsaggo hoti saṁsaggo ca nāma
paṇḍitānaṁ 2- malaṁ tasmā gacchāmahanti vatvā tena punappunaṁ yācitopi
avasitvā thokaṁ gantvā imaṁ kuṭumbikaṁ vañcetuṁ vaṭṭatīti cintetvā
jaṭānamantare tiṇaṁ ṭhapetvā paṭinivatti. kiṁ bhante nivattathāti 3-.
āvuso tumhākaṁ gehacchadanato me jaṭāsu ekaṁ tiṇaṁ laggaṁ
adinnādānaṁ nāma pabbajitānaṁ na vaṭṭatīti āgatomhīti. kuṭumbiko
chaḍḍetvā gacchatha bhanteti vatvā tiṇasalākampi nāma parasantakaṁ

footnote: 1. jātakaṭṭhakathā. 2/199. 2. pabbajitānantipi jātakavaṇṇanā.
footnote: 3. nivattitthātītipi. ña. va.

page number: 160

na gaṇhāti aho kukkuccako me ayyoti pasīditvā vanditvā
uyyojesi. tadā bodhisatto bhaṇḍatthāya paccantaṁ gacchanto
tasmiṁ gehe nivāpaṁ gahetvā tāpasassa vacanaṁ sutvā addhā iminā
duṭṭhatāpasena imassa kiñci gahitaṁ bhavissatīti cintetvā kuṭumbikaṁ
pucchitvā tamatthaṁ sutvā tenahi samma sīghaṁ gaccha taṁ upadhārehīti
āha. kuṭumbiko paṇṇasālaṁ gantvā suvaṇṇaṁ adisvā
vegenāgantvā natthi sammāti āha. te ubhopi vegena taṁ
anubandhitvā kuhakatāpasaṁ hatthehi ca pādehi ca pothetvā suvaṇṇaṁ
āharāpetvā gaṇhiṁsu. bodhisatto suvaṇṇaṁ disvā kūṭajaṭila ekissaṁ
tiṇasalākāyaṁ kukkuccaṁ kurumāno tvaṁ tiṇamatte laggo asi imaṁ
pana nikkhasataṁ haranto alaggo jātoti taṁ vigarahitvā tvaṁ mā puna
kūṭajaṭila evarūpamakāsīti ovādaṁ datvā taṁ muñcitvā paṭinivatti.
tattheva kuhakajātakavaṇṇanāyaṁ 1- kuhakavatthu.
adinnādāne vatthukathā.
[207] atīte sāvatthiyaṁ 2- cattāro rājaputtā paresaṁ rakkhitagopite
mātugāme 3- aparajjhitvā cittakeḷiṁ kīḷantā bahuṁ pāpakammaṁ katvā
kālaṁ katvā sāvatthīsāmante catūsu lohakumbhīsu nibbattiṁsu. te
kuṭṭhite khāraloṇudake pheṇuddehakaṁ paccamānā tiṁsavassasahassakālena
adho gantvā kumbhītalaṁ āhacca uddhaṁ ārohantā

footnote: 1. jātakaṭṭhakathā. 2/208. 2. bārāṇasiyantipi pāṭho. ña. va.
footnote: 3. bahuvacanaṁ kātabbaṁ.

page number: 161

tiṁsavassasahassakāleneva kumbhīmukhaṁ disvā kadā nu kho imamhā dukkhā
muccissāmāti cintetvā catasso gāthāyo paripuṇṇaṁ katvā vattukāmāpi tathā
kātuṁ asakkontā du sa na soti ekekakkharameva vatvā puna nimuggā
ahesuṁ. tesu dukāraṁ vatvā nimuggasatto evaṁ vattakāmo ahosi
[208] dujjīvitamajīvimhā yesaṁ no na dadāmha se
vijjamānesu bhogesu dīpaṁ nākamha attanoti.
tattha dujjīvitanti tīṇi duccaritāni carantā dujjīvitaṁ
lāmakajīvitaṁ jīvanti nāma. so tadeva sandhāyevamāha. yesaṁ noti
ye mayaṁ deyyadhamme ca paṭiggāhake ca vijjamāneyeva na dānaṁ
dadāma. dīpaṁ nākamhāti patiṭṭhaṁ na karimhā.
sakāraṁ vatvā nimuggo evaṁ vattukāmo
[209] saṭṭhi vassasahassāni paripuṇṇāni sabbaso
niraye paccamānānaṁ kadā anto bhavissatīti.
tattha sabbasoti sabbākārena. paripuṇṇānīti anūnāni
anadhikāni. paccamānānanti amhākaṁ imasmiṁ niraye paccamānānaṁ.
nakāraṁ vatvā nimuggo evaṁ vattukāmo
[210] natthi anto kuto anto na anto paṭidissati
tadā hi pakataṁ pāpaṁ mama tuyhañca mārisāti.
tattha natthi antoti amhākaṁ asukakāle nāma mokkho
bhavissatīti evaṁ kālaparicchedo natthi. kutoti kena kāraṇena
anto paññāyissati. na antoti antaṁ daṭṭhukāmānampi no

page number: 162

dukkhassa anto na paṭidissati. tadā hīti tasmiṁ kāle. tathā
hītipi pāṭho. tenākārena 1- kataṁ yena tassa anto daṭṭhuṁ na
sakkāti attho. pakatanti mama ca tuyhañca pāpaṁ paṭikuṭṭhaṁ 2- kataṁ
atibahumeva kataṁ. mārisāti mayā sadisa. piyālapanametaṁ.
sokāraṁ vatvā nimuggo evaṁ vattukāmo
[211] sohaṁ nūna ito gantvā yoniṁ laddhāna mānusiṁ
vadaññū sīlasampanno kāhāmi kusalaṁ bahunti.
tattha nūnāti ekaṁsatthe nipāto. so ahaṁ ito gantvā
yoniṁ mānusiṁ laddhā vadaññū sīlasampanno hutvā ekaṁseneva bahuṁ
kusalaṁ karissāmīti attho.
tadā kosalarājā rattibhāge tesaṁ nerayikānaṁ saddaṁ sutvā bhīto
dutiyadivase satthu santikaṁ gantvā ācikkhi. satthā taṁ atthuppattiṁ
katvā catukkanipātassa dutiyavagge lohakumbhījātakaṁ 3- desesi.
rājaputtavatthu.
dhammapadassa jarāvagge mallikāvatthumpi samāharitabbaṁ.
micchācāre vatthukathā.
[212] atīte bārāṇasiyaṁ mahussavo ahosi. bahū nāgasupaṇṇā
bhummaṭṭhakadevā ca āgantvā ussavaṁ olokesuṁ. tāvatiṁsatopi
ca cattāro devaputtā dibbāni kakkārupupphāni sīse cumbitakaṁ

footnote: 1. tena kāraṇenāti jātakavaṇṇanā. 2. pakaṭṭhantipi pāṭho. ña. va.
footnote: 3. jātakaṭṭhakathā. 4/280.

page number: 163

katvā ussavaṁdas sanatthaṁ āgantvā rājaṅgaṇupari ākāse dissamānena
kāyena aṭṭhaṁsu. dibbapupphagandho dvādasayojanikaṁ bārāṇasīnagaraṁ
ajjhotthari. manussā oloketvā te disvā te dibbapupphāni
yāciṁsu. te imāni pupphāni dussīlānaṁ na anucchavikāni ye
pana imehi guṇehi samannāgatā tesametāni anucchavikānīti
dassentā paṭipāṭiyā catasso gāthāyo abhāsiṁsu. tesu hi
jeṭṭhakadevaputto evamāha
kāyena yo nāvahare vācāya na musā bhaṇe
yaso laddhā na majjeyya save kakkārumarahatīti.
[213] tattha nāvahareti parassa santakaṁ tiṇasalākampi na
avaharati. musāti jīvitaṁ pariccajamānopi vācāya ca musāvādaṁ na
bhaṇati. desanāsīsameva cetaṁ. kāyavacīmanodvārehi pana yo
dasavidhe akusalakammapathe na karotīti ayamettha adhippāyo. yaso
laddhā na majjeyyāti yo ca issariyaṁ labhitvā issariyamadamatto
pamādaṁ nāpajjeyya. saveti so imehi guṇehi yutto puggalo
kakkāruṁ nāma dibbapupphaṁ yācituṁ pilandhituñca arahati tassa dassāmīti
adhippāyo.
dutiyo panāha
[214] dhammena vittameseyya na nikatyā dhanaṁ hare
bhoge laddhā na majjeyya save kakkārumarahatīti.
tattha dhammena vittanti parisuddhena ājīvena

page number: 164

suvaṇṇarajatādivittaṁ eseyya pariyeseyya. nikatyāti vañcanāya.
bhogeti vatthābharaṇādike bhoge.
tatiyo panāha
[215] yassa cittaṁ ahāliddaṁ saddhā ca avirāginī
eko sāduṁ na bhuñjeyya save kakkārumarahatīti.
tattha ahāliddanti yassa puggalassa cittaṁ haliddasamaṁ na
hoti haliddarāgo viya khippaṁ na virajjati thirameva hoti. avirāginīti
kammaṁ vā vipākaṁ vā okappanī. yassa vā puggalassa vacanaṁ
saddahantassa saddhā appamattakeneva na virajjati na bhijjati. eko
sādunti yācake vā aññe vā saṁvibhāgarahe puggale bahi katvā
ekova sāduṁ rasabhojanaṁ na bhuñjati saṁvibhajitvā bhuñjati.
catuttho panāha
[216] sammukhā vā parammukhā 1- vā yo sante na paribhāsati
yathāvādī tathākārī save kakkārumarahatīti.
tattha santeti sīlādiguṇayutte vūpasante paṇḍitapurise na
paribhāsati na akkosati. yathāvādīti yaṁ vācāya vadati tadeva
kāyena karoti.
[217] tassa tassa pana gāthāvasāne purohito mayhaṁ imesu
guṇesu ekopi natthi musāvādaṁ katvā tāni yācitvā gahetvā
pilandhissāmi evaṁ maṁ jano guṇasampanno ayanti jānissatīti

footnote: 1. tirokkhātipi pāli. ña. va.

page number: 165

cintetvā tathā akāsi. tepi devaputtā cattāri pupphacumbitakāni
tasseva datvā devalokaṁ gatā. tesaṁ gatakāle purohitassa sīse
mahatī vedanā uppajji. tiṇhena sikharena nimmathitaṁ viya ayayantena
pīḷitaṁ viya cassa sīsaṁ jātaṁ. so vedanāpatto mahāsaddena
paridevanto ahaṁ musāvādaṁ vatvā imāni gahetvā pilandhiṁ
nīharathetāni mama sīsatoti āha. tāni harantāpi harituṁ nāsakkhiṁsu.
ayapaṭṭena baddhāni viya pupphāni ahesuṁ. manussā naṁ ukkhipitvā
gehaṁ nayiṁsu. so sattāhaṁ paridevi. sattāhaccayena rājā
mā dussīlo marīti puna ussavaṁ kāresi. tepi devaputtā punāgatā.
rājā purohitaṁ āharāpetvā te tassa khamāpesi. devaputtā tuyhaṁ
dussīlassa ananucchavikānevātāni pupphāni tvaṁ ime vañcissāmīti
saññī asi attano te musāvādaphalaṁ laddhanti taṁ parisamajjhe
garahitvā tassa sīsato cumbitakaṁ apanetvā sakaṭṭhānameva gatā.
catukkanipātassa tatiyavagge kakkārujātakavaṇṇanāyaṁ 1-
musāvādibrāhmaṇavatthu.
[218] atīte samuddasamīpe karampiyapaṭṭanaṁ 2- nāma gāmaṁ nissāya
eko karampiyo 3- nāma acelo paṭivasati. eko paṇḍaro nāma
nāgarājāpissa supaṇṇarājāpi upaṭṭhānaṁ āgacchanti. tesvekadivasaṁ
supaṇṇarājā paṭhamaṁ āgantvā bhante amhākaṁ ñātakā nāge
gaṇhantā bahū vinassanti nāgaggaṇhananiyāmaṁ na jānāma guyhakāraṇaṁ

footnote: 1. jātakaṭṭhakathā. 4/335. 2. kadambiyapaṭṭanantipi pāṭho. 3. kadambiyotipi. ña. va.

page number: 166

kira tesamatthi taṁ pucchitvā amhākaṁ ācikkhathāti vatvā pakkāmi.
so sādhūti sampaṭicchitvā nāgarājānaṁ taṁ punappunaṁ pucchi.
nāgarājā dvīhaṁ akathetvā tatiyadivase tena kassaci na kathessāmi
nibbhayo hutvā kathehīti vutte tenahi bhante aññassa mā
kathayitthāti paṭiññaṁ gahetvā bhante mayaṁ mahantamahante pāsāṇe
gilitvā bhāriyā hutvā nipajjitvā supaṇṇānaṁ āgamanakāle mukhaṁ
nivattitvā dante vivaritvā te ḍaṁsituṁ icchāma te āgantvā
amhākaṁ sīsaṁ gaṇhanti tesaṁ amhe garubhāre nipanne uddharituṁ
vāyamantānaññeva udakaṁ ottharati sīdantā te antoudakeyeva
maranti iminā kāraṇena bahū supaṇṇā vinassanti tesaṁ amhe
gaṇhantānaṁ kiṁ sīsena paggahitena naṅguṭṭhena gahetvā amhe
heṭṭhāsīsake katvā gahitagocaraṁ chaḍḍāpetvā lahuke katvā gantuṁ
sakkontīti attano rahassakāraṇaṁ tassa musāvādino dussīlassa
kathetvā pakkāmi. tasmiṁ pakkante supaṇṇarājā āgato. acelo
taṁ sabbaṁ tassa kathesi. taṁ sutvā supaṇṇarājā tadaheva taṁ
nāgarājānaṁ naṅguṭṭhe gahetvā heṭṭhāsīsaṁ katvā gahitagocaraṁ
chaḍḍāpetvā ākāsaṁ pakkhandi. nāgarājā heṭṭhāsīsakaṁ olambanto
mayāva rahassaṁ arakkhitvā dussīlassa vadantena mama dakkhamābhatanti
vatvā nānappakārena paridevi. supaṇṇarājā tvaṁ attano rahassaṁ
acesakassa kathetvā idāni kimatthaṁ paridevasīti taṁ garahitvā tasmiṁ
jīvitaṁ yācante tassa jīvitaṁ adāsi. te ubho tato paṭṭhāya samaggā

page number: 167

sammodamānā abhejjamittā ahesuṁ. nāgarājā pana acelakassa
kujjhitvā tassa assamapadaṁ gantvā taṁ nānappakārena garahitvā
abhisapanto tiṁsanipāte paṇḍarakajātake 1- imaṁ gāthamāha
[219] aduṭṭhassa tuvaṁ dubbhi dubbhī ca supiṇo casi
etena saccavajjena muddhā te phalatu sattadhāti.
tattha aduṭṭhassāti ambho dubbhi tvaṁ mittassa. dubbhī ca
asi pisuṇo ca asīti etena saccavacanena. nāgarājassa passantasseva
acelakassa sīsaṁ sattadhā phali. nisinnaṭṭhāneyevassa bhūmi vivaraṁ
adāsi. iti so musā vaditvā paṭhaviyā dinnavivaro paṭhaviṁ
pavisitvā avīcimhi nibbatti.
karampiyācelakavatthu.
musāvāde vatthukathā.
[220] atīte bārāṇasiyaṁ eko rājā majjena vinā vattitumpi
amaṁsakabhattaṁ bhuñjitumpi nāsakkhi. nagare uposathadivasesu māghāto
hoti. bhattakārako pakkhassa terasiyameva maṁsaṁ gahetvā ṭhapesi.
taṁ dunnikkhittaṁ sunakhā khādiṁsu. bhattakārako uposathadivase maṁsaṁ
alabhitvā rañño bhattaṁ upanetuṁ asakkonto tamatthaṁ deviyā
ārocesi. sā tāta mayhaṁ putto rañño piyo manāpo
taṁ disvā tameva cumbanto parissajanto attano atthinatthibhāvampi
na jānāti ahaṁ puttaṁ rañño ūrumhi nisīdāpessāmi tassa

footnote: 1. jātakaṭṭhakathā. 7/283.

page number: 168

puttena saddhiṁ kīḷanakāle tvaṁ bhattaṁ upaneyyāsīti vatvā tathā
akāsi. tadā bhattakārako bhattaṁ upanāmesi. rājā surāmadamatto
pātiyaṁ maṁsaṁ adisvā maṁsaṁ kahanti pucchi. ajja deva uposatho
maṁsaṁ na laddhanti. rājā mayhaṁ maṁsaṁ nāma dullabhanti vatvā
puttassa gīvaṁve ṭhetvā jīvitakkhayaṁ pāpetvā bhattakārakassa purato
khipitvā vegena sampādetvā āharāti āha. so tathā akāsi.
ekopi rañño bhayena rodituṁ vā kathetuṁ vā nāsakkhi. rājā
puttamaṁsena bhattaṁ bhuñjitvā niddāyitvā paccūsakāle pabujjhitvā
vigatamado puttaṁ me ānethāti āha. tasmiṁ khaṇe devī kandamānā
deva hiyyo te puttaṁ māretvā puttamaṁsena bhattaṁ bhuttanti āha.
rājā puttasokena roditvā idaṁ me dukkhaṁ surāpānaṁ nissāya
uppannanti majjapāne dosaṁ disvā ito paṭṭhāya yāva arahattaṁ
na pāpuṇāmi tāva evarūpaṁ vināsakāraṇaṁ suraṁ nāma na pivissāmīti
paṁsuṁ gahetvā mukhaṁ puñchitvā adhiṭṭhāsi. so tato paṭṭhāya
majjaṁ nāma na pivi.
dukanipātassa sattamavagge dhammaddhajajātakavaṇṇanāyaṁ 1-
puttakhādakavatthu.
[221] anāthapiṇḍikassa bhāgineyyo mātāpitūnaṁ santakā cattāḷīsa
hiraññakoṭiyo pānabyasanena nāsetvā seṭṭhissa santikaṁ agamāsi.
sopissa vohāraṁ karohīti sahassaṁ adāsi. so taṁpi nāsetvā

footnote: 1. jātakaṭṭhakathā. 3/248.

page number: 169

puna agamāsi. seṭṭhī puna pañca satāni datvā tānipi nāsetvā
punāgatassa dve thūlasāṭake datvā tepi nāsetvā punāgataṁ gīvāyaṁ
gāhāpetvā nīharāpesi. so anātho hutvā parakuḍḍaṁ nissāya
kālamakāsi. tamenaṁ kaḍḍhitvā bahi chaḍḍesuṁ. seṭṭhīpi vihāraṁ
gantvā sabbantaṁ bhāgineyyassa pavattiṁ satthu ārocesi. satthā
tvaṁ etaṁ kathaṁ santappessasi yamahaṁ pubbe sabbakāmadadaṁ kumbhaṁ
datvāpi santappetuṁ nāsakkhinti vatvā atītaṁ āhari
[222] atīte bārāṇasiyaṁ bodhisatto cattāḷīsakoṭibhūmigatadhano
seṭṭhī hutvā dānādīni puññāni katvā cavitvā sakko devarājā
ahosi. putto panassekova. so pitari kālakate maṇḍapaṁ
kāretvā mahājanaparivuto suraṁ pivi. so laṅghananaṭanaccagītādīni 1-
karontānaṁ sahassaṁ sahassaṁ dadamāno itthīsoṇḍasurāsoṇḍamaṁsa-
soṇḍādibhāvaṁ patvā naccagītavāditādisamajje ṭhito pamatto hutvā
āhiṇḍanto nacirasseva cattāḷīsakoṭidhanaṁ upabhogaparibhogupakaraṇāni
ca nāsetvā duggato kapaṇo pilotikaṁ nivāsetvā vicari. sakko
tassa duggatabhāvaṁ ñatvā puttappemenāgantvā sabbakāmadadaṁ kumbhaṁ
datvā tāta yathā ayaṁ kumbho na bhijjati tathā naṁ rakkha imasmiṁ ca
te sati dhanassa paricchedo nāma na bhavissati appamatto hohīti
vatvā sakaṭṭhānameva gato. so tato paṭṭhāya suraṁ pivanto
vicarati. athekadivasaṁ so matto taṁ kumbhaṁ ākāse khipitvā

footnote: 1. laṅghanadhāvananaccagītādīnītimi padaṁ. ña. va.

page number: 170

khipitvā sampaṭicchanto ekavāraṁ virajjhi. kumbho bhūmiyaṁ patitvā
bhijji. so tato paṭṭhāya puna daliddo hutvā pilotikaṁ nivāsetvā
kapālahattho parakuḍḍaṁ nissāya kālamakāsi.
[223] satthā imaṁ atītaṁ āharitvā seṭṭhissa dhammaṁ desento
tikanipātassa pañcamavagge bhadraghaṭajātake 1- tisso gāthāyo abhāsi
sabbakāmadadaṁ kumbhaṁ kūṭaṁ laddhāna dhuttako
yāva so anupāleti tāva so sukhamedhati.
yadā matto ca ditto ca pamādā kumbhamabbhidā
tato naggo ca pottho ca pacchā bālo vihaññati
evameva yo dhanaṁ laddhā pamattā 2- paribhuñjati
pacchā tappati dummedho kūṭaṁ bhetvāva dhuttakoti.
[224] tattha sabbakāmadadanti sabbe vatthukāme dātuṁ samatthaṁ
kumbhaṁ. kūṭanti kumbhavevacanaṁ. yāvāti yattakaṁ kālaṁ. anupāletīti
rakkhati. mattoti surāmadena matto. dittoti dappena ditto.
pamādā kumbhamabbhidāti pamādena kumbhaṁ bhindi. naggo ca pottho
cāti kadāci naggo kadāci potthakapilotikanivatthattā pottho.
pamattāti pamādena. tappatīti socatīti.
surādhuttavatthu.
dhammapadassa jarāvagge mahādhanaseṭṭhiputtavatthumpi tiṁsanipāte 3-

footnote: 1. khu. jā. 27/121. tadaṭṭhakathā. 4/197. 2. pamattoti pāṭhena bhavitabbaṁ.
footnote: pacchā okāre naṭṭhe pamattāti dissati.. taṁvasena vaṇṇanā katā. pāliyampi
footnote: pamattoti dissati. 3. khu. jā. 27/477. tadaṭṭhakathā. 7/191.

page number: 171

kumbhajātakampi samāharitabbaṁ.
majjapāne vatthukathā.
yathāvuttañcetaṁ sabbaṁ vatthu nānāṭhānato laddhaṁ. idantu
ekaṭṭhānato
[225] atīte bārāṇasīrañño aggamahesī aticaritvā raññā
puṭṭhā sacāhaṁ tumhe aticarāmi assamukhiyakkhinī hessāmīti sapathaṁ
katvā kālaṁ katvā ekasmiṁ pabbatapāde lenaguhāyaṁ assamukhiyakkhinī
hutvā tīṇi vassāni vessavaṇaṁ upaṭṭhahitvā āyāmato tiṁsayojane
vitthārato pañcayojane ṭhāne manusse khādituṁ paṭilabhi. sā ekadivasaṁ
abhirūpaṁ brāhmaṇaṁ gahetvā piṭṭhiyaṁ nipajjāpetvā guhaṁ nentī purisasamphassaṁ
paṭilabhitvā kilesavasena tasmiṁ sinehaṁ uppādetvā taṁ akhāditvā
sāmikaṁ katvā tato paṭṭhāya manusse gaṇhantī vatthataṇḍulatelādīni
gahetvā tassa nānaggarasabhojanaṁ datvā sayaṁ manussamaṁsaṁ khādi.
gocarāya gamanakāle ca tassa palāyanabhayena mahatiyā silāya dvāraṁ
pidahitvā gacchati. tadā bodhisatto tassā kucchimhi nibbatti.
sā dasamāsaccayena puttaṁ vijāyitvā tesu pitāputtesu balavasinehā
hutvā te dve anto karitvā dvāraṁ pidhāya gacchati. bodhisatto
anukkamena vuḍḍhimpatto ekadivasaṁ tassā gatakāle silaṁ apanetvā
pitaraṁ bahi akāsi. sā āgantvā amma mayā silā apanītā
andhakāre nisīdituṁ na sakkomāti sutvā puttasinehena na kiñci
avaca. athekadivasaṁ kumāro tāta mayhaṁ mātu ca tava ca mukhaṁ

page number: 172

asadisaṁ kiṁ kāraṇanti pucchi. pitā tāta tava mātā yakkhinī
ubho mayaṁ manussāti āha. taṁ sutvā kumāro ekadivasaṁ mātari
gatāya pitaraṁ gahetvā palāyi. yakkhinī āgantvā te adisvā
vātavegena pakkhanditvā te gahetvā nivatti. evaṁ punapi katipaye
divase palāyante ānesi. bodhisatto mayhaṁ mātu paricchinnena
okāsena bhavitabbaṁ yannūnāhaṁ tassā āṇāpavattaṭṭhānasīmaṁ pucchitvā
taṁ atikkamitvā palāyeyyanti cintetvā taṁ pucchi. sāpissa
ārocesi. so katipāhaccayena pitaraṁ khandhe katvā vātavegena
pakkhanditvā paricchedanadītīraṁ patvā nadīmajjhaṁ gato. sāpi
anubandhitvā nadītīre ṭhatvā te nānappakārena yācitvāpi nivattāpetuṁ
asakkontī tathārūpena dukkhena abhibhūtāpi puttappemena mantaṁ
dātukāmā evamāha tāta yadi na nivattissasi manussaloke jīvikā
nāma dukkhā sippaṁ ajānanno hi jīvituṁ na sakkoti ahaṁ ekaṁ
cintāmaṇiṁ nāma vijjaṁ jānāmi tassānubhāvena dvādasasaṁvaccharamatthake
bhaṇḍaṁ avaharitvā gatānampi padānupadaṁ sakkā gantuṁ
ayante jīvikā bhavissati uggaṇha tāta anagghaṁ mantanti.
bodhisatto nadīmajjhe ṭhitako va mātaraṁ vanditvā mantaṁ uggahetvā
taṁ vanditvā gacchatha ammāti āha. sā tāta tumhesu
anivattantesu mayhaṁ jīvitaṁ natthīti vatvā uraṁ paharitvā puttasokena
phalitahadayā maritvā tattheva patitā. iti sā pubbe micchācāraṁ
katavā musā vaditvā sapathabalena yakkhinī hutvā anāthamaraṇaṁ pattā.
aticāriṇīyakkhinīvatthu.

page number: 173

[226] atha bodhisatto citakaṁ katvā mātaraṁ jhāpetvā āḷāhanaṁ
nibbāpetvā pupphapūjaṁ katvā vanditvā roditvā pitaraṁ gahetvā
bārāṇasiṁ gantvā rājadvāre ṭhatvā padakusalo māṇavo āgatoti
rañño nivedetvā āgacchatūti vutte pavisitvā vanditvā tena
puṭṭho attano jānanasippaṁ kathetvā tenahi maṁ upaṭṭhahāti vutte
devasikaṁ sahassaṁ labhanto upaṭṭhahissāmīti āha. rājā sādhūti
vatvā devasikaṁ sahassaṁ dāpesi. athekadivasaṁ purohito mahārāja
imassa taṁ sippaṁ atthi vā natthi vāti na jānāma vīmaṁsissāma
tāva nanti āha. rājā sampaṭicchi. te ubhopi corakammaṁ karontā
ratanasāraṁ gahetvā pāsādā oruyha rājanivesanantare tikkhattuṁ
āvijjhitvā nisseṇiṁ attharitvā pākāramatthakena bahi otaritvā
vinicchayasālaṁ pavisitvā punāgantvā nisseṇiṁ attharitvā
pākāramatthakena otaritvā pokkharaṇītīraṁ gantvā tikkhattuṁ padakkhiṇaṁ
katvā otaritvā antopokkharaṇiyaṁ bhaṇḍakaṁ ṭhapetvā pāsādaṁ
abhiruhiṁsu. punadivase rājanivesanato kira corā ratanaṁ nīhariṁsūti
ekakolāhalaṁ jātaṁ. rājā ajānanto viya hutvā bodhisattaṁ
pakkosāpetvā coraṁ vicināhīti āha. so sādhu devāti
vatvā mātaraṁ vanditvā mantaṁ parivattetvā mahātale ṭhito mahārāja
dvinnaṁ corānaṁ padaṁ paññāyatīti vatvā tesaṁ padānusārena sabbattha
gantvā attanā ṭhapitaṁ viya bhaṇḍakaṁ nīharitvā rañño dassetvā
mahārāja ime dve corā abhiññātāti āha. core gahetvā

page number: 174

dātuṁ sakkhissasīti. deva idheva corā na dūreti. ko ca
coro ko ca coroti. deva yo icchati so ca 1- coro hoti
hotu tumhākaṁ bhaṇḍakassa laddhakālato paṭṭhāya corehi ko
atthoti. tāta ahaṁ tuyhaṁ devasikaṁ sahassaṁ dammi core me
gahetvā dehīti. bodhisatto rañño anukampāya tassa corakammaṁ
paṭicchādetukāmopi tena punappunaṁ puṭṭho aṭṭha atītavatthūni āhari
[227] 1 atīte bārāṇasito avidūre gāmavāsī eko pātalī
nāma naṭo surāmatto nadiṁ taranto vuḷho mahājanassa paṭisaraṇaṁ
udakaṁ maṁ māretīti vatvā kālamakāsi.
[228] 2 atīte bārāṇasīdvāragāmavāsī eko kumbhakāro ekasmiṁ
āvāṭe bhājanatthāya mattikaṁ gaṇhi. taṁkhaṇaññeva devo vassi.
udakaṁ avattharamānaṁ āvāṭapādaṁ pātesi. tenassa matthako bhijji.
so mahājanassa paṭisaraṇaṁ mahāpaṭhavī mayhaṁ sīsaṁ bhindīti paridevi.
[229] 3 atīte bārāṇasiyameko puriso gehe daḍḍhe nikkhamituṁ
asakkonto mahājanassa paṭisaraṇaṁ aggi maṁ dahatīti vatvā
kālamakāsi.
[230] 4 atīte tattheveko atibahuṁ bhuñjitvā jirāpetuṁ
asakkonto mahājanassa paṭisaraṇaṁ bhattaṁ maṁ māretīti vatvā mato.
[231] 5 atīte tatthevekassa vāto uṭṭhahitvā gattāni
sambhañji. so gimhamāse mahājanassa paṭisaraṇaṁ vāto me

footnote: 1. vasaddo jātakavaṇṇānayaṁ dissati. ña. va.

page number: 175

gattāni bhañjatīti paridevi.
[232] 6 atīte himavante eko mahārukkho ahosi
anekasakuṇasahassānaṁ nivāso. tassa dve sākhā aññamaññaṁ ghaṭṭetvā
dhūmañca aggicuṇṇāni ca pātesuṁ. taṁ disvā sakuṇā ayaṁ
no paṭisaraṇaṁ so idāni bhayaṁ uppādesīti vatvā pakkamiṁsu.
cha vatthūni.
[233] 7 atīte kāsīgāme eko kulaputto pitari kālakate
mātaraṁ paṭijaggi. tassa mātā anicchantasseva ekaṁ itthiṁ ānesi.
sā ca itthī attano mātaraṁ ādāya gantvā tattha vasitvā paṭhamaṁ
sassuṁ sampiyāyitvā pacchā puttadhītāhi vaḍḍhamānā taṁ māretukāmā
sāmikassa ārocesi. manussamāraṇaṁ nāma bhāriyaṁ kathaṁ naṁ
māremāti. sāmi niddokkamanakāle naṁ mañcakeneva gahetvā
amhākaṁ gharassa pacchimabhāge kakkhaḷasuṁsumāranadiyaṁ khipissāma atha naṁ
suṁsumārā khādissantīti. bhadde tuyhaṁ mātā kahaṁ sayatīti. tuyhaṁ
mātu santiketi. tenahi gaccha mayhaṁ mātu nipannamañcake rajjuṁ
bandhitvā saññaṁ karohīti. sā tathā akāsi. itaro thokaṁ
adhivāsehi 1- manussā tāva sayantūti niddāyanto viya nipajjitvā
gantvā taṁ rajjukaṁ bhariyāya mātu mañcake bandhitvā bhariyaṁ pabodhesi.
te ubhopi taṁ mañcakeneva saddhiṁ ukkhipitvā nadiyaṁ khipiṁsu.
suṁsumārā naṁ khādiṁsu. sā punadivase mātu parivattanabhāvaṁ ñatvā

footnote: 1. āgamehi.

page number: 176

sāmi mama mātā māritā idāni tava mātaraṁ susāne citakaṁ
katvā aggimhi pakkhipitvā māressāmāti āha. so sādhūti
sampaṭicchi. te ubhopi naṁ niddāyamānaṁ netvā ṭhapayiṁsu. atha
so bhadde aggi te ābhatoti āha. pammuṭṭhā sāmīti.
tenahi gantvā ānehīti. na sakkomi sāmi tayi gatepi ca ṭhātuṁ
na sakkomi ubhopi gacchāmāti. tesu gatesu mahallikā vātena
pabodhitā ime maṁ māretukāmā aggiatthāya gatāti ñatvā
na me balaṁ jānantīti ekaṁ kaḷevaraṁ mañcake nipajjāpetvā
pilotikāhi paṭicchādetvā gantvā tattheva ekaṁ lenaguhaṁ pāvisi.
iti sā attano paṭisaraṇatthāya suṇisaṁ gahetvā tato uppannabhayā
jātā. itare aggiṁ ānetvā mahallikasaññāya kaḷevaraṁ jhāpetvā
pakkamiṁsu. tasmiṁ pana guhālene paṭhamaṁ ekena corena bhaṇḍikā
ṭhapitā. so taṁ gahetuṁ āgantvā mahallikaṁ disvā yakkhinīsaññī
bhaṇḍikā me amanussapariggahitāti gantvā bhūtavejjakaṁ ānesi.
vejjo mantaṁ karonto guhaṁ pāvisi. nāhaṁ yakkhinī ehi
ubhopi imaṁ dhanaṁ bhājessāmāti. kathaṁ saddahitabbanti. tava
jivhaṁ mama jivhāya ṭhapehīti. so tathā akāsi. sā tassa
jivhaṁ ḍaṁsitvā chindāpesi. vejjo addhā esā yakkhinīti
viravanto palāyi. coropi palāyi. sā punadivase
nānāratanabhaṇḍikaṁ gahetvā gehaṁ gatā. taṁ disvā suṇisā kahante
amma idaṁ laddhanti pucchi. amma susāne dārucitakāya jhāpitā

page number: 177

evarūpaṁ labhantīti. amma mayāpi sakkā laddhunti. mādisī
hutvā labhissasīti. sā bālā dhanalobhena bālassa sāmikassa
kathetvā tattha attānaṁ jhāpetvā kālamakāsi. evaṁ paraṁ
māretukāmatāya sā sayameva maraṇaṁ pattā.
sassumārikasuṇhāvatthu.
[234] 8 atīte bārāṇasiyameko puriso puttaṁ paṭṭhetvā
taṁ labhitvā ayaṁ maṁ jarākāle posessatīti posesi. putto pana
naṁ jarappattaṁ tvaṁ kammaṁ kātuṁ na sakkosi ito nikkhamāti
gehato nīhari. so kicchena bhikkhāya jīvitaṁ kappento putto
me mahallakakāle paṭisaraṇaṁ bhavissatīti yaṁ posesiṁ tato me bhayaṁ
uppannanti paridevi.
evaṁ so atītāni āharitvā udakādīni viya ca mahājanassa
rukkho viya ca sakuṇānaṁ suṇisā viya ca sassuyā putto viya
ca pitu mahājanassa paṭisaraṇabhūto eko bhaṇḍakaṁ avahari iminā
kāraṇena asuko nāma coroti jānāhi devāti āha. rājā
tenahi asuko ca asuko ca coroti parisamajjhe pakāsehīti āha.
bodhisatto ayaṁ rājā attānaṁ rakkhituṁ na deti gaṇhissāmīdāni
coranti vatvā suṇātha me bhonto rājā ca purohito ca
corakammaṁ akaṁsu ito paṭṭhāya attano santakaṁ dhanadhaññaṁ
rakkhathāti āha. taṁ sutvā manussā ayaṁ rājā aññassa
upari dosaṁ āropetukāmo attano bhaṇḍakaṁ sayameva pokkharaṇiyaṁ

page number: 178

ßēhapetvā core pariyesāpeti itodāni paṭṭhāya puna corakammassa
akaraṇatthāya mārema naṁ pāparājānanti daṇḍamuggarādihatthā
uṭṭhāya tattheva sapurohitaṁ rājānaṁ pothetvā jīvitakkhayaṁ pāpetvā
bodhisattaṁ rajje abhisiñciṁsu.
tesu pana nāṭapātali surādosena anāthamaraṇaṁ patto suṇisā
pubbabhāge pāṇātipātadosena ime dve adinnādānadosenāti.
yathāvuttañcetaṁ sabbaṁ vatthu navakanipāte
padakusalajātakavaṇṇanāto 1- vitthārena gahetabbaṁ.
[235] evaṁ verakārako dukkhaṁ pappoti. tasmā verato
bhāyantena tato viramitabbaṁ. apica nirayato bhāyantena verato
vajjetabbaṁ. tenāha bhagavā pañcakaṅguttarassa catutthapaṇṇāsake
gihisutte 2- sārīputtassa 3- dhammaṁ desento
nirayesu bhayaṁ disvā pāpāni parivajjaye
ariyadhammaṁ samādāya paṇḍito parivajjaye.
na hiṁse pāṇabhūtāni vijjamāne parakkame
musā ca na bhaṇe jānaṁ adinnaṁ na parāmase
sehi dārehi santuṭṭho paradārañca ārame
merayaṁ vāruṇiṁ jantu na pive cittamohaninti.
ariyadhammaṁ samādāyāti ettha ariyadhammoti pañcasīlāni
kathitāni. merayaṁ vāruṇinti catubbidhaṁ merayaṁ pañcavidhañca suranti

footnote: 1. jātakaṭṭhakathā. 5/364. 2. aṅ. pañcaka. 22/238. 3. sārīputtattherassa.

page number: 179

tabbaṇṇanā 1-.
[236] tasmā ariyadhammasaṅkhātā veramaṇī samādiyitabbā va.
taṁ samādiyanto hi mahapphalataraṁ viratisaṅkhātaṁ dānaṁ deti nāma.
tathā hi bhagavatā niccabhattadānasaṅkhāto yañño pakatiyaññato
mahapphalataro tato vihāradānasaṅkhātayañño tato
saraṇagamanasaṅkhātayañño tato pañcasīlasaṅkhātayañño mahapphalataroti evaṁ
yaññanāmena kūṭadantasutte 2- catubbidhaṁ dānaṁ vuttaṁ.
[237] tabbaṇṇanāyañca 3- yasmā saraṇagamanaṁ tiṇṇaṁ ratanānaṁ
jīvitapariccāgavasena yaññaṁ nāma hutvā saggasampattiṁ deti tasmā
vihāradānatopi mahapphalataraṁ. pañcasīlasadisassa pana dānassa abhāvato
etaṁ tatopi mahapphalataranti atthaṁ vatvā taṁ pāliyā sādhetuṁ
pañcimāni bhikkhave dānāni mahādānāni aggaññāni rattaññāni
vaṁsaññāni porāṇāni asaṅkiṇṇāni asaṅkiṇṇapubbāni na saṅkiyanti
na saṅkiyissanti appaṭikuṭṭhāni samaṇehi vā brāhmaṇehi vā
viññūhi. katamāni pañca. idha bhikkhave ariyasāvako pāṇātipātaṁ
pahāya pāṇātipātā paṭivirato hoti pāṇātipātā paṭivirato
bhikkhave ariyasāvako aparimāṇānaṁ sattānaṁ abhayaṁ deti averaṁ
deti abyāpajjhaṁ deti aparimāṇānaṁ sattānaṁ abhayaṁ datvā
averaṁ datvā abyāpajjhaṁ datvā aparimāṇassa abhayassa averassa
abyāpajjhassa bhāgī hoti idaṁ bhikkhave dānaṁ mahādānaṁ aggaññaṁ

footnote: 1. mano. pū. 3/75. 2. naṁyu. dī. sī. 9/185. 3. su. vi. 1/378.

page number: 180

rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ na saṅkiyati na
saṅkiyissati appaṭikuṭṭhaṁ samaṇehi vā brāhmaṇehi vā viññūhi. puna caparaṁ
bhikkhave ariyasāvako adinnādānaṁ pahāya ... kāmesu micchācāraṁ pahāya
... musāvādaṁ pahāya ... surāmerayamajjappamādaṭṭhānaṁ pahāya ... imāni
kho bhikkhave pañca dānāni mahādānāni ... viññūhīti pāliṁ dassetvā
puna idampana sīlapañcakaṁ attasinehañca jīvitasinehañca pariccajitvā
rakkhissāmīti samādinnatāya yaññoti vuccatīti vuttaṁ.
[238] aggānīti ñātattā aggaññāni cirarattāya ñātattā
rattaññāni. ariyānaṁ sādhūnaṁ vaṁsānīti ñātattā vaṁsaññāni.
porāṇānaṁ ādipurisānaṁ etānīti porāṇāni. sabbaso kenacipi
pakārena sādhūhi na kiṇṇāni na khittāni na chaḍḍitānīti asaṅkiṇṇāni.
ayañca nayo nesaṁ yathā atīte evaṁ etarahi anāgate cāti
āha asaṅkiṇṇapubbāni na saṅkiyanti na saṅkiyissantīti. tato eva
appaṭikuṭṭhāni na paṭikkhittāni. na hi kadāci viññū
samaṇabrāhmaṇā hiṁsādipāpadhammaṁ anujānanti. aparimāṇānaṁ sattānaṁ
abhayaṁ detīti sabbesu bhūtesu nihitadaṇḍattā sakalassāpi
sattanikāyassa bhayābhāvaṁ deti. na hi ariyasāvakato kassaci bhayaṁ hoti.
averanti verābhāvaṁ. abyāpajjhanti niddukkhatanti taṭṭīkā.
[239] nanu pañcasīlaṁ sabbakālikaṁ na ca ekantato vimuttāyatanaṁ
saraṇagamanampana buddhuppādahetukaṁ ekantatova vimuttāyatanaṁ tattha
kathaṁ saraṇagamanato pañcasīlassa mahapphalatāti. netaṁ pañcasīlamattakameva

page number: 181

mattakameva sandhāya vuttaṁ. saraṇe patiṭṭhāya rakkhitampana pañcasīlaṁ
sandhāya. tena kūṭadantavaṇṇanāyaṁ 1- kiñcāpī pañcasīlato
saraṇagamanameva jeṭṭhakaṁ idampana saraṇe patiṭṭhāya rakkhitasīlavasena
mahapphalanti vuttanti vuttaṁ.
jeṭṭhakanti uttamaṁ. saraṇe patiṭṭhāyāti iminā tassa
sīlassa saraṇagamanena abhisaṅkhatattamāhāti taṭṭīkā.
virati avakhaṇḍanatthena lavanatthena ca dānaṁ. sā hi uppajjamānā
bhayabheravādisaṅkhātaṁ dussīlyacetanaṁ khaṇḍeti lunāti cāti dānanti
kathāvatthuvaṇṇanā 2-.
dā avakhaṇḍane diyatīti divādigaṇo.
abhayadānatāya sīlassa dānabhāvo anavasesaṁ vā sattanikāyaṁ
dāyati tena rakkhatīti dānaṁ sīlanti kūṭadantaṭīkā.
de pālane dāyati rakkhatīti dānaṁ dānacetanāti bhūvādigaṇo.
pāpaviratimajjapānasaṁyamakathā.
-------

footnote: 1. su. vi. 1/379. 2. pa. dī. abhi. 255.

page number: 182

appamādakathā
[240] appamādo nāma pamādassa paṭipakkhabhūto eko dhammo.
tattha pamādoti pamajjanākāro. vuttañhetaṁ tattha katamo
pamādo kāyaduccarite vā vacīduccarite vā manoduccarite vā
pañcasu vā kāmaguṇesu cittassa vossaggo vossaggānuppadānaṁ
kusalānaṁ vā dhammānaṁ bhāvanāya asakkaccakiriyatā asātaccakiriyatā
anaṭṭhitakiriyatā olīnavuttitā nikkhittacchandatā nikkhittadhuratā
anadhiṭṭhānaṁ 1- ananuyogo anāsevanā abhāvanā abahulīkammaṁ yo
evarūpo pamādo pamajjanā pamajjitattaṁ ayaṁ vuccati pamādoti.
khuddakavatthuvibhaṅgapāli 2-.
[241] cittassa vossaggoti imesu ettakesu ṭhānesu
satiyā aniggaṇhitvā cittassa vossajjanaṁ sativirahoti attho.
vossaggānuppadānanti vossaggassa anuppadānaṁ punappunaṁ
vissajjananti attho. asakkaccakiriyatāti etesaṁ dānādīnaṁ
kusaladhammānaṁ bhāvanāya puggalassa vā deyyadhammassa vā
asakkaccakaraṇavasena asakkaccakiriyāti vibhaṅgavaṇṇanā 3-.
etesaṁ dānādīnaṁ kusaladhammānaṁ pavattane puggalassa vā
deyyadhammassa vā asakkaccakiriyā. sattassa bhāvo sātaccaṁ sātaccena
kiriyā sātaccakiriyā sāyeva sātaccakiriyatā na sātaccakiriyatā

footnote: 1. anāsevanā abhāvanā abahulīkammaṁ anadhiṭṭhānaṁ ananuyogo pamādo yoti evaṁ
footnote: pāliyamāgataṁ. ña. va. 2. abhi. vibhaṅga. 35/472. khu. cūḷa, 30/12 3. sam. vi. 612.

page number: 183

asātaccakiriyatā. anaṭṭhitakiriyatāti na aṭṭhitakiriyatā nirantarakaraṇaṁ
anaṭṭhitakiriyatāti ekaṅguttare chaṭṭhavaggaṭīkā.
[242] na aṭṭhitakaraṇaṁ anaṭṭhitakiriyatā. yathā nāma kakaṇṭako
thokaṁ gantvā thokaṁ tiṭṭhati na nirantaraṁ gacchati evameva yo
puggalo ekadivasaṁ dānaṁ vā datvā pūjaṁ vā katvā dhammaṁ vā
sutvā samaṇadhammaṁ vā katvā puna cirassaṁ karoti na nirantaraṁ
pavatteti tassa sā kiriyā anaṭṭhitakiriyatāti vuccati.
olīnavuttitāti nirantarakaraṇasaṅkhātassa vipphārassa abhāvena olīnavuttitā.
nikkhittacchandatāti kusalakiriyāya vīriyacchandassa nikkhittabhāvo.
nikkhittadhuratāti vīriyadhurassa oropanaṁ ossakkitamānasatāti
attho. anadhiṭṭhānanti kusalakaraṇe patiṭṭhānābhāvoti
vibhaṅgavaṇṇanā 1-.
ananuyogoti ananuyuñjanaṁ. kusalesu dhammesu āsevanādīnaṁ
abhāvo anāsevanādayo. pamādoti sarūpaniddeso. pamajjanāti
ākāraniddeso. pamajjitattanti bhāvaniddesoti ekaṅguttaraṭīkā.
[243] pamādoti pamajjanaṁ. yo evarūpo pamādoti idaṁ
atthapariyāyassa byañjanapariyāyassa ca pariyantābhāvato ākāradassanaṁ.
idaṁ vuttaṁ hoti yvāyaṁ ādito paṭṭhāya dassito pamādo
yo aññopi evamākāro evaṁjātiko pamādo pamajjanākāravasena
pamajjanā pamajjitabhāvavasena pamajjitattanti saṅkhaṁ gato ayaṁ vuccati

footnote: 1. sam. vi. 612.

page number: 184

pamādoti. lakkhaṇato panesa pañcasu kāmaguṇesu sativossaggalakkhaṇo
tattheva satiyā vissaṭṭhākāro veditabboti vibhaṅgavaṇṇanā 1-.
[244] tattha pamādo akusaluppattiyā kusalaparihānāya ca
saṁvattati appamādo kusaluppattiyā akusalaparihānāya ca.
tenāhaekaṅguttarassa 2- chaṭṭhavagge nāhaṁ bhikkhave aññaṁ ekadhammampi
samanupassāmi yena anuppannā vā akusalā dhammā uppajjanti
uppannā vā kusalā dhammā parihāyanti yathayidaṁ bhikkhave pamādo.
pamattassa bhikkhave anuppannā ceva akusalā dhammā uppajjanti
uppannā ca kusalā dhammā parihāyantīti ca nāhaṁ bhikkhave aññaṁ
ekadhammampi samanupassāmi yena anuppannā vā kusalā dhammā
uppajjanti uppannā vā akusalā dhammā parihāyanti yathayidaṁ
bhikkhave appamādo. appamattassa bhikkhave anuppannā ceva kusalā
dhammā uppajjanti uppannā ca akusalā dhammā parihāyantīti ca.
[245] tattha yathayidaṁ bhikkhave pamādoti ettha bhikkhaveti
ālapanaṁ. yathā ayaṁ pamādoti attho. pamādoti pamajjanākāro.
uppannā ca kusalā dhammā parihāyantīti idaṁ jhānavipassanānaṁ
vasena vuttaṁ. maggaphalānampana sakiṁ uppannānaṁ puna parihāni nāma
natthi. appamādo pamādassa paṭipakkhavasena vitthārato veditabboti
tadubhayasuttavaṇṇanā 3-.
[246] idanti liṅgavipallāsena niddeso nipātapadaṁ vā etaṁ

footnote: 1. sam. vi. 612. 2. aṅ. eka. 20/13. 3. mano. pū. 1/77.

page number: 185

yadidantiādīsu viyāti āha ayaṁ pamādoti atthoti.
pamajjanākāroti pamādāpatti. parihāyantīti iminā pamādassa sāvajjataṁ
dasseti. tayidaṁ lokiyānaṁ vasena na lokuttarānanti āha
uppannā .pe. idantiādiṁ. na pamajjati etenāti appamādo
pamādassa paṭipakkho satiyā avippavāso. atthato niccaṁ upaṭṭhitāya
satiyā etannāmaṁ. pamādo pana satiyā satisampajaññassa vā
paṭipakkhabhūto akusalacittuppādo daṭṭhabbo. tenāha pamādassa
paṭipakkhavasena vitthārato veditabboti taṭṭīkā.
[247] evamesa kusaluppattiyāpi saṁvattatīti anavajjadhammesu
bahukāro hoti. tenāha dhammasenāpati bhikkhūnaṁ dhammaṁ desento
eko āvuso dhammo bahukāro. katamo eko dhammo bahukāro.
appamādo kusalesu dhammesu. ayaṁ eko dhammo bahukāroti.
pāṭikavagge dasuttarasuttapāli 1-.
[248] tattha appamādo kusalesu dhammesūti sabbatthakaṁ
upakārakaṁ appamādaṁ kathesi. ayañhi appamādo nāma sīlaparipūraṇe
indriyasaṁvare bhojane mattaññutāya jāgariyānuyoge sattasu dhammesu 2-
vipassanāgabbhaggaṇhāpane atthappaṭisambhidādīsu catuppaṭisambhidāsu
sīlakkhandhādīsu pañcakkhandhesu 3- ṭhānāṭhānesu mahāvihārasamāpattiyaṁ
ariyasaccesu satipaṭṭhānādīsu bodhipakkhiyesu vipassanāñāṇādīsu

footnote: 1. dī. pāṭi. 11/288. 2. saddhammesūtipi pāṭho. 3. pañcasu dhammakkhandhesūtipi.
footnote: ña. va.

page number: 186

aṭṭhasu vijjāsūti sabbesu anavajjatthena kusaladhammesu bahūpakāro.
teneva naṁ bhagavā yāvatā bhikkhave sattā apadā vā dvipadā vā
catuppadā vā bahuppadā vā rūpino vā arūpino vā saññino
vā asaññino vā nevasaññīnāsaññino vā tathāgato tesaṁ
aggamakkhāyati evameva kho bhikkhave ye keci kusalā dhammā
sabbe te appamādamūlakā appamādasamosaraṇā appamādo
tesaṁ aggamakkhāyatītiādinā nayena satthuhatthipadādīhi 1- opammehi
upamento saṁyuttanikāye 2- appamādavagge nānappakāraṁ thomesi. taṁ
sabbaṁ ekapadeneva saṅgahetvā thero appamādo kusalesu dhammesūti
āha. dhammapade appamādavaggenāpi cassa bahūpakāratā dīpetabbā.
asokavatthunāpi dīpetabbā. asokarājā hi nigrodhasāmaṇerassa
appamādo amataṁ padanti kathaṁ sutvā evaṁ 3- tiṭṭha tāta mayhaṁ
tayā tepiṭakaṁ buddhavacanaṁ kathitanti sāmaṇere pasīditvā
caturāsītivihārasahassāni kāresi. iti thāmasampannena bhikkhunā appamādassa
bahūpakāratā tīhi piṭakehipi dīpetvā kathetabbā. yaṅkiñci suttaṁ
vā gāthaṁ vā appamādadīpanatthaṁ āharanto aṭṭhāne ṭhatvā
āharasi atitthena pakkhantosīti na vattabbo. dhammakathikassevettha
thāmo ca balañca pamāṇanti tabbaṇṇanā 4-.
[249] sabbatthakaṁ upakārakanti sabbatthakameva sammāpaṭipattiyā

footnote: 1. hatthipadādīhi. 2. saṁ. mahāvāra. 19/62. 3. gāthaṁ sutvā eva. ña. va.
footnote: 4. su. vi. 3/323.

page number: 187

upakāravantaṁ. idāni tamatthaṁ vitthārato dassetuṁ ayañhītiādi
vuttaṁ. vipassanāgabbhaggaṇhāpaneti yathā upari vipassanā paripaccati
tikkhavisadā hutvā maggena ghaṭeti evaṁ pubbabhāgavipassanāvaḍḍhane.
atthappaṭisambhidādīsūti atthappaṭisambhidādīsu nipphādetabbāsu tesaṁ
sambhārasambharaṇanti attho. esa nayo ito paresupi. ßēhānā
ṭhānesūti ṭhāne aṭṭhāne ca jānitabbe. mahāvihārasamāpattiyanti
mahatiyaṁ jhānādivihārasamāpattiyaṁ. vipassanāñāṇādīsūti ādisaddena
manomayiddhiādikā saṅgaṇhāti. aṭṭhasu vijjāsūti ambaṭṭhasutte 1-
āgatāsu aṭṭhasu vijjāsu. teneva bhagavā thomesīti yojanā.
nanti appamādaṁ. thāmasampannenāti ñāṇabalasamannāgatena.
dīpetvāti evampi appamādo kusalānaṁ dhammānaṁ sampādane
bahūpakāro evampi bahūpakāroti pakāsetvā. yaṅkiñci
anavajjapakkhikaṁ atthaṁ appamāde pakkhipitvā kathetuṁ yuttanti dassetuṁ
yaṅkiñcītiādi vuttanti taṭṭīkā.
[250] evameva khoti ettha yathā sabbasattānaṁ sammāsambuddho
aggo evaṁ sabbesaṁ kusaladhammānaṁ kārāpakāppamādo aggoti
daṭṭhabbo. nanu cesa lokiyova kusaladhammā pana lokuttarāpi
ayañca kāmāvacarova kusaladhammā pana catubbhūmikā kathamesa
tesamaggoti. paṭilābhakatthena. appamādena hi te paṭilabbhanti
tasmā so tesamaggo. tenetaṁ vuttaṁ sabbe te

footnote: 1. dī. sī. 9/114.

page number: 188

appamādamūlakātiādīti mahāvaggasaṁyutte appamādavaggavaṇṇanā 1-. tathā
dasakaṅguttare dutiyavaggavaṇṇanā.
[251] kārāpakāppamādo nāma ime akusalā dhammā
pahātabbā ime kusalā dhammā upasampādetabbāti
taṁtaṁvajjetabbavajjanasampādetabbasampādanavasena pavatto appamādo. esoti
appamādo. lokiyova na lokuttaro. ayañca esoti ca
appamādameva vadati. tesanti catubbhūmikadhammānaṁ. paṭilābhakatthenāti
paṭilābhāpanatthenāti tadubhayaṭīkā.
[252] satthuhatthipadādīhīti tathāgatahatthipadakūṭāgārakūṭakāḷānu-
sāriyalohitacandanavassikapupphacakkavattirājacandappabhāādiccakāsikavattha-
saṅkhātehi dasahi opammehi. taṁ sabbaṁ mahāvaggasaṁyutte 2-
oloketabbaṁ. tatrīdaṁ hatthipadopammaṁ seyyathāpi bhikkhave yāni kānici
jaṅgalānaṁ pāṇānaṁ padajātāni sabbāni tāni hatthipade samodhānaṁ
gacchanti hatthipadaṁ tesaṁ aggamakkhāyati yadidaṁ mahantattena evameva
kho bhikkhave ye keci kusalā dhammā sabbe te appamādamūlakā
appamādasamosaraṇā appamādo tesaṁ aggamakkhāyatīti.
[253] tattha jaṅgalānanti paṭhavītalasañcārīnaṁ. pāṇānanti
sapādakappāṇānaṁ. padajātānīti padāni. samodhānaṁ gacchantīti
odhānaṁ upakkhepaṁ gacchanti. aggamakkhāyatīti seṭṭhaṁ akkhāyati.
yadidaṁ mahantattenāti mahantabhāvena aggamakkhāyati na guṇavasenāti

footnote: 1. sā. pa. 3/215. 2. saṁ. mahāvāra. 19/65.

page number: 189

atthoti mahāvaggasaṁyuttadasakaṅguttaravaṇṇanā 1- 2- mūlapaṇṇāsake
mahāhatthipadopamasuttavaṇṇanā 3- ca.
jaṅgalānanti jaṅgalacārīnaṁ. jaṅgalasaddo cettha thaddhakharabhāvasāmaññena
paṭhavīpariyāyo na anupaṭṭhānavidhūradesavācī. tenāha
paṭhavītalasañcārīnanti. padānaṁ vuccamānattā sapādakappāṇānanti
visesetvā vuttaṁ. samodhānanti antogadhabhāvaṁ. tenāha odhānaṁ
upakkhepanti. upanetvā pakkhipitabbanti atthoti taṭṭīkā.
[254] iccassa bahukārattā appamādo kattabbova. takkaro
hi maraṇābhāyanādiguṇaṁ pappoti. tenāha catukkaṅguttarassa 4-
tatiyapaṇṇāsake catūhi bhikkhave ṭhānehi appamādo karaṇīyo.
katamehi catūhi. kāyaduccaritaṁ bhikkhave pajahatha kāyasucaritaṁ bhāvetha
tattha ca mā pamādattha vacīduccaritaṁ bhikkhave pajahatha vacīsucaritaṁ
bhāvetha tattha ca mā pamādattha manoduccaritaṁ bhikkhave pajahatha
manosucaritaṁ bhāvetha tattha ca mā pamādattha micchādiṭṭhiṁ bhikkhave
pajahatha sammādiṭaṭhiṁ bhāvetha tattha ca mā pamādattha. yato kho
bhikkhave bhikkhuno kāyaduccaritaṁ pahīnaṁ hoti kāyasucaritaṁ bhāvitaṁ
vacīduccaritaṁ pahīnaṁ hoti ... manoduccaritaṁ pahīnaṁ hoti ... micchādiṭṭhi
pahīnā hoti sammādiṭṭhi bhāvitā so na bhāyati samparāyikassa
antakassāti ca catūsu bhikkhave ṭhānesu attarūpena appamādo
saticetaso ārakkho karaṇīyo. katamesu catūsu. mā me

footnote: 1. sā. pa. 3/215. 2. mano. pū. 3/364. 3. pa. sū. 2/293.
footnote: 4. aṅ. catukka. 21/160.

page number: 190

rajanīyesu dhammesu cittaṁ rajjīti attarūpena appamādo saticetaso
ārakkho karaṇīyo. mā me dosanīyesu dhammesu cittaṁ dussīti ...
mā me mohanīyesu dhammesu cittaṁ muyhīti ... mā me madanīyesu
dhammesu cittaṁ majjīti attarūpena appamādo saticetaso ārakkho
karaṇīyo. yato kho bhikkhave bhikkhuno rajanīyesu dhammesu cittaṁ na
rajjati vītarāgattā dosanīyesu dhammesu cittaṁ na dussati vītadosattā
mohanīyesu dhammesu cittaṁ na muyhati vītamohattā madanīyesu dhammesu
cittaṁ na majjati vītamadattā so nacchambhati na kampati na calati na
santāsaṁ āpajjati na ca pana samaṇavacanahetupi gacchatīti ca.
[255] tattha yato khoti yadā kho. samparāyikassāti
desanāmattametaṁ. khīṇāsavo pana neva samparāyikassa na
diṭṭhadhammikassa maraṇassa bhāyati. so ca idhādhippeto. keci
pana sammādiṭṭhi bhāvitāti vacanato sotāpannaṁ ādiṁ katvā
sabbepi ariyā adhippetāti vadantīti ṭhānasuttavaṇṇanā 1-.
attarūpenāti attano anurūpena anucchavikena hitakāmenāti
attho. rajanīyesūti rāgassa paccayabhūtesu. dhammesūti sabhāvesu
iṭṭhārammaṇesūti attho. evaṁ sabbattha nayo veditabbo.
nacchambhatīti diṭṭhivasena nacchambhati. sesapadesupi eseva nayo.
na ca pana samaṇavacanahetupi gacchatīti samaṇānaṁ paravādīnaṁ vacanahetupi
attano diṭṭhiṁ pahāya tesaṁ diṭṭhivasena na gacchatīti attho.

footnote: 1. mano. pū. 2/428.

page number: 191

idhāpi khīṇāsavova adhippetoti ārakkhasuttavaṇṇanā 1-.
[256] evamesa anavajjadhammesu bahukāro hutvā takkarassa
maraṇābhayādiguṇaṁ āvahati tasmā appamādo maṅgalaṁ nāma.
aṭṭhakathāyampi imamevatthaṁ sandhāya so nānappakārakusalādhigamahetuto
amatādhigamahetuto vā maṅgalanti vatvā appamattassa
ātāpinoti ca appamādo amataṁ padanti ca evamādi suttapadaṁ
dassitaṁ. tattha appamattassa ātāpinoti idaṁ anekesu suttesu
āgataṁ. apica appamattassa ātāpino pahitattassa viharato
avimuttaṁ vā cittaṁ vimuccati aparikkhīṇā vā āsavā parikkhayaṁ
gacchantīti pañcakaṅguttare 2- vimuttisutte vuttametaṁ.
[257] satiyā avippavāsena appamattassa. vīriyātāpena
ātāpino. kāye ca jīvite ca anapekkhatāya pahitattassa
pesitattassāti atthoti aṭṭhakanipātaṅguttarādivaṇṇanā.
kilesānaṁ ātāpanaparitāpanatthena vīriyaṁ ātāpoti āha
vīriyātāpena ātāpinoti. vīriyavatoti attho. pesitattassāti
yathādhippetatthasiddhiṁ paṭivissaṭṭhacittassāti taṭṭīkā.
[258] appamādo amataṁ padaṁ pamādo maccuno padaṁ
appamattā na mīyanti ye pamattā tathā matāti
idaṁ dhammapadepi vuttaṁ bhagavatā. tiṁsanipātāvasāne bhaṇḍutiṇḍukajātakepi
pañcālarājānaṁ ovadantiyā bhaṇḍutiṇḍukarukkhadevatāya

footnote: 1. mano. pū. 2/428. 2. aṅ. pañcaka. 22/22.

page number: 192

vuttaṁ.
[259] tattha appamādoti satiyā avippavāso. amataṁ
padanti amatassa nibbānassa padaṁ adhigamakāraṇaṁ. maccuno padanti
maraṇassa kāraṇaṁ. pamatto hi vipassanaṁ vaḍḍhetvā appaṭisandhikabhāvaṁ
pattuṁ asakkonto punappunaṁ saṁsāre jāyati ceva mīyati ca tasmā
pamādo maccuno padannāma. na mīyantīti vipassanaṁ vaḍḍhetvā
appaṭisandhikabhāvaṁ patvā punappunaṁ saṁsāre anibbattattā na mīyanti
nāma. ye pamattāti mahārāja ye puggalā pamattā te yathā
matā tatheva daṭṭhabbā. kasmā. akiccasādhanatāya. matassapi 1-
hi ahaṁ dānaṁ dassāmi sīlaṁ rakkhissāmi uposathakammaṁ karissāmi
kalyāṇakammaṁ karissāmīti ābhogo vā paṭṭhanā vā pariyuṭṭhānaṁ
vā natthi apagataviññāṇattā pamattassāpi 2- appamādābhāvāti
tasmā ubhopete ekasadisā vāti taṁjātakavaṇṇanā 3-.
gahaṭṭhānaṁ tāva dānaṁ dassāma sīlaṁ rakkhissāma uposathakammaṁ
karissāmāti ekacittampi na uppajjati pabbajitānampi
ācariyūpajjhāyavattādīni pūressāma dhūtaṅgāni samādiyissāma
bhāvanaṁ vaḍḍhessāmāti ekacittampi na uppajjati matehi te
kinnānākāraṇā vāti dhammapadavaṇṇanā.
appamādakathā

footnote: 1. matassāpīti jātakavaṇṇanā. 2. pamattassa hīti jātakavaṇṇanā. 3. jātakaṭṭhakathā.
footnote: 7/319.

page number: 193

[260] evamimāyapi gāthāya pāpavirati pānasaññamo
appamādoti maṅgalattayaṁ vuttaṁ. ādhunikā pana rativi iti
nagaṇavasena pāyato paṭhanti.
nāṭṭhakkharesu pādesu snādimhā yoṇṇavā vatanti
ettha na snādimhāti paṭikkhittattā pana nagaṇo na yujjati
ratīvi iti jagaṇo va yujjati appaṭikkhittattā. yoṇṇavāti
vacanato ratīpā iti yagaṇopi yujjati. ca dhamme iti yagaṇena
sameti ca. idampi paṭhyāvattanti.
chaṭṭhagāthāyatthavaṇṇanā.
----------

page number: 194

sattamagāthāyatthavaṇṇanā
[261] sattamagāthāyaṁ. gāravoti garubhāvo. nivātoti
nīcavuttitā. santuṭṭhīti santoso. kataññutāti katassa upakārassa
jānanatā. kālena dhammassavananti samaye dhammassavanaṁ. etanti
yo ca gāravo yo ca nivāto yā ca santuṭṭhi yā ca kataññutā
yañca dhammassavanaṁ idaṁ gāravādi pañcavidhaṁ uttamaṁ maṅgalanti
gaṇhāhi devateti ayamettha saṅkhepo. ayantevattha vitthāro
gāravakathā
[262] garū nāma garukātabbā puggalā. tena saddanītiyaṁ garu
uggame. garūti mātāpitādayo gāravayuttapuggalā. te hi garanti
uggacchanti vivaranti uggatā pākaṭā hontīti garūti vuccanti.
apica pāsāṇacchattaṁ viya bhāriyatthena garūti vuccantīti vuttaṁ.
garūnaṁ bhāvo gāravo tesu garukaraṇaṁ. tenaṭṭhakathāyaṁ 1- gāravo nāma
garukārappayogārahesu buddhappaccekabuddhatathāgatasāvakāacariyūpajjhāya-
mātāpitujeṭṭhabhātikabhaginīādīsu yathānurūpaṁ garukaraṇaṁ sagāravatāti
vuttaṁ. so sugatigamanādīnaṁ hetuto maṅgalanti vuccati.
maṅgalattavacanena cassa agāravassa amaṅgalattaṁ dīpitaṁ hoti. agāravo
hi duggatigamanādihetuto amaṅgalanti veditabbo. tenāha 2- bhagavā

footnote: 1. paramatuthajotikā khuddakapāṭhavaṇṇanā. 158. 2. ma. u. 14/382.

page number: 195

subhamāṇavassa dhammaṁ desento idha māṇava ekacco itthī
vā puriso vā thaddho hoti atimānī abhivādetabbaṁ na abhivādeti
paccuṭṭhātabbaṁ na paccuṭṭheti āsanārahassa na āsanaṁ deti
maggārahassa na maggaṁ deti sakkātabbaṁ na sakkaroti garukātabbaṁ
na garukaroti mānetabbaṁ na māneti pūjetabbaṁ na pūjeti. so
tena kammena evaṁsamattena evaṁsamādinnena kāyassa bhedā
parammaraṇā apāyaṁ duggatiṁ vinipātaṁ nirayaṁ upapajjati no ce
kāyassa bhedā ... nirayaṁ upapajjati sace manussattaṁ āgacchati
yattha yattha pacchā jāyati nīcakulino hoti nīcakulinasaṁvattanikā
esā māṇava paṭipadā yadidaṁ thaddho hoti atimānī ...
pūjetabbaṁ na pūjeti. idha pana māṇava ekacco itthī vā
puriso vā atthaddho hoti anatimānī abhivādetabbaṁ abhivādeti
paccuṭṭhātabbaṁ paccuṭṭheti āsanārahassa āsanaṁ deti maggārahassa
maggaṁ deti sakkātabbaṁ sakkaroti garukātabbaṁ garukaroti mānetabbaṁ
māneti pūjetabbaṁ pūjeti. so tena kammena evaṁsamattena
evaṁsamādinnena kāyassa bhedā parammaraṇā sugatiṁ saggaṁ lokaṁ
upapajjati no ce kāyassa bhedā ... upapajjati sace
manussattaṁ āgacchati yattha yattha pacchā jāyati uccākulino hoti
uccākulinasaṁvattanikā esā māṇava paṭipadā yadidaṁ atthaddho
hoti anatimānī ... pūjetabbaṁ pūjetīti.
uparipaṇṇāsakassa catutthavagge cūḷakammavibhaṅgasuttapāli.

page number: 196

[263] abhivādetabbanti abhivādanārahaṁ buddhaṁ vā paccekabuddhaṁ
vā ariyasāvakaṁ vā. paccuṭṭhātabbādīsupi eseva nayo.
samattenāti paripuṇṇena. samādinnenāti gahitena parāmaṭṭhena.
yadidanti yaṁ idaṁ thaddho hutvā atimānitākammaṁ esā paṭipadāti
tabbaṇṇanānayo 1-.
samattenāti pariyattena samatthena. yathā taṁ phaladānasamatthaṁ
hoti evaṁ katena upacitenāti attho. tādisampana attano
kiccena anūnaṁ nāma hotīti āha paripuṇṇenāti. samādinnenāti
ettha samādānaṁ nāma taṇhādiṭṭhīhi gahaṇaṁ parāmasananti āha
gahitena parāmaṭṭhenāti. paṭipajjati etāya sugatiṁ vā duggatiṁ
vāti paṭipadā kammanti taṭṭīkā.
[264] apica gāravo aparihīnabhāvādhigamahetuto maṅgalaṁ nāma.
tenāha aññatarā devatā bhagavato santike sattime bhante
dhammā bhikkhuno aparihānāya saṁvattanti. katame satta. satthugāravatā
dhammagāravatā saṅghagāravatā sikkhāgāravatā samādhigāravatā
appamādagāravatā paṭisaṇṭhāragāravatā. ime kho bhante satta dhammā
bhikkhuno aparihānāya saṁvattantīti. sā evaṁ vatvā tatthevantaradhāyi.
satthāpi punadivase taṁ tāya vuttavacanaṁ bhikkhūnaṁ kathetvā sattakaṅguttare 2-
paṭhamapaṇṇāsakassa catutthavagge appamādasutte 3- imā dve gāthā
abhāsi

footnote: 1. pa. sū. 3/648. 2-3. aṅ. sattaka. 23/29.

page number: 197

satthugaru dhammagaru saṅghe ca tibbagāravo
samādhigaru ātāpī sikkhāya tibbagāravo
appamādagaru bhikkhu paṭisaṇṭhāragāravo
abhabbo parihānāya nibbānasseva santiketi.
[265] tattha satthugāravatāti satthari garubhāvakaraṇaṁ.
dhammagāravatāti navavidhe lokuttaradhamme gāravo. saṅghagāravatāti
saṅghe garubhāvo. sikkhāgāravatāti tīsu sikkhāsu gāravakaraṇaṁ.
appamādagāravatāti appamāde garubhāvo. paṭisaṇṭhāragāravatāti
dhammāmisavasena duvidhe paṭisaṇṭhāre gāravo. gāthāyaṁ. satthā
garu assāti satthugaru. dhammo garu assāti dhammagaru.
tibbagāravoti bahalagāravo. paṭisaṇṭhāre gāravo assāti
paṭisaṇṭhāragāravoti chakkaṅguttare paṭhamapaṇṇāsakassa catutthavagge
aparihānasuttavaṇṇanā 1-.
abhabbo parihānāyāti so evarūpo bhikkhu samathavipassanādhammehi
vā maggaphalehi vā parihānāya abhabbo nāpi pattehi
parihāyati na appattāni na pāpuṇāti. nibbānasseva santiketi
kilesanibbānassāpi anupādāparinibbānassāpi santikeyeva hotīti
dhammapade appamādavaggavaṇṇanā.
[266] yasmā pana agārave paṭhamaṁ vutte gāravo suviññeyyo
hoti tasmā agāravakathā tāva samāhariyate. yo bhikkhu

footnote: 1. mano. pū. 3/129.

page number: 198

satthari dharamāne tīsu kālesu upaṭṭhānaṁ na yāti satthari anupāhane
caṅkamante saupāhano caṅkamati nīce caṅkame caṅkamante ucce
caṅkame 1- caṅkamati heṭṭhā vasante upari vasati satthu dassanaṭṭhāne
ubho aṁse pārupati chattaṁ dhāreti upāhanaṁ dhāreti nahāyati
uccāraṁ vā passāvaṁ vā karoti parinibbute vā pana cetiyaṁ
vandituṁ na gacchati cetiyassa paññāyanaṭṭhāne satthu dassanaṭṭhāne
vuttaṁ sabbaṁ karoti ayaṁ satthari agāravo nāma. yo pana
dhammassavane saṅghuṭṭhe sakkaccaṁ na gacchati sakkaccaṁ dhammaṁ na
suṇāti niddāyati 1- vā samullapanto va nisīdati sakkaccaṁ na gaṇhāti
na dhāreti 1- na vāceti ayaṁ dhamme agāravo nāma. yo pana
therena bhikkhunā anajjhiṭṭho dhammaṁ deseti pañhaṁ katheti vuḍḍhe bhikkhū
ghaṭṭento gacchati tiṭṭhati nisīdati dussapallatthikaṁ vā hatthapallatthikaṁ
vā karoti saṅghamajjhe ubho aṁse pārupati chattūpāhanaṁ dhāreti
ayaṁ saṅghe agāravo nāma. ekabhikkhusmimpi hi agārave kate
saṅghe agāravo kato va hotīti idaṁ khuddakavibhaṅge chakkaniddesa- 2-
vaṇṇanāyañceva saṅgītisutte chakkaniddesavaṇṇanāyañca 3- vuttaṁ.
[267] yathā cetiyaṁ uddissa kataṁ satthāraṁ uddissa katasadisaṁ evaṁ
cetiyassa purato kataṁ satthu purato katasadisamevāti āha parinibbute
vā panātiādiṁ. sakkaccaṁ na gacchatīti agāravaṁ uppādetvā

footnote: 1. ayaṁ pāṭho sumaṅgalavilāsiniyaṁ na dissati. 2. sammohavinodanī. 667.
footnote: 3. su. vi. 3/249.

page number: 199

upasaṅkamati. yathā sikkhāya ekadese kopite agārave ca kate
sikkhā kuppati sabbattha ca agāravaṁ kataṁ nāma hoti samudāyato
saṁvarasamādānaṁ avayavato bhedo hoti evaṁ ekabhikkhusmimpi
... agāravo kato va hotīti saṅgītisuttaṭīkā.
[268] yo cetiyaṅgaṇaṁ ārohanto chattaṁ dhāreti upāhanaṁ dhāreti
aññato oloketvā kathaṁ kathento gacchati ayaṁ satthari agāravo
nāma. yo dhammassavanakāle saṅghuṭṭhe daharasāmaṇerehi parivārito
nisīdati aññāni vā navakammādīni karoti dhammassavanagge nisinno
niddāyati vikkhitto vā pana aññaṁ kathento nisīdati ayaṁ
dhamme agāravo nāma. yo therūpaṭṭhānaṁ gantvā avanditvā
nisīdati hatthapallatthikaṁ vā dussapallatthikaṁ vā karoti aññaṁ vā pana
hatthapādakukkuccaṁ karoti vuḍḍhānaṁ santike anajjhiṭṭho katheti
ayaṁ saṅghe agāravo nāmāti nidānavagge kassapasaṁyuttavaṇṇanā 1-.
tisso sikkhā pana aparipūrayamānova sikkhāya agāravo
nāmāti saṅgītivaṇṇanā 2-.
anādariyamattenapi sikkhāya aparipūrīyevāti āha aparipūrayamānova
sikkhāya agāravo nāmāti saṅgītiṭīkā.
aṭṭha samāpattiyo anibbattento tāsaṁ vā pana nibbattanatthāya
payogaṁ akaronto samādhismiṁ agāravo nāmāti kassapasaṁyuttavaṇṇanā 3-.
appamādalakkhaṇaṁ ananubrūhayamāno appamāde agāravo nāma.

footnote: 1-3. sā. pa. 2/257. 2. su. vi. 3/295.

page number: 200

duvidhampi paṭisaṇṭhāraṁ akaronto paṭisaṇṭhāre agāravo nāma.
gāravā vuttappaṭipakkhavasena veditabbāti saṅgītivaṇṇanā 1-.
appamādalakkhaṇaṁ sammāpaṭipattiṁ. duvidhanti dhammāmisavasena
duvidhanti taṭṭīkā.
[269] saṇṭhāro paṭisaṇṭhāroti ca padadvayamatthato ekaṁ. tathā
hi dukaṅguttare tatiyapaṇṇāsakassa catutthavagge 2- dveme bhikkhave
saṇṭhārā katame dve āmisasaṇṭhāro ca dhammasaṇṭhāro ca
ime kho bhikkhave dve saṇṭhārā etadaggaṁ bhikkhave imesaṁ
dvinnaṁ saṇṭhārānaṁ yadidaṁ dhammasaṇṭhāroti paṭhamasuttaṁ dveme
bhikkhave paṭisaṇṭhārā katame dve āmisappaṭisaṇṭhāro ca
dhammappaṭisaṇṭhāro cātiādi dutiyasuttaṁ ca vuttaṁ.
[270] catūhi paccayehi attano ca parassa ca antaraṁ
paṭicchādanavasena saṇṭharaṇaṁ āmisasaṇṭhāro. dhammena saṇṭharaṇaṁ
dhammasaṇṭhāro. dutiye upasaggamattaṁ visesoti tabbaṇṇanā 3-.
paṭisaṇṭhāroti ayaṁ lokasannivāso āmisena ca dhammena
cāti dvīhi chiddo tassa taṁ chiddaṁ yathā na paññāyati evaṁ
pīṭhassa viya paccattharaṇena āmisena ca dhammena ca paṭisaṇṭharaṇaṁ
ettha ca āmisena saṅgaho āmisasaṇṭhāro nāma. taṁ karontena
mātāpitūnaṁ bhikkhubhatikassa 4- veyyāvaccakarassa rañño corānañca

footnote: 1. su. vi. 3/295. 2. aṅ. duka. 20/116. 3. mano. pū. 2/77.
footnote: 4. bhikkhugatikassa.

page number: 201

aggaṁ aggahetvāpi dātuṁ vaṭṭati. āmasitvā dinne hi rājāno
ca corā anatthampi karonti jīvitakkhayampi pāpenti anāmasitvā
dinne attamanā honti. coranāgavatthuādīni cettha vatthūni
kathetabbāni. sakkaccaṁ uddesadānaṁ pālivaṇṇanā dhammakathāti 1- evaṁ
dhammena saṅgaho dhammappaṭisaṇṭhāro nāmāti saṅgītisuttavaṇṇanā 2-.
āmisena alabbhamānena tathā dhammena cāti dvīhi chiddo.
āmisassa ca dhammassa ca alābhena attano ca parassa ca antare
sambhavantassa hi chiddassa vivarassa bhedassa paṭisaṇṭharaṇaṁ pidahanaṁ
saṅgaṇhanaṁ paṭisaṇṭhāro. aggaṁ aggahetvāti aggaṁ attano
aggahetvā. uddesadānanti pāliyā aṭṭhakathāya ca uddissanaṁ.
pālivaṇṇanāti pāliyā atthavaṇṇanā. dhammakathāti
sarabhaññapadabhaṇanādivasena dhammakathananti taṭṭīkā.
[271] nikkhepakaṇḍepi 3- tattha katamo paṭisaṇṭhāro dve
paṭisaṇṭhārā āmisappaṭisaṇṭhāro ca dhammappaṭisaṇṭhāro ca
idhekacco paṭisaṇṭhārako hoti āmisappaṭisaṇṭhārena vā
dhammappaṭisaṇṭhārena vā ayaṁ vuccati paṭisaṇṭhāroti dhammasenāpatinā
vuttaṁ.
[272] paṭisaṇṭhārako hotīti dveyeva hi lokasannivāsassa
chiddāni tesaṁ paṭisaṇṭhārako hoti paṭisaṇṭhāraṁ nirantaraṁ karoti.
paṭisaṇṭhārakena hi bhikkhunā āgantukaṁ āgacchantaṁ disvāva

footnote: 1. dhammakathākathananti. 2. su. vi. 3/219. 3. abhi. saṁ. 34/333.

page number: 202

paccuggantvā pattacīvaraṁ gahetabbaṁ āsanaṁ dātabbaṁ tālapaṇṇena
vījitabbaṁ pādā dhovitvā telena makkhetabbā sappiphāṇite sati
bhesajjaṁ dātabbaṁ pānīyena pucchitabbo āvāso paṭijaggitabbo.
evaṁ ekadesena āmisappaṭisaṇṭhāro kato nāma hoti.
sāyampana navakatarepi attano upaṭṭhānaṁ anāgateyeva tassa santikaṁ
gantvā nisīditvā avisaye apucchitvā tassa visaye pañho
pucchitabbo. tumhe katarabhāṇakāti apucchitvā ācariyūpajjhāyā
kataraṁ ganthaṁ valañjentīti pucchitvā pahonakaṭṭhāne
pañho pucchitabbo. sace kathetuṁ sakkoti iccetaṁ kusalaṁ no
ce sakkoti sayaṁ kathetvā dātabbaṁ. evaṁ ekadesena
dhammappaṭisaṇṭhāro kato nāma hoti. sace attano santike vasati
taṁ ādāya nibaddhaṁ piṇḍāya caritabbaṁ. sace agantukāmo 1-
hoti punadivase gamanasabhāvena taṁ ādāya ekasmiṁ gāme piṇḍāya
caritvā uyyojetabbo. sace aññasmiṁ disābhāge bhikkhū
nimantitā honti taṁ bhikkhuṁ icchamānaṁ ādāya gantabbaṁ.
na mayhaṁ esā disā sabhāgāti anicchante sesabhikkhū pesetvā
taṁ ādāya piṇḍāya caritabbaṁ. attanā laddhāmisaṁ tassa dātabbaṁ.
evaṁ āmisappaṭisaṇṭhāro kato nāma hoti. paṭisaṇṭhārakena
pana attanā laddhaṁ kassa dātabbanti. āgantukassa tāva
dātabbaṁ. sace gilāno vā avassiko vā atthi tesampi

footnote: 1. aṭṭhasālinīpotthake gantukāmoti likhitaṁ.

page number: 203

dātabbaṁ. ācariyūpajjhāyānaṁ dātabbaṁ. bhaṇḍaggāhakassa dātabbaṁ.
sārāṇīyadhammapūrakena pana satavārampi sahassavārampi āgatāgatānaṁ
therāsanato paṭṭhāya dātabbaṁ. paṭisaṇṭhārakena pana yena yena na
laddhaṁ tassa tassa dātabbaṁ. bahigāmaṁ nikkhamitvā jiṇṇakaṁ 1-
anāthaṁ bhikkhuniṁ vā disvā tesaṁpi dātabbaṁ. tatrīdaṁ vatthu
[273] corehi kira bhuttasālagāme 2- pahaṭe taṁ khaṇaññeva
ekā nirodhato vuṭṭhitā khīṇāsavattherī daharabhikkhuniyā bhaṇḍakaṁ
gāhāpetvā mahājanena saddhiṁ maggaṁ paṭipajjitvā ṭhitamajjhantike
naṅkulanagaragāmadvāraṁ patvā rukkhamūle nisīdi. tasmiṁ samaye
kāḷavallīmaṇḍapavāsī mahānāgatthero naṅkulanagaragāme piṇḍāya
caritvā nikkhamanto theriṁ disvā bhattena āpucchi. sā patto
me natthīti āha. thero imināva bhuñjathāti saha pattena
adāsi. therī bhattakiccaṁ katvā pattaṁ dhovitvā therassa datvā
āha ajja tāva bhikkhācārena kilamissatha ito paṭṭhāya pana
vo bhikkhācāraparittāso nāma na bhavissati tātāti. tato
paṭṭhāya therassa onakahāpaṇagghanako piṇḍapāto nāma na
uppannapubbo. ayaṁ āmisappaṭisaṇṭhāro nāma. imaṁ paṭisaṇṭhāraṁ
katvā bhikkhunā saṅgahapakkhe ṭhatvā tassa bhikkhuno kammaṭṭhānaṁ
kathetabbaṁ. dhammo vācetabbo. kukkuccaṁ vinodetabbaṁ. uppannaṁ

footnote: 1. aṭṭhasālinī jiṇṇakaṁ vā anāthaṁ vā bhikkhuṁ vā bhikkhuniṁ vāti likhitaṁ.
footnote: 2. guttasālagāmetipi pāṭho.

page number: 204

kiccaṁ karaṇīyaṁ kātabbaṁ. abbhānavuṭṭhānamānattaparivāsā dātabbā.
pabbajjāraho pabbājetabbo. upasampadāraho upasampādetabbo.
bhikkhuniyāpi attano santike upasampadaṁ ākaṅkhamānāya kammavācaṁ kātuṁ
vaṭṭati. ayaṁ dhammappaṭisaṇṭhāro nāmāti nikkhepakaṇḍavaṇṇanā 1-.
saṅgahapakkhe ṭhatvāti saṅgahamicchanteneva kathetabbaṁ na
lābhasakkāramattādīhīti attho. avassaṁ kātabbaṁ kiccaṁ. itaraṁ
karaṇīyaṁ. abbhānato aññaṁ āpattivuṭṭhānaṁ vuṭṭhānanti taṭṭīkā.
[274] anāmaṭṭhapiṇḍapāto mātāpitūnantāva dātabbo. sacepi
kahāpaṇagghanako hoti saddhādeyyavinipātanaṁ natthi.
mātāpitūpaṭṭhākānaṁ veyyāvaccakarassa paṇḍupalāsassāti etesampi
dātabbo. tattha paṇḍupalāsassa thālake pakkhipitvāpi dātuṁ vaṭṭati.
taṁ ṭhapetvā aññesaṁ āgārikānaṁ mātāpitūnampi na vaṭṭati.
pabbajitaparibhogo hi āgārikānaṁ cetiyaṭṭhāniyo. apica sampattassa
dāmarikacorassāpi issarassāpi dātabbo. kasmā. te hi
adīyamānepi na detīti āmasitvā dīyamānepi ucchiṭṭhakaṁ detīti
kujjhanti. kuddhā hi jīvitā voropenti sāsanassapi antarāyaṁ
karonti. rajjaṁ paṭṭhayamānassa vicarato coranāgassa vatthu cettha
kathetabbaṁ. paṭisaṇṭhāro vihārasampattassa yassa kassaci āgantukassa
vā daliddassa vā corassa vā issarassa vā kātabboyeva.
kathaṁ. āgantukaṁ tāva khīṇaparibbayaṁ vihārasampattaṁ disvā pānīyaṁ

footnote: 1. aṭ. sā. 560.

page number: 205

pivāti dātabbaṁ. pādamakkhanatelaṁ dātabbaṁ. kāle āgatassa
yāgubhattaṁ. vikāle āgatassa sace taṇḍulā atthi taṇḍulā
dātabbā. avelāyaṁ sampattosi gacchāti na vattabbo.
sayanaṭṭhānaṁ dātabbaṁ. sabbaṁ appaccāsiṁsanteneva kātabbaṁ.
manussā nāma catuppaccayadāyakā evaṁ saṅgahe kariyamāne punappunaṁ
pasīditvā upakāraṁ karissantīti cittaṁ na uppādetabbaṁ. corānaṁ
saṅghikampi dātabbanti tatiyapārājike bhesajjakaraṇavatthuvaṇṇanā 1-.
[275] anāmaṭṭhapiṇḍapātoti apabbajitassa hatthato laddho
attanā aññena vā pabbajitena aggahitāggo piṇḍapātoti
taṭṭīkā 2-.
anāmaṭṭhapiṇḍapātoti aggahitāggo aparibhuttoti attho.
thālaketi saṅghike kaṁsādimaye thālake. pattopi ettha saṅgayhati.
na vaṭṭatīti iminā dukkaṭanti dassetīti navaṭīkā.
dāmarikacorassāti rajjaṁ paṭṭhayamānassa pākaṭacorassa.
coranāgassa vatthunti ettha coranāgassa kira āmaṭṭhaṁ dente
kujjhissati anāmaṭṭhaṁ na vaṭṭatīti thero pattaggahaṇahattheneva
aggaṁ gahetvā patte bhattaṁ sabbamadāsi. so tena tussīti taṭṭīkā.
[276] imehi dvīhi paṭisaṇṭhārehi paṭisaṇṭhārako bhikkhu
anuppannaṁ lābhaṁ uppādeti uppannaṁ thāvaraṁ karoti sāsaṅkaṭṭhāne 3-

footnote: 1. samanta. mahāvibhaṅga. 1/566. 2. sā. dī. 2/427. 3. aṭṭhasāliniyaṁ
footnote: sāhasikaṭṭhāneti pāṭho dissati.

page number: 206

attano jīvitaṁ rakkhati coranāgarañño pattaggahaṇahattheneva aggaṁ
gahetvā patteneva bhattaṁ ākiranto thero viya. aladdhalābhuppādane
pana ito palāyitvā paratīraṁ gatena mahānāgaraññā ekassa
therassa santike saṅgahaṁ labhitvā puna āgantvā rajje patiṭṭhitena
pattambaṅgaṇe yāvajīvaṁ pavattitamahābhesajjadānavatthuṁ kathetabbaṁ.
uppannalābhathāvarakaraṇe dīghabhāṇakābhayattherassa hatthato paṭisaṇṭhāraṁ
labhitvā cetiyapabbate corehi bhaṇḍassa aviluttavatthuṁ kathetabbanti
nikkhepavaṇṇanā 1-.
[277] paṭisaṇṭhārānisaṁsadīpanatthaṁ coranāgavatthuṁ bhātarā saddhiṁ
jambudīpagatassa mahānāgarañño vatthuṁ piturājassa rajje catunnaṁ
amaccānaṁ vatthuṁ abhayacoravatthunti evamādīni bahūni vatthūni
mahāaṭṭhakathāyaṁ vitthārato vuttāni. tatrāyaṁ ekavatthudīpanā
sīhaladīpe kira abhayo nāma coro pañcasataparivāro ekasmiṁ
ṭhāne khandhāvāraṁ bandhitvā samantā tiyojanaṁ ubbāsetvā vasati.
anurādhapuravāsino kalambakanadiṁ na otaranti. cetiyagirimagge
janasañcāro upacchinno. athekadivasaṁ corā cetiyagiriṁ vilumpissāmāti
agamaṁsu. ārāmikā disvā dīghabhāṇakābhayattherassa ārocesuṁ.
thero sappiphāṇitādīni atthīti pucchi. atthi bhanteti.
corānaṁ dethāti. taṇḍulā atthīti. atthi bhante saṅghassa
atthāya āhaṭā taṇḍulā ca allasākañca goraso cāti.

footnote: 1. aṭ. sā. 562.

page number: 207

bhattaṁ sampādetvā corānaṁ dethāti. ārāmikā tathā kariṁsu.
corā bhattaṁ bhuñjitvā kenāyaṁ paṭisaṇṭhāro katoti pucchiṁsu.
amhākaṁ ayyena abhayattherenāti. corā therassa santikaṁ gantvā
vanditvā āhaṁsu mayaṁ saṅghassa ca cetiyassa ca santakaṁ acchinditvā
gahessāmāti āgatā tumhākaṁ pana iminā paṭisaṇṭhārenamhā
pasannā ajjato paṭṭhāya vihāre dhammikārakkhā amhākaṁ āyattā
hotu nāgarā āgantvā dānaṁ dentu cetiyaṁ vandantūti. tato paṭṭhāya
ca nāgare dānaṁ dātuṁ āgacchante nadītīreyeva paccuggantvā
rakkhantā vihāraṁ nenti vihārepi dānaṁ dentānaṁ rakkhaṁ katvā
tiṭṭhanti. tepi bhikkhūnaṁ bhuttāvasesaṁ corānaṁ denti. gamanakālepi
te corā nadītīraṁ pāpetvā nivattanti. athekadivasaṁ bhikkhusaṅghe
khīyanakathā uppannā thero issaratāya saṅghassa santakaṁ corānaṁ
adāsīti. thero sannipātaṁ kārāpetvā āha corā saṅghassa
pakativattañca cetiyasantakañca acchinditvā gaṇhissāmāti āgamiṁsu
atha nesaṁ mayā evaṁ na harissantīti ettako nāma paṭisaṇṭhāro
kato taṁ sabbampi ekato piṇḍetvā agghāpetha tena
kāraṇena aviluttabhaṇḍaṁ ekato piṇḍetvā agghāpethāti. tato
sabbampi therena dinnakaṁ cetiyaghare ekaṁ varapotthakacittattharakaṁ na
agghi. tato āhaṁsu therena katappaṭisaṇṭhāro sukato codetuṁ
vā sāretuṁ vā na labbhati gīvā vā avahāro vā natthīti.
evaṁmahānisaṁso paṭisaṇṭhāroti sallakkhetvā kātabbo paṇḍitena

page number: 208

bhikkhunāti bhesajjavatthuvaṇṇanā 1-.
ubbāsetvāti samantato tiyojanaṁ vilumpanto manusse
palāpetvā aññesaṁ avāsaṁ katvā. saṅghassa atthāya āhaṭāti
pākavattato taṁdivasassa atthāya āhaṭā. varapotthakacittattharakanti
anekappakārauttamarūpavicittāttharakanti taṭṭīkā 2-.
abhayacoravatthu.
[278] piturājassa rajjeti ettha panāyaṁ vitthārakathā
saddhātissarañño kira lañjatisso thūlatthanako khallāṭanāgo
vaṭṭagāmaṇiabhayo cāti cattāro puttā ahesuṁ. tesu khallāṭanāgassa
mahācūḷiko nāma putto. vaṭṭagāmaṇissa mahānāgo nāma
putto. vaṭṭagāmaṇi pana rajjaṁ patvā attano nattāraṁ
puttaṭṭhāne ṭhapesi. tasmā so piturājāti paññāyittha.
tasmiṁ pañcamāsaṁ rajje ṭhite cūḷahattho bāhiyo punayamāro
pīḷayamāro dādhiyo cāti pañca damiḷā rajjatthāya āgatā.
rājā tehi saddhiṁ yujjhitvā parājito anuḷādeviṁ mahācūḷikaṁ
mahānāgañcāti tayo jane gahetvā palāyi. so saputtadāro
malayadese vessagirivihārassa upavane nilīyi. atheko tassa
kulūpako kudhikkalamahātissathero rañño bhattaṁ adāsi. tena
vuttaṁ mahāvaṁsassa catuttiṁsamaparicchede

footnote: 1. samanta. mahāvibhaṅga. 1/567. 2. sā. dī. 2/428.

page number: 209

kudhikkalamahātissat- thero disvā tahiṁ tu taṁ
bhattaṁ pādā 1- anāmaṭṭha- piṇḍadānaṁ vivajjiyāti.
tattha tahiṁ tu tanti tasmiṁ vessagirivihārassa upavane taṁ
rājānaṁ disvā. pādāti bhattaṁpi adāsi. anāmaṭṭhapiṇḍadānaṁ
vivajjiyāti attano atthāya dinnassaddhādeyyapiṇḍapātato
aggapiṇḍaṁ katvā pubbameva gihīnaṁ dānaṁ anāmaṭṭhapiṇḍadānaṁ nāma taṁ
anāmaṭṭhapiṇḍadānaṁ vivajjiya sayaṁ sikkhākāmatāya parivajjetvā
rañño bhattaṁ adāsīti attho.
[279] rājā pana malayadese tattha tattha vasanto balaṁ saṁharanto
mahāyodhasammate kavisīsauttiyādayo aṭṭha amacce paṭilabhi.
athekadivasaṁ rājā kavisīsassa kujjhitvā taṁ ghātesi. athaññe
satta amaccā ayaṁ mittadubbhīti rañño kujjhitvā taṁ chaḍḍetvā
yathāruciṁ palāyantā antarāmagge corehi acchinnavatthā hutvā
sākhānivatthā hambakallakaṁ 2- nāma vihāraṁ pavisiṁsu. tattheko
catunnikāyiko tissatthero te disvā attano tadahunimantanato laddhāni
vatthaphāṇitādīni nīharitvā upāsakā tumhe bhikkhusaṅghasmiṁ vissāse
sati imāni gaṇhathāti adāsi. te mayaṁ bhante bhikkhusaṅghe
vissāsikā amhākaṁ mātāpitaropi upāsakāti vatvā tāni aggahesuṁ.
thero kuhiṁ gacchathāti pucchi. te sabbaṁ pavattiṁ kathesuṁ. so
kiṁ tumhehi upatthambhito so rājā sāsanappaggahaṁ kātuṁ sakkoti

footnote: 1. dādātipi pāṭho. 2. hambukallakantipi pāṭho.

page number: 210

udāhu noti pucchi. bhante rañño imasmiṁ dīpe sāsanappaggahakaraṇaṁ
tiṭṭhatu tāva jambudīpepi sakkā kātunti. taṁ sutvā
thero imehi sāsanassa appaccatthikehi mahāyodheheva upatthambhito
laddhapakkho piturājā sāsanaṁ paggahetuṁ sakkhissati na aññehi
tasmā imesaṁ rājānaṁ khamāpessāmīti cintetvā tatthāgatena
kudhikkalamahātissattherena saddhiṁ te amacce rañño santikaṁ
nesi. te dve therā tesaṁ aññamaññaṁ khamāpetvā yathāṭhānaṁ
gatā. rājāpi malayadese sattamāsādhikacuddasavassāni vasitvā
tehi parivuto tato āgantvā sabbapacchimaṁ rajjaṁ kārentaṁ dādhiyaṁ
ghātetvā puna rājā hutvā abhayagirivihāraṁ kāresi. iti
ādivasse devānaṁpiyatissena katamahāvihārato pacchā sambuddhaparinibbānā
māsādhikatecattāḷīsādhikacatuvassasatamatthake abhayagirivihāro
vaṭṭagāmaṇiraññā katoti veditabbo. so taṁ vihāraṁ niṭṭhāpetvā
pubbe attano bhattadāyakaṁ kudhikkalamahātissattheraṁ ānetvā tassa
taṁ niyyādetvā sakkaccaṁ upaṭṭhahi pubbe katamanussaranti.
piturājavatthu.
[280] tepi kho satta amaccā pañca vihāre kāresuṁ. tesu hi
uttiyo nāma amacco anurādhanagarato dakkhiṇadisāyaṁ dakkhiṇaṁ nāma
vihāraṁ kāresi. mūlo nāma dakkhiṇavihārato puratthime mūlaṁ nāma
vihāraṁ. sāliyo nāma sāliyaṁ nāma. pabbato nāma pabbataṁ nāma.
tisso nāma uttaratissaṁ nāma vihāraṁ kāresi. te sabbe vihāre

page number: 211

niṭṭhāpetvā attano pubbūpakāraṁ hambakallakamahātissattheraṁ
ānetvā tassa te niyyādesuṁ. tena vuttaṁ mahāvaṁse
tumhākaṁ paṭisaṇṭhāra- vasenamhehi kārite
vihāre dema tumhākaṁ iti vatvā adaṁsu ca
thero sabbattha vāsesi te te bhikkhū yathārahaṁ
amaccādaṁsu saṅghassa vividhe samaṇāraheti.
tattha paṭisaṇṭhāravasenāti amhākaṁ bhante anāthānaṁ tumhehi
katassa pubbappaṭisaṇṭhārassa vasena amhehi kārite vihāre tumhākaṁ
dema iti vatvā adaṁsu cāti attho. sabbatthāti sabbesu vihāresu
te te pañcanikāye bhikkhū yathārahaṁ vāsesi. samaṇāraheti samaṇānaṁ
anucchavike kappiye cīvarādike catuppaccaye saṅghassa amaccā adaṁsūti.
piturājāmaccavatthu.
[281] piturājā pana puna rajje patiṭṭhāya mahāpuññāni
katvā tepiṭakañca buddhavacanaṁ potthakesu likhāpetvā yāvatāyukaṁ
ṭhatvā kālamakāsi. tasmiṁ mate amaccā tassa nattāraṁ mahācūḷikaṁ
rajje abhisiñciṁsu. athassa putto mahānāgo kujjhitvā rajjahetu
corakammaṁ karonto janapade tattha tattha vihāsi so yattha yattha
vihāre nivāsaṁ labhitvā tussi. yattha yattha panassa bhikkhū nivāsaṁ
na adaṁsu so kujjhitvā veraṁ bandhitvā pacchā rajjaṁ kāretvā
te 1- sabbe vihāre viddhaṁsāpesi. tena vuttaṁ mahāvaṁsassa

footnote: 1. te teti bhavitabbaṁ.

page number: 212

pañcattiṁsamaparicchede
vaṭṭagāmaṇino putto coranāgoti vissuto
mahācūḷassa rajjamhi coro hutvācarī tadā
mahācūḷe uparate rajjaṁ kāresi 1- āgato
attano corakāle so nivāsaṁ yesu nālabhi
aṭṭhārasa vihāre te viddhaṁsāpesi dummatīti.
tattha āgatoti janapadato anurādhapuramāgato. yesūti yesu
vihāresu. so pāparājā attano deviyā visaṁ khādāpito kālaṁ
katvā lokantarikaniraye 2- nibbattatīti.
coranāgavatthu.
paṭisaṇṭhārakathā.
[282] apica gahaṭṭhena nāma aṅgajanapade assapuravhayanigamavāsīhi
viya buddhādīsu sagāravena bhavitabbaṁ.
tasmiṁ kira nigame manussā saddhā pasannā buddhamāmakā
dhammamāmakā saṅghamāmakā tadahuppabbajitasāmaṇerampi vassasatikattherasadisaṁ
katvā passanti pubbaṇhasamaye bhikkhusaṅghaṁ piṇḍāya
pavisantaṁ disvā bījanaṅgalādīni gahetvā khettaṁ gacchantāpi
pharasuādīni gahetvā araññaṁ pavisantāpi tāni upakaraṇāni
nikkhipitvā bhikkhusaṅghassa nisīdanaṭṭhānaṁ āsanasālaṁ vā maṇḍapaṁ vā
rukkhamūlaṁ vā sammajjitvā āsanāni paññāpetvā ādhārake ca pānīyañca 3-

footnote: 1. kārayītipi pāṭho. 2. lokantanirayetipi pāṭho. 3. āvarake ca pānīyaṁ.

page number: 213

paccupaṭṭhapetvā bhikkhusaṅghaṁ nisīdāpetvā yāgukhajjakādīni datvā
katabhattakiccaṁ bhikkhusaṅghaṁ uyyojetvā tato tāni upakaraṇāni ādāya
khettaṁ vā araññaṁ vā gantvā attano kammāni karonti.
kammantaṭṭhānepi nesaṁ aññā kathā nāma natthi. cattāro maggaṭṭhā
cattāro phalaṭṭhāti aṭṭha puggalā ariyasaṅgho nāma te evarūpena
sīlena evarūpena ācārena evarūpāya paṭipattiyā samannāgatā lajjino
pesalā uḷāraguṇāti bhikkhusaṅghasseva vaṇṇaṁ kathenti. kammantato
āgantvā bhuttasāyamāsā gharadvāresu nisinnāpi sayanagharaṁ pavisitvā
nisinnāpi bhikkhusaṅghasseva vaṇṇaṁ kathenti. bhagavā tesaṁ manussānaṁ
nipaccakāraṁ disvā taṁ nigamaṁ nissāya vasanto mūlapaṇṇāsakassa
catutthavagge mahāassapurasuttaṁ 1- desesīti tabbaṇṇanānayo 2-.
[283] evarūpena sīlenātiādīsu sīlaggahaṇena vārittasīlamāha.
tena sammāvācākammantājīve dasseti. ācāraggahaṇena
cārittasīlaṁ. tena suparisuddhaṁ kāyavacīsamācāraṁ. paṭipattiggahaṇena
samathavipassanāmaggaphalasaṅgahaṁ sammāpaṭipattiṁ. lajjinoti iminā
yathāvuttasīlācāramūlakāraṇaṁ. pesalāti iminā pārisuddhiṁ.
uḷāraguṇāti iminā paṭipattiyā pāripūriṁ. bhikkhusaṅghasseva vaṇṇaṁ
kathentīti idaṁ tesaṁ upāsakānaṁ yebhuyyena bhikkhūnaṁ guṇakittippasutatāya
vuttaṁ. te pana saddhammepi sammāsambuddhepi abhippasannā
eva. tenāha buddhamāmakā dhammamāmakā saṅghamāmakāti.

footnote: 1. ma. mū. 12/496. 2. pa. sū. 2/420.

page number: 214

vatthuttaye hi ekasmiṁ abhippasannā itaradvayepi abhippasannā eva
tadavinābhāvatoti taṭṭīkā.
[284] pabbajitena pana tīhi sahāyehi viya aññamaññaṁ sagāravena
bhavitabbaṁ.
atīte kira himavantappadese ekaṁ mahānigrodhaṁ upanissāya
tayo sattā sahāyā vasiṁsu tittiro makkaṭo hatthī cāti.
te paṭhamaṁ ayaṁ mahallakataroti ajānanato aññamaññaṁ agāravā
viharantā ekadivasaṁ na yuttaṁ no evaṁ viharituṁ yannūna mayaṁ
yo no mahallakataro tassa abhivādanādīni karontā tassovāde
tiṭṭheyyāmāti cintetvā aññamaññaṁ pucchiṁsu sammā imaṁ
nigrodharukkhaṁ kīvakālato paṭṭhāya jānāthāti. tato hatthī āha
sammā ahaṁ taruṇapotakakāle imaṁ nigrodhagacchaṁ antarasatthīsu katvā
gacchāmi uttaritvā ṭhitakāle ca pana me etassa aggasākhā
nābhiṁ ghaṭeti evāhaṁ imaṁ gacchakālato paṭṭhāya jānāmīti.
makkaṭo āha ahaṁ sammā makkaṭacchāpako samāno bhūmiyaṁ
nisīditvā gīvaṁ anukkhipitvā va imassa nigrodhapotakassa aṅkuraṁ khādāmi
evāhaṁ imaṁ khuddakakālato jānāmīti. tato tittiro āha
sammā pubbe asukaṭṭhāne mahānigrodho atthi ahaṁ tassa phalāni
khāditvā idha vaccaṁ pātesiṁ tato esa jāto evāhaṁ imaṁ
jātakālato jānāmi tasmā ahaṁ tumhehi mahallakataroti. tato
paṭṭhāya te dvepi taṁ sakkāragarukāravandanādīhi apacāyantā

page number: 215

tassovāde aṭṭhaṁsu. sopi te pañcasīle patiṭṭhāpetvā sayampi
pañcasīlaṁ samādiyi. tayopi te sattā pañcasīle patiṭṭhāya
aññamaññaṁ sagāravā sappatissā āyupariyosāne devalokūpagā.
tesaṁ tiṇṇaṁ samādinnaṁ tittirabrahmacariyaṁ nāma ahosi.
satthāpi evaṁ atītaṁ āharitvā bhikkhū ovadanto te hi
nāma bhikkhave tiracchānagatā aññamaññaṁ sagāravā sappatissā
vihariṁsu tumhepi evaṁsvākkhāte dhammavinaye pabbajitvā kasmā
aññamaññaṁ agāravā appatissā viharathāti vatvā dhammaṁ desento
ekanipātassa catutthavagge tittirajātake 1- imaṁ gāthamāha
[285] ye vuḍḍhamapacāyanti narā dhammassa kovidā
diṭṭhe dhamme ca pāsaṁsā samparāyo ca suggatīti.
tattha vuḍḍhanti jātivuḍḍho vayovuḍḍho guṇavuḍḍhoti
tayo vuḍḍhā. tesu jātisampanno jātivuḍḍho nāma. vaye
ṭhito vayovuḍḍho nāma. guṇasampanno guṇavuḍḍho nāma.
tesu guṇasampanno vayovuḍḍho idha vuḍḍhoti adhippeto.
apacāyantīti jeṭṭhāpacāyanakammena pūjenti. dhammassa kovidāti
jeṭṭhāpacāyanadhamme kusalā. diṭṭhe dhamme cāti imasmiṁyeva
attabhāve. pāsaṁsāti pasaṁsārahā. samparāyo ca suggatīti
samparetabbo imaṁ lokaṁ hitvā gantabboti samparāyo paraloko
tesaṁ sugatieva hotīti. ayampanettha piṇḍattho bhikkhave khattiyā

footnote: 1. khu. jā. eka. 27/12. tadaṭṭhakathā. 1/328.

page number: 216

vā hontu brāhmaṇā vā vessā vā sūdā vā gahaṭṭhā vā
pabbajitā vā tiracchānagatā vā ye keci sattā jeṭṭhāpacāyanadhamme
chekā kusalā guṇasampannānaṁ vayovuḍḍhānaṁ apacitiṁ karonti
te imasmiṁ attabhāve jeṭṭhāpacitikāti pasaṁsanaṁ vaṇṇanaṁ thomanañca
labhanti kāyassa bhedā ca sagge nibbattantīti.
sahāyakavatthu.
gāravotipadakathā.
-----------

page number: 217

nivātakathā
[286] nivāto nāma nīcamanatā nivātavuttitā. yāya samannāgato
puggalo nihatamāno nihatadappo pādappuñchanacoḷakasadiso
chinnavisāṇusabhasamo uddhaṭadāṭhasappasamo ca hutvā saṇho sakhilo
sukhasambhāso hoti ayaṁ nivātoti aṭṭhakathāyaṁ 1- vuttaṁ.
[287] pañcakaṅguttaravaṇṇanāyantu 2- nivātavuttinti vuttaṁ.
paṇipātasīlanti taṭṭīkā.
saṇhāti nipuṇā amma tāta bhaginīti evaṁ upāsakajanaṁ
yuttaṭṭhāne upanetuṁ chekā. sakhilāti sākhalyena yuttā.
sukhasambhāsāti idaṁ purimassa kāraṇavacanaṁ. yesañhi sukhasambhāsā
sammodanakathā neḷā hoti kaṇṇasukhā te sakhilāti vuccantīti
kuladūsakasikkhāpadavaṇṇanā 3-.
sākhalyanti saṇhavācāvasena sammodamānabhāvoti
dukaṅguttaravaṇṇanā 4-.
sakhilo vuccati saṇhavāco. tassa bhāvo sākhalyaṁ saṇhavācatā.
tenāha saṇhavācāvasena sammodamānabhāvoti. saṇhavācāvasena
hi sammodamānassa puggalassa bhāvo nāma saṇhavācatāti taṭṭīkā.

footnote: 1. paramatkajotikā khuddakapāṭhavaṇṇanā 159. 2. mano. pū. 3/28.
footnote: 3. samanta. 2/138. 4. mano. pū. 2/79.

page number: 218

sākhalyanti sammodakamudukabhāvoti saṅgītisuttavaṇṇanā 1-.
sammodakassa puggalassa mudukabhāvo maddavaṁ sammodakamudukabhāvoti
taṭṭīkā.
yā tattha saṇhavācatā sakhilavācatā apharusavācatā idaṁ
vuccati sākhalyanti nikkhepakaṇḍapāli 2-.
yā tatthāti yā tasmiṁ puggale. saṇhavācatāti
maṭṭhavācatā. sakhilavācatāti mudukavācatā. apharusavācatāti akakkhaḷavācatāti
tabbaṇṇanā 3-.
[288] atimānavasena thaddhatādosaṁ passantena hi kenacipi
nivātavuttikena atthaddhena bhavitabbaṁ. thaddhatā hi vināsahetu. tenāha
jātitthaddho dhanatthaddho gottatthaddho ca yo naro
saññātiṁ atimaññeti taṁ parābhavato mukhanti 4-.
tattha jātitthaddho nāma yo ahaṁ jātisampannoti mānaṁ
janetvā vātapūritabhastā viya uddhumāto hutvā na kassaci
onamati. esa nayo dhanagottatthaddhesu. saññātiṁ atimaññetīti
attano ñātimpi jātiyā atimaññeti sakyā viya viḍūḍabhaṁ dhanenāpica
kapaṇo daliddoti atimaññeti sāmīcimattampi na karoti. tassa
te ñātayo parābhavameva icchanti. imāya gāthāya vatthuto
catubbidhaṁ lakkhaṇato ekameva parābhavamukhaṁ vuttanti tabbaṇṇanā 5-.

footnote: 1. su. vi. 3/219. 2. abhi. saṁ. 34/333. 3. aṭ. sā. 559.
footnote: 4. khu. su. 25/347. 5. paramatthajotikā suttanipātavaṇṇanā 1/216.

page number: 219

ettha ca sakyā viya viḍūḍabhanti viḍūḍabhaṁ nāma rājakumāraṁ
atimaññantā sakyarājāno viya.
[289] satthu kira cūḷapitu putto anuruddhassa seṭṭhabhātā
mahānāmo nāma sākiyarājā attano muṇḍāya nāma dāsiyā
saddhiṁ vasitvā vāsabhakhattiyaṁ nāma dhītaraṁ paṭilabhitvā soḷasavassuddesikaṁ
pasenadikosalarañño adāsi. sā rājānaṁ paṭicca viḍūḍabhaṁ nāma
puttaṁ paṭilabhi. viḍūḍabho soḷasavassikakāle attano ñātayo
passitukāmo kapilavatthuṁ gantvā tattha katipāhaṁ vasitvā paccāgañchi.
athekā sākiyarājūhi āṇattā dāsī idaṁ dāsīputtassa
nisinnaphalakanti akkositvā akkositvā tena 1- nisinnaphalakaṁ khīrodakena
dhovati. tasmiṁ khaṇe viḍūḍabhapuriso āvudhaṁ pammusitvā taṁ gahetuṁ
nivattitvā taṁ akkosanasaddaṁ sutvā pucchitvā tattato ñatvā
anugantvā balakāyassa kathesi. vāsabhakhattiyā kira dāsīdhītāti
mahākolāhalaṁ jātaṁ. taṁ sutvā viḍūḍabho ete tāva mama
nisinnaphalakaṁ khīrodakena dhovantu ahaṁ pana rajje patiṭṭhāya etesaṁ
galalohitena taṁ dhovāpessāmīti veraṁ bandhitvā pacchā rājā hutvā
mahantena balanikāyena kapilavatthuṁ gantvā ye ye bhaṇe sākiyamhāti
vadanti te te sabbe māretha ye pana mātāmahassa mahānāmassa
santike ṭhitā tesaṁ jīvitaṁ dethāti vatvā khīrapīte dārake ādiṁ
katvā sabbe sākiye ghātāpetvā tesaṁ galalohitena taṁ phalakaṁ

footnote: 1. tassa iti yuttataraṁ.

page number: 220

dhovāpesi. evaṁ sākiyavaṁso viḍūḍabhena upacchinno ahosi. iti te
sākiyā jātiyā mānatthaddhatāvasena vināsaṁ pāpuṇiṁsu. ayamettha
saṅkhepo. vitthāro tu dhammapadassa pupphavaggavaṇṇanāyañceva
dvādasanipāte 1- bhaddasālajātakavaṇṇanāyañca oloketabbo.
sākiyavatthu.
[290] atimānīcanāmauppannaṁyasaṁparihāpetiyeva. tatrīdaṁ vatthu.
atīte bārāṇasīrañño purohito paṭhavījayamantajānanako
ahosi. paṭhavījayamantoti āvaṭṭanamanto vuccati. so ekadivasaṁ
mantaṁ sajjhāyissāmīti araññe ekasmiṁ aṅgaṇaṭṭhāne piṭṭhipāsāṇe
nisīditvā sajjhāyaṁ katvā pakkāmi. sajjhāyakaraṇakāle cassa
eko sigālo ekasmiṁ bile nipanno taṁ mantaṁ sutvā paguṇaṁ
akāsi. so kira anantarātīte attabhāve paguṇapaṭhavījayamanto
eko brāhmaṇo ahosi. so araññaṁ pavisitvā taṁ mantaṁ
parivattetvā anekāni sigālasatāni āṇāpetvā sabbepi
hatthiassasīhabyagghasūkaramigādayo catuppade attano vase katvā
sabbadāṭho nāma rājā hutvā ekaṁ sigāliṁ aggamahesiṁ akāsi.
dvinnaṁ hatthīnaṁ piṭṭhe sīho tiṭṭhati. sīhapiṭṭhe sabbadāṭho
sigālarājā sigālīaggamahesiyā saddhiṁ nisīdati. mahanto yaso
ahosi. so yasamahattena pamajjitvā mānaṁ uppādetvā
bārāṇasīrajjaṁ gaṇhissāmīti sabbacatuppadaparivuto agamāsi. parisā

footnote: 1. jātakaṭṭhakathā. 6/75.

page number: 221

dvādasayojanā ahosi. so nagarato avidūre dūtena rajjaṁ
detu yuddhaṁ vāti rañño sāsanaṁ pesesi. manussā bhītatasitā
nagaradvārāni pidahiṁsu. purohito rājānañca sabbe ca manusse
assāsetvā mā bhāyittha tena saddhiṁ yuddhaṁ mama bhāroti
vatvā dvāraṭṭālakaṁ āruyha samma sabbadāṭha kinti katvā
imaṁ rajjaṁ gaṇhissasīti. sīhanādaṁ nadāpetvā manusse jīvitakkhayaṁ
pāpetvā gaṇhissāmīti. so aṭṭālakā oruyha sabbe
kaṇṇacchiddāni māsapiṭṭhena pidahantūti bheriñcārāpesi. manussā
antamaso viḷāre upādāya catuppadānañceva attano ca
kaṇṇacchiddāni māsapiṭṭhena pidahiṁsu. purohito puna aṭṭālakaṁ āruyha
sabbadāṭha sīhanādaṁ nadāpetuṁ na sakkhissasi jātisampannā hi
surattahatthapādā kesarasīhā tādisassa jarasigālassa āṇaṁ na
karissanti yadi sakkosi nadāpehīti āha. so mānatthaddho
hutvā aññe tāva sīhā tiṭṭhantu yassāhaṁ piṭṭhe nisinno
taññeva nadāpessāmīti vatvā pādena saññaṁ adāsi. sīho
hatthikumbhe mukhaṁ uppīḷetvā tikkhattuṁ appaṭivattiyaṁ sīhanādaṁ
nadi. hatthī santāsappattā hutvā sigālassa pādamūle patitassa
sīsaṁ akkamitvā cuṇṇavicuṇṇaṁ katvā jīvitakkhayaṁ pāpesuṁ. tepi
hatthī aññamaññaṁ vijjhitvā kālamakaṁsu. ßēhapetvā sīhe sesā
sabbe catuppadā tattheva mariṁsu. sīhā palāyitvā araññaṁ
gatā. dvādasayojaniko maṁsarāsi ahosi. purohito maṁsatthikā

page number: 222

maṁsaṁ harantūti bheriṁ cārāpesi. manussā maṁsaṁ khāditvā sesaṁ
sukkhāpetvā vallūramakaṁsu. tadā kira vallūrakaraṇaṁ udapādīti
vadanti. bhūvādigaṇe tu valla saṁvaraṇe vallanti saṁvaranti
rakkhanti ito kākasenādayo satte akhādanatthāyāti vallūroti
vuttaṁ. ⏓ro vidāditoti saddanītisuttena ūrappaccayo.
[291] evaṁ so mānatthaddhatāvasena uppannaṁ yasaṁ parihāpetvā
sayampi maraṇadukkhaṁ patto. tenāha bhagavā bhikkhūnaṁ dhammaṁ desento
sigālo mānathaddho ca parivārena atthiko
pāpuṇi mahatiṁ bhūmiṁ rājāsi sabbadāṭhinaṁ
evameva manussesu yo hoti parivāravā
so hi tattha mahā hoti sigālo viya dāṭhinanti.
tattha mānathaddhoti parivāraṁ nissāya uppannena mānena
thaddho. atthikoti uttariṁpi parivārena atthiko hutvā. mahatiṁ
bhūminti mahantaṁ sampattiṁ. rājāsi sabbadāṭhinanti sabbesaṁ dāṭhīnaṁ
rājā āsi. so hi tattha mahāti so parivārasampanno puriso tesu
parivāresu mahā nāma hoti. sigālo viya dāṭhinanti yathā sigālo
dāṭhīnaṁ mahā ahosi evaṁ mahā hoti atha so sigālo viya
mānaṁ āpajjitvā taṁ parivāraṁ nissāya vināsaṁ pāpuṇātīti.
dukanipātassa dasamavagge sabbadāṭhijātakavaṇṇanāyaṁ 1- sigālavatthu.
[292] evaṁ thaddhatā vināsahetuto avamaṅgalanti veditabbā.

footnote: 1. khu. jā. eka. 27/93 tadaṭṭhakathā. 3/326. tattha pana sabbadāṭhajātakanti dissati.

page number: 223

atthaddhatāsaṅkhāto nivāto tu yasādiguṇappaṭilābhahetuto maṅgalaṁ.
tenāha bhagavā sigālasutte 1-
paṇḍito sīlasampanno saṇho ca paṭibhānavā 2-
nivātavuttī atthaddho tādiso labhate yasanti.
tattha paṇḍitoti disānamassanaṭṭhāne paṇḍito hutvā.
saṇhoti sukhumatthadassanena saṇhavācābhaṇanena vā saṇho hutvā.
paṭibhānavāti disānamassanaṭṭhānena 3- paṭibhānavā hutvā. nivātavuttīti
nīcavuttī. atthaddhoti thambharahitoti tabbaṇṇanā 4-.
disānamassanaṭṭhāneti yathāvuttadisānaṁ paccupaṭṭhānasaññite
namassanakāraṇe paṇḍito hutvā kusalo cheko labhate yasanti
yojanā.
saṇhaguṇayogato saṇho saṇhaguṇoti panettha
sukhumanipuṇappaññā muduvācāti dassetuṁ sukhuma ... bhaṇanena vāti
vuttaṁ. disānamassanaṭṭhānenāti yena ñāṇena yathāvuttā disā
vuttanayena paṭipajjanto namassati nāma taṁ ñāṇaṁ disānamassanaṭṭhānaṁ
tena paṭibhānavā tena hitaṁ vā kiccaṁ yuttappayuttavasena paṭipajjanto
idha paṭibhānavāti vutto. nivātavuttīti paṇipātasīlo.
atthaddhoti na thaddho. thambharahitoti cittassa uddhumātalakkhaṇena
thambhitabhāvena virahitoti taṭṭīkā.
nivātotipadakathā.
-----------

footnote: 1. dī. pāṭi. 11/206. 2. yebhuyyena paṭibhāṇavāti pāṭho. 3....ṭhānetipi pāṭho.
footnote: 4. su. vi. 3/187.

page number: 224

santuṭṭhikathā
[293] santuṭṭhi nāma itarītarappaccayasantoso. tattha.
itarītarena paccayena santussatīti santuṭṭho. santi hi
upasaggamattaṁ. athavā santimassa sakaṁ santaṁ samanti atthattayampi
yujjati. tena suttanipātassa paṭhamavagge mettasuttavaṇṇanāyaṁ 1-
vuttaṁ dvādasavidhena santosena santussatīti santussako. athavā
tussatīti tussako. sakena tussako santena tussako samena
tussakoti santussako. tattha sakaṁ nāma yaṁ piṇḍiyālopabhojanaṁ
nissāyāti upasampadamaṇḍale uddiṭṭhaṁ attanāva sampaṭicchitaṁ
catuppaccayajātaṁ tena sundarena vā asundarena vā
sakkaccamasakkaccaṁ vā dinnena paṭiggahaṇakāle paribhogakāle ca
vikāramadassetvā yāpento sakena tussakoti vuccati. santaṁ nāma
yaṁ laddhaṁ hoti attano vijjamānaṁ tena santeneva tussanto
tato paraṁ appaṭṭhento atricchataṁ pajahanto santena tussakoti
vuccati. samaṁ nāma iṭṭhāniṭṭhesu anunayappaṭighappahānaṁ tena
samena sabbārammaṇesu tussanto samena tussakoti vuccatīti.
[294] kassapasaṁyuttaṭīkāyampi santuṭṭhoti sakena uccāvacena
paccayena santena samameva vā tussanakoti vuttaṁ.
tussanaṁ tuṭṭhi samakena vā tuṭṭhi etassāti santuṭṭhi iti
ekaṅguttaraṭīkā.

footnote: 1. paramatthajotikā suttanipātavaṇṇanā. 1/254.

page number: 225

santuṭṭhino santuṭṭhassa vā puggalassa bhāvo santuṭṭhi.
ßēâavisamādīhīti bhāvatthe ṇo. ßēâavaṇikaṇeyyaṇantūhīti 1-
ṇappaccayantato itthiyaṁ vattamānaliṅgato ippaccayo 2-.
[295] kassapasaṁyuttasaṅgītisuttacatukkaṅguttaravaṇṇanāsu 3- 4- 5- pana
itarītarenāti na thūlasukhumalūkhappaṇītathirajiṇṇānaṁ yena kenaci athakho
yathāladdhādīnaṁ itarītarena yena kenaci santuṭṭhoti vuttaṁ.
tattha duvidhaṁ itarītaraṁ pākatikaṁ ñāṇasañjānitañcāti. tattha
pākatikaṁ paṭikkhipitvā ñāṇasañjānitameva dassento na
thūlasukhumātiādimāhāti kassapasaṁyuttaṭīkā.
itarītarenāti itarena itarena. itarasaddo niyamāniyamavacano
dvittikkhattuṁ vuccamāno yaṅkiñcisaddehi samānattho hotīti vuttaṁ
yena kenacīti. svāyaṁ aniyamavācitāyaeva yathā thūlādīnaṁ
aññataravacano evaṁ yathāladdhādīnampi aññataravacanoti. tattha
dutiyapakkhasseva idha icchitabhāvaṁ dassento athakhotiādimāha.
nanu ca yathāladdhādayopi thūlādayoeva. saccametaṁ. tathāpi
atthi viseso yo hi yathāladdhesu thūlādīsu santoso so
yathālābhasantoso va na itaro. na hi so paccayamattasannissayo
icchito athakho attano kāyabalasāruppabhāvasannissayoti.
thūlādayo ca tayo cīvare labbhanti. majjhimo catuppaccayasādhāraṇo

footnote: 1. ṇavaṇikaṇeyyaṇavantūhīti yuttataraṁ. 2. īpaccayo. 3. sā. pa. 2/203
footnote: 4. su. vi. 3/260. 5. mano. pū/362.

page number: 226

pacchimā pana cīvare senāsane ca labbhantīti daṭṭhabbanti
saṅgīticatukkaṅguttaraṭīkā.
[296] sāmaññaphalakassapasaṁyuttaekaṅguttaraṭīkāsu pana athavā
itaraṁ vuccati hīnaṁ paṇītato aññattā tathā paṇītampi itaraṁ hīnato
aññattā apekkhāsiddhā hi itaratāti vuttaṁ.
itarañca itarañca itarītaraṁ tadeva paccayo tena santoso
itarītarappaccayasantoso so alobhova. tena ekaṅguttaravaṇṇanāyaṁ 1-
santuṭṭhitāti alobhasaṅkhāto santosoti vuttaṁ.
yena dhammena hīnena vā paṇītena vā cīvarādippaccayena
santussati so tathāpavatto alobho itarītarappaccayasantosoti
taṭṭīkā sāmaññaphalakassapasaṁyuttaṭīkā ca.
[297] yadipi alobho ekova ārammaṇabhedato pana
catuppaccayavasena catubbidho catūsu ekekasmiṁ paccaye
yathālābhayathābalayathāsāruppavasena tayo tayo santosāti katvā catunnaṁ
tikānaṁ bhedena dvādasavidho ca hoti. tena sabbavaṇṇanāsu
so dvādasavidho hotīti vuttaṁ.
[298] dīghanikāye sāmaññaphalavaṇṇanāyaṁ 2- majjhime
mūlapaṇṇāsakassa tatiyavagge rathavinītasuttavaṇṇanāyaṁ 3- saṁyuttake
kassapasaṁyuttavaṇṇanāyaṁ 4- aṅguttare ekanipātavaṇṇanāyaṁ 5- khuddake

footnote: 1. mano. pū. 1/81. 2. su. vi. 1/255. 3. pa. sū. 2/189.
footnote: 4. sā. pa. 2/203. 5. mano. pū. 1/81.

page number: 227

khuddakapāṭhasuttanipātesu maṅgalasuttavaṇṇanāyanti 1- etesu hi ṭhānesu
dvādasa santosā vuttā. kathaṁ. idha bhikkhu cīvaraṁ labhati sundaraṁ vā asundaraṁ
vā so teneva yāpeti aññaṁ na paṭṭheti labhantopi na gaṇhāti
ayamassa cīvare yathālābhasantoso. atha pana ābādhiko hoti
garucīvaraṁ pārupanto onamati kilamati vā so sabhāgena bhikkhunā
saddhiṁ taṁ parivattetvā lahukena yāpentopi santuṭṭhova hoti
ayamassa cīvare yathābalasantoso. aparo bhikkhu paṇītappaccayalābhī
hoti so pattacīvarādīnaṁ aññataraṁ mahagghacīvaraṁ labhitvā idaṁ
therānaṁ cirappabbajitānaṁ idaṁ bahussutānaṁ anurūpanti tesaṁ datvā
attanā saṅkārakūṭā vā araññato vā kutoci nantakāni uccinitvā
tehi saṅghāṭiṁ katvā dhārentopi santuṭṭhova hoti ayamassa
cīvare yathāsāruppasantoso. idha pana bhikkhu piṇḍapātaṁ
labhati lūkhaṁ vā paṇītaṁ vā so teneva yāpeti aññaṁ na
paṭṭheti labhantopi na gaṇhāti ayamassa piṇḍapāte
yathālābhasantoso. atha pana ābādhiko hoti lūkhaṁ bhuñjitvā
bāḷhaṁ rogātaṅkaṁ pāpuṇāti so taṁ sabhāgassa bhikkhuno datvā
tassa hatthato sappidadhimadhukhīrādīni bhuñjitvā samaṇadhammaṁ karontopi
santuṭṭho va hoti ayamassa piṇḍapāte yathābalasantoso.
aparo bhikkhu paṇītaṁ piṇḍapātaṁ labhati so ayaṁ piṇḍapāto
therānaṁ cirappabbajitānaṁ aññesaṁ ca paṇītapiṇḍapātaṁ vinā

footnote: 1. paramatthajotikā khuddakapāṭhavaṇṇanā. 159. suttanipātavaṇṇanā. 2/255.

page number: 228

ayāpentānaṁ sabrahmacārīnaṁ anurūpoti tesaṁ taṁ datvā attanā piṇḍāya
caritvā missakāhāraṁ bhuñjantopi santuṭṭhova hoti ayamassa
piṇḍapāte yathāsāruppasantoso. idha pana bhikkhuno senāsanaṁ
pāpuṇāti so teneva santussati puna aññaṁ sundaratarampi
pāpuṇantaṁ na gaṇhāti ayamassa senāsane yathālābhasantoso.
atha pana ābādhiko hoti nivātasenāsane vasanto ativiya
pittarogādīhi āturiyati so taṁ sabhāgassa bhikkhuno datvā
tassa pāpuṇake pavātasītalasenāsane vasitvā samaṇadhammaṁ karontopi
santuṭṭhova hoti ayamassa senāsane yathābalasantoso.
aparo bhikkhu sundaraṁ senāsanaṁ pattampi na sampaṭicchati sundaraṁ
senāsanaṁ nāma pamādaṭṭhānanti tatra nisinnassa thīnamiddhaṁ okkamati
niddābhibhūtassa ca puna paṭibujjhato pāpakā vitakkā samudācarantīti
so taṁ paṭikkhipitvā abbhokāsarukkhamūlapaṇṇakuṭīsu yattha katthaci
vasantopi santuṭṭhova hoti ayamassa senāsane yathāsāruppasantoso.
idha pana bhikkhu gilānabhesajjaṁ labhati lūkhaṁ vā paṇītaṁ vā
so tena yāpeti aññaṁ na paṭṭheti labhantopi na gaṇhāti ayamassa
gilānappaccaye yathālābhasantoso. atha pana ābādhiko telenatthiko
phāṇitaṁ labhati so taṁ sabhāgassa bhikkhuno datvā tassa hatthato
telena bhesajjaṁ katvā samaṇadhammaṁ karontopi santuṭṭhova hoti
ayamassa gilānappaccaye yathābalasantoso. aparo bhikkhu ekasmiṁ
bhājane muttaharītakaṁ ṭhapetvā ekasmiṁ catummadhuraṁ gaṇhāhi bhante

page number: 229

yadicchasīti vuccamāno sacassa tesaṁ dvinnamaññatarenapi byādhi
vūpasammati atha muttaharītakaṁ nāma buddhādīhi vaṇṇitaṁ ayaṁ ca
pūtimuttabhesajjaṁ nissāya pabbajjā tattha te yāvajīvaṁ ussāho
karaṇīyoti vuttaṁ cintento catummadhurabhesajjaṁ paṭikkhipitvā
pūtimuttaharītakena bhesajjaṁ karonto paramasantuṭṭhova hoti ayamassa
gilānappaccaye yathāsāruppasantosoti khuddakapāṭhādīsu
maṅgalasuttavaṇṇanā 1-.
[299] sāmaññaphalādivaṇṇanā īsakaṁ visadisā dissati. tāpi
oloketabbā.
sāmaññaphalādiṭīkāsu yathālābhaṁ attano lābhānurūpaṁ santoso
yathālābhasantoso. sesapadadvayepi eseva nayo. labbhatīti
lābho. yo yo lābho yathālābhaṁ. tena santoso yathālābhasantoso.
balanti kāyabalaṁ. sāruppanti bhikkhuno anucchavikatā.
yathāladdhato aññassa appaṭṭhanā nāma siyā appicchatāyapi
pavattiākāroti tato vinivattitameva santosassa sarūpaṁ dassento
labhantopi na gaṇhātīti āhāti vuttaṁ.
ābādhiko hotīti idha vuttaṁ.
[300] sāmaññaphalādivaṇṇanāyantu yo pana pakatidubbalo vā
hoti ābādhajarābhibhūto vā garucīvaraṁ pārupanto kilamatīti vuttaṁ.
taṁ parivattetvāti pakatidubbalādīnaṁ garucīvaraṁ na phāsubhāvāvahaṁ

footnote: 1. paramatthajotikā suttanipātavaṇṇanā. 2/112.

page number: 230

sarīrakhedāvahañca hotīti payojanavasena nātricchatādivasena taṁ
parivattetvā. lahukacīvaraparibhogo santosavirodhī na hotīti āha
lahukena yāpentopi santuṭṭhova hotīti.
mahagghacīvaraṁ labhitvāti idha vuttaṁ.
mahagghacīvaraṁ lahūni vā pattacīvarāni labhitvāti itaravaṇṇanā.
mahagghacīvaraṁ lahūni vā cīvarāni labhitvā tāni vissajjetvā
tadaññaggahaṇaṁ yathāsāruppanaye ṭhitattā na santosavirodhīti āha
tesaṁ ... dhārentopi santuṭṭho va hotīti. evaṁ sesappaccayesupi
yathābalayathāsāruppaniddesesu apisaddaggahaṇena adhippāyo
veditabboti taṭṭīkā.
[301] ābādhiko hoti lūkhaṁ bhuñjitvā bāḷhaṁ rogātaṅkaṁ
pāpuṇātīti idha vuttaṁ
yo pana attano pakativiruddhaṁ vā bayādhiviruddhaṁ vā piṇḍapātaṁ
labhati yenassa paribhuttena aphāsu hoti so sabhāgassa bhikkhuno
taṁ datvā tassa hatthato sappāyabhojanaṁ bhuñjitvāti itaravaṇṇanā 1-.
pakatīti vātapakatiādikā. niddāya abhibhūtattā paṭibujjhato
sahasā pāpakā vitakkā pātubhavantīti kassapasaṁyuttaṭīkā.
tassa hatthato telena bhesajjaṁ katvāti idha vuttaṁ.
tassa hatthato telaṁ gahetvā aññadeva vā pariyesitvā
bhesajjaṁ karontopīti itaravaṇṇanā 2-.

footnote: 1-2 su. vi. 1/254-255.

page number: 231

muttaharītakanti gomuttaparibhāvitaṁ pūtibhāvena chaḍḍitaharītakaṁ.
buddhādīhi vaṇṇitanti appicchatāsantuṭṭhīsu bhikkhū niyojetuṁ
pūtimuttabhesajjaṁ nissāya pabbajjātiādi sammāsambuddhādīhi pasatthaṁ.
paramasantuṭṭho va hoti paramena ukkaṁsagatena santosena
samannāgatattāti sāmaññaphalādiṭīkā.
imesampana paccekappaccayesu tiṇṇaṁ santosānaṁ yathāsāruppasantoso
va aggoti ekaṅguttararathavinītasuttavaṇṇanā 1- 2-.
tattha tattha bhikkhu sāruppaṁyeva nissāya santussanavasena
pavattanato aggoti taṭṭīkā.
dvādasasantosakathā.
[302] iminā pana dvādasavidhena itarītarappaccayasantosena
samannāgatassa bhikkhuno aṭṭha parikkhārā vaṭṭanti tīṇi cīvarāni
patto dantakaṭṭhacchedanavāsī ekā sūci kāyabandhanaṁ parissāvananti.
vuttampi cetaṁ
ticīvarañca patto ca vāsī sūci ca bandhanaṁ
parissāvanena aṭṭhete yuttayogassa bhikkhunoti.
te sabbe kāyaparihāriyāpi honti kucchiparihāriyāpi.
kathaṁ. cīvaraṁ tāva nivāsetvā pārupitvā ca vicaraṇakāle kāyaṁ
pariharati posetīti kāyaparihāriyaṁ hoti cīvarakaṇṇena udakaṁ
parissāvetvā pivanakāle khāditabbaphalaggahaṇakāle ca kucchiṁ pariharati

footnote: 1. mano. pū. 1/84. 2. pa. sū. 2/191.

page number: 232

posetīti kucchiparihāriyaṁ hoti. pattopi tena udakaṁ uddharitvā
nahānakāle kuṭīparibhaṇḍakaraṇakāle ca kāyaparihāriyo hoti āhāraṁ
gahetvā bhuñjanakāle kucchiparihāriyo. vāsīpi 1- dantakaṭṭhacchedanakāle
mañcapīṭhānaṁ aṅgapādacīvarakuṭīdaṇḍakasajjanakāle ca kāyaparihāriyā
hoti ucchucchedananāḷikerāditacchanakāle kucchiparihāriyā. sūcipi
cīvarasibbanakāle kāyaparihāriyā hoti pūvaṁ vā phalaṁ vā vijjhitvā
khādanakāle kucchiparihāriyā. kāyabandhanampi bandhitvā caraṇakāle
kāyaparihāriyaṁ ucchuādīni bandhitvā gahaṇakāle kucchiparihāriyaṁ.
parissāvanampi tena udakaṁ parissāvetvā nahānakāle
senāsanaparibhaṇḍakaraṇakāle ca kāyaparihāriyaṁ pānīyapānakaparissāvanakāle
teneva tilataṇḍulaputhukādīni gahetvā khādanakāle ca kucchiparihāriyaṁ.
ayantāva aṭṭhaparikkhārikassa parikkhāramattā. navaparikkhārikassa
pana seyyaṁ pavisantassa tatraṭṭhakappaccattharaṇaṁ vā kuñcikā vā
vaṭṭati. dasaparikkhārikassa nisīdanaṁ vā cammakhaṇḍaṁ vā vaṭṭati.
ekādasaparikkhārikassa kattarayaṭṭhi vā telanāḷikā vā vaṭṭati.
dvādasaparikkhārikassa chattaṁ vā upāhanaṁ vā vaṭṭati. etesu
ca aṭṭhaparikkhāriko va santuṭṭho itare asantuṭṭhā mahicchā
mahāejjāti 2- na vattabbā. ete sabbepi 3- appicchāva santuṭṭhā va
subharā va sallahukavuttino vāti sāmaññaphalacūḷahatthipadopamasuttavaṇṇanā 4- 5-

footnote: 1. etthantare tāyāti dissati. 2. dubbharāti. 3. etepi.
footnote: 4. su. vi. 1/255. 5. pa. sū. 2/285.

page number: 233

catukkaṅguttare catutthapaṇṇāsakavaṇṇanā 1- ca.
[303] cīvarapiṇḍapātānaṁ yathākamaṁ kāyakucchipariharaṇamattacodanāya
avisesato aṭṭhannaṁ parikkhārānaṁ antare tappayojanatā
sambhavatīti dassento ete sabbepītiādimāha. etepīti
navaparikkhārikādayopi appicchāva santuṭṭhāva na hitattakena
mahicchatā asantuṭṭhitā vā hotīti taṭṭīkā.
aṭṭhaparikkhāriko pana khuddakavāsiṁ sūciñca parissāvane
pakkhipitvā pattassa anto ṭhapetvā pattaṁ aṁsakūṭe laggetvā ticīvaraṁ
kāyabandhanaṁ katvā yenicchakaṁ 2- sukhaṁ pakkamati. paṭinivattetvā 3-
gahetabbaṁ nāmassa na hoti. tasmā sāmaññaphalasuttādīsu
aṭṭhaparikkhārikasseva vasena desanā āgatā na navaparikkhārikādīnanti
tabbaṇṇanānayo 4-.
[304] yadipi santosā dvādasa saṅkhepato pana
yathālābhayathābalayathāsāruppavasena tayo. tehi tīhi santussanto
itarītarappaccayasantuṭṭho nāma. tena saṅgītisutte
ariyavaṁsacatukkavaṇṇanāyañceva 5- catukkaṅguttarassa paṭhamapaṇṇāsake
ariyavaṁsasuttavaṇṇanāyañca 6- ime tayo santose sandhāya santuṭṭho hoti
itarītarena 7- yathāladdhādīsu yena kenaci cīvarena santuṭṭho hotīti
vuttanti vuttaṁ.

footnote: 1. mano. pū. 2/492. 2. yathicchakaṁ. 3. paṭinivattitvā. 4. su. vi. 1/157.
footnote: 5. su. vi. 3/261. 6. mano. pū. 2/362. 7. itarītarena cīvarena.

page number: 234

ime tayo santoseti idaṁ sabbasaṅgāhikavasena vuttaṁ. ye hi
parato gilānappaccayaṁ piṇḍapāte evaṁ pakkhipitvā cīvare vīsati
piṇḍapāte paṇṇarasa senāsane paṇṇarasāti samapaṇṇāsa santosā
vuccanti te sabbepi yathārahaṁ imesu eva tīsu santosesu saṅgahaṁ
samosaraṇaṁ gacchantīti taṭṭīkā.
[305] cīvare hi vitakkasantoso gamanapariyesanappaṭilābhamattap-
paṭiggahaṇaloluppavivajjanayathālābhayathābalayathāsāruppaudakadhovanakaraṇa-
parimāṇasuttasibbanarajanakappaparibhogasannidhiparivajjanavissajjanasantosoti
vīsati santosā. tattha sādakabhikkhunā temāsaṁ nibaddhavāsaṁ vasitvā
ekamāsamattaṁ vitakketuṁ vaṭṭati. so hi pavāretvā cīvaramāse
cīvaraṁ karoti. paṁsukūliko aḍḍhamāseneva karoti. iti māsaḍḍhamāsamattaṁ
vitakkanaṁ vitakkasantoso nāma.
[306] vitakkasantosena pana santuṭṭhena bhikkhunā
pācīnakhaṇḍarājivāsikapaṁsukūlikattherasadisena bhavitabbaṁ.
thero kira cetiyapabbatavihāre cetiyaṁ vandissāmīti āgato
cetiyaṁ vanditvā cintesi mayhaṁ cīvaraṁ jiṇṇaṁ bahūnaṁ vasanaṭṭhāne
labhissāmīti. so mahāvihāraṁ gantvā saṅghattheraṁ disvā vasanaṭṭhānaṁ
pucchitvā tattha vuttho punadivase cīvaraṁ ādāya āgantvā
theraṁ vandi. thero kiṁ āvusoti āha. gāmadvāraṁ bhante
gamissāmīti. ahampāvuso gamissāmīti. sādhu bhanteti gacchanto
mahābodhidvārakoṭṭhake ṭhatvā puññavantānaṁ vasanaṭṭhāne manāpaṁ

page number: 235

labhissāmīti cintetvā aparisuddho me vitakkoti tatova
paṭinivatti punadivase peṇṇambaṅgaṇasamīpaṁ 1- gato punadivase
mahācetiyassa uttaradvārato tatheva paṭinivattitvā catutthadivasepi
therassa santikaṁ agamāsi. thero imassa bhikkhuno vitakko na
parisuddho bhavissatīti cīvaraṁ gahetvā tena saddhiṁyeva pañhaṁ pucchamāno
gāmaṁ pāvisi. tañca rattiṁ eko manusso uccārapalibuddho
sāṭakeyeva vaccaṁ katvā taṁ saṅkāraṭṭhāne chaḍḍesi.
paṁsukūlikatthero taṁ nīlamakkhikāhi samparikiṇṇaṁ disvā añjaliṁ paggahesi.
mahāthero kiṁ āvuso saṅkāraṭṭhānassa añjaliṁ paggaṇhāsīti.
nāhaṁ bhante saṅkāraṭṭhānassa añjaliṁ paggaṇhāmi mayhaṁ pitu
dasabalassa paggaṇhāmi puṇṇadāsiyā [2]- pārupitvā chaḍḍitaṁ paṁsukūlaṁ
tumbamatte pāṇake vidhūnitvā susānato gaṇhantena dukkaraṁ kataṁ
bhanteti. mahāthero parisuddho vitakko paṁsukūlikassāti cintesi.
paṁsukūlikattheropi tasmiṁyevaṭṭhāne ṭhito vipassanaṁ vaḍḍhetvā tīṇi
phalāni patto taṁ sāṭakaṁ gahetvā cīvaraṁ katvā pārupitvā
pācīnakhaṇḍarājiṁ gantvā aggaphalaṁ arahattaṁ pāpuṇi.
[307] cīvaratthāya gacchantassa pana kattha labhissāmīti
acintetvā kammaṭṭhānasīseneva gamanaṁ gamanasantoso nāma.
pariyesantassa pana yena vā tena vā saddhiṁ apariyesitvā lajjiṁ pesalaṁ
bhikkhuṁ gahetvā pariyesanaṁ pariyesanasantoso nāma. evaṁ pariyesantassa

footnote: 1. ambaṅgaṇasamīpaṁ. 2. etthantare sarīranti pāṭho dissati.

page number: 236

āhariyamānaṁ cīvaraṁ dūrato disvā etaṁ manāpaṁ bhavissati etaṁ
amanāpanti evaṁ avitakketvā thūlasukhumādīsu yathāladdheneva
santussanaṁ paṭilābhasantoso nāma. evaṁ laddhaṁ gaṇhantassāpi
ettakaṁ dupaṭṭassa bhavissati ettakaṁ ekapaṭṭassāti attano
pahonakamatteneva santussanaṁ mattappaṭiggahaṇasantoso nāma.
cīvaraṁ pariyesantassa pana sukassa gharadvāre manāpaṁ labhissāmīti
acintetvā dvārappaṭipāṭiyā caraṇaṁ loluppavivajjanasantoso
nāma. lūkhappaṇītesu yena kenaci yāpetuṁ sakkontassa
yathāladdheneva yāpanaṁ yathālābhasantoso nāma. attano thāmaṁ jānitvā
yena yāpetuṁ sakkoti tena yāpanaṁ yathābalasantoso nāma.
manāpaṁ aññassa datvā attano 1- yena kenaci yāpanaṁ
yathāsāruppasantoso nāma. kattha udakaṁ manāpaṁ kattha amanāpanti
avicāretvā yena kenaci dhovanūpagena udakena dhovanaṁ udakasantoso
nāma. paṇḍumattikagerukapūtipaṇṇarasakkiliṭṭhāni 2- udakāni vajjetuṁ
vaṭṭati. dhovantassa pana muggarādīhi appaharitvā hatthehi
madditvā dhovanaṁ dhovanasantoso nāma. tathā asujjhantaṁ
paṇṇāni pakkhipitvā tāpitaudakenāpi dhovituṁ vaṭṭati. evaṁ
dhovitvā karontassa idaṁ thūlaṁ idaṁ sukhumanti akopetvā
pahonakanīhāreneva karaṇaṁ karaṇasantoso nāma.
timaṇḍalappaṭicchādanamattasseva karaṇaṁ parimāṇasantoso nāma. cīvarakaraṇatthāya

footnote: 1. attanā. 2.....pūtitiṇapaṇṇarasasaṅkiliṭṭhāni.

page number: 237

pana manāpaṁ suttaṁ pariyesissāmīti avicaritvā rathikādīsu vā
devaṭṭhāne vā āharitvā pādamūle vā ṭhapitaṁ yaṅkiñcideva suttaṁ
gahetvā karaṇaṁ suttasantoso nāma. kusibandhanakāle pana
aṅgulīmatte satta vāre vijjhitabbaṁ. evaṁ karontassa hi yo
bhikkhu sahāyo na hoti tassa vattabhedopi natthi. tiaṅgulīmatte
pana satta vāre vijjhitabbaṁ. evaṁ karontassa maggappaṭipannenāpi
sahāyeneva bhavitabbaṁ. yo na hoti tassa vattabhedo. ayaṁ
sibbanasantoso nāma. rajantena pana kāḷakacchakādīni pariyesantena
na caritabbaṁ. somavakkalādīsu 1- yaṁ labhati tena rajitabbaṁ.
alabhantena manussehi araññe vākaṁ gahetvā chaḍḍitarajanaṁ vā
bhikkhūhi pacitvā chaḍḍitakasaṭaṁ vā gahetvā rajitabbaṁ. ayaṁ
rajanasantoso nāma. nīlakaddamakāḷasāmesu yaṅkiñci gahetvā
hatthipiṭṭhe nisinnassa paññāyamānakappakaraṇaṁ kappasantoso nāma.
hirikopinappaṭicchādanamattavaseneva paribhuñjanaṁ paribhogasantoso nāma.
dussampana labhitvā suttaṁ vā sūciṁ vā kārakaṁ vā alabhantena
ṭhapetuṁ vaṭṭati labhantena na vaṭṭati. katampi sace
antevāsikādīnaṁ dātukāmo hoti te ca asannihitā yāva āgamanā
ṭhapetuṁ vaṭṭati āgatamattesu dātabbaṁ dātuṁ asakkontena
adhiṭṭhātabbaṁ. aññasmiṁ cīvare sati paccattharaṇampi adhiṭṭhātuṁ
vaṭṭati. anadhiṭṭhitameva hi sannidhi hotiyeva adhiṭṭhitaṁ na hotīti

footnote: 1. somavaṇṇanīlādīsūtipi pāṭho.

page number: 238

mahāsivatthero āha. ayaṁ sannidhiparivajjanasantoso nāma.
vissajjentena pana mukhaṁ oloketvā na dātabbaṁ sārāṇīyadhamme
ṭhatvā vissajjitabbanti ayaṁ vissajjanasantoso nāma hotīti.
piṇḍapāte pana vitakkasantoso gamanapariyesanappaṭilābhappaṭiggahaṇa-
mattappaṭiggahaṇaloluppavisajjanayathālābhayathābalayathāsāruppaupakāra-
parimāṇaparibhogasannidhiparivajjanavissajjanasantosoti paṇṇarasa santosā.
tattha sādako bhikkhu mukhaṁ dhovitvā vitakketi. piṇḍapātikena
pana gaṇena saddhiṁ caritvā 1- sāyaṁ therupaṭṭhānakāle sve kattha
piṇḍāya carissāmāti asukagāme bhanteti ettakaṁ cintetvā
tato paṭṭhāya na vitakketabbaṁ. ekacārikena vitakkamāḷake
ṭhatvā vitakketabbaṁ. tato paṭṭhāya vitakkento ariyavaṁsā
cuto hoti paribāhiro. ayaṁ vitakkasantoso nāma. piṇḍāya
pavisantena pana kuhiṁ labhissāmīti acintetvā kammaṭṭhānasīsena
gantabbaṁ. ayaṁ gamanasantoso nāma. pariyesantena yaṁ vā taṁ
vā aggahetvā lajjiṁ pesalameva gahetvā pariyesitabbaṁ. ayaṁ
pariyesanasantoso nāma. dūratova āhariyamānaṁ disvā etaṁ
manāpaṁ etaṁ amanāpanti cittaṁ na uppādetabbaṁ. ayaṁ
paṭilābhasantoso nāma. idaṁ manāpaṁ gaṇhissāmi idaṁ amanāpaṁ
na gaṇhissāmīti acintetvā yaṅkiñci yāpanamattaṁ gahetabbameva.
ayaṁ paṭiggahaṇasantoso nāma. ettha pana deyyadhammo bahu
dāyako appaṁ dātukāmo appaṁ gahetabbaṁ. deyyadhammopi

footnote: 1. carakenātipi caratātipi pāṭho dissati.

page number: 239

bahu dāyakopi bahuṁ dātukāmo pamāṇeneva gahetabbaṁ.
deyyadhammo na bahu dāyakopi appaṁ dātukāmo appaṁ gahetabbaṁ.
deyyadhammo na bahu dāyako pana bahuṁ dātukāmo pamāṇeneva
gahetabbaṁ. paṭiggahaṇasmiñhi mattaṁ ajānanto manussānaṁ pasādaṁ
makkheti saddhādeyyaṁ vinipāteti sāsanaṁ na karoti vijātamātuyāpi
cittaṁ gahetuṁ na sakkoti. iti mattaṁ jānitvāva
paṭiggahetabbanti ayaṁ mattappaṭiggahaṇasantoso nāma.
aḍḍhakulāniyeva agantvā dvārappaṭipāṭiyā gantabbaṁ. ayaṁ
loluppavivajjanasantoso nāma. yathālābhasantosādayo cīvare
vuttanayāeva. piṇḍapātaṁ paribhuñjitvā samaṇadhammaṁ anupālessāmīti evaṁ
upakāraṁ ñatvā paribhuñjanaṁ upakārasantoso nāma. pattaṁ pūretvā
ānītaṁ na paṭiggahetabbaṁ. anupasampanne sati tena gāhāpetabbaṁ
asati harāpetvā paṭiggahaṇamattaṁ gahetabbaṁ. ayaṁ parimāṇasantoso
nāma. jighacchāya paṭivinodanaṁ idamettha nissaraṇanti evaṁ
paribhuñjanaṁ paribhogasantoso nāma. nidahitvā nidahitvā na
paribhuñjitabbanti ayaṁ sannidhiparivajjanasantoso nāma. mukhaṁ
anoloketvā sārāṇīyadhamme ṭhitena vissajjetabbaṁ. ayaṁ vissajjanasantoso
nāma. senāsanepi vitakkasantosādayo paṇṇarasa santosā.
te piṇḍapāte vuttanayeneva veditabbā. gilānappaccayo pana
piṇḍapātaṁyeva 1- paviṭṭho. tattha yathālābhayathābalayathāsāruppasantoseneva
santussitabbanti saṅgītisuttacatukkaṅguttaravaṇṇanā 2- 3-.
paññāsasantosaṭṭhakathā

footnote: 1. piṇḍapāteyeva. 2. su. vi. 3/262. 3. mano. pū. 2/363.

page number: 240

[308] sādakabhikkhunāti gahapaticīvarassa sādiyanakabhikkhunā.
ekamāsamattanti cīvaramāsasaññitaṁ ekamāsamattaṁ vitakketuṁ vaṭṭati
na tato paranti adhippāyo. sabbassāpi hi taṇhāniggahaṇatthāya
sāsane paṭipattīti paṁsukūliko aḍḍhamāseneva karoti aparappaṭibaddhattā
paṭilābhassa. itarassa pana parappaṭibaddhattā māsamattaṁ
anuññātaṁ iti māsaḍḍha ... vitakkasantoso nāma vitakkanassa
parimitakālikattā. mahātheraṁ tattha attano sahāyaṁ icchantopi
garugāravena gāmadvāraṁ bhante gamissāmi iccevamāha. theropi
tassa ajjhāsayaṁ ñatvā ahampāvuso gamissāmīti āha.
imassa bhikkhuno vitakkassa avasaro mā hotūti pañhaṁ pucchamāno
gāmaṁ pāvisi. uccārapalibuddhoti uccārena pīḷito. tadā
bhagavato dukkarakiriyānussaraṇamukhena tathāgate uppannassa
pītisomanassavegassa balavabhāvena kilesānaṁ vikkhambhitattā tasmiṁyevaṭ ...
tīṇi phalāni patto. kattha labhissāmīti cintanāpi
lābhāsāpubbikāti tattha acintetvāti vuttaṁ. sundaraṁ labhissāmi manāpaṁ
labhissāmīti evamādicintanāya kā nāma kathā. kathampana
gantabbanti āha kammaṭṭhānasīseneva gamananti. tena cīvaraṁ paṭicca
kiñcipi na cintetabbamevāti dasseti. apesalo appaṭirūpāyapi
pariyesanāya paccayo bhaveyyāti pesalaṁ bhikkhuṁ gahetvāti vuttaṁ.
āhariyamānanti susāne patitakaṁ vatthaṁ ime bhikkhū paṁsukūlapariyesanaṁ
carantīti ñatvā kenaci purisena tato ānīyamānaṁ. evaṁ laddhaṁ

page number: 241

gaṇhantassāpīti evaṁ paṭilābhasantosaṁ akopetvāva laddhaṁ
gaṇhantassāpi. attano pahonakamattenevāti yathāladdhānaṁ
paṁsukūlavatthānaṁ ekapaṭṭadupaṭṭānaṁ atthāya attano
pahonakappamāṇeneva. avadhāraṇena uparippaccāsaṁ nivatteti. gāme
bhikkhāya āhiṇḍantena sapadānacārinā viya dvārappaṭipāṭiyā caraṇaṁ
loluppavivajjanaṁ nāma cīvaraloluppassa dūrasamussāritattā 1-. yāpetunti
attabhāvaṁ pavattetuṁ. dhovanūpagenāti dhovanayoggena. paṇṇānīti
ambajambupaṇṇādīni. akopetvāti santosaṁ akopetvā.
pahonakanīhārenevāti antaravāsakādīsu yaṁ kātukāmo tassa
pahonakaniyāmeneva yathāladdhaṁ thūlasukhumādiṁ gahetvā karaṇaṁ.
timaṇḍalappaṭicchādanamattassevāti nivāsanañce nābhimaṇḍalaṁ
jānumaṇḍalaṁ itarañce galavāṭamaṇḍalaṁ jānumaṇḍalanti evaṁ
timaṇḍalappaṭicchādanamattasseva karaṇaṁ. tampana atthato tiṇṇaṁ
cīvarānaṁ heṭṭhimantena vuttaparimāṇameva hoti. avicaritvāti na
vicaritvā. kusibandhanakāleti maṇḍalāni yojetvā sibbanakāle.
satta vāreti satta sibbanavāre. kappabinduapadesena kassaci
vikārassa akaraṇaṁ kappasantoso. sītappaṭighātādiatthāpattito
sijjhatīti mukhyameva cīvaraparibhoge payojanaṁ dassetuṁ
hirikopinappaṭicchādanamattavasenāti vuttaṁ. tenāha bhagavā yāvadeva
hirikopinappaṭicchādanatthanti. vaṭṭatīti na tāva santoso kuppati

footnote: 1. dūrasamussātītattātipi pāṭho. sī. dūrasamphassātītattā.

page number: 242

sambhārānaṁ dakkhiṇeyyānañca alābhato. sārāṇīyadhamme ṭhatvāti
sīlavantehi bhikkhūhi sādhāraṇabhogibhāve ṭhatvā. vitakketi kattha
nu kho ahaṁ ajja piṇḍāya carissāmīti. sve kattha piṇḍāya
carissāmāti therena vutte asukagāme bhanteti kāmametaṁ paṭivacanadānaṁ
yena pana cittena cintetvā taṁ vuttaṁ taṁ sandhāyāha ettakaṁ
cintetvāti. tato paṭṭhāyāti vitakkamāḷake ṭhatvā vitakkitakālato
paṭṭhāya tato paraṁ. ariyavaṁsā cuto hotīti idaṁ tiṇṇampi
ariyavaṁsikānaṁ vasena gahetabbaṁ na ekacārikasseva. sabbopi hi
ariyavaṁsiko ekavārameva vitakkituṁ labhati na tato paraṁ. paribāhiroti
ariyavaṁsikabhāvato bahibhūto. svāyaṁ vitakkasantoso
kammaṭṭhānamanasikārena na kuppati visujjhati ca. ito paresupi eseva
nayo. tenevāha kammaṭṭhānasīsena gantabbanti. gahetabbamevāti
aṭṭhānappayutto evasaddo yāpanamattameva gahetabbanti yojetabbaṁ.
etthāti etasmiṁ piṇḍapātappaṭiggahaṇe. appanti attano
yāpanappamāṇatopi appaṁ gahetabbaṁ dāyakassa cittārādhanatthaṁ.
pamāṇenevāti attano yāpanappamāṇeneva. appaṁ gahetabbaṁ
pamāṇena gahetabbanti ettha kāraṇaṁ dassetuṁ paṭiggahaṇasmintiādi
vuttaṁ. makkhetīti viddhaṁseti. vinipātetīti vināseti
aṭṭhānaviyogena. sāsananti satthu sāsanaṁ anusiṭṭhiṁ. na karotīti
na paṭipjajati. sapadānacārinā viya dvārappaṭipāṭiyā caraṇaṁ
loluppavivajjanasantosoti āha dvārappaṭipāṭiyā gantabbanti.

page number: 243

harāpetvāti adhikaṁ apanetvā. āhāragedhato nissarati etenāti
nissaraṇaṁ jighacchāya paṭivinodanatthikatā. kāyassa ṭhitiādippayojanampi
atthāpattito āgatamevāti āha jighacchāya ...
santoso nāmāti. nidahitvā nidahitvā na paribhuñjitabbaṁ tadahupīti
adhippāyo. itaratthaṁ pana sikkhāpadeneva vāritaṁ. sārāṇīyadhamme
ṭhitenāti sīlavantehi bhikkhūhi sādhāraṇabhogibhāve ṭhitena. piṇḍapāte
vuttanayenevāti sādako bhikkhu ajja kattha vasissāmīti
vitakketītiādinā yathārahaṁ piṇḍapāte vuttanayeneva veditabbā.
tato paraṁ vitakkento ariyavaṁsā cuto hoti paribāhiro. senāsanaṁ
gavesantenāpi kuhiṁ labhissāmīti acintetvā kammaṭṭhānasīseneva
gantabbanti ca evamādi sabbaṁ purimanayameva. kasmā panettha
paccayāsantosaṁ dassentena bhagavatā gilānappaccayasantoso na gahitoti. na
kho panetaṁ evaṁ daṭṭhabbanti dassento gilānappaccayo pana
piṇḍapātaṁyeva paviṭṭhoti āha. āharitabbatāsāmaññenāti adhippāyo.
yadi evaṁ tatthāpi piṇḍapāte viya vitakkasantosādayopi paṇṇarasa
santosā icchitabbāti noti dassento āha tatthātiādinti taṭṭīkā.
paññāsasantosaṭīkā.
[309] evampabhedo sabbopeso santoso santuṭṭhīti vuccati.
sā atricchatāmahicchatāpāpicchatādīnaṁ pāpadhammānaṁ pahānādhigamahetuto
sugatihetuto ariyamaggasambhārabhāvato cātuddisādibhāvahetuto ca

page number: 244

maṅgalanti veditabbāti idha 1- vuttaṁ.
cīvarādīsu yaṁ yaṁ laddhaṁ hoti tena tena asantuṭṭhassa gihino
vā pana rūpasaddagandharasaphoṭbbesu yaṁ yaṁ laddhaṁ hoti tena tena
asantuṭṭhassa attano lābhaṁ aticchanabhāvo 2- aticchatā. atricchatātipi
etissā eva nāmanti khuddakavibhaṅgavaṇṇanā 3-.
[310] aticca icchatīti aticciccho. tassa bhāvo aticcicchatāti
vattabbe cakāralopaṁ katvā aticchatāti vuttaṁ. atricchatā ca
sā eva vuccatīti tatrāpi neruttividhānena padasiddhi veditabbā.
yathāladdhaṁ vā atikkamitvā atra atra icchanaṁ atricchatā. sā eva
trakārassa takāraṁ katvā aticchatāti vuttanti taṭṭīkā.
neruttividhānenāti trakārānaṁ takāratāpādanenāti tadanuṭīkā.
atricchatā nāma atra atra icchāti ekaṅguttarādiṭīkā.
sakalābhe atittassa paralābhappaṭṭhanā atricchatā nāmāti
rathavinītasuttaekaṅguttaravaṇṇanādi 4- 5-.
[311] atricchapuggalassa hi attanā laddhaṁ paṇītampi lāmakaṁ
viya khāyati parena laddhaṁ lāmakampi paṇītaṁ viya khāyati. ekabhājane
pakkayāgu vā bhattaṁ vā pūvo vā attano patte pakkhitto lāmako
viya parassa patte paṇīto viya khāyati. ayañca atricchatā
gahaṭṭhappabbajitānampi hoti tiracchānagatānampi. tatrīmāni vatthūni

footnote: 1. paramatthajotikā khuddakapāṭhavaṇṇanā. 162. 2. sammohavinodaniyampana aticca icchana-
footnote: bhāvotipi dissati. 3. sammohavinodanī. 614. 4. pa. sū. 2/185. 5. mano. pū. 1/78.

page number: 245

eko kira kuṭumbiko tiṁsa bhikkhuniyo nimantetvā sapūvaṁ
bhattaṁ adāsi. saṅghattherī bhikkhunīnaṁ patte pūvaṁ parivattāpetvā
pacchā attanā laddhameva khādi.
khuddakavibhaṅgavaṇṇanāyamidaṁ 1- vatthu.
[312] atīte bārāṇasīrañño putto pitarā pabbājito
asitābhuṁ nāma attano deviṁ ādāya himavantaṁ pavisitvā macchamaṁsaphalāni
khādanto paṇṇasālāyaṁ vihāsi. so ekaṁ kinnariṁ disvā
paṭibaddhacitto deviṁ pahāya tassā anupadaṁ gato. devī ayaṁ maṁ agaṇetvā
kinnariṁ anubandhatīti ekaṁ tāpasaṁ upasaṅkamitvā kasiṇaparikammaṁ
uggaṇhitvā jhānābhiññāyo nibbattetvā āgantvā attano
paṇṇasālādvāre aṭṭhāsi. sopi kinnariṁ anubandhanto tassā
gatamaggaṁ adisvā chinnāso hutvā āgato. devī taṁ āgacchantaṁ
disvā ākāse uppatitvā aññattha gatā. so tassā gatakāle
paridevanto dukanipātassa navamavagge asitābhujātake 2- imaṁ gāthamāha
atricchaṁ 3- atilobhena atilobhamadena ca
evaṁ hāyati atthamhā ahaṁva asitābhuyāti.
tattha atricchaṁ atilobhenāti atricchā vuccati atra atra
icchāsaṅkhātā apariyantataṇhā atilobho vuccati atikkamitvā
pavattalobho. atilobhamadena cāti purisamadaṁ uppādanato
atilobhamado nāma jāto. idaṁ vuttaṁ hoti atricchāvasena

footnote: 1. sammohavinodanī. 615. 2. jātakaṭṭhakathā. 3/307. 3. atricchātipi pāli.

page number: 246

atricchamāno puggalo atilobhena ca atilobhamadena ca yathā ahaṁ
asitābhuyā rājadhītāya parihīno evaṁ atthā hāyatīti.
[313] so tato paṭṭhāya ekakova araññe vasitvā pitu
accayena gantvā rajjaṁ aggahesi. vibhaṅgavaṇṇanāyantu 1- rukkhe
adhivatthā devatā imaṁ gāthamāha
atricchaṁ atilobhena atilobhamadena ca
evaṁ so hāyatattānaṁ candaṁva asitābhuyāti.
yathā canadakinnariṁ paṭṭhayanto asitābhuyā rājadeviyā hīno 2-
evaṁ atricchaṁ atilobhena attānaṁ hāyati jiyyatīti devatā raññā
saddhiṁ keḷiṁ akāsīti vuttaṁ.
atricchanti atricchaṁ atra icchanto. kena. atilobhena
atilobhicchāsaṅkhātena atilobhamadena ca. attahitaṁ attāti
vuttaṁ. hāyati jiyyatīti ādinno vā attho patto vā
atthoti attā taṁ jiyyati candakinnariṁ paṭṭhayitvā asītābhuyā
deviyā parihīno viyāti taṭṭīkā.
attahitaṁ attāti uttarapadalopena niddesamāha yathā
rūpabhavo rūpaṁ bhīmaseno bhīmoti ca. ādinno patto vā atthoti
attāti niruttinayena padasiddhi veditabbāti tadanuṭīkā.
taṁ sabbaṁ sāṭṭhakathāya yathāvuttajātakapāliyā virujjhati.
rājaputta vatthu.

footnote: 1. sammohavinodanī. 615. 2. rājadhītāya parihīnoti pāṭhadvayaṁ dissati.

page number: 247

[314] kassapabuddhakāle mittavinduko nāma seṭṭhiputto assaddho
appasanno mātarā tāta ajja uposathiko hutvā vihāre
sabbarattiṁ dhammaṁ suṇa sahassaṁ te dassāmīti vutto dhanalobhena
uposathaṁ samādāya idaṁ ṭhānaṁ akutobhayanti sallakkhetvā
dhammāsanassa heṭṭhā sabbarattiṁ niddāyitvā pāto gehaṁ gantvā
sahassaṁ gahetvāva yāguṁ pivi. so dhanaṁ saṁharissāmīti nāvāya
samuddaṁ pakkhanditumicchati. atha naṁ mātā tāta imasmiṁ kule
cattāḷīsakoṭidhanaṁ atthi alaṁ gamanenāti vāresi. so anādayitvā
gacchatieva. sā purato aṭṭhāsi. so kujjhitvā ayaṁ
purato tiṭṭhatīti pādena paharitvā pātitaṁ mātaraṁ antaraṁ katvā
gato. tassa nāvaṁ āruyha gacchato sattame divase nāvā
aṭṭhāsi. manussā kāḷakaṇṇisalākaṁ vicāresuṁ. sā tasseva
tikkhattuṁ pattā. te tassa uḷumpaṁ datvā samudde khipiṁsu.
so ekaṁ dīpaṁ gantvā vimānappetīhi saddhiṁ sampattiṁ anubhavanto
tāhi parato parato mā agamāsīti vuccamānopi tadviguṇaṁ tadviguṇaṁ
sampattiṁ passanto anupubbena khuracakkadharaṁ ekaṁ addasa.
tassa taṁ cakkaṁ padumapupphaṁ viya upaṭṭhāsi. mittavinduko taṁ
padumaṁ me dehīti yāci. nayidaṁ sāmi padumaṁ khuracakkametanti.
so tvaṁ mayhaṁ adātukāmo maṁ vañcesi kiṁ mayā padumaṁ na
diṭṭhapubbanti āha. itaro ayampi mayā katasadisaṁ kammaṁ
katvā tassa phalaṁ anubhavitukāmoti cintetvā tassa matthake cakkaṁ

page number: 248

pakkhipitvā palāyīti khuddakavibhaṅgasaṅgītivaṇṇanānayo 1- 2-.
[315] dhanalobhena na dhammacchandenāti adhippāyo. akutobhayaṁ
kenaci anuṭṭhāpanīyatāya. vāresi samuddayātrā nāma bahvantarāyāti
adhippāyena. antaraṁ katvāti atikkamanavasena dvinnaṁ pādānaṁ
antare katvā. nāvā aṭṭhāsi tassa pāpakammabalena vātassa
avāyanato. ekadivasaṁ rakkhitauposathakammānubhāvena sampattiṁ
anubhavanto yathā purimāhi parato parato mā agamāsīti vutto
evaṁ parāhi parāhipīti āha tāhi parato parato mā agamāsīti
vuccamānoti. khuracakkadharanti khuradhārupamadhāracakkadharaṁ ekaṁ purisaṁ.
upaṭṭhāsi pāpakammassa balenāti saṅgītaṭīkā.
[316] tadā bodhisatto eko devarājā 3- hutvā ussudaniraye
cārikañcaramāno taṁ ṭhānaṁ pāpuṇi. mittavinduko taṁ disvā sāmi
devarāja idaṁ cakkaṁ saṇhakaraṇī viya tilāni piṁsamānaṁ ottharati
kinnu kho mayā pāpaṁ katanti pucchi. athassa bodhisatto tena
katakammaṁ dassento dasakanipāte catuddvārajātake 4- gāthāttayamāha
laddhā satasahassāni atirekāni vīsati
anukampānaṁ ñātīnaṁ vacanaṁ samma nākari
laṅghitaṁ 5- samuddaṁ pakkhandi sāgaraṁ appasiddhiyaṁ
catubbhi aṭṭhajjhagamā aṭṭhābhipi ca soḷasa

footnote: 1. sammohavinodanī. 616. 2. su. vi. 3/240. 3. rukkhadevatātipi pāṭho.
footnote: 4. jātakaṭṭhakathā. 5/423. 5. laṅghiṁ.

page number: 249

soḷasābhi ca battiṁsa atricchaṁ cakkamāsado
icchāhatassa posassa cakkaṁ bhamati matthaketi.
[317] tattha laddhāti tvaṁ uposathakammaṁ katvā mātu santikato
sahassaṁ gahetvā ca vohāraṁ karonto sahassañca satasahassāni ca
atirekāni vīsati labhitvā. nākarīti tena dhanena asantuṭṭho nāvāya
samuddaṁ pavisanto samudde ādīnavaṁ kathetvā mātarā vāriyamānopi
anukampānaṁ ñātīnaṁ sammā vacanaṁ nākari laṅghitaṁ nāvaṁ ullaṅghanasamatthaṁ
pakkhannosi. appasiddhiyanti mandasiddhiṁ vināsabahulaṁ. catubbhi
aṭṭhāti mātaraṁ nissāya ekadivasaṁ katassa uposathakammassa nissandena
phalikavimāne catasso itthiyo labhi tato rajatavimāne aṭṭha maṇivimāne
soḷasa kanakavimāne dvattiṁsa adhigato asīti jātakavaṇṇanā 1-.
[318] catubbhīti catūhi accharāsadisīhi vimānappetīhi saddhiṁ.
sampattiṁ anubhavitvāti vacanaseso. aṭṭhajjhagamāti rūpādiguṇehi
tato visiṭṭhatarā aṭṭha vimānappetiyo adhigacchi. atricchanti
atricchāsaṅkhātena atilobhena samannāgatattā atra atra kāmaguṇe
icchantoti saṅgītiṭīkā.
atricchaṁ cakkamāsadoti yathāladdhena asantuṭṭho atra
uttaritaraṁ labhissāmīti evaṁ laddhaladdhātikkamanalobhasaṅkhātāya atricchāya
samannāgatattā atriccho pāpapuggalo tassa uposathakammassa
khīṇattā dvattiṁsa itthiyo atikkamitvā imaṁ petanagaraṁ gantvā

footnote: 1. jātakaṭṭhakathā 5/423.

page number: 250

tassa mātuppahāradānākusalassa nissandena khuracakkaṁ sampattosi.
aticchantipi pāṭho. aticchaṁ 1- icchamānoti atthoti jātakavaṇṇanā 2-.
cakkanti khuracakkaṁ. āsadoti anatthāvahabhāvena āsādetīti
saṅgītiṭīkā.
icchāhatassāti icchāya upaddūtassa 3- vāti vibhaṅgaṭīkā.
bhamatīti tassa te icchāhatassa posassa idaṁ cakkaṁ matthakaṁ
piṁsamānaṁ idāni kumbhakāracakkaṁ viya matthake bhamatīti jātakavaṇṇanā 4-.
ekanipātassa navamavagge ceva pañcakanipātassa dutiyavagge
ca mittavindukajātakesupi mittavindukavatthuṁ 5- oloketabbaṁ.
[319] atīte ekopi accho ekassa tāpasassa paṇṇasālāsamīpe
vanagumbe vasanto atricchābhibhūto araññā nikkhamma paccantagāmaṁ
gantvā gumbaṁ pāvisi. manussā dhanudaṇḍādihatthā taṁ gumbaṁ
parivāretvā taṁ nikkhamitvā palāyamānaṁ dhanūhi ceva daṇḍehi ca
pothesuṁ. so bhinnasīso paggharitalohito hutvā sakaṭṭhānaṁ gantvā
idaṁ dukkhaṁ mama atricchālobhavasena uppannaṁ nadāni aniggahetvā
gocaraṁ gaṇhissāmīti assamaṁ gantvā uposathaṅgaṁ adhiṭṭhāya
nipanno tāpasena kimatthamajja uposathikoti puṭṭho pakiṇṇake
pañcuposathajātake 6- imā dve gāthā abhāsi

footnote: 1. aticcāti yuttataraṁ. 2-4. jātakaṭṭhakathā. 5/424.
footnote: 3. sī. upaddūtassa madditassa. 5. sī. mittavindukavatthuṁ.
footnote: 6. jātakaṭṭhakathā. 5/322.323.

page number: 251

sakaṁ niketaṁ atihīḷayāno 1-
atricchatāya janataṁ agañchiṁ.
tato janā nikkhamitvāna gāmā
kodaṇḍakena paripothayiṁsu maṁ.
so bhinnasīso ruhiramakkhitaṅgo
paccāgamāsiṁ vusitaṁ niketaṁ.
tasmā ahaṁ uposathaṁ pālayāmi
atricchatā mā punarāgamāsīti.
tattha atihīḷayānoti atimaññanto garahanto. kodaṇḍakenāti
dhanūnaṁ daṇḍakehi ceva muggarehi cāti jātakavaṇṇanā 2-.
malataṁ agañchinti khuddakavibhaṅgavaṇṇanā 3-.
atiheḷayānoti avamaññamāno. malatanti evannāmaṁ janapadaṁ
abbhokāsaṁ vā. kodaṇḍakenāti kodaṇḍassa daṇḍakena.
gaddhalenāti vadanti. ruhiramakkhitaṅgoti ruhirasinnagattoti vibhaṅgaṭīkā.
acchavatthu.
atricchatāya vatthukathā.
[320] mahicchatāti mahālobho yaṁ sandhāya vuttaṁ tattha
katamā mahicchatā itarītaracīvarapiṇḍapātasenāsanagilānapaccayabhesajja-
parikkhārehi pañcahi vā kāmaguṇehi asantuṭṭhassa bhiyyokamyatā

footnote: 1. atiheḷayānotipi pāli. 2. jātakaṭṭhakathā 5/322.323. 3. sammoha-
footnote: vinodanī. 617.

page number: 252

yā evarūpā icchā icchāgataṁ mahicchatā rāgo sārāgo cittassa
ayaṁ vuccati mahicchatāti ekaṅguttaravaṇṇanā 1-.
mahatī icchā etassāti mahiccho. tassa bhāvo mahicchatā.
mahālobhoti mahāvisayo lobho mahantānaṁ vatthūnaṁ bahūnañca
abhigijjhanato. itarītarātiādinā pabbajitānaṁ uppajjanamahicchatā
vuttā. pañcahi vā kāmaguṇehītiādi gahaṭṭhānaṁ vasena vuttanti
taṭṭīkā.
bhiyyokamyatāti visesakamyatā. icchanakavasena icchā icchā va
icchāgataṁ icchanākāro vāti vibhaṅgavaṇṇanā 2-.
icchāgatanti icchappavatti. mahicchatāti mahāicchatā.
atthato panāyaṁ rāgo evāti vuttaṁ rāgo sārāgotiādīti
ekaṅguttaraṭīkā.
sārajjatīti sārāgoti aṭṭhasālinī.
mahantāni vatthūni icchati mahatī vā panassa icchāti
mahiccho. tassa bhāvo mahicchatāti vibhaṅgavaṇṇanā 3-.
[321] santaguṇappabhāvanatā pana paṭiggahaṇe ca amattaññutā
mahicchatā nāma. sāpi idhekacco saddho samāno saddhoti maṁ
jano jānātūti icchati sīlavā samāno sīlavāti maṁ jano jānātūti
iminā nayena āgatāyevāti rathavinītaekaṅguttaravaṇṇanā 4- 5-.

footnote: 1. mano. pū. 1/78. 2. sammohavinodanī. 614. 3. sammohavinodanī. 618.
footnote: 4. pa. sū. 2/186. 5. mano. pū. 1/78.

page number: 253

santaguṇappabhāvanatāti icchācāre ṭhatvā attani
vijjamānasīladhūtaṅgadhammādivibhāvanā. tādisassa paṭiggahaṇe amattaññutāpi
hoti. sāpi abhidhamme āgatāyevāti sambandhoti taṭṭīkā.
[322] mahiccho hi puggalo yathā nāma kacchapūṭavāṇijo
pilandhanabhaṇḍakaṁ hatthena gahetvā ucchaṅgepi pakkhipitabbayuttakaṁ
pakkhipitvā mahājanassa passantasseva asukaṁ asukaṁ gaṇhathāti mukhena
saṁvidahati evameva appamattakampi attano sīlaṁ vā ganthaṁ vā dhūtaguṇaṁ
vā antamaso araññavāsamattakampi mahājanassa jānantasseva
pabhāvetukāmo hoti pabhāvetvā ca pana sakaṭehipi upanīte
paccaye alanti avatvā gaṇhāti. tayo hi pūretuṁ na sakkā
aggi upādānena samuddo udakena mahiccho paccayehīti.
aggikkhandho samuddo ca mahiccho cāpi puggalo
bahukepi paccaye dento 1- tayopete na pūrayeti
vibhaṅgavaṇṇanā 2-.
jānantasseva bhiyyo bhiyyo codento viya pabhāvetukāmo
hoti. paccayeti upādānādippaccayeti taṭṭīkā.
upādānādippaccayeti indhanūdakacīvarādike paripūrahetuketi
anuṭīkā.
[323] mahicchapuggalo hi vijātamātuyāpi manaṁ gaṇhituṁ na
sakkoti pageva upaṭṭhākānaṁ. tatrīmāni vatthūni.
eko kira daharabhikkhu piṭṭhapūve piyāyati. athassa mātā

footnote: 1. bahuke paccaye dentetipi dissati. 2. sammohavinodanī. 618.

page number: 254

paṭipattiṁ vīmaṁsamānā sace me putto paṭiggahaṇe mattaṁ jānāti
sakalampissa temāsaṁ pūve dassāmīti vassūpanāyikadivase paṭhamaṁ ekaṁ pūvaṁ
datvā tasmiṁ khādite dutiyaṁ tasmiṁpi khādite tatiyaṁ adāsi. daharo
alanti avatvā khādiyeva. mātā tassa amattaññubhāvaṁ ñatvā
ajjeva me puttena sakalatemāsassa pūvā khāditāti dutiyadivasato
paṭṭhāya ekaṁ pūvaṁpi nādāsi.
dahara vatthu.
[324] tissamahārājāpi devasikaṁ cetiyapabbate bhikkhusaṅghassa
dānaṁ dadamāno mahārāja kiṁ ekamevaṭṭhānaṁ bhajasi kimaññattha
dānaṁ dātuṁ na vaṭṭatīti jānapadehi vutto dutiyadivase anurādhapure
mahādānaṁ dāpesi. ekabhikkhupi paṭiggahaṇamattaṁ na jānāti.
ekamekena paṭiggahitakhādanīyabhojanīyaṁ dve tayo janā ukkhipiṁsu.
rājā dutiyadivase cetiyapabbate bhikkhusaṅghaṁ nimantāpetvā rājantepuraṁ
āgatakāle pattaṁ dethāti āha. alaṁ mahārāja attano
pamāṇena bhikkhaṁ gaṇhissantīti ekabhikkhupi pattaṁ na adāsi. sabbe
pamāṇayuttakameva paṭiggahesuṁ. rājā passatha tumhākaṁ bhikkhūsu
ekopi mattaṁ na jānāti hiyyo kiñci avasesaṁ nāhosi ajja
gahitaṁ mandaṁ avasesameva bahunti tesaṁ mattaññutāya attamano
itaresañca amattaññutāya anattamano ahosi.
tissarāja vatthu.
khuddakavibhaṅgavaṇṇanāya 1- vatthudvayaṁ.

footnote: 1. sammohavinodanī. 618.

page number: 255

[325] sāvatthiyaṁ aññataro upāsako bhikkhunīsaṅghaṁ lasuṇena
pavāretvā khettapālaṁ āṇāpesi sace bhikkhuniyo āgacchanti
ekekāya bhikkhuniyā dve tayo bhaṇḍikā dehīti. athekadivasaṁ
thūlanandā nāma bhikkhunī saparivārā khettaṁ gantvā mattaṁ ajānitvā
bahuṁ lasuṇaṁ harāpesi. khettapālopi ujjhāyi. satthā tamatthaṁ
ñatvā thūlanandaṁ vigarahitvā bhikkhave mahicchapuggalo nāma
vijātamātuyāpi appiyo hoti amanāpo appasanne pasādetuṁ
pasannānaṁ vā bhiyyoso mattāya pasādetuṁ anuppannaṁ lābhaṁ
uppādetuṁ uppannaṁ vā pana thiraṁ kātuṁ na sakkoti appiccho pana
sakkotīti vatvā na bhikkhave thūlanandā idāneva mahicchā pubbepi
mahicchāyevāti vatvā atītaṁ āhari
[326] atīte bārāṇasiyaṁ eko brāhmaṇo kālaṁ katvā
suvaṇṇahaṁsayoniyaṁ nibbatti. so jātissaraññāṇena upadhārento bhariyañceva
dhītaro ca paresaṁ bhatiṁ katvā jīvantiyo disvā tāsu pemena tattha
gantvā sabbaṁ pavattiṁ kathetvā tāsaṁ ekaṁ pattaṁ datvā ito
paṭṭhāya mā paresaṁ bhatiṁ karittha imaṁ vikkīṇitvā sukhena jīvathāti
vatvā pakkāmi. taṁ kira pattaṁ suvaṇṇamayaṁ koṭanaghaṭṭanayoggaṁ
hoti. so iminā niyāmena antarantarā gantvā ekekaṁ pattaṁ
deti. brāhmaṇiyo aḍḍhā ahesuṁ. athekadivasaṁ brāhmaṇī
ammā tiracchānānaṁ cittaṁ nāma dujjānaṁ kadāci vo pitā idha

page number: 256

nāgaccheyya 1- idānissa āgatakāle sabbāni pattāni luñcitvā
gaṇhāmāti āha. dhītaro naṁ nivāresuṁ. sā pana mahicchatāya
punekadivasaṁ tasmiṁ āgate tathā akāsi. haṁsassa ruciṁ vinā
balakārena gahitattā sabbāni pattāni bakapattasadisāni ahesuṁ.
haṁso gantuṁ nāsakkhi. brāhmaṇī naṁ mahācāṭiyā 2- pakkhipitvā
posesi. tassa punuṭṭhahantapattāni setāni sampajjiṁsu. so
sañjātapakkho sakaṭṭhānaṁ gantvā na punāgami.
[327] satthā atītaṁ āharitvā na bhikkhave thūlanandā idāneva
mahicchā pubbepi mahicchāyeva mahicchatāya ca pana pubbe
suvaṇṇamhā parihīnā idāni pana attano mahicchatāya evaṁ
lasuṇamhā parihāyati tasmā ito paṭṭhāya lasuṇaṁ khādituṁ na
labhissati yathā ca thūlanandā evantaṁ nissāya sesabhikkhuniyopi
tasmā bahuṁ labhitvāpi pamāṇameva jānitabbaṁ appaṁ labhitvā pana
yathāladdheneva santoso kātabbo uttariṁ na paṭṭhetabbanti vatvā
ekanipātassa cuddasamavagge suvaṇṇahaṁsajātake 3- imaṁ gāthamāha
yaṁ laddhaṁ tena tuṭṭhabbaṁ atilobho hi pāpako
haṁsarājaṁ gahetvāna suvaṇṇā parihāyatīti.
tattha tuṭṭhabbanti tusitabbaṁ.
evañca pana vatvā yā pana bhikkhunī lasuṇaṁ khādeyya

footnote: 1. ito paraṁ kiṁ karissāmāti vuttaṁ. 2. mahāpāṭiyātipi pāṭho.
footnote: 3. khu. jā. 27/44. tadaṭṭhakathā. 2/363.

page number: 257

pācittiyanti sikkhāpadaṁ paññāpesi.
thūlanandāvatthu.
[328] pañcuposathajātakavaṇṇanāyaṁ 1- ekaṁ matahatthiṁ disvā
mahicchatāvasena tassa vaccamaggena antokucchiṁ pavisitvā magge
pidahite nikkhamituṁ asakkuṇitvā tattha ciraṁ dukkhaṁ vasitvā ekadivasaṁ
deve vuṭṭhe magge vivaṭe nikkhamitvā ekassa tāpasassa assamaṁ
gantvā lobhaṁ niggahatthāya uposathaṅgaṁ samādiyitvā nipajjantassa
sigālassa vatthumpi samāharitabbaṁ..
mahicchatāya vatthukathā.
[329] asantaguṇappabhāvanatā pana paṭiggahaṇe ca amattaññutā
pāpicchatā nāma. sā idhekacco assaddo samāno saddhoti
maṁ jano jānātūti cintesītiādinā nayena abhidhamme āgatāyeva.
tāya samannāgato puggalo kohaññeva patiṭṭhātīti rathavinīta- 2-
ekaṅguttaravaṇṇanā 3-.
asantaguṇappabhāvatāya pāpā lāmikā nihīnā icchā
pāpicchatā. asantaguṇappabhāvanatāti attani avijjamānānaṁ
guṇānaṁ vijjamānānaṁ viya paresaṁ pakāsanāti taṭṭīkā.
[330] assaddho samānotiādīsu pana yo assaddho saddhākāraṁ
akkhīṇāsavo khīṇāsavākāraṁ dasseti so pāpiccho nāma. kathaṁ
dasseti. assaddho tāva vihāramahadivase manussānaṁ vihārāgamanakāle

footnote: 1. khu. jā. 27/384. tadaṭṭhakathā 6/315.
footnote: 2. pa. sū. 2/185. 3. mano. pū. 1/78.

page number: 258

vihāraṁ sammajjati kacavaraṁ chaḍḍeti tehi diṭṭhabhāvaṁ ñatvā cetiyaṅgaṇaṁ
gantvā sammajjitvā kacavaraṁ chaḍḍeti vālukaṁ samaṁ karoti āsanāni
dhovati bodhimhi udakaṁ siñcati. manussā taṁ disvā natthi
maññe añño bhikkhu vihārajagganako ayameva vihāraṁ paṭijaggati
saddho theroti gamanakāle nimantetvā gacchanti. akkhīṇāsavopi
gāmadārake disvā tumhākaṁ mātāpitaro amhe kiṁ vadantīti
pucchitvā arahāti vadanti bhanteti vutte yāva chekā gahapatikā
na sakkā vañcetunti attano khīṇāsavabhāvaṁ dīpeti. aññepi
cettha cāṭiarahantapārohārahantādayo veditabbā.
[331] eko kira kuhako antogabbhe cāṭiṁ nikhanitvā manussānaṁ
āgamanakāle pavisati. manussā kahaṁ theroti pucchitvā
antogabbheti vutte pavisitvā vicinantāpi adisvā nikkhamanti.
taṁkhaṇaṁ so cāṭito nikkhamma pīṭhe nisīdati. te natthi theroti
vatvā antogabbheyeva theroti vutte puna pavisitvā taṁ disvā
mayaṁ bhante pure adisvā nikkhantā kuhiṁ tumhe gatāti pucchanti.
so samaṇā nāma attano icchiticchitaṭṭhānaṁ gacchantīti vacanena
attano khīṇāsavabhāvaṁ dīpeti.
cāṭiarahanta vatthu.
[332] aparo kuhako ekasmiṁ pabbate paṇṇasālāyaṁ vasati.
paṇṇasālāya vassa pacchato eko kacchakarukkho atthi. tassa
pāroho gantvā aparabhāge bhūmiyaṁ patiṭṭhito. manussā maggena

page number: 259

gantvā taṁ nimantenti. so pattacīvaraṁ ādāya pārohena
otaritvā gāmadvāre attānaṁ dassesi. manussā pacchā āgantvā
katarena maggenāgatattha bhanteti pucchanti. so samaṇānaṁ
āgatamaggo nāma pucchituṁ na vaṭṭati attano icchiticchitaṭṭhānameva 1-
āgacchantīti vacanena khīṇāsavabhāvaṁ dīpeti. atheko taṁ pariggaṇhanto
pārohena otarantaṁ disvā pacchato chinditvā appamattakena ṭhapesi.
kuhako taṁ ajānitvā pārohena otaranto pati. mattikāpatto
bhijji. so ñātomhīti nikkhamitvā palāyi.
pārohārahanta vatthu.
vitthāro panettha khuddakavibhaṅgavaṇṇanāto gahetabbo.
pāpicchatāya vatthukathā.
[333] evamaṭṭhakathāsu pāpicchamahicchānaṁ amattaññutāpi
dassitā. te hi paṭiggahaṇe pamāṇassa ajānanabhāvena
pāpicchamahicchataṁ uppādenti tasmā paṭiggāhakapuggalena mattaññunā
bhavitabbaṁ. tenāha bhagavā ekaṅguttare ekadhammapāliyaṁ terasamavagge
paṭiggāhakasutte 2- bhikkhūnaṁ dhammaṁ desento paṭiggāhakena mattā
jānitabbāti.
tattha mattā jānitabbāti paṭiggāhakapuggalena pamāṇaṁ
jānitabbaṁ. kathaṁ. tena hi dāyakassa vaso veditabbo deyyadhammassa
vaso veditabbo attano thāmo veditabboti tabbaṇṇanā 3-.

footnote: 1. icchiticchitaṭṭhāneneva. 2. aṅ. eka. 20/45. 3. mano. pū. 1/525.

page number: 260

dāyakassa vaso nāma uḷārānuḷāratābhedo ajjhāsayo.
deyyadhammassa vaso nāma thokabahutāva. attano thāmoti
yāpanappamāṇanti taṭṭīkā.
[334] yo hi mattaṁ jānāti so paccayappiccho dhūtaṅgappiccho
pariyattiappiccho adhigamappicchoti imesu catūsu appicchapuggalesu
paccayappiccho nāma hoti. tena ekaṅguttare sattamavagge
appicchatāsuttavaṇṇanāyañceva 1- rathavinītasuttavaṇṇanāyañca 2- catūsu
paccayesu appiccho paccayappiccho nāma. so dāyakassa vasaṁ
jānāti deyyadhammassa vasaṁ jānāti attano thāmaṁ jānāti.
yadi hi deyyadhammo bahu hoti dāyako appaṁ dātukāmo dāyakassa
vasena appaṁ gaṇhāti. deyyadhammo appo dāyako bahuṁ
dātukāmo deyyadhammassa vasena appaṁ gaṇhāti. deyyadhammopi
bahu dāyakopi bahuṁ dātukāmo so attano thāmaṁ ñatvā
pamāṇeneva gaṇhātīti vuttaṁ.
paccayappiccho bahuṁ dente appaṁ gaṇhāti appaṁ dente
appataraṁ vā gaṇhāti na vā gaṇhāti na anavasesaggāhī hotīti
pāṭikavagge dasuttarasuttavaṇṇanā 3-.
[335] evaṁ mattaṁ ñatvā paṭiggaṇhanto hi appicchappaṭipadaṁ
pūreti. anuppannassa lābho uppajjati uppanno thāvaro hoti

footnote: 1. mano. pū. 1/80. 2. pa. sū. 2/184. 3. su. vi. 3/331.

page number: 261

appasannā pasīdanti pasannā bhiyyo pasādamāpajjanti 1- mahājanassa
cakkhubhūto hoti sāsanampi ciraṭṭhitikaṁ karoti. tatrīmāni vatthūni
[336] rohaṇajanapade kira kuḷumbariyavihāre eko daharo
dubbhikkhasamaye tasmiṁ gāme ekassa lambakaṇṇakassa gehe bhuñjanatthāya
kaṭacchubhattaṁ gahetvā gamanatthāya ca kaṭacchubhattameva labhati.
so ekadivasaṁ tasmiṁ gehe ekaṁ āgantukaṁ disvā ekameva kaṭacchubhattaṁ
gaṇhi. athassa tena kāraṇena so kulaputto pasīditvā amhākaṁ
kulūpakabhadanto evarūpo nāmāti rājadvāre mittāmaccānaṁ kathesi.
te sabbepi tassa appicchaguṇe pasannā ekadivaseneva saṭṭhi
dhuvabhattāni paṭṭhapesuṁ. evaṁ appiccho anuppannaṁ lābhaṁ uppādeti.
[337] saddhātissamahārājā pana cūḷupaṭṭhākaṁ tissāmaccaṁ
vīmaṁsitvā tena ekaṁ tittiraṁ pacāpetvā āharāpesi. atha paribhogasamaye
aggaṁ datvā paribhuñjissāmīti kaṇḍakasalapariveṇe 2- sāmaṇerassa
tittiramaṁsaṁ dento tasmiṁ thokaṁyeva paṭiggaṇhante tassa appicchaguṇe
pasīditvā pasannosmi tāta aṭṭha te dhuvabhattāni dammīti āha.
ahaṁ mahārāja upajjhāyassa dammīti. aparānipi aṭṭha dammīti.
tāni ācariyassa dammīti. aparānipi dammīti. tāni samānupajjhāyānaṁ
dammīti. aparānipi dammīti. tāni bhikkhusaṅghassa dammīti.
aparānipi aṭṭha dammīti. sāmaṇero adhivāsesi. evamassa

footnote: 1. pasīdantītipi pāṭho. 2. kaṇḍakasallapariveṇetipi pāṭho.
footnote: sī. kanthakasālapariveṇe.

page number: 262

uppanno lābho thāvaro hoti.
[338] dīghabrāhmaṇo kira nāma brāhmaṇe bhojento pañca
pañca bhattasarakāni datvā santappetuṁ nāsakkhi. so ekadivasaṁ
samaṇā kira nāma appicchāti kathaṁ sutvā vīmaṁsanatthāya bhattaṁ
gāhāpetvā bhikkhusaṅghassa bhattakiccakaraṇavelāya vihāraṁ gantvā
tiṁsamatte bhikkhū bhojanasālāyaṁ bhuñjante disvā ekaṁ bhattasarakaṁ
gahetvā saṅghattherassa santikaṁ gato. thero aṅguliṁ cāletvā
thokameva aggahesi. eteneva niyāmena ekaṁ bhattasarakaṁ sabbesaṁ
pāpuṇi. tato brāhmaṇo saccāyeva kira etesaṁ samaṇānaṁ
guṇāti appicchatāya pasanno sahassaṁ vissajjetvā tasmiṁyeva
vihāre cetiyaṁ kāresi. evaṁ appasannā pasīdanti.
[339] pasannā bhiyyo pasādamāpajjantīti ettha vatthunā kiccaṁ
natthi. pasannānañhi appicchaṁ disvā pasādo bhiyyo vaḍḍhatiyeva.
majjhantikattherādisadise pana appicche disvā mahājano appiccho
bhavituṁ maññatīti appiccho mahājanassa cakkhubhūto nāma hoti.
[340] appicchatā bhikkhave saddhammassa ṭhitiyā asammosāya
anantaradhānāya saṁvattatīti vacanato 1- pana appiccho sāsanaṁ ciraṭṭhitikaṁ
karoti nāmāti paṭiggāhakasuttavaṇṇanā 2-.
[341] anuppannassāti anuppanno assa puggalassa.
cakkhubhūto hotīti mahājanassa cakkhu viya hoti. ciraṭṭhitikanti

footnote: 1. aṅ. eka. 20/24. 2. mano. pū. 1/525.

page number: 263

anuppannalābhuppādanena mahājanassa pasāduppādanena ca ciraṭṭhitikaṁ
karoti. kuḷumbariyavihāreti kuḷumbariyagāmasannissitavihāre.
bhuñjanatthāyāti tasmiṁyeva gehe nisīditvā bhuñjanatthāya. gahetvā
gamanatthāyāti gehato bahi gahetvā gamanatthāya. dhuvabhattānīti
niccabhattāni. cūḷupaṭṭhākanti veyyāvaccakaraṁ. appiccho
bhavitunti mahājano sayaṁ appiccho bhavituṁ maññati diṭṭhānugatiṁ
āpajjanenāti taṭṭīkā.
[342] appicchatā bhikkhave saddhammassa ṭhitiyāti ayaṁ
ekaṅguttarassa dasamavagge appicchatāsuttapāli. 1-
tasmā sāsanassa ciraṭṭhitikāmena bhikkhunā nigamagāmavāsitissattherena
viya kaṇhatāpasena viya ca appicchena santuṭṭhena
bhavitabbaṁ.
[343] tissatthero kira sāvatthito avidūre nigamagāme kulaputto
hutvā pabbajitvā appiccho santuṭṭho nibaddhaṁ ñātighareyeva
piṇḍāya carati. bhikkhū ayaṁ ñātisaṁsaggo viharati anāthapiṇḍikādīsu
mahādānaṁ dentesu kosalaraññā asadisadāne dinnepi neva sāvatthiṁ
āgacchatīti satthu ārocesuṁ. satthā tassa sādhukāraṁ dātukāmo
taṁ pakkosāpetvā pucchi. so ete nissāya ajjhoharaṇīyamattaṁ
labhāmi yāpanamatte laddhe puna kiṁ āhārapariyesanenāti nāgacchinti
āha. satthā sādhu sādhūti vatvā ayaṁ bhikkhave appicchatā

footnote: 1. aṅ. eka. 20/24.

page number: 264

nāma mama tanti paveṇīti vatvā cūḷasuvakajātakaṁ kathetvā bhikkhunā
nāma nigamagāmavāsitissena viya appicchena bhavitabbanti vatvā
dhammapadassa appamādavagge appamādarato bhikkhūti gāthaṁ kathesi.
gāthāpariyosāne tissatthero saha paṭisambhidāhi arahattaṁ patto.
[344] kaṇhatāpasopi himavantappadese ekaṁ indavāruṇikarukkhaṁ
gocaragāmaṁ katvā paṇṇasālaṁ akatvā tasseva rukkhassa mūle
vihāsi. paramappiccho so tattheva vasati phalāphalatthampi aññattha
na gacchati rukkhassa phalitakāle phalaṁ pupphitakāle pupphaṁ pattakāle
pattaṁ pappaṭikakāle pappaṭikaṁ khādati. so ekadivasaṁ tassa
phalāni gaṇhanto loluppacārena uṭṭhāya aññatarasmiṁ padese na
gaṇhāti yathānisinnova hatthaṁ pasāretvā hatthappamāṇaṭṭhāne
ṭhitaphalāni saṁharati tesupi manāpāmanāpaṁ avicinitvā sampattameva
gaṇhāti. evaṁ paramasantuṭṭhassa tassa sīlatejena sakkassa āsanaṁ
uṇhaṁ jātaṁ. sakko taṁ ñatvā tatthāgantvā pasanno tassa varaṁ
datvā taṁ rukkhaṁ madhuradhuvaphalaṁ katvā sakaṭṭhānameva gato.
dasakanipāte kaṇhajātake kaṇhatāpasavatthu 1-.
paccayappicchavatthu.
[345] dhūtaṅgappiccho dhūtaṅgapariharaṇabhāvaṁ aññesaṁ jānituṁ na
deti dvebhātikattheresu jeṭṭhakatthero viyāti dasuttaravaṇṇanā 2-.
cetiyapabbate dve bhātikattherā vasiṁsu. kaniṭṭho upaṭṭhākena

footnote: 1. jātakaṭṭhakathā. 5/427. 2. su. vi. 3/331.

page number: 265

pesitā ucchukhaṇḍikā gahetvā jeṭṭhassa santikaṁ agamāsi paribhogaṁ
bhante karothāti. therassa ca bhattakiccaṁ katvā mukhaṁ vikkhālitakālo
ahosi. so alaṁ āvusoti āha. kacci bhante
ekāsanikatthāti. āhara āvuso ucchukhaṇḍikāti paṇṇāsa
vassāni ekāsaniko samānopi dhūtaṅgaṁ niguyhamāno paribhogaṁ katvā
puna dhūtaṅgaṁ adhiṭṭhāya gato.
ekaṅguttararathavinītasuttavaṇṇanāsu 1- 2- dvebhātikavatthu.
sosānikamahākumārakassapattheravatthu tāsu oloketabbaṁ.
dhūtaṅgappicchavatthu.
[346] pariyattiappiccho tepiṭakopi samāno na bahussutabhāvaṁ
jānāpetukāmo hoti sāketakatissatthero viyāti dasuttaravaṇṇanā 3-.
thero kira khaṇo natthīti uddesaparipucchāsu okāsaṁ
akaronto kadā maraṇakkhaṇaṁ bhante labhissathāti codito gaṇaṁ
vissajjetvā kaṇṇikāravālikasamuddavihāraṁ gato tatra antovassaṁ
theranavamajjhimānaṁ upakāro hutvā mahāpavāraṇāya uposathadivase
dhammakathāya janapadaṁ khobhetvā gatoti ekaṅguttaravaṇṇanādi 4-.
upakāro hutvāti uggahaparipucchādīhi pariyattidhammavasena
upakāro hutvā. janapadaṁ khobhetvāti lomahaṁsanasādhukāradāna-
celukkhepādivasena sannipatitaṁ itarañca kathannu kho ayyassa santike

footnote: 1. mano. pū. 1/80. 2. pa. sū. 2/187. 3. su. vi. 3/331.
footnote: 4. mano. pū. 1/81.

page number: 266

dhammaṁ sossāmīti kolāhalavasena mahājanaṁ khobhetvā. yadi thero
bahussutabhāvaṁ jānāpetuṁ iccheyya pubbeva janapadaṁ khobhento
dhammaṁ katheyya. gatoti ayaṁ so yena rattiyaṁ dhammakathā
katāti jānanabhāvena pariyattiappicchatāya purāruṇā va gatoti
taṭṭīkā.
pariyattiappicchavatthu.
[347] adhigamappiccho majjhantikatthero viya attano adhigamaṁ
aññesaṁ jānituṁ na detīti dasuttaravaṇṇanā 1-.
thero kira mahākhīṇāsavo ahosi. pattacīvarampanassa
pādamattameva agghati. so asokassa dhammarañño vihāramahadivase
saṅghatthero ahosi. athassa atilūkhabhāvaṁ disvā manussā bhante
thokaṁ bahi hothāti āhaṁsu. thero mādise khīṇāsave rañño saṅgahaṁ
akaronte añño koci 2- karissatīti paṭhaviyaṁ nimujjitvā saṅghattherassa
ukkhittapiṇḍaṁ gaṇhantoyeva ummujjīti ekaṅguttaravaṇṇanādi 3-.
atilūkhabhāvanti pattacīvaravasena ativiyalūkhabhāvaṁ disvā manussā
ayaṁ maṅgaladivaso suddhasiniddhapattacīvaro ayyo pubbaṅgamo
kātabboti cintetvā bhante thokaṁ bahi hothāti āhaṁsu. manussānaṁ
ajānantānaṁyeva paṭhaviyaṁ nimujjitvā gaṇhantoyeva ummujji.
yadi thero khīṇāsavabhāvaṁ jānantūti iccheyya na naṁ manussā bahi
hothāti vadeyyuṁ. khīṇāsavānaṁ pana tathācittameva na uppajjeyyāti

footnote: 1. su. vi. 3/331. 2. ko. 3. mano. pū. 1/79.

page number: 267

taṭṭīkā.
adhigamappicchavatthu.
[348] sabbepi hete paccayādīsu icchāya abhāvena appicchāti
vuttā. abhāvattho hettha appasaddo. tena ekaṅguttaravaṇṇanāyaṁ 1-
appicchassāti anicchassa. ettha hi byañjanaṁ sāvasesaṁ
viya attho pana niravaseso. na hi appamattakāya 2- icchāya
atthibhāvena so appicchoti vutto. icchāya pana abhāvena punappunaṁ
āsevitassa alobhasseva bhāvena appicchoti vuttoti vuttaṁ.
[349] appasaddo abhāvattho appābādho appātaṅkotiādīsu
viyāti āha anicchassāti. loke pākaṭassa hi
akkhirogakucchirogādibhedassa ābādhassa abhāvaṁ sandhāya appābādho
appātaṅkoti vuttaṁ. idāni vuttamevatthaṁ pākaṭataraṁ kātuṁ ettha
hītiādi vuttaṁ. byañjanaṁ sāvasesaṁ viya parittakepi appasaddassa
dissamānattā. attho pana niravaseso sabbaso paccayicchāya
abhāvassa adhippetattā. tenāha na hītiādinti taṭṭīkā.
rathavinītasuttadasuttarasuttavaṇṇanāsu taṭṭīkāsu ca appasaddassa
abhāvatthatā oloketabbā.
appicchacatukkaṁ.
[350] evaṁ paccayappicchappaṭipadaṁ pūretukāmena paṭiggahaṇe
mattaññunā bhavitabbaṁ. evaṁ honto hi santuṭṭho nāma santuṭṭhassa

footnote: 1. mano. pū. 1/78 2. appamattikāyātipi pāṭho.

page number: 268

ca atricchatādayo pāpadhammā pahīyanti. tenassa santuṭṭhi maṅgalanti
vuccati. santuṭṭhā hutvā sugatiṁ gacchantā pana gaṇanapathaṁ vītikkantā.
kiṁ vatthunā. santuṭṭhiyaṁ ṭhito pana ariyamaggaṁ pāpuṇāti. tenassa
sā ariyamaggasambhāroti vuccati. pācīnakhaṇḍarājivāsikapaṁsukūlikatthero
cettha nidassanaṁ. vatthuṁ heṭṭhā cīvarasantose vuttameva.
[351] santuṭṭho ca nāma khaggavisāṇasadiso hoti. tena
sāmaññaphalādivaṇṇanāyaṁ 1- so jiyā mutto saro viya yūthā
pakkanto mattahatthī viya ca icchiticchitaṁ senāsanaṁ vanasaṇḍaṁ
rukkhamūlaṁ vanapabbhāraṁ paribhuñjanto eko tiṭṭhati eko nisīdati
sabbiriyāpathesu eko adutiyo
cātuddiso appaṭigho ca hoti
santussamāno itarītarena
parissayānaṁ sahitā achambhī
eko care khaggavisāṇakappoti
evaṁ vaṇṇitaṁ khaggavisāṇakappataṁ āpajjatīti vuttaṁ.
keneva vaṇṇitāti. ekena paccekasambuddhena. so kira
bārāṇasīrājā hutvā rājapallaṅke nisinno vipassanaṁ vaḍḍhetvā
paccekabodhiṁ patvā cātuddisotyādikaṁ udānagāthaṁ abhāsi. sā
suttanipātassa paṭhamavagge khaggavisāṇasutte 2- āgatā.
[352] tattha cātuddisoti catūsu disāsu yathāsukhavihārī. ekaṁ

footnote: 1. su. vi. 1/257. 2. khu. su. 25/333.

page number: 269

disaṁ pharitvā viharatītiādinā nayena brahmavihārabhāvanā pharitā.
catasso disā assa santītipi cātuddiso. tāsu disāsu katthaci
satte vā saṅkhāre vā bhayena na paṭihaññatīti appaṭigho.
santussamānoti dvādasavidhassa santosassa vasena santussako.
itarītarenāti uccāvacena paccayena. parissayānaṁ sahitāti ettha
parissayanti kāyacittāni tāsenti 1- tesaṁ sampattitāni vā parissayāni.
bāhirānaṁ sīhabyagghādīnaṁ abbhantarānañca kāmacchandādīnaṁ
kāyacittūpaddavānametaṁ adhivacanaṁ. te parissaye adhivāsanakkhantiyā ca
vīriyādīhi dhammehi ca sahatīti parissayānaṁ sahitā. thaddhabhāvakaraṇabhayābhāvena
acchambhīti khaggavisāṇavaṇṇanā 2-.
eko asahāyo gato eva khaggamigasiṅgasadisatāya khaggavisāṇakappo
careyyāti atthoti cūḷahatthipadopamacatukkaṅguttaraṭīkā.
khaggavisāṇaṁ nāma khaggamigasiṅgaṁ. kappasaddo paṭibhāgattho
khaggavisāṇasadisoti vuttaṁ hotīti khaggavisāṇavaṇṇanā 3-.
[353] apica asantuṭṭho dhanatopi jīvitatopi parihāyati
santuṭṭho na parihāyatīti ayamattho tikanipātassa paṭhamavagge
jarūdapānajātakenāpi 4- dīpetabbo. santuṭṭhassa hi naṭṭhampi dhanaṁ
puna pākatikaṁ bhavati. tatrīdaṁ vatthu.
atīte bodhisatto gaṅgātīre udumbaravane suvarājā hutvā

footnote: 1. parihāpenti vā tesaṁ sampattiṁ tāni paricca sayantīti parisasayā.
footnote: 2. paramatthajotikā suttanipātavaṇṇanā 1/106.
footnote: 3. pa. jo. khu. su. 1/80. 4. jātakaṭṭhakathā. 4/29.

page number: 270

attano rukkhassa phalesu khīṇesu yaṁ yadeva avasiṭṭhaṁ hoti aṅkuro
vā pattaṁ vā taco vā pappaṭikā vā taṁ taṁ khāditvā gaṅgāya
pānīyaṁ pivitvā paramappicchasantuṭṭho hutvā aññattha na gacchati.
tassa appicchasantuṭṭhabhāvaguṇena sakkassa bhavanaṁ kampi. sakko
taṁ kāraṇaṁ ñatvā tassa vīmaṁsanatthaṁ attano ānubhāvena taṁ rukkhaṁ
sukkhāpesi. rukkho khānumatto hutvā chiddo vāte paharante
ākoṭito viya saddaṁ nicchārento aṭṭhāsi. tassa chiddehi
cuṇṇāni nikkhamanti. tāni khāditvā suvarājā aññattha
agantvā vātātapaṁ agaṇetvā udumbarakhānumatthake nisīdi. sakko
pasīditvā gaṅgodakaṁ gahetvā taṁ khānukaṁ osiñci. tāvadeva
sākhāviṭapasampanno madhuraphalo rukkho uṭṭhāsīti.
navakanipāte cūḷasuvakajātakavaṇṇanāyaṁ 1- suvarājavatthu.
[354] tasmā sāsanassapi ciraṭṭhitikāmena bhikkhunā santuṭṭhena
bhavitabbaṁ. santuṭṭhitā hi sāsanassa avināsāya saṁvattati asantuṭṭhitā
vināsāya. tenāha ekaṅguttarassa 2- dasamavagge nāhaṁ bhikkhave
aññaṁ ekadhammampi samanupassāmi yo evaṁ saddhammassa sammosāya
antaradhānāya saṁvattati yathayidaṁ bhikkhave asantuṭṭhitā asantuṭṭhitā
bhikkhave saddhammassa sammosāya antaradhānāya saṁvattatīti ca nāhaṁ
bhikkhave aññaṁ ekadhammampi samanupassāmi yo evaṁ saddhammassa ṭhitiyā
asammosānāya anantaradhāya saṁvattati yathayidaṁ bhikkhave santuṭṭhitā

footnote: 1. jātakaṭṭhakathā. 5/355. 2. aṅ. eka. 20/24.

page number: 271

santuṭṭhitā bhikkhave saddhammassa ṭhitiyā ... saṁvattatīti ca.
[355] tattha saddhammassāti sudhammassa sāsanassāti attho.
sammosāyāti vināsāya. antaradhānāyāti appaññāpanatthāya.
ßēhitiyāti ciraṭṭhitatthaṁ. asammosāya anantaradhānāyāti
vuttappaṭipakkhanayeneva veditabbanti tadubhayasuttavaṇṇanā 1-.
vuttappaṭipakkhanayenāti avināsāyāti evamādinā attho
gahetabboti taṭṭīkā.
[356] sabbañcetaṁ cīvarādīsu paccayesu santuṭṭhitaṁ asantuṭṭhitañca
sandhāya vuttaṁ. anavajjesu dānasīlādīsu dhammesu pana santuṭṭhitā na
yuttā asantuṭṭhitā va yuttā. tenāha bhagavā dukaṅguttarassa 2-
tatiyapaṇṇāsake bhikkhūnaṁ dhammaṁ desento asantuṭṭhitā ca kusalesu
dhammesūti.
[357] tabbaṇṇanāyaṁ 3- asantuṭṭhitāti aññatra arahattappattā
kusalesu dhammesu asantuṭṭhibhāvoti vuttaṁ.
aññatra arahattappattāti arahattappattiṁ vināti taṭṭīkā.
asantuṭṭhitā ca kusalesu dhammesūti yā kusalānaṁ dhammānaṁ
bhāvanāya asantuṭṭhassa bhiyyokamyatāti nikkhepakaṇḍapāli 4-.
kusalānaṁ dhammānanti sīlādīnaṁ anavajjadhammānaṁ. bhāvanāyāti
uppādanena ca vaḍḍhanena ca. asantuṭṭhassāti alamettāvatā

footnote: 1. mano. pū. 1/88. 2. aṅ. duka. 20/119.
footnote: 3. mano. pū. 2/80. 4. abhi. saṁ. 34/338.

page number: 272

alamettāvatāti saṅkopāpattivasena na santuṭṭhassa. bhiyyokamyatāti
bhiyyo bhiyyo uppādanicchāti saṅgītisuttaṭīkā.
[358] bhiyyokamyatāti visesakamyatā. idhekacco ādito
va pakkhikabhattaṁ vā salākabhattaṁ vā 1- deti so tena asantuṭṭho
hutvā puna dhuvabhattaṁ saṅghabhattaṁ vassāvāsikaṁ deti āvāsaṁ kāreti
cattāropi paccaye deti tatrāpi asantuṭṭho hutvā saraṇāni
gaṇhāti pañca sīlāni samādiyati tatrāpi asantuṭṭho hutvā pabbajati
pabbajitvā ekaṁ nikāyaṁ dve nikāye tepiṭakaṁ buddhavacanaṁ gaṇhāti
aṭṭha samāpattiyo bhāveti vipassanaṁ vaḍḍhetvā arahattaṁ gaṇhāti
arahattappattito paṭṭhāya mahāsantuṭṭho nāma hoti. evaṁ
arahattavisesakamyatā hi bhiyyokamyatā nāmāti nikkhepakaṇḍavaṇṇanā 2-.
tāya hi samaṅgībhūto puggalo sīlaṁ pūretvā jhānaṁ uppādeti
jhānaṁ labhitvā vipassanaṁ ārabhati āraddhavipassako arahattaṁ gahetvā 3-
antarā vosānaṁ nāpajjatīti saṅgītisuttavaṇṇanā 4-.
[359] tasmā kusaluppādanena santuṭṭhitā na kātabbā.
punappunaṁ puññaṁ karonto hi lokuttarasukhampi pāpuṇāti sāvatthīvāsī
aññatarabrāhmaṇo viya.
so kira ekadivasaṁ pātova nikkhamitvā ekasmiṁ virūḷhatiṇaṭṭhāne
cīvaraṁ pārupante bhikkhū olokento ekassa cīvarakaṇṇaṁ

footnote: 1. ito paraṁ uposathikaṁ vā pāṭipadikaṁ vāti dissati. 2. aṭa. sā. 571.
footnote: 3. aggahetvāti pāṭho dissati. 4. su. vi. 3/224.

page number: 273

tiṇesu pavattaṁ ussāvabindūhi tementaṁ disvā imaṁ ṭhānaṁ apaharitaṁ
kātuṁ vaṭṭatīti cintetvā punadivase kuddālena taṁ ṭhānaṁ tacchetvā
khalamaṇḍalasadisaṁ katvā punadivasepi tattha gantvā ekassa cīvarakaṇṇaṁ
bhūmiyaṁ patitvā paṁsūhi makkhitaṁ disvā idha vālukaṁ okirituṁ vaṭṭatīti
cintetvā tathā akāsi. athekadivasaṁ purebhatte caṇḍo ātapo
jāto. tatopi so tattha gantvā cīvaraṁ pārupantānaṁ sarīrato
muñcantaṁ sedaṁ disvā tattha maṇḍapaṁ kāresi. punekadivasaṁ pāto
vaddalikaṁ jātaṁ 1-. tadāpi so tattha gantvā tintacīvarake bhikkhū disvā
tattha maṇḍapaṁ hāretvā sālaṁ kāretvā sālāya mahaṁ kātukāmo
sasaṅghaṁ satthāraṁ nimantetvā tattha nisīdāpetvā dānaṁ datvā
bhattakiccāvasāne satthu ādito paṭṭhāya sabbaṁ attanā katakammaṁ
ācikkhi. satthā brāhmaṇa paṇḍitā nāma khaṇe khaṇe thokaṁ
thokaṁ kusalaṁ karontā anupubbena attano malaṁ nīharantiyevāti
dassento dhammapadassa malavagge imaṁ gāthamāha.
[360] anupubbena medhāvī thokaṁ thokaṁ khaṇe khaṇe
kammāro rajatasseva niddhame malamattanoti.
tattha anupubbenāti anukkamena paṭipāṭiyā. medhāvīti
dhammojappaññāya samannāgato khaṇe khaṇe okāse okāse thokaṁ
thokaṁ kusalaṁ karonto. kammāro rajatassevāti suvaṇṇassa 2-
malaṁ niddhamanto suvaṇṇakāro viya. niddhameti attano rāgādimalaṁ

footnote: 1. vaddalikā jātāti bhavitabbaṁ.
footnote: 2. rajatassāti yuttataraṁ. suvaṇṇañhi nimmalaṁ hoti.

page number: 274

niddhameyya nīhareyya yathā hi suvaṇṇakāro ekavārameva suvaṇṇaṁ
tāpetvā koṭṭetvā malaṁ nīharitvā pilandhanavikatiṁ kātuṁ na sakkoti
punappunaṁ pacanto koṭṭento pana malaṁ nīharati tato anekavidhaṁ
pilandhanavikatiṁ karoti evameva punappunaṁ kusalaṁ karonto paṇḍito
attano malaṁ nīharitvā niddhantamalo nikkileso hotīti.
gāthāvasāne so brāhmaṇo sotāpanno.
aññatarabrāhmaṇavatthu.
santuṭṭhītipadakathā.
---------

page number: 275

kataññutākathā
[361] kataññutā nāma appassa vā bahussa vā yena kenaci
katassa upakārassa punappunaṁ anussaraṇabhāvena jānanatā. apica
nerayikādidukkhaparittāṇato puññānieva pāṇīnaṁ bahūpakārāni
yato tesampi upakārānussaraṇatā kataññutāti veditabbā. tattha
kataññū dullabho hotiṁ. tenāha dukaṅguttare 1- tatiyapaṇṇāsakassa
paṭhamavagge dveme bhikkhave puggalā dullabhā lokasmiṁ katame
dve yo ca pubbakārī yo ca kataññukatavedī ime kho bhikkhave
dve puggalā dullabhā lokasminti.
[362] tattha pubbakārīti paṭhamaṁ upakārassa kārako.
kataññukatavedīti tena kataṁ ñatvā pacchā kārako. tesu pubbakārī
iṇaṁ demīti saññaṁ karoti. pacchā kārako iṇaṁ jirāpemīti
saññaṁ karotīti tabbaṇṇanā 2-.
iṇaṁ demīti saññaṁ karotīti evaṁ saññaṁ karonto viya
hotīti atthoti taṭṭīkā puggalappaññattiṭīkā ca.
ettha ca saññaṁ karotīti evaṁ viyasaddarahito atthopi
yujjateva. tenāha bhagavā suvarājabhūto kedārajātake 3- kosiyagottassa
brāhmaṇassa dhammaṁ desento

footnote: 1. aṅ. duka. 20/108. 2. mano. pū. 2/73. 3. jātakaṭṭhakathā. 6/254.

page number: 276

ajātapakkhā sakuṇā puttakā mayha kosiya
te maṁ bhatā bharissanti tasmā tesaṁ iṇaṁ dade
mātā pitā ca me vuḍḍhā jiṇṇakā gatayobbanā
tesaṁ tuṇḍena hātūna muñce pubbakataṁ iṇanti.
[363] dullabhāti na sulabhā. pubbakārīti paṭhamameva kārako.
katavedīti kataṁ vedeti viditaṁ pākaṭaṁ karoti. te āgāriyānāgāriyehi
dīpetabbā. āgāriyesu hi mātāpitaro pubbakārino
nāma. puttadhītaro pana mātāpitaro paṭijaggantā abhivādanādīni
ca tesaṁ kurumānā katavedino nāma. anāgāriyesu ācariyūpajjhāyā
pubbakārino nāma. antevāsikasaddhivihārikā ācariyūpajjhāye
paṭijaggantā abhivādanādīni ca nesaṁ kurumānā katavedino nāma.
tesaṁ āvibhāvanatthāya upajjhāyaposakasoṇattherādīnaṁ vatthūni
kathetabbāni. aparo nayo. parena 1- akateyeva upakāre
attani kataṁ upakāraṁ anapekkhitvā kārako pubbakārī seyyathāpi
mātāpitaro ceva ācariyūpajjhāyā ca. so dullabho sattānaṁ
taṇhābhibhūtattā. parena katassa upakārassa anurūpappavattiṁ
attani kataṁ upakāraṁ upakārato jānanto vediyanto kataññukatavedī
seyyathāpi mātāpituācariyūpajjhāyesu sammāpaṭipanno. sopi
dullabho sattānaṁ avijjābhibhūtattā. apica akāraṇavacchalo
pubbakārī sakāraṇavacchalo kataññukatavedī. karissati meti

footnote: 1. parena kateyeva upakāre na attani....pubbakārītipi dissati.

page number: 277

evamādikāraṇanirapekkhakiriyo 1- pubbakārī. karissati meti
evamādikāraṇasāpekkhakiriyo 1- kataññukatavedī. tamo jotiparāyano
pubbakārī. joti jotiparāyano kataññukatavedī. desetā pubbakārī.
paṭipajjitā kataññukatavedī. sadevake loke arahaṁ sammāsambuddho
pubbakārī. ariyasāvako kataññukatavedīti puggalappaññattivaṇṇanā 2-.
[364] tattha ācariyūpajjhāyāti ettha ācariyūpajjhāyalakkhaṇaṁ
asokadhammaraññā puṭṭhena khīṇāsavabhūtena nigrodhasāmaṇerena vuttaṁ.
vuttañhi nidānakathāyaṁ 3- ko ayaṁ tāta upajjhāyo nāmāti.
vajjāvajjaṁ disvā codetā sāretā ca mahārājāti. ko ayaṁ
tāta ācariyo nāmāti. imasmiṁ sāsane sikkhitabbadhammesu
patiṭṭhāpetā mahārājāti.
[365] vajjāvajjaṁ upanijjhāyatīti upajjhāyoti āha
vajjāvajjaṁ disvā codetā sāretā cāti. tattha vajjāvajjanti
khuddakaṁ mahantañca vajjanti taṭṭīkā.
vuḍḍhiattho hi ayamakāro phalāphalantiādīsu viyāti mahākhandhakaṭīkā.
codetāti idaṁ tayā dukkaṭaṁ idaṁ dubbhāsitantiādīni vatvā
codetā. sāretāti attano vajjaṁ asarantassa satiṁ uppādetā
sammāpaṭipattiyaṁ vā sāretā pavattetāti attho. evaṁ tayā
buddhavacanaṁ sajjhāyitabbaṁ evaṁ abhikkamitabbaṁ evaṁ

footnote: 1. karaṇasaddo dissati. 2. pa. dī. abhi. 71. 3. samanta. 1/46.

page number: 278

paṭikkamitabbantiādinā ācārasikkhāpanato ācariyo nāmāti āha imasmiṁ
sāsane sikkhitabbadhammesu patiṭṭhāpetāti. tattha sikkhitabbadhammo
nāma sakalaṁ buddhavacanaṁ sīlādayo ca dhammāti nidānakathāṭīkā.
atthatopetesu garu upajjhāyo nāma. tena mahākhandhakavaṇṇanāyaṁ 1-
anupajjhāyakāti vajjāvajjaṁ upanijjhāyakena garunā
virahitāti vatvā paṭhamaṁ upajjhaṁ gāhāpetabboti ettha vajjāvajjaṁ
upanijjhāyatīti upajjhāti vuttaṁ.
vajjāvajjaṁ upanijjhāyatīti upajjhāti iminā upajjhāyasaddasamānattho
upajjhāsaddoti dassetīti taṭṭīkā.
upajjhāti upajjhāyasaddasamānattho ākāranto upajjhāsaddoti
dasseti. upajjhāsaddo 2- eva vā upayogappaccattavacanesu yakāralopaṁ
katvā evaṁ vutto karaṇavacanādīsu upajjhāsaddassa payogābhāvāti
daṭṭhabbanti navaṭīkā.
[366] ādarena caritabboti ācariyo. so catubbidho hoti.
tena visuddhimagge ñātipalibodhakathāyaṁ 3- pabbajjācariyo upasampadācariyo
nissayācariyo uddesācariyo cāti attho vutto.
ettha ca uddesācariyo nāma dhammācariyo. tena
mahākhandhakaṭīkāyaṁ yena sikkhāpadāni dinnāni ayaṁ pabbajjācariyo. yena
upasampadakammavācā vuttā ayaṁ upasampadācariyo. yo uddesaṁ
paripucchaṁ vā deti ayaṁ dhammācariyoti vuttaṁ.

footnote: 1. samanta. 3/34. 2. katthaci upajjhāyasaddoti likhiyati. 3. visuddhimagga. 1/118.

page number: 279

yassa pana santike ukkuṭikaṁ nisīditvā bhikkhunā ācariyo
me bhante hohi āyasmato nissāya vacchāmīti tikkhattuṁ vatvā
nissayo gahito ayaṁ nissayācariyo nāma.
[367] antevāsikasaddhivihārikāti ettha pana yassa santike
sāmaṇerena ceva upajjhaṁ gahetvā upasampannabhikkhunā ca upajjhāyo
me bhante hohīti vatvā nissayo gahito so tesaṁ upajjhāyo
te tassa saddhivihārikā. antevāsikā pana ācariyavasena catubbidhā
pabbajjantevāsiko upasampadantevāsiko nissayantevāsiko dhammantevāsiko
cāti. parena katassa upakārassa anurūpappavattinti idantu
tikaṅguttaravaṇṇanāya sameti.
[368] tattha hi kataññukatavedīti iminā mayhaṁ katanti tena
katakammaṁ ñatvā viditaṁ pākaṭaṁ katvā paṭikaraṇapuggaloti vuttaṁ 1-.
parena katassa upakārassa anurūpappavattiṁ attani kataṁ upakāraṁ
upakārato jānanto vediyanto kataññukatavedīti āha iminā
mayhaṁ katantiādinti taṭṭīkā.
kāraṇena vinā pavattahitacitto akāraṇavacchalo. anāgatampi
payojanaṁ apekkhamāno purimaggahitaṁ taṁ kataṁ upādāya kataññūeva
nāma hoti na pubbakārīti āha karissati metiādinti
puggalappaññattiṭīkā.
purimaggahitanti karissati metiādinā cittena paṭhamaṁ gahitaṁ.

footnote: 1. mano. pū. 2/307. tattha paṭikaraṇapuggaloti dissati.

page number: 280

taṁ katanti taṁ tādisaṁ upakāranti anuṭīkā.
[369] tamoti andhakārabhūto. tamaparāyanoti tamameva paraṁ
ayanaṁ gati assāti tamaparāyano. evaṁ sabbapadesu attho veditabbo.
ettha ca paṭhamo nīce caṇḍālādikule dujjīvike 1- hīnattabhāve
nibbattetvā tīṇi duccaritāni paripūreti. dutiyo tathāvidho
hutvā tīṇi sucaritāni paripūreti. tatiyo uḷāre khattiyādikule
bahunnapāne sampannattabhāve nibbattetvā 2- tīṇi duccaritāni
paripūreti. catuttho tathāvidho 3- hutvā tīṇi sucaritāni paripūretīti
saṅgītisuttavaṇṇanā 4-.
tamoti appakāsabhāvena tamo. tenāha andhakārabhūtoti.
andhakārabhūtoti andhakāraṁ viya bhūto jāto appakāsabhāvena
andhakārāvatthaṁ vā pattoti attho. tamamevāti vuttalakkhaṇaṁ
tamameva paraṁ parato ayanaṁ gati niṭṭhāti attho. nīce ...
nibbattetvāti etena tassa tamabhāvaṁ dasseti. tīṇi duccaritāni
paripūretīti etena tamaparāyanabhāvaṁ dasseti. pakāsabhāvāpattito
itaradvaye vuttanayānusārena attho veditabboti taṭṭīkā.
[370] nīcakulapacchājātiādikena tamena yuttoti tamo.
kāyaduccaritādīhi puna nirayatamūpagamanato tamaparāyano. iti
ubhayenāpi khandhatamova kathito hoti. aḍḍhakulapacchājātiādikena 5-

footnote: 1. dujjīvite. 2. nibbattitvā. 3. tādisova. 4. su. vi. 3/283.
footnote: 5. aḍḍhakule pacchājātiādikenāti aṭṭhakathāpāṭho. kosalasaṁyuttapāliyampana
footnote: ucce kule pacchājāto hotīti dissati.

page number: 281

jotinā yutto joti ālokabhūtoti vuttaṁ hoti. kāyasucaritādīhi
puna saggūpapattijotibhāvūpagamanato jotiparāyanoti kosalasaṁyutte
tatiyavaggavaṇṇanā 1- catukkaṅguttare dutiyapaṇṇāsakavaṇṇanā 2- ca.
nīcakulapacchājātiādiappakāsabhāvena tamo viyāti tamo.
tena tamena yuttoti tamo puggalo. vuccati hi taṁyogato puggalassa
tabbohāro yathā maccherayogato maccheroti. tasmā tamoti
appakāsabhāvena tamobhūtaṁ andhakāraṁ viya jāto andhakārāvatthaṁ vā
pattoti attho. vuttalakkhaṇaṁ tamameva paraṁ parato ayanaṁ gati niṭṭhā
etassāti tamaparāyanoti. ubhayenāpi tamaggahaṇena khandhatamova kathito
na andhakāratamo. khandhatamoti ca sampattirahitā khandhūpapattiyeva
daṭṭhabbā. aḍḍhakulapacchājātiādippakāsabhāvena jotetīti joti.
tena jotinā yuttotiādi sabbaṁ vuttanayena veditabbanti taṭṭīkā.
tamo jotiparāyano puññaphalaṁ anūpajīvantoeva puññāni
karotīti pubbakārīti vuttoti puggalappaññattiṭīkā.
puññaphalaṁ upajīvanto kataññupakkhe tiṭṭhatīti vuttaṁ puññaphalaṁ
anūpajīvantoti anuṭīkā. tathā dukaṅguttaraṭīkā.
[371] evaṁ kataññū puggalo dullabho hoti yadaggena puggalo
dullabho tadaggena kataññutāpi dullabhā hoti. sā cassa
dullabho ayanti pasaṁsanīyataṁ pāpeti. tatoyeva sā maṅgalaṁ.

footnote: 1. sā. pa. 1/190. 2. mano. pū. 2/418.

page number: 282

tenaṭṭhakathāyaṁ 1- sā sappurisoti 2- pasaṁsanīyādinānappakāravisesādhigama-
hetuto maṅgalanti veditabbāti 3- vuttaṁ. kataññū hi dullabho eva
na akataññū viya sulabho. akataññuno hi bahū hontīti.
tattha kataññū idha pasaṁsādihitaṁ pāpuṇāti akataññū idha
nindādiahitaṁ. tatrīmāni vatthūni
[372] atīte bārāṇasīrañño satta puttā ahesuṁ. tesaṁ
sabbajeṭṭhako padumo nāma kumāro bodhisatto. rājā ime maṁ
vadhitvā rajjampi gaṇheyyunti tesu āsaṅkaṁ uppādetvā tātā
māyidha vasittha aññattha gantvā mamaccayenāgantvā rajjaṁ gaṇhathāti
āha. te attano pajāpatīhi saddhiṁ pakkantā antarāmagge
ekasmiṁ kantāre annapānaṁ alabhantā sabbakaniṭṭhassa bhariyaṁ māretvā
terasa koṭṭhāse katvā maṁsaṁ khādiṁsu. bodhisatto pana attanā
ca bhariyāya ca laddhesu dvīsu koṭṭhāsesu ekaṁ ṭhapetvā bhariyāya
saddhiṁ ekameva khādi. iminā nayena te chaddivasesu cha itthiyo
māretvā khādiṁsu. bodhisattopi devasikaṁ ekekaṁ koṭṭhāsaṁ ṭhapesi.
iti sattame divase bodhisattassa cha koṭṭhāsā avasiṭṭhā. so
tesaṁ attano bhariyaṁ māretukāmānaṁ cha koṭṭhāse datvā ajja
tātā ime khādatha sve jānissāmāti vatvā tesaṁ niddāyanakāle
bhariyaṁ gahetvā palāyanto gantuṁ asakkontaṁ bhariyaṁ khandhenādāya

footnote: 1. paramatthajotikā khuddakapāṭhavaṇṇanā. 162.
footnote: 2. sappurisehīti aṭṭhakathāpotthake likhitaṁ. 3. vuttāti.

page number: 283

aruṇuggamanavelāya kantārā nikkhamma pipāsitā sāmīti vutte
udakaṁ alabhanto khaggena dakkhiṇajānuṁ paharitvā lohitaṁ pāyesi.
te ubho anupubbena mahāgaṅgaṁ patvā gaṅgānivattane paṇṇasālaṁ
katvā vāsaṁ kappesuṁ. tadā manussā ekaṁ rājāparādhiṁ coraṁ
hatthapādakaṇṇanāsāni chinditvā ekasmiṁ ambaṇake pakkhipitvā
gaṅgāya chaḍḍesuṁ. koṇḍo aṭṭassaraṁ kurumāno taṁ ṭhānaṁ
patto. taṁ sutvā bodhisatto kāruññena taṁ ukkhipitvā paṇṇasālaṁ
ānetvā kasāvadhovanalepanādīhi vaṇappaṭikammaṁ akāsi. bhariyā
panassa koṇḍaṁ jigucchamānā nuṭṭhubhantī vicarati. bodhisatto
bhariyāya saddhiṁ koṇḍaṁ assamapade ṭhapetvā sayaṁ phalāphalaṁ āharitvā
posesi. sā koṇḍe paṭibaddhacittā tena saddhiṁ micchācaritvā
bodhisattaṁ upāyena māretukāmā sāmi ahaṁ tumhākaṁ aṁse nisīditvā
kantārā nikkhamamānā ekaṁ pabbataṁ disvā ayye pabbatadevate
sacāhaṁ sāmikena saddhiṁ arogā jīvitaṁ labhissāmi balikammaṁ te
karissāmīti āyāciṁ idānissā balikammaṁ karissāmīti vatvā
bodhisattaṁ gahetvā tattha gantvā sāmi tvaññeva uttamadevatā
taṁ tāva padakkhiṇaṁ katvā vanditvā pacchā devatāya balikammaṁ
karissāmīti vatvā bodhisattaṁ papātābhimukhaṁ ṭhapetvā pupphehi pūjetvā
vanditukāmā viya hutvā piṭṭhipasse ṭhatvā piṭṭhiyaṁ paharitvā papāte
pātetvā paccāgantvā koṇḍassa santikaṁ agamāsi. bodhisatto
pana patanto udumbararukkhamatthake ekasmiṁ akaṇṭake gumbe patitvā

page number: 284

aññattha gantumasakkonto udumbaraphalaṁ khāditvā sākhantare nisīdi.
tassa ca rukkhassa pabbatapādato āruyha phalaṁ khāditapubbo eko
mahāsarīro godharājā atthi. so phalaṁ khādituṁ āruyha bodhisattaṁ
disvā tena saddhiṁ vissāsaṁ āpajjitvā tassa tatthāgatakāraṇaṁ
pucchitvā tamatthaṁ sutvā taṁ attano piṭṭhiyaṁ nisīdāpetvā papātā
uttaritvā araññā nikkhamitvā mahāmagge ṭhapetvā araññameva
pāvisi. bodhisatto paccantagāmaṁ gantvā tattha vasanto pitu
accayena rajjaṁ gahetvā padumarājā nāma hutvā cha dānasālāyo
kāretvā devasikaṁ cha satasahassāni vissajjetvā dānaṁ adāsi.
sāpi pāpitthī taṁ koṇḍaṁ khandhenādāya araññā nikkhamma manussapathe
bhikkhaṁ caritvā taṁ koṇḍaṁ posentī manussehi kinte ayaṁ
hotīti puṭṭhā ahaṁ etassa mātuladhītā pitucchāputto me esa
etasseva maṁ adaṁsu sāhaṁ vajjhappattampi attano sāmikaṁ pariharantī
bhikkhaṁ caritvā posemīti āha. manussā ayaṁ patibbatāti
bahutaraṁ yāgubhattaṁ datvā thiraṁ vettapacchiñca adaṁsu tava sāmikaṁ
idha nisīdāpetvā gacchāti. sāpi tathā katvā caramānā bārāṇasī
gantvā dānasālāsu bhuñjamānā vicari. bodhisatto dānagge
aṭṭhannaṁ vā dasannaṁ vā sahatthā dānaṁ datvā paccāgacchanto
gamanamagge taṁ disvā kimetanti pucchi. ekā deva patibbatāti.
so taṁ pakkosāpetvā sañjānitvā koṇḍaṁ pacchito nīharāpetvā
pucchi. sā purimanayeneva kathesi. rājā nanu tvaṁ padumakumārassa

page number: 285

bhariyā asukarañño dhītā asukā nāma mama jānulohitaṁ pivitvā
imasmiṁ koṇḍe paṭibaddhacittā maṁ papāte pātesi sādāni
tvaṁ nalāṭe maccuṁ gahetvā maṁ matoti maññamānā āgatāti
vatvā imaṁ koṇḍaṁ musalena pothetvā māretha imissā
pāpitthiyā kaṇṇanāsaṁ chindathāti amacce āṇāpesi. kāmañcesa
kodhaṁ adhivāsetuṁ asakkonto evaṁ tesaṁ daṇḍaṁ āṇāpesi na
pana tathā kāresi. rājā kodhaṁ mandaṁ katvā yathā sā pacchiṁ
sīsato oropetuṁ na sakkoti evaṁ gāḷhaṁ bandhāpetvā koṇḍaṁ
tattha pakkhipāpetvā attano vijitā nīharāpesi.
dukanipātassa pañcamavagge cūḷapadumajātakavaṇṇanāyaṁ padumarājavatthu 1-.
[373] atīte bodhisatto tāpaso hutvā gaṅgātīre paṇṇasālāyaṁ
jhānasukhena vihāsi. tadā bārāṇasīseṭṭhidhītā duṭṭhakumārī nāma
caṇḍā pharusā kammakare akkosati paharati. athekadivasaṁ naṁ kammakarā
gahetvā gaṅgāya kīḷissāmāti gantvā tattha chaḍḍesuṁ. sā
viravantī udakena vuyhamānā aḍḍharattiyaṁ bodhisattassa sālāsamīpaṁ
pāpuṇi. tāpaso tassaṁ kāruññena taṁ ukkhipitvā aggiṁ katvā
datvā sīte vigate phalāphalaṁ datvā kattha vāsikāsīti pucchi.
bārāṇasīvāsikāti. idāni gacchāti. sā imaṁ tāpasaṁ sīlabhedaṁ
pāpetvā taṁ gahetvā gamissāmīti cintetvā tathā katvā agamāsi.
tāpasopi bhinnasīlo parihīnajjhāno tāya saddhiṁ ekaṁ paccantagāmaṁ

footnote: 1. jātakaṭṭhakathā. 3/154.

page number: 286

gantvā takkaṁ vikkīṇanto taṁ poseti. tasmāssa takkapaṇḍitoti
nāmaṁ akaṁsu. manussā cassa paribbayaṁ datvā amhākaṁ suyuttaṁ vā
duyyuttaṁ vā ācikkhanto ettha vasāti gāmadvāre kuṭikāya vāsesuṁ.
athekadivasaṁ corā taṁ gāmaṁ vilumpitvā takkapaṇḍitassa bhariyaṁ aggahesuṁ.
corajeṭṭhako taṁ bhariyaṁ akāsi. sā takkapaṇḍitaṁ ghātāpetukāmā
corehi ānītā ahaṁ dukkhaṁ vasāmi āgantvā maṁ nehīti tassa sāsanaṁ
pesetvā taṁ tatthāgataṁ disvā sace mayaṁ idāni gacchissāma
coro anubandhitvā ubhopi amhe ghātessati rattibhāge gacchissāmīti
taṁ koṭṭhake nisīdāpetvā sāyaṁ jeṭṭhakassa āgantvā suraṁ
pivitvā mattakāle ācikkhi. coro taṁ gahetvā pātetvā
kappurādīhi yathāruciṁ pothetvā bandhitvā nipajjāpesi. so
pothiyamāno aññaṁ kiñci avatvā kodhanā akataññū ca
pisuṇā mittadubbhikāti idameva vadati. coropi sayitvā
pabuddho jiṇṇāya surāya puna taṁ pothetuṁ ārabhi. sopi
tatheva vadati. coropi ayaṁ imameva vadati nāññaṁ kimidanti
cintetvā pucchitvā sabbaṁ pavattiṁ sutvā ayaṁ evarūpe upakārake
vippaṭipajjati mayhampi upaddavaṁ kareyya māretabbā esāti
cintetvā taṁ itthiṁ pabodhetvā ehi etaṁ purisaṁ ghātessāmāti
bahigāmaṁ gantvā taṁ itthiṁ māretvā takkapaṇḍitaṁ gahetvā gehaṁ
gantvā idāni kahaṁ gamissasīti āha. takkapaṇḍito pabbajitvā
araññe vasissāmīti āha. ahaṁpi pabbajissāmīti. te ubho

page number: 287

pabbajitvā jhānābhiññāyo nibbattetvā brahmalokūpagā.
ekanipātassa sattamavagge takkajātakavaṇṇanāyaṁ 1- takkapaṇḍitavatthu.
[374] atīte bodhisatto tāpaso hutvā gaṅgātīre paṇṇasālāyaṁ
vihāsi. tadā bārāṇasīrañño putto duṭṭhakumāro nāma ahosi
kakkhaḷo pharuso sabbesaṁ akkhimhi patitarajo 2- viya khādituṁ āgatapisāco
viya ca amanāpo. so ekadivasaṁ gaṅgāya kīḷanto etha bhaṇe
maṁ nadīmajjhaṁ netvā ānethāti avoca. te taṁ netvā chaḍḍetvā
palāyiṁsu. so udakena vuyhamāno ekaṁ dārukkhandhaṁ disvā tattha
nisīditvā paridevamāno gacchati. tadā bārāṇasīvāsī eko
seṭṭhī nadītīre cattāḷīsakoṭidhanaṁ nidahitvā dhanataṇhāya dhanapiṭṭhe
sappo hutvā nibbatti. aparopi tasmiṁyeva padese tiṁsa koṭiyo
nidahitvā dhanataṇhāya tattheva undūro hutvā nibbatti. tesaṁ
vasanaṭṭhānaṁ udakaṁ pāvisi. te nikkhamitvā taṁ tena nisinnaṁ 3-
dārukkhandhaṁ disvā āruyha khandhapiṭṭheyeva nipajjiṁsu. nadītīre
ca eko simbalīrukkho atthi. tattheko suvapotako vasati.
rukkho udakapiṭṭhe pati. suvapotako taṁ dārukkhandhaṁ disvā nilīyi.
evante cattāro janā gacchamānā aḍḍharattiyaṁ tāpasassa
paṇṇasālāsamīpaṁ pattā. tāpaso rājaputtassa paridevanasaddaṁ sutvā
nadītīraṁ gantvā tesu kāruññena te ukkhipitvā assamaṁ netvā

footnote: 1. jātakaṭṭhakathā. 2/89. 2. patitarajantipi padaṁ. 3. pamādalikhitaṁ maññe.
footnote: nisinnanti hi na kammavācakaṁ aṭṭhakathāyaṁ abhinisinnanti pāṭho.

page number: 288

aggiṁ jāletvā ime dubbalatarāti paṭhamaṁ sappādīnaṁ sarīraṁ sedetvā
pacchā rājaputtassa sarīraṁ sedetvā āhāraṁ dentopi paṭhamaṁ
sappādīnameva datvā pacchā tassa phalāphalaṁ adāsi. kumāro
ayaṁ kūṭatāpaso maṁ agaṇetvā tiracchānagatānaṁ sammānaṁ karotīti
tasmiṁ āghātaṁ bandhitvā katipāhaṁ vasitvā gacchanto etaṁ attano
santikaṁ āgataṁ māressāmīti cintetvā bhante mayi rajje patiṭṭhite
āgaccheyyātha ahaṁ vo catūhi paccayehi upaṭṭhahissāmīti vatvā
pakkāmi. sappo pana gacchanto taṁ vanditvā bhante tumhehi
mayhaṁ mahāupakāro kato asukaṭṭhāne me ettakaṁ dhanaṁ nidahitaṁ
kicce vo dhanena sati tattha gantvā dīghāti pakkoseyyāthāti
vatvā pakkāmi. undūropi tatheva vatvā kicce vo dhanena
sati tattha gantvā undūrāti pakkoseyyāthāti vatvā pakkāmi.
suvapotakopi tāpasaṁ vanditvā bhante mayhaṁ dhanaṁ natthi rattasālīhi
pana vo atthe sati mayhaṁ vasanaṭṭhānaṁ gaccheyyāthāti vatvā
pakkāmi. rājaputto gantvā nacirasseva rajje patiṭṭhāti.
bodhisatto paṭhamaṁ sappādayo vīmaṁsitukāmo tesaṁ vasanaṭṭhānaṁ gato.
tepi sakaṭṭhānā nikkhamitvā taṁ vandiṁsu. so tato nivattitvā
rājānaṁ vīmaṁsitukāmo rājuyyānaṁ gantvā tattha vasitvā punadivase
bhikkhācāravattena nagaraṁ pāvisi. tasmiṁ khaṇe rājā hatthikkhandhavaragato
nagaraṁ padakkhiṇaṁ karonto taṁ dūratova disvā ayaṁ kūṭatāpaso
mama santike bhutvā vasitukāmo āgato yāva parisamajjhe attanā

page number: 289

mayhaṁ kataguṇaṁ na pakāseti tāvassa sīsaṁ chindāpessāmīti purise
āṇāpesi. te gantvā bodhisattaṁ vanditvā 1- catukke catukke paharantā
āghātanaṁ nayiṁsu. so pahaṭappahaṭaṭṭhāne imameva gāthamāha
[375] saccaṁ kirevamāhaṁsu narā ekacciyā idha
kaṭṭhaṁ pallavitaṁ 2- seyyo na tvevekacciyo naroti.
tattha saccaṁ kirevamāhaṁsūti avitathameva kira evaṁ vadanti.
narā ekacciyā idhāti idhekacce paṇḍitapurisā. kaṭṭhaṁ pallavitaṁ
seyyoti nadiyā vuyhamānaṁ sukkhadāru uttāretvā thale ṭhapitaṁ
sundaraṁ. kiṁkāraṇā. taṁ hi yāgubhattādīnaṁ pacanatthāya sītāturānaṁ
visīvanatthāya aññesaṁpi ca parissayānaṁ haraṇatthāya upakāraṁ hoti.
na tvevekacciyo naroti ekacco pana mittadubbhī akataññū
pāpapuriso oghena vuyhamāno hatthe gahetvā uttārito na tveva
varaṁ. tathā hi ahaṁ imaṁ pāpapurisaṁ uttāretvā dukkhaṁ āharinti.
taṁ sutvā tesu ye paṇḍitā te kiṁ bho pabbajita
tayā amhākaṁ rañño atthi koci guṇo katoti pucchiṁsu.
so sabbaṁ pavattiṁ kathesi. taṁ sutvā manussā ayaṁ mittadubbhī
rājā attano jīvitadāyakassa guṇamattampi na jānāti taṁ nissāya
kuto amhākaṁ sukhaṁ 3- gaṇhatha nanti kupitā samantato uṭṭhahitvā
ususattipāsāṇamuggarādīhi hatthikkhandhagatameva naṁ ghātetvā pāde
kaḍḍhitvā parikhāpiṭṭhe chaḍḍetvā bodhisattaṁ abhisiñciṁsu. so

footnote: 1. bandhitvāti padena bhavitabbaṁ. 2. nipphavitanti pāli. 3. vuḍḍhītipi padaṁ.

page number: 290

dhammena rajjaṁ kārento tesaṁ sappādīnaṁ vasanaṭṭhānaṁ gantvā
sappaundūrehi dinnā sattati hiraññakoṭiyo te tayo jane ca
gahetvā pacchā gantvā 1- sappassa vasanatthāya suvaṇṇanāḷiṁ undūrassa
vasanatthāya phalikaguhaṁ suvakassa suvaṇṇapañjaraṁ kāretvā sappasuvakānaṁ
madhulāje undūrassa gandhasālitaṇḍule dāpesīti.
ekanipātassa aṭṭhamavagge saccaṁkirajātakavaṇṇanāyaṁ 2- catujjanavatthu.
[376] atīte rājagahe mahāseṭṭhī attano puttassatthāya
janapadaseṭṭhino dhītaraṁ ānesi. sā pana vañjhā hutvā
gabbhiniyālayaṁ dassentī hatthapādapiṭṭhiyo koṭetvā bahalaṁ kāretvā
devasikaṁ pilotikaveṭhanena udaravaḍḍhanaṁ dassetvā ekissā dhātiyā
taṁ kiccaṁ jānāpetvā navamāsaccayena idāni janapade pitu gharaṁ
gantvā vijāyissāmīti sassusasure āpucchitvā pakkāmi. athekā
duggatitthī satthena saddhiṁ maggaṁ gacchantī antarāmagge ekasmiṁ
nigrodhamūle puttaṁ vijāyitvā pātova satthe gacchante ahaṁ vinā
satthena gantuṁ na sakkhissāmīti tattheva gabbhamalañca puttañca
chaḍḍetvā gatā. devatā dārakaṁ rakkhiṁsu. so kira bodhisatto va.
seṭṭhidhītā pana taṁ ṭhānaṁ patvā sarīrakiccaṁ karissāmīti
tāya dhātiyā saddhiṁ nigrodhamūlaṁ gantvā suvaṇṇavaṇṇaṁ dārakaṁ
disvā amma nipphannaṁ no kiccanti pilotikā apanetvā ucchaṅgap-
padesaṁ lohitena gabbhamalena ca makkhitvā attano gabbhavuṭṭhānabhāvaṁ

footnote: 1. paccāgantvāti yuttataraṁ. 2. jātakaṭṭhakathā 2/129.

page number: 291

parijanassa kathetvā dārakaṁ gahetvā tatova paṭinivatti. tassa
nigrodhoti nāmaṁ kariṁsu. taṁdivasaññeva anuseṭṭhissa suṇisāpi
vijāyanatthāya kulagharaṁ gacchantī antarāmagge ekissā rukkhasākhāya
heṭṭhā puttaṁ vijāyitvā paṭinivatti. tassa sākhoti nāmaṁ.
taṁ divasaññeva mahāseṭṭhiṁ nissāya vasantassa tunnakārassa bhariyāpi
pilotikantare puttaṁ vijāyi. tassa potikoti nāmaṁ. mahāseṭṭhī
ubhopete nigrodhakumārassa jātadivase āharāpetvā teneva saddhiṁ
vaḍḍhesi. te ekato vaḍḍhitvā vayappattā takkasilaṁ gantvā
uggahitasippā janapadacārikañcarantā anupubbena bārāṇasīsamīpaṁ
gantvā ekasmiṁ rukkhamūle nipajjiṁsu. tasmiñca rukkhe kukkuṭā
vasiṁsu. tesu uparimo heṭṭhimassa sarīre vaccaṁ pātesi. kenidaṁ
pātitanti. samma mā kujjha mayā ajānantena pātitanti.
are tvaṁ mama sarīraṁ attano vaccaṭṭhānaṁ maññasi kiṁ mama pamāṇaṁ
na jānāsi yo hi maṁ māretvā maṁsaṁ khādati so pātova
sahassaṁ labhatīti. are tvaṁ ajānantenāti vuttepi kujjhasi
ettakamattena mānaṁ karosi maṁ pana māretvā yo thūlamaṁsaṁ khādati
so pātova rājā hoti yo majjhimamaṁsaṁ so senāpati yo
aṭṭhimaṁsaṁ so bhaṇḍāgārikoti. potiko paccūsakāle uṭṭhāya
nigrodhakumārassa pāde parimajjanto nisinno tesaṁ vacanaṁ sutvā
saṇikaṁ āruyha uparimaṁ kukkuṭaṁ gahetvā māretvā aṅgāresu pacitvā
thūlamaṁsaṁ nigrodhassa majjhimamaṁsaṁ sākhassa datvā attanā aṭṭhimaṁsaṁ

page number: 292

khāditvā sabbaṁ pavattiṁ kathesi. te tayopi pātarāsavelāyaṁ
bārāṇasiṁ pavisitvā ekassa brāhmaṇassa gehe pāyāsaṁ bhuñjitvā
nagarā nikkhamitvā uyyānaṁ pavisiṁsu. nigrodhakumāro silāpaṭṭe
nipajji. itare dve bahi nipajjiṁsu. tadā bārāṇasīrājā sattāhaṁ
kālakato. atha purohitādayo pussarathaṁ vissajjesuṁ. kassapasaṁyuttaṭīkāyaṁ
pussarathanti maṅgalarathanti vuttaṁ. pussaratho uyyānaṁ
gantvā ārohaṇasajjo hutvā aṭṭhāsi. purohito pādesu
lakkhaṇāni upadhāretvā sabbaturiyāni paggaṇhāpetvā tattheva
ratanarāsimhi nigrodhaṁ ṭhapetvā abhisiñci. so sākhassa senāpatiṭṭhānaṁ
datvā nagaraṁ pāvisi. potikopi tena saddhiṁyeva pāvisi. rājā
ekadivasaṁ mātāpitaro saritvā gaccha te ānehīti rājagahanagaraṁ
potikameva pesesi. so gantvā tesu anāgatesu sayameva
paccāgantvā senāpatissa ghare maggakilamathaṁ vinodetvā pacchā
rājānaṁ passissāmīti tattha gantvā tava sahāyako potiko
nāmāgatoti ārocāpesi. sākho ayaṁ mayhaṁ rajjaṁ adatvā
nigrodhassa adāsīti tasmiṁ veraṁ bandhi. tasmā so dūtassa vacanaṁ
sutvāva kuddho ko imassa sahāyo ummattako dāsīputto
gaṇhatha nanti vatvā hatthapādajānukappurehi koṭṭāpetvā gīvāyaṁ
gāhāpetvā nīharāpesi. potikopi ayaṁ akataññū mittadubbhī
nigrodhapaṇḍito kataññū sappuriso tasseva santikaṁ gamissāmīti
gantvā rañño mātāpitūnaṁ anāgatabhāvaṁ kathesi. sākhopi potiko

page number: 293

maṁ rañño santike bhindeyya mayi pana gate kiñci vattuṁ na
sakkhissatīti tattheva gato. potiko tena katakammaṁ rañño
kathesiyeva. taṁ sutvā rājā kujjhitvā taṁ māretuṁ āṇāpesi.
potiko khamatha mahārāja asappurisassāti vāresi. rājā sākhassa
khamitvā senāpatiṭṭhānaṁ potikasseva dātukāmo tasmiṁ anicchante
sabbasenānaṁ 1- vicāraṇārahaṁ bhaṇḍāgārikaṭṭhānaṁ nāma adāsi. pubbe
kira taṁ ṭhānantaraṁ nāhosi tato paṭṭhāya jātaṁ. aparabhāge
potiko bhaṇḍāgāriko puttadhītāhi vaḍḍhamāno puttadhītaro ovadanto
dasakanipāte nigrodhajātake 2- imaṁ gāthamāha
[377] nigrodhameva seveyya na sākhamupasaṁvase
nigrodhasmiṁ mataṁ seyyo yañce sākhasmi jīvitanti.
tijanavatthu
[378] evaṁ akataññū nindādiṁ pāpuṇāti. kataññū pana
satthārāpi pasaṁsito. tatrīdaṁ vatthu
rājagahe kira rādho nāma mahallakabrāhmaṇo puttadārena
abahumato 3- veḷuvanaṁ gantvā pabbajjaṁ yāci. jiṇṇo ayanti na
keci pabbājetuṁ icchiṁsu. satthā taṁ ñatvā ko bhikkhave tassa
brāhmaṇassa adhikāraṁ saratīti āha. tattha adhikāranti adhikakiriyaṁ
sakkāranti vuttaṁ hoti. athāyasmā mahāsārīputto idha me
bhante so brāhmaṇo rājagahe piṇḍāya carantassa kaṭacchubhikkhaṁ

footnote: 1. sabbasenīnaṁ. 2. jātakaṭṭhakathā. 5/476. 3. abahumānotipi.

page number: 294

dāpesi imaṁ kho ahaṁ bhante tassa brāhmaṇassa adhikāraṁ sarāmīti
āha. sādhu sādhu sārīputta kataññuno hi sārīputta sappurisā
katavedino tenahi tvaṁ sārīputta taṁ brāhmaṇaṁ pabbājehi
upasampādehīti. thero taṁ pabbājetvā ādāya gāmakāvāsaṁ gato.
tatrassa adhunā pabbajitattā kicchalābhassa thero attano pattaṁ
āvāsampi paṇītapiṇḍapātampi rādhattherasseva datvā sayaṁ piṇḍāya
carati. rādhatthero senāsanabhojanasappāyāni labhitvā therasseva
santike kammaṭṭhānaṁ gahetvā nacirasseva arahattaṁ pāpuṇi.
ekaṅguttare etadaggavaggavaṇṇanāyañceva 1- mahākhandhake ca
rādhabrāhmaṇavatthu.
[379] atha sārīputtatthero kataññukatavedīti saṅghamajjhe
kathā udapādi. taṁ sutvā satthā pubbepesa hatthī hutvā
kataññukatavedīyevāti vatvā dukanipātassa paṭhamavagge alīnacittajātakaṁ 2-
kathesi. tasmā dhammasenāpatinā viya kataññunā bhavitabbaṁ
ānandattherena viya ca.
therassa kira pañcasatamattā saddhivihārikā. tesveko
daharabhikkhu therassa bahūpakāro pariveṇaṁ sammajjati pānīyaparibhojanīyaṁ
upaṭṭhapeti dantakaṭṭhamukhodakanahānodakaṁ deti vaccakuṭījantāgharasenāsanāni
paṭijaggati hatthaparikammapādaparikammapiṭṭhiparikammādīni
karoti. thero pana attano dhammakathāya pasannena kosalaraññā

footnote: 1. mano. pū. 1/354. 2. jātakaṭṭhakathā. 3/23.

page number: 295

dinnāni pañca sāṭakasatāni ayameva bahūpakāroti yuttavasena
sabbāni tasseva adāsi. so sabbete sāṭake bhājetvā attano
samānūpajjhāyānaṁ adāsi. te bhikkhū cīvaraṁ katvā nivāsetvā pārupitvā
ca satthu santikaṁ gantvā vanditvā bhante sotāpannassa mukholokanadānaṁ
nāma atthīti āhaṁsu. natthi bhikkhaveti. bhante amhākaṁ
upajjhāyo ānandatthero pañca sāṭakasatāni ekasseva daharabhikkhuno
adāsi sopi attanā laddhe amhākaṁ adāsīti. na bhikkhave ānando
mukholokanena deti so panassa bhikkhu bahūpakāro tasmā attano
upakārakassa upakāravasena guṇavasena yuttavasena ca upakārakassa nāma
paccupakāro kātuṁ vaṭṭatīti kataññukatavedibhāvena adāsi porāṇakapaṇḍitāpi
attano upakārakānaññeva paccupakāraṁ kariṁsūti vatvā
dukanipātassa paṭhamavagge guṇajātakaṁ 1- kathesi. sigālajātakantipi etasseva
nāmaṁ. puna satthā tatheva vatvā tikanipātassa paṭhamavagge
tiritivacchajātakaṁ 2- kathesi. ubhayattha atītavatthu jātake oloketabbaṁ.
ānandattheravatthu.
[380] apica kataññussa samparāyo sugati akataññussa
duggatīti. ayamattho catukkaṅguttarassa pañcamapaṇṇāsake
dutiyavaggassa tatiyena akataññutāsuttena 3- dīpetabbo. akataññū
hi duggatiparāyanova. tatrīdaṁ vatthu
atīte bārāṇasīvāsī eko vanacarako himavante attano

footnote: 1. jātakaṭṭhakathā. 3/30. jātakaṭṭhakathā. 4/52. 3. aṅ. catukka. 21/309.

page number: 296

ājīvabhaṇḍakaṁ gavesamāno maggamūḷho hutvā paridevamāno vicari.
tadā bodhisatto sīlavantatāya sīlavanāgarājā nāma sabbasseto
hatthī hutvā tassa paridevanaṁ sutvā kāruññacodito taṁ piṭṭhiyaṁ
nisīdāpetvā araññā netvā manussapathaṁ pāpetvā bho purisa
iminā maggena gaccha mayhaṁ pana vasanaṭṭhānaṁ pucchitopi mā
kassaci ācikkhīti 1- āha. so pana mittadubbhī akataññū bodhisattassa
piṭṭhe nisinnakāleyeva rukkhapabbatanimittāni sallakkhetvā bārāṇasiṁ
gantvā dantakāre disvā kiṁ bho jīvadantampi labhitvā
gaṇheyyāthāti vatvā jīvadanto nāma matahatthidantato mahagghataroti
sutvā pātheyyaṁ kharakakacañca gahetvā bodhisattaṁ upasaṅkamitvā
dante yāci. bodhisatto tena dve aggadante chindāpetvā
te soṇḍāya gahetvā nāhaṁ ime mayhaṁ appiyāti dammi
imehi pana me sataguṇena sahassaguṇena satasahassaguṇena
sabbaññutaññāṇaṁ piyataraṁ tassa me dantadānaṁ sabbaññutaññāṇappaṭivijjhanatthāya
hotūti paṇidhānaṁ katvā adāsi. so te
ādāya paccāgantvā vikkīṇitvā tasmiṁ mūle khīṇe puna gantvā
avasesadante yāci. hatthīpissa adāsi. puna tasmiṁpi khīṇe gantvā
yāci. hatthīpi sādhūti vatvā gonisinnakaṁ nisīdi. sopi akataññū
hatthikumbhaṁ āruyha ubho koṭiyo paṇhiyā paharanto maṁsaṁ viyūhitvā
kakacena mūladāṭhe kappetvā pakkāmi. tasmiṁ hatthino dassanūpacāraṁ

footnote: 1. ācikkhāti.

page number: 297

vijahanteyeva mahāpaṭhavī sineruyugandharādayo mahābhāre dhāretuṁ
samatthāpi tassa aguṇarāsiṁ dhāretuṁ asakkontī viya bhijjitvā
vivaramadāsi. tāvadeva avīcijālā nikkhamitvā taṁ akataññuṁ
mittadubbhiṁ parikkhipitvā gaṇhi. atha tasmiṁ vanasaṇḍe adhivatthā
rukkhadevatā ekanipātassa aṭṭhamavagge sīlavajātake 1- imaṁ gāthamāha
[381] akataññussa posassa niccaṁ vivaradassino
sabbañce paṭhaviṁ dajjā neva naṁ abhirādhayeti.
tattha akataññussāti attano kataguṇaṁ ajānantassa.
posassāti purisassa. vivaradassinoti chiddameva okāsameva
olokentassa. sabbañce paṭhaviṁ dajjāti sacepi sakalaṁ cakkavattirajjaṁ
imaṁ vā pana mahāpaṭhaviṁ parivattetvā paṭhavojaṁ dadeyya. neva
naṁ abhirādhayeti evaṁ karontopi koci paritosetuṁ vā pasādetuṁ
vā na sakkuṇeyyāti.
hatthī yāvatāyukaṁ ṭhatvā yathākammaṁ gato.
vanacarakavatthu.
evaṁ akataññussa duggati samparāyo hoti. kataññū pana
sugatiṁ upapanno gaṇanapathaṁ vītivatto. kiṁ vatthunāti.
kataññutātipadakathā
-----------

footnote: 1. jātakaṭṭhakathā. 2/124.

page number: 298

dhammassavanakathā
[382] kālena dhammassavanaṁ nāma yasmiṁ kāle uddhaccasahagataṁ
cittaṁ hoti kāmavitakkādīnaṁ vā aññatarena abhibhūtaṁ tasmiṁ kāle
tesaṁ vinodanatthaṁ dhammassavananti aṭṭhakathā 1-.
kāmappaṭisaṁyutto vitakko kāmavitakko. byāpādappaṭisaṁyutto
vitakko byāpādavitakko. vihiṁsāpaṭisaṁyutto vitakko vihiṁsāvitakko.
tesu dve sattesupi saṅkhāresupi uppajjanti. kāmavitakko
hi piye manāpe satte vā saṅkhāre vā vitakkentassa uppajjati.
byāpādavitakko appiye amanāpe satte vā saṅkhāre vā kujjhitvā
olokanato 2- paṭṭhāya yāva vināsanā uppajjati. vihiṁsāvitakko
saṅkhāresu na uppajjati. saṅkhāro hi dukkhāpetabbo nāma natthi. ime
sattā haññantu vā ucchijjantu vā vinassantu vā mā vā ahesunti
cintanakāle pana sattesu uppajjatīti saṅgītisutte tikavaṇṇanā. 3-
kāmappaṭisaṁyuttoti ettha dve kāmā vatthukāmo ca kilesakāmo
ca. tattha vatthukāmapakkhe 4- ārammaṇakaraṇavasena kāmehi paṭisaṁyutto
vitakko kilesakāmapakkhe 4- pana sampayogavasena kāmena paṭisaṁyuttoti
yojetabbaṁ. byāpādappaṭisaṁyuttotiādīsu sampayogavasena attho
veditabbo. byāpādavatthuppaṭisaṁyutto byāpādappaṭisaṁyuttoti
gayhamāne na ubhayathāpi yojanā labbhateva. vihiṁsāpaṭisaṁyuttoti

footnote: 1. paramatthajotikā khuddakapāṭhavaṇṇanā. 126. 2. olokanakālato.
footnote: 3. su. vi. 3/226. 4. katthaci...pekkheti likhitaṁ.

page number: 299

etthāpi eseva nayo. vihiṁsanti etāya satteva vihiṁsanaṁ vā
etaṁ sattānanti vihiṁsā tāya paṭisaṁyutto vihiṁsāpaṭisaṁyuttoti
evaṁ saddattho veditabbo. appiye amanāpe saṅkhāre ārabbha
byāpādavitakkuppatti aṭṭhānaghātavasena dīpetabbā.
byāpādavitakkassa avadhiṁ dassetuṁ yāva vināsanāti vuttaṁ. vināsane pana
pāṇātipāto evāti. saṅkhāro dukkhāpetabbo nāma natthīti
kasmā vuttaṁ nanu ye dukkhāpetabbāti icchitā sattasaññitā
tepi atthato saṅkhārā evāti. saccametaṁ. ye pana indriyabaddhā
saviññāṇakatāya dukkhaṁ paṭisaṁvedenti tasmā te vihiṁsāvitakkassa
visayā icchitā sattasaññitā. ye pana na dukkhaṁ paṭisaṁvedenti
vuttalakkhaṇāyogato te sandhāya vihiṁsāvitakko saṅkhāresu na
uppajjatīti vuttaṁ. yattha pana uppajjati yathā ca uppajjati taṁ
dassetuṁ ime sattātiādi vuttanti taṭṭīkā.
[383] apare āhu pañcame pañcame divase dhammassavanaṁ kālena
dhammassavanaṁ nāma. yathāha. āyasmā anuruddho pañcāhikaṁ kho
pana mayaṁ bhante sabbarattiṁ 1- dhammiyā kathāya sannisīdāmāti aṭṭhakathā 2-.
tattha pañcāhikantyādi mūlapaṇṇāsakassa catutthavagge
cūḷagosiṅgasutte 3- tena therena satthu santike vuttaṁ.
pañcāhikaṁ kho panāti cātuddase paṇṇarase aṭṭhamiyanti

footnote: 1. sabbarattiyā vā sabbarattikaṁ vāti pāliyaṁ dissati.
footnote: 2. pa. jo. khu. khu. 162. 3. ma. ma. 12/386.

page number: 300

idantāva pakatidhammassavanameva. taṁ akhaṇḍaṁ katvā pañcame 1-
divase dve therā nātivikāle nahāyitvā anuruddhattherassa vasanaṭṭhānaṁ
gacchanti tattha tayopi nisīditvā tiṇṇaṁ piṭakānaṁ aññatarasmiṁ
aññamaññaṁ pañhaṁ pucchanti aññamaññaṁ vissajjenti tesaṁ evaṁ
kathentānaṁyeva aruṇaṁ 2- uggacchati. taṁ sandhāyetaṁ vuttanti
cūḷagosiṅgavaṇṇanā 3-.
taṁ akhaṇḍanti taṁ tīsupi divasesu dhammassavanaṁ pavattanavasena
akhaṇḍikaṁ katvā. etanti pañcāhikaṁ kho panātiādi vacanaṁ.
pañcame pañcame ahani bhavanti pañcāhikanti taṭṭīkā.
[384] apica yasmiṁ kāle kalyāṇamitte upasaṅkamitvā
sakkā hoti attano kaṅkhāvinodakaṁ dhammaṁ sotuṁ tasmiṁ kālepi
dhammassavanaṁ kālena dhammassavananti veditabbaṁ. tenāha bhagavā
tikaṅguttare paṭhamapaṇṇāsakassa dutiyavagge pāpaṇikasutte 4- bhikkhūnaṁ
dhammaṁ desento te kālena kālaṁ upasaṅkamitvā paripucchati
paripañhati idaṁ bhante kathaṁ imassa ko atthoti. tassa te
avivaṭañceva vivaranti anuttānīkatañca uttānīkaronti anekavihitesu
ca kaṅkhaṭṭhāniyesu dhammesu kaṅkhaṁ paṭivinodentīti.
tattha teti kalyāṇamittabhūte bahussute bhikkhū kālena kālaṁ
upasaṅkamitvā bhikkhu.

footnote: 1. pañcame pañcameti yamakaṁ kataṁ. 2. aruṇoti yuttataraṁ.
footnote: 3. pa. sū.2/327. 4. aṅ. tika. 20/147.

page number: 301

tabbaṇṇanāyaṁ 1- paripucchatīti atthānatthaṁ kāraṇākāraṇaṁ
pucchati. paripañhatīti imaṁ nāma pucchissāmīti aññātaṁ tulati 2-
pariggaṇhatīti vuttaṁ.
paripucchatīti sabbabhāgena pucchitabbaṁ pucchati. tenāha atthānatthaṁ
kāraṇākāraṇaṁ pucchatīti. paripañhatīti vicāretīti taṭṭīkā.
[385] tikaṅguttare paṭhamapaṇṇāsakassa tatiyavagge gilānasuttavaṇṇanāyantu
3- māsassa aṭṭha vāre dhammakathā anuññātāti vuttaṁ.
tattha aṭṭha vārā nāma pañcamī aṭṭhamī cātuddasī
puṇṇamīti juṇhapakkhe cattāro tathā kāḷapakkhepi pañcamī aṭṭhamī
cātuddasī amāvāsīti aṭṭha pakatiuposathadivasā. nanu sabbapālīsu
pañcamī nāgatāti. saccaṁ. sā pana dhammasaṅgāhakehi ṭhapitā.
vuttañhi bhayabheravasuttavaṇṇanāyaṁ 4- pubbe kira bhagavati anuppannepi
uppajjitvā aparinibbutepi pañcamī anabhilakkhitāyeva parinibbute
pana dhammasaṅgāhakattherā cintesuṁ dhammassavanaṁ cirena hotīti. tato
sammannitvā pañcamīti dhammassavanadivasaṁ ṭhapesuṁ. tato pabhūti
sā abhilakkhitā jātā 5-. evaṁ asabbakālikattā ettha na gahitāti.
cātuddasīti idantu pakkhadvayepi labbhati. tena
bhayabheravasuttavaṇṇanāyameva 6- cātuddasīti pakkhassa paṭhamadivasato pabhūti
catuddasannaṁ pūraṇī ekā ratti. evaṁ pañcadasī aṭṭhamī ca.

footnote: 1. mano. pū. 2/109. 2. aññātuṁ labhatīti pāṭhadvayaṁ dissati. 3. mano. pū. 2/112.
footnote: 4. pa. sū. 1/164. 5. jātāti. 6. pa. sū. 1/163.

page number: 302

pakkhassāti sukkapakkhassa kaṇhapakkhassa ca etā tisso tisso
katvā cha rattiyo. tasmā sabbattha pakkhavacanaṁ yojetabbaṁ pakkhassa
cātuddasī pakkhassa pañcadasī pakkhassa aṭṭhamīti vuttaṁ.
paṭhamadivasato pabhūtīti paṭhamappāṭipadadivasato paṭṭhāyāti
taṭṭīkā.
[386] tasmā māsassa aṭṭhasu divasesupi dhammassavanaṁ kālena
dhammassavanaṁ nāmāti. tadetaṁ kālena dhammassavanaṁ
nīvaraṇappahānacaturānisaṁsāasavakkhayādhigamādinānappakāravisesādhigamahetuto
maṅgalaṁ. vuttañhi yasmiṁ bhikkhave samaye ariyasāvako aṭṭhikatvā manasikatvā
sabbacetasā 1- samannāharitvā ohitasoto dhammaṁ suṇāti imassa
pañca 2- nīvaraṇā tasmiṁ samaye na honti satta 3- bojjhaṅgā tasmiṁ
samaye bhāvanāpāripūriṁ gacchantīti.
mahāvagge bojjhaṅgasaṁyuttapāli. 4-
[387] aṭṭhikatvāti attānaṁ tena dhammena aṭṭhikaṁ katvā taṁ
vā dhammaṁ esa mayhaṁ atthoti atthaṁ katvā. manasikatvāti citte
ṭhapetvā. sabbacetasā samannāharitvāti cittassa thokampi bahi
gantuṁ adento sabbena samannāhāracittena samannāharitvā.
ohitasototi ṭhapitasototi kassapasaṁyuttavaṇṇanā 5-.
ādito paṭṭhāya yāva pariyosānā savanacittaṁ sabbacetoti

footnote: 1. sabbacetaso. 2. pañcassa. 3. ime sattāti pāliyaṁ dissati.
footnote: 4. saṁ. mahā. 19/134. 5. sā. pa. 2/249.

page number: 303

adhippetanti āha cittassa thokampi bahi gantuṁ adentoti.
tena samodhānaṁ dasseti. sabbena ... samannāharitvāti ārambhato
pabhūti yāva desanāniṭṭhānā antarantarā pavattena sabbena
samannāhāracittena dhammaṁyeva samannāharitvā. ßēhapitasototi
dhamme nihitasototi taṭṭīkā.
[388] pañca nīvaraṇā tasmiṁ samaye na honti satta
bojjhaṅgā tasmiṁ samaye bhāvanāpāripūriṁ gacchantīti ariyasāvakassa
hi sappāyadhammassavanaṁ suṇantassa pañca nīvaraṇā dūre honti. so
sace tasmiṁyeva ca 1- ṭhāne visesaṁ nibbattetuṁ sakkoti evamassa satta
bojjhaṅgā bhāvanāpāripūriṁ gacchanti. no ce sakkoti tato
paṭṭhāya rattiṭṭhānadivāṭhānagato tameva pītiṁ avijahanto pañca nīvaraṇe
vikkhambhitvā visesaṁ nibbattessati tattha asakkontopi yāva
sattadivasabbhantarā tameva pītiṁ avijahanto nīvaraṇe vikkhambhitvā
visesaṁ nibbattessati. idaṁ sandhāyetaṁ vuttaṁ. dhammassavanavasena
sakiṁ pītippāmojjappaccayā 2- paṭiladdhabojjhaṅgā hi kammārāmatādīni
āgamma nassanti. tathārūpampana utusappāyādiṁ labhitvā puna
uppajjantāpi tasmiṁ samaye bhāvanāpāripūriṁ gacchanti icceva
vuccantīti bojjhaṅgasaṁyuttavaṇṇanā 3-.
[389] pañca nīvaraṇā dūre honti avasaraṇato. tameva pītinti
sappāyadhammassavanavasena uppannaṁ pītiṁ tassā tadā

footnote: 1. cakāro na dissati. 2. pītippāmojjapakkhiyā. 3. sā. pa. 3/235.

page number: 304

uppannākārasallakkhaṇena avijahanto punappunaṁ tassā nibbattanena. tenāha
pañca nīvaraṇe vikkhambhitvāti. idaṁ sandhāyāti yattake divase
avinassantī sā dhammappīti laddhappaccayā hutvā visesāvahā hoti.
imamatthaṁ sandhāya etaṁ pañca nīvaraṇā tasmiṁ samaye na hontītiādi
vuttaṁ. pītippāmojjappaccayā ... nassantīti virodhippaccayavasena
appavattanato na dissanti. sabhāgappaccayavasena puna uppajjantāpi
... vuccanti kiccasādhanavasena pavattanatoti taṭṭīkā.
[390] evaṁ dhammassavanaṁ nīvaraṇappahānādhigamahetu hoti.
pañcasatā kira brāhmaṇā pabbajitā sammāsambuddho
liṅgavacanavibhattipadabyañjanādīhi kathento amhehi ñātameva kathessati aññātaṁ
kiṁ kathessatīti dhammassavanatthaṁ na gacchanti. satthā taṁ pavattiṁ
sutvā te pakkosāpetvā kasmā evaṁ karotha sakkaccaṁ dhammaṁ
suṇātha sakkaccaṁ dhammaṁ suṇantānañca sajjhāyantānañca ime
ettakā ānisaṁsāti dassento catukkaṅguttare catutthapaṇṇāsakassa
pañcamavagge sotānugatasuttaṁ 1- kathesi sotānugatānaṁ bhikkhave dhammānaṁ
vacasā paricitānaṁ manasānupekkhitānaṁ diṭṭhiyā suppaṭividdhānaṁ cattāro
ānisaṁsā pāṭikaṅkhā. katame cattāro. idha bhikkhave bhikkhu
dhammaṁ pariyāpuṇāti suttaṁ geyyaṁ veyyākaraṇaṁ gāthaṁ udānaṁ itivuttakaṁ
jātakaṁ abbhutadhammaṁ vedallaṁ. tassa te dhammā sotānugatā
honti vacasā paricitā manasānupekkhitā diṭṭhiyā suppaṭividdhā.

footnote: 1. aṅ. catukka. 21/251.

page number: 305

so muṭṭhassati kālaṁ kurumāno aññataraṁ devanikāyaṁ upapajjati.
tassa tattha sukhino dhammapadāpilapanti. dandho bhikkhave satuppādo
atha so sato khippaṁyeva visesagāmī hoti. sotānugatānaṁ bhikkhave
dhammānaṁ ... diṭṭhiyā suppaṭividdhānaṁ ayaṁ paṭhamo ānisaṁso
pāṭikaṅkho. puna ca paraṁ bhikkhave bhikkhu dhammaṁ pariyāpuṇāti
suttaṁ ... devanikāyaṁ upapajjati. tassa tattha na heva kho
sukhino dhammapadāpilapanti apica kho bhikkhu iddhimā cetovasippatto
devaparisāya dhammaṁ deseti. tassa evaṁ hoti ayaṁ vā so
dhammavinayo yatthāhaṁ pubbe brahmacariyaṁ acarinti. dandho
bhikkhave satuppādo atha so sato khippaṁyeva visesagāmī hoti.
seyyathāpi bhikkhave puriso kusalo bherisaddassa so addhānamaggappaṭipanno
bherisaddaṁ suṇeyya tassa na heva kho assa kaṅkhā
vā vimati vā bherisaddo nu kho na nu kho bherisaddoti athakho
bherisaddotveva niṭṭhaṁ gaccheyya evameva kho bhikkhave bhikkhu dhammaṁ
pariyāpuṇāti suttaṁ ... atha so sato khippaṁyeva visesagāmī
hoti. sotānugatānaṁ bhikkhave dhammānaṁ ... suppaṭividdhānaṁ
ayaṁ dutiyo ānisaṁso pāṭikaṅkho. puna ca paraṁ bhikkhave bhikkhu
dhammaṁ pariyāpuṇāti suttaṁ ... devanikāyaṁ upapajjati tassa
tattha na heva kho sukhino dhammapadāpilapanti. napi bhikkhu iddhimā
cetovasippatto devaparisāya dhammaṁ deseti. apica kho devaputto
devaparisāya dhammaṁ deseti. tassa evaṁ hoti ayaṁ vā so

page number: 306

dhammavinayo ... visesagāmī hoti. seyyathāpi bhikkhave puriso
kusalo saṅkhasaddassa so addhānamaggappaṭipanno ... atha
so sato khippaṁyeva visesagāmī hoti. sotānugatānaṁ bhikkhave
dhammānaṁ ... suppaṭividdhānaṁ ayaṁ tatiyo ānisaṁso pāṭikaṅkho.
puna caparaṁ bhikkhave bhikkhu dhammaṁ pariyāpuṇāti suttaṁ ...
devanikāyaṁ upapajjati. tassa tattha na heva kho sukhino ...
napi bhikkhu iddhimā ... napi devaputto devaparisāya dhammaṁ
deseti. apica kho opapātiko opapātikaṁ sāreti sarasi
tvaṁ mārisa yattha mayaṁ pubbe brahmacariyaṁ acarimhāti. so
evamāha sarāmi mārisa sarāmi mārisāti. dandho bhikkhave
satuppādo atha so sato khippaṁyeva visesagāmī hoti.
seyyathāpi bhikkhave dve sahāyakā sahapaṁsukīḷakā te kadāci karahaci
katthaci aññamaññaṁ samāgaccheyyuṁ tamenaṁ sahāyako sahāyakaṁ
evaṁ vadeyya idampi samma sarasi idampi samma sarasīti so
evaṁ vadeyya sarāmi samma sarāmi sammāti evameva kho
bhikkhave bhikkhu dhammaṁ pariyāpuṇāti suttaṁ ... apica kho
opapātiko opapātikaṁ sāreti sarasi tvaṁ mārisa ... athakho
so sato khippaṁyeva visesagāmī hoti. sotānugatānaṁ bhikkhave
dhammānaṁ ... suppaṭividdhānaṁ ayaṁ catuttho ānisaṁso pāṭikaṅkho.
sotānugatānaṁ bhikkhave dhammānaṁ vacasā paricitānaṁ manasānupekkhitānaṁ
diṭṭhiyā suppaṭividdhānaṁ ime cattāro ānisaṁsā pāṭikaṅkhāti.

page number: 307

[391] sotānugatānanti pasādasotaṁ odahitvā ñāṇasotena
vavatthāpitānaṁ. ānisaṁsā pāṭikaṅkhāti guṇānisaṁsā pāṭikaṅkhitabbā.
dhammaṁ pariyāpuṇātīti suttaṁ geyyantiādikaṁ navaṅgasatthusāsanabhūtaṁ
tantidhammaṁ valañjeti. sotānugatāti sotaṁ anugatā anuppaviṭṭhā.
manasānupekkhitāti cittena olokitā. diṭṭhiyā suppaṭividdhāti
atthato ca kāraṇato ca paññāya suṭṭhu paṭividdhā paccakkhīkatā.
muṭṭhassati kālaṁ kurumānoti nayidaṁ buddhavacanānussaraṇassatiyā
abhāvena vuttaṁ puthujjanakālakiriyaṁ pana sandhāya vuttaṁ. puthujjano hi
muṭṭhassati kālaṁ karoti nāma. upapajjatīti suddhasīle patiṭṭhito
devaloke nibbattati. dhammapadāpilapantīti ante bhave nibbattassa
sukhino yepi pubbe sajjhāyamūḷhakā vācāparihīnā buddhavacanadhammā
te sabbe pasanne ādāse chāyā viya apilapanti upaṭṭhahanti
pākaṭā hutvā paññāyanti. dandho bhikkhave satuppādoti
buddhavacanānussaraṇassatiyā uppādova dandho garu. atha so
sato khippaṁyeva visesagāmī hotīti nibbānagāmī hotīti attho.
iddhimā cetovasippattoti iddhisampanno cittassa vasibhāvappatto
khīṇāsavo. ayaṁ vā so dhammavinayoti ettha vibhāvanattho
vāsaddo. yatthāti yasmiṁ dhammavinaye. brahmacariyaṁ acarinti
brahmacariyavāsaṁ vasiṁ. idaṁpi buddhavacanaṁ mayā pubbe valañjitanti
buddhavacanānussaraṇavasenevetaṁ vuttaṁ. devaputtoti pañcālacaṇḍo
viya hatthakamahābrahmā viya sanaṅkumāramahābrahmā viya ca eko

page number: 308

dhammakathikadevaputto. opapātiko opapātikanti paṭhamaṁ uppanno
devaputto pacchā uppannaṁ sāreti. sahapaṁsukīḷakāti etena nesaṁ
dīgharattaṁ kataparicayabhāvaṁ dasseti. samāgaccheyyunti sālāyaṁ vā
rukkhamūle vā sammukhībhāvaṁ gaccheyyuṁ. evaṁ vadeyyāti sālāyaṁ
vā rukkhamūle vā paṭhamataraṁ nisinno pacchā āgataṁ evaṁ vadeyyāti
tabbaṇṇanā 1-.
[392] sotānugatānanti pasādasotaṁ anugantvā dhatānaṁ
paguṇānaṁ vācuggatānanti attho. evambhūtā ca pasādasotaṁ
odahitvā ñāṇasotena suṭṭhu vavatthāpitā nāma hontīti āha
pasādasotantiādiṁ. ekaccassa hi uggahitaṁ buddhavacanaṁ dhataṁ paguṇaṁ
niccalitaṁ suṭṭhu vavatthāpitaṁ na hoti. asukasuttaṁ vā jātakaṁ vā
kathehīti vutte sajjhāyitvā saṁsanditvā samanuggāhitvā jānissāmīti
vadati. ekaccassa dhataṁ paguṇaṁ bhavaṅgasotasadisaṁ hoti. asukasuttaṁ
vā jātakaṁ vā kathehīti vutte uddharitvā tameva katheti. taṁ
sandhāyetaṁ vuttaṁ ñāṇasotena vavatthāpitānanti. valañjetīti
pālianusandhipubbāparavasena vācuggataṁ karonto dhāreti. vacasā
paricitāti suttadasakavaggadasakapaṇṇāsakadasakavasena vācāya sajjhāyitā
dasasuttāni gatāni dasavaggāni gatānītiādinā sallakkhetvā
vācāya sajjhāyitāti attho. vaggādivasena idha vacasā paricayo
adhippeto na pana suttekadesassa suttamattassa ca vacasā

footnote: 1. mano. pū. 2/470.

page number: 309

paricayo. manasānupekkhitāti bhāgaso nijjhāyitā cintitā manasā
anupekkhitā. yassa vācāya sajjhāyitaṁ buddhavacanaṁ manasā cintentassa
tattha tattha pākaṭaṁ hoti mahādīpaṁ jāletvā ṭhitassa rūpagataṁ
viya vibhūtaṁ hutvā paññāyati taṁ sandhāyetaṁ vuttaṁ suppaṭividdhāti.
nijjaṭaṁ niggumbaṁ katvā suṭṭhu yāthāvato paṭividdhāti taṭṭīkā.
[393] evaṁ dhammassavanaṁ caturānisaṁsādhigamahetu hoti. dhammaṁ
sutvāva āsavakkhayaṁ adhigacchantā pana gaṇanapathaṁ vītivattā.
tasmā kenaci analasena hutvā dhammo sotabbo api dīghamaggaṁ
gatena daharabhikkhuādinā viya.
mahāgāme kira tissamahāvihāravāsī eko daharo dīghavāpiyaṁ
mahājātakabhāṇakatthero gāthāsahassaṁ mahāvessantaraṁ kathessatīti
sutvā tato nikkhamitvā ekadivaseneva navayojanamaggaṁ 1- āgato.
taṁkhaṇaññeva thero dhammakathaṁ ārabhi. daharo dūramaggāgamanena
sañjātakāyadarathattā paṭṭhānagāthāya saddhiṁ avasānagāthaṁyeva vavatthapesi.
tato therassa idamavocāti vatvā uṭṭhānakāle mayhaṁ
āgamanakammaṁ moghaṁ jātanti rodamāno aṭṭhāsi. atheko manusso
bhante tumhākaṁ dhammakathaṁ sotuṁ eko daharabhikkhu tissamahāvihārā
āgato so kāyadarathabhāvena me āgamanaṁ moghaṁ jātanti
rodamāno ṭhitoti therassa ācikkhi. thero gacchatha saññāpetha

footnote: 1. ekāheneva yojanamagganti pāṭhadvayaṁ dissati.

page number: 310

naṁ puna sve kathessāmīti vatvā dutiyadivase kathesi. daharo
taṁ sutvā sotāpanno jāto.
daharabhikkhu vatthu.
[394] ulabhakolakaṇṇivāsikā 1- ekāpi itthī puttakaṁ pāyamānā
dīghabhāṇakamahāabhayatthero ariyavaṁsappaṭipadaṁ kathessatīti sutvā
pañcayojanamaggaṁ gantvā divākathikattherassa nisinnakāleyeva vihāraṁ
pavisitvā bhūmiyaṁ puttaṁ nipajjāpetvā divākathikattherassa ṭhitakāva
dhammaṁ assosi padabhāṇampi ṭhitakāva assosi. padabhāṇakatthere
uṭṭhite dīghabhāṇakamahāabhayatthero catuppaccayasantosabhāvanārāma-
mahāariyavaṁsaṁ ārabhi. sā ṭhitakāva paggaṇhāti. theropi yāva
aruṇuggamanā dhammaṁ kathesi. aruṇuggamanañca therassa idamavocāti
vacanañca upāsikāya sotāpattiphalappatti ca ekakkhaṇeyeva ahosi.
pāyantitthī vatthu.
idaṁ vatthudvayaṁ tikaṅguttare paṭhamapaṇṇāsakassa pañcamavagge
ṭhānasuttavaṇṇanāyaṁ 2- vuttaṁ.
[395] gāthāsahassanti gāthāsahassavantaṁ. paṭṭhānagāthāyāti
paṭṭhanagāthāya ādigāthāyāti attho. paṭṭhānā ca sā gāthā cāti
paṭṭhānagāthā. vavatthapesi na dvinnamantare vuttaṁ kilantakāyattā.
padabhāṇaṁ sāyaṇhadhammakathā. paggaṇhātīti paccakkhaṁ karontī
gaṇhāti sakkaccaṁ suṇātīti atthoti taṭṭīkā.

footnote: 1. ullaṅgakolikaṇṇivāsikātipi pāṭho. 2. mano. pū. 2/174.

page number: 311

[396] evaṁ upanissayasampannassa puggalassa dhammassavanaṁ
diṭṭheva dhamme magguppattiyā kāraṇaṁ hoti upanissayarahitassa
pana anāgate. saccakaniggaṇṭhādayo cettha nidassanaṁ.
vesāliyaṁ kira saccako nāma niggaṇṭho rājakumāre sippaṁ
sikkhāpento paṇḍito paṇḍitavādo tadā paññāya atipūritattā
kucchi me bhijjeyyāti bhīto ayapaṭṭena kucchiṁ parikkhipitvā vicarati.
aggivessanotipi tasseva nāmaṁ. so ekadivasaṁ satthāraṁ upasaṅkamitvā
cūḷasaccakasuttaṁ sutvā punekadivasaṁ upasaṅkamitvā mahāsaccakasuttaṁ
assosi. tāni suttāni mūlapaṇṇāsakassa catutthavagge 1-. so
tāni sutvāpi neva abhisamayappatto na pabbajito na saraṇesu
patiṭṭhito. kasmā etassa bhagavā 2- desesīti. anāgate vāsanatthāya.
passati hi bhagavā imassa idāneva upanissayo natthi mayhaṁ
pana parinibbānato aṭṭhārasamādhikānaṁ 3- dvinnaṁ vassasatānaṁ accayena
tambapaṇṇidīpe sāsanaṁ patiṭṭhahissati tatrāyaṁ kulaghare nibbattitvā
sampatte kāle pabbajitvā tīṇi piṭakāni uggahetvā vipassanaṁ
vaḍḍhetvā saha paṭisambhidāhi arahattaṁ patvā kāḷabuddharakkhito
nāma mahākhīṇāsavo bhavissatīti. idaṁ disvā anāgate vāsanatthāya
dhammaṁ desesi. sopi tatheva tambapaṇṇidīpamhi sāsane patiṭṭhite
devalokato cavitvā dakkhiṇāgirivihārassa bhikkhācāragāme ekasmiṁ

footnote: 1. ma. mū. 12/422. ma. mū. 12/437. 2. ito paraṁ dhammanti padaṁ aṭṭhakathāpotthake
footnote: likhitaṁ. 3. samādhikānanti dissati.

page number: 312

amaccakule nibbatto sampatte kāle pabbajitvā tepiṭakaṁ buddhavacanaṁ
uggahetvā gaṇaṁ pariharanto mahābhikkhusaṅghaparivuto upajjhāyaṁ
passituṁ gato. upajjhāyo taṁ codetukāmo kathāmattampi na
akāsi. so paccūsasamaye vuṭṭhāya upajjhāyaṁ upasaṅkamitvā
bhante tumhe mayi ganthakammaṁ katvā āgate kathāmattampi na karittha
ko mayhaṁ dosoti pucchi. thero āha āvuso buddharakkhita
ettakeneva pabbajitakiccaṁ me matthakampattanti saññaṁ mā
karosīti. kiṁ karomi bhanteti. gaṇaṁ vinodetvā papañcaṁ bhinditvā
samaṇadhammaṁ karohīti. so tassovāde ṭhatvā tathā katvā
saha paṭisambhidāhi arahattaṁ pāpuṇi. ayamettha saṅkhepo.
vitthāro tu mahāsaccakavaṇṇanāyaṁ 1- oloketabbo.
saccakavatthu.
vimānavatthussa pañcamavagge maṇḍakadevaputtavatthumpi kathetabbaṁ.
[397] ekacco pana ayaṁ gambhīro suṇantaṁ maṁ na paṭibhātīti
gambhīradhammaṁ na sotumicchati. tadayuttaṁ. gambhīropi hi sotabbova
api pālimatto. tādisassāpi hi savanaṁ anāgate vāsanā
hoti. ajagarādayo cettha nidassanaṁ.
kassapabuddhakāle kira eko ajagaro ābhidhammikabhikkhūnaṁ
āyatanakathaṁ sajjhāyantānaṁ sare nimittaṁ gahetvā kālaṁ katvā sagge
nibbattitvā yāva amhākaṁ satthu parinibbānā saggasampattiṁ anubhavitvā

footnote: 1. pa. sū. 2/395.

page number: 313

satthari parinibbute brāhmaṇakule nibbatti. so vayappatto
ājīvakasāsane pabbajitvā janasoṇo nāma ājīvako hutvā
bindusārarañño dhammāya nāma aggamahesiyā kulūpako ahosi.
tadā dhammā devī asokakumāraṁ dhārayamānā ekena pādena
candaṁ ekena suriyaṁ akkamitvā tārakarūpaṁ valāhakapantiṁ gaṇḍuppāde
kānanañca khāditumicchāmīti evaṁ uppannadohaḷinī ahosi. taṁ
sutvā rājā upāyakusalatāya mahantaṁ kapālapūvadvayaṁ kāretvā
ayaṁ cando ayaṁ suriyoti vatvā tārakasaṇṭhānaṁ āvaṭṭamodakañca
valāhakassa pantyākāraṁ sakkhalikañca kānanaṁ khajjakañca kāretvā
rājaṅgaṇe sodhāpetvā upari chiddakilañjaṁ attharāpetvā
kilañjacchiddato uggatuggataṁ khajjakaṁ gahetvā ime gaṇḍuppādāti vatvā
deviyā yathākāmaṁ kārāpesi. sāpi yathākāmaṁ akāsi. dohaḷo
paṭippassambhi. rājā dohaḷassa nipphattiṁ jānitukāmo janasoṇājīvakaṁ
pucchi. so mahārāja devī dhaññalakkhaṇasampannaṁ puttavaraṁ
labhissatīti ettakameva rañño kathetvā puna deviṁ upasaṅkamitvā
evamāha devi tuyhaṁ putto rājā bhavissati tava candasuriyakkamanaṁ
tassa sakalajambudīpe ekasatarājūnaṁ paricārikabhāvassa pubbanimittaṁ
tārakakhādanaṁ appiyadāyādavemātikabhātughātassa valāhakakhādanaṁ
micchāladdhiṁ chinditvā buddhasāsanappaggahaṇassa gaṇḍuppādakhādanaṁ paṭhaviyā
heṭṭhā yojanappamāṇe āṇappavattiyā mahiruhapādapagahanasaṅkhātaṁ
kānanakhādanaṁ 1- upariākāse yojanappamāṇe āṇappavattiyā

footnote: 1. sī. mahīruhapādapaggahaṇassa khādanaṁ.

page number: 314

pubbanimittanti. so tato yojanasataṁ gantvā ekasmiṁ ṭhāne vihāsi.
aparabhāge asokakumāro rajje patiṭṭhāya mātarā kathitaṁ sabbaṁ
pavattiṁ sutvā janasoṇājīvakassa sakkāraṁ kātukāmo suvaṇṇasivikāya
saddhiṁ purise pesesi. so tehi āhariyamāno antarāmagge
assaguttattherassa vasanaṭṭhānaṁ disvā ayaṁ pabbajitānaṁ vasanokāsoti
sivikāya otaritvā taṁ ṭhānaṁ gantvā therassa mettānubhāvena
aññamaññaṁ avihesake paṭiladdhamettacitte tattha tattha vaggavaggabhūte
sīhabyagghādayo satte disvā ke nāma imeti pucchi. thero
tassa pubbahetusampattiṁ olokento pubbe āyatanakathāsavanaṁ
disvā tameva tassa upanissayoti cintetvā āyatanā ete
āvusoti āha. so āyatanāti padaṁ sutvā hirottappaṁ
paccupaṭṭhapetvā ukkuṭikaṁ nisīdi. thero tassa udakasāṭakaṁ
adāsi. so therassa santike pabbajitvā kammaṭṭhānaṁ uggahetvā
vipassanaṁ vaḍḍhetvā arahattaṁ pāpuṇi.
mahāvaṁsaṭīkāyaṁ ajagaravatthu.
aṭṭhasāliniyaṁ khuddakavaggulivatthumpi kathetabbaṁ.
[398] kakusandhabuddhakāle kira ekā kukkuṭī āsanasālāya samīpe
vihāsi. sā ekassa vipassakassa bhikkhuno vipassanākammaṭṭhānaṁ
sajjhāyantassa dhammaghosaṁ sutvā dhammo esoti sare nimittaṁ
gahetvā ekena senena māritā cavitvā ubbarī nāma rājadhītā
hutvā paribbājikāsu pabbaji. sā aparabhāge vaccakuṭiṁ paviṭṭhā

page number: 315

puḷuvakarāsiṁ disvā puḷuvakasaññaṁ uppādetvā paṭhamajjhānaṁ paṭilabhitvā
tato cutā brahmaloke nibbattitvā tato cutā seṭṭhikule
nibbattitvā nacirasseva cavitvā imasmiṁ buddhuppāde rājagahe
sūkarapotikā hutvā nibbatti. satthā taṁ disvā sitaṁ katvā
ānandattherena puṭṭho sabbaṁ kathetvā dhammapadassa taṇhāvagge
yathāpi mūle anupaddave daḷheti gāthāyo desesi. sā pana
tato cutā suvaṇṇabhūmiyaṁ rājadhītā tato cutā vanavāsiyaṁ nibbattitvā
tato cutā bārāṇasiyaṁ tato cutā suppārakapaṭṭane assavāṇijadhītā
tato cutā kāvīrapaṭṭane 1- nāvikadhītā tato cutā anurādhapure
issaradhītā tato cutā anurādhapurasseva dakkhiṇadisāyaṁ sokantagāme 2-
sumanakuṭumbikassa sumanā nāma dhītā ahosi. iccassā
kukkuṭīattabhāvato yāva kuṭumbikadhītuattabhāvā dvādasa jātiyo. sā
aparabhāge duṭṭhagāmiṇīrañño lakuṇṭakātiambarassa nāma mahāmattassa
gehaṁ gatā. tadā koṭipabbatamahāvihāravāsī mahāatulatthero
tattha piṇḍāya caranto taṁ disvā bhikkhū āmantesi āvuso
sūkarapotikā nibbattitvā mahāmattassa bhariyattaṁ pattā aho
acchariyanti. sā taṁ sutvā jātissaraññāṇena attano atītattabhāve
ñatvā uppannasaṁvegā sāmikaṁ yācitvā bhikkhunīsu pabbajitvā
tissamahāvihāre mahāsatipaṭṭhānasuttaṁ sutvā sotāpannā aparabhāge
kallakamahāvihāre āsīvisopamasuttaṁ sutvā arahattaṁ pāpuṇi.
dhammapadavaṇṇanāyaṁ kukkuṭīvatthu.

footnote: 1. gāvirapaṭṭane. 2. bhekkantagāmeti dhammapadavaṇṇanāyaṁ dissati.

page number: 316

[399] evaṁ dhammassavanaṁ sammābhāvitaṁ arahattaṁ pāpeti.
tenāha catukkaṅguttare 1- tatiyapaṇṇāsakassa pañcamavagge cattārome
bhikkhave kālā sammābhāviyamānā sammāanuparivattiyamānā anupubbena
āsavānaṁ khayaṁ pāpenti. katame cattāro. kālena dhammassavanaṁ
kālena dhammasākacchā kālena dhammadesanā 2- kālena vipassanā.
ime kho bhikkhave cattāro kālā ... pāpenti. seyyathāpi
bhikkhave uparipabbate thūlaphusitake deve vassante udakaṁ yathāninnaṁ
pavattamānaṁ pabbatakandarapadarasākhā paripūreti pabbatakandarapadarasākhā
paripūrā kusubbhe 3- paripūrenti kusubbhā 4- paripūrā mahāsobbhe
paripūrenti mahāsobbhā paripūrā kunnadiyo paripūrenti kunnadiyo paripūrā
mahānadiyo paripūrenti mahānadiyo paripūrā samuddasāgaraṁ paripūrenti
evameva kho bhikkhave ime cattāro kālā ... pāpentīti.
sattamasuttaṁ.
[400] kālāti tasmiṁ tasmiṁ kāle dhammassavanadivase 5- pavattānaṁ
kusaladhammānaṁ etaṁ adhivacanaṁ. te bhāviyanti ceva anuparivattiyanti
ca. āsavānaṁ khayanti arahattanti tabbaṇṇanā 6-.
paramatthato avijjamānasabhāvassa kālassa bhāvanādiyogo na
sambhavatīti āha kālāti tasmiṁ tasmiṁ ... etaṁ adhivacananti.
kālasahacaritā hi kusaladhammā idha kālasaddena sadditā 7- aparassa

footnote: 1. aṅ. catukka. 21/188. 2. pāliyaṁ samathoti pāṭho dissati. 3. kusobbheti.
footnote: 4. kusobbhāti. 5. dhammassavanādivasena. 6. mano.pū. 2/439.
footnote: 7. sadda. saddaneti dhātu.

page number: 317

asambhavatoti taṭṭīkā.
[401] thūlaphusitaketi mahāphusitake. pabbatakandarapadarasākhāti
ettha kandaraṁ nāma kantiladdhanāmena udakena darito udakabhinno
pabbatappadeso yo nitambotipi nadīnikuñjotipi vuccati. padaraṁ
nāma aṭṭha māse deve avassante phalito bhūmippadeso. sākhāti
kusubbhagāminiyo khuddakamātikāyo. kusubbhāti khuddakāavāṭā.
mahāsobbhāti mahāāvāṭā. kunnadiyoti khuddakanadiyo.
mahānadiyoti gaṅgāyamunādikā mahāsaritāti tikaṅguttarassa
dutiyapaṇṇāsake pañcamavaggassa catutthasuttavaṇṇanā 1-.
kena udakena darito pabbatappadesoti katvā āha kandaroti.
nitambotipi vuccati udakassa yathāninnaṁ nibbattiyā nadīnibbattabhāvena.
nadīnikuñjotipi vuccati pabhavattā nadiyā. aṭṭha māseti
hemantagimhautuvasena aṭṭha māse. khuddakā udakavāhiniyo sākhā
viyāti sākhā. khuddakā sobbhā kusubbhā okārassa ukāraṁ
katvā. yattha upariunnatappadesato udakaṁ āgantvā tiṭṭhati
ceva sandati ca te kusubbhā khuddakāavāṭā. khuddakanadiyoti
pabbatapādādito nikkhantā khuddakā nadiyoti taṭṭīkā.
[402] yo hi na sakkaccaṁ dhammaṁ suṇāti so sāsanantaradhānāya
paṭipajjati nāma sakkaccaṁ suṇanto tu anantaradhānāya. tenāha
pañcakaṅguttare 2- catutthapaṇṇāsakassa paṭhamavagge pañcime bhikkhave

footnote: 1. mano. pū. 2/296. 2. aṅ. pañcaka. 22/197.

page number: 318

dhammā saddhammassa sammosāya antaradhānāya saṁvattanti. katame
pañca. idha bhikkhave bhikkhū na sakkaccaṁ dhammaṁ suṇanti na
sakkaccaṁ dhammaṁ pariyāpuṇanti na sakkaccaṁ dhammaṁ dhārenti na sakkaccaṁ
dhatānaṁ dhammānaṁ atthaṁ upaparikkhanti na sakkaccaṁ atthamaññāya
dhammamaññāya dhammānudhammaṁ paṭipajjanti ime kho bhikkhave pañca
dhammā ... saṁvattantīti.
catutthasuttaṁ.
na sakkaccaṁ dhammaṁ suṇantīti ohitasotā sukatakārino hutvā
na suṇanti. na pariyāpuṇantīti yathāsutaṁ dhammaṁ valañjentāpi
sakkaccaṁ na valañjentīti tabbaṇṇanā 1-.
kālena dhammassavanakathā.
[403] evamimāya gāthāya gāravo nivāto santuṭṭhi kataññutā
kālena dhammassavananti maṅgalapañcakaṁ vuttaṁ. idaṁpi paṭhyāvattaṁ.
tatiyapāde pana pañcamaṁ lahu sabbatthāti vuttattā masava iti
nagaṇoti eke. yathā pana sabbattha sotthiṁ gacchantīti ettha
bindāgamaṁ katvā pañcamassa garutā icchitā evamidhāpi sakārassa
dvittaṁ katvā pañcamassa garutā icchitabbā. evañhi massava iti
bhagaṇo bhavati. na hi pañcamaṁ lahu sabbatthāti vuttodaye
vuttametaṁ. ācariyena hi paṭṭhāre sabbage pādeti vadatā sabbesu
vuttesu paṭhamapaṭṭhārassa sabbagarutā icchitā kuto tattha pañcamassa

footnote: 1. mano. pū. 3/65.

page number: 319

lahutā. mo mo go go vijjummālātyādi ettha nidassanaṁ.
tasmā na sārato paccetabbametaṁ pañcamaṁ lahu sabbatthāti.
sattamagāthāyatthavaṇṇanā.
----------------

page number: 320

aṭṭhamagāthāyatthavaṇṇanā
[404] aṭṭhamagāthāyaṁ. khantīti khamanaṁ. sovacassatāti
sovacassa 1- bhāvo. samaṇānañca dassananti samitakkilesānaṁ pekkhanaṁ.
kālenāti yuttappattakāle. dhammasākacchāti dhammassa sākacchā
sahakathanaṁ. etanti yā ca khanti yā ca sovacassatā yañca
samaṇadassanaṁ yā ca dhammasākacchā idaṁ khantyādi catubbidhaṁ uttamaṁ
maṅgalanti gaṇhāhi devateti ayamettha saṅkhepo. ayantvettha
vitthāro.
khantikathā
[405] khanti nāma adhivāsanakkhanti yāya samannāgato bhikkhu
dasahi akkosavatthūhi akkosante vadhabandhādīhi vā vihesante 2- puggale
assuṇanto viya apassanto viya ca nibbikāro hoti khantivādī
viya bhadrakato manasikaroti tato uttariṁ aparādhābhāvena āyasmā
puṇṇatthero viyāti aṭṭhakathāyaṁ 3- vuttaṁ.
[406] tattha khantivādīti.
atīte bārāṇasiyaṁ bodhisatto kuṇḍo nāma brāhmaṇo
hutvā tāpasappabbajjaṁ pabbajitvā ciraṁ himavati vasitvā loṇambilasevanatthaṁ
bārāṇasiṁ gantvā rājuyyāne vihāsi senāpatinā
upaṭṭhahito. athekadivasaṁ kalāpu nāma rājā surāmadamatto

footnote: 1. sovacassassāti yuttataraṁ. 2. vihiṁsante.
footnote: 3. paramatthajotikā khuddakapāṭhavaṇṇanā 163.

page number: 321

nāṭakaparivuto uyyānaṁ gantvā ekissā piyamanāpitthiyā aṅke sīsaṁ
katvā niddāyi. athaññā itthiyo rājānaṁ chaḍḍetvā uyyāne
vicarantā 1- supupphitasālamūle nisinnaṁ bodhisattaṁ disvā taṁ vanditvā
dhammaṁ suṇantā 2- nisīdiṁsu. rājā pabujjhitvā tā apassanto
kujjhitvā khaggahattho agamāsi. athekā vallabhatarā tassa
hatthato khaggaṁ aggahesi. rājā kiṁvādī tvaṁ samaṇāti pucchi.
khantivādī mahārājāti. kā esā khanti nāmāti. paresu
akkosantesu paharantesu paribhavantesu ca akujjhanabhāvoti. rājā
passāmīdāni te khantiyā atthibhāvanti coraghātakaṁ pakkosāpetvā
imaṁ duṭṭhatāpasaṁ kaḍḍhitvā bhūmiyaṁ pātetvā purato ca pacchato
ca dvīsu ca passesūti catusu passesu dve pahārasahassāni dehīti
āha. so tathā akāsi. puna rājā kiṁvādī tvanti.
khantivādī mahārāja tvampana mayhaṁ cammantare khantīti maññasi
natthesā ettha mayhañhesā gambhīre hadayabbhantare patiṭṭhitāti.
imassa hatthapāde chindāti. so tathā akāsi. punapi rājā
pucchi. khantivādī mahārāja tvampana mayhaṁ hatthapādakoṭīsu
khantīti maññasi natthesā etthāti. imassa kaṇṇanāsaṁ
chindāti. so tathā akāsi. puna rājā tatheva pucchitvā tasmiṁ
vuttanayena kathente kujjhitvā bodhisattassa uramajjhaṁ pañhiyā
paharitvā pakkanto uyyānadvāreyeva paṭhaviyā dinnavivaro avīcimhi

footnote: 1. vicarantiyoti bhavitabbaṁ. 2. suṇantiyoti.

page number: 322

nibbatti. tasmimpana pakkantamatte senāpati bodhisattassa lohitaṁ
puñchitvā saṇikaṁ nisīdāpetvā evamāha sace bhante kujjhitukāmā
tumhesu katāparādhassa raññoyeva kujjheyyātha mā aññesanti.
taṁ sutvā tāpaso catukkanipātassa dutiyavagge khantivādijātake 1- imaṁ
gāthamāha
[407] yo me hatthe ca pāde ca kaṇṇanāsañca chedayi
ciraṁ jīvatu so rājā na hi kujjhanti mādisāti.
tattha mādisāti mama sadisā khantibalena samannāgatā paṇḍitā
ayaṁ maṁ akkosi 2- pahari paribhavi chindīti na kujjhanti.
evaṁ vatvā tāpaso taṁdivasameva tattheva kālamakāsi.
tenāha bhagavā tattheva jātake
bahu atītamaddhāne samaṇo khantidīpano
taṁ khantiyāyeva ṭhitaṁ kāsīrājā achedayīti.
tattha atītamaddhāneti atīte addhāne. khantidīpanoti
adhivāsanakkhantisaṁvaṇṇako. achedayīti mārāpesīti tabbaṇṇanā. 3-
[408] āyasmā puṇṇattheroti.
sunāparantaraṭṭhe kira puṇṇo nāma kuṭumbiko sakaṭavaṇijjāya
sāvatthiṁ gantvā satthu desanaṁ sutvā pabbajitukāmo bhaṇḍāgārikaṁ
pakkosāpetvā imaṁ sabbaṁ dhanaṁ mayhaṁ cūḷapuṇṇassa nāma

footnote: 1. khu. jā. 27/137 tadaṭṭhakathā. 4/278. 2. ito paraṁ paribhāsi paribhavi
footnote: pahari chindi bhindīti na kujjhantīti. 3. jātakaṭṭhakathā. 4/279.

page number: 323

kaniṭṭhassa dehīti sabbaṁ niyyādetvā satthu santike pabbajitvā
kammaṭṭhānaparāyano ahosi. athassa sāvatthiyaṁ vasitvā kammaṭṭhānaṁ
manasikarontassa taṁ na upaṭṭhāti. tato so ayaṁ janapado
asappāyoti cintetvā sunāparantaraṭṭhameva gantukāmo satthāraṁ
upasaṅkamitvā ovādaṁ yāci. satthā uparipaṇṇāsakassa pañcamavagge
saḷāyatanassa dutiyapaṇṇāsake catutthavagge ca puṇṇovādasutte 1-
vuttanayenassa ovādaṁ datvā katarasmiṁ janapade viharissasīti
pucchi. atthi bhante sunāparanto nāma janapado tatthāhaṁ
viharissāmīti. athassa satthā adhivāsanakkhantiyā samannāgatabhāvaṁ
ñatvā puṇṇattheraṁ sattasu ṭhānesu sīhanādaṁ nadāpetvā tassa
sādhukāraṁ datvā tattha gamanaṁ anujāni.
[409] tatrāyaṁ pāli caṇḍā kho puṇṇa sunāparantakā
manussā pharusā kho puṇṇa sunāparantakā manussā sace taṁ
puṇṇa sunāparantakā manussā akkosissanti paribhāsissanti tattha
te puṇṇa kinti bhavissatīti. sace maṁ bhante sunāparantakā
manussā akkosissanti paribhāsissanti tattha me evaṁ bhavissati
bhaddakā vatime sunāparantakā manussā subhaddakā vatime
sunāparantakā manussā yaṁ me nayime pāṇinā pahāraṁ dentīti
evamettha bhagavā bhavissati evamettha sugata bhavissatīti. sace pana
te puṇṇa sunāparantakā manussā pāṇinā pahāraṁ dassanti tattha

footnote: 1. ma. u. 14/482. saṁ. saḷā. 18/77.

page number: 324

pana te puṇṇa kinti bhavissatīti. sace me bhante sunāparantakā
manussā pāṇinā pahāraṁ dassanti tattha me evaṁ bhavissati
bhaddakā vatime ... manussā yaṁ me nayime leḍḍunā pahāraṁ
dentīti evamettha ... bhavissatīti. sace pana te puṇṇa
sunāparantakā manussā leḍḍunā pahāraṁ dassanti ... daṇḍena
pahāraṁ dassanti ... satthena pahāraṁ dentīti ... sace pana te
puṇṇa sunāparantakā manussā satthena pahāraṁ dassanti tattha
pana te puṇṇa kinti bhavissatīti. sace me bhante sunāparantakā
manussā satthena pahāraṁ dassanti tattha me evaṁ bhavissati bhaddakā
vatime sunāparantakā manussā subhaddakā vatime sunāparantakā manussā
yaṁ maṁ nayime tiṇhena satthena jīvitā voropentīti evamettha bhagavā
bhavissati evamettha sugata bhavissatīti. sace pana taṁ puṇṇa
sunāparantakā manussā tiṇhena satthena jīvitā voropessanti tattha
pana te puṇṇa kinti bhavissatīti. sace maṁ bhante sunāparantakā
manussā tiṇhena satthena jīvitā voropessanti tattha me evaṁ
bhavissati santi kho bhagavato sāvakā kāyena ca jīvitena ca
aṭṭiyamānā harāyamānā jigucchamānā satthahārakaṁ pariyesanti taṁ me
idaṁ apariyiṭṭhaññeva satthahārakaṁ laddhanti evamettha bhagavā bhavissati
evamettha sugata bhavissatīti. sādhu sādhu puṇṇa sakkhissasi
kho tvaṁ puṇṇa iminā damūpasamena samannāgato sunāparantasmiṁ
janapade viharituṁ yassadāni tvaṁ puṇṇa kālaṁ maññasīti.

page number: 325

[410] tattha caṇḍāti duṭṭhā kibbisā. pharusāti
kakkhaḷā. akkosissantīti dasahi akkosavatthūhi akkosissanti.
paribhāsissantīti kiṁ samaṇo nāma 1- idañca te idañca karissāmāti
tajjessanti. evametthāti evaṁ mayhaṁ ettha bhavissati. daṇḍenāti
catūhatthadaṇḍena vā ghaṭikamuggarena vā. satthenāti ekatodhārādinā.
satthahārakanti jīvitahārakasatthaṁ pariyesanti. idaṁ thero
tatiyapārājikavatthusmiṁ asubhakathaṁ sutvā attabhāvena jigucchantānaṁ
bhikkhūnaṁ satthahārakapariyesanaṁ sandhāyāha. damūpasamenāti ettha khanti
damoti veditabbā. upasamoti tasseva vevacananti tabbaṇṇanā 2-.
[411] duṭṭhāti kodhanā. te pana dosena dūsitatāya duṭṭhāti
vuttā. kibbisāti pāpā. pharusāti īsakampi pasādanasinehābhāvena
luddā pharusavacanatāya vā pharusā. tathābhūtā pana te luddā nāma
honti tasmā vuttaṁ kakkhaḷāti. idañca teti te hatthacchedaṁ
pādacchedaṁ nāsikacchedantievamādiṁ idañca te aniṭṭhaṁ karissāmāti
bhayadassanena tajjessanti. ghaṭikamuggarenāti rassadaṇḍena.
tassa kira aggapasse ghaṭikākāraṁ dassenti. tena ghaṭikamuggaroti
vuccati. ekatodhārādinā satthabhaṇḍena. sattānaṁ sasanato
hiṁsanato satthaṁ. tadeva jīvitassa haraṇato hārakañcāti satthahārakaṁ.
khanti damoti veditabbā akkhantiyā damanato vūpasamanato. tenāha
upasamoti tasseva vevacananti saḷāyatanavaggaṭīkā.

footnote: 1. etthantare tvanti dissati. 2. pa. sū. 3/727.

page number: 326

byāpādavihesāmakkhamānadappādike dameti vinetīti damo
khantīti āha khanti damoti veditabbāti. damo ca so
byāpādādīnaṁ vinayanatthena tesaññeva upasamanatthena upasamo cāti
damūpasamo adhivāsanakkhantīti uparipaṇṇāsakaṭīkā.
evaṁ thero paresaṁ akkosane paribhāsane pāṇippahāre
leḍḍuppahāre daṇḍappahāre satthappahāre jīvitā voropaneti imesu
sattasu ṭhānesu bhaddakā vatimetiādinā khantiyā paṭisaṁyuttaṁ sīhanādaṁ
naditvā bhagavantaṁ vanditvā tattha gantvā makuḷakārāme vassūpagato
tasmiṁyeva antovasse vijjāttayaṁ patvā parinibbāyi. ayamettha
saṅkhepo. vitthāro tu sāṭṭhakathāṭīke puṇṇovādasutte oloketabbo.
[412] evaṁ puṇṇattherakkhantivādiisisadisassa puggalassuppannā
adhivāsanakkhanti khanti nāma.
saṅgītisuttavaṇṇanāyampi 1- khantīti tattha katamā khanti yā
khanti khamanatā adhivāsanatā acaṇḍikkaṁ anassuropo attamanatā
cittassāti evaṁ 2- vuttā adhivāsanakkhantīti vuttaṁ.
adhivāsanaṁ khamanaṁ paresaṁ dukkaṭaṁ duruttañca paṭivirodhākaraṇena
attano upari āropetvā vāsanatā. acaṇḍikkanti akujjhanaṁ.
rosanavasena paresaṁ akkhīsu assūnaṁ ananuppādanā anassuropo.
attamanatāti sakamanatā cittassa abyāpanno sako manobhāvo

footnote: 1. su. vi. 3/219. 2. abhi. saṁ. 34/333.

page number: 327

attamanatā. cittanti vā cittappabandhanaṁ ekaggena gahetvā
tassa antarā uppannena pītisahagatamanena sakamanatā attamanatā.
attamano vā puggalo tassa bhāvo attamanatā. sā na
sattassāti puggalādinivāraṇatthaṁ cittassāti vuttanti taṭṭīkā.
[413] adhivāseti khamati etāyāti adhivāsanā sītādīnaṁ
khamanākārena pavatto adoso tappadhānā vā cattāro
kusalakkhandhāti mūlapaṇṇāsake sabbāsavasuttaṭīkā.
adhivāsanā ca sā khanti cāti adhivāsanakkhanti.
dukaṅguttaraṭīkāyantu adhivāsanalakkhaṇā khanti adhivāsanakkhantīti vuttaṁ.
[414] ayaṁ khanti sītādayo dhamme adhivāseti attano upari
āropetvā vāsetiyeva na asahamānā hutvā nirassati tasmā
adhivāsanāti vuccatīti sabbāsavasuttavaṇṇanā 1-.
sītādike upagate sahantī khanti te attano upari vāsentī
viya hotīti vuttaṁ āropetvā vāsetiyevāti. na nirassatīti
na vidhunāti. yo hi sītādike na sahati so te nirassanto
vidhunanto viya hotīti taṭṭīkā.
sītādayoti ādisaddena uṇhaḍaṁsamakasavātātapasiriṁsappasamphassa-
jighacchāpipāsaduruttavacanapathadukkhavedanādayo gahitā.
[415] yo hi sītaṁ khamati sahati na avīrapuriso viya
appamattakenāpi sītena calati kampati kammaṭṭhānaṁ vijahati so

footnote: 1. pa. sū. 1/110.

page number: 328

sītassa khamo nāma hoti lomasanāgatthero viya.
thero kira cetiyapabbate piyaṅguguhāyaṁ padhānaghare viharanto
antaraṭṭhake himapātasamaye lokantarikanirayaṁ paccavekkhitvā kammaṭṭhānaṁ
avijahantova abbhokāse vītināmesi. yo pana adhimattampi uṇhaṁ
sahati sveva thero viya ayaṁ uṇhassa khamo nāma. thero kira
gimhasamaye pacchābhattaṁ bahicaṅkame nisīdi kammaṭṭhānaṁ manasikaronto.
sedāpissa kacchehi muñcanti. atha naṁ antevāsiko idha bhante
nisīdatha sītalo okāsoti āha. thero uṇhabhayenevamhi
āvuso idha nisinnoti avīcimahānirayaṁ paccavekkhitvā nisīdiyeva.
lomasanāgavatthu.
[416] kammaṭṭhānikassa calanaṁ nāma kammaṭṭhānapariccāgoti āha
calati kampati kammaṭṭhānaṁ vijahatīti. uṇhaṁ sahatīti uṇhaṁ sahanto
ca na naggasamaṇādayo viya sahati athakho kammaṭṭhānāvijahanenāti
āha sveva thero viyāti. bahicaṅkameti lenato bahicaṅkame.
uṇhabhayeneva āha avīcimahānirayaṁ paccavekkhitvāti. tampi
mayā anekakkhattuṁ anubhuttaṁ idampana tato mudutaranti evaṁ
paccavekkhitvāti taṭṭīkā.
[417] yo pana dve tayo vāre bhattaṁ vā pānīyaṁ vā alabhanto
vā anamatagge saṁsāre attano pittivisayūpapattiṁ adhimattehi
ḍaṁsamakasavātātapasamphassehi phuṭṭho vā tiracchānūpapattiṁ siriṁsappasamphassena
phuṭṭho vā anamatagge sīhabyagghādimukhesu anekavāraṁ

page number: 329

parivattitapubbattabhāvaṁ paccavekkhitvā avedhanto kammaṭṭhānaṁ na
vijahatiyeva padhāniyatthero viya ayaṁ jighacchādīnaṁ khamo nāma.
[418] theraṁ kira khaṇḍavelavihāre kaṇṇikārappadhānaghare 1- ariyavaṁsaṁ
suṇantaṁ ghoraviso sappo ḍaṁsi. thero jānitvā pasannacitto nisinno
dhammaṁyeva suṇāti. visavego thaddho ahosi. thero upasampadamāḷakaṁ
ādiṁ katvā sīlaṁ paccavekkhitvā parisuddhasīlomhīti pītiṁ uppādesi.
saha cittuppādā visaṁ nivattitvā paṭhaviṁ pāvisi. thero tattheva
cittekaggataṁ labhitvā vipassanaṁ vaḍḍhetvā arahattaṁ pāpuṇi.
padhāniyattheravatthu.
[419] parisuddhasīlomhīti sabbatthāpi visuddhasīlohamasmīti
maraṇaṁ agaṇetvā avippaṭisāramūlakaṁ pītiṁ uppādesi. saha
cittuppādāti pharaṇappītiyā uppādena saheva. visaṁ nivattitvāti
pītivegena ajjhotthaṭaṁ visaṁ daṭṭhamukheneva bhasitvā. tatthevāti
sappena daṭṭhaṭṭhāneyeva. cittekaggataṁ labhitvāti pītimanassa
kāyo passambhatītiādinā nayena samādhānaṁ pāpuṇitvāti taṭṭīkā.
yathāvuttattheradvayavatthu sabbāsavasuttavaṇṇanāyaṁ 2-.
[420] garavālāṅgaṇasmiṁ kira tiṁsa bhikkhū vassūpagatā
anvaḍḍhamāsaṁ uposathadivase catuppaccayasantosabhāvanārāmaṁ mahāariyavaṁsaṁ
kathenti. eko piṇḍapātikatthero pacchābhāgena āgantvā
paṭicchannaṭṭhāne nisīdi. atha naṁ eko goṇaso jaṅghapiṇḍikamaṁsaṁ

footnote: 1. kaṇṇikārappadhāniyagharetipi pāṭho. 2. pa. sū. 1/107.

page number: 330

saṇḍāsena gaṇhanto viya ḍaṁsi. thero ajja dhammassavanantarāyaṁ
na karissāmīti goṇasaṁ gahetvā thavikāya pakkhipitvā dhammaṁ
suṇāteva. aruṇuggamanañca visaṁ vikkhambhitvā therassa tiṇṇaṁ phalānaṁ
pāpuṇanañca visassa daṭṭhaṭṭhāneneva otaritvā paṭhavīpavesanañca
dhammakathikattherassa dhammakathāniṭṭhāpanañca ekakkhaṇeyeva ahosi.
thero thavikaṁ muñcitvā goṇasaṁ vissajjesi.
tikaṅguttare paṭhamapaṇṇāsakassa pañcamavagge ṭhānasuttavaṇṇanāyaṁ 1-
piṇḍapātikattheravatthu.
[421] pacchābhāgenāti dhammakathikattherassa piṭṭhipassena.
goṇasoti maṇḍalasappo. dhammassavanantarāye bahunnaṁ
saggamaggappaṭilābhantarāyo bhaveyyāti adhippāyena dhammassavanantarāyaṁ
na karissāmīti cintesi. visanti vipassanātejena visavegaṁ
vikkhambhitvāti taṭṭīkā.
[422] yo pana akkosanavasena durutte vacanapathe sutvā
khantiguṇaṁ paccavekkhitvā na vedhati dīghabhāṇakābhayatthero viya
ayaṁ duruttānaṁ khamo nāma.
thero kira paccayasantosabhāvanārāmatāya mahāariyavaṁsappaṭipadaṁ
kathesi. sabbo mahāgāmo āgacchati. therassa mahāsakkāro
uppajji. taṁ aññataro mahāthero adhivāsetuṁ asakkonto
dīghabhāṇako ariyavaṁsaṁ kathemīti sabbarattiṁ kolāhalaṁ karotītiādīhi

footnote: 1. mano. pū. 2/173.

page number: 331

akkosi. ubhopi ca attano vihāraṁ gacchantā gāvutamattaṁ
ekapathena agamaṁsu. sakalagāvutampi so taṁ akkosiyeva. tato
yattha dvinnaṁ vihāramaggo bhijjati tattha ṭhatvā dīghabhāṇakatthero
taṁ vanditvā esa bhante tumhākaṁ maggoti āha. so
assuṇanto viya gato. theropi vihāraṁ gantvā antevāsikehi
kiṁ bhante sakalagāvutaṁ paribhāsantaṁ na kiñci avacutthāti puṭṭho
khantiyeva āvuso mayhaṁ bhāro na akkhanti ekapaduddhārepi
kammaṭṭhānaviyogaṁ na passāmīti āha.
dīghabhāṇakābhayattheravatthu.
[423] paccayesu santoso bhāvanā ca āramitabbaṭṭhānatāya
ārāmo etassāti paccayasantosabhāvanārāmo. tassa bhāvo
paccaya ... rāmatā. tāyāti taṭṭīkā.
[424] yo pana dukkhavedanā adhivāsetiyeva na vedhati
cittalatāpabbate padhāniyatthero viya ayaṁ vedanānaṁ khamo nāma.
therassa kira rattiṁ padhānena vītināmetvā ṭhitassa udaravāto
uppajji. so taṁ adhivāsetuṁ asakkonto āvattati parivattati.
tamenaṁ caṅkamanapasse ṭhito piṇḍapātikatthero āha āvuso
pabbajito nāma adhivāsanasīlo hotīti. so sādhu bhanteti
adhivāsetvā niccalova sayi. vāto nābhito yāva hadayaṁ phālesi.
thero vedanaṁ vikkhambhitvā vipassanto muhutteneva anāgāmī hutvā

page number: 332

parinibbāyi.
padhāniyattheravatthu.
[425] muhuttena khaṇena vāte hadayaṁ phāletuṁ āraddheyeva
anāgāmī hutvā. parinibbāyīti arahattaṁ patvā parinibbāyīti
taṭṭīkā.
yathāvuttattheradvayavatthu sabbāsavasuttavaṇṇanāyaṁ 1-.
dīghanikāyamahāvagge mahāsatipaṭṭhānavaṇṇanāyañceva 2-
mūlapaṇṇāsake satipaṭṭhānasuttavaṇṇanāyañca 3- vedanaṁ adhivāsetvā saha
paṭisambhidāhi arahattaṁ patvā samasīsī hutvā parinibbāyato
aññatarattherassa vatthumpi kathetabbaṁ.
[426] evaṁ adhivāsanakkhantiyā yutto puggalo yathāvutte
guṇe adhigañchi. tasmāssa sā khanti yathāvuttaguṇānañceva
pasaṁsassa 4- ca adhigamahetuto maṅgalanti veditabbā. tādiso
hi puggalo isidevatābuddhehi pasaṁsanīyo hoti. tathā hi
sarabhaṅgatāpaso sakkassa devarañño dhammaṁ desento sarabhaṅgajātake 5-
imaṁ gāthamāha
kodhaṁ vadhitvā na kadāci socati
makkhappahānaṁ isayo vaṇṇayanti
sabbesaṁ vuttaṁ pharusaṁ khametha
etaṁ khantiṁ uttamamāhu santoti.

footnote: 1. pa. sū. 1/81. 2. su. vi. 2/452. 3. pa. sū. 1/310.
footnote: 4. pasaṁsāyāti yuttataraṁ. 5. jātakaṭṭhakathā. 7/379.

page number: 333

tattha kodhaṁ vadhitvāti kodhaṁ chaḍḍetvā na socati.
socanto hi paṭighacitteneva socati. kodhābhāvā kuto soko.
tena vuttaṁ na kadāci socatīti. makkhappahānanti parehi attano
kataguṇe makkhanalakkhaṇassa akataññutāsaṅkhātassa makkhassa pahānaṁ
isayo vaṇṇayanti. sabbesanti hīnamajjhimukkaṭṭhānaṁ sabbesampi
pharusaṁ vacanaṁ khametha. etaṁ khantinti yaṁ sabbesaṁ vacanakkhamanaṁ
etaṁ khantiṁ uttamanti āhu santo porāṇakapaṇḍitā vadantīti
attho. yasmā pana na sakkā rūpadassanamattena sattānaṁ
seṭṭhādibhāvo ñātuṁ santopi hi lāmakapuggalavaṇṇarūpena vicarantā
dissanti. majjhantikatthero cettha nidassanaṁ. tasmā sabbesaṁ
vacanakkhamanaṁ uttamanti vuttaṁ.
[427] yo pana ayaṁ mayā hīnoti ñāto tassa pharusavacanakkhamanaṁ
uttamataraṁ. tenāha sarabhaṅgatāpaso
bhayā hi seṭṭhassa vaco khametha
sārambhahetu pana sādisassa
yo cīdha hīnassa vaco khametha
etaṁ khantiṁ uttamamāhu santoti.
tattha etaṁ khantinti yañca etaṁ jātigottādīhi hīnassa
vacanakkhamanaṁ etaṁ khantiṁ uttamanti porāṇakapaṇḍitā vadanti.
yampanetaṁ jātiādīhi seṭṭhassa bhayena sadisassa kāraṇuttariyalakkhaṇe
sārambhe ādīnavadassanena khamanaṁ nesā adhivāsanakkhanti nāmāti

page number: 334

atthoti jātakavaṇṇanā 1-.
[428] bhūtapubbaṁ devāsurasaṅgāmo ahosi. devā jinitvā
vepacittiasurindaṁ bandhitvā sakkassa santikaṁ ānesuṁ. so sakkaṁ
devindaṁ corosi bālosi mūḷhosi goṇosi gadrabhosi
oṭṭhosi nerayikosi tiracchānagatosi natthi tuyhaṁ sugati
duggatiyeva tuyhaṁ pāṭikaṅkhāti imehi dasahi akkosavatthūhi akkosati
ceva jarasakka na tvaṁ sabbakālaṁ jinissasi yadā asurānaṁ jayo
bhavissati tadā tampi evaṁ bandhitvā asurabhavanassa dvāre
nipajjāpetvā pothāpessāmītiādinā paribhāsati ca. sakko
vijitavijayo na taṁ manasikaroti dīgharattaṁ khantisoraccesu
niviṭṭhājjhāsayattā. atha mātali kinnu kho esa imāni pharusavacanāni
bhayena titikkhati udāhu adhivāsanakkhantiyā samannāgatattāti cintetvā
tamatthaṁ pucchi.
[429] atha sakko nāhaṁ bhayā na dubbalyā khamāmi
vepacittinoti vatvā
sadatthaparamā atthā khantyā bhiyyo na vijjati
yo have balavā santo dubbalassa titikkhati
tamāhu paramaṁ khantiṁ niccaṁ khipati 2- dubbaloti āha 3-.
tattha sadatthaparamāti sakatthaparamā. khantyā bhiyyo na
vijjatīti tesu sakatthaparamesu khantito uttaritaro attho na

footnote: 1. jātakaṭṭhakathā. 7/380. 2. khamatīti pāli. 3. saṁ. sa. 15/325.

page number: 335

vijjati. tamāhu paramanti yo balavā titikkhati tassa taṁ
khantiṁ paramaṁ āhūti tabbaṇṇanā 1-.
khantito uttaritaro añño attho na vijjati antarena
assārammaṇaṁ anatthaṁ paṭibāhitvā diṭṭhadhammikassa ceva samparāyikassa
ca hitassa avijahanato. khantiṁ paramaṁ āhu seṭṭhabalaṁ virodhippaccayaṁ
abhibhuyya vattanatoti taṭṭīkā.
ayamettha saṅkhepo. vitthāro tu sakkasaṁyutte oloketabbo.
anumānasuttaṭīkāyantu apasādetīti khipati tajjeti vāti
vuttaṁ. tasmā idha khipatīti apasādeti tajjetīti attho yujjati.
[430] cattāro kira brāhmaṇā bhātikā brāhmaṇasaṁyutte
vuttanayena satthu kujjhitvā satthāraṁ nānappakārena akkosantā
satthārā vinītā pabbajitvā nacirasseva arahattaṁ pattā. bhikkhū
acchariyā vatāvuso buddhaguṇā tehi akkositopi hi satthā
kiñci avatvā tesaṁyeva patiṭṭhā jātoti vadiṁsu. taṁ sutvā
satthā ahaṁ bhikkhave khantibalena samannāgatattā duṭṭhesu adussanto
mahājanassa patiṭṭhā homiyevāti vatvā dhammapadassa brāhmaṇavagge
imaṁ gāthamāha
akkosaṁ vadhabandhañca aduṭṭho yo titikkhati
khantibalaṁ balānīkaṁ tamahaṁ brūmi brāhmaṇanti.
tattha aduṭṭhoti etaṁ dasahi akkosavatthūhi akkosanaṁ

footnote: 1. sā. pa. 1/401.

page number: 336

pāṇiādīhi pothanañca addubandhanādīhi bandhanañca yo akuddhamānaso
hutvā adhivāseti khantibalena samannāgatattā khantibalaṁ punappunaṁ
uppattiyā anīkabhūteneva khantibalānīkena samannāgatattā balānīkaṁ
taṁ evarūpaṁ ahaṁ brāhmaṇaṁ vadāmīti dhammapadavaṇṇanā.
titikkhatīti khamati. khantibalanti adhivāsanakkhantibalaṁ. sā
pana sakiṁ uppannā balānīkaṁ nāma na hoti punappunaṁ uppannā
pana hoti. tassā atthitāya pana balānīkanti majjhimapaṇṇāsake
vāseṭṭhasuttavaṇṇanā 1-.
adhivāsanalakkhaṇā khanti balaṁ etassāti khantibalaṁ. tassā
atthitāyāti tassā aparāparuppattisamupacitāya mārasenāvidhamaniyā
khantisenāya atthitāya. balānīkaṁ balasamūho etassa atthīti
balānīkanti taṭṭīkā.
cakkāditikaṁ sāmaññena senāyaṁ senaṅge ca. kariyate viggaho
yeneti 2- cakkaṁ. bala saṁvaraṇe. anasadde īkoti 3- khattiyavaggaṭīkā.
[431] evaṁ khantiyutto puggalo isiādīhi pasaṁsito hoti.
tasmā attano kuddhassa na paṭikujjhitabbaṁ. kuddhassa paṭikujjhanto
hi pāpiyo hoti. tenāha sakko
tasseva tena pāpiyo yo kuddhaṁ paṭikujjhati
kuddhaṁ appaṭikujjhanto saṅgāmaṁ jeti dujjayanti.

footnote: 1. pa. sū. 3/400. 2. yenātipipāṭho.
footnote: 3. sī. kariyyate viggaho yeneti-cakkaṁ. bala-saṁvaraṇa: `ana' saddato iko `ti.

page number: 337

tattha tasseva tena pāpiyoti tena kodhena tasseva
puggalassa pāpakatarassa 1- yo kuddhaṁ paṭikujjhatīti sakkasaṁyuttavaṇṇanā 2-.
[432] tasmā akkhantiyā dosaṁ sampassantena adhivāsanakkhantiyaṁ
ṭhātabbaṁ. tatthaṭṭhitoyeva hi soratādināmaṁ lābhī hoti. ayamattho
vedehikāvatthunā dīpetabbo.
atīte kira sāvatthiyaṁ vedehikā nāma gahapatānī ahosi soratā
nivātā upasantā. tassā evaṁ kalyāṇo kittisaddo abbhuggañchi
soratā vedehikā nivātā vedehikā upasantā vedehikāti. tassā
pana kāḷī nāma ekā dāsī ahosi dakkhā analasā susaṁvihitakammantā.
sā kinnu kho me ayyā santaṁ kopaṁ na pātukaroti udāhu
asantaṁ yannūnāhaṁ ayyaṁ vīmaṁseyyanti cintetvā divā uṭṭhāsi.
je kāḷi kiṁ divā uṭṭhāsi kinte aphāsu atthīti. natthayye
me kiñci aphāsūti. are yadi te kiñci aphāsukaṁ natthi kasmā
pāpadāsi divā uṭṭhāsīti kupitā anattamanā bhakuṭiṁ akāsi.
atha kāḷī ayyāya me ajjhattaṁ santoyeva kopo no asanto
yannūnāhaṁ bhiyyoso mattāya vīmaṁseyyanti punadivase divātaraṁ
uṭṭhāsi. vedehikā atikujjhitvā aggaḷasūciṁ gahetvā sīse pahāraṁ
adāsi. sīsaṁ bhijji. kāḷī bhinnasīsā galantalohitā paṭivissakānaṁ

footnote: 1. pāpaṁ hoti. katarassāti. yo kuddhaṁ paṭikujjhatīti sāratthappakāsiniyaṁ likhiyati.
footnote: 2. sā. pa. 1/403.

page number: 338

ujjhāpesi passathayye soratāya kammaṁ passathayye nivātāya
kammaṁ passathayye upasantāya kammanti. tato parena vedehikāya
evaṁ pāpako kittisaddo abbhuggañchi caṇḍī vedehikā anivātā
vedehikā anupasantā vedehikāti.
[433] iti yattakā guṇā tato dviguṇā dosā uppajjiṁsu.
guṇā nāma saṇikaṁ saṇikaṁ āgacchanti. dosā ekadivaseneva
patthaṭā honti. bhagavāpi bhikkhūnaṁ akkhantiyā dosaṁ dassetvā
khantiyaṁ niyojetukāmo imaṁ atītaṁ āharitvā punevamāha evameva
kho bhikkhave idhekacco tāvadeva soratasorato hoti nivātanivāto
hoti upasantupasanto hoti yāva taṁ amanāpā vacanapathā phusanti
yato ca kho bhikkhave bhikkhuṁ amanāpā vacanapathā phusanti atha
bhikkhu soratoti veditabbo nivātoti veditabbo upasantoti
veditabboti.
mūlapaṇṇāsakassa tatiyavagge kakacupamasutte 1- vedehikāvatthu.
[434] soratāti soraccena samannāgatā. nivātāti nivātavutti.
upasantāti nibbutā. dakkhāti bhattapacanasayanattharaṇadīpujjalanādikammesu
chekā. analasāti uṭṭhāhikā. susaṁvihitakammantāti
suṭṭhu ṭhapitakammantā. paṭivissakānanti sāmantagehavāsīnaṁ.
ujjhāpesīti avajānāpesi. caṇḍīti asoratā
kibbisā. soratasoratoti ativiya sorato sotāpanno nu kho

footnote: 1. ma. mū. 12/252.

page number: 339

sakadāgāmī anāgāmī arahā nu khoti vattabbataṁ āpajjati.
phusantīti phusantā ghaṭentā vā āpāthaṁ āgacchanti. atha bhikkhu
soratoti veditabboti atha adhivāsanakkhantiyaṁ ṭhito bhikkhu soratoti
veditabboti tabbaṇṇanā 1-.
soraccenāti saññamena. nivātavuttīti paṇipātakārī.
nibbutāti nibbutaduccaritapariḷāhā. uṭṭhāhikāti uṭṭhānavīriyavatī.
kimbisāti kururāti taṭṭīkā.
khantītipadakathā
-----------

footnote: 1. pa. sū. 2/131.

page number: 340

sovacassatākathā
[435] sovacassatā nāma sahadhammikaṁ vuccamāne 1- vikkhepaṁ vā
tuṇhībhāvaṁ vā guṇadosacintanaṁ vā anāpajjitvā ativiya ādarañca
gāravañca nīcamanatañca purakkhitvā sādhūti vacanakaraṇatāti aṭṭhakathāyaṁ 2-
vuttaṁ.
tattha suvaco sovacassaṁ sovacassatāti ayaṁ vibhāgo. tattha
suvacoti sukhena vattabbapuggalo. sovacassanti suvacassa puggalassa
ādaravasena pavattacetanā. sovacassatāti sovacassa atthibhāvo.
tena saṅgītisutte dukavaṇṇanāyaṁ 3- dukkhaṁ vaco etasmiṁ
vippaṭikūlaggāhimhi vippaccanīkasāte anādare puggaleti dubbaco. tassa
kammaṁ dovacassaṁ. tassa bhāvo dovacassatā. sā atthato saṅkhārakkhandho
hoti. catunnaṁ khandhānaṁ etenākārena pavattānaṁ etaṁ adhivacananti
vadanti. sovacassatā vuttappaṭipakkhanayena veditabbāti vuttaṁ.
[436] vippaṭikūlaggāhimhīti dhammānudhammappaṭipattivilomaggāhake.
tassā eva vippaccanīkaṁ duppaṭipatti sātaṁ iṭṭhaṁ etassāti
vippaccanīkasāto. tasmiṁ. evaṁbhūto ca ovādabhūte sāsanakkame
ovādake ca ādaragāravarahito hotīti āha anādareti. tassa
kammanti tassa dubbacassa puggalassa anādariyavasena pavattacetanā
dovacassaṁ. tassa bhāvoti tassa yathāvuttassa dovacassassa atthibhāvo

footnote: 1. vuccamānenātipi dissati. 2. paramatthajotikā khuddakapāṭhavaṇṇanā. 165
footnote: 3. su. vi. 3/215.

page number: 341

dovacassatā. tenevāha sā atthato saṅkhārakkhandho hotīti.
cetanāpadhānatāya hi saṅkhārakkhandhassa evaṁ vuttaṁ. etenākārenāti
appadakkhiṇaggāhitākārena. sukhaṁ vaco etasmiṁ padakkhiṇaggāhimhi
anulomasāte sādare puggaleti suvacotiādinā vuttappaṭipakkhanayenāti
taṭṭīkā.
[437] sā nāthakaraṇoti vuccati. tenāha dasakaṅguttarassa 1-
dutiyavagge sattamasutte yampi bhikkhave bhikkhu suvaco hoti
sovacassakaraṇehi dhammehi samannāgato khamo padakkhiṇaggāhī
anusāsaniṁ ayampi dhammo nāthakaraṇoti.
[438] tattha suvacoti sukhena vattabbo anusāsitabbo hoti.
khamoti gāḷhena pharusena kakkhaḷena vutto khamati na kuppati.
padakkhiṇaggāhī anusāsaninti yathā ekacco ovadiyamāno vāmato
gaṇhāti paṭippharati vā assuṇanto vā gacchati evaṁ akatvā
ovadatha bhante anusāsatha tumhesu anovadantesu ko añño
ovadissatīti padakkhiṇaṁ gaṇhātīti tabbaṇṇanā 2- saṅgītisutte
dasakavaṇṇanā 3- ca.
khamoti khantā. tamevassa khamabhāvaṁ dassetuṁ gāḷhenātiādi
vuttaṁ. vāmatoti micchā ayoniso vā. paṭippharatīti paṭānibhāvena
tiṭṭhati. padakkhiṇanti sammā yoniso vā gaṇhātīti taṭṭīkā.
paṭippharatīti paṭiviruddho paccanīko hutvā tiṭṭhatīti

footnote: 1. aṅ. dasaka. 24/26. 2. mano. pū. 3/365. 3. su. vi. 3/311.

page number: 342

mūlapaṇṇāsakassa dutiyavagge anumānasuttavaṇṇanā 1-.
paṭisaddo paccatthikapariyāyo pharaṇaṁ vāyamanaṁ idha tathāvaṭṭhānanti
āha paṭippharatīti paṭiviruddho ... tiṭṭhatīti taṭṭīkā.
[439] sā sabrahmacārīnaṁ santikā ovādānusāsanīpaṭilābhahetuto
dosappahānaguṇādhigamahetuto ca maṅgalanti vuccati.
tenāha anumānasutte 2- mahāmoggallāno bhikkhūnaṁ dhammaṁ desento
pavāreti cepi āvuso bhikkhu vadantu maṁ āyasmanto vacanīyomhi
āyasmantehīti. so ca hoti dubbaco dovacassakaraṇehi dhammehi
samannāgato akkhamo appadakkhiṇaggāhī anusāsaniṁ athakho naṁ
sabrahmacārī na ceva vattabbaṁ maññanti na ca anusāsitabbaṁ maññanti
na ca tasmiṁ puggale vissāsaṁ āpajjitabbaṁ maññantīti ca no cepi
āvuso bhikkhu pavāreti vadantu maṁ āyasmanto vacanīyomhi
āyasmantehīti. so ca hoti suvaco sovacassakaraṇehi dhammehi
samannāgato khamo padakkhiṇaggāhī anusāsaniṁ athakho naṁ sabrahmacārī
vattabbañceva maññanti anusāsitabbañca maññanti tasmiñca
puggale vissāsaṁ āpajjitabbaṁ maññantīti ca.
[440] tattha appadakkhiṇaggāhī anusāsaninti yo parehi 3-
vuccamāno tumhe maṁ kasmā vadatha ahaṁ attano kappiyākappiyaṁ
vajjāvajjaṁ 4- atthānatthaṁ jānāmīti vadati ayaṁ anusāsaniṁ padakkhiṇato
na gaṇhāti vāmato gaṇhāti tasmā appadakkhiṇaggāhīti vuccatīti

footnote: 1. pa. sū. 2/87. 2. ma. ma. 12/189.191. 3. hi. 4. sāvajjānavajjaṁ.

page number: 343

tabbaṇṇanā 1-.
padakkhiṇaggāhī padakkhiṇato gahaṇasīlo. na padakkhiṇaggāhī
appadakkhiṇaggāhī. vāmatoti apabyāsato 2- vuttavipariyāyatoti
adhippāyoti taṭṭīkā.
tattha pāpicchatādayo soḷasa dhammā dubbacabhāvakaraṇato
dovacassakaraṇā nāma. appicchatādayo soḷasa tabbiparītato
sovacassakaraṇā nāma. te sabbe anumānasutte 3- oloketabbā.
[441] suvaco ca nāma attanopi parassāpi dosappahānāya
paṭipajjati nāma. tasmāssa sovacassatā dosappahānaguṇādhigamahetu
hoti. apica visesādhigamassa adūribhāvato maṅgalaṁ. tena vuttaṁ
mettasuttavaṇṇanāyaṁ 4- yo hi puggalo idaṁ na kātabbanti vutto
kinte diṭṭhaṁ kinte sutaṁ ko me hutvā vadasi kiṁ upajjhāyo
ācariyo sandiṭṭho sambhattoti vā vadati tuṇhībhāvena vā
viheṭheti sampaṭicchitvā vā na tathā karoti so visesādhigamassa
dūre hoti. yo pana ovadiyamāno sādhu bhante suṭṭhu vuttaṁ
attano vajjaṁ nāma duddasaṁ hoti punapi maṁ evarūpaṁ disvā vadeyyātha
anukampaṁ upādāya cirassaṁ me tumhākaṁ santikā ovādo laddhoti
vadati yathānusiṭṭhañca paṭipajjati so visesādhigamassa adūre hoti.

footnote: 1. pa. sū. 2/87. 2. apabyāmatoti yuttataraṁ dhammapadaṭṭhakathāyaṁ suppabuddhakuṭaṭhi-
footnote: vatthumhi apabyāmaṁ katvāti pāṭhopi dissati. 3. ma. mū. 12/189. 4. paramattha- jotikā khuddakapāṭhavaṇṇanā. 268/269.

page number: 344

tasmā evaṁ parassa vacanaṁ sampaṭicchitvā karonto suvacoti.
[442] suvaco ca pana duvidho hoti ekacco pasaṁsitabbo
ekacco na. tenāha kakacūpamasutte 1- nāhantaṁ bhikkhave bhikkhuṁ
suvacoti vadāmi yo cīvarapiṇḍapātasenāsanagilānappaccayabhesajja-
parikkhārahetu suvaco hoti sovacassataṁ āpajjati. taṁ kissa
hetu. tañhi so bhikkhave bhikkhu cīvara ... parikkhāraṁ alabhamāno
na suvaco hoti na sovacassataṁ āpajjati. yo ca kho bhikakhave
bhikkhu dhammaṁyeva sakkaronto dhammaṁ garukaronto dhammaṁ apacāyamāno
suvaco hoti sovacassataṁ āpajjati tamahaṁ suvacoti vadāmi.
tasmātiha bhikkhave evaṁ sikkhitabbaṁ dhammaṁyeva sakkarontā dhammaṁ
garukarontā dhammaṁ apacāyamānā suvacā bhavissāma sovacassataṁ
āpajjissāmāti evañhi vo bhikkhave sikkhitabbanti.
[443] tattha yo cīvara ... parikkhārahetūti yo etāni
cīvarādīni paṇītappaṇītāni labhanto pādaparikammapiṭṭhiparikammādīni
ekavacaneneva karoti. alabhamānoti yathā pubbe labhati evaṁ
alabhanto. dhammaṁyeva sakkarontoti dhammaṁyeva sakkāraṁ sukatakāraṁ
karonto. garukarontoti garuṁ bhāriyaṁ karonto. apacāyamānoti
dhammasseva apacitiṁ nīcavuttiṁ dassentoti tabbaṇṇanā 2-.
[444] tasmā dhammagarukaṁ katvā suvacena bhavitabbaṁ rādhattherena
viya.

footnote: 1. ma. mū. 12/255. 2. pa. sū. 2/132.

page number: 345

so kira kataññutākathāyaṁ vuttanayena sārīputtattherassa santike
pabbaji. thero taṁ ādāya gāmakāvāsaṁ gantvā tattha vasanto
abhikkhaṇaṁ taṁ idante kattabbaṁ idante na kattabbanti ovadi
anusāsi. so suvaco ahosi padakkhiṇaggāhī tasmā yathānusiṭṭhaṁ
paṭipajjamāno katipāheneva arahattaṁ pāpuṇi. thero taṁ ādāya
satthāraṁ vanditvā nisinno suvaco nu kho sārīputta antevāsikoti
puṭṭho āma bhante ativiya suvaco kismiñci dose vuccamāne
na kuddhapubboti āha. satthā taṁ nidassanaṁ katvā bhikkhū ovadanto
bhikkhave bhikkhunā nāma rādhena viya suvacena bhavitabbaṁ dosaṁ dassetvā
ovadiyamānenapi na kujjhitabbanti vatvā puna aparenāpi pariyāyena
ovadanto ovādadāyako pana nidhiācikkhanako viya daṭṭhabboti
āha. yathā hi duggatamanusso imaṁ gaṇhāhīti tajjetvāpi
pothetvāpi nidhiṁ dassente kopaṁ na karoti pamuditoeva
hoti evameva evarūpe puggale asāruppaṁ vā khalitaṁ vā disvā
ācikkhante kopo na kātabbo tuṭṭheneva bhavitabbaṁ bhante mahantaṁ
vo kammaṁ kataṁ mayhaṁ ācariyupajjhāyaṭṭhāne ṭhatvā ovadantehi
punapi maṁ ovadeyyāthāti pavāretabbamevāti adhippāyo.
dhammapadassa paṇḍitavagge nidhīnaṁva pavattāranti gāthāvaṇṇanāyaṁ
rādhattheravatthu.
[445] evaṁ suvaco sukhaṁ vindati. ekanipātassa dutiyavagge

page number: 346

tipallatthajātakaṁ 1- chakkanipātassa dutiyavagge bhisapupphajātakañca 2- 3- idha
kathetabbaṁ. dubbaco tu dukkhaṁ vindati. ekanipātassa pañcamavagge
veḷukajātakaṁ 4- vedabbajātakaṁ 5- tasseva paṇṇarasamavagge godhajātakaṁ 6-
dukanipātassa dutiyavagge indasamānagottajātakañca 7- idha kathetabbaṁ.
[446] yo hi attano suvacatāya ovādakassa vacanaṁ karoti
so sukhaṁ vindati. yo na karoti so dukkhaṁ. atīte pañcasatavāṇijā
cettha nidassanaṁ.
atīte tambapaṇṇidīpe sirīsavatthu nāma yakkhanagaraṁ ahosi.
tattha yakkhiniyo bhinnanāvesu vāṇijesu āgatesu tesaṁ yāgubhattādīni
datvā kena kammena idhāgatatthāti pucchiṁsu. bhinnanāvā hutvā
idhāgatamhāti. tā sādhu ayyā amhākaṁ sāmikānaṁ nāvaṁ abhiruhitvā
gatānaṁ tivassaṁ atikkantaṁ te matā bhavissanti tumhepi vāṇijāyeva
mayaṁ tumhākaṁ pajāpatiyo bhavissāmāti vatvā te palobhetvā
yakkhanagaraṁ netvā sace paṭhamaggahitā manussā atthi te
devasaṅkhalikāya bandhitvā karaṇaghare pakkhipitvā pacchāgahite attano
sāmike karonti attano vasanaṭṭhāne bhinnanāve manusse alabhantiyo
pana parato kalyāṇiṁ orato nāgadīpanti evaṁ samuddatīraṁ anuvicaranti.
ayantāsaṁ dhammatā. athekadivasaṁ pañcasatā bhinnanāvā vāṇijā tāsaṁ

footnote: 1. jātakaṭṭhakathā. 1/243. 2. jātakaṭṭhakathā. 6/286. 3. upasiṅghajātakanti
footnote: jātakaṭṭhakathāyaṁ dissati. 4. jātakaṭṭhakathā. 2/15. 5. jātakaṭṭhakathā. 2/28.
footnote: 6. jātakaṭṭhakathā. 2/379. 7. jātakaṭṭhakathā. 3/53.

page number: 347

nagarasamīpe uttariṁsu. tā te palobhetvā ānetvā
paṭhamaggahitamanusse bandhitvā karaṇaghare pakkhipiṁsu. atha jeṭṭhayakkhinī
jeṭṭhavāṇijaṁ avasesayakkhiniyo avasesavāṇije sāmike katvā rattibhāge
tesu niddūpagatesu uṭṭhāya gantvā karaṇaghare manusse khāditvā
āgamiṁsu. jeṭṭhavāṇijo pariggaṇhanto attano bhariyāya yakkhinībhāvaṁ
ñatvā aññesaṁ kathetvā etha palāyissāmāti āha. tesu
aḍḍhateyyasatā mayaṁ etā vijahituṁ na sakkhissāmāti na gatā.
so attano vacanakare aḍḍhateyyasate gahetvā palāyi. tadā pana
bodhisatto valāhakāssarājā hutvā sabbasseto iddhimā vehāsaṅgamo
himavantato tambapaṇṇidīpaṁ gantvā sayañjātasāliṁ khāditvā gacchati
gacchantopi janapadaṁ gantukāmo atthīti tikkhattuṁ karuṇāparibhāvitaṁ
mānusīvācaṁ bhāsati. te tassa vacanaṁ sutvā añjaliṁ paggayha mayaṁ
gamissāmāti āhaṁsu. tenahi mayhaṁ piṭṭhiṁ abhiruhathāti. athekacce
piṭṭhiṁ abhiruhiṁsu ekacce vāladhiṁ gaṇhiṁsu ekacce añjaliṁ paggayha
aṭṭhaṁsu. so antamaso añjaliṁ paggayha ṭhitepi sabbe attano
ānubhāvena netvā sakasakaṭṭhānesu patiṭṭhāpetvā sakaṭṭhānameva
gato. apalāyanakā pana te aḍḍhateyyasatā manussā yakkhinīhi
aññesaṁ bhinnanāvānaṁ āgatakāle khāditā.
[447] satthāpi imaṁ atītaṁ dassetvā bhikkhave yathā te yakkhinīnaṁ
vasaṁ gatā vāṇijā jīvitakkhayaṁ pattā valāhakāssarājavacanakarā
sakasakaṭṭhānesu patiṭṭhitā evameva buddhānaṁ ovādaṁ akarontā

page number: 348

catasso parisā catūsu apāyesu pañcavidhabandhanakammakaraṇaṭṭhānādīsu
mahādukkhaṁ pāpuṇanti ovādakarā pana tisso kusalasampattiyo
cha kāmasagge vīsati brahmaloketi imāni ceva ṭhānāni
amatamahānibbānañca patvā mahantaṁ sukhaṁ anubhavantīti vatvā dukanipātassa 1-
pañcamavagge gāthādvayamāha
ye na kāhanti ovādaṁ narā buddhena desitaṁ
byasanante gamissanti rakkhasīhiva vāṇijā.
ye ca kāhanti ovādaṁ narā buddhena desitaṁ
sotthipāraṁ gamissanti valāheneva vāṇijāti.
tattha na kāhantīti na karissanti. byasanante
gamissantīti te mahāvināsaṁ pāpuṇissanti. rakkhasīhiva vāṇijāti
rakkhasīhi palobhitā vāṇijā viya. sotthipāraṁ gamissantīti
anantarāyena nibbānaṁ pāpuṇissanti. valāheneva vāṇijāti
valāhena āgacchathāti vuttā tassa vacanakarā vāṇijā viya.
yathā hi te samuddapāraṁ gantvā sakasakaṭṭhānāni agamaṁsu evaṁ
buddhādīnaṁ ovādakarā saṁsārapāraṁ nibbānaṁ gacchantīti.
valāhakajātakavaṇṇanāyaṁ vāṇijavatthu.
[448] tasmā imaṁ sugatovādaṁ anussarantena suvaceneva
bhavitabbaṁ na dubbacena. apica sāsanassa ciraṭṭhitikāmena suvaceneva
bhavitabbaṁ. sovacassatā hi sāsanassa asammosāya saṁvattati

footnote: 1. jātakaṭṭhakathā. 3/172.

page number: 349

dovacassatā tu sammosāya. tenāha pañcakaṅguttare 1-
catutthapaṇṇāsakassa paṭhamavagge chaṭṭhasutte puna caparaṁ bhikkhave bhikkhū
dubbacā honti dovacassakaraṇehi dhammehi samannāgatā akkhamā
appadakkhiṇaggāhino anusāsaniṁ ayaṁ bhikkhave dutiyo dhammo
saddhammassa sammosāya antaradhānāya saṁvattatīti ca puna caparaṁ
bhikkhave bhikkhū suvacā honti sovacassakaraṇehi dhammehi samannāgatā
khamā padakkhiṇaggāhino anusāsaniṁ ayaṁ bhikkhave dutiyo dhammo
saddhammassa ṭhitiyā asammosāya anantaradhānāya saṁvattatīti ca.
sovacassatātipadakathā.
-------------

footnote: 1. aṅ. pañcaka. 22/199-200.

page number: 350

samaṇadassanakathā
[449] samaṇānaṁ dassanaṁ nāma upasamitakkilesānaṁ
bhāvitakāyavacīcittappaññānaṁ uttamadamathasamannāgatānaṁ 1- pabbajitānaṁ
upasaṅkamanupaṭṭhānānussaraṇassavanadassanaṁ. sabbampi lāmikadesanāya 2-
dassananti vuttaṁ. taṁ maṅgalanti veditabbaṁ. kasmā. bahukārattā.
tenāha mahāvagge bojjhaṅgasaṁyutte 3- ye te bhikkhave bhikkhū sīlasampannā
samādhisampannā paññāsampannā vimuttisampannā vimuttiññāṇa-
dassanasampannā dassanampahaṁ bhikkhave tesaṁ bhikkhūnaṁ bahukāraṁ 4-
vadāmi. savanampahaṁ ... upasaṅkamanampahaṁ ... payirupāsanampahaṁ ...
anussatimpahaṁ ... anuppabbajjampahaṁ bhikkhave tesaṁ bhikkhūnaṁ bahukāraṁ
vadāmi. taṁ kissa hetu. tathārūpānaṁ bhikkhave bhikkhūnaṁ dhammaṁ sutvā
dvayena vūpakaṭṭho viharati kāyavūpakāsena ca cittavūpakāsena ca.
so tathāvūpakaṭṭho viharanto taṁ dhammaṁ anussarati anuvitakketi ca.
yasmiṁ samaye bhikkhave bhikkhu tathāvūpakaṭṭho viharanto taṁ dhammaṁ
anussarati anuvitakketi satisambojjhaṅgo tasmiṁ samaye bhikkhuno
āraddho hoti. satisambojjhaṅgaṁ yasmiṁ 5- samaye bhikkhu bhāveti
satisambojjhaṅgo tasmiṁ samaye bhikkhuno bhāvanāpāripūriṁ gacchati.
so tathāsato viharanto taṁ dhammaṁ paññāya pavicinati paricarati 6-
parivīmaṁsamāpajjati. yasmiṁ samaye bhikkhave bhikkhu tathāsato viharanto

footnote: 1. uttamadamathasamathasamannāgatānantipi pāṭho. 2. sī. omakadesanāya. 3. saṁ.
footnote: mahā. 19/98. 4. pāliyampana bahūpakāraṁ. 5. tasminti dissati. 6. pavicarati.

page number: 351

taṁ dhammaṁ paññāya pavicinati paricarati parivīmaṁsamāpajjati
dhammavicayasambojjhaṅgo tasmiṁ samaye bhikkhuno āraddho hoti ...
bhāvanāpāripūriṁ gacchati. tassa taṁ dhammaṁ paññāya pavicinato
paricarato 1- parivīmaṁsamāpajjato āraddhaṁ hoti viriyaṁ asallīnaṁ. yasmiṁ
samaye bhikkhave bhikkhuno taṁ dhammaṁ paññāya pavicinato ...
asallīnaṁ viriyasambojjhaṅgo tasmiṁ samaye bhikkhuno āraddho hoti
... bhāvanāpāripūriṁ gacchati. āraddhaviriyassa uppajjati pīti
nirāmisā. yasmiṁ samaye bhikkhave bhikkhuno āraddhaviriyassa
uppajjati pīti nirāmisā pītisambojjhaṅgo tasmiṁ samaye bhikkhuno
āraddho hoti ... bhāvanāpāripūriṁ gacchati. pītimanassa kāyopi
passambhati cittampi passambhati. yasmiṁ samaye bhikkhave bhikkhuno
pītimanassa kāyopi ... passambhati passaddhisambojjhaṅgo tasmiṁ
samaye bhikkhuno āraddho hoti ... bhāvanāpāripūriṁ gacchati.
passaddhakāyassa sukhino cittaṁ samādhiyati. yasmiṁ samaye bhikkhave
bhikkhuno passaddhakāyassa sukhino cittaṁ samādhiyati samādhisambojjhaṅgo
tasmiṁ samaye bhikkhave bhikkhuno āraddho hoti ... bhāvanāpāripūriṁ
gacchati. so tathāsamāhitaṁ cittaṁ sādhukaṁ ajjhupekkhitā hoti.
yasmiṁ samaye bhikkhave bhikkhu tathāsamāhitaṁ cittaṁ sādhukaṁ ajjhupekkhitā
hoti upekkhāsambojjhaṅgo tasmiṁ samaye bhikkhuno āraddho hoti
upekkhāsambojjhaṅgaṁ yasmiṁ samaye bhikkhu bhāveti upekkhāsambojjhaṅgo

footnote: 1. pavicaratoti pāliyaṁ dissati.

page number: 352

tasmiṁ samaye bhikkhuno bhāvanāpāripūriṁ gacchatīti.
sampannasīlasutte pāli.
[450] dassanampahaṁ bhikkhave tesaṁ bhikkhūnaṁ ... savanampahaṁ ...
upasaṅkamanampahaṁ ... payirupāsanampahaṁ ... anussaraṇampahaṁ 1- ...
anuppabbajjampahaṁ bhikkhave tesaṁ bhikkhūnaṁ bahukāraṁ vadāmi. taṁ kissa
hetu. tathārūpe bhikkhave bhikkhū sevato bhajato payirupāsato
aparipūropi sīlakkhandho bhāvanāpāripūriṁ gacchati aparipūropi
samādhikkhandho ... aparipūropi paññākkhandho ... aparipūropi vimuttikkhandho
... aparipūropi vimuttiññāṇadassanakkhandho bhāvanāpāripūriṁ gacchatīti
itivuttake catukkanipātassa paṭhamavagge sampannasīlasutte 2- pāli.
[451] sīlasampannāti ettha khīṇāsavassa lokiyalokuttarasīlaṁ
gahitaṁ. tena sampannāti attho. samādhippaññāsupi eseva
nayo. vimutti pana phalavimuttiyeva. vimuttiññāṇadassanaṁ
paccavekkhaṇaññāṇaṁ. evamettha sīlādayo tayo lokiyalokuttarā
vimutti lokuttarāva vimuttiññāṇadassanaṁ lokiyameva.
dassanampahanti dassanampi ahaṁ. tampanetaṁ cakkhudassanaṁ
ñāṇadassananti duvidhaṁ. tattha pasannehi cakkhūhi ariyānaṁ dassanaṁ
olokanaṁ cakkhudassanaṁ nāma. ariyehi pana diṭṭhassa lakkhaṇassa
dassanaṁ paṭividdhassa ca paṭivijjhanaṁ jhānena vā 3- maggaphalehi vā

footnote: 1. anussatimpahantipi. pāli. 2. khu. iti. 25/312. 3. etthantare
footnote: vipassanāya vāti aṭṭhakathāyaṁ likhitaṁ.

page number: 353

Ñāṇadassanaṁ nāmāti bojjhaṅgasaṁyuttavaṇṇanā 1-.
[452] ariyabhāvakarānampana dhammānaṁ ariyabhāvassa ca
vipassanāmaggaphalehi adhigamo ñāṇadassanaṁ nāmāti itivuttakavaṇṇanā 2-.
imasmiṁ panatthe cakkhudassanaṁ adhippetaṁ. ariyānañhi pasannehi
cakkhūhi olokanampi bahukārameva. savananti asuko nāma
khīṇāsavo asukasmiṁ nāma raṭṭhe vā janapade vā gāme vā nigame
vā vihāre vā lene vā vasatīti kathentānaṁ sotena savanaṁ etampi
bahukārameva. upasaṅkamananti dānaṁ vā dassāmi pañhaṁ vā
pucchissāmi dhammaṁ vā sossāmi sakkāraṁ vā karissāmīti evarūpena
cittena ariyānaṁ upasaṅkamanaṁ. payirupāsananti pañhāpayirupāsanaṁ.
ariyānaṁ guṇe sutvā te upasaṅkamitvā nimantetvā dānaṁ
datvā kiṁ bhante kusalantiādinā nayena pañhāpucchananti atthoti
tadubhayavaṇṇanā 3-.
[453] veyyāvaccādikaraṇaṁ payirupāsanaṁyeva. anussaraṇanti
rattiṭṭhānadivāṭhānesu nisinnassa idāni ariyā gumbalenamaṇḍapādīsu
jhānavipassanāmaggaphalasukhehi vītināmentīti tesaṁ
dibbavihārādiguṇavisesārammaṇaṁ anussaraṇaṁ yo vā tesaṁ santikā ovādo
laddho hoti taṁ āvajjitvā imasmiṁ ṭhāne sīlaṁ kathitaṁ imasmiṁ
samādhi imasmiṁ vipassanā imasmiṁ maggo imasmiṁ phalanti evaṁ

footnote: 1. sā. pa. 3/224. 2. pa. dī. iti. 433. 3. sā. pa. 3/224. pa. dī.
footnote: iti. 433.

page number: 354

anussaraṇanti itivuttakavaṇṇanā 1-.
[454] anussaraṇanti rattiṭṭhānadivāṭhānesu nisinnassa idāni
ariyā lenaguhāmaṇḍapādīsu jhānavipassanāmaggaphalasukhehi vītināmentīti
anussaraṇaṁ yo vā tesaṁ santikā ovādo laddho ... imasmiṁ
phalanti evaṁ anussaraṇaṁ. anuppabbajjanti ariyesu cittaṁ
pasādetvā gharā nikkhamma tesaṁ santike pabbajjaṁ. ariyesu cittaṁ
pasādetvā tesaṁyeva santike pabbajitvā tesaṁyeva ovādānusāsaniṁ
paccāsiṁsamānassa caratopi pabbajjā anuppabbajjā nāma.
aññesaṁ santike ovādānusāsaniṁ paccāsiṁsamānassa caratopi pabbajjā
anuppabbajjā nāma. aññesu pasādena aññesaṁyeva santike
pabbajitvā aññesaṁyeva ovādānusāsaniṁ paccāsiṁsamānassa caratopi
pabbajjā anuppabbajjā nāma na hotīti saṁyuttavaṇṇanā 2-.
ariyesu pasādena aññattha pabbajitvā ariyānaṁ santike
ovādānusāsaniṁ paccāsiṁsamānassa caratopi pabbajjā anuppabbajjā
vāti itivuttakavaṇṇanā. 3-
[455] evaṁ pabbajitesu pana mahākassapattherassa tāva
anuppabbajjaṁ pabbajitā satasahassamattā ahesuṁ. tathā therasseva
saddhivihārikassa candaguttattherassa tāva. tassāpi saddhivihārikassa
suriyaguttattherassa. tassāpi saddhivihārikassa assaguttattherassa.
tassāpi saddhivihārikassa yonakadhammarakkhitattherassa. tassa pana

footnote: 1. pa. dī. iti. 433. 2. sā. pa. 3/225. 3. pa. dī. iti. 434.

page number: 355

saddhivihāriko asokarañño kaniṭṭhabhātā tissatthero nāma ahosi.
tassa anuppabbajaṁ pabbajitā aḍḍhateyyakoṭisaṅkhā ahesuṁ.
mahindattherassa pana anuppabbajitānaṁ gaṇanaparicchedo natthi.
yāvajjadivasā hi laṅkādīpe satthari pasādena pabbajantā
mahindattherasseva pabbajjaṁ anuppabbajantiyeva nāma. taṁ dhammanti
taṁ tesaṁ ovādānusāsanīdhammaṁ. anussaratīti sarati. anuvitakketīti
vitakkāhataṁ karoti. āraddhoti paripuṇṇo hoti. pavicinatītiādi
sabbaṁ tattha ñāṇacāravasena vuttaṁ. athavā pavicinatīti tesaṁ
tesaṁ dhammānaṁ lakkhaṇaṁ pavicinati. paricaratīti tattha ñāṇaṁ
carāpeti. parivīmaṁsamāpajjatīti vīmaṁsanaṁ olokanaṁ gavesanaṁ
āpajjatīti bojjhaṅgasaṁyuttavaṇṇanā 1-.
[456] khīṇāsavassa lokuttarasīlaṁ nāma maggaphalapariyāpannā
sammāvācā sammākammantā sammāājīvā sallekhappattā tadaññe
ca cetanādayo. lokiyampana kiriyābyākatapariyāpannaṁ. taṁ
cārittasīlaṁ nāma. cārittasīlassa pana sambhavo eva natthi
viramaṇavasena pavattiyā abhāvato. pubbabhāgasīlaṁ lokiyasīlanti
keci. lakkhaṇassa dassananti sabhāvadhammānaṁ saṅkhatānaṁ
paccattalakkhaṇassa tīraṇapariññāya ca dassanaṁ aniccādisāmaññalakkhaṇassa
tīraṇapariññāya dassanaṁ. pajahantopi hi te pahātabbākārato
passati nāma. nibbānassa tathalakkhaṇaṁ maggaphalehi dassanaṁ 2-

footnote: 1. sā. pa. 3/325. 2. sī. dassanaṁ jhānaṁ parivajjanaṁ jhānena paṭhvīkasiṇādi.

page number: 356

jhānaparivajjānaṁ jhānena paṭhavīkasiṇādiṁ 1- abhiññāhi dassanampi
ñāṇadassanameva. cakkhudassanaṁ adhippetaṁ savanapayirupāsanānaṁ
purato gahitattā. pañhāpayirupāsananti pañhāpucchanavasena
payirupāsanaṁ kevalassa upasaṅkamaneneva coditattā. ariyānaṁ
anussati nāma guṇavasena tatthāpi tato laddhaovādābhijjanamukhena
yathāsutasīlādiguṇānussaraṇanti dassetuṁ jhānavipassanātiādi vuttaṁ.
aññesaṁ santiketi ariyehi aññesaṁ sāsanikānaṁyeva santike.
tenāha anuppabbajjā nāmāti. aññesūti sāsanikehi aññesu
tāpasaparibbājakādīsu. tassā bāhirappabbajjatā ariyānaṁ
anuppabbajjā nāma na hotīti vuttaṁ. satasahassamattā ahesuṁ
samantapāsādikattā pahaṭṭhassa. laṅkādīpeti nissayasīsena
nissitūpalakkhaṇaṁ. na hi pabbajjā dīpappaṭibaddhā athakho
dīpanivāsiācariyappaṭibaddhā mahinda ... pabbajanti nāma tassa
paramparāgatā hi pabbajjāti. saratīti taṁ ovādānusāsanīdhammaṁ
cinteti citte karoti. vitakkāhataṁ karotīti punappunaṁ parivitakkitena
tadatthaṁ vitakkanipphāditaṁ karoti. āraṁddhoti saṁsādhito hoti.
tampanassa saṁsādhanaṁ paripūri evāti āha paripuṇṇo hotīti.
tatthāti yathāvutte dhamme. Ñāṇacāravasenāti ñāṇassa
pavattanavasena. tesaṁ tesaṁ dhammānanti tasmiṁ ovādadhamme
āgatānaṁ rūpārūpadhammānaṁ. lakkhaṇanti salakkhaṇaṁ

footnote: 1. sī. dassanaṁ jhānaṁ parivajjanaṁ jhānena paṭhavīkasiṇādi.

page number: 357

sāmaññalakkhaṇañca. pavicinatīti idaṁ rūpantiādinā vicayaṁ āpajjati.
Ñāṇaṁ carāpetīti aniccaṁ addhuvaṁ palokikaṁ pabhaṅgūtiādinā ñāṇaṁ
pavattāpeti. vīmaṁsanaṁ ... āpajjatīti rūpasattakārūpasattakameva
vipassanaṁ paccakkhato viya aniccatādīnaṁ dassanaṁ sammasanaṁ āpajjatīti
bojjhaṅgasaṁyuttaṭīkā.
[457] idāni yena kāraṇena tesaṁ ariyānaṁ dassanādi
bahukāranti vuttaṁ taṁ dassetuṁ tathārūpetiādimāha. tattha
tathārūpeti tādise sīlasampanne 1- ariye. yasmā dassanassavanānussaraṇāni
upasaṅkamanapayirupāsanatthāni tasmā tāni anāmasitvā
upasaṅkamanapayirupāsanāniyeva dassetuṁ sevato bhajato payirupāsatoti
vuttaṁ. dassanassavanānussaraṇato hi ariyesu uppannassaddhā te
upasaṅkamitvā payirupāsitvā pañhaṁ pucchitvā laddhassavanānuttariyā
aparipūre sīlādiguṇe paripūressantīti. tathā hi vuttaṁ saddhājāto
upasaṅkamati upasaṅkamitvā payirupāsatītiādi 2-. tattha sevatoti
vattappaṭivattakaraṇavasena kālena kālaṁ upasaṅkamato. bhajatoti
sampiyāyanena bhattivasena bhajatoti. payirupāsato pañhāpucchanena
paṭipattianukaraṇena ca payirupāsatoti tiṇṇampi padānaṁ atthavibhāgo
veditabbo. vimuttiññāṇadassanapāripūri ekūnavīsatimassa
paccavekkhaṇaññāṇassa uppattiyā veditabbāti itivuttakavaṇṇanā 3-.
[458] tasmā bhikkhū disvā antamaso pasannacittena

footnote: 1. sīlādiguṇasanpanne. 2. ma. ma. 13/605. 3. pa. dī. iti. 435.

page number: 358

oloketabbā. tenāhaṭṭhakathāyaṁ 1- hitakāmena kulaputtena sīlavante
bhikkhū gharadvāraṁ sampatte disvā yadi deyyadhammo atthi yathābalaṁ
deyyadhammena paṭimānetabbā yadi natthi pañcappatiṭṭhitaṁ katvā
vanditabbā tasmiṁ asampajjamāne añjaliṁ paggahetvā namassitabbā
tasmimpi asampajjamāne pasannacittena piyacakkhūhi sampassitabbāti.
tattha piyacakkhūhīti pasannehi mettacakkhūhīti tikaṅguttarassa
dutiyapaṇṇāsake pañcamavaggassa catutthasuttavaṇṇanā 2-.
mettacittaṁ paccupaṭṭhāpetvā olokanacakkhūni piyacakkhūni
nāmāti cūḷagosiṅgasuttavaṇṇanā 3-.
piyabhāvadīpakāni cakkhūni piyacakkhūnīti tadubhayaṭīkā.
[459] evaṁ dassanamūlakenāpi hi puññena anekāni
jātisahassāni cakkhumhi rogo vā doso vā ussadā vā pīḷakā
vā na honti vippasannapañcavaṇṇasassirikāni honti cakkhūni
ratanavimāne ugghāṭitamaṇikavāṭasadisāni satasahassakappamattaṁ devesu
ca manussesu ca sabbasampattīnaṁ lābhī hoti. anacchariyañcetaṁ 4-
yaṁ manussabhūto sappaññajātiko sammā pavattitena samaṇadassanamayena
puññena evarūpaṁ vipākasampattiṁ anubhaveyya yattha tiracchānagatānampi
kevalaṁ saddhāmattakajanitassa samaṇadassanassa evaṁ vipākasampattiṁ
vaṇṇayantīti idha vatvā aññathā gāthā dassitā. mūlapaṇṇāsakassa

footnote: 1. paramatthajotikā khuddakapāṭhavaṇṇanā. 165. 2. mano. pū. 2/295.
footnote: 3. pa. sū. 2/322. 4. paramatthajotikā khuddakapāṭhavaṇṇanā. 165-166.

page number: 359

dutiyavagge cūḷasīhanādasuttavaṇṇanāyantu 1- vitthārato vuttaṁ.
[460] vuttañhi tattha bhagavā kira vediyakapabbate indasālaguhāyaṁ
paṭivasati. atheko ulūkasakuṇo bhagavati gāmaṁ piṇḍāya
pavisante upaḍḍhamaggaṁ anugacchati nikkhamante upaḍḍhamaggaṁ
paccuggamanaṁ karoti. so ekadivasaṁ sammāsambuddhaṁ sāyaṇhasamaye
bhikkhusaṅghaparivutaṁ nisinnaṁ pabbatā oruyha vanditvā pakkhe paṇāmetvā
añjaliṁ paggayha sīsaṁ heṭṭhā katvā dasabalaṁ namassamāno aṭṭhāsi.
bhagavā taṁ oloketvā sitaṁ akāsi. ānandatthero ko nu kho
bhante hetu ko paccayo sitassa pātukammāyāti. passānanda
imaṁ ulūkasakuṇaṁ ayaṁ mayi ca bhikkhusaṅghe ca cittaṁ pasādetvā
satasahassakappe deve ca manusse ca saṁsaritvā somanasso nāma
paccekabuddho bhavissatīti āha.
[461] ulūka maṇḍalakkhika
vediyake 2- ciradīghavāsika
sukhitosi tvaṁ ayya kosiya
kāluṭṭhitaṁ passasi buddhavaraṁ.
mayi cittaṁ pasādetvā bhikkhusaṅghe anuttare
kappānaṁ satasahassāni duggateso 3- na gacchati.
devalokā cavitvāna kusalamūlena codito
bhavissati anantañāṇo somanassoti vissutoti.
aṭṭhakathā.

footnote: 1. sā. pa. 2/22. 2. aṭṭhakathāyampana vedissake. 3. duggatiṁ soti dissati.

page number: 360

namassamāno aṭṭhāsi no dve asaṅkheyyāni paccekabodhipāramīnaṁ
pūraṇena tassa buddhasāsane paricayena bhagavati pasannacittatāya ca.
ulūkāti gāthā rukkhadevatāya bhāsitā. kāluṭṭhitanti sāyaṇhakāle
divāvihārato uṭṭhitaṁ. duggateso na gacchatīti duggatiṁ eso
na gamissatīti taṭṭīkā.
ulūkasakuṇavatthu.
[462] tasmā samaṇe passantena kusalacittameva upaṭṭhapetabbaṁ
na duṭṭhacittaṁ. duṭṭhacitto hi dukkhaṁ vindati itaro sukhaṁ.
tatrīmāni vatthūni
ekadā kira dve aggasāvakā kapotakandaranāmake vihāre
viharanti. tesu āyasmā sārīputto juṇhāya rattiyā navoropitehi
kesehi samāpattiṁ samāpanno abbhokāse nisīdi. atheko
nando nāma yakkho ekena yakkhena saddhiṁ ākāsena gacchanto
theraṁ tathānisinnaṁ disvā paduṭṭhacittaṁ uppādesi. so kira
purimajātiyaṁ there bandhāghāto. tenassa theraṁ disvā paduṭṭhacittaṁ
uppajjati. so paduṭṭhacitto hutvā theraṁ sīse paharitukāmo itarassa
yakkhassa tamatthaṁ kathetvā tena vāritopi vacanaṁ anādayitvā va
sabbatthāmena ussāhaṁ janetvā ākāse ṭhito va sīse pahāraṁ
adāsi. atīvamahā ahosi pahāro. so tena pahārena
sattaratanaṁ vā aḍḍhaṭṭharatanaṁ 1- vā nāgaṁ osādeyya mahantaṁ vā

footnote: 1. pāliyaṁ aṭṭharatananti dissati.

page number: 361

pabbatakūṭaṁ padāleyya. therassa pana samāpattibalena upatthambhitasīsassa
na koci vikāro ahosi. samāpattito avuṭṭhitakāle
hi naṁ yakkho pahari. tathāpaharantaṁ naṁ dibbacakkhunā disvā
mahāmoggallāno theraṁ upasaṅkami. upasaṅkamanasamakālameva ca
so samāpattito vuṭṭhāsi. atha naṁ mahāmoggallāno sarīrāvattaṁ
pucchi. so khamanīyaṁ me āvuso moggallāna yāpanīyaṁ me
āvuso moggallāna apica sīse thokaṁ dukkhanti āha. kasmā
pana samāpattibalena sarīre upatthambhite therassa sīse thokaṁ dukkhaṁ
hotīti. acireneva vuṭṭhitattā. antosamāpattiyaṁ
appaññāyamānadukkhañhi kāyanissitattā niddaṁ upagatassa makasādijanitaṁ viya
paṭibuddhassa thokaṁ paññāyittha. tāvadeva yakkho sarīre
uppannamahāpariḷāho ḍayhāmi ḍayhāmīti vadanto ākāsato bhūmiyaṁ
patitvā paṭhaviyā dinnavivaro avīcijālāhi uṭṭhahitvā ākaḍḍhiyamāno
nirayaṁ upagañchi. kimpana so yakkhattabhāveneva nirayaṁ upagañchīti.
yañhettha diṭṭhadhammavedanīyaṁ pāpakammaṁ ahosi tassa balena
yakkhattabhāve mahantaṁ dukkhaṁ anubhavi. yampana upapajjavedanīyaṁ
anantariyakammaṁ tena cutianantaraṁ nirayaṁ upapajji.
udānassa catutthavagge sārīputtasutte 1- nandayakkhavatthu.
[463] eko kira brāhmaṇo pāṭaliputtanagaradvāre sālāyaṁ
nisinno rohaṇajanapade kāḷavallīmaṇḍapavihāravāsino

footnote: 1. khu. u. 25/131.

page number: 362

mahānāgattherassa guṇakathaṁ sutvā taṁ daṭṭhukāmo samuddatīraṁ gantvā nāvaṁ
āruyha anupubbena therassa vasanaṭṭhānaṁ patvā cūḷanagaragāme
dhūraghare nivāsaṁ gahetvā therassa āhāraṁ sampādetvā pāto
vuṭṭhāya therassa vasanaṭṭhānaṁ gantvā pariyante ṭhito theraṁ dūrato
disvā sakiṁ tattheva ṭhito vanditvā puna upagantvā gopphakesu
daḷhaṁ gahetvā vandanto uccā bhante tumheti āha. thero
ca nātiucco nātirasso pamāṇayuttova. tasmā so punāha
nātiuccā bhante tumhe tumhākampana guṇā meghavaṇṇassa
samuddassa matthakamatthakena gantvā sakalajambudīpatalaṁ ajjhottharitvā
gatā ahaṁ pāṭaliputtanagaradvāre nisinno tumhākaṁ guṇakathaṁ sutvā
tato āgañchinti. so therassa piṇḍapātaṁ datvā attano
pattacīvaraṁ paṭiyādetvā therassa santike pabbajitvā tassovāde
ṭhatvā katipāheneva arahattaṁ pāpuṇi.
tikaṅguttare ṭhānasuttavaṇṇanāyaṁ 1- pāṭaliputtakabrāhmaṇavatthu.
dhammapadassa pāpavagge kokasunakhaluddakavatthuṁ duṭṭhacittādhikāre
kathetabbaṁ. vimānavatthussa pañcamavagge sattamāṇavakavatthuṁ 2- tasseva
sattamavagge maṭṭhakuṇḍalivatthuñca 3- udānassa pañcamavagge
suppabuddhakuṭṭhivatthunti 4- imāni aduṭṭhacittādhikāre.
samaṇadassanakathā.
--------------

footnote: 1. mano. pū. 2/71. 2. khu. vimāna. 26/94. 3. khu. vimāna. 26/139.
footnote: 4. khu. u. 25/145-149.

page number: 363

dhammasākacchākathā
[464] kālena dhammasākacchā nāma padose vā paccūse vā
dve suttantikā bhikkhū aññamaññaṁ suttaṁ 1- sākacchanti vinayadharā
vinayaṁ ābhidhammikā abhidhammaṁ jātakabhāṇakā jātakaṁ aṭṭhakathikā
aṭṭhakathaṁ līnuddhatavicikicchāparetacittavisodhanatthaṁ vā tamhi tamhi
kāle sākacchanti ayaṁ kālena dhammasākacchā. sā
āgamabyattiādīnaṁ guṇānaṁ hetuto maṅgalanti vuccatīti idha 2- vuttaṁ.
[465] tattha kālenātīmassa atthaṁ dassetuṁ padose vā
paccūse vāti vuttaṁ. tattha padoseti abhippadose rattiyā
pārambheti attho.
saggakaṇḍaṭīkāyañhi dosāya rattiyā pārambho padoso
abhidhānato pasaddassa pubbanipāto appadhānarasso ca. athavā
padussanti yattha sabbakammānīti padosoti vuttaṁ.
paccūseti pabhāte.
saggakaṇḍaṭīkāyañhi usa rujāyaṁ. paccūseti timiranti
paccūso ahomukhanti vuttaṁ.
cittaṁ yasmiṁ kāle līnañca yasmiṁ uddhatañca yasmiṁ vicikicchāparetaṁ
tāya upaddūtañca hoti tasmiṁ tasmiṁ kālepi dhammasākacchā
kālena dhammasākacchā nāmāti dassetuṁ līnuddhataiccādinā dutiyanayo
vutto.

footnote: 1. suttantaṁ. 2. paramatthajotikā khuddakapāṭhavaṇṇanā. 166.

page number: 364

[466] catukkaṅguttaravaṇṇanāyantu 1- kālenāti yuttappayuttakāle.
dhammasākacchāti pañhāpucchanavissajjanavasena pavattā
saṅkathāti 2- vuttaṁ.
[467] saṅkacchāti hi vattabbe sārattotyādīsu viya binduluttiṁ
pubbadīghañca katvā sākacchāti vuttaṁ. tena sandhikappasaddanītiyaṁ
saṁsadde paralope pubbe dīghaṁ 3-. saṁratto sāratto evaṁ
sārāgotyādinā sodāharaṇaṁ suttaṁ paṭhitaṁ.
kibbidhānasaddanītiyantu rujādito soti 4- suttaṁ paṭhitvā sahakathanaṁ
sākacchāti udāharaṇaṁ dassitaṁ. tasmā nipātanasuttena sahasaddassa
sādesopi yujjati. sahakacchā saṅkacchāti padadvayassa saddhiṁ
kathananti ayamevattho. saṁsaddo ca sahasaddattho dissati. tena
sandhibālāvatāraṭīkāyaṁ dvinnaṁ tiṇṇaṁ vā byañjanānamekassarena
sahayogatā saṁyogo. sahasaddattho hi ayaṁ saṁsaddo pubbe va
sannivāsenātiādīsu viyāti vuttaṁ.
[468] āgamabyattiādīnanti ettha pana āgamo nāma
suttasamudāyo. tena sīlakkhandhamūlapaṇṇāsakādiṭīkāyaṁ suttāni pana
upādāya paññatto āgamo. yatheva hi atthabyañjanasamudāye
suttanti vohāro evaṁ suttasamudāye āgamoti vohāro.
āgamiyanti ettha etena etasmā vā attatthaparatthādayoti

footnote: 1. mano. pū. 2/438. 2. saṁsandanakathātipi pāṭho.
footnote: 3. sī. saṁsadde paralope pubbe dīghaṁ.
footnote: 4. sī. rujādito voti.

page number: 365

āgamoti vuttaṁ.
atthato pañca nikāyā āgamā. tena tikaṅguttare
pāpaṇikasuttavaṇṇanāyaṁ 1- eko nikāyo eko āgamo nāma
dve nikāyā dve āgamā nāma ... pañca nikāyā pañca
āgamā nāmāti vuttaṁ.
āgamesu byatti viyatti kosallaṁ āgamabyatti. sā ādi
yesaṁ te āgamabyattiādayo. tesaṁ. ādisaddena arahattampi
saṅgahitaṁ.
dhammasākacchā hi arahattassāpi adhigamahetu hotiyeva.
cattārome bhikkhave kālā sammābhāviyamānāti suttamettha sādhakaṁ.
taṁ heṭṭhā dhammassavanakathāyaṁ dassitamevāti.
dhammasākacchātipadakathā.
evamimāyapi gāthāya khanti sovacassatā samaṇadassanaṁ
dhammasākacchāti maṅgalacatukkaṁ vuttaṁ. idampi paṭhyāvattanti.
aṭṭhamagāthāyatthavaṇṇanā.
-----------

footnote: 1. mano. pū. 2/109.

page number: 366

navamagāthāyatthavaṇṇanā
[469] navamagāthāyaṁ. tapoti indriyasaṁvarādi.
brahmacariyanti methunaviratyādi. ariyasaccānadassananti catunnaṁ
ariyasaccānaṁ abhisamayavasena maggadassanaṁ. nibbānasacchikiriyāti
arahattasaṅkhātassa nibbānassa patti paccavekkhaṇā vā. etanti
yo ca tapo yañca brahmacariyaṁ yañca ariyasaccābhisamayavasena
maggadassanaṁ yā ca nibbānasacchikiriyā idaṁ tapādi catubbidhaṁ
uttamaṁ maṅgalanti gaṇhāhi devateti ayamettha saṅkhepo.
ayantvettha vitthāro.
tapakathā
[470] tapo nāma pāpatāpanako dhammo. tenaṭṭhakathāyaṁ 1-
pāpake dhamme tapatīti tapoti vuttaṁ.
tattha tapatīti santāpetīti attho. tena bhūvādigaṇe
tapa santāpe tapatīti vuttaṁ. tapa dāhe tapeti kārite
tāpetīti curādigaṇo. tapasaddo dhammavattesu vattati. tena
padānekatthe 2- tapo dhamme vate cevāti vuttaṁ
vate diṭṭhisamācāreti 3- taṭṭīkā.
[471] dhammo nāma khantyādi. tathā hi khantī paramaṁ
tapo tītikkhāti ettha khanti tapo nāma. tapo karissāmi

footnote: 1. pa. jo. khu. khu.166. 2. sī. tena anekatthe. 3. sī. te diṭṭhisamācāreti.

page number: 367

pahāya kāmeti lomasakassapajātake 1- sīlaṁ. dānaṁ sīlaṁ pariccāgaṁ
ājjavaṁ maddavaṁ tapanti mahāhaṁsajātake 2- uposathakammaṁ. samaggānaṁ
tapo sukhoti ettha buddhavacanuggahaṇādi. tena dhammapadavaṇṇanāyaṁ
samaggānampana ekacittānaṁ yasmā buddhavacanaṁ vā uggahituṁ dhūtaṅgāni
vā pariharituṁ samaṇadhamme vā kātuṁ sukhaṁ tasmā samaggānaṁ tapo
sukhoti vuttanti vuttaṁ.
[472] devaputatasaṁyuttaṭīkāyantu dhūtaṅgadhammo hi
taṇhāloluppassa tapanato tapoti attho vutto. curādigaṇe tapoti
akusalānaṁ tāpanatthena tapo sīlanti vuttaṁ.
idha pana indriyasaṁvarādi. tenaṭṭhakathāyaṁ 3- tapo nāma
abhijjhādomanassādīnaṁ tapanato indriyasaṁvaro kosajjassa vā
tapanato viriyanti vuttaṁ.
tattha indriyasaṁvaroti satisaṁvaro. so catthato sati.
tena mūlapariyāyasuttaṭīkāyaṁ satisaṁvaroti indriyasaṁvaratā sā ca
tathāpavattā evāti vuttaṁ.
saṁvaraṇato saṁvaro pidahanato thakanatoti vuttaṁ hoti.
satiyā etaṁ adhivacananti sabbāsavasuttavaṇṇanā 4-.
[473] indriyasaṁvaravuto hi abhijjhādayo pajahituṁ indriyāni
rakkhati. tenāha catukkaṅguttare 2- paṭhamapaṇṇāsakassa catutthavagge

footnote: 1. jātakaṭṭhakathā. 5/386. 2. jātakaṭṭhakathā. 8/278. 3.pa. jo. khu. khu.167
footnote: 4. pa. sū. 1/104. 5. aṅ. catukka. 21/50.

page number: 368

kathañca bhikkhave bhikkhu indriyesu guttadvāro hoti. idha bhikkhave
bhikkhu cakkhunā rūpaṁ disvā na nimittaggāhī hoti nānubyañjanaggāhī
yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā
pāpakā akusalā dhammā anvāssaveyyuṁ tassa saṁvarāya paṭipajjati
rakkhati cakkhundriyaṁ cakkhundriye saṁvaraṁ āpajjati. sotena saddaṁ
sutvā ... ghānena gandhaṁ ghāyitvā ... jivhāya rasaṁ sāyitvā
... kāyena phoṭṭhabbaṁ phusitvā ... manasā dhammaṁ viññāya na
nimittaggāhī ... manindriye saṁvaraṁ āpajjati evaṁ kho bhikkhave
bhikkhu indriyesu guttadvāro hotīti.
aparihānisuttapāli.
[474] indriyesu guttadvāroti manacchaṭṭhesu indriyesu
pidahitadvāroti tikaṅguttaravaṇṇanā 1-.
aguttadvāroti apidahitadvāro. kattha pana aguttadvāroti
āha indriyesūti itivuttake dukanipātavaṇṇanā 2-.
cakkhunā rūpaṁ disvāti kāraṇavasena cakkhūti laddhavohārena
rūpadassanasamatthena cakkhuviññāṇena rūpaṁ disvā. na nimittaggāhīti
itthīpurisanimittaṁ vā subhanimittādikaṁ vā kilesavatthubhūtaṁ nimittaṁ na
gaṇhāti diṭṭhamatteyeva saṇṭhāti. nānubyañjanaggāhīti
kilesānaṁ anubyañjanato pākaṭabhāvakaraṇato anubyañjananti

footnote: 1. mano. pū.2/104. 2. pa. dī. iti. 127.

page number: 369

laddhavohāraṁ hatthapādasitahasitakathitavilokitādibhedaṁ 1- ākāraṁ na gaṇhāti
yaṁ tattha bhūtaṁ tadeva gaṇhāti. yatvādhikaraṇamenantiādimhi
yaṁ kāraṇā yassa cakkhundriyāsaṁvarassa hetu enaṁ puggalaṁ satikavāṭena
cakkhundriyaṁ asaṁvutaṁ apidahitacakkhudvāraṁ hutvā viharantaṁ ete
abhijjhādayo dhammā anvāssaveyyuṁ anubandheyyuṁ. tassa saṁvarāya
paṭipajjatīti tassa cakkhundriyassa satikavāṭena pidahanatthāya paṭi
pajjati. evaṁ paṭipajjantoyeva ca rakkhati cakkhundriyaṁ cakkhundriye
saṁvaraṁ āpajjatītipi vuccatīti visuddhimaggo 2-.
[475] kāraṇavasenāti asādhāraṇassa kāraṇassa vasena.
asādhāraṇakāraṇavasena hi phalaṁ apadissiyati yathā yavaṅkuro
bherisaddoti. nissayavohārena vā etaṁ nissitavacanaṁ yathā
mañcā ukkuṭṭhiṁ karontīti. itthīpurisanimittaṁ vāti ettha
itthīsantānanissitaṁ rūpamukhena gayhamānaṁ saṇṭhānaṁ thanamaṁsavippharatā 3-
nimmassumukhatā kesabandhanavatthaggahaṇaṁ avisadaṭṭhānagamanādi ca sabbaṁ
itthīti sañjānanassa kāraṇabhāvato itthīnimittaṁ. vuttavipariyāyato
purisanimittaṁ veditabbaṁ. subhanimittādikaṁ vāti ettha rāguppattihetubhūto
iṭṭhākāro subhanimittaṁ. ādisaddena paṭighanimittādīnaṁ
saṅgaho. so pana dosuppattiādihetubhūto aniṭṭhādiākāro
veditabbo. kāmañcettha pāliyaṁ abhijjhādomanassāva sarūpato

footnote: 1. hatthapādasīsahasitakathitalapitavilokitādibhedanti visuddhimagge dissati.
footnote: 2. vi. ma. 1/24. 3. thanamaṁsavisadatāti taṭṭīkāpāṭho.
footnote: sī. itthīsaṇṭhānaniyatarūpamukhena gayhamānasaṇṭhānaṁ thanamaṁsanisadatā.

page number: 370

āgatā. upekkhānimittassāpi pana saṅgaho icchitabbo
asamapekkhaṇena uppajjanakamohassāpi asaṁvarabhāvato. tathā hi
vakkhati muṭṭhasaccaṁ vā aññāṇaṁ vāti. upekkhānimittanti
cettha aññāṇupekkhāya vatthubhūtaṁ ārammaṇaṁ. tañcassa
asamapekkhaṇavasena veditabbaṁ. evaṁ saṅkhepato rāgadosamohānaṁ
kāraṇaṁ subhanimittādikanti vuttaṁ. tenāha kilesavatthubhūtaṁ
nimittanti. diṭṭhamatteyeva saṇṭhātīti vaṇṇāyatane
cakkhuviññāṇena vīthicittehi ca gahitamatteyeva tiṭṭhati na tato
paraṁ kañci subhādiākāraṁ parikappeti. pākaṭabhāvakaraṇatoti
paribyattabhāvakaraṇato vibhūtabhāvakaraṇato. visabhāgavatthuno hi
hatthādiavayave subhādito parikappentassa aparāparaṁ tattha
uppajjamānā kilesā paribyattā hontīti te tesaṁ anubyañjanā
nāma. te pana yasmā tathā tathā sanniviṭṭhānaṁ bhūtupādāyarūpānaṁ
sannivesākāro na hi taṁ muñcitvā paramatthato hatthādi nāma
koci atthi tasmā vuttaṁ hatthapāda ... ākāraṁ na gaṇhātīti.
kimpana gaṇhātīti āha yaṁ tattha bhūtaṁ tadeva gaṇhātīti.
yaṁ tasmiṁ sarīre vijjamānaṁ kesalomādi bhūtupādāyamattaṁ vā tadeva
yāthāvato gaṇhāti. yassa cakkhundriyāsaṁvarassa hetūti vatvā
puna tassa cakkhundriyassa satikavāṭena pidahanatthāyāti vuttaṁ na
asaṁvarassāti. tadidaṁ yaṁ cakkhundriyāsaṁvaraṇassa hetu
abhijjhādianvāssavanaṁ dassitaṁ taṁ asaṁvutacakkhundriyasseva hetu pavattaṁ
dassitanti katvā vuttaṁ. cakkhudvārikassa hi abhijjhādianvāssavanassa

page number: 371

taṁdvārikaviññāṇassa viya cakkhundriyaṁ kāraṇaṁ. cakkhundriyassa
asaṁvutatte sati te anvāssavantīti asaṁvariyamānacakkhundriyahetuko 1-
asaṁvaro tathā vuttoti. yatvādhikaraṇanti hi yassa cakkhundriyassa
kāraṇāti attho. kīdisassa ca kāraṇāti. asaṁvutassa. kiñci
asaṁvutaṁ. yassa cakkhundriyāsaṁvaraṇassa hetu abhijjhādayo anvāssavanti
tadanvāssavanūpalakkhitaṁ 2- tassa saṁvarāyāti ayamettha yojanāti
visuddhimaggaṭīkā 3-.
[476] tattha kiñcāpi cakkhundriye saṁvaro vā asaṁvaro vā
natthi. na hi cakkhuppasādaṁ nissāya sati vā muṭṭhasaccaṁ vā
uppajjati. apica yadā rūpārammaṇaṁ cakkhuāpāthaṁ āgacchati
tadā bhavaṅge dvikkhattuṁ uppajjitvā niruddhe kiriyāmanodhātu
āvajjanakiccaṁ sādhayamānā uppajjitvā nirujjhati tato
cakkhuviññāṇaṁ dassanakiccaṁ tato vipākamanodhātu sampaṭicchannakiccaṁ
tato vipākāhetukamanoviññāṇadhātu santīraṇakiccaṁ tato
kiriyāhetukamanoviññāṇadhātu voṭṭhabbanakiccaṁ sādhayamānā uppajjitvā
nirujjhati. tadanantaraṁ javanaṁ javati. tatthāpi neva bhavaṅgasamaye
na āvajjanādīnamaññatarasamaye saṁvaro vā asaṁvaro vā atthi.
javanakkhaṇe pana sace dussīlyaṁ vā muṭṭhasaccaṁ vā aññāṇaṁ
vā akkhanti vā kosajjaṁ vā uppajjati asaṁvaro hoti.
evaṁ hontopi so cakkhundriye asaṁvaroti vuccati. kasmā.

footnote: 1. etthantare soti dissati. 2. tadanvāssavūparakkhitaṁ. 3. pa. mañ 1/69-74.

page number: 372

yasmā tasmiṁ sati dvārampi aguttaṁ hoti bhavaṅgampi āvajjanādīni
vīthicittānipi. yathā kiṁ. yathā nagare catūsu dvāresu asaṁvutesu
kiñcāpi antogharadvārakoṭṭhakagabbhādayo susaṁvutā tathāpi antonagare
sabbaṁ bhaṇḍaṁ arakkhitaṁ agopitameva hoti nagaradvārena hi pavisitvā
corā yadicchanti taṁ kareyyuṁ evameva javane dussīlyādīsu
uppannesu tasmiṁ asaṁvare sati dvārampi aguttaṁ hoti bhavaṅgampi
āvajjanādīni vīthicittānipi. tasmimpana sīlādīsu uppannesu
dvārampi guttaṁ hoti bhavaṅgampi āvajjanādīni vīthicittānipi.
yathā kiṁ. yathā nagaradvāresu saṁvutesu kiñcāpi antogharādayo
asaṁvutā tathāpi antonagare sabbaṁ bhaṇḍaṁ surakkhitaṁ sugopitameva
hoti nagaradvāresu hi pidahitesu corānaṁ paveso natthi evameva
javane sīlādīsu uppannesu dvārampi guttaṁ hoti bhavaṅgampi
āvajjanādīni vīthicittānipi. tasmā javanakkhaṇe uppajjamāno
saṁvaro cakkhundriye saṁvaroti vuttoti sabbāsavasuttavaṇṇanā 1-
visuddhimaggo 2- ca.
[477] muṭṭhasaccaṁ satippaṭipakkhākusaladhammo. yadipi aññattha
asaṅkheyyaṁ bhavaṅgacittaṁ nirantaraṁ uppajjati pasādaghaṭanāvajjanuppādānampi
antare dveeva bhavaṅgacittāni uppajjantīti ayaṁ
cittaniyamoti āha bhavaṅge dvikkhattuṁ uppajjitvā niruddheti.
javanakkhaṇe dussīlyaṁ vātiādi puna avacanatthaṁ idheva sabbaṁ vuttanti

footnote: 1. pa. sū. 1/104. 2. vi. ma. 1/26.

page number: 373

chasu dvāresu yathāsambhavaṁ yojetabbaṁ. na hi pañcadvāre
kāyavacīduccaritasaṅkhātaṁ dussīlyaṁ atthi tasmā dussīlyāsaṁvaro
manodvāravasena itaro channampi dvārānaṁ vasena yojetabbo.
muṭṭhasaccādīnañhi satippaṭipakkhādilakkhaṇānaṁ akusaladhammānaṁ siyā
pañcadvāre uppatti. na tveva kāyikavācasikavītikkamabhūtassa dussīlyassa
tattha uppatti pañcadvārikajavanānaṁ aviññattijanakattāti. yathā kinti
yena pakārena javane uppajjamāno asaṁvaro cakkhudvāre asaṁvaroti
vuccati taṁnidassanaṁ kinti attho. yathā hi nagaradvāre asaṁvute
sati taṁsambandhānaṁ gharādīnaṁ asaṁvutatā evaṁ javane asaṁvare sati
taṁsambandhānaṁ dvārādīnaṁ asaṁvutatāti aññāsaṁvare aññāsaṁvutāti 1-
sāmaññameva dasseti na pubbāparasāmaññaṁ antobahisāmaññaṁ vā.
sambandho ca javanena dvārādīnaṁ ekasantatipariyāpannatāya evaṁ
daṭṭhabbo. paccayabhāvena purimanipphannaṁ javanakāle asantampi
bhavaṅgādi phalanipphattiyā cakkhādi viya santaṁyeva nāma. na hi
dharamānaṁyeva santanti vuccati. tasmā sati dvārabhavaṅgādike
pacchā uppajjamānaṁ javanaṁ bāhiraṁ viya katvā nagaradvārasamānaṁ
vuttaṁ. itarañca antonagarasamānaṁ vuttaṁ. javanassa hi paramatthato
asatipi bāhirabhāve itarassa ca abbhantarabhāve pabhassaramidaṁ bhikkhave
cittaṁ tañca kho āgantukehi upakkilesehi upakkiliṭṭhantiādivacanato 2-
āgantukabhūtassa kadāci uppajjamānassa javanassa bāhirabhāvo

footnote: 1. aññāsaṁvutatāti yuttataraṁ. 2. aṅ. eka. 20/11.

page number: 374

tabbidhurasabhāvassa itarassa abbhantarabhāvo ca pariyāyato veditabbo.
javane vā asaṁvare uppanne tato paraṁ dvārabhavaṅgādīnaṁ
asaṁvarahetubhāvāpattito nagaradvārasadisena javanena pavisitvā
dussīlyādicorānaṁ dvārabhavaṅgādīsu musanaṁ 1- kusalabhaṇḍavināsanaṁ daṭṭhabbaṁ.
uppanne hi asaṁvare dvārādīnaṁ tassa hetubhāvo paññāyati.
so ca uppajjamānoyeva dvārādīnaṁ saṁvarūpanissayabhāvaṁ paṭibāhantoyeva
pavattatīti. ayañhettha asaṁvarānaṁ pavattikkamo. pañcadvāre
rūpādiārammaṇe āpāthagate yathāpaccayaṁ akusalajavane uppajjitvā
bhavaṅgaṁ otiṇṇe manodvārikajavanaṁ taṁyeva ārammaṇaṁ katvā bhavaṅgaṁ
otarati. puna tasmiṁyeva dvāre itthī purisotiādinā visayaṁ
vavatthapetvā javanaṁ bhavaṅgaṁ otarati. punavāre rajanādivasena javanaṁ
javati. punapi tādisamārammaṇamāpāthamāgacchati. taṁsadisameva
pañcadvāre rūpādīsu javanaṁ uppajjati. taṁ sandhāya vuttaṁ evameva
javane dussīlyādīsu uppannesu tasmiṁ asaṁvare sati dvārampi
aguttantiādi. ayantāva asaṁvarapakkhe atthavaṇṇanā. saṁvarapakkhepi
imināva nayena attho veditabboti mūlapaṇṇāsake
sabbāsavasuttaṭīkā. visuddhimaggaṭīkāpi oloketabbā.
[478] evaṁ indriyasaṁvarasaṁyutto abhijjhādayo pajahituṁ indriyāni
rakkhati. yasmā tassa so indriyasaṁvaro te tapati nāma tasmā
abhijjhādippahānāya indriyasaṁvaro sampādetabbo. so ca

footnote: 1. mus theyyeti dhātu.

page number: 375

hirottappūpanissayo. tenāha sattakaṅguttare 1- dutiyapaṇṇāsakassa
dutiyavagge seyyathāpi bhikkhave rukkho sākhāpalāsavipanno tassa
pappaṭikāpi na pāripūriṁ gacchati tacopi pheggupi sāropi na
pāripūriṁ gacchati evameva kho bhikkhave hirottappe asati
indriyasaṁvaro na hoti hirottappavipannassa hatūpaniso indriyasaṁvaro
indriyasaṁvare asati sīlaṁ na hoti indriyasaṁvaravipannassa hatūpanisaṁ
sīlaṁ sīle asati sammāsamādhi na hoti sīlavipannassa hatūpaniso
sammāsamādhi sammāsamādhimhi asati yathābhūtaññāṇadassanaṁ na
hoti sammāsamādhivipannassa hatūpanisaṁ yathābhūtaññāṇadassanaṁ
yathābhūtaññāṇadassane asati nibbidāvirāgo na hoti
yathābhūtaññāṇadassanavipannassa hatūpaniso nibbidāvirāgo nibbidāvirāge
asati vimuttiññāṇadassanaṁ na hoti nibbidāvirāgavipannassa hatūpanisaṁ
vimuttiññāṇadassananti ca seyyathāpi bhikkhave rukkho
sākhāpalāsasampanno tassa pappaṭikāpi pāripūriṁ gacchati tacopi pheggupi
sāropi pāripūriṁ gacchati evameva kho bhikkhave hirottappe sati
indriyasaṁvaro hoti hirottappasampannassa upanissayasampanno
indriyasaṁvaro ... nibbidāvirāge sati vimuttiññāṇadassanaṁ hoti
nibbidāvirāgasampannassa upanissayasampannaṁ hoti vimuttiññāṇadassananti ca.
hirisuttapāli.

footnote: 1. aṅ. sattaka. 23/100.

page number: 376

[479] hirottappeti hiriyā ca ottappe ca. tattha
lajjanākārasaṇṭhitā hiri bhayanākārasaṇṭhitaṁ ottappaṁ. hatūpanisoti
khatūpaniso 1- chinnappaccayo. yathābhūtaññāṇadassananti
taruṇavipassanā. nibbidāvirāgoti balavavipassanā ceva maggo ca.
vimuttiññāṇadassananti arahattavimutti ceva paccavekkhaṇā cāti
tabbaṇṇanā 2-.
[480] evaṁ hirottappasampannassa indriyasaṁvaro hoti na
tabbirahitassa. tatrīdaṁ vatthu
atīte bodhisatto himavante lomasakassapo nāma tāpaso
ahosi ghoratapo. tassa tapatejena sakkassa bhavanaṁ kampi. sakko
āvajjento taṁ kāraṇaṁ ñatvā aḍḍharattisamaye bārāṇasīrañño
sirigabbhaṁ pavisitvā uṭṭhehi mahārāja sakkohamasmi sace tvaṁ
sakalajambudīpe ekarajjaṁ icchasi attano dhītaraṁ candavatiṁ kumāriṁ
seyhassa amaccassa hatthe ṭhapetvā pesetvā lomasakassapaṁ
ānetvā pasughātayaññaṁ yajāpesi sakkasamo ajarāmaro hutvā
sakalajambudīpe ekarajjaṁ kāressasīti vatvā pakkāmi. rājāpi
dutiyadivase candavatiyā saddhiṁ seyhaṁ pesesi. seyhopi gantvā
isiṁ vanditvā devaccharappaṭibhāgaṁ candavatiṁ dassesi. isi indriyāni
bhinditvā hirottappaṁ pahāya taṁ olokesi saha olokanena
paṭibaddhacitto hutvā jhānato parihāyi. seyho bhante sace

footnote: 1. hataupanisoti dissati. 2. mano. pū. 3/222.

page number: 377

kira rañño yaññaṁ yajissatha rājā imaṁ te dassatīti āha.
so sādhūti vatvā saheva jaṭāhi bārāṇasiṁ gantvā yaññaṁ yajituṁ
ārabhi. atha naṁ tattha sannipatito mahājano disvā ayuttante katanti
vatvā paridevanto navakanipāte lomasakassapajātake 1- gāthādvayamāha
[481] balaṁ cando balaṁ suriyo balaṁ samaṇabrāhmaṇā
balaṁ velā samuddassa balātibalamitthiyo
yathā uggatapaṁ santaṁ isiṁ lomasakassapaṁ
pitu atthāya candavatī vājapeyyaṁ ayājayīti.
tattha balaṁ cando balaṁ suriyoti mahandhakāraviddhaṁsane aññaṁ
balaṁ nāma natthi candimasuriyāva tattha balavantoti attho.
samaṇabrāhmaṇāti iṭṭhāniṭṭhavisayavegasahanena khantibalaññāṇabalena
samannāgatā samitapāpā vāhitapāpā samaṇabrāhmaṇā. balaṁ velā
samuddassāti mahāsamuddassa uttarituṁ adatvā udakaṁ avattharitvā
ṭhātuṁ samatthatāya velā balaṁ nāma. balātibalamitthiyoti itthiyo pana
visuddhiññāṇepi avītarāge attano vasaṁ ānetvā vināsetuṁ samatthatāya
etehi sabbehi balehi atibalaṁ nāma sabbabalehi itthībalameva
mahantataranti attho. yathāti yasmā. pitu atthāyāti pitu
vuḍḍhiatthāya. idaṁ vuttaṁ hoti yasmā imaṁ uggatatapaṁ samaṇaṁ sīlādīnaṁ
guṇānaṁ esitattā isiṁ ayaṁ candavatī nissīlaṁ katvā pitu atthāya
vājapeyyaṁ yaññaṁ yājeti tasmā jānitabbametaṁ balātibalamitthiyoti.

footnote: 1. khu. jā. 27/261. tadaṭṭhakathā. 5/384.

page number: 378

[482] tadā tāpaso maṅgalahatthiṁ gīvāyaṁ paharissāmīti khaggaratanaṁ
ukkhipi. hatthī taṁ disvā maraṇabhayatajjito mahāravaṁ ravi. tassa
saddaṁ sutvā sesāpi hatthiassausabhā viraviṁsu. mahājanopi viravi.
tāpaso taṁ sutvā saṁvegappatto attano jaṭādīni oloketvā
vippaṭisārī hutvā ayuttaṁ vata me pāpakammanti taṁkhaṇaññeva
hirottappaṁ paccupaṭṭhāpetvā kasiṇaṁ samannāharitvā naṭṭhampi jhānaṁ
uppādetvā ākāse pallaṅkena nisīditvā rañño dhammaṁ desetvā
ovaditvā yaññāvāṭaṁ viddhaṁsāpetvā mahājanassa abhayadānaṁ dāpetvā
sakaṭṭhānameva gantvā aparihīnajjhāno brahmalokūpago ahosi.
lomasakassapavatthu.
ayameva saṅkhepo. vitthāro tu heṭṭhā anāgāriyavinaye
vuttova.
indriyasaṁvarakathā.
[483] kosajjassa vā tapanato viriyanti ettha. kosajjaṁ
aṭṭhahi kāraṇehi veditabbaṁ tathā viriyaṁ. tenāha aṭṭhakaṅguttare 1-
dutiyapaṇṇāsakassa tatiyavagge aṭṭhimāni bhikkhave kusītavatthūni.
katamāni aṭṭha. idha bhikkhave bhikkhunā kammaṁ kattabbaṁ hoti. tassa
evaṁ hoti kammaṁ kho me kattabbaṁ bhavissati kammaṁ kho pana me
karontassa kāyo kilamissati handāhaṁ nipajjāmīti. so nipajjati
na viriyaṁ ārabhati appattassa pattiyā anadhigatassa adhigamāya

footnote: 1. aṅ. aṭṭhaka. 23/343.

page number: 379

asacchikatassa sacchikiriyāya. idaṁ bhikkhave paṭhamaṁ kusītavatthu. puna
caparaṁ bhikkhave bhikkhunā kammaṁ kataṁ hoti. tassa evaṁ hoti
ahaṁ kho kammaṁ akāsiṁ kammaṁ kho pana me karontassa kāyo
kilanto handāhaṁ nipajjāmīti. so nipajjati ...
sacchikiriyāya. idaṁ bhikkhave dutiyaṁ kusītavatthu. puna caparaṁ bhikkhave
bhikkhunā maggo gantabbo hoti. tassa evaṁ hoti maggo
kho me gantabbo bhavissati maggaṁ kho pana me gacchantassa
kāyo kilamissati handāhaṁ nipajjāmīti. so nipajjati ...
tatiyaṁ kusītavatthu. puna caparaṁ bhikkhave bhikkhunā maggo gato
hoti. tassa evaṁ hoti ahaṁ kho maggaṁ agamāsiṁ maggaṁ kho
pana me gacchantassa kāyo kilanto handāhaṁ nipajjāmīti.
so nipajjati ... catutthaṁ kusītavatthu. puna caparaṁ bhikkhave
bhikkhu gāmaṁ vā nigamaṁ vā piṇḍāya caranto na labhati lūkhassa
vā paṇītassa vā bhojanassa yāvadatthaṁ pāripūriṁ. tassa evaṁ
hoti ahaṁ kho gāmaṁ vā nigamaṁ vā piṇḍāya caranto nālatthaṁ
lūkhassa vā paṇītassa vā bhojanassa yāvadatthaṁ pāripūriṁ tassa
me kāyo kilanto akammañño handāhaṁ nipajjāmīti. so
nipajjati ... pañcamaṁ kusītavatthu. puna caparaṁ bhikkhave bhikkhu
gāmaṁ vā nigamaṁ vā piṇḍāya caranto labhati lūkhassa vā ...
pāripūriṁ. tassa evaṁ hoti ahaṁ kho gāmaṁ vā nigamaṁ vā
piṇḍāya caranto alatthaṁ lūkhassa vā ... pāripūriṁ tassa

page number: 380

me kāyo garuko akammañño māsācitaṁ maññe handāhaṁ
nipajjāmīti. so nipajjati ... chaṭṭhaṁ kusītavatthu. puna
caparaṁ bhikkhave bhikkhuno uppanno hoti appamattako ābādho.
tassa evaṁ hoti uppanno kho me ayaṁ appamattako ābādho
atthi kappo nipajjituṁ handāhaṁ nipajjāmīti. so nipajjati
... sattamaṁ kusītavatthu. puna caparaṁ bhikkhave bhikkhu gilānā
vuṭṭhito hoti aciravuṭṭhito gelaññā. tassa evaṁ hoti ahaṁ
kho gilānā vuṭṭhito aciravuṭṭhito gelaññā tassa me kāyo
dubbalo akammañño handāhaṁ nipajjāmīti. so nipajjati na viriyaṁ
ārabhati ... sacchikiriyāya. idaṁ bhikkhave aṭṭhamaṁ kusītavatthu.
imāni kho bhikkhave aṭṭha kusītavatthūnīti.
[484] aṭṭhimāni bhikkhave ārabbhavatthūni. katamāni aṭṭha.
idha bhikkhave bhikkhunā kammaṁ kattabbaṁ hoti tassa evaṁ hoti
kammaṁ kho me kattabbaṁ bhavissati kammaṁ kho pana me karontena
na sukaraṁ buddhānaṁ sāsanaṁ manasikātuṁ handāhaṁ paṭikacceva viriyaṁ
ārabhāmi appattassa pattiyā anadhigatassa adhigamāya asacchikatassa
sacchikiriyāyāti. so viriyaṁ ārabhati appattassa pattiyā ...
asacchikatassa sacchikiriyāya. idaṁ bhikkhave paṭhamaṁ ārabbhavatthu.
puna caparaṁ bhikkhave bhikkhunā kammaṁ kataṁ hoti. tassa evaṁ hoti
ahaṁ kho kammaṁ akāsiṁ kammaṁ kho panāhaṁ karonto nāsakkhiṁ
buddhānaṁ sāsanaṁ manasikātuṁ handāhaṁ paṭikacceva viriyaṁ ārabhāmi

page number: 381

... dutiyaṁ ārabbhavatthu. puna caparaṁ bhikkhave bhikkhunā maggo
gantabbo hoti. tassa evaṁ hoti maggo kho me gantabbo
bhavissati maggaṁ kho pana me gacchantena na sukaraṁ buddhānaṁ sāsanaṁ
manasikātuṁ handāhaṁ ... tatiyaṁ ārabbhavatthu. puna caparaṁ bhikkhave
bhikkhunā maggo gato hoti. tassa evaṁ hoti ahaṁ kho maggaṁ
agamāsiṁ maggaṁ kho panāhaṁ gacchanto nāsakkhiṁ buddhānaṁ sāsanaṁ manasikātuṁ
handāhaṁ ... catutthaṁ ārabbhavatthu. puna caparaṁ bhikkhave bhikkhu
gāmaṁ vā nigamaṁ vā piṇḍāya caranto na labhati lūkhassa vā ...
pāripūriṁ. tassa evaṁ hoti ahaṁ kho gāmaṁ vā nigamaṁ vā
piṇḍāya caranto nālatthaṁ lūkhassa vā ... pāripūriṁ tassa me
kāyo lahuko kammañño handāhaṁ viriyaṁ ārabhāmi ... pañcamaṁ
ārabbhavatthu. puna caparaṁ bhikkhave bhikkhu gāmaṁ vā nigamaṁ vā
piṇḍāya caranto labhati lūkhassa vā ... pāripūriṁ. tassa evaṁ
hoti ahaṁ kho gāmaṁ vā nigamaṁ vā piṇḍāya caranto alatthaṁ
lūkhassa vā ... pāripūriṁ. tassa me kāyo balavā 1- kammañño
handāhaṁ viriyaṁ ārabhāmi ... chaṭṭhaṁ ārabbhavatthu. puna caparaṁ
bhikkhave bhikkhuno uppanno hoti appamattako ābādho. tassa
evaṁ hoti uppanno kho me ayaṁ appamattako ābādho ṭhānaṁ
kho panetaṁ vijjati yaṁ me ābādho pavaḍḍheyya handāhaṁ paṭikacceva
viriyaṁ ārabhāmi ... sattamaṁ ārabbhavatthu. puna caparaṁ bhikkhave

footnote: 1. lahukotipi pāli.

page number: 382

bhikkhu gilānā vuṭṭhito hoti aciravuṭṭhito gelaññā. tassa evaṁ
hoti ahaṁ kho gilānā vuṭṭhito aciravuṭṭhito gelaññā ṭhānaṁ
kho panetaṁ vijjati yaṁ me ābādho paccudāvatteyya handāhaṁ
paṭikacceva viriyaṁ ārabhāmi appattassa pattiyā ... idaṁ bhikkhave
aṭṭhamaṁ ārabbhavatthu. imāni kho bhikkhave aṭṭha ārabbhavatthūnīti.
kusītārabbhavatthusuttaṁ.
[485] kusītavatthūnīti kusītassa alasassa vatthūni patiṭṭhāni 1-
kosajjakāraṇānīti attho. kammaṁ kattabbaṁ hotīti cīvaravicāraṇādi
kammaṁ kattabbaṁ hoti. na viriyaṁ ārabhatīti duvidhampi viriyaṁ nārabhati.
appattassāti jhānavipassanāmaggaphaladhammassa appattassa pattiyā.
anadhigatassāti tasseva anadhigatassa adhigamatthāya. asacchikatassāti
tasseva asacchikatassa sacchikaraṇatthāya. idaṁ paṭhamanti idaṁ handāhaṁ
nipajjāmīti evaṁ osīdanaṁ paṭhamaṁ kusītavatthu. iminā nayena sabbattha
attho veditabbo. māsācitaṁ maññeti ettha pana māsācitaṁ
nāma tintamāso. yathā tintamāso garuko hoti evaṁ garukoti
adhippāyo. gilānā vuṭṭhito hotīti gilāno hutvā pacchā
vuṭṭhito. ārabbhavatthūnīti viriyakāraṇāni. tesampi imināva
nayena attho veditabboti tabbaṇṇanā 2- saṅgītisuttavaṇṇanā 3- ca.
[486] kucchitaṁ sīdatīti kusīto dakārassa takāraṁ katvā.
yassa dhammassa vasena puggalo kusīto vuccati so kusītabhāvo

footnote: 1. patiṭṭhā. 2. mano. pū. 3/318. 3. su. vi. 3/307.

page number: 383

idha kusītasaddena vutto. vināpi hi bhāvajotanaṁ saddaṁ bhāvattho
viññāyati yathā paṭassa sukkanti 1-. tasmā kusītabhāvavatthūnīti
attho. tenāha kosajjakāraṇānīti atthoti. kammaṁ nāma
bhikkhusāruppaṁ īdisanti āha cīvaravicāraṇādīti. viriyanti
padhānaviriyaṁ. tampana caṅkamanavasena karaṇe kāyikantipi vattabbataṁ
labhatīti āha duvidhampīti. pattiyāti pāpuṇanatthaṁ. osīdananti
bhāvanānuyoge saṅkopo. māsehi ācitaṁ nicitaṁ viyāti māsācitaṁ
maññe. yasmā māsā tintā visesena garukā honti tasmā
yathā tintamāsotiādi vuttaṁ. vuṭṭhito hotīti gilānābhāvoti
adhippāyo. tesanti ārabbhavatthūnaṁ. iminā va nayenāti iminā
kusītavatthūsu vutteneva nayena duvidhampi viriyaṁ ārabhatītiādinā
idaṁ paṭhamanti idaṁ handāhaṁ ārabhāmīti evaṁ bhāvanāyaṁ
abbhussahanaṁ paṭhamaṁ ārabbhavatthūtiādinā ca attho veditabbo.
yathā tathā paṭhamaṁ pavattaṁ abbhussahanaṁ hi upari viriyārambhassa
kāraṇaṁ hoti. anurūpappaccavekkhaṇasahitāni hi abbhussahanāni.
taṁmūlakāni paccavekkhaṇāni aṭṭha ārabbhavatthūni veditabbānīti
tadubhayaṭīkā.
[487] evaṁ aṭṭhahi kāraṇehi tadubhayaṁ ñatvā kosajjaṁ pahāya
viriyaṁ kātabbaṁ. karontena ca taṁ cāturaṅgikaṁ kātabbaṁ. caturaṅgañca
dukaṅguttare paṭhamapaṇṇāsakassa paṭhamavagge 2- āgataṁ. vuttañhi

footnote: 1. suttantipi pāṭho. sī. paṭassa suttatā. 2. aṅ. duka. 20/64.

page number: 384

tattha appaṭivānī 1- sudāhaṁ bhikkhave padahāmi
kāmaṁ taco nahārū ca aṭṭhi ca avasissatu
avassussatu me sarīre sabbantaṁ maṁsalohitaṁ 2-
yantaṁ purisatthāmena purisaviriyena purisaparakkamena pattabbaṁ na taṁ
apāpuṇitvā viriyassa saṇṭhānaṁ bhavissatīti. tassa mayhaṁ bhikkhave
appamādādhigatā bodhi appamādādhigato anuttaro yogakkhemo
tumhe cepi bhikkhave appaṭivānī padaheyyātha kāmaṁ taco nahārū
ca ... viriyassa saṇṭhānaṁ bhavissatīti tumhe bhikkhave nacirasseva
yassatthāya kulaputtā sammadeva agārasmā anagāriyaṁ pabbajanti
tadanuttaraṁ brahmacariyapariyosānaṁ diṭṭheva dhamme sayaṁ abhiññā
sacchikatvā upasampajja viharissatha. tasmātiha bhikkhave evaṁ sikkhitabbaṁ
appaṭivānī padahissāma kāmaṁ taco nahārū ca ... viriyassa
saṇṭhānaṁ bhavissatīti evañhi vo bhikkhave sikkhitabbanti.
caturaṅgaviriyasuttapāli.
[488] appaṭivānī sudāhaṁ bhikkhave padahāmīti ettha sudanti
nipātamattaṁ. ahaṁ bhikkhave anossakkanāya ṭhito bodhisattakāle
sabbaññutaṁ paṭṭhento padhānamakāsinti ayamettha attho.
idāni yathānena taṁ padhānaṁ kataṁ taṁ dassento kāmaṁ
tacotiādimāha. tattha yantanti iminā pattabbaṁ sabbaṁ guṇajātaṁ
dasseti. purisatthāmenātiādīsu purisassa ñāṇatthāmo ñāṇaviriyaṁ

footnote: 1. appaṭivāṇaṁ. 2. sarīre upasussatu maṁsalohitanti pāliyaṁ dissati.

page number: 385

Ñāṇaparakkamo ca kathito. saṇṭhānanti ṭhapanā appanā appavattanā
ossakkanā paṭippassaddhīti attho. ettāvatānena
caturaṅgasamannāgataṁ viriyādhiṭṭhānaṁ nāma kathitaṁ. ettha hi kāmaṁ tacoti ekaṁ
aṅgaṁ nahārū cāti ekaṁ aṭṭhi cāti ekaṁ maṁsalohitanti ekaṁ imāni
cattāri aṅgāni. purisatthāmenātiādīni adhimattaviriyādhivacanāni.
iti purimehi catūhi aṅgehi samannāgataṁ hutvā evaṁ adhiṭṭhitaṁ viriyaṁ
caturaṅgasamannāgataṁ viriyādhiṭṭhānaṁ nāmāti veditabbaṁ. ettāvatānena
bodhipallaṅke attano āgamanīyappaṭipadā kathitā. idāni tāya
paṭipadāya paṭiladdhaguṇaṁ kathetuṁ tassa mayhaṁ bhikkhavetiādimāha. tattha
appamādādhigatāti satiavippavāsasaṅkhātena appamādena adhigatā
na suttappamattena laddhā. bodhīti catummaggaññāṇañceva
sabbaññutaññāṇañca. na hi sakkā etaṁ suttappamattena
adhigantunti. tenāha appamādādhigatā bodhīti. anuttaro
yogakkhemoti na kevalaṁ bodhiyeva arahattaphalanibbānasaṅkhāto
anuttaro yogakkhemopi appamādādhigatova. idāni attanā
paṭiladdhaguṇesu bhikkhusaṅghaṁ samādapento tumhe cepi
bhikkhavetiādimāha. tattha yassatthāyāti yassa atthāya yaṁ upasampajja
viharitukāmā hutvāti attho. tadanuttaranti taṁ anuttaraṁ.
brahmacariyapariyosānanti maggabrahmacariyassa pariyosāne bhūtaṁ
ariyaphalaṁ. abhiññā sacchikatvāti abhiññāya uttamappaññāya
paccakkhaṁ katvā. upasampajjāti paṭilabhitvā pāpuṇitvā

page number: 386

viharissatha. tasmāti yasmā appaṭivānappadhānaṁ nāmetaṁ bahūpakāraṁ
uttamatthasādhakaṁ tasmāti tabbaṇṇanā 1-
[489] viriyappavāhe vattamāne antarāeva paṭigamanaṁ
nivattanaṁ paṭivānaṁ. tadassa atthīti paṭivānī. na paṭivānī
appaṭivānī. āgamanīyappaṭipadāti samathavipassanāsaṅkhātā
pubbabhāgappaṭipatti. sā hi āgacchanti visesamadhigacchanti etāya
āgacchati vā visesādhigamo etāyāti āgamanīyā. sāeva
paṭipajjitabbato paṭipadāti āgamanīyappaṭipadā. appaṭivānappadhānanti
ossakkanārahitappadhānaṁ antarā anossakkitvā kataviriyanti
atthoti taṭṭīkā.
[490] tasmā kenaci viriyaṁ na ossajjitabbaṁ. yadi tādisaṁ
paccayamāgamma pubbe ossajjitaṁ pacchā sampaggaṇhitabbameva
ossaṭṭhaviriyabhikkhunā viya.
so kira satthu santike kammaṭṭhānaṁ gahetvā araññaṁ pavisitvā
temāsaṁ vāyamantopi kiñci visesaṁ uppādetuṁ asakkonto ye
te satthārā cattāro puggalā kathitā tesu mayā padaparamena
bhavitabbaṁ natthi maññe mayhaṁ imasmiṁ attabhāve maggaphalaṁ kiṁ
araññavāsena satthu santikaṁ gantvā buddharūpaṁ olokento
madhuradhammaṁ suṇanto viharissāmīti cintetvā jetavanaṁ paccāgañchi.
atha naṁ bhikkhū taṁ kāraṇaṁ ñatvā satthu santikaṁ netvā bhante

footnote: 1. mano. pū. 2/7.

page number: 387

ayaṁ viriyaṁ ossajjitvā āgatoti āhaṁsu. satthā taṁ upatthambhento
kiṁ tvaṁ bhikkhu evarūpe niyyānike sāsane pabbajitvā appicchoti
vā santuṭṭhoti vā pavivittoti vā asaṁsaṭṭhoti vā āraddhaviriyoti
vā evaṁ attānaṁ ajānāpetvā ossaṭṭhaviriyabhikkhūti
jānāpesi nanu tvaṁ pubbe viriyavā ahosi tayā ekena kataṁ viriyaṁ
nissāya marukantāre bahū janā pānīyaṁ labhitvā sukhitā jātā idāni
kasmā viriyaṁ ossajjesīti āha. so bhikkhu ettakena upatthambhito
ahosi. atha satthā bhikkhūhi puṭṭho atītaṁ āhari
[491] atīte bārāṇasiyaṁ bodhisatto satthavāhajeṭṭhako hutvā
pañcahi sakaṭasatehi vāṇijakammaṁ katvā vicaranto ekaṁ saṭṭhiyojanikaṁ
marukantāraṁ pāpuṇi. tasmiṁ pana kantāre sukhumā vālukā muṭṭhinā
gahitā hatthe na tiṭṭhanti suriyuggamanato paṭṭhāya ca aṅgārarāsi
viya uṇhā honti na sakkā akkamituṁ. tasmā taṁ paṭipajjantā
dārūdakatelataṇḍulādīni sakaṭehi ādāya rattimeva gantvā
aruṇuggamane sakaṭaparivattakaṁ katvā matthake maṇḍapaṁ katvā nisinnā
aṭṭhaṅgate suriye sāyamāsaṁ bhuñjitvā bhūmiyā sītalajātāya gacchanti.
bodhisattopi imināva niyāmena taṁ kantāraṁ gacchanto ekūnasaṭṭhi
yojanāni gantvā idāni ekaratteneva marukantārā nikkhamanaṁ
bhavissatīti sāyamāsaṁ bhuñjitvā sabbaṁ udakaṁ khepetvā pāyāsi.
niyyāmako purimasakaṭe nipanno ākāse tārakaṁ olokento
ito goṇe pājetha eto goṇe pājethāti vadamāno

page number: 388

dīghamaddhānaṁ niddābhāvena kilanto niddaṁ okkamitvā goṇe nivattitvā
āgatamaggameva gaṇhante nāññāsi. goṇā sabbarattiṁ agamaṁsu.
niyyāmako aruṇuggamanavelāya pabuddho tamatthaṁ ñatvā sakaṭāni
nivattethāti āha. te sabbe hiyyo nivutthaṁ ṭhānaṁ patvā
udakampi no khīṇaṁ idāni vinaṭṭhamhāti anusocantā attano
sakaṭassa heṭṭhā nipajjiṁsu. bodhisatto pāto sītalavelāyameva
āhiṇḍanto ekaṁ dabbatiṇagacchaṁ disvā imāni tiṇāni heṭṭhā
udakasītalena uṭṭhitāni bhavissantīti cintetvā taṁ padesaṁ khanāpesi.
saṭṭhihatthaṭṭhānaṁ khanitvā paharantānaṁ heṭṭhā pāsāṇo 1- paṭihaññi.
sabbe viriyaṁ ossajjiṁsu. bodhisatto imassa pāsāṇassa heṭṭhā
udakena bhavitabbanti okkamitvā sotaṁ odahitvā udakasaddaṁ
sutvā uttaritvā tāta tayā viriye ossaṭṭhe sabbe vinassissāma
imaṁ ayakūṭaṁ gahetvā otaritvā pāsāṇaṁ paharāti cūḷupaṭṭhākaṁ
āṇāpesi. so tathā akāsi. pāsāṇo dvidhā bhijjitvā
sotaṁ sannirumhi. tālakkhandhappamāṇā udakavaṭṭi uggañchi.
sabbepi pānīyaṁ pivitvā yathicchakaṁ agamaṁsu.
evaṁ satthā atītaṁ āharitvā bhikkhū ovadanto ekanipātassa
dutiyavagge 2- vaṇṇapathajātake 3- imaṁ gāthamāha

footnote: 1. pāsāṇe. 2. paṭhamavagge dutiyeti yujjati.
footnote: 3. khu. jā. 27/1 tadaṭṭhakathā. 1/169.

page number: 389

[492] akilāsuno vaṇṇapathe khanantā
udaṅgaṇe tattha papaṁ avinduṁ
evaṁ muni viriyabalūpapanno
akilāsu vinde hadayassa santinti.
tattha akilāsunoti nikkosajjā āraddhaviriyā. vaṇṇapatheti
vaṇṇaṁ vuccati vālukā vālukāmaggeti attho. khanantāti bhūmiṁ
khanamānā. udaṅgaṇeti ettha uda iti nipāto aṅgaṇe
manussānaṁ sañcaraṇaṭṭhāne bhūmibhāgeti attho. tatthāti tasmiṁ
vaṇṇapathe. papanti udakaṁ. udakañhi pivanabhāvena papanti vuccati.
pavattaṁ vā āpaṁ mahodakanti attho. avindunti labhiṁsu. evanti
opammappaṭipādanaṁ. munīti moneyyasaṅkhātāya paññāya samannāgato
puggalo. viriyabalūpapannoti viriyena ceva kāyabalaññāṇabalena ca
samannāgato. akilāsūti nikkosajjo.
kāmaṁ taco nahārū ca aṭṭhi ca avasissatu
avassussatu me sarīre sabbantaṁ maṁsalohitanti
evaṁ vuttacaturaṅgasamannāgatena viriyena samannāgatattā akilāsu.
vinde hadayassa santinti cittassapi hadayarūpassapi sītalabhāvakaraṇena
santīti saṅkhagataṁ jhānavipassanābhiññāarahattamaggaññāṇasaṅkhātaṁ
ariyadhammaṁ vindati paṭilabhatīti attho.
evañca pana vatvā saccāni pakāsesi. saccapariyosāne
so bhikkhu satthārā upatthambhito viriyaṁ sampaggahetvā vipassanaṁ

page number: 390

vaḍḍhetvā arahattaṁ pāpuṇi.
ossaṭṭhaviriyabhikkhuvatthu.
ekanipātassa tatiyavagge bhojājānīyajātakaṁ 1- ājaññajātakañca 2-
tasseva chaṭṭhavagge mahāsīlavajātakañca 3- kathetabbaṁ.
viriyakathā.
evaṁ viriyaindriyasaṅkhāto tapo abhijjhādippahānajjhānādippaṭilābhahetuto
maṅgalanti veditabbo.
tapotipadakathā.
---------

footnote: 1-2. khu. jā. 27/8. tadaṭṭhakathā. 1/268-272.
footnote: 3. khu. jā. 27/17. tadaṭṭhakathā. 2/41.

page number: 391

brahmacariyakathā
[493] brahmacariyaṁ nāma dānaveyyāvaccapañcasīlāppamaññā-
methunaviratisadārasantosaviriyauposathaṅgāriyamaggasāsanavasena dasavidhaṁ
hoti. tathā hi
[494] ahañca bhariyā ca manussaloke
saddhā ubho dānapatī ahumhā ...
acchādanaṁ sayanaṁ annapānaṁ
sakkacca dānāni adamha tattha.
taṁ me vataṁ tampana brahmacariyaṁ
tassa suciṇṇassa ayaṁ vipāko
iddhī jutī balaviriyūpapatti
idañca me dhīra mahāvimānanti.
vidhūrajātakasaṅkhāte puṇṇakajātake 1- dānaṁ brahmacariyaṁ nāma.
[495] tattha manussaloketi aṅgaraṭṭhe kāḷacampakanagare.
taṁ me vatanti taṁ sakkaccaṁ dinnadānameva mayhaṁ vattaṁ samādinnañca 2-
brahmacariyañca ahosi. tassa ca suciṇṇassa ayaṁ iddhādiko
vipākoti tabbaṇṇanā 3-.
macchariyamalādipāpadhammavigamanato mettādiguṇānubrūhanato ca
brahmaṁ seṭṭhaṁ cariyanti brahmacariyaṁ dānaṁ. iddhīti ānubhāvo.
jutīti vatthābharaṇobhāsasamujjalā sarīrappabhā. balaviriyūpapattīti

footnote: 1. khu. jā. mahā. 28/353. 2. vattasamādānaṁ. 3. jātakaṭṭhakathā. 10/294.

page number: 392

kāyabalena ceva ussāhena ca samannāgatatāti mahāsīhanādasuttaṭīkā.
dhīrāti vidhuraṁ ālapati varuṇo nāgarājā.
[496] tena pāṇi kāmadado tena pāṇi madhussavo
tena me brahmacariyena puññaṁ pāṇimhi ijjhatīti
aṅkurappetavatthumhi veyyāvaccaṁ 1-.
imissā gāthāya attho heṭṭhā anavajjakammesu vitthārito
saddhiṁ vatthunā.
[497] idaṁ kho taṁ bhikkhave tittiriyaṁ nāma brahmacariyaṁ ahosīti
tittirajātake pañcasīlaṁ.
[498] taṁ kho pana pañcasikha brahmacariyaṁ na nibbidāya na
virāgāya na nirodhāya 2- yāvadeva brahmalokūpapattiyāti
dīghanikāyamahāvagge mahāgovindasutte 3- appamaññāyo.
[499] abrahmacariyaṁ pahāya brahmacārīti tikaṅguttare
uposathasutte 4- brahmajālasuttādīsu 5- ca methunavirati.
tattha abrahmacariyanti aseṭṭhacariyaṁ. brahmaṁ seṭṭhaṁ ācāraṁ
caratīti brahmacārīti tabbaṇṇanā 6-.
aseṭṭhacariyanti aseṭṭhānaṁ nihīnānaṁ aseṭṭhaṁ vā lāmakaṁ nihīnaṁ
vuttiṁ methunanti attho. brahmaṁ seṭṭhaṁ ācāranti methunaviratimāhāti
taṭṭīkā.

footnote: 1. khu. peta. 26/190. 2. etthantare na upasamāyu..ṇa nibbānāya saṁvattatīti.
footnote: 3. dī. mahā. 10/285. 4. aṅ. tika. 20/271. 5. dī. sī. 9/5.
footnote: 6. mano. pū. 2/261.

page number: 393

[500] mayañca bhariyā nātikkamāma
amhe ca bhariyā nātikkamanti
aññatra tāhi brahmacariyaṁ carāma
tasmā hi amhaṁ daharā na miyyareti
dasakanipāte mahādhammapālajātake 1- sadārasantoso.
[501] tattha nātikkamāmāti attano bhariyaṁ atikkamitvā bahi
micchācāraṁ na karoma. aññatra tāhīti tā attano bhariyāyo
ṭhapetvā sesaitthīsu brahmacariyaṁ carāma amhākaṁ bhariyāyopi
sesapurisesu evameva vattanti. tasmā hi amhanti ettha hikāro
nipātamatto. tena kāraṇena amhākaṁ daharā na miyyanti
antarā akālamaraṇaṁ nāma natthīti atthoti tabbaṇṇanā 2-.
nātikkamāmāti na aticarāma agamanīyaṭṭhānepi itaratthāpi
na vītikkamāma. tenāha aññatra tāhīti mahāsīhanādaṭīkā.
[502] abhijānāmi kho panāhaṁ sārīputta caturaṅgasamannāgataṁ
brahmacariyaṁ caritvā 3- tapassī sudaṁ homīti mahāsīhanādasuttasaṅkhāte
lomahaṁsasutte 4- viriyaṁ 5-.
[503] tattha viriyaṁ brahmacariyanti adhippetaṁ. viriyabrahmacariyassa
hi idameva suttaṁ 6-. tametaṁ etasmiṁ attabhāve catubbidhassa dukkarassa
katattā caturaṅgasamannāgatanti vuttaṁ. tapassī sudaṁ homīti sudanti

footnote: 1. khu. jā. dasaka. 27/289. 2. jātakaṭṭhakathā. 5/492. 3. caritāti pāli.
footnote: 4. ma. mū. 12/155. 5. sī. mahāsīhanādasutte viriyaṁ.
footnote: 6. sī. viriyabrahmacariyassāti idameva yuttaṁ.

page number: 394

nipātamattaṁ. tapanissitako homīti atthoti tabbaṇṇanā 1-.
idameva suttaṁ āgataṭṭhānanti adhippāyo. tepiṭake buddhavacane
idameva suttapadaṁ viriyabrahmacariyassa āgataṭṭhānanti attho.
viriyañhi tasmiṁ visaye uttamaṁ paramukkaṁsagataṁ tādisacariyahetu cāti
brahmacariyanti idha vuttaṁ. caturaṅgasamannāgatanti catubbidhadukkarakiriyāya
sādhakassa catubbidhassa attano pavattatiākārassa vasena
caturaṅgasamannāgatanti taṭṭīkā.
catubbidhaṁ dukkarantu mahāsīhanādasutte oloketabbaṁ.
[504] hīnena brahmacariyena khattiye upapajjati
majjhimena ca devattaṁ uttamena visujjhatīti
nimijātake 2- attadamanavasena kato aṭṭhaṅgiko uposatho.
[505] tattha puthutitthāyatanesu methunaviratimattaṁ sīlaṁ hīnaṁ nāma
tena khattiye upapajjati. jhānassa upacāramattaṁ majjhimaṁ nāma
tena devattaṁ upapajjati. aṭṭhasamāpattinibbattakampana uttamaṁ nāma
tena brahmaloke nibbattati. taṁ bāhirakā nibbānanti kathenti.
tenāha 3- visujjhatīti. imasmiṁ pana sāsane parisuddhasīlassa bhikkhuno
aññataraṁ devanikāyaṁ paṭṭhentassa brahmacariyaṁ cetanāhīnatāya hīnaṁ
nāma tena yathāpaṭṭhite devaloke nibbattati. parisuddhasīlassa
pana aṭṭhasamāpattinibbattanaṁ majjhimaṁ nāma tena brahmaloke
nibbattati. parisuddhasīlassa vipassanaṁ vaḍḍhetvā arahattappatti

footnote: 1. pa. sū. 2/57. 2. khu. jā. mahā. 28/199. 3. tena.

page number: 395

uttamaṁ nāma tena visujjhatīti tabbaṇṇanā 1-.
attadamanavasenāti yathāpaṭiññaṁ arahantānaṁ anukaraṇākārena
pavattadamanavasena manacchaṭṭhānaṁ indriyānaṁ damanenāti atthoti
mahāsīhanādaṭīkā.
[506] katamañca bhikkhave brahmacariyaṁ ayameva ariyo aṭṭhaṅgiko
maggo seyyathīdaṁ sammādiṭṭhīti saṁyuttamahāvagge brahmacariyasutte 2-
ariyamaggo.
mahāsīhanādaṭīkāyaṁ sikkhāpattaseṭṭhacariyatāya ariyamaggo
brahmacariyanti vuttaṁ.
[507] na tāvāhaṁ pāpima parinibbāyissāmi yāva na me idaṁ
brahmacariyaṁ iddhañceva bhavissati phītañca vitthārikaṁ bahujaññaṁ puthubhūtaṁ
yāva devamanussehi suppakāsitanti mahāparinibbānasutte 3- sāsanaṁ
brahmacariyaṁ nāma.
[508] brahmacariyanti sikkhāttayasaṅgahitaṁ sakalasāsanaṁ brahmacariyaṁ.
iddhanti samiddhaṁ jhānassādavasena 4-. phītanti vuḍḍhippattaṁ
sabbaphāliphullaṁ viya abhiññāsampattivasena. vitthārikanti vitthataṁ
tasmiṁ tasmiṁ disābhāge patiṭṭhitavasena. bahujaññanti bahūhi
ñātaṁ paṭividdhaṁ mahājanābhisamayavasena. puthubhūtanti sabbākāravasena
puthulabhāvappattaṁ. kathaṁ. yāva devamanussehi suppakāsitanti

footnote: 1. jātakaṭṭhakathā. 9/166. 2. saṁ. mahā. 19/31.
footnote: 3. dī. mahā.10/124. 4. jhānādivasenāti aṭṭhakathāyaṁ dissati.

page number: 396

yattakā viññujātikā devā ceva manussā ca atthi sabbehi suṭṭhu
pakāsitanti atthoti tabbaṇṇanā 1- aṭṭhakaṅguttare dutiyapaṇṇāsakavaṇṇanā 2-
ca.
[509] sikkhāttayasaṅgahitanti adhisīlasikkhādisikkhāttayasaṅgahaṁ.
sakalasāsanaṁ brahmacariyanti anavasesaṁ satthusāsanabhūtaṁ seṭṭhacariyaṁ.
samiddhanti sammadeva vaḍḍhitaṁ. jhānassādavasenāti tehi tehi bhikkhūhi
samadhigatajjhānasukhavasena. vuḍḍhippattanti uḷārappaṇītabhāvūpagamanena
sabbaso parivuḍḍhimupagataṁ sabbaphāliphullaṁ viya abhiññāsampattivasena
abhiññāsampadāhi sāsanābhivuḍḍhiyā matthakappattito. patiṭṭhitavasenāti
patiṭṭhānavasena patiṭṭhappattiyāti attho. paṭivedhavasena
bahuno janassa hitanti bahujaññaṁ. tenāha bahūhi ... janābhisamayavasenāti.
puthu puthulaṁ bhūtaṁ jātaṁ puthu vā puthuttaṁ bhūtaṁ pavattanti
puthubhūtaṁ. tenāha sabbā ... bhāvappattanti. suṭṭhu pakāsitanti
sammadeva ādikalyāṇādibhāvena paveditanti taṭṭīkā.
evaṁ sāmaññaphalaitivuttakavaṇṇanānayena dasavidhaṁ hoti brahmacariyaṁ.
[510] mahāsīhanādavaṇṇanāyantu dhammadesanajjhāsaye
pakkhipitvā dvādasavidhaṁ vuttaṁ.
ekasmiṁ brahmacariyasmiṁ sahassaṁ maccuhāyinoti
ettha hi dhammadesanā brahmacariyaṁ nāma.

footnote: 1. su. vi. 2/203. 2. mano. pū. 3/313.

page number: 397

tattha brahmacariyasminti dhammadesanāyaṁ. sā hi veneyyānaṁ
brahmabhāvāvahanato brahmaṁ seṭṭhaṁ cariyaṁ brahmuno vā bhagavato
vācasikaṁ cariyanti brahmacariyanti vuccati. sahassaṁ maccuhāyinoti
sahassamattā arahattasamadhigamena maccuvisayātikkamena maccuppahāyino
jātāti mahāsīhanādaṭīkā.
[511] api ataramānānaṁ phalāsā va samijjhati
vipakkabrahmacariyosmi evaṁ jānāhi gāmaṇīti
ettha ajjhāsayo.
tattha ataramānānanti na taramānānaṁ desanākālaṁ udakkhantānaṁ.
phalāsā va samijjhatīti sudullabhaphalāpi āsā sammāpayogamanvāya
ijjhatieva. vipakkabrahmacariyosmīti visesena nipphannappaṇītajjhāsayo
paripuṇṇauḷāramanoratho. so hi seṭṭhamano
samācāratāya brahmacariyapariyāyena vuttoti mahāsīhanādaṭīkā.
[512] tattha dhammadesanā atthato sikkhāttayasaṅgahitasāsanadhammova
kimassā visuṅgahaṇenāti sāmaññaphalādivaṇṇanāyaṁ vuttā.
yañca ajjhāsayo brahmacariyanti vuttaṁ taṁ ekanipātassa paṭhamavagge
gāmaṇijātakavaṇṇanāya na sameti.
tattha 1- hi apīti nipātamattaṁ. ataramānānanti paṇḍitānaṁ
ovāde ṭhatvā aturitvā avegāyitvā upāyena kammaṁ karontānaṁ.
phalāsā vāti āsāphalaṁ yathāpaṭṭhitaṁ phalaṁ samijjhatiyevāti attho.

footnote: 1. jātakaṭṭhakathā. 1/208.

page number: 398

vipakkabrahmacariyosmīti ettha cattāri saṅgahavatthūni seṭṭhacariyattā
brahmacariyaṁ nāma. tañca tammūlikāya yasasampattiyā paṭiladdhattā
vipakkaṁ nāma. yo ca yaso nipphanno sopi seṭṭhatthena brahmacariyaṁ
nāmāti vuttaṁ.
[513] atīte hi bārāṇasīrañño puttasatassa sabbakaniṭṭho
gāmaṇi nāma rājakumāro bodhisattaṁ sippasikkhāpakācariyaṁ nissāya
pitu accayena rajjaṁ patvā tuṭṭho udānavasena taṁ gāthaṁ abhāsi.
tasmā gāmaṇīti attānaṁ sandhāyāha ambho gāmaṇi tvaṁ etaṁ
kāraṇaṁ evaṁ jānāhi ācariyaṁ nissāya bhātikasataṁ atikkamitvā imaṁ
mahārajjaṁ pattosmīti.
[514] idhaṭṭhakathāyantu bhagavati no āvuso brahmacariyaṁ
vussatīti evamāvusoti rathavinītasutte 1- samaṇadhammo brahmacariyaṁ nāmāti
attho vutto.
tattha bhagavati noti āvuso amhākaṁ bhagavato santike
āyasmatā brahmacariyaṁ vussatīti rathavinītasuttavaṇṇanā 2-.
vussatīti vasiyatīti itivuttake dukanipātavaṇṇanā 3-.
vussatīti vusiyatīti atthoti catukkaṅguttare paṭhamapaṇṇāsakassa
tatiyavagge brahmacariyasuttaṭīkā.
vasa nivāse vasati kamme uttaṁ pubbarūpattañca. vussatīti
ākhyātarūpasiddhi. tattha pucchā dhammasenāpatissa evamāvusoti

footnote: 1. ma. mū. 12/290. 2. pa. sū. 2/209. 3. pa. dī. iti. 144.

page number: 399

paṭiññā puṇṇattherassāti.
[515] iti imañceva sāmaññaphalādivaṇṇanāyaṁ vuttañca gahetvā
ekādasavidhaṁ brahmacariyaṁ bhavati. tattha pana dānaṁ heṭṭhā sarūpato
āgataṁ. veyyāvaccuposathaṅgāni anavajjakammehi saṅgahitāni.
pañcasīlasadārasantosā pāpaviratimajjasaññamehi. viriyaṁ tapena
saṅgahitaṁ hoti. appamaññāmethunaviratiariyamaggasāsanasamaṇadhammesu
pana appamaññā khantiyā saṅgahetabbā. adoso hi khanti nāma
adosena ca mettā gahitā. tāya gahitāya itarāpi tisso
gahitvāva hontīti. ariyamaggo parato vakkhamānena ariyasaccadassanena
gayhamānattā idha na labbhati. yathā hi surāpānaṁ parato
majjapānena gayhamānattā āratī viratī pāpāti ettha na gahitaṁ
evaṁ sampadamidaṁ daṭṭhabbaṁ. tenaṭṭhakathāyaṁ brahmacariyaṁ nāma
methunaviratisamaṇadhammasāsanamaggānaṁ adhivacanaṁ. idha pana ariyasaccadassanena
parato maggassa gahitattā avasesaṁ sabbampi vaṭṭatīti
vuttaṁ. tattha yadi sāsanamidha gayhati puna ruttadoso āpajjati.
pariyattisāsanañhi subhāsitavācāya gahitameva. pubbepi hi paresaṁ
dhammadesanā vācā idha subhāsitā vācāti veditabbāti vuttaṁ. tasmā
yathā nirodhasaccaṁ ariyasaccānadassananti ettha gahitattā pacchā
nibbānasacchikiriyāti ettha na gayhati evaṁ sampadamidaṁ veditabbaṁ.
[516] iti pārisesanayena methunaviratisamaṇadhammabrahmacariyameva
labbhati tañcetaṁ uparupari nānappakāravisesādhigamahetuto maṅgalaṁ.

page number: 400

tatrīmāni vatthūni
rājagahe kira kapilabrāhmaṇassa putto pipphali nāma māṇavo
ahosi vīsativassiko mahāpuñño. atha naṁ mātāpitaro gharabandhena
bandhitukāmā lakkhaṇasampannaṁ itthiṁ pariyesāpetuṁ aṭṭha brāhmaṇe
pesesuṁ. te paṇṇākāraṁ gahetvā sāgalanagaraṁ agamaṁsu. tasmiñca
nagare bhaddakāpilānī nāma kosiyagottabrāhmaṇassa dhītā ahosi
soḷasavassikā uttamarūpadharā mahāpuññā. te tattha gantvā
tassā mātāpitūnaṁ sabbaṁ pavuttiṁ kathetvā paṇṇākāraṁ datvā
laddhā dārikāti kapilabrāhmaṇassa sāsanaṁ pesesuṁ. māṇavopi
sāsanaṁ sutvā anatthikova rahogato paṇṇaṁ likhi bhaddā attano
jātigottabhogānurūpaṁ gharāvāsaṁ labhatu ahaṁ pabbajissāmi mā
pacchā vippaṭisāriṇī ahosīti. bhaddāpi teneva nayena paṇṇaṁ
likhi. dve paṇṇāni gahetvā āgacchantā antarāmagge
samāgantvā dvepi vācetvā phāletvā araññeva chaḍḍetvā
samānapaṇṇaṁ likhitvā agamaṁsu. iti tesaṁ anicchantānaṁyeva samāgamo
ahosi. taṁdivasaṁyeva te dvepi bhuttasāyamāsā sayanaṁ āruhantāpi
na ekato āruhanti. māṇavo dakkhiṇapassena sayanaṁ āruhi.
bhaddāpi vāmapassena. te aññamaññaṁ sarīrasamphassabhayena sayanamajjhe
dve pupphadāmāni ṭhapetvā tiyāmarattiṁ asupantāva vītināmenti.
divā pana hasitamattaṁ na hoti. te lokāmisena asaṁsaṭṭhā agāraṁ
ajjhāvasantā mātāpitūnamaccayena samānacchandā hutvā ādittapaṇṇakuṭī

page number: 401

viya tayo bhavā pabbajissāmāti vatvā antarāpaṇato
kāsāyāni mattikāpatte ca āharāpetvā aññamaññaṁ kese
ohāretvā ye loke arahanto te uddissa amhākaṁ pabbajjāti
pabbajitvā thavikāsu patte osāmetvā aṁse laggetvā pāsādato
otaritvā pakkamiṁsu. pipphali purato gacchanto dvedhāpathaṁ
disvā tassa matthake ṭhito bhadde ime pabbajitvāpi vinā
bhavituṁ na sakkontīti cintetvā amhesu duṭṭhacitto mahājano
apāyapūrako bhaveyya imasmiṁ dvedhāpathe ekaṁ gaṇha ahaṁ ekena
gamissāmīti āha. āma ayya pabbajitānaṁ mātugāmo nāma malaṁ
pabbajitvāpi vinā na bhavantīti amhākaṁ dosaṁ dassanti vinā
bhavissāmāti tikkhattuṁ padakkhiṇaṁ katvā catūsu ṭhānesu pañcappatiṭṭhitena
vanditvā añjaliṁ paggayha satasahassakappappamāṇe addhāne
kato mittasanthavo ajja bhijjati tumhe dakkhiṇā nāma tumhākaṁ
dakkhiṇamaggo vaṭṭati mayaṁ mātugāmā nāma vāmajātikā amhākaṁ
vāmamaggoti vanditvā maggaṁ paṭipajji. tesaṁ dvedhābhūtakāle ayaṁ
mahāpaṭhavī tumhākaṁ guṇe dhāretuṁ na sakkomīti vadantī viya
viravamānā akampi. ākāse asanīsaddo viya vattati.
cakkavāḷapabbato unnadati. satthā veḷuvane gandhakuṭiyaṁ nisinno
paṭhavīkampanasaddaṁ sutvā āvajjento taṁ kāraṇaṁ ñatvā ekakova
pattacīvaramādāya tigāvutamattaṁ paccuggamanaṁ katvā rājagahassa ca
nāḷandāya ca antare bahuputtakanigrodhamūle nisīdi. pipphalipi ekena

page number: 402

maggena gacchanto tattha nisinnaṁ satthāraṁ disvā sakkaccaṁ vanditvā
nisinno nidānavagge kassapasaṁyutte vuttanayena tīhi ovādehi
satthārā ovadito upasampanno hutvā sattāhaṁ puthujjano hutvā
aṭṭhame divase arahattaṁ pāpuṇi. bhaddāpi bhikkhunūpassayaṁ gantvā
pacchā arahattaṁ pāpuṇi.
iti ete methunaviratibrahmacariyaṁ caritvā arahattaṁ pattā.
tasmā sā tesaṁ methunavirati maṅgalaṁ nāma. ayamettha saṅkhepo.
vitthāro tu kassapasaṁyuttavaṇṇanādīsu oloketabbo.
dvijanavatthu.
[517] saṭṭhimattā kira bhikkhū satthu santike kammaṭṭhānaṁ gahetvā
vasanaṭṭhānaṁ pariyesantā kosalaraṭṭhe pabbatapāde mātikaṁ nāma gāmaṁ
piṇḍāya pāvisiṁsu. tassa pana gāmassa sāmiko mātiko nāma.
tassa mātā mātikamātāti vissutā. sā te bhikkhū disvā
pasannacittā bhikkhaṁ datvā kattha gantukāmatthāti pucchi.
yathāphāsukaṭṭhānaṁ upāsiketi. sā sace ayyā idha temāsaṁ vasissanti
ahaṁ saraṇattayaṁ pañcasīlañca gahetvā uposathakammaṁ karissāmīti
vatvā tesu adhivāsentesu vasanaṭṭhānaṁ paṭijaggitvā adāsi. te
tattha vasantā ekato anisīditvā sakasakaṭṭhānesu dvattiṁsākāre
sajjhāyaṁ katvā attabhāve khayavayaṁ paṭṭhapetvā nisīdiṁsu. athekadivasaṁ
mātikamātā sappiphāṇitādīni gāhāpetvā sāyaṇhasamaye vihāraṁ
gantvā bhikkhū adisvā kahaṁ nu kho ayyāti purise pucchi.

page number: 403

sakasakaṭṭhānesu nisinnā bhavissanti ayyeti. kinnu kho katvā daṭṭhuṁ
sakkhissāmīti. atha naṁ bhikkhūnaṁ katikavattaññū manussā gaṇḍiyā
pahaṭāya ayyā sannipatissanti ayyeti vadiṁsu. sā gaṇḍiṁ paharāpesi.
taṁ sutvā bhikkhū kassaci aphāsukaṁ bhavissatīti sakasakaṭṭhānato nikkhamma
vihāramajjhe sannipatiṁsu. dvepi janā ekamaggenāgatā nāma natthi.
sā te disvā imehi aññamaññaṁ kalaho kato bhavissatīti cintetvā
pucchi. na mayaṁ kalahaṁ karimhā apica kho mayaṁ sakasakaṭṭhāne nisīditvā
samaṇadhammaṁ karimhāti. ko esa bhante samaṇadhammo nāmāti.
dvattiṁsākāre sajjhāyo attabhāve ca khayavayaṁ paṭṭhapanāti.
kimesa bhante tumhākameva vaṭṭati udāhu amhākampīti. kassacipi
avārito esa upāsiketi. tenahi bhante taṁ ācikkhathāti. te taṁ
uggaṇhāpesuṁ. sā tato paṭṭhāya samaṇadhammaṁ karontī tehi
puretarameva heṭṭhimaphalattayaṁ pāpuṇi. maggenevassā paṭisambhidā
lokiyābhiññā ca āgatā. sā maggaphalasukhato vuṭṭhāya dibbacakkhunā
upadhārentī tesaṁ puthujjanattanaṁ disvā kintesaṁ asappāyanti
upadhārentī āhārasappāyābhāvaṁ disvā sappāyāhāraṁ sajjetvā
tesaṁ adāsi. tesaṁ sappāyāhāralābhena cittaṁ ekaggaṁ jātaṁ.
te ekaggacittā vipassanaṁ vaḍḍhetvā saha paṭisambhidāhi arahattaṁ
pāpuṇiṁsu. iti tepi samaṇadhammabrahmacariyaṁ caritvā maggaphalaṁ
pattā. tasmā so tesaṁ samaṇadhammo maṅgalaṁ nāma.

page number: 404

dhammapadassa cittavagge dunniggahassa lahunoti gāthāvaṇṇanāyaṁ
saṭṭhibhikkhuvatthu.
brahmacariyakathā.
-----------

page number: 405

ariyasaccadassanakathā
[518] ariyasaccāni nāma dukkhādīni cattāri tathattā saccāni.
vuttañhi mahāvāravagge 1- saccasaṁyuttassa dutiyavagge cattārīmāni
bhikkhave tathāni avitathāni anaññathāni. katamāni cattāri. idaṁ
dukkhanti bhikkhave tathametaṁ avitathametaṁ anaññathametaṁ ayaṁ
dukkhasamudayoti ayaṁ dukkhanirodhoti ayaṁ dukkhanirodhagāminī paṭipadāti
tathametaṁ ... anaññathametanti.
tathasuttapāli.
[519] sabhāvāvijahanatthena tathaṁ. dukkhañhi dukkhameva.
vuttasabhāvassa amoghatāya avitathaṁ. na hi dukkhaṁ adukkhaṁ nāma hoti.
aññasabhāvānupagamanena anaññathaṁ. na hi dukkhaṁ samudayādīnaṁ sabhāvaṁ
upagacchati. samudayādīsupi eseva nayoti tabbaṇṇanā 2-.
sabhāvāvijahanatthenāti attano dukkhasabhāvassa kadāci
apariccajanena tathaṁ taṁsabhāvaṁ. tenāha dukkhañhi dukkhamevāti.
vuttasabhāvassāti vuttadukkhasabhāvassa. amoghatāyāti avañcatāya.
avitathanti tathaṁ. tenāha na hi dukkhaṁ adukkhaṁ nāma hotīti.
aññasabhāvānupagamanenāti samudayādisabhāvānupagamanena.
anaññathanti anaññasabhāvaṁ. tenāha na hītiādinti taṭṭīkā.
[520] ariyānaṁ saccānīti ariyasaccāni. vuttañhi tasseva

footnote: 1. sī. mahāvāra. 19/539. 2. sā. pa. 3/410.

page number: 406

tatiyavagge 1- imāni kho bhikkhave cattāri ariyasaccāni tathāni avitathāni
anaññathāni tasmā ariyānaṁ saccānīti 2- vuccantīti.
tathasuttapāli.
[521] tasmā ariyānaṁ saccānīti yasmā tathāni avitathāni
anaññathāni tasmā ariyānaṁ saccānīti vuccanti. na hi vitathāni
ariyasaccato paṭivijjhantīti tabbaṇṇanā 3-.
ariyānanti buddhādīnaṁ ariyānaṁ. tenāha na hītiādinti
taṭṭīkā.
[522] apica ariyassa bhagavato saccānītipi ariyasaccāni.
vuttañhi tattheva 4- cattārīmāni bhikkhave ariyasaccāni ...
dukkhanirodhagāminī paṭipadā ariyasaccaṁ sadevake bhikkhave loke samārake
... sadevamanussāya tathāgato ariyo tasmā ariyasaccānīti
vuccantīti.
lokasuttapāli.
[523] tathāgato ariyo tasmā ariyasaccānīti yasmā
ariyena tathāgatena paṭividdhattā desitattā ca tāni ariyasantakāni
honti tasmā ariyassa saccattā ariyasaccānīti atthoti
tabbaṇṇanā 5-.
paṭividdhattā desitattā cāti iminā paṭivedhaññāṇena

footnote: 1. saṁ. mahāvāra. 19/545. 2. ariyasaccānītipi. pāli.
footnote: 3-4. sā. pa. 3/411. 5. saṁ. mahāvāra. 19/535.

page number: 407

desanāñāṇena ca pariggahitattā ariyassa santakāni hontīti ariyassa
bhagavato santakabhāvaṁ dassetīti taṭṭīkā.
[524] athavā etesaṁ abhisambuddhattā ariyabhāvasiddhitopi
ariyasaccāni. vuttañhi tattheva 1- imesaṁ kho bhikkhave catunnaṁ
ariyasaccānaṁ yathābhūtaṁ abhisambuddhattā tathāgato arahaṁ sammāsambuddhoti
vuccatīti.
saccavibhaṅgavaṇṇanāyampi 2- imamevatthaṁ vatvā puna apica ariyāni
saccānīti ariyasaccāni. ariyānīti avitathāni avisaṁvādakānīti
atthoti vuttaṁ.
ariyabhāvasiddhitopīti ettha ariyasādhakāni saccāni ariyasaccānīti
purimapade uttarapadalopo daṭṭhabbo. ariyāni saccānīti ettha
avitathabhāvena araṇīyattā adhigantabbattā ariyāni. ariyavohāro
vā ayaṁ avisaṁvādako avitatharūpo daṭṭhabboti vibhaṅgaṭīkā.
[525] yasmā vā sadevakena lokena araṇīyato abhigamanīyatoti
vuttaṁ hoti vāyamitabbayuttaṭṭhānasaññite aye vā īriyanato
anaye vā anīriyanato sattattiṁsabodhipakkhiyāriyadhammasammāyogato vā
ariyasammatā buddhappaccekabuddhasāvakā etāni paṭivijjhanti tasmā
ariyasaccānīti vuccantīti khuddakapāṭhe kumārapañhavaṇṇanā 3-.
yasmā panetāni buddhādayo ariyā paṭivijjhanti tasmā

footnote: 1. saṁ. mahāvāra. 19/543. 2. sam. vi. 109. 3. pa. jo. khu. khu. 89.

page number: 408

ariyasaccānīti saccavibhaṅgavaṇṇanā 1-.
buddhādayo ariyā paṭivijjhantīti ettha paṭividdhakāle pavattaṁ
buddhātivohāraṁ agamā rājagahaṁ buddhotiādīsu viya purimakāleva
āropetvā buddhādayoti vuttaṁ. te hi buddhādayo catūhi
maggehi paṭivijjhantīti ariyappaṭivijjhitabbāni saccāni ariyasaccānīti
cettha purimapade uttarapadalopo daṭṭhabboti vibhaṅgaṭīkā.
[526] yantu kumārapañhavibhaṅgavaṇṇanāsu 2- ariyā imāni
paṭivijjhanti tasmā ariyasaccānīti vuccantīti suttapadaṁ niddiṭṭhaṁ
taṁ saccasaṁyutte na niddiṭṭhaṁ. itivuttake ekanipātassa tatiyavagge
aṭṭhisañcayasuttavaṇṇanāyampi 3- ariyasaddavacanattho vutto.
tattha purimāni dve saccāni vaṭṭaṁ pacchimāni vivaṭṭaṁ. tesu
bhikkhuno vaṭṭe kammaṭṭhānābhiniveso hoti vivaṭṭe natthi abhiniveso.
purimāni hi dve saccāni pañcakkhandhā dukkhaṁ taṇhā samudayoti
evaṁ saṅkhepena ca katame pañcakkhandhā rūpakkhandhotiādinā nayena
vitthārena ca ācariyassa santike uggaṇhitvā vācāya punappunaṁ
parivattento yogāvacaro kammaṁ karoti. itaresu pana dvīsu
saccesu nirodhasaccaṁ iṭṭhaṁ kantaṁ manāpaṁ maggasaccaṁ iṭṭhaṁ kantaṁ
manāpanti evaṁ savaneneva kammaṁ karoti. so evaṁ karonto
cattāri saccāni ekena paṭivedhena paṭivijjhati ekābhisamayena abhisameti
dukkhaṁ pariññāpaṭivedhena paṭivijjhati samudayaṁ pahānappaṭivedhena

footnote: 1. sam. vi. 109. 2. pa. jo. khu. khu. 90. 3. pa. dī. iti. 111.

page number: 409

nirodhasaccaṁ sacchikiriyāpaṭivedhena maggaṁ bhāvanāpaṭivedhena paṭivijjhati
dukkhaṁ pariññābhisamayena ... maggaṁ bhāvanābhisamayena abhisameti.
evamassa pubbabhāge dvīsu 1- uggahaparipucchāsavanadhāraṇasammasanappaṭivedho
hoti dvīsu savanappaṭivedhoyeva aparabhāge tīsu kiccato paṭivedho
hoti nirodhe ārammaṇappaṭivedhoti mahāvagge maggasaṁyuttassa
paṭhamavagge aṭṭhamasuttavaṇṇanā 2- saccavibhaṅgavaṇṇanā 3- ca.
[527] kammaṭṭhānābhinivesoti kammaṭṭhānappaṭipatti. purimāni
dve saccāni uggaṇhitvāti sambandho. iṭṭhaṁ kantaṁ manāpanti
nirodhamaggesu ninnabhāvaṁ dasseti na aninnataṁ. tanninnabhāvoeva
ca tattha kammakaraṇaṁ daṭṭhabbaṁ. ekeneva ñāṇena saccānaṁ
paṭivedhanimittattā vā so eva abhimukhabhāvena tehi samiti samāgamoti
ekābhisamayo. assāti ñāṇassa yogino vā. ettha ca
ye keci lokikā na 4- paṭivedhova visayayāthāvabodhābhāvato nanu
uggahādippaṭivedhopi paṭivedho na so lokuttaroti. tanna
kevalena paṭivedhasaddena uggahādippaṭivedhānaṁ avacanīyattā.
paṭivedhanimittattā vā uggahādivasena pavattaṁ dukkhādīsu pubbabhāge ñāṇaṁ
paṭivedhoti vuttaṁ na paṭivedhabhūtattā paṭivedhabhūtameva 5- pana ñāṇaṁ
ujukaṁ paṭivedhoti vattabbataṁ arahati. kiccatoti pariññādikiccato.
ārammaṇappaṭivedhoti sacchikiriyāpaṭivedhamāhāti maggasaṁyuttaṭīkā.

footnote: 1. ito paraṁ saccesūti pāṭho aṭṭhakathāyaṁ likhiyati. 2. sā. pa. 3/203.
footnote: 3. sam. vi. 150. 4. sī. nasaddo natthi. 5. sī. na paṭivedhabhūtameva.

page number: 410

[528] sabbampi paṭivedhaññāṇaṁ lokuttaraṁ savanadhāraṇasammasanaññāṇaṁ
lokiyaṁ kāmāvacaraṁ. paccavekkhaṇā pana maggasaccassa
hotīti saccavibhaṅgavaṇṇanā 1-.
idhāpi paṭivedhavasena saccadassanaṁ labbhati. tenaṭṭhakathāyaṁ 2-
ariyasaccānadassanaṁ nāma catunnaṁ ariyasaccānaṁ abhisamayavasena
maggadassanaṁ taṁ saṁsāradukkhavītikkamahetuto maṅgalanti vuccatīti vuttaṁ.
[529] abhisamayavasenāti cetaṁ ekābhisamayaṁ sandhāya vuttaṁ.
tenāha yo bhikkhave dukkhaṁ passati dukkhasamudayampi so passati
dukkhanirodhampi passati dukkhanirodhagāminīpaṭipadampi passati yo
dukkhasamudayaṁ passati dukkhampi so passati ... yo dukkhanirodhaṁ passati
dukkhampi so passati ... yo dukkhanirodhagāminīpaṭipadaṁ passati dukkhampi
so passati dukkhasamudayampi passati dukkhanirodhampi passatīti.
saccasaṁyuttassa tatiyavagge gavampatisuttapāli 3-.
[530] yo bhikkhave dukkhaṁ passati dukkhasamudayampi so
passatītiādi ekappaṭivedhavasena vuttaṁ. imasmiṁ hi sutte ekappaṭivedho
kathitoti tabbaṇṇanā 4-.
ekappaṭivedhoti ekeneva ñāṇena catunnaṁ saccānaṁ ekajjhaṁ
paṭivedhoti taṭṭīkā.
[531] yo hi catunnaṁ saccānaṁ na passati so dukkhaṁ

footnote: 1. sam. vi. 151. 2. pa. jo. khu. khu. 167. 3. saṁ. mahāvāra. 19/547.
footnote: 4. sā. pa. 3/411.

page number: 411

nātikkamati. tādisassa hi dīgho saṁsāro. tenāha saccasaṁyuttassa
tatiyavagge 1- catunnaṁ bhikkhave ariyasaccānaṁ ananubodhā appaṭivedhā
evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.
katamesaṁ catunnaṁ. dukkhassa bhikkhave ariyasaccassa ananubodhā
appaṭivedhā evamidaṁ ... tumhākañca dukkhasamudayassa bhikkhave ariyasaccassa
... dukkhanirodhassa bhikkhave ariyasaccassa ... dukkhanirodhagāminīpaṭipadāya
bhikkhave ariyasaccassa ananubodhā appaṭivedhā evamidaṁ ... tumhākañca.
tayidaṁ bhikkhave dukkhaṁ ariyasaccaṁ anubuddhaṁ paṭividdhaṁ dukkhasamudayo
dukkhanirodho dukkhanirodhagāminī paṭipadā ariyasaccaṁ anubuddhaṁ
paṭividdhaṁ. ucchinnā bhavataṇhā khīṇā bhavanetti natthīdāni
punabbhavoti. idamavoca bhagavā idaṁ vatvāna sugato athāparaṁ
etadavoca satthā
catunnaṁ ariyasaccānaṁ yathābhūtaṁ adassanā
saṁsaritaṁ dīghamaddhānaṁ tāsu tāsveva jātisu
tāni 2- etāni diṭṭhāni bhavanetti samūhatā
ucchinnaṁ mūlaṁ dukkhassa natthīdāni punabbhavoti.
paṭhamageyyasuttaṁ 3-.
[532] ananubodhāti ananubujjhanena. appaṭivedhāti
appaṭivijjhanenāti tabbaṇṇanā 4-.

footnote: 1. saṁ. mahāvāra. 19/541. 2. yānīti pāliyaṁ dissati.
footnote: 3. saṁ. mahāvāra. 19/539. 4. sā. pa. 3/411.

page number: 412

ananubodhāti paṭivedhassa anurūpaṁ bodhābhāvena. appaṭivedhāti
saccānaṁ paṭimukhaṁ ativijjhavedhābhāvenāti taṭṭīkā.
[533] ananubodhāti abujjhanena ajānanena. appaṭivedhāti
appaṭivijjhanena appaccakkhakiriyāya. dīghamaddhānanti ciraṁ kālaṁ.
sandhāvitanti bhavato bhavagamanena sandhāvitaṁ. saṁsaritanti punappunaṁ
gamanāgamanavasena saṁsaritaṁ. mamañceva tumhākañcāti mayā ca
tumhehi ca. athavā sandhāvitaṁ saṁsaritanti sandhāvanaṁ saṁsaraṇaṁ
mama ceva tumhākañca ahosi. bhavataṇhāti bhavesu taṇhā.
bhavanettīti bhavarajju. taṇhāyaeva taṁ nāmaṁ. tāya hi sattā
goṇā viya gīvāyaṁ bandhitvā taṁ taṁ bhavaṁ niyyanti tasmā bhavanettīti
vuccatīti catukkaṅguttare sabbappaṭhamasuttavaṇṇanā 1-.
[534] anubodhoti pubbabhāgiyaṁ ñāṇaṁ. paṭivedhoti
maggaññāṇena abhisamayo. tattha yasmā anubodhapubbako paṭivedho
anubodhena vinā na hoti anubodhopi ekacco paṭivedhasambandho
tadubhayābhāvahetukañca vaṭṭe saṁsaraṇaṁ tasmā vuttaṁ pāliyaṁ ananubodhā
... tumhākañcāti. paṭisandhiggahaṇavasena bhavato bhavantarūpagamanaṁ
sandhāvanaṁ aparāparaṁ cavanūpapajjanavasena sañcaraṇaṁ saṁsaraṇanti āha
bhavatotiādiṁ. sandhāvitasaṁsaritapadānaṁ kammasādhanataṁ sandhāyāha mayā
ca tamhehi cāti paṭhamavikappe. dutiyavikappe pana bhāvasādhanataṁ
hadaye katvā mama ceva tumhākañcāti yathāvuttavaseneva vuttaṁ.

footnote: 1. mano. pū. 2/325.

page number: 413

dīgharajjunā 1- bandhaṁ sakuṇaṁ viya rajjuhattho puriso desantaraṁ taṇhārajjunā 2-
bandhaṁ sattasantānaṁ abhisaṅkhāro bhavantaraṁ neti etāyāti
bhavanetti. tenāha bhavarajjūtiādinti taṭṭīkā.
[535] tattheva dutiye geyyasuttepi 3- vuttaṁ bhagavatā bhikkhūnaṁ
dhammaṁ desentena
ye dukkhaṁ nappajānanti atho dukkhassa sambhavaṁ
yattha ca sabbaso dukkhaṁ asesaṁ uparujjhati
tañca maggaṁ na jānanti dukkhūpasamagāminaṁ
cetovimuttihīnā te atho paññāvimuttiyā
abhabbā te antakiriyāya te ve jātijarūpagā.
ye ca dukkhaṁ pajānanti atho dukkhassa sambhavaṁ
yattha ca sabbaso dukkhaṁ asesaṁ uparujjhati
tañca maggaṁ pajānanti dukkhūpasamagāminaṁ
cetovimuttisampannā atho paññāvimuttiyā
bhabbā te antakiriyāya na te jātijarūpagāti.
suttanipātassa tatiyavagge dvayatānupassanāsuttepi 4- tatheva vuttaṁ.
[536] tattha yattha cāti nibbānaṁ dasseti. nibbāne hi
dukkhaṁ sabbaso uparujjhati sabbappakāraṁ uparujjhati sahetukaṁ uparujjhati
asesaṁ uparujjhati. tañca magganti tañca aṭṭhaṅgikaṁ magganti

footnote: 1-2.... rajjuyāti bhavitabbaṁ. 3. saṁ. mahāvāra. 19/542. 4. khu. su. 25/474.

page number: 414

dvayatānupassanāsuttavaṇṇanā 1-.
dukkhassa upasamaṁ nirodhaṁ gacchatīti dukkhūpasamagāminanti itivuttake
aṭṭhisañcayasuttavaṇṇanā 2-.
[537] cetovimutti paññāvimuttīti phalasamādhiphalappaññānaṁ
nāmanti saccasaṁyuttavaṇṇanā 3-.
phalasamādhiphalappaññānanti maggaphalasamādhippaññānanti taṭṭīkā.
arahattaphalasamādhi rāgavirāgā cetovimutti arahattaphalappaññā
avijjāvirāgā paññāvimuttīti veditabbā. taṇhācaritena
vā appanājhānabalena kilese vikkhambhitvā adhigataṁ arahattaphalaṁ
rāgavirāgā cetovimutti diṭṭhicaritena upacārajjhānamattaṁ nibbattetvā
vipassitvā adhigataṁ arahattaphalaṁ avijjāvirāgā paññāvimutti.
anāgāmiphalaṁ vā kāmarāgavirāgā cetovimutti arahattaphalaṁ sabbākārato
avijjāvirāgā paññāvimuttīti. antakiriyāyāti vaṭṭadukkhassa
antakaraṇāya. jātijarūpagāti jātijaraṁ upagatā jātijarāya vā
upagatā na parimuccanti jātijarāyāti dvayatānupassanāsuttavaṇṇanā 4-.
diṭṭhasaccā pana saṁsāradukkhaṁ tiṇṇā gaṇanapathaṁ vītivattā.
kiṁ vatthunā.
ariyasaccadassanakathā.
------------

footnote: 1. pa. jo. khu. su. 2/390. 2. pa. dī. iti. 112. 3. sā. pa. 1/411.
footnote: 4. pa. jo. khu. su. 2/390.

page number: 415

nibbānasacchikiriyākathā
[538] nibbānaṁ nāma pariyāyena duvidhaṁ hoti. tenāha
itivuttake dutiyavaggassa sattamasutte 1- dvemā bhikkhave
nibbānadhātuyo. katamā dve. saupādisesā ca nibbānadhātu anupādisesā
ca nibbānadhātu. katamā ca bhikkhave saupādisesā nibbānadhātu.
idha bhikkhave bhikkhu arahaṁ hoti khīṇāsavo vusitavā katakaraṇīyo
ohitabhāro anuppattasadattho parikkhīṇabhavasaṁyojano sammadaññā
vimutto. tassa tiṭṭhanteva pañcindriyāni yesaṁ avigatattā 2-
manāpāmanāpaṁ paccanubhoti sukhadukkhaṁ paccanubhoti 3-. tassa yo
rāgakkhayo dosakkhayo mohakkhayo ayaṁ vuccati bhikkhave saupādisesā
nibbānadhātu. katamā ca bhikkhave anupādisesā nibbānadhātu. idha
bhikkhave bhikkhu arahaṁ hoti ... sammadaññā vimutto. tassa
idheva bhikkhave sabbavedayitāni anabhinanditāni sītibhavissanti ayaṁ
vuccati bhikkhave anupādisesā nibbānadhātu. imā kho bhikkhave dve
nibbānadhātuyoti. etamatthaṁ bhagavā avoca. tatthetaṁ iti vuccati
dve imā cakkhumatā pakāsitā
nibbānadhātū anissitena tādinā
ekā hi dhātu idha diṭṭhadhammikā
saupādisesā bhavanettisaṅkhayā
anupādisesā pana samparāyikā

footnote: 1. khu. iti. 25/258. 2. pāliyaṁ avighātattāti pāṭho. 3. paṭisaṁvedayatīti.

page number: 416

yamhi nirujjhanti bhavāni sabbaso
ye etadaññāya padaṁ asaṅkhataṁ
vimuttacittā bhavanettisaṅkhayā
te dhammasārādhigamā khaye 1- ratā
pahaṁsu vo 2- sabbabhavāni tādinoti.
pāli.
[539] dvemāti dve imā. vānaṁ vuccati taṇhā nikkhantaṁ
vānato natthi vā ettha vānaṁ imasmiṁ vā adhigate vānassa
abhāvoti nibbānaṁ. tadeva nissattanijjīvatthena sabhāvadhāraṇatthena
ca dhātūti nibbānadhātu. nibbānadhātuyā paramatthato bhedo natthi
pariyāyena pana paññāyatīti taṁ pariyāyabhedaṁ sandhāya dvemā
bhikkhave nibbānadhātuyoti vatvā yathādhippetaṁ pabhedaṁ dassetuṁ
saupādisesātiādi vuttaṁ. tattha taṇhādīhi phalabhāvena upādiyatīti
upādi khandhapañcakaṁ. upādiyeva seso upādiseso. saha
upādisesenāti saupādiseso. tadabhāvato anupādisesoti
itivuttakavaṇṇanā 3-.
[540] arahanti ārakakkileso dūrakkileso pahīnakkilesoti
attho. khīṇāsavoti cattāro āsavā arahato khīṇā pahīnā
samucchinnā paṭippassaddhā abhabbuppattikā ñāṇagginā daḍḍhā
tena vuccati khīṇāsavoti. vusitavāti garusaṁvāsepi ariyamaggepi

footnote: 1. pāliyaṁ dhammasārādhigamakkhayeti pāṭho. 2. teti. 3. pa. dī. iti. 215.

page number: 417

dasasu ariyavāsesupi vasi parivasi vuttho parivuttho vutthāvāso
ciṇṇacaraṇoti vusitavā. katakaraṇīyoti puthujjanakalyāṇakaṁ upādāya
satta sekhā catūhi maggehi karaṇīyaṁ karonti nāma khīṇāsavassa
sabbakaraṇīyāni katāni pariyositāni natthi uttariṁ karaṇīyaṁ
dukkhakkhayādhigamāyāti katakaraṇīyo. ohitabhāroti tayo bhārā
khandhabhāro kisesabhāro abhisaṅkhārabhāro tassime tayo bhārā
ohitā oropitā nikkhittā pātitā tena vuccati ohitabhāroti.
anuppattasadatthoti anuppatto sadatthaṁ sakatthanti vuttaṁ hoti.
kakārassāyaṁ dakāro kato. sadatthoti ca arahattaṁ veditabbaṁ.
tañhi attūpanibandhatthena attano avijahanatthena attano paramatthatthena
ca attano atthattā sakatthoti vuccati. parikkhīṇabhavasaṁyojanoti
dasa saṁyojanāni kāmarāgasaṁyojanaṁ paṭighamānadiṭṭhivicikicchāsīlabbata-
parāmāsabhavarāgaissāmacchariyāvijjāsaṁyojanaṁ imāni hi satte bhavesu
saṁyojenti upanibandhanti bhavaṁ vā bhavena saṁyojenti tasmā
bhavasaṁyojanānīti vuccanti imāni bhavasaṁyojanāni arahato parikkhīṇāni
pahīnāni ñāṇagginā daḍḍhāni tena vuccati parikkhīṇabhavasaṁyojanoti.
sammadaññāti sammā aññāya. kiṁ vuttaṁ hoti. khandhānaṁ
khandhaṭṭhaṁ āyatanānaṁ āyatanaṭṭhaṁ dhātūnaṁ dhātuṭṭhaṁ dukkhassa
pīḷanaṭṭhaṁ samudayassa pabhavaṭṭhaṁ nirodhassa santaṭṭhaṁ maggassa
dassanaṭṭhaṁ sabbe saṅkhārā aniccāti evamādiṁ vā bhedaṁ sammā
yathābhūtaṁ aññāya jānitvā tīrayitvā tulayitvā vibhāvetvā vibhūtaṁ

page number: 418

katvā. vimuttoti dve vimuttiyo cittassa ca adhimutti
nibbānañca. arahā hi sabbakkilesehi vimuttacittattā
cittavimuttiyāpi vimutto nibbānaṁ adhimuttattā nibbānepi
vimutto tena ca sammadaññā vimuttoti mūlapariyāyavaṇṇanā 1-
itivuttakavaṇṇanā 2- ca.
[541] kāmañcāyaṁ suttavaṇṇanā abhidhammanayo pana
nippariyāyoti tena dassento cattāro āsavāti āha.
samucchinnā paṭippassaddhāti na kevalaṁ samucchinnā eva athakho
paṭippassaddhāpīti maggakiccena saddhiṁ phalakiccampi niddhāreti.
sīlavisodhanā 3- garūnaṁ paṭipattiyā anukaraṇaṁ garusaṁvāso.
ariyamaggasampattipatti eva ariyamaggavāso. dasāriyavāso nāma
pañcaṅgavippahīnatādayo. vussatīti vusitaṁ ariyamaggo ariyaphalañca taṁ
etassa atthīti atisayavacanicchāvasena vusitavāti vutto. karaṇīyanti
pariññāpahānabhāvanāsacchikiriyamāha. tampana yasmā catūhi maggehi
paccekaṁ catūsu saccesu kattabbattā soḷasavidhaṁ veditabbaṁ tenāha
catūhi maggehi karaṇīyanti. bhārāti osīdāpanatthena bhārā.
vuttañhi bhārā have pañcakkhandhā teti 4-. attano
yonisomanasikārāyattanti attūpanibandhaṁ. sasantānapariyāpannattā attano
avijahanaṁ. tayidaṁ yadipi sabbasmiṁ anavajjadhamme sambhavati

footnote: 1. pa sū. 1/52. 2. pa. dī. iti. 215. 3. sīlavisodhanādinātipi dissati.
footnote: 4. sī. bhārā viyāti bhārā. vuttañhi pañca bhārā pañcakkhandhātiādi.

page number: 419

akuppasabhāvāparihānadhamme pana aggabhūte arahatte sātisayaṁ na itaresūti
dassento āha attano paramatthatthenāti. uttamatthabhāvenāti
attho. suttantanayo nāma pariyāyanayoti nippariyāyanayena saṁyojanāni
dassento issāmacchariyasaṁyojananti āha na ca pana rūparāgotiādinā.
bhavesu saṁyojentīti kilesakammavipākavaṭṭānaṁ 1- paccayā
hutvā nissarituṁ apadānavasena bandhanti satipi hi aññesaṁ
tappaccayabhāve na vinā saṁyojanāni tesaṁ tappaccayabhāvo atthi
orambhāgiyasaṅgahitoti taṁtaṁbhavanibbattakakammaniyamo bhavaniyamo hoti
na ca ucchinnasaṁyojanassa katānipi kammāni bhavaṁ nibbattentīti
tesaṁyeva saṁyojanattho daṭṭhabbo. sammā aññāyāti ājānanabhūtāya
aggamaggappaññāya sammā yathābhūtaṁ dukkhādīsu yo yathā jānitabbo
taṁ tathā jānitvā. cittavimutti sabbassa cittasaṅkilesassa vossaggo
nibbānādhimutti nibbāne adhimuccanaṁ tattha ninnapoṇapabbhāratāti
mūlapariyāyaṭīkā.
[542] tassa tiṭṭhantevāti tassa arahato purimabhave hetubhūtaṁ
kammaṁ yāva na khīyati tāva tiṭṭhantiyeva cakkhvādīni pañcindriyāni.
avigatattāti anuppādanirodhavasena aniruddhattā. manāpāmanāpanti
iṭṭhāniṭṭhaṁ rūpādigocaraṁ. paccanubhotīti vindati paṭilabhati. sukhadukkhaṁ
paṭisaṁvedetīti vipākabhūtaṁ sukhañca dukkhañca tehi dvārehi paṭilabhati.
ettāvatā upādisesaṁ dassetvā idāni saupādisesaṁ nibbānadhātuṁ

footnote: 1. kilesakammavipākaṭṭhānaṁtipi.

page number: 420

dassetuṁ tassa yotiādi vuttaṁ. tattha tassāti tassa
saupādisesassa arahato. rāgakkhayoti rāgassa khayo khīṇākāro
abhāvo accantamanuppādo. esa nayo sesesupi. ettāvatā
rāgādikkhayo saupādisesā nibbānadhātūti dassitaṁ hoti. idhevāti
imasmiṁyeva attabhāve. sabbavedayitānīti sukhādayo sabbā
abyākatavedanā. kusalākusalavedanā pana pubbeyeva pahīnā.
anabhinanditānīti taṇhādīhi na abhinanditāni. sītibhavissantīti
accantavūpasamena saṅkhāradarathappaṭipassaddhiyā sītalībhavissanti
appaṭisandhikanirodhena nirujjhissantīti attho. na kevalaṁ vedayitāniyeva
sabbepi pana khīṇāsavasantāne pañcakkhandhā nirujjhissanti.
vedayitasīsena desanā katā. gāthāsu. cakkhumatāti buddhacakkhu
dhammacakkhu dibbacakkhu paññācakkhu samantacakkhūti pañcahi cakkhūhi
cakkhumatā. anissitenāti taṇhādiṭṭhinissayavasena kañci dhammaṁ
anissitena rāgabandhanādīhi vā abandhena. tādināti chaḷaṅgupekkhāvasena
sabbattha iṭṭhādīsu ekasabhāvatāsaṅkhātena tādilakkhaṇena
tādinā. diṭṭhadhammikāti imasmiṁ attabhāve bhavā vattamānā.
bhavanettisaṅkhayāti bhavanettiyā taṇhāya parikkhayā. samparāyikāti
samparāye khandhabhedato parabhāge bhavā. yamhīti yasmiṁ
anupādisesanibbāne. bhavānīti liṅgavipallāsena vuttaṁ. upapattibhavā
sabbaso anavasesā nirujjhanti nappavattanti. teti te evaṁ
vimuttacittā. dhammasārādhigamāti vimuttisārattā imassa dhammavinayassa

page number: 421

dhammesu sārabhūtassa arahattassa adhigamatoti. khayeti rāgādikkhayabhūte
nibbāne ratā abhiratā. athavā niccabhāvato seṭṭhabhāvato ca
sabhāvadhammesu sāranti dhammasāraṁ nibbānaṁ. vuttañcetaṁ virāgo
seṭṭho dhammānaṁ virāgo tesaṁ aggamakkhāyatīti ca. tassa
dhammasārassa adhigamahetu khaye sabbasaṅkhāraparikkhaye anupādisesanibbāne
ratā. pahaṁsūti pajahiṁsu. voti nipātamattanti itivuttakavaṇṇanā. 1-
[543] evametaṁ pariyāyena duvidhaṁ hoti.
rathavinītasuttavaṇṇanāyampi 2- anupādāparinibbānaṁ nāma appaccayaparinibbānaṁ.
dve vā 3- upādānāni gahaṇupādānañca paccayupādānañca.
gahaṇupādānaṁ nāma kāmupādānādikaṁ catubbidhaṁ. paccayupādānaṁ
nāma avijjāpaccayā saṅkhārāti evaṁ vuttā paccayā. tattha
gahaṇupādānavādino ācariyā anupādāparinibbānanti catūsu
upādānesu aññatarenāpi kañci dhammaṁ aggahetvāva pavattaṁ
arahattaphalaṁ upādāparinibbānanti 4- kathenti. tañhi na ca
upādānasampayuttaṁ hutvā kañci dhammaṁ upādiyati kilesānañca
parinibbutante jātattā parinibbānanti vuccati. paccayupādānavādino
pana paccayavasena anuppannaṁ asaṅkhataṁ amatadhātumeva anupādāparinibbānanti
kathentīti vuttaṁ.

footnote: 1. pa. dī. iti. 217. 2. pa. sū. 2/209. 3. dvedhā.
footnote: 4. anupādāparinibbānantipi aṭṭhakathāpāṭho.

page number: 422

[544] appaccayaparinibbānanti anupādisesaparinibbānamāha.
idāni pakārantarenāpi anupādāparinibbānaṁ dassetuṁ dve vātiādi
vuttaṁ. tattha gahaṇupādānanti daḷhaggahaṇabhūtaṁ upādānaṁ. tenāha
kāmupādānādikanti. paccayupādānanti yaṅkañci paccayamāha.
so hi attano phalaṁ upādiyati upādānavasena gaṇhatīti upādānanti
vuccati. tenāha paccayupādānaṁ nāma ... paccayāti. anupādāya
āsavehi cittaṁ vimuccatīti vacanato arahattaphalaṁ anupādāparinibbānanti.
na ca upādānasampayuttanti upādānehi sahitaṁ ekasmiṁ patitavasenāpi
upādānehi saha pavattaṁ hutvā na ca kañci dhammaṁ upādiyatīti kassaci
dhammassa ārammaṇakaraṇavasena upādiyatīti. parinibbutanteti
aggamaggena kātabbakkilesaparinibbānapariyosāne jātattāti taṭṭīkā.
[545] idhāpi arahattaphalameva nibbānaṁ. tenaṭṭhakathāyaṁ idha
arahattaphalaṁ nibbānanti adhippetaṁ. tampi hi pañcagativānena
vānasaññitāya taṇhāya nikkhantattā nibbānanti vuccati. itarassa
pana nibbānassa ariyasaccānaṁ dassaneneva sacchikiriyā siddhā tenetaṁ
idha anadhippetanti vuttaṁ.
tattha pañcagativānenāti pañcannaṁ gatīnaṁ vinanato.
[546] abhidhammatthasaṅgahaṭīkāyantu bhavābhavaṁ vinanato saṁsibbanato
vānasaṅkhātāya taṇhāya nikkhantaṁ nibbāti vā etena
rāgaggiādikoti nibbānanti vuttaṁ.
bhavābhavanti duggatisugativasena hīnappaṇītavasena ca khuddakaṁ

page number: 423

mahantañca bhavaṁ. vuḍḍhatthopi hi akāro dissati asekhā
dhammātiādīsu viya. tasmā abhavoti mahābhavo vuccati. vinanatoti
etena bhavābhavaṁ vināti heṭṭhūpariyavasena saṁsibbatīti vānanti atthaṁ
dasseti. nikkhantanti visayātikkamanavasena atītaṁ. vānanīti vattabbe
tadanuparodhenāti paribhāsato vaṇṇāgamo vaṇṇapariyāyoti
vuttaniruttinayena pubbāparānaṁ vipariyāyavasena nibbānanti vuttaṁ.
nibbātīti vūpasamati accantanirodhena nirujjhati. etenāti
padena. ādisaddena dosamohajātijarāmaraṇaggiādayo aggayo
saṅgaṇhāti. ettha ca paṭhamavikappe vi saṁsibbaneti dhātu
vānasaddo kattusādhano nibbānasaddo ca pañcamītappurisasamāso.
dutiyavikappe vā gatibandhanesūti 1- vuttepi anekatthā hi dhātavoti
vuttattā nipubbā vā vūpasameti dhātu nibbānasaddo ca
karaṇasādhanoti viseso veditabboti maṇisāramañjusā.
[547] rāgakkhayādittayañhi arahattassāpi nāmaṁ. tatrāyaṁ
saḷāyatane jambukhādakasaṁyuttapāli 2- ekamantaṁ nisinno kho jambukhādako
paribbājako āyasmantaṁ sārīputtaṁ etadavoca nibbānaṁ nibbānanti
āvuso sārīputta vuccati katamaṁ nu kho āvuso sārīputta
nibbānanti. yo kho āvuso rāgakkhayo dosakkhayo mohakkhayo
idaṁ vuccati nibbānanti.
nibbānasuttapāli.

footnote: 1. vā gati-ganthanesūti dhātu dissati. apica vā gati-gandhanesūti dhātupi dissati.
footnote: tampana vā gati-gandhanayo: iti sakkatabhāsānulomena vuttaṁ. 2. saṁ. saḷā. 18/310.

page number: 424

jambukhādakasuttantipi etasseva nāmaṁ.
[548] arahattaṁ arahattanti āvuso sārīputta vuccati katamaṁ
nu kho āvuso sārīputta arahattanti. yo kho āvuso rāgakkhayo
dosakkhayo mohakkhayo idaṁ vuccati arahattanti.
arahattasuttapāli. 1-
[549] jambukhādako paribbājakoti evannāmo therassa
bhāgineyyo channaparibbājako. rāgakkhayoti nibbānaṁ āgamma
rāgo khīyati tasmā nibbānaṁ rāgakkhayoti vuccati. dosamohakkhayesupi
eseva nayo. yo pana imināva suttena kilesakkhayamattaṁ
nibbānanti vadeyya so vattabbo kassa kilesānaṁ khayo
kiṁ attano udāhu paresanti. addhā attanoti vakkhati.
tato pucchitabbo gotrabhūñāṇassa kimārammaṇanti. jānamāno
nibbānanti vakkhati. kimpana gottarabhūñāṇakkhaṇe kilesā khīṇā
khīyanti khīyissantīti. khīṇāti vā khīyantīti vā na vattabbā
khīyissantīti pana vattabbāti. kimpana tesu akkhīṇesuyeva kilesesu
gotrabhūñāṇaṁ kilesakkhayaṁ ārammaṇaṁ karotīti. addhā evaṁ vutte
niruttaro bhavissati. maggaññāṇenāpi cetaṁ yojetabbaṁ.
maggakkhaṇepi hi kilesā na khīṇā khīyissantīti ca 2- vuccanti na
ca akkhīṇesuyeva kilesesu kilesakkhayo ārammaṇaṁ hoti. tasmā
sampaṭicchitabbametaṁ yaṁ āgamma rāgādayo khīyanti taṁ nibbānanti.

footnote: 1. saṁ. saḷā. 18/310. 2. khīyantīti panātipi pāṭho. sī. khīyissantīti ca na.

page number: 425

tampanetaṁ rūpino dhammā arūpino dhammātiādīsu dukesu arūpino
dhammāti saṅgahitattā na kilesakkhayamattamevāti jambukhādakasuttavaṇṇanā. 1-
[550] nibbānaṁ āgammāti ettha āgammāti sabbasaṅkhāresu
nibbindantassa visaṅkhāraninnassa gotrabhunā vivaṭṭitamānasassa
maggena sacchikaraṇenāti attho. sacchikiriyamānañhi taṁ adhigantvā
ārammaṇappaccayabhūtaṁ paṭicca adhipatippaccayabhūteyeva 2- tasmiṁ paramassāsabhāvena
vinimuttasaṅkhārassa gatibhāvena 3- ca patiṭṭhābhūte 4- patiṭṭhāya
khayasaṅkhāto maggo rāgādike khepetīti taṁsacchikaraṇābhāve rāgādīnaṁ
anuppattinirodhagamanābhāvato taṁ āgamma rāgo khiyyatīti vuttanti
taṭṭīkā āyatanavibhaṅgaṭīkā ca.
[551] visaṅkhāraninnassāti nibbānapoṇassa.
vinimuttasaṅkhārassāti samucchedappaṭippassaddhivimuttīhi sammukhena
tappaṭibaddhacchandarāgappahānena ca suṭṭhu nimuttasaṅkhārassa paramassāsabhāvena
gatibhāvena ca patiṭṭhābhūte nibbānaṁ arahato gatīti hi vuttaṁ. 5-
ßēhitibhāvenātipi pāṭho. taṁsacchikaraṇābhāveti tassa nibbānassa
sacchikaraṇābhāveti anuṭīkā.
[552] imināva suttenāti imināva jambukhādakasuttena
kilesakkhayamattaṁ nibbānanti vadeyya rāgakkhayotiādinā sutte

footnote: 1. sā. pa. 3/162. 2. cevātipi pāṭho. 3. gatibhāvetipi. 4. sī. ayaṁ
footnote: saddo natthi. 5. vi. parivāra. 8/370.

page number: 426

āgatattā. kilesakkhayamattanti avisesena vuttattā āha kassāti.
addhā attanoti vakkhati parassa kilesakkhayena parassa nibbānappatti
na yuttāti. nibbānārammaṇakaraṇena gotrabhūkhaṇe kilesakkhayappatti 1-
tāva āpannāti āha kimpana tesu akkhīṇesuyevātiādiṁ.
nanu ārammaṇakaraṇamattena kilesakkhayo anuppattoti na sakkā
vattuṁ cittañhi atītānāgatādiṁ sabbaṁ ālambeti na nipphannamevāti.
gotrabhūpi maggena yā kilesānaṁ anuppattidhammatā
kātabbā na taṁ ārabbha pavattissati appattanibbānassa
nibbānārammaṇaññāṇābhāvato. na hi aññe dhammā viya nibbānaṁ.
tampana atigambhīrattā appattena ālambituṁ na sakkā. tasmā
tena gotrabhunā pattabbena tikālikasabhāvātikkantagambhīrabhāvena
bhavitabbaṁ kilesakkhayamattaṁ vā icchato gotrabhuto puretaruppannena
kilesakkhayena bhavitabbaṁ. tenāha akkhīṇesuyeva kilesesu gotrabhūñāṇaṁ
kilesakkhayaṁ ārammaṇaṁ karotīti. appattakkilesakkhayārammaṇakaraṇe
hi sati gotrabhuto puretaraṁ cittānipi ārambeyyunti. tasmātiādi
vuttasseva atthassa nigamanaṁ. tampanetaṁ nibbānaṁ. arūpino
dhammātiādīsūti ādisaddena lokuttarānāsavādīnaṁ saṅgaho daṭṭhabbo.
arūpino dhammādibhāvaggahaṇena 2- cassa parinipphannatā dīpitā. tenāha
na kilesakkhayamattamevāti. kilesakkhayamattatāya hi nibbānassa bahutā

footnote: 1. kilesakkhayappavattītipi pāṭho. 2. arūpino dhammādibhāvaggahaṇenāti sabbattha
footnote: īdiso pāṭho dissati. pamādalekhena likhitaṁ maññe. sī. arūpino dhammāti bhāvaggahaṇena.

page number: 427

āpajjati yattakā kilesā khīyanti tattakāni nibbānānīti
agādhato gambhīrādibhāvo asaṅkhatādibhāvo ca na siyā. vutto ca
so nibbānassa. tasmāssa paccetabbo parinibbānabhāvo. yasmā
ca dhammārammaṇasaṅkhātassa dhammārammaṇaṁ ñāṇaṁ samucchedavasena
kilese pajahatīti evaṁ parinipphannasaṅkhātaṁ sabhāvantaṁ nibbānanti
niṭṭhamettha gantabbanti jambukhādakasuttaṭīkā.
[553] bahunibbānakathā pana āyatanavibhaṅgavaṇṇanāyaṁ 1- vitthārato
āgatā.
yasmā arahattaṁ rāgadosamohānaṁ khīṇante uppajjati tasmā
rāgakkhayo dosakkhayo mohakkhayoti vuttanti arahattasuttavaṇṇanā 2-.
evaṁ rāgakkhayādittayaṁ arahattassāpi nāmaṁ hoti tasmā
yathetaṁ tathā nibbānanti idampi arahattassa nāmanti veditabbaṁ.
yathāvuttassa nibbānassa sacchikiriyā nāma tassa patti vā paccavekkhaṇā
vā. sā diṭṭhadhammasukhavihārahetuto maṅgalanti veditabbā. ettha
ca diṭṭhadhammoti paccakkho attabhāvo vuccati tattha sukhavihārabhūtā
arahattaphalasamāpatti diṭṭhadhammasukhavihāro tassa adhigamahetuto
arahattappatti maṅgalanti.
[554] evamimāya gāthāya tapo brahmacariyaṁ ariyasaccadassanaṁ
nibbānasacchikiriyāti maṅgalacatukkaṁ vuttaṁ. idha panādo pādattayaṁ
navanavakkharikaṁ. 3- brahmacariyasaddo hi paccattekavacanayutto binduntova 4-

footnote: 1. sam. vi. 66. 2. sā. pa. 3/162.
footnote: 3. navakkharikantipi pāṭho. 4. sī. bindvanto.

page number: 428

dissati kinte vataṁ kimpana brahmacariyaṁ taṁ me vataṁ tampana
brahmacariyaṁ bhagavati no āvuso brahmacariyaṁ vussatīti ca.
tasmā tapo ca brahmacariyañcāti pāṭhova yujjati. ādhunikā
pana brahmacariyāti paṭhanti. tadayuttaṁ. cakkhu anattā rūpā
anattāti vattabbe ekenāpi rūpa iti naṭṭhākāraṁ pāṭhaṁ disvā
tatthato avīmaṁsitvāva rūpaṁ aniccanti mukhāruḷhavasena binduṁ
pakkhipitvā rūpaṁ anattāti vuttaṁ. tadanubhāsantā ca tatheva paṭhanti.
tampi ayuttaṁ. evamidhāpi ekena brahmacariya iti naṭṭhabinduṁ pāṭhaṁ
disvā avīmaṁsitvā dānañca dhammacariyā cāti mukhāruḷhavasena ākāraṁ
pakkhipitvā brahmacariyāti vuttamaññe tadanubhāsantā ca tatheva
paṭhanti tasmā brahmacariyāti pāṭho ayutto pālyaṭṭhakathāhi
virujjhanatoti.
nibbānasacchikiriyākathā.
navamagāthāyatthavaṇṇanā.
-----------------

page number: 429

dasamagāthāyatthavaṇṇanā
[555] dasamagāthāyaṁ. phuṭṭhassāti phusitassa chupitassa sampattassa
ajjhotthaṭassa. lokadhammehīti lābhālābhādīhi aṭṭhahi lokadhammehi.
phuṭṭhasadde kattā. na kampatīti na calati na vedhati. asokanti
nissokaṁ abbuḷhasokasallaṁ. virajanti vigatarajaṁ viddhatarajaṁ. khemanti
abhayaṁ nirupaddavaṁ. tatrāyaṁ yojanā yassa lokadhammehi phuṭṭhassa
puggalassa cittaṁ na kampati tassa etaṁ cittaṁ uttamaṁ maṅgalaṁ
yassa cittaṁ asokaṁ hoti yassa cittaṁ virajaṁ hoti yassa cittaṁ
khemaṁ hoti tassa etaṁ cittaṁ uttamaṁ maṅgalanti gaṇhāhi
devateti. apica yathā idha brāhmaṇa yassa te honti mātā
vā pitā 1- vāti ettha yassāti ye assāti chedo evamidhāpi
yassāti yaṁ assāti chedo yujjati. assa lokadhammehi phuṭṭhassa
yañca cittaṁ na kampati yañcassa cittaṁ asokaṁ yañcassa cittaṁ
virajaṁ yañcassa cittaṁ khemaṁ etaṁ catubbidhaṁ cittaṁ uttamaṁ
maṅgalanti ayamettha saṅkhepo. ayantvettha vitthāro.
akampitacittakathā
[556] lokadhammā nāma lābhālābhādayo aṭṭha dhammā.
tenāha aṭṭhakaṅguttare paṭhamapaṇṇāsakassa paṭhamavagge aṭṭhime
bhikkhave lokadhammā lokaṁ anuparivattanti anubandhanti 2- loko

footnote: 1. aṅ. sattaka. 23/46. 2. ayaṁ pāṭho pāliyañceva sīhalapotthake ca na dissati.

page number: 430

ca aṭṭha lokadhamme anuparivattati. katame aṭṭha. lābho ca
alābho ca yaso ca ayaso ca nindā ca pasaṁsā ca sukhañca dukkhañca
ime kho bhikkhave aṭṭha lokadhammā ... anuparivattatīti.
paṭhame lokadhammasutte 1- pāli.
[557] lokassa dhammāti lokadhammā. etehi vimutto nāma
natthi buddhānampi honti. tenevāha lokaṁ anuparivattantīti.
anubandhantīti na pajahanti lokato na nivattantīti attho.
loko ca aṭṭha lokadhamme anuparivattatīti ayañca loko ete
anubandhati na pajahati tehi dhammehi na nivattatīti attho. lābho
alābhoti lābhe āgate alābho āgatoyevāti veditabbo. yasādīsupi
eseva nayoti tabbaṇṇanā 2- saṅgītisutte aṭṭhakavaṇṇanā 3- ca.
[558] lokassa dhammāti sattalokassa avassambhāvidhammā.
tenāha etehi vimutto nāma natthītiādiṁ. ghāsacchādanādīnaṁ
laddhi lābho. tāni eva vā laddhabbato lābho. tadabhāvo
alābho. lābhaggahaṇena cettha tabbisayo anurodho gahito
alābhaggahaṇena virodho. yasmā lohite sati tadupaghātavasena
pubbo viya anurodhe sati virodho laddhāvasaroeva hoti tasmā
vuttaṁ lābhe āgate alābho āgatoyevāti. yasādīsupi eseva
nayoti taṭṭīkā.

footnote: 1. aṅ. aṭṭhaka. 23/158. 2. mano. pū. 3/241. 3. su. vi. 3/309.

page number: 431

loke dhammā lokadhammā. yāva lokappavatti tāva
anivattakā dhammāti vuttaṁ hotīti idha ettakameva vuttaṁ.
[559] cittaṁ nāma mano. tena curādigaṇe
cittaṁ mano mānasaṁ viññāṇaṁ hadayaṁ manaṁ
nāmānetāni vohāra- pathe vattanti pāyatoti vuttaṁ.
cintetīti cittaṁ ārammaṇaṁ vijānātīti atthoti
abhidhammatthasaṅgahaṭīkā 1-.
cintadhātu cintāyaṁ vattati. sā ca cintā tividhā hoti
uhanacintā vijānanacintā pajānanacintāti. tāsu uhanacintā
vitakkassa labbhati vijānanacintā viññāṇassa pajānanacintā
paññāya. idha pana cittassa viññāṇattā vijānanacintāva
labbhatīti taṁ dassento ārammaṇaṁ vijānātīti atthoti āha.
cintetīti imassa attho athavā saddo vijānātīti ayaṁ. athavā
cintetīti imassa vijānātīti ettha vijānanakiriyāti
maṇisāramañjusā 2-.
[560] cinta cintāyaṁ ārammaṇaṁ cintetīti cittaṁ vijānātīti
attho. sabbacittasādhāraṇavasena cetaṁ daṭṭhabbaṁ. ettha siyā
kasmā ārammaṇaṁ cintetīti cittanti vatvāpi vijānātīti atthoti
vuttaṁ nanu cintā navijānanasabhāvā 3- na hi cintetīti padassa

footnote: 1. abhi. vibhāvinī. 66. 2. ma. mañ. marammapotthake. 1/91.
footnote: 3. cintanavijānanasabhāvātipi. sī. nanu cintanavijānanā nānāsabhāvā.

page number: 432

vijānātīti attho sambhavati duppaññassa hi nānappakārehi
cintayatopi sukhumatthādhigamo na hotīti. saccaṁ vijānātīti idaṁ
padaṁ cittassa saññāpaññākiccavisiṭṭhavisayaggahaṇaṁ dīpetuṁ vuttaṁ
sabbacittasādhāraṇattā cittasaddassa. yañhi dhammajātaṁ cittanti
vuccati tadeva viññāṇaṁ tasmā vijānanatthaṁ gahetvā
saññāpaññākiccavisiṭṭhavisayaggahaṇaṁ dīpetuṁ vijānātīti vuttanti curādigaṇo.
vijānātīti saññāpaññākiccavisiṭṭhavisayaggahaṇamāhāti
dhammasaṅgaṇīṭīkā.
athavā ārammaṇaggahaṇaṁ tividhaṁ sañjānanaṁ vijānanaṁ
pajānanañcāti. tesu paṭhamaṁ saññāya kiccaṁ dutiyaṁ viññāṇassa
tatiyaṁ paññāya. idha pana cittassa viññāṇattā dutiyameva
labbhatīti cittassa saññātīraṇappaṭivijjhanasaṅkhātehi saññāpaññākiccehi
visiṭṭhaṁ ārammaṇūpaladdhisaṅkhātaṁ ārammaṇaggahaṇaṁ dassetuṁ
ārammaṇaṁ vijānātīti atthoti vuttanti maṇisāramañjusā 1-.
[561] sabbesu yaṁ cittesu lokiyakusalākusalamahākiriyācittaṁ
taṁ javanavīthivasena attano santānaṁ cinotīti cittaṁ. vipākampana
kammakkilesehi citanti cittaṁ. idaṁ cidhātuvasena nibbacanaṁ.
yaṅkiñci loke vicittaṁ sippajātaṁ sabbassa tassa citteneva
karaṇato citteti vicitteti vicittaṁ kayirati etenāti cittaṁ.
cittakaraṇatāya cittanti vuttaṁ hoti. idaṁ cittadhātuvasena

footnote: 1. ma. mañ. marammapotthake. 1/91.

page number: 433

nibbacanaṁ. cittatāya cittaṁ. idaṁ pāṭipadikavasena nibbacanaṁ. ettha
hi cittassa sarāgasadosādibhedabhinnattā sampayuttabhūmiārammaṇahīna-
majjhimappaṇītādhipativasena cittatā veditabbā. kiñcāpi ekassa
cittasaddassa evaṁ vicitratā natthi tathāpi vicitrānaṁ antogadhattā
samudāyavohārena avayavopi cittanti vuccati yathā
pabbatanadīsamuddādiekadesesu diṭṭhesu pabbatādayo diṭṭhāti vuccanti.
yasmā yattha yattha yathā yathā attho labbhati tattha tattha tathā
tathā gahetabbo tasmā yaṁ āsevanappaccayabhāvena cinoti yañca
kammunā abhisaṅkhatattā cittaṁ taṁ tenākārena cittanti vuttaṁ.
yampana tathā na hoti taṁ parittakiriyādvayaṁ antimajavanañca
labbhamānacintanavicittatādivasena cittanti veditabbaṁ. hasituppādo
pana aññajavanagatikoyevāti curādigaṇo.
[562] cittanti mano mānasanti idha 1- vuttaṁ.
mānasanti rāgopi cittampi arahattampi. antalikkhacaro
pāso yvāyaṁ carati mānasoti 2- ettha hi rāgo mānasaṁ. cittaṁ
mano mānasanti ettha cittaṁ. appattamānaso sekho kālaṁ
kayirā janesutāti 3- ettha arahattanti mūlapariyāyasuttavaṇṇanā 4-.
taṁsampayuttatāya manasi bhavoti rāgo mānaso. mano eva
mānasanti katvā cittaṁ mānasaṁ. anavasesato mānaṁ sīyati 5- samucchindatīti

footnote: 1. pa. jo. khu. khu. 168. 2. saṁ. sa. 15/164. 3. saṁ. sa. 15/177.
footnote: 4. pa. sū. 1/55. 5. sī. sayati.

page number: 434

aggamaggo mānasaṁ. tannibbattattā pana arahattassa mānasatā
daṭṭhabbā. janesutāti sattaloke vissutā 1- patthaṭayasāti taṭṭīkā.
[563] yassāti navassa vā majjhimassa vā therassa vāti
idha 2- vuttaṁ.
vayovuḍḍhādīsu yo vā so vā hotu paripuṇṇadasavassatāya
thero ūnapañcavassatāya navo atirekapañcavassatāya majjhimoti
paṭhamapārājikavaṇṇanā 3-.
upasampadāya pañcavassikakālato heṭṭhā jātiyā saṭṭhivassopi
navoyeva. pañcavassakālato paṭṭhāya yāva navavassakālā majjhimo
nāma. dasavassakālato paṭṭhāya thero nāmāti tikaṅguttare
dutiyapaṇṇāsakassa pañcamavagge aṭṭhamasuttaṭīkā.
aparipuṇṇapañcavasso bhikkhu navo nāma hoti pañcavassato
paṭṭhāya majjhimo dasavassato paṭṭhāya thero. aparo nayo.
aparipuṇṇadasavasso navo dasavassato paṭṭhāya majjhimo
vīsativassato paṭṭhāya theroti devatāsaṁyuttassa dutiyavagge
dasamasuttavaṇṇanā 4-.
bhikkhunovādakalakkhaṇampattaṁ theraṁ sandhāya vīsativassato paṭṭhāya
theroti vuttanti taṭṭīkā.
[564] tattha yassa lokadhammehi phuṭṭhassa cittaṁ na kampati

footnote: 1. taṭṭīkāyampana jane sakalasattaloke vissuta iti dissati.
footnote: 2. pa. jo. khu. khu. 168. 3. samanta. 1/278. 4. sā. pa. 1/53.

page number: 435

tassa cittaṁ kenaci akampanīyaṁ lokuttamabhāvāvahanato maṅgalanti
veditabbaṁ. kassa ca etehi phuṭṭhassa cittaṁ na kampatīti. arahato
khīṇāsavassa na aññassa kassaci. tathā hi puthujjanasāmaṇerādayo
lakuṇṭakabhaddiyattheraṁ disvā sīsakaṇṇanāsāsu gahetvā kiṁ cūḷapitā
sāsane na ukkaṇṭhito abhiramasīti vadanti. thero tesaṁ neva kujjhati
na dussati. bhikkhū kathaṁ samuṭṭhāpesuṁ sāmaṇerādayo evañca evañca
viheṭhenti so neva kujjhati na dussatīti. taṁ sutvā satthā āma
bhikkhave khīṇāsavā nāma neva kujjhanti na dussanti ghanaselasadisā
hete acalā akampiyāti vatvā dhammapadassa paṇḍitavagge imaṁ gāthamāha
selo yathā ekaghano vātena na samīrati
evaṁ nindāpasaṁsāsu na samiñjanti paṇḍitāti.
tattha nindāpasaṁsāsūti kiñcāpi idha dve lokadhammā vuttā
attho pana aṭṭhannampi vasena viditabbo. yathā hi ghano asusiro
selo puratthimādibhedena vātena na samīrati na iñjati na calati
evaṁ aṭṭhasupi lokadhammesu ajjhottharantesu paṇḍitā na samiñjanti
paṭighavasena vā anunayavasena vā na calanti na kuppantīti tabbaṇṇanā.
[565] yantu aṭṭhakathāyaṁ 2-
selo yathā ekaghano vātena na samīrati
evaṁ rūpā rasā saddā gandhā phassā ca kevalā
iṭṭhā dhammā aniṭṭhā ca nappavedhenti tādino

footnote: 1. khu. dha. 25/25. 2. pa. jo. khu. khu. 169.

page number: 436

ßēhitaṁ cittaṁ vippamuttaṁ vayañcassānupassatoti 1-
vuttaṁ taṁ chakkaṅguttare dutiyapaṇṇāsakassa paṭhamavagge 2- ceva
cammakkhandhake 3- ca āyasmatā soṇattherena attano arahattaṁ
byākarontena satthu santike vuttaṁ.
tattha phassāti phoṭṭhabbā. dhammāti manoviññeyyadhammā.
nappavedhentīti cittaṁ na kampenti. tādinoti tādilakkhaṇappattassa.
ßēhitanti patiṭṭhitaṁ āneñjappattanti attho.
vippamuttanti vipassanāpaṭipattiyā phalasamāpattivasena vimuttaṁ
nibbānārammaṇe ca adhimuttaṁ. vayañcassānupassatoti assa cittassa
uppādampi vayampi anupassantassa arahatoti tabbaṇṇanānayo.
tasmimpana sutte cuṇṇiyapade 4- vayañcassānupassatīti āgataṁ.
tabbaṇṇanāyañca 5- vayañcassānupassatīti tassa cesa cittassa
uppādampi vayampi passatīti vuttaṁ. tassa ca cittassa esa
khīṇāsavo bhikkhūti attho.
[566] evamaṭṭhakathāyaṁ khīṇāsavasseva cittaṁ na kampatīti
vuttaṁ. taṁ ukkaṭṭhavasena vuttanti daṭṭhabbaṁ. tadaññassāpi hi
ariyasāvakassa cittaṁ na kampatīti sakkā vattuṁ. tathā hi bhagavā
assutavatopi bhikkhave puthujjanassa uppajjati lābhopi alābhopi yasopi
ayasopi nindāpi pasaṁsāpi sukhampi dukkhampi. sutavatopi bhikkhave

footnote: 1. vayañcassānupassatīti pāliyaṁ dissati. sī. īdisoyeva. 2. aṅ. chakka. 22/423.
footnote: 3. vi. mahāvagga. 2/11. 4. aṅ. chakka. 22/423. 5. mano. pū. 3/155.

page number: 437

ariyasāvakassa uppajjati lābhopi ... dukkhampi. ttara bhikkhave
ko viseso ko adhippāyaso kinnānākaraṇaṁ sutavato ariyasāvakassa
assutavatā puthujjanenāti evaṁ kathetukamyatāya pucchitvā evamāha
assutavato bhikkhave puthujjanassa uppajjati lābho so na iti
paṭisañcikkhati uppanno kho me ayaṁ lābho so ca kho
anicco dukkho vipariṇāmadhammoti yathābhūtaṁ nappajānāti. uppajjati
alābho ... uppajjati yaso ayaso nindā pasaṁsā sukhaṁ
uppajjati dukkhaṁ so na iti paṭisañcikkhati uppannaṁ kho me
idaṁ dukkhaṁ tañca kho aniccaṁ dukkhaṁ vipariṇāmadhammanti yathābhūtaṁ
nappajānāti. tassa lābhopi cittaṁ pariyādāya tiṭṭhati. alābhopi
... dukkhampi cittaṁ pariyādāya tiṭṭhati. so uppannaṁ lābhaṁ
anurujjhati alābhe paṭivirujjhati ... uppannaṁ sukhaṁ anurujjhati
dukkhe paṭivirujjhati. so evaṁ anurodhavirodhasamāpanno na parimuccati
jātiyā jarāmaraṇena sokehi paridevehi dukkhehi domanassehi
upāyāsehi. na parimuccati dukkhasmāti vadāmi. ayaṁ kho bhikkhave
viseso ayaṁ adhippāyaso idaṁ nānākaraṇaṁ sutavato ariyasāvakassa
assutavatā puthujjanenāti.
[567] lābho alābho ayaso yaso ca 1-
nindā pasaṁsā ca sukhañca dukkhaṁ 2-
ete aniccā manujesu dhammā

footnote: 1. cayasāyaso cāti pāliyaṁ dissati. 2. ca sukhaṁ dukkhañcāti.

page number: 438

asassatā vīpariṇāmadhammā
ete ca ñatvā satimā sumedho
avekkhatī vīpariṇāmadhamme
iṭṭhassa dhammā na mathenti cittaṁ
aniṭṭhato no paṭighātameti
tassānurodhā athavā virodhā
vidhūpitā aṭṭhagatā na santi
padañca ñatvā virajaṁ asokaṁ
sammappajānāti bhavassa pāragūti 1-.
aṭṭhakaṅguttare paṭhamapaṇṇāsakassa paṭhamavagge dutiyalokadhammasutte
pāli.
[568] ko visesoti kiṁ visesakāraṇaṁ. adhippāyasoti adhikappayogo.
pariyādāyāti gahetvā pariniṭṭhāpetvāti tabbaṇṇanā 2-.
adhikaṁ pāyasati payujjati etenāti adhippāyaso savisesaṁ
ati kattabbakiriyā. tenāha adhikappayogoti taṭṭīkā.
adhikaṁ savisesaṁ pāyasati payujjati etenāti adhippāyaso
visiṭṭhappayogo. tenāha adhikappayogoti khandhakavagge
majjhimapaṇṇāsakaṭīkā.
avekkhatī vīpariṇāmadhammeti vipariṇāmadhammā imeti evaṁ
avekkhati. vidhūpitāti vidhamitā viddhaṁsitā. padañca ñatvāti

footnote: 1. aṅ. aṭṭhaka. 23/159-161. 2. mano. pū. 3/242.

page number: 439

nibbānapadaṁ jānitvā. sammappajānāti bhavassa pāragūti bhavassa
pāraṁ gato nipphattiṁ matthakaṁ patto nibbānapadaṁ ñatvāva taṁ
pāraṁ gatabhāvaṁ sammappajānātīti paṭhamalokadhammasuttavaṇṇanā 1-.
lokadhammehi akampitacittakathā.
-----------------

footnote: 1. mano. pū. 3/242.

page number: 440

asokacittakathā
[569] soko nāma byasanādihetukaṁ domanassaṁ. vuttañhi
mahāsatipaṭṭhānasutte 1- katamo ca bhikkhave soko. yo kho bhikkhave
aññataraññatarena byasanena samannāgatassa aññataraññatarena
dukkhadhammena phuṭṭhassa soko socanā socitattaṁ antosoko
antoparisoko ayaṁ vuccati bhikkhave sokoti.
[570] tattha byasanenāti ñātibyasanādīsu yena kenaci.
dukkhadhammenāti vadhabandhādinā dukkhakāraṇena. phuṭṭhassāti
ajjhotthaṭassa abhibhūtassa. sokoti yo ñātibyasanādīsu vā
vadhabandhādīsu vā aññatarasmiṁ sati tena abhibhūtassa uppajjati
socanalakkhaṇo soko. socitattanti socitabhāvo. yasmā
panesa abbhantaraṁ sosento parisosento uppajjati tasmā
antosoko antoparisokoti vuccatīti tabbaṇṇanā 2-.
byasanenāti anatthena. dhammasaddo hetupariyāyoti āha
dukkhakāraṇenāti. socananti lakkhitabbatāya socanalakkhaṇo
socitassa socanakassa puggalassa cittassa vā bhāvo socitabhāvo.
abbhantaranti attabhāvassa anto attano lūkhabhāvatāya sosento
thāmagamanena samantato sosanavasena parisosentoti taṭṭīkā.
aniṭṭhārammaṇānubhavanalakkhaṇaṁ domanassaṁ

footnote: 1. dī. mahā. 10/341. 2. su. vi. 2/529.

page number: 441

yathātathāaniṭṭhākārasambhogarasaṁ cetasikābādhappaccupaṭṭhānanti
aṭṭhasālinī 1-.
[571] so panāyaṁ kiñcāpi atthato domanassavedanā hoti evaṁ
santepi antonijjhānalakkhaṇo cetaso parinijjhānaraso
anusocanappaccupaṭṭhānoti saccavibhaṅgavaṇṇanā 2-.
pubbe vuttalakkhaṇādikā domanassavedanā ca 3- sokoti puna
lakkhaṇādayo na vattabbā siyuṁ tathāpi domanassavisesattā
sokabhāvavisiṭṭhā lakkhaṇādayo vattabbāti kiñcāpītiādimāha.
visāradarahitamanto 4- evaṁ saṅkupitacintanaṁ sukkhanaṁ vā antonijjhānaṁ
dahanaṁ ñātibyasanādianurūpaṁ socanaṁ anusocanaṁ. taṁ taṁ vā guṇaṁ
dosañca anugantvā socanaṁ tappanaṁ anusocananti taṭṭīkā.
saṅkupitacintananti pītisomanassappaṭipakkhato dosasampayogato
ca ārammaṇe anabhiratippavattimāha. anto attano nissayassa
niddahanavasena vā jhānaṁ cintanaṁ antonijjhānaṁ. sati anusocanabhāve
attano katākatakusalākusalavisayo manovilekhabhūto vippaṭisāro kukkuccaṁ
yathāvuttaṁ antonijjhānaṁ sokoti ubhinnaṁ viseso veditabboti anuṭīkā.
[572] tasmā dukkhadhammena phuṭṭhenapi na socitabbaṁ atīte
pañcajanādīhi viya.
atīte bārāṇasiyaṁ bodhisatto brāhmaṇo hutvā kasikammena
jīvitaṁ 5- kappesi. tassa putto dhītā cāti dve puttā. so

footnote: 1. aṭṭhasālinī. 390. 2. sam. vi. 134. 3. sī. va.
footnote: 4. sī. visādasahitamano. 5. sī. jīvikaṁ.

page number: 442

vayappattassa puttassa samānakulato kumārikaṁ ānesi. iti te
pañca janā ekāya khujjuttarāya dāsiyā saddhiṁ cha ahesuṁ.
bodhisatto bhariyādīnaṁ ovādaṁ adāsi maraṇassatiṁ bhāvetha tumhākaṁ
maraṇabhāvaṁ sallakkhetha imesañca sattānaṁ maraṇaṁ dhuvaṁ jīvitaṁ
addhuvaṁ sabbe saṅkhārā aniccā khayavayadhammino rattiñca divā
ca appamattā hothāti. te tassovāde ṭhatvā maraṇassatiṁ
bhāvesuṁ. athekadivasaṁ bodhisatto puttena saddhiṁ khettaṁ gantvā
kasati. putto kacavaraṁ saṅkaḍḍhitvā jhāpesi. tassāvidūre ekasmiṁ
vammike āsīviso atthi. dhūmo tassa akkhīni pahari. so kuddho
nikkhamitvā taṁ ḍaṁsi. so maritvāva pati. bodhisatto tassa
matabhāvaṁ ñatvā taṁ ukkhipitvā ekasmiṁ rukkhamūle nipajjāpetvā
arodantova bhijjanadhammaṁ bhinnaṁ maraṇadhammaṁ mataṁ sabbe saṅkhārā
aniccā maraṇanipphattikāti aniccabhāvameva sallakkhetvā khettaṁ
kasanto khettasamīpe gacchantaṁ ekaṁ paṭivissakaṁ purisaṁ disvā tāta
gehaṁ gacchasīti pucchi. āmāti. tenahi amhākampi gharaṁ gantvā
brāhmaṇiṁ vadeyyāsi ajja kira pubbe viya dvinnaṁ bhattaṁ
anāharitvā ekasseva āhareyyātha pubbe ca ekikā dāsī
āharati ajja pana cattāropi janā āgaccheyyāthāti. so
gantvā tatheva kathesi. te sabbepi tattha gantvā taṁ mataṁ disvā
gandhapupphehi pūjetvā jhāpesuṁ. ekassāpi roditaṁ vā paridevitaṁ
vā nāhosi ekabindumattampi assu nāhosi. sabbe hete

page number: 443

subhāvitamaraṇassatino. tesaṁ guṇatejena sakkassa bhavanaṁ uṇhaṁ jātaṁ.
sakko āvajjento taṁ kāraṇaṁ ñatvā pasannacitto tattha gantvā te
asocanakāraṇaṁ pucchi. tepissa kathesuṁ. tesu hi bodhisatto evamāha
[573] uragova tacaṁ jiṇṇaṁ hitvā gacchati santanuṁ
evaṁ sarīre nibbhoge pete kālākate sati
ḍayhamāno na jānāti ñātīnaṁ paridevitaṁ.
tasmā etaṁ ma socāmi gato so tassa yā gatīti.
tattha uragovāti yathā urago jiṇṇaṁ tacaṁ hitvā anapekkho
hutvā chaḍḍetvā gacchati. santanunti attano sarīraṁ. nibbhogeti
jīvitindriyābhāvena bhogarahite. peteti paralokaṁ paṭigate.
kālakateti katakāle katamaraṇeti attho. satīti tasmiṁ me
putte pete maraṇakālaṁ katvā vigate sati ko ruṇṇena vā
paridevena vā attho. ßöayhamānoti yatheva hi ayasūlehi
vajjhitvā ḍayhamāno sukhadukkhaṁ na jānāti evaṁ ñātīnaṁ paridevanaṁ
na jānāti. tasmāti tena kāraṇenāhaṁ etaṁ na socāmi yā
cassa attano gati taṁ so gatoti.
brāhmaṇīpi āha
[574] anavhāto tato āgā ananuññāto ito gato
yathāgato tathā gato tattha kā paridevanā
ḍayhamāno na jānāti ... gato so tassa yā gatīti.
tattha anavhātoti ayaṁ mayā paralokato anavhāto ayācitova.

page number: 444

āgāti amhākaṁ gehaṁ āgato. itoti manussalokato
gacchantopi mayā ananuññātova gato. yathāgatoti āgacchantopi
yathā attano ruciyā āgato gacchanto tatheva gato. tatthāti
tasmiṁ tassa ito gamane kā paridevanā.
kaniṭṭhabhaginīpi āha
[575] sace rode kisā assaṁ tassā me kiṁ phalaṁ siyā
ñātimittasuhajjānaṁ bhiyyo no aratī siyā
ḍayhamāno na jānāti ... tassa yā gatīti.
tattha rodeti yadi ahaṁ jeṭṭhabhātari mate rodeyyaṁ. kisā
assanti kisasarīrā bhaveyyaṁ bhātu pana me tappaccayā vuḍḍhi nāma
natthīti dasseti. kiṁ phalanti tassā me rodantiyā ko ānisaṁso
bhaveyya avuḍḍhi pana paññāyatīti dīpeti. Ñātimittasuhajjānanti
ñātimittasuhadānaṁ. ayameva pāṭho. bhiyyo noti ye
amhākaṁ ñātī ca mittā ca suhajjā ca tesaṁ atirekatarā
arati siyā.
bhariyāpissa āha
[576] yathāpi dārako candaṁ gacchantaṁ anurodati
evaṁ sampadamevetaṁ yo petamanusocati
ḍayhamāno ... yā gatīti.
tattha dārakoti yuttāyuttaṁ labbhanīyālabbhanīyaṁ ajānanto
bāladārako mātu ucchaṅge nisinno puṇṇacandaṁ ākāsena gacchantaṁ

page number: 445

disvā amma candaṁ me dehi candaṁ me dehīti punappunaṁ rodati.
evaṁ sampadamevetanti evaṁ nipphattikameva tassa etaṁ anusocanaṁ
hoti yo petaṁ kālakataṁ anusocati. itopica niratthakataraṁ.
kiṁkāraṇā. so hi vijjamānaṁ candaṁ anusocati mayhaṁ pana pati
mato etarahi avijjamānoti.
dāsīpi āha
[577] yathā brahme udakumbho bhinno appaṭisandhiyo
evaṁ sampadamevetaṁ yo petamanusocati
ḍayhamāno ... yā gatīti.
tattha udakumbhoti udakakumbho ukkhipiyamāno patitvā
sattadhā bhinno yo petaṁ anusocati tassāpi etaṁ anusocanaṁ evaṁ
nipphattikameva hoti matassa puna jīvāpetuṁ asakkuṇeyyattā. iddhimatā va
iddhānubhāvena bhinnaṁ kumbhaṁ sandhahitvā udakassa pūretuṁ sakkā bhaveyya
kālakato pana iddhibalenāpi na sakkā paṭipākatikaṁ kātunti.
[578] sakko sabbesaṁ dhammakathaṁ sutvā pasīditvā ito paṭṭhāya
sahatthā kammaṁ mā karittha ahaṁ sakko devarājā tumhākaṁ gehe
aparimāṇasattaratanāni karissāmi tumhe dānaṁ detha sīlaṁ rakkhatha
uposathaṁ upavasathāti vatvā tathā katvāva sakaṭṭhānameva gato.
iti te pañca janā asocanamūlakaṁ aparimitadhanaṁ paṭilabhiṁsu.
satthāpi mataputtassa ekassa kuṭumbikassa sokaṁ nīharituṁ imaṁ
atītavatthuṁ āharitvā saccāni pakāsesi. saccapariyosāne so

page number: 446

kuṭumbiko sokaṁ vinodetvā sotāpanno jāto.
pañcakanipātassa paṭhamavagge uragajātakavaṇṇanāyaṁ 1- pañcajanavatthu.
[579] atīte sāvatthīvāsī dhaṅko nāma rājā bārāṇasīrajjaṁ
gahetvā ghataṁ nāma rājānaṁ saṅkhalikāhi bandhāpetvā bandhanāgāre
pakkhipāpesi. ghatarājā naṭṭhaṁ asocanto kasiṇaṁ samannāharitvā
jhānaṁ nibbattetvā ākāse pallaṅkena nisīdi. dhaṅkarājā sarīre
uppannaḍāho uṭṭhahitvā tassa santikaṁ gantvā ghatarañño
suvaṇṇādāsapadumasassirikaṁ mukhaṁ disvā taṁ asocanakāraṇaṁ pucchi.
so tassa kathento tattheva dhaṅkarājajātake 2- imā gāthāyo abhāsi
nābbhatītaharo soko nānāgatasukhāvaho
tasmā dhaṅka na socāmi natthi soke dutīyatā
socaṁ paṇḍukiso hoti bhattañcassa na ruccati
amittā sumanā honti sallaviddhassa ruppatoti.
tattha nābbhatītaharoti nābbhatītāhāro. ayameva vā
pāṭho. soko nāma abbhatītaṁ atikkantaṁ niruddhaṁ aṭṭhaṅgataṁ puna
nāharati. dutīyatāti sahāyatā. atītāharaṇena vā anāgatāharaṇena
vā soko nāma kassaci sahāyo na hoti. tenāpi kāraṇenāhaṁ
na socāmi. socanti socanto. sallaviddhassa ruppatoti
sokasallena viddhassa tena ghaṭṭiyamānassa diṭṭhā vata no
paccāmittassa piṭṭhīti amittā sumanā honti tenāpihaṁ na socāmīti

footnote: 1. jātakaṭṭhakathā 4/430. 2. jātakaṭṭhakathā. 4/438.

page number: 447

attho.
taṁ sutvā dhaṅkarājā taṁ khamāpetvā rajjaṁ paṭicchādetvā
sāvatthimeva pakkāmi. ghatarājāpi rajjaṁ amaccānaṁ niyyādetvā
himavantappadesaṁ gantvā pabbajitvā aparihīnajjhāno brahmalokūpago
ahosi.
evaṁ so dukkhadhammena phuṭṭhopi asocitvā jhānaṁ nibbattesi.
ghatarājavatthu 1-.
catukkassa dutiyavagge matarodanajātake 2- tasseva tatiyavagge
ananusociyajātake 3- atītavatthumpi oloketabbaṁ.
[580] apica puthujjano nāma sabbadā asoko bhavituṁ na
sakkotiyeva. tasmā sokakāraṇehi lokadhammehi phuṭṭho paṭhamaṁ
socitopi samāno pacchā taṁ dhammassavanādinā vinodeyya evaṁ
karonto hi sukhaṁ vindati. aññatarabrāhmaṇādayo cettha nidassanaṁ.
eko kira sāvatthīvāsī brāhmaṇo aciravatītīre khettaṁ katvā
pariṇate sasse sveva lāyissāmīti sanniṭṭhānaṁ katvā nipajji.
taṁ pana rattiṁ aciravatiyā upari karakavassaṁ vassi. mahogho
ekanāḷimattampi asesetvā sabbaṁ sassaṁ samuddaṁ paveseti. brāhmaṇo
oghesu ossakkitesu sassavināsaṁ disvā balavasokābhibhūto hatthena
uraṁ sandhāretvā gehaṁ gantvā vippalapanto nipajji. satthā
tassa paṭhamamaggopanissayaṁ disvā katabhattakicco ekakova tassa

footnote: 1. jātakaṭṭhakathā. 4/438. 2. jātakaṭṭhakathā. 4/295. 3. jātakaṭṭhakathā. 4/342.

page number: 448

gehaṁ gantvā paññattāsane nisinno suttanipātassa catutthavagge
vuttanayena kāmaṁ kāmayamānassāti kāmasuttaṁ 1- desesi. so
dhammassavanasappāyaṁ paṭilabhitvā sokaṁ vinodetvā vipassitvā
desanāvasāne sotāpanno jāto brāhmaṇīpissa sotāpannā.
suttanipāte kāmasuttassa 2- ceva dvādasanipāte kāmajātakassa 3-
ca atthavaṇṇanāyaṁ aññatarabrāhmaṇavatthu.
[581] ekopi sāvatthīvāsī kuṭumbiko jeṭṭhabhātu kālakiriyāya
sokābhibhūto na nahāyati na bhuñjati na vilimpati pātova susānaṁ
gantvā rodati. satthā tassa paṭhamamaggopanissayaṁ disvā
katabhattakicco ekaṁ pacchāsamaṇaṁ ādāya tassa gehaṁ gantvā paññattāsane
nisinno sabbe saṅkhārā aniccā bhijjitabbayuttakaṁ bhijjati na
tattha cintetabbanti vatvā matarodanajātakaṁ 4- kathetvā saccāni
pakāsesi. saccapariyosāne kuṭumbiko sotāpanno.
ekopi matabhariyo kuṭumbiko tatheva sokābhibhūto ahosi.
satthā purimanayeneva tassa gehaṁ gantvā ananusociyajātakaṁ 5- kathesi.
sopi saccapariyosāne sotāpanno.
evamime paṭhamaṁ socitā hutvā pacchā taṁ vinodetvā sukhaṁ
vindiṁsu.
asokacittakathā.
--------------

footnote: 1. khu. su. 25/484. 2. pa. jo. khu. su. 2/399. 3. jātakaṭṭhakathā 6/105.
footnote: 4. jātakaṭṭhakathā. 4/204. 5. jātakaṭṭhakathā. 4/342.

page number: 449

virajacittakathā
[582] rajā nāma rāgadosamohā. te hi yathā pakatirajo
yattha yattha patito taṁ taṁ malinaṁ karoti evaṁ taṁ taṁ cittaṁ malinaṁ
karonti. tasmā malinakaraṇena rajosamattā rajo viyāti rajāti
vuccanti. tathā hi bhagavā jīvakassa nivesane nisinnoeva veḷuvane
nisinnassa cūḷapanthakassa obhāsaṁ pharitvā imā tisso gāthā abhāsi
[583] rāgo rajo na ca pana reṇu vuccati
rāgassetaṁ adhivacanaṁ rajoti
etaṁ rajaṁ vippajahitvā bhikkhavo
viharanti te vītarajassa sāsane.
doso rajo na ca pana reṇu vuccati ...
moho rajo na ca pana reṇu vuccati ...
viharanti te vītarajassa sāsaneti.
tattha rāgo rajo ariyassa vinaye na ca pana reṇu vuccati
rajoti. tasmā cittassa malinabhāvakaraṇato rāgassetaṁ adhivacanaṁ
rajoti. etaṁ rāgasaṅkhātaṁ rajaṁ. vippajahitvāti aggamaggena
visesato pajahanahetu. viharanti teti te pajahanakā paṇḍitā hutvā
viharanti vītarajassa sabbaso pahīnarāgādirajassa hutvā buddhasseva
bhagavato sāsaneti.
[584] kāmañcete rajosamatāya ekasamā. viseso pana tesaṁ
attheva. vuttañcetaṁ tikaṅguttare dutiyapaṇṇāsakassa dutiyavagge

page number: 450

sace bhikkhave aññatitthiyā paribbājakā evaṁ puccheyyuṁ tayome
āvuso dhammā katame tayo rāgo doso moho ime kho
āvuso tayo dhammā imesaṁ āvuso tiṇṇaṁ dhammānaṁ ko viseso
ko adhippāyaso kinnānākaraṇanti. evaṁ puṭṭhā tumhe bhikkhave
tesaṁ aññatitthiyānaṁ paribbājakānaṁ evaṁ byākareyyātha rāgo
kho āvuso appasāvajjo dandhavirāgī doso mahāsāvajjo
khippavirāgī moho mahāsāvajjo dandhavirāgīti.
titthiyasuttapāli 1-.
[585] tattha rāgo khoti rajanavasena pavattarāgo.
appasāvajjoti lokavajjavasenapi vipākavajjavasenapīti dvīhi kāraṇehi
appasāvajjo appadosoti attho. kathaṁ. mātāpitaro hi
bhaginīādayo ca puttabhātikānaṁ āvāhavivāhamaṅgalaṁ nāma karonti 2-.
evaṁ tāvesa lokavajjavasena appasāvajjo. sadārasantosamūlikā
pana apāye paṭisandhi nāma na hotīti evaṁ vipākavajjavasena
appasāvajjo. dandhavirāgīti virajjamāno panesa saṇikaṁ virajjati
telamasirāgo viya ciraṁ anubandhati dve tīṇi bhavantarāni gantvāpi
na vigacchatīti dandhavirāgī. tatrīdaṁ vatthu
[586] eko kira puriso bhātu jāyāya micchācāraṁ carati.
tassāpi itthiyā attano sāmikato soyeva piyataro ahosi.
sā taṁ āha imasmiṁ kāraṇe mama pakāse jāte mahatī garahā

footnote: 1. aṅ. tika. 20/256. 2. mano. pū. 2/249.

page number: 451

bhavissati tava bhātikaṁ ghātehīti. so tāya tikkhattuṁ vuccamāno
vacanaṁ gahetvā jeṭṭhabhātaraṁ ghātesi. itaro bhariyāya sinehaṁ pariccajituṁ
asakkonto tasmiṁyeva gehe mahādhammanī hutvā nibbatti. so
tassā ṭhitāyapi nisinnāyapi gantvā sarīre patati. atha naṁ sā
soyeva ayaṁ bhavissatīti ghātāpesi. so puna tassā sinehena
tasmiṁyeva gehe kukkuro hutvā nibbatti. so padasā gamanakālato
paṭṭhāya tassā pacchato pacchato carati araññaṁ gacchantiyāpi
saddhiṁyeva gacchati. taṁ disvā manussā nikkhanto sunakhaluddako
kataraṁ ṭhānaṁ gamissatīti upphaṇḍenti. sā puna taṁ ghātāpesi.
sopi puna tasmiṁ gehe vacchako hutvā nibbattitvā tathevassā
pacchato carati. tadāpi taṁ disvā manussā nikkhanto gopālako
kattha gāviyo carissantīti upphaṇḍenti. sā tasmiṁpi ṭhāne taṁ
ghātāpesi. so tadāpi tassā upari sinehaṁ chindituṁ asakkonto
catutthavāre tassāyeva kucchimhi jātissaro hutvā nibbatti. so
paṭipāṭiyā catūsu attabhāvesu tāya ghātitabhāvaṁ disvā evarūpāya
nāma paccatthikāya kucchimhi nibbattosmīti tato paṭṭhāya tassā
hatthena attānaṁ phusituṁ na deti. sace taṁ sā phusati kandati
rodati. atha naṁ ayyikāva paṭijaggati. taṁ aparabhāge vuḍḍhippattaṁ
ayyako āha tāta kasmā tvaṁ mātu hatthena attānaṁ phusituṁ na
desīti. so nesā mayhaṁ mātā paccāmittā esāti sabbaṁ pavattiṁ
ārocesi. ayyako taṁ āliṅgitvā roditvā ehi tāta kiṁ

page number: 452

amhākaṁ īdise ṭhāne nivāsenāti taṁ ādāya nikkhamitvā ekaṁ vihāraṁ
agamāsi. te ubhopi pabbajitvā tattha vasantā arahattaṁ pāpuṇiṁsu.
aticāriṇitthīvatthu.
[587] mahāsāvajjoti dvīhipi kāraṇehi mahāsāvajjo. kathaṁ.
dosena hi duṭṭho hutvā mātaripi aparajjhati pitaripi bhaginīādīsupi
pabbajitesupi. so gatagataṭṭhānesu ayaṁ puggalo mātāpitūsupi
aparajjhati bhaginīādīsupi pabbajitesupīti garahaṁ labhati. evantāva
lokavajjavasena mahāsāvajjo. dosavasena pana katena anantariyakammena
kappaṁ niraye paccati. evaṁ vipākavajjavasena mahāsāvajjo.
khippavirāgīti khippaṁ virajjati. dosena hi duṭṭho mātāpitūsupi
cetiyepi bodhimhipi pabbajitesupi aparajjhitvā mayhaṁ khamathāti accayaṁ
deseti. tassa saha khamāpanena taṁ kammaṁ paṭippākatikameva hoti.
mohopi dvīheva kāraṇehi mahāsāvajjo. kathaṁ. mohena hi mūḷho
hutvā mātāpitūsupi cetiyepi bodhimhipi pabbajitesupi aparajjhitvā
gatagataṭṭhānesu garahaṁ labhati. evantāva lokavajjavasena mahāsāvajjo.
mohavasena pana katena anantariyakammena kappaṁ niraye paccati.
evaṁ vipākavajjavasena mahāsāvajjo. dandhavirāgīti saṇikaṁ virajjati.
mohena mūḷhena hi kataṁ kammaṁ saṇikaṁ muccati. yathā hi acchacammaṁ
satakkhattumpi dhoviyamānaṁ apaṇḍaraṁ hoti evameva kho mohamūḷhena
kataṁ kammaṁ sīghaṁ na muccati saṇikameva muccatīti tabbaṇṇanā 1-.

footnote: 1. mano. pū. 2/249.

page number: 453

pāliyaṁ ko adhippāyasoti ettha ko adhikappayogoti
attho. lokavajjavasenāti lokiyamahājanehi pakatiyā
garahitabbavajjavasena. vipākavajjavasenāti vipākassa apāyasaṁvattanikassa
vajjavasenāti taṭṭīkā.
[588] kāmañcete dandhavirāgitādinā visesā honti
andhatamahetutāya pana ekasamāva. tenāha bhagavā bhikkhūnaṁ
anatthajanano lobho lobho cittappakopano
bhayamantarato jātaṁ tañjano nāvabujjhati
luddho atthaṁ na jānāti luddho dhammaṁ na passati
andhatamaṁ tadā hoti yaṁ lobho sahate naraṁ.
anatthajanano doso doso cittappakopano
bhayamantarato jātaṁ tañjano nāvabujjhati
duṭṭho atthaṁ na jānāti duṭṭho dhammaṁ na passati
andhatamaṁ tadā hoti yaṁ doso sahate naraṁ.
anatthajanano moho ... tañjano nāvabujjhati
mūḷho atthaṁ na jānāti ... yaṁ moho sahate naranti.
itivuttake tikanipātassa catutthavagge malasuttapāli. 1-
[589] attano paresañca anatthaṁ janetīti anatthajanano.
cittappakopanoti cittasaṅkhobhano. lobho hi lobhanīye vatthusmiṁ
uppajjamāno cittaṁ saṅkhobhento vipariṇāmento vikāraṁ āpādento

footnote: 1. khu. iti. 25/295.

page number: 454

uppajjati pasādanādivasena pavattituṁ na deti. bhayamantarato jātaṁ
tañjano nāvabujjhatīti taṁ lobhasaṅkhātaṁ antarato abbhantare attano
citteyeva jātaṁ anatthajananacittappakopanādiṁ bhayaṁ bhayahetuṁ ayaṁ
bālamahājano nāvabujjhati. luddho atthaṁ na jānātīti attatthādibhedaṁ
atthaṁ hitaṁ luddhapuggalo yathābhūtaṁ na jānāti. dhammaṁ na passatīti
dasakusalakammapathadhammampi luddho lobhena abhibhūto na passati paccakkhato
na jānāti pageva uttarimanussadhammaṁ. andhatamanti andhabhāvakaratamaṁ.
yanti yattha. bhummatthe etaṁ paccattavacanaṁ. yasmiṁ kāle lobho
sahate abhibhavati naraṁ andhatamaṁ tadā hotīti. yanti vā
kāraṇavacanaṁ. yasmā so lobho uppajjamāno naraṁ sahate tasmā
andhatamaṁ tadā hotīti yojanā yatasaddānaṁ ekantasambandhabhāvato.
athavā yanti kiriyāparāmasanaṁ. lobho sahateti ettha yadetaṁ
lobhassa sahanaṁ abhibhavanaṁ vuttaṁ etaṁ andhabhāvakarassa tamassa gamanaṁ
uppādoti attho. athavā yaṁ naraṁ lobho sahate abhibhavati tassa
andhatamaṁ tadā hoti. tato ca luddho atthaṁ na jānāti luddho
dhammaṁ na passatīti tabbaṇṇanā 1-.
[590] antarato jātanti abbhantare uppannaṁ. atthaṁ na
jānātīti vuḍḍhiatthaṁ na jānāti. dhammaṁ na passatīti samathavipassanādhammaṁ
na passati. andhatamanti andhabhāvakaratamaṁ bahalatamaṁ vā.
sahateti abhibhavatīti sattakaṅguttare dutiyapaṇṇāsakavaṇṇanā 2-.

footnote: 1. pa. dī. iti. 360. 2. mano. pū. 3/221.

page number: 455

antaratoti abbhantarato cittato vāti taṭṭīkā.
[591] evamete dandhavirāgitādinā visesabhūtā andhatamahetutāya
ekasamā. rāgādayo yathāvuttatthena rajāti veditabbā. vigatā
te rajā etasmāti virajaṁ cittaṁ. tampattukāmena pana
lobhaneyyādīsu ārammaṇesu na lobhādayo uppādetabbā tadaṅgavasenāpi
pahātabbā. yo hi tadaṅgamattena te na pajahi so dukkhaṁ
vindati. tatrīmāni vatthūni
[592] vesāliyaṁ eko nahāpito saddho pasanno
tisaraṇagato samādinnapañcasīlo ahosi rājarājorodhādīnaṁ
massukaraṇakesasaṇṭhapanādikiccakaro. so ekadivasaṁ rājanivesane kammaṁ kātuṁ
gacchanto attano puttaṁ gahetvā gato. putto panassa tattha gantvā
ekaṁ devaccharappaṭibhāgaṁ alaṅkatappaṭiyattaṁ licchavirājakumārikaṁ disvā
kilesavasena paṭibaddhacitto hutvā gehaṁ gantvā etaṁ labhamāno
jīvissāmi alabhamānassa me ettheva maraṇanti āhārupacchedaṁ
katvā mañcakaṁ parissajjitvā nipajji. atha naṁ pitā tāta avatthumhi
chandarāgaṁ mā kari hīnajacco tvaṁ nahāpitaputto licchavikumārikā
rājadhītā jātisampannā na sā tuyhaṁ anucchavikā aññaṁ te
jātigottehi sadisaṁ kumārikaṁ ānessāmīti āha. so pitu kathaṁ
aggahetvā tadaṅgamattenāpi rāgaṁ appahāya tattheva sussitvā
kālamakāsi. dukanipātassa paṭhamavagge sigālajātakavaṇṇanāyaṁ 1-

footnote: 1. jātakaṭṭhakathā. 3/6.

page number: 456

nahāpitaputtavatthu.
[593] atīte bārāṇasiyaṁ kitavāso nāma rājā ahosi.
tassa putto duṭṭhakumāro nāma uparājā. tassa pana jātakāle
lakkhaṇapāṭhakā mahārāja ayaṁ pānīyaṁ alabhitvā marissatīti āhaṁsu.
rājāpissa pānīyaṁ alabhitvā maraṇabhayena catūsu nagaradvāresu
antonagare ca tattha tattha pokkharaṇiyo kāresi. catukkādīsu
maṇḍape kāretvā pānīyacāṭiyo ṭhapāpesi. athekadivasaṁ uparājā
pātovuyyānaṁ gacchanto antarāmagge paccekabuddhaṁ passi. mahājanopi
paccekabuddhaṁ disvā tameva vandati pasaṁsati añjaliñcassa paggaṇhāti.
so ime mādisena saddhiṁ gacchantā imaṁ muṇḍakaṁ vandanti pasaṁsanti
añjaliṁ paggaṇhantīti kupito hutvā hatthito oruyha paccekabuddhassa
hatthato pattaṁ gahetvā bhūmiyaṁ pātetvā saddhiṁ bhattena
madditvā pādappahārena cuṇṇavicuṇṇaṁ akāsi. paccekabuddho
naṭṭho vatāyaṁ sattoti tassa mukhaṁ olokesi. atha so ahaṁ
samaṇa kitavāsarañño putto nāmena duṭṭhakumāro nāma tvaṁ
me kuddho akkhīni ummiletvā olokento kiṁ karissasīti āha.
paccekabuddho chinnabhatto hutvā vehāsena nandamūlakappabbhārameva
gato. taṁ khaṇaññeva uparājassa pāpakammaṁ paripacci. ßöayhāmīti
uppannasarīraḍāho tattheva pati. yattakaṁ pānīyaṁ sabbaṁ taṁ
chijji. mātikāpi sussiṁsu. so pānīyaṁ alabhitvā tattheva kālaṁ
katvā avīcimhi nibbatti.

page number: 457

evaṁ so bālo mohamūḷho dosena duṭṭho akujjhitabbe
kujjhitvā tadaṅgamattenāpi appahāya mahādukkhaṁ vindati.
dukanipātassa sattamavagge dhammaddhajajātakavaṇṇanāyaṁ 1- duṭṭhakumāravatthu.
[594] evamete tadaṅgamattenāpi appajahantā dukkhaṁ vindiṁsu
pajahantā tu sukhaṁ. tatrīdaṁ vatthu
atīte bārāṇasīrañño dve puttā ahesuṁ. tesu jeṭṭho
uparājā hutvā pitari kālakate rajjaṁ anicchanto kaniṭṭhassa datvā
paccantaṁ gantvā ekaṁ seṭṭhikulaṁ nissāya sahatthā kammaṁ karonto
jīvitaṁ kappesi. aparabhāge seṭṭhī tassa rājakumārabhāvaṁ ñatvā
kammaṁ kātuṁ adatvā kumāraparihāreneva taṁ paṭijaggitvā aparabhāge
taṁ āha sāmi mayaṁ tumhe posema kaniṭṭhabhātikassa paṇṇaṁ
pesetvā amhākaṁ baliṁ hārethāti. so tathā akāsi. rājāpi
sādhūti vatvā tesaṁ baliṁ vijsajjesi. atha naṁ sakalagāmavāsinopi
vadiṁsu mayaṁpi tumhākaññeva baliṁ dassāma amhākampi baliṁ
vissajjāpethāti. so tesampi atthāya kaniṭṭhassa paṇṇaṁ pesesi.
tato paṭṭhāya te tasseva baliṁ adaṁsu. athassa mahālābho
nibbatti. taṇhāpissa mahatī jātā. so aparabhāge sabbampi
taṁ janapadaṁ yāci uparajjaṁ yāci. kaniṭṭhopissa adāsiyeva. so
vaḍḍhamānataṇho uparajjenāpi asantuṭṭho rajjaṁ gaṇhissāmīti
jānapadaparivuto bahinagare ṭhatvā rajjaṁ vā me detu yuddhaṁ vāti

footnote: 1. jātakaṭṭhakathā. 3/428.

page number: 458

pahiṇi. kaniṭṭho ayaṁ bālo pubbe rajjampi paṭikkhipitvā idāni
yuddhena gaṇhitumicchati sace kho panāhaṁ imaṁ yuddhena māressāmi
garahā me bhavissati kiṁ me rajjenāti cintetvā tassa rajjaṁ
adāsi. so rajjaṁ gahetvā kaniṭṭhassa uparajjaṁ datvā taṇhāvasiko
hutvā ekena rajjena asantuṭṭho dve tīṇi rajjāni paṭṭhetvā
taṇhāya koṭiṁ nāddasa. taṁ kāraṇaṁ ñatvā sakko devarājā
taṁ sikkhāpetukāmo māṇavakavesena taṁ upasaṅkamitvā ahaṁ mahārāja
phītāni tīṇi nagarāni passāmi ahaṁ te attano ānubhāvena tesu
rajjaṁ gahetvā dassaṁ papañcaṁ akatvā sīghaṁ gantuṁ vaṭṭatīti vatvā
sakaṭṭhānameva gato. lobhavasiko rājā sādhūti vatvā
sakkānubhāvena ko vā tvaṁ kuto vā āgatoti pucchituṁ asakkontova
amacce pakkosāpetvā tesaṁ tamatthaṁ ārocesi. amaccā
sakalanagare upadhārentā taṁ māṇavakaṁ na passiṁsu. rājā
domanassappatto tīsu nagaresu rajjaṁ naṭṭhaṁ mahantenamhi yasena parihīnoti
punappunaṁ cintesi. athassa taṇhāvasikassa sarīraḍāho uppajji.
sarīre pariḍayhante udaraṁ khobhetvā lohitappakkhandikā udapādi.
ekaṁ bhājanaṁ pavisati ekaṁ nikkhamati. vejjā tikicchituṁ na
sakkonti. tadā bodhisatto takkasilato sippāni uggaṇhitvā
bārāṇasiyaṁ mātāpitūnaṁ santikaṁ āgantvā rañño pavattiṁ sutvā
rājānaṁ tikicchitukāmo taṁ upasaṅkamitvā roganidānaṁ pucchi. rājā
taṇhaṁ nissāya byādhi uppanno sace tikicchituṁ sakkosi

page number: 459

tikicchāhīti āha. kiṁ mahārāja socanāya tāni nagarāni sakkā
laddhunti. na sakkā tātāti. bodhisatto evaṁ sante kasmā
socasi mahārāja sabbameva hi saviññāṇakāviññāṇakavatthuṁ
attano ādiṁ katvā pahāya gamanīyaṁ catūsu nagaresu rajjaṁ gahetvā
ekappahāreneva catasso bhattapātiyo na bhuñjissasi na catūsu sayanesu
sayissasi na cattāri vatthayugāni acchādessasi taṇhāvasikena
bhavituṁ na vaṭṭati ayañhi taṇhā nāma vaḍḍhamānā catūhi apāyehi
muccituṁ na detīti vatvā tassa kāmajātake 1- kāmaṁ
kāmayamānassātiādikāhi aṭṭhahi gāthāhi dhammaṁ desesi. taṁ sutvā rājā
tadaṅgavasena taṇhaṁ pahāya arogo hutvā aṭṭha te bhāsitā gāthā
sabbā honti sahassiyoti vatvā taṁ aṭṭhahi sahassehi pūjesi.
bodhisatto rañño dhammaṁ kathentoyeva rañño setacchatte
odātakasiṇajjhānaṁ uppādetvā vikkhambhanavasena rāgaṁ pahāya kiñci
aggahetvāva appamatto hutvā dhammaṁ cara mahārājāti
ovaditvā ākāsena himavantaṁ gantvā pabbajitvā aparihīnajjhāno
brahmalokūpago ahosi.
taṇhāvasikarājavatthu.
[595] tasmā lobhādīni pahāya paṭipajjitabbaṁ. evaṁ
paṭipajjanto hi virajaṁ cittaṁ pattuṁ sakkoti. tenāha bhagavā malasutte 2-

footnote: 1. jātakaṭṭhakathā. 6/105. 2. khu. iti. 25/295.

page number: 460

yo ca lobhaṁ pahantvāna lobhaneyye na lubbhati
lobho pahiyyate tamhā udavinduva pokkharā.
yo ca dosaṁ pahantvāna dosaneyye na dussati
doso pahiyyate tamhā tālapakkaṁva bandhanā.
yo ca mohaṁ pahantvāna mohaneyye na muyhati
mohaṁ vihanti so sabbaṁ ādiccovudayantamanti.
[596] tattha yo ca lobhaṁ pahantvānāti yo pubbabhāge
tadaṅgavasena vikkhambhanavasena ca yathārahaṁ samathavipassanāhi lobhaṁ
pajahitvā tathāpajahanahetu lobhaneyye dibbepi rūpādike upaṭṭhite
na lubbhati balavavipassanānubhāvena. lobho pahiyyate tamhāti
tasmā ariyapuggalā ariyamaggena lobho pahiyyati accantameva
pariccajiyati. yathā kiṁ. udavinduva pokkharāti paduminipaṇṇato
udakavindu viya. tālapakkaṁva bandhanāti tālaphalaṁ viya usumuppādena
vaṇṭato tatiyamaggaññāṇuppādena tassa cittadoso pahīyati
pariccajiyatīti attho. vihanti soti so ariyapuggalo sabbaṁ anavasesaṁ
mohaṁ catutthamaggena vihanati viddhamati samucchindati ādicco viya
udayaṁ uggacchanto andhakāranti tabbaṇṇanā 1-.
virajacittakathā.
-------------

footnote: 1. pa. dī. iti. 362.

page number: 461

khemacittakathā
[597] khemaṁ nāma catūhi yogehi khemacittaṁ. yadipi
lobhadiṭṭhimohavasena tayova yogā kāmayogādināmato pana te cattāro
honti. tabbiggahādi pana vaṭṭasmiṁ yojentīti yogā.
pañcakāmaguṇiko rāgo kāmayogo. rūpārūpabhavesu chandarāgo
bhavayogo. tathā jhānanikanti sassatadiṭṭhisahagato ca rāgo.
dvāsaṭṭhidiṭṭhiyo diṭṭhiyogo. catūsu saccesu aññāṇaṁ avijjāyogo.
kāmesu vā yojetīti kāmayogo. bhavesu yojetīti
bhavayogo. diṭṭhīsu yojetīti diṭṭhiyogo. avijjāya yojetīti
avijjāyogo. heṭṭhā vuttadhammānaṁ adhivacananti evaṁ catukkaṅguttare
paṭhamapaṇṇāsakassa paṭhamavagge dasamasuttavaṇṇanāyaṁ 1- vuttaṁ.
[598] yojentīti kammaṁ vipākena bhavādiṁ bhavantarādīhi dukkhena
sattaṁ yojenti ghaṭenti. kāmanatthena kāmo ca so yathāvuttenatthena
yogo cāti kāmayogo. bhavayogo nāma bhavarāgoti dassetuṁ
rūpārūpabhavesūtiādi vuttaṁ. tattha paṭhamo upapattibhavesu rāgo
dutiyo kammabhavesu tatiyo bhavadiṭṭhisahagato yathā rajanatthena
rāgo evaṁ yuñjanatthena yogoti vutto. catūsu saccesu
aññāṇanti idaṁ suttantanayaṁ nissāya vuttaṁ suttantasaṁvaṇṇanā
hesāti. tadantogadhattā vā pubbantādīnanti taṭṭīkā.

footnote: 1. mano. pū. 2/335.

page number: 462

[599] tattha kāmayogabhavayogāvijjāyogesu vattabbaṁ lobhamohesu
vuttameva. diṭṭhiyoge tu heṭṭhā āgāriyavinaye. apica
yo tadaṅgavasenāpi diṭṭhiyogaṁ pajahati tassa cittaṁ khemaṁ hoti.
tampi maṅgalaṁ nāma. tatrīdaṁ vatthu
bhagavati parinibbute dhammavinayaṁ saṅgāyituṁ uccinitvā gahitesu
theresu yāva vassūpagamanā aññesu ca theresu sakasakaparisāya saddhiṁ
tattha tattha vasantesu āyasmā kumārakassapo pañcahi bhikkhusatehi
saddhiṁ setabyanagaraṁ patvā sīsapāvane vasi. atha pāyāsi nāma
rājañño mahatā janakāyena parivuto theraṁ upasaṅkamitvā paṭisaṇṭhāraṁ
katvā nisinno natthi paralokotiādinā attano diṭṭhigataṁ pakāsesi.
rājaññoti anabhisitto rājāti pāyāsisuttavaṇṇanā 1-.
anabhisitto rājāti khattiyajātiko abhisekaṁ appattoti
taṭṭīkā.
[600] atha naṁ thero dīghanikāyamahāvaggāvasānabhūtaṁ pāyāsisuttaṁ 2-
desetvā taṁ viparītaggāhato vivecetvā diṭṭhisampadāya patiṭṭhāpesi.
so visuddhidiṭṭhiko hutvā samaṇabrāhmaṇakapaṇaddhikādīnaṁ dānaṁ dento
anuḷārajjhāsayatāya lūkhaṁ adāsi ghāsacchādanamattaṁ kāṇājikaṁ bilaṅgadutiyaṁ
colakāni ca vatthāni 3-. evampanesa asakkaccaṁ dānaṁ datvā
kālaṁ katvā cātummahārājikesu suññe serīsake rajatavimāne
nibbatti. tassa pana kiccākiccesu yuttappayutto uttaro nāma

footnote: 1. su. vi. 2/542. 2. dī. mahā. 10/352. 3. sī. thokāni ca vatthāni.

page number: 463

māṇavo ahosi dāne byāvaṭo. so sakkaccaṁ dānaṁ datvā
tāvatiṁsesu dvādasayojanike vimāne nibbatti. āyasmā gavampati
pana pakatiyā pubbāciṇṇavasena divāvihāratthāya tadeva suññaṁ
serīsakaṁ vimānaṁ abhikkhaṇaṁ gacchati. taṁ kirassa utusukhaṁ hoti.
so ekadivasaṁ tattha gantvā pāyāsidevaputtaṁ disvā kosi tvaṁ
āvusoti pucchi. ahaṁ pāyāsi rājañño idhupapannoti. nanu
tvaṁ micchādiṭṭhiko viparītadassano kathamidhupapannoti. ayyenamhi
kumārakassapattherena micchādassanato vivecito puññakiriyāya
asakkaccakāritāya pana suññavimāne nibbatto sādhu bhante
manussalokaṁ gatakāle mama parijanassa ārocetha pāyāsi rājañño
asakkaccaṁ dānaṁ datvā suññaṁ serīsakaṁ vimānaṁ upapanno tumhe
pana sakkaccaṁ puññāni katvā tatrupapattiyā cittaṁ paṇidahathāti.
thero tassānukampāya tathā akāsi. tepi therassa vacanaṁ sutvā
tathācittaṁ paṇidhāya suññe serīsake vimāne nibbattiṁsu.
uttaravimānaserīsakavimānapāyāsisuttavaṇṇanāsu pāyāsirājavatthu 1-.
[601] evaṁ rājañño attano cittaṁ tadaṅgavasena diṭṭhiyogato
khemaṁ katvā saggūpapanno. tasmāssa tampi cittaṁ maṅgalaṁ nāma.
yadipi heṭṭhā vuttanayena asokādi tividhampi cittaṁ maṅgalaṁ hoti
aññassa pana cittaṁ na sabbadā asokañca virajañca 2- hoti
khīṇāsavasseva hoti. tasmā aṭṭhakathācariyehi asokaṁ nāma

footnote: 1. pāyāsirājaññavatthūti bhavitabbaṁ. 2. sī. virajañca khemañca.

page number: 464

khīṇāsavasseva cittaṁ yathā ca asokaṁ evaṁ virajaṁ khemanti
evamukkaṭṭhavasena vatvā puna tassa maṅgalattaṁ dassentehi evaṁ
tena tenākārena tamhi tamhi pavattikkhaṇe gahetvā niddiṭṭhavasena
tividhampi appavattakkhandhatādilokuttamabhāvāvahanato āhuneyyādibhāvāvahanato
ca maṅgalanti veditabbanti vuttaṁ.
[602] tattha appavattakkhandhabhāvo nāma punabbhavo 1-
upādinnakappavattassa appavatti. vuttañhi aṭṭhasāliniyaṁ 2- sace arahato
arahattamaggo abhāvito abhavissa rūpārūpabhavesu upādinnakappavattaṁ
pavatteyya. kasmā. tassa pavattiyā hetūnaṁ atthitāya. rūparāgo
arūparāgo māno uddhaccaṁ avijjā mānānusayo bhavarāgānusayo
avijjānusayoti ime pana aṭṭha kilese so maggo uppajjamānova
samugghāṭeti idāni kuto khīṇāsavassa punabbhave upādinnakappavattaṁ
pavattissati. evaṁ arahattamaggo upādinnakappavattaṁ appavattaṁ
kurumāno upādinnakato vuṭṭhātīti.
[603] tādibhāvo tu kathaṁ arahā iṭṭhāniṭṭhe tādīti. arahā
lābhepi tādi alābhepi yasepi ayasepi pasaṁsāyapi nindāyapi sukhepi
dukkhepi tādi ekañce bāhaṁ gandhena limpeyyuṁ ekañce bāhaṁ
vāsiyā taccheyyuṁ amusmiṁ natthi rāgo amusmiṁ natthi paṭighaṁ.
anunayappaṭighavippahīno ugghāṭinigghāṭivītivatto anurodhavirodhasamatikkanto
evaṁ arahā iṭṭhāniṭṭhe tādīti evaṁ paramatthasuttaniddese 3-

footnote: 1. punabbhaveti yuttataraṁ. 2. aṭṭhasālinī. 364. 3. khu. mahā. 29/138.

page number: 465

dhammasenāpatinā vutto.
[604] iṭṭhāniṭṭhe tādīti iṭṭhārammaṇe ca aniṭṭhārammaṇe
ca anunayappaṭighaṁ muñcitvā ṭhitattā dvīsu tādi 1-. lābhe alābheti 2-
catunnaṁ paccayānaṁ lābhepi alābhepi. yasepīti parivārepi. ayasepīti
parivāravipattiyāpi. pasaṁsāyapīti vaṇṇabhaṇanāyapi. nindāyapīti
garahāyapi. sukhepīti kāyikasukhepi. dukkhepīti kāyikadukkhepi.
ekañce bāhaṁ gandhena limpeyyunti sace ekaṁ bāhaṁ catujjātiyagandhena
lepaṁ uparupari dadeyyuṁ. vāsiyā taccheyyunti yadi ekaṁ
bāhaṁ vaḍḍhakivāsiyā tacchetvā tanuṁ kareyyuṁ. amusmiṁ natthi
rāgoti amusmiṁ gandhalepane sineho na saṁvijjati. amusmiṁ natthi
paṭighanti amusmiṁ vāsiyā tacchane paṭihananasaṅkhātaṁ paṭighaṁ kopaṁ na
saṁvijjati. anunayappaṭighavippahīnoti sinehañca kopañca pajahitvā
ṭhito. ugghāṭinigghāṭivītivattoti anunayavasena anuggahañca
paṭighavasena niggahañca atikkamitvā ṭhito. anurodhavirodhasamatikkantoti
anunayañca paṭighañca sammā atikkantoti tabbaṇṇanā 3-.
[605] āhuneyyoti āhutisaṅkhātaṁ piṇḍapātaṁ paṭiggahetuṁ
yutto. pāhuneyyoti pāhunakabhattassa anucchaviko. dakkhiṇeyyoti
dasavidhadānavatthupariccāgavasena saddhādānasaṅkhātāya dakkhiṇāya
anucchaviko. añjalikaraṇīyoti añjalippaggahaṇassa anucchaviko.
anuttaraṁ puññakkhettaṁ lokassāti sabbalokassa asadisaṁ

footnote: 1. sadisotipi pāṭho. 2. lābhepi alābhepīti bhavitabbaṁ. 3. sa. jo. khu. mahā. 1/304.

page number: 466

puññaviruhanaṭṭhānanti tikaṅguttare dutiyapaṇṇāsakavaṇṇanā 1-.
[606] ānetvā hunitabbanti āhunaṁ. āhutīti ca atthato
ekanti āha āhutisaṅkhātanti. dūratopi ānetvā sīlavantesu
dātabbassetaṁ adhivacanaṁ. piṇḍapātanti ca nidassanamattaṁ. ānetvā
hunitabbānañhi cīvarādīnaṁ catunnaṁpi paccayānametaṁ adhivacanaṁ pāhunanti.
taṁ arahatīti pāhuneyyo. yuttoti tassa mahapphalabhāvakaraṇato
paṭiggahetuṁ anucchaviko. pāhunakabhattassāti disāvidisato āgatānaṁ
piyamanāpānaṁ ñātimittānaṁ atthāya sakkāre paṭiyattassa
āgantukabhattassa. tañhi ṭhapetvā te tathārūpe pāhunake saṅghasseva
dātuṁ yuttaṁ. saṅghova taṁ paṭiggahetuṁ yutto. saṅghasadiso hi
pāhunako natthi. tathā hesa ekasmiṁ buddhantare vītivatte dissati kadāci
asaṅkheyyepi kappe ca vītivatte abbokiṇṇañca piyamanāpattākārehi 2-
dhammehi 3- samannāgato. evaṁ pāhunamassa dātuṁ yuttaṁ
pāhunañca paṭiggahetuṁ yuttoti pāhuneyyo. ayañhettha adhippāyo
ñātimittā vippavutthā nacirasseva samāgacchanti anavaṭṭhitā ca tesu
piyamanāpatā na evañcāyaṁ saṅgho tasmā saṅghova pāhuneyyoti.
dakkhanti etāya sattā yathādhippetāhi sampattīhi vaḍḍhantīti dakkhiṇā
paralokaṁ saddahitvā dātabbadānaṁ. taṁ dānaṁ vā dakkhiṇaṁ arahati
dakkhiṇāya vā hito tassā mahapphalakaraṇatāya vā visodhetīti

footnote: 1. mano. pū. 2/296 2. piyamanāpattārehītipi. sī. piyamanāpakārehi.
footnote: 3. dhammehīti katthaci na dissati.

page number: 467

dakkhiṇeyyo. puññatthikehi añjali karaṇīyā etthāti añjalikaraṇīyo.
ubho hatthe sirasi patiṭṭhāpetvā sabbalokena kariyamānaṁ
añjalikammaṁ arahatīti vā añjalikaraṇīyo. tenāha
añjalippaggahaṇassa anucchavikoti. yadipi pāliyaṁ anuttaranti vuttaṁ
natthi ito uttaraṁ visiṭṭhanti anuttaraṁ. samampi natthīti dassento
asadisantiādimāha. khittaṁ vuttaṁ bījaṁ 1- mahapphalabhāvakaraṇena tāyati
rakkhati khipanti vapanti ettha bījānīti vā khettaṁ kedārādi. khettaṁ
viya khettaṁ. puññānaṁ khettaṁ puññakkhettaṁ. yathā hi rañño
vā amaccassa vā sālīnaṁ vā yavānaṁ vā viruhanaṭṭhānaṁ rañño
sālikkhettaṁ yavakkhettanti vuccati evaṁ saṅgho sabbalokassa puññānaṁ
viruhanaṭṭhānaṁ. saṅghaṁ nissāya hi lokassa nānappakārahitasukhasaṁvattaniyāni
puññāni viruhanti tasmā saṅgho anuttaraṁ puññakkhettaṁ lokassāti
taṭṭīkā.
[607] evametaṁ appavattakkhandhatādibhāvāvahanato maṅgalaṁ.
yadipi asekhānaṁ catuccattāḷīsanti vacanato tettiṁsavidhakusalākusalassa
heṭṭhimaphalattayassa vīthimuttānañca navamahaggatavipākānaṁ vasena
pañcacattāḷīsavajjitāni sesāni tevīsatikāmāvacaravipākavīsatikiriyā-
arahattaphalavasena catuccattāḷīsa vīthicittāni khīṇāsavassa sambhavanti. idha
pana na kampati asokaṁ virajaṁ khemanti vacanato arahattaphalacittameva
labbhati yena samannāgatassa devāpissa cittaṁ daṭṭhuṁ na sakkonti.

footnote: 1. khittabījantipi. sī. khette vuttaṁ bījaṁ.

page number: 468

vuttañhetaṁ bhagavatā udānassa dutiyavagge bhaddiyasutte 1- taṁ vigatabhayaṁ
sukhiṁ asokaṁ devā nānubhavanti dassanāyāti.
[608] tattha taṁ vigatabhayanti taṁ khīṇāsavaṁ bhayahetuvigamena
vigatabhayaṁ vivekasukhena ca aggaphalasukhena ca sukhiṁ vigatabhayattāeva
asokaṁ. devā nānubhavanti dassanāyāti bhāvitamagge ṭhapetvā
sabbepi upapattidevā vāyamantāpi cittavāradassanavasena daṭṭhuṁ na
abhisambhunanti na sakkonti pageva manussā. sekhāpi hi puthujjanā
viya arahato cittappavattiṁ na jānantīti tabbaṇṇanā 2-.
[609] tattha puthujjano cetopariyaññāṇassa lābhī puthujjanānaṁyeva
cittaṁ jānāti na ariyānaṁ. ariyesupi heṭṭhimo uparimassa
cittaṁ na jānāti uparimo pana heṭṭhimassa jānātīti pāṭikavagge
sampasādanīyasuttavaṇṇanā 3- tikaṅguttare dutiyapaṇṇāsakassa paṭhamavagge
saṅgarasuttavaṇṇanā 4- ca.
[610] kimpanidaṁ cetopariyaññāṇaṁ parassa cittaṁ paricchijja
jānantaṁ iddhicittabhāvato avisesato sabbesampi cittaṁ jānātīti
noti dassento tatthātiādimāha. na ariyānanti yena cittena
te ariyā nāma jātā taṁ lokuttaracittaṁ na jānāti uparimassa
cittaṁ na jānāti appaṭividdhabhāvato. yathā hi puthujjano sabbesampi
ariyānaṁ lokuttaracittaṁ na jānāti appaṭividdhattā evaṁ ariyopi.

footnote: 1. khu. u. 25/101. 2. pa. dī. khu. u. 205. 3. su. vi. 3/94.
footnote: 4. mano. pū. 2/199.

page number: 469

uparimo pana heṭṭhimassa jānāti paṭividdhattāti adhippāyoti
sampasādanīyaṭīkā.
[611] ariyānanti ariyānaṁ maggaphalacittaṁ na jānātīti attho.
tañhi tena anadhigatattā cetopariyaññāṇenāpi na sakkā viññātuṁ.
aññaṁ cittaṁ pana jānātiyeva. heṭṭhimo uparimassa cittaṁ na
jānātītiādīni ca maggaphalacittameva sandhāya vuttānīti veditabbāni.
sotāpannādayopi hi attanā adhigatameva phalaṁ parehi uppāditaṁ
cetopariyaññāṇena jānituṁ sakkonti na attanā anadhigatanti
tikaṅguttaraṭīkā.
ayamattho aṭṭhakathākaṇḍe parittārammaṇattikavaṇṇanāyampi
oloketabbo.
khemacittakathā.
evamimāyapi gāthāya akampitacittaṁ asokacittaṁ virajacittaṁ
khemacittanti maṅgalacatukkaṁ vuttaṁ. idaṁpi paṭhyāvattanti.
dasamagāthāyatthavaṇṇanā.
-------------

page number: 470

ekādasamagāthāyatthavaṇṇanā
[612] evaṁ devaputtena puṭṭho bhagavā paṭhamadutiyacchaṭṭhāsu
tīṇi tīṇi tatiyacatutthapañcamāṭṭhamanavamadasamāsu cattāri cattāri
sattamāya pañca cāti dasahi gāthāhi aṭṭhattiṁsamaṅgalāni kathetvā
idāni tāni thunanto etādisāni katvānāti ekādasamaṁ
gāthamāha.
tattha. imāni viya tāni 1- dissantīti īdisāni. imasaddūpapado
dusa pekkhaneti dhātu. kvi 2-. iyatamakiesānamantassaro dīghaṁ
kvaci dusassa 3- guṇaṁ doraṁ sakkhī cāti suttena dhātvantassa lopo
kvimhīti dhātvantassa lope sampatte sakārādeso kvilopo
ca. iyatādisutteneva ukārassa ikārasaṅkhātaṁ guṇaṁ katvā
imasaddassa ikārassa dīgho makārassa ca lopoti nyāsamati 4-.
rūpasiddhiyantu i iti nipātanena imasaddassikāre tassiminā
dīghe ca kate syāduppattīti vuttaṁ.

footnote: 1. sī. etāni. 2. sī. kvi ceti kvippaccayo. dhātvantassa lopo kvimhīti
footnote: dhātvantassa lope sampatte iyatamakiesānamantassaro dīghaṁ kvaci dussa guṇaṁ doraṁ
footnote: sakkhī cāti sakārādeso. kvilopo ceti kvissa lopo ca. iyatādisutteneva

dusassukārassikārasaṅkhātaṁ guṇaṁ katvā imasaddassikārakassa dīghe makārassa ca lope
kate syāduppatti tathāpi pekkhanatthe dusadhātu appasiddhā. tathā hi
rūpasiddhiyantu kvi disassa guṇanti dissate. ācariyānaṁ matabhedoti ñāyate.
tattha i iti nipātanenaimasaddassikāretassiminā dīghe ca kate syāduppattīti
vuttaṁ. 3. dusassūti yuttataraṁ. 4. nyāsaganthe mati nyāsakārakassa vā matīti
attho. nañāsamatītipi pāṭho.

page number: 471

[613] etāni īdisāni etādisāni. paralope pubbadīgho.
tenaṭṭhakathāyaṁ etādisānīti etāni īdisānīti vatvā puna tadatthaṁ
visayañca dassetuṁ mayā vuttappakārāni bālānaṁ asevanādīnīti vuttaṁ.
vuttappakārānīti hi etena īdisasaddatthamāha. asevanādīnīti
etena etasaddassa visayaṁ. tattha etānīti 1- attho. etaimasaddā
hi samānatthā. tena uposathakkhandhakavaṇṇanāyampi 2- etāni
pubbakaraṇanti imāni cattāri pubbakaraṇanti vuttaṁ.
saccavibhaṅgavaṇṇanāyampi 3- idampīti etampīti vuttaṁ. saddanītiyampi
taṁsaddo parammukhavacano etaṁsaddo samīpavacano idaṁsaddo
accantasamīpavacanoti vuttaṁ. ādhunikā tu etasaddassa tasaddasamānatthataṁ
vadanti. tadayuttaṁ yathāvuttavirodhato. apica kena tetādiso
vaṇṇoti ettha teti tava etādisoti ediso etarahi
yathādissamānoti atthoti paṭhamapiṭṭhavimānavaṇṇanāyaṁ vuttattā idhāpi
etādisāni idāni yathāvuttānīti atthopi yujjateva.
[614] katvānāti karitvā. hontīti vacanaseso. tenaṭṭhakathāyaṁ
evaṁ devaputta ye etādisāni karonti te yasmā sabbattha
sotthiṁ gacchanti tasmā taṁ bālānaṁ asevanādi aṭṭhattiṁsavidhampi tesaṁ
etādisakārakānaṁ maṅgalaṁ uttamaṁ seṭṭhaṁ pavaranti gaṇhāhīti vuttaṁ.
[615] sabbatthāti khandhakkilesābhisaṅkhāradevaputtamārappabhedesu

footnote: 1. etthantare imānīti bhavitabbaṁ. 2. samanta. 3/152. 3. sam. vi. 140.

page number: 472

catūsu paccatthikesu. khandhakavaggasmiñhi 1- āyasmā rādho bhagavantaṁ
etadavoca māro māroti bhante vuccati katamo nu kho bhante
māroti. rūpaṁ kho rādha māro vedanā māro saññā māro
saṅkhārā māro viññāṇaṁ māroti vuttaṁ.
tattha māroti maraṇaṁ vuccati yasmā pana rūpādivinimuttaṁ
maraṇaṁ nāma natthi tenassa bhagavā rūpaṁ kho rādha māroti
ādimāhāti tabbaṇṇanā 2-.
[616] rūpādivinimuttaṁ maraṇaṁ nāma natthi rūpādīnaṁyeva bhaṅge
maraṇasamaññāti taṭṭīkā.
attano visayaṁ atikkamituṁ paṭipanne satte māretīti māroti
mārasaṁyuttavaṇṇanā 3-.
māretīti vibādheti. vipattiādīhi saṁyojanañhi sādhūnaṁ
paramatthato maraṇanti taṭṭīkā.
satte anatthe niyojento māretīti māroti
aṭṭhakaṅguttaravaṇṇanā 4-.
anatthe niyojento guṇamāraṇena māreti virāgavigandhanena
vā jātinimittatāya tattha tattha jātaṁ mārento viya hotīti
māretīti māroti vuttanti taṭṭīkā.
[617] maparājitāti makāro padasandhikaraṇamatto. aparājaṁ
aparājayaṁ itā gatāti attho. parājayaṁ na gacchantīti adhippāyo.

footnote: 1. saṁ. khandha. 17/231. 2. sā. pa. 2/409. 3. sā. pa. 1/198.
footnote: 4. mano. pū. 3/312.

page number: 473

kattha na gacchanti. sabbattha. idañhi ādhāravacanaṁ. ye
pana catūsu paccatthikesu ekenāpi aparājitā hutvā sayameva te
cattāro māre parājitāti 1- vuttaṁ hotīti vuttattā sabbatthāti
niddhāraṇametanti vadanti te evaṁ vattabbā. etādisāni maṅgalāni
katvā catūhi mārehi aparājitā hutvāti idampi aṭṭhakathāyaṁ
vuttaṁ. tabbasena tumhākaṁ matena sabbatthāti sabbehīti atthaṁ
gahetvā kattāti vā apādānanti vā vattabbaṁ siyā. na
cevaṁ daṭṭhabbaṁ. sabbametañhi adhippāyatthavasena vuttaṁ. tasmā
sabbatthāti ādhāroyevāti niṭṭhamettha gantabbaṁ.
kaṅkhāvitaraṇiyaṁ 2- pārājiko hotīti parājitova hoti parājayaṁ
āpannoti vuttaṁ.
parājitasaddo upasaggassa vuddhiṁ katvā takārassa ca kakāraṁ
katvā pārājiko hotīti niddiṭṭhoti taṭṭīkā.
tasmā idhāpi apārājitāti aparājayaṁ itāti vuttattho
yujjateva.
[618] sabbatthāti idhalokaparalokesu ṭhānacaṅkamādīsu ca.
sotthinti sotthi. bindāgamo. tenaṭṭhakathāyaṁ anunāsiko cettha
gāthābandhasukhatthaṁ vuttoti vuttaṁ.
[619] yampanettha chandānurakkhanatthanti ca vuttirakkhanatthanti ca

footnote: 1. parājetvāti yuttataraṁ. 2. kaṅ. vi. 1/42.

page number: 474

sūccāraṇatthanti ca vuttaṁ taṁ lolopacāramattavasena 1- vuttanti
daṭṭhabbaṁ. na hi bhagavā chandañca vuttiñca rakkhati nāpi
sūccāraṇatthaṁ akkharalopādikaṁ karoti. yo hi sāsaṅko sabhayo
so aññesaṁ paṇḍitānaṁ santikā uppajjanakanindābhayena chandañca
vuttiñca rakkhati sūccāraṇatthañca akkharalopādikaṁ karoti. bhagavā
pana nirāsaṅko nibbhayo bhagavato ca vacane khalitaṁ natthi so
kathaṁ parappavādaṁ paṭicca chandañca vuttiñca rakkhissati sūccāraṇatthañca
akkharalopādikaṁ karissati. vuttañcetaṁ abhidhammaṭīkāyaṁ bhagavā pana
vacanagarulahubhāvaṁ na gaṇeti bodhaneyyānampana ajjhāsayānulomato
dhammasabhāvaṁ avilomento tathā tathā desanaṁ nissāmetīti.
na katthaci akkharānaṁ bahutā vā appatā vā codetabbāti
sandhikappasaddanītiyaṁ vuttaṁ.
tasmā gāthābandhasukhatthanti idampi teneva nayena veditabbaṁ.
[620] anunāsikoti etena ca pañcamaṁ lahu sabbatthāti
vādopi paṭisedhito hoti. nepātikapadavibhattasmiñhi sotthiṁ
passāmi pāṇinaṁ sotthināmhi samuṭṭhitoti evaṁ sotthisaddo
aluttavibhattiko hutvā upayogakaraṇavacanavasena dvippakāro diṭṭho
sadisaṁ tīsu liṅgesu sabbāsu ca vibhattisu
vacanesu ca sabbesu yannabyeti tadabyayanti
vacanena kiñcāpi virujjhati etassa pana sesā vibhattiyo paṭicca

footnote: 1. lopacāramattavasenātipi. sī. lokopacāramattavasena.

page number: 475

vayo natthīti abyayattā nipātapadesu saṅgahoyeva kātabboti
ayamattho vutto. tasmā nipāto sotthisaddoti daṭṭhabbo.
paccattabahuvacanantvettha luttaṁ. tenaṭṭhakathāyaṁ bālasevanādīhi
ye uppajjeyyuṁ āsavā 1- vighātapariḷāhā tesaṁ abhāvā sotthi
anupaddavā anupasaṭṭhā khemino appaṭibhayāti vuttaṁ.
[621] tattha āsavā vighātapariḷāhāti cattāro āsavā ca
aññe ca vighātakarā kilesapariḷāhā vipākapariḷāhā vā. cakkhudvāre
hi iṭṭhārammaṇaṁ āpāthagataṁ kāmassādavasena assādayato abhinandato
kāmāsavo uppajjati. Ōdisaṁ aññasmimpi sugatibhave labhissāmīti
bhavappaṭṭhanāya assādayato bhavāsavo uppajjati. sattoti vā
sattassāti vā gaṇhantassa diṭṭhāsavo uppajjati. sabbeheva
sahajātaṁ aññāṇaṁ avijjāsavo. tehi sampayuttā apareeva
kilesā vighātapariḷāhā āyatiṁ vā tesaṁ vipākāti
sabbāsavasuttavaṇṇanā 2- chakkaṅguttare āhuneyyasuttavaṇṇanā 3- ca.
[622] vighātakarāti cittavighātakarā kāyacittadukkhanibbattakā
vā. yathāvuttakkilesahetukadāhānubandhā vipākāeva
vipākapariḷāhā. yathā panettha āsavā aññe ca vighātakaraṇakkilesā
vipākapariḷāhā sambhavanti taṁ dassetuṁ cakkhudvāre hītiādi
vuttanti taṭṭīkā.

footnote: 1. āsavavighātapariḷāhā tesaṁ abhāvā sotthiṁ gacchantīti dissati.
footnote: 2. pa. sū. 1/106 3. mano. pū. 3/158.

page number: 476

āsavasarūpantu saṭīkāsu nikkhepakaṇḍasaṅgītisuttasabbāsavasuttavaṇṇanāsu
oloketabbaṁ. saṅkhepato pana diṭṭhisahito sabbakāmāvacaradhammavisayo 1-
lobho kāmāsavo diṭṭhirahito rūpāvacarakammupapattibhavavisayo
lobho bhavāsavo dvāsaṭṭhidiṭṭhiyo diṭṭhāsavo moho avijjāsavoti daṭṭhabbaṁ.
[623] tantesanti ye etādisāni maṅgalāni katvā 2- honti
te yasmā sabbattha aparājitā hutvā sotthi sotthibhūtā sabbattha
gacchanti tasmā tvaṁ tesaṁ etādisakārakānaṁ taṁ bālāsevanādi
aṭṭhattiṁsavidhaṁ maṅgalaṁ uttamaṁ seṭṭhaṁ pavaranti gaṇhāhi devateti
attho. ettha ca etādisānīti bhedāpekkhavasena vuttaṁ tanti
jaccāpekkhavasena yathā maṅgalāni acintayuṁ brūhi maṅgalanti
ca. sabbattha sot iti ragaṇo thiṁ gacchanti iti magaṇo.
ayampi gāthā paṭhyāvattaṁ nāma.
[624] evamimāya gāthāya bhagavā desanaṁ niṭṭhāpesi.
desanāvasāne koṭisatasahassadevatāyo arahattampattā.
heṭṭhimaphalattayampattā gaṇanapathaṁ vītivattā. tā sabbāpi bhagavantaṁ
abhivādetvā tattheva antaradhāyiṁsu.
ānandatthero pana pañhāpucchakameva sandhāya idamavoca
bhagavā attamanā sā devatā bhagavato bhāsitaṁ abhinanditvā
bhagavantaṁ abhivādetvā tattheva antaradhāyīti āha. etena

footnote: 1. sī. rūpārūpāvacarakammupapattibhavavisayo. 2. sī. kattāro.

page number: 477

pādena maṅgalasuttassa pariyosānakalyāṇatā dīpitā hoti.
tattha idanti etena bahū devā manussā cātiādikaṁ
sabbampi parāmasati. yadipi paṭhamagāthā devatāya vuttā thero pana
attano satthārā desitaṁ taṁ sandhāya evaṁ vadati. satthā kirassa
dutiyadivase sabbaṁ kathesi. tenaṭṭhakathāyaṁ 1- atha bhagavā dutiyadivase
ānandattheraṁ āmantesi imaṁ ānanda rattiṁ aññatarā devatā
maṁ upasaṅkamitvā maṅgalapañhaṁ pucchi athassāhaṁ aṭṭhattiṁsa maṅgalāni
abhāsiṁ uggaṇha ānanda imaṁ maṅgalapariyāyaṁ uggaṇhitvā bhikkhū
vācehīti. thero uggaṇhitvā bhikkhū vācesīti vuttaṁ.
[625] idāni sabbamaṅgalesu ñāṇaparicayapāṭavatthaṁ ayamādito
pabhūti yojanā aṭṭhakathācariyehi katā. evamime idhalokaparaloka-
lokuttarasukhakāmā sattā bālajanasevanaṁ pahāya paṇḍitaṁ nissāya
pūjaneyye pūjentā paṭirūpadesavāsena pubbekatapuññatāya ca
kusaluppattiyaṁ codiyamānā attānaṁ sammāpaṇidhāya bāhusaccasippavinayehi
alaṅkatattabhāvā vinayānurūpaṁ subhāsitaṁ bhāsamānā yāva gihibhāvaṁ na
vijahanti tāva mātāpitūpaṭṭhānena purāṇaiṇamūlaṁ visodhayamānā
puttadārassa saṅgahena navaiṇamūlaṁ payojayamānā anākulakammantatāya
dhanadhaññādisamiddhiṁ pāpuṇantā dānena bhogasāraṁ dhammacariyāya
jīvitasārañca gahetvā ñātisaṅgahena sakajanahitaṁ anavajjakammantatāya
parajanahitañca karontā pāpaviratiyā parupaghātaṁ majjapānasaṁyamena

footnote: 1. pa. jo. khu. khu. 171.

page number: 478

attupaghātañca vivajjitvā dhammesu appamādena kusalapakkhe vaḍḍhetvā
vaḍḍhitakusalatāya gihibyañjanaṁ ohāya pabbajitabhāve patiṭṭhitāpi
buddhabuddhasāvakupajjhāyācariyādīsu gāravena nivātena ca vattasampadaṁ
ārādhetvā santuṭṭhiyā paccayagedhaṁ pahāya kataññutāya sappurisabhūmiyaṁ
ṭhatvā dhammassavanena cittalīnataṁ pahāya khantiyā sabbaparissaye
abhibhavitvā sovacassatāya sanāthaṁ attānaṁ katvā samaṇadassanena
paṭipattiyogaṁ sampassantā dhammasākacchāya kaṅkhaṭṭhāniyesu [1]- kaṅkhaṁ
paṭivinodetvā indriyasaṁvaratapena sīlavisuddhiṁ samaṇadhammabrahmacariyena
cittavisuddhiṁ tatoparā ca catasso visuddhiyo sampādetvā imāya
paṭipadāya saccadassanapariyāyaṁ 2- ñāṇadassanavisuddhiṁ patvā
arahattaphalākhyaṁ 3- nibbānaṁ sacchikaronti yaṁ sacchikatvā sinerupabbato viya
vātavuṭṭhīhi aṭṭhahi lokadhammehi akampamānacittā asokā virajā
khemino honti ye ca khemino honti te sabbattha aparājitā
honti satbattha ca sotthiṁ gacchanti. tenāha bhagavā etādisāni
katvāna ... tantesaṁ maṅgalamuttamanti.
idaṁ suttaṁ suttanipātassa dutiyavagge khuddakapāṭhe cāti dvīsu
ṭhānesu saṅgītaṁ khuddakanikāyapariyāpannanti.
[626] ettāvatā ca

footnote: 1. etthantare pana dhammesūti padaṁ dissati. 2. ariyasaccadassanapariyāyanti. sī.
footnote: ariyasaccadassanapariyosānaṁ. 3. arahattaphalasaṅkhyaṁ. sī. arahattaphalasaṅkhātaṁ.

page number: 479

paṭiññātā mayā esā yā maṅgalatthadīpanī
ānayitvāna sāratthaṁ anekaṁ piṭakattayā
katā sā niṭṭhitā suṭṭhu passitabbā hi viññunā
passantena imaṁ laddhā chekatā sabbamaṅgale
suttābhidhammavinayesu vicārañāṇo
siryādimaṅgalabhidhānayutoruthero
ussāhavā racayi buddhavirassa sisso
maṅgalatthadīpanimimattharasābhirāmaṁ.
[627] iccāyaṁ navapurassa dakkhiṇadisābhāge gāvute ṭhāne
vivitte sampattānaṁ pasādajanake suññāgāre vasantena vivekābhiratena
mahussāhena tipiṭakadharena saddhābuddhiviriyappaṭimaṇḍitena sakaparesaṁ
kosallamicchantena sirimaṅgaloti garūhi gahitanāmena 1- mahātherena
paramende navapure issarassa lakavhayarājanattuno rājātirājassa
manujindassa sabbarājūnaṁ tilakabhūtassa paramassaddhassa paṭṭhitasabbaññutaññāṇassa
buddhasāsane pasannassa kāle chaḷāsītyādhikaṭṭhasatasakkarāje
makkaṭavasse katā maṅgalatthadīpanī. sā antarāyavajjā sijjhittha
yathā tathā pajāyāsā sundarakā yā siddhā bhavataṁ sakalāva sā
āsā.

footnote: 1. sī. gāhitanāmena mahātherena paramamettena navapure issarassa laṅkāvhayassa
footnote: rājanattuno rājādhirājassa sabbarājūnaṁ tilakabhūtassa paramasaddhassa patthitasabbaññuta- ñāṇassa buddhasāsane pasannassa kāle chaḷāsītyādhikaṭṭhasatasakkarāje kakkaṭavasse
katāyaṁ maṅgalatthadīpanī.

page number: 480

kurutā me imaṁ pattaṁ yaṁ puññaṁ sukhadāyakaṁ
tena puññena me siddhā pajāsā bhavataṁ subhā.
cakkavāḷesunantesu samantānantadehino
sadā bhadrāni passantu sukhino dīghamāyukā.
buddhe pasannā ca pasannadhammā
saṅghe 1- pasannā catha puññakāmā
evaṁpakārāhi ca te labhantaṁ
āsāya siddhaṁ atha dukkhamokkhaṁ.
ahantu 2- uttamaṁ phalaṁ arahattanti saññitaṁ-

footnote: kurutā me imaṁ laddhaṁ yaṁ puññaṁ sukhadāyakaṁ
footnote: tena puññena sabbāya pajāya bhavataṁ subhaṁ.
footnote: cakkavāḷesvantesu samantānantadehino

1. sī. saṅghe pasannā puthu puññakāmā
evaṁpakārehi ca te labhantu
āsāyasiddhaṁ atha dukkhamokkhaṁ.
2. sī. ahantu uttamaphalaṁ arahattanti saññitaṁ
alaṅkataṁ suguṇehi labheyyaṁ bhavāntime.
yadā khoriyametteyyo uppanno lokanāyako
tadāhaṁ sammukhī hessaṁ tassa dhammaṁ suṇeyyahaṁ
tassa dhammaṁ suṇitvāna gaccheyyaṁ purimaṁ phalaṁ
tadā alaṅkato hessaṁ guṇehi sakalehipi
sace hettha phalaṁ gacche saṁsaranto bhavābhave
pāpamitte na seveyyaṁ seveyyaṁ purisuttame.
kudiṭṭhiyā na saṁyuñje saṁyuñjehaṁ sudiṭṭhiyā
dānādisaṁyuto homi pasanno lokasammato.

page number: 481

laṅkataṁ sabbaguṇehi labheyyaṁ bhavāntime.
yadā hyariyametteyyo uppanno lokanāyako
tadāhaṁ sammukhībhūto tassa dhammaṁ suṇeyya taṁ
tassa dhammaṁ suṇitvāna gaccheyyaṁ paramaṁ phalaṁ
tadāhaṁlaṅkato siyaṁ guṇehi sakalehipi.
sace nettha phalaṁ gacche saṁsaranto bhavābhave
pāpamittaṁ na seveyyaṁ seveyyaṁ purisuttame
kudiṭṭhiyā na saṁyuje saṁyujehaṁ sudiṭṭhiyā.
dānādisaṁyutto homi pasanno lokasammato
jātissaro mahāpañño akkhubbho sāgarūpamo

footnote: jātissaro mahāpañño akkhobho sāgarūpamo
footnote: sabbadhammānachekohaṁ bhaveyyaṁ jātijātiyaṁ.
footnote: ciraṁ tiṭṭhatu saddhammo lokanāthassa sāsanaṁ

pasannā hontu sabbepi pāṇino buddhasāsane.
devo loke pavassanto samiddhiṁ netu medaniṁ
sammā dhāraṁ pavecchanto rakkhatu bhūmimaṁ sadā.
mātā pitā ca atrajaṁ niccaṁ rakkhantu puttakaṁ
evaṁ dhammena rājāno janaṁ rakkhantu sabbadāti.
maṅgalatthadīpanī
sampuṇṇā.
nibbānapaccayo hotu.
yāva buddhoti nāmampi loke vattati tādino
tiṭṭhataṁ sāsanaṁ tāva desentu sotumicchatanti.
siddhiratthu.
--------

page number: 482

sabbadhammāna chekohaṁ bhaveyyaṁ jātijātiyaṁ.
ciraṁ dippatu saddhammo lokanāthassa sāsanaṁ
pasannā hontu sabbepi pāṇino buddhasāsane.
devo kāle pavassanto samiddhaṁ netu medaniṁ
sammā dhāraṁ pavecchanto rakkhantu bhūmijaṁ sadā
mātā pitā ca atrajaṁ niccaṁ rakkhanti puttakaṁ
evaṁ dhammena rājāno janaṁ rakkhantu sabbadāti.
maṅgalatthadīpanī sampuṇṇā 1-.
yāva buddhoti nāmampi loke vattati tādino
tiṭṭhatu sā nayaṁ tāva dassentī sotumicchatanti 2-
-------------------

footnote: 1. maṅgaladīpanī aṭṭhakathā samattātipi pāṭhā. 2. ayaṁ gāthā katthaci na dissati.

