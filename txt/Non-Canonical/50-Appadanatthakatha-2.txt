
page number: 001

khuddakanikāya
apadānaṭṭhakathā
(dutiyo bhāgo)
-----------
namo tassa bhagavato arahato sammāsambuddhassa.
therāpadāna
2. sīhāsaniyavagga
13. 1. sīhāsanadāyakattherāpadānavaṇṇanā
nibbute lokanāthamhītiādikaṁ āyasmato sīhāsanadāyakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni 1- puññāni
upacinanto siddhatthassa bhagavato kāle vibhavasampanne saddhāsampanne ekasmiṁ
kule nibbatto, dharamāne bhagavati devaloke vasitvā nibbute bhagavati uppannattā
viññutaṁ patto bhagavato sārīrikacetiyaṁ disvā "aho me alābhā, bhagavato
dharamāne kāle asampatto"ti cintetvā cetiye cittaṁ pasādetvā somanassajāto
sabbaratanamayaṁ devatānimmitasadisaṁ dhammāsane sīhāsanaṁ kāretvā jīvamānakabuddhassa
viya pūjesi. tassupari gehampi dibbavimānamiva kāresi, pādaṭṭhapanapādapīṭhampi
kāresi. evaṁ yāvajīvaṁ dīpadhūpapupphagandhādīhi anekavidhaṁ pūjaṁ katvā tato cuto
devaloke nibbatto chakāmasagge aparāparaṁ dibbasampattiṁ anubhavitvā manussesu
cakkavattisampattiṁ anekakkhattuṁ anubhavitvā saṅkhyātikkantaṁ padesarajjasampattiñca

footnote: 1 chaßēéa. ayaṁ pāṭho na dissati.

page number: 002

anubhavitvā kassapassa bhagavato sāsane pabbajitvā samaṇadhammaṁ katvā etthantare
devamanussesu saṁsaranto imasmiṁ buddhuppāde ekasmiṁ vibhavasampanne kule
nibbattitvā viññutaṁ patto satthu dhammadesanaṁ sutvā paṭiladdhasaddho pabbajitvā
laddhūpasampado kammaṭṭhānaṁ gahetvā ghaṭento vāyamanto nacirasseva arahattaṁ
pāpuṇi.
[1] evaṁ pattārahattaphalo attano pubbakammaṁ saritvā somanassaṁ
uppādetvā pubbacaritāpadānaṁ pakāsento nibbute lokanāthamhītiādimāha.
tattha lokassa nātho padhānoti lokanātho, lokattayasāmīti attho. lokanāthe
siddhatthamhi nibbuteti sambandho. vitthārite 1- pāvacaneti pāvacane piṭakattaye
vitthārite patthaṭe pākaṭeti attho. bāhujaññamhi sāsaneti sikkhattayasaṅgahite
buddhasāsane anekasatasahassakoṭikhīṇāsavasaṅkhātehi bahujanehi ñāte adhigateti
attho.
[2-3] pasannacitto sumanoti tadā ahaṁ buddhassa dharamānakāle
asampatto nibbute tasmiṁ devalokā cavitvā manussalokaṁ upapanno tassa
bhagavato sārīrikadhātucetiyaṁ disvā pasannacitto saddhāsampayuttamano sundaramano
"aho mamāgamanaṁ svāgamanan"ti sañjātapasādabahumāno "mayā nibbānādhigamāya
ekaṁ puññaṁ kātuṁ vaṭṭatī"ti cintetvā bhagavato cetiyasamīpe bhagavantaṁ uddissa
hiraññasuvaṇṇaratanādīhi alaṅkaritvāva sīhāsanaṁ akāsi. tatra nisinnassa
pādaṭṭhapanatthāya pādapīṭhañca kāresi. sīhāsanassa atemanatthāya tassupari gharañca
kāresi. tena vuttaṁ "sīhāsanamakāsahaṁ .pe. gharaṁ tattha akāsahan"ti. tena
cittappasādenāti dharamānassa viya bhagavato sīhāsanaṁ mayā kataṁ, tena
cittappasādena. tusitaṁ upapajjahanti tusitabhavane upapajjinti attho.

footnote: 1. pāḷi. vitthārike.

page number: 003

[4] āyāmena catubbīsāti tatrupapannassa devabhūtassa sato mayhaṁ sukataṁ
puññena nibbattitaṁ pātubhūtaṁ āyāmena uccato catubbīsayojanaṁ vitthārena
tiriyato catuddasayojanaṁ tāvadeva nibbattikkhaṇeyeva āsi ahosīti attho. sesaṁ
suviññeyyameva.
[9] catunnavute 1- ito kappeti ito kappato catunavute kappe yaṁ
kammaṁ akariṁ akāsiṁ, tadā tato paṭṭhāya puññabalena kañci duggatiṁ nābhijānāmi,
na anubhūtapubbā kāci duggatīti attho.
[10] tesattatimhito 2- kappeti ito kappato tesattatikappe. indanāmā
tayo janāti indanāmakā tayo cakkavattirājāno ekasmiṁ kappe tīsu jātīsu
indo nāma cakkavattī rājā ahosinti attho. dve sattatimhito 3- kappeti
ito dvesattatikappe. sumananāmakā tayo janā tikkhattuṁ cakkavattirājāno
ahesuṁ.
[11] samasattatīto kappeti ito kappato anūnādhike sattatime kappe varuṇanāmakā
varuṇo cakkavattīti evaṁnāmakā tayo cakkavattirājāno cakkaratanasampannā catudīpamhi
issarā ahesunti attho. sesaṁ suviññeyyamevāti.
sīhāsanadāyakattherāpadānavaṇṇanā niṭṭhitā. 4-
----------------
14. 2. ekatthambhikattherāpadānavaṇṇanā
siddhatthassa bhagavatotiādikaṁ āyasmato ekatthambhadāyakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni

footnote: 1 pāḷi. catunavute. 2 pāḷi. tesattati ito.
footnote: 3 pāḷi. dvesattati ito 4 chaßēéa. samattā, evamuparipi.

page number: 004

upacinanto siddhatthassa bhagavato kāle vanakammiko hutvā ekasmiṁ vibhavasampanne
kule nibbatto. tasmiṁ samaye sabbe saddhā pasannā upāsakā ekacchandā
"bhagavato upaṭṭhānasālaṁ karomā"ti dabbasambhāratthāya vanaṁ pavisitvā taṁ upāsakaṁ
disvā "amhākaṁ ekaṁ thambhaṁ dethā"ti yāciṁsu. so taṁ pavattiṁ sutvā "tumhe
mā cintayitthā"ti te sabbe uyyojetvā ekaṁ sāramayaṁ thambhaṁ gahetvā satthu
dassetvā tesaṁyeva adāsi. so teneva somanassajāto tadeva mūlaṁ katvā
aññāni dānādīni puññāni katvā tato cuto devaloke nibbatto aparāparaṁ
chasu kāmāvacaresu dibbasampattiyo anubhavitvā manussesu ca aggacakkavattisampattiṁ
anekavāraṁ anubhavitvā asaṅkhyeyyaṁ padesarajjasampattiñca anubhavitvā imasmiṁ
buddhuppāde saddhāsampanne ekasmiṁ kule nibbatto mātāpitūhi saddhiṁ bhagavato
santike dhammaṁ sutvā paṭiladdhasaddho pabbajitvā laddhūpasampado kammaṭṭhānaṁ
gahetvā manasikaronto nacirasseva arahā ahosi.
[13] so evaṁ pattārahatto attano pubbakammaṁ saritvā somanassajāto
pubbacaritāpadānaṁ pakāsento siddhatthassātiādimāha. tattha siddhatthassa
bhagavato bhagyasampannassa sammāsambuddhassa. mahāpūgagaṇoti mahāupāsakasamūho
ahu ahosīti attho. saraṇaṁ gatā ca te buddhanti "buddhaṁ saraṇan"ti gatā
bhajiṁsu jāniṁsu vā te upāsakā. tathāgataṁ saddahanti buddhaguṇaṁ attano
cittasantāne ṭhapentīti attho.
[14] sabbe saṅgamma mantetvāti sabbe samāgamma sannipatitvā
mantetvā aññamaññaṁ saññāpetvā ekacchannā hutvā māḷaṁ upaṭṭhānasālaṁ
satthuno atthāya kubbanti karontīti attho. dabbasambhāresu ekatthambhaṁ alabhantā
brahāvane mahāvane vicinantīti sambandho.

page number: 005

[15] tehaṁ araññe disvānāti ahaṁ te upāsake araññe disvāna
gaṇaṁ samūhaṁ upagamma samīpaṁ gantvā añjaliṁ paggahetvāna dasaṅgulisamodhānaṁ
añjaliṁ sirasi katvā ahaṁ gaṇaṁ upāsakasamūhaṁ "tumhe imaṁ vanaṁ kimatthaṁ
āgatatthā"ti tadā tasmiṁ kāle paripucchinti sambandho.
[16] te sīlavanto upāsakā me mayā puṭṭhā "māḷaṁ mayaṁ kattukāmā
hutvā ekatthambho amhehi na labbhatī"ti viyākaṁsu visesena kathayiṁsūti sambandho.
[17] mamaṁ mayhaṁ ekatthambhaṁ detha, ahaṁ taṁ dassāmi satthuno santikaṁ
ahaṁ thambhaṁ āharissāmi, te bhavanto thambhaharaṇe appossukkā ussāharahitā
bhavantūti sambandho.
[24] yaṁ yaṁ yonupapajjāmīti yaṁ yaṁ yoniṁ devattaṁ atha mānusaṁ
upagacchāmīti attho. bhummatthe vā upayogavacanaṁ, yasmiṁ yasmiṁ devaloke vā
manussaloke vāti attho. sesaṁ uttānamevāti. 1-
ekatthambhikattherāpadānavaṇṇanā niṭṭhitā.
-------------
15. 3. nandattherāpadānavaṇṇanā
padumuttarassa bhagavatotiādikaṁ āyasmato nandattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni upacinanto
padumuttarassa bhagavato kāle haṁsavatīnagare ekasmiṁ kule nibbattitvā viññutaṁ
patto bhagavato santike dhammaṁ suṇanto satthāraṁ ekaṁ bhikkhuṁ indriyesu
guttadvārānaṁ aggaṭṭhāne ṭhapentaṁ disvā sayaṁ taṁ ṭhānantaraṁ patthento

footnote: 1 chaßēéa. uttānatthamevāti.

page number: 006

bhagavato bhikkhusaṁghassa ca pūjāsakkārabahulaṁ mahādānaṁ pavattetvā "ahaṁ bhante
anāgate tumhādisassa buddhassa evarūpo sāvako bhaveyyan"ti paṇidhānaṁ
akāsi.
so tato paṭṭhāya devamanussesu saṁsaranto atthadassissa bhagavato kāle
dhammatāya 1- nāma nadiyā mahanto kacchapo hutvā nibbatto ekadivasaṁ
satthāraṁ nadiṁ tarituṁ tīre ṭhitaṁ disvā sayaṁ bhagavantaṁ tāretukāmo satthu pādamūle
nipajji. satthā tassa ajjhāsayaṁ ñatvā piṭṭhiṁ abhiruhi. so haṭṭhatuṭṭho vegena
sotaṁ chindanto sīghataraṁ paratīraṁ pāpesi. bhagavā tassa anumodanaṁ vadanto
bhāviniṁ sampattiṁ kathetvā pakkāmi.
so tena puññakammena sugatīsuyeva saṁsaranto imasmiṁ buddhuppāde
kapilavatthusmiṁ suddhodanamahārājassa aggamahesiyā mahāpajāpatigotamiyā kucchimhi
nibbatto, tassa nāmaggahaṇadivase ñātisaṅghaṁ nandayanto jātoti "nando"tveva
nāmaṁ akaṁsu. tassa vayappattakāle bhagavā pavattitavaradhammacakko lokānuggahaṁ
karonto anukkamena kapilavatthuṁ gantvā ñātisamāgame pokkharavassaṁ aṭṭhuppattiṁ
katvā vessantarajātakaṁ 2- kathetvā dutiyadivase piṇḍāya paviṭṭho "uttiṭṭhe
nappamajjeyyā"ti 3- gāthāya pitaraṁ sotāpattiphale patiṭṭhāpetvā nivesanaṁ gantvā
"dhammañcare sucaritan"ti 4- gāthāya mahāpajāpatiṁ sotāpattiphale rājānaṁ
sakadāgāmiphale patiṭṭhāpetvā tatiyadivase nandakumārassa abhisekagehapavesanāavāha-
maṅgalesu vattamānesu piṇḍāya pāvisi. satthā nandakumārassa hatthe pattaṁ
datvā maṅgalaṁ vatvā tassa hatthato pattaṁ aggahetvāva vihāraṁ gato, taṁ
pattahatthaṁ vihāraṁ āgataṁ anicchamānaṁyeva pabbājetvā tathāpabbājitattāyeva

footnote: 1 vinatāya, thera.a. 1/426 2 khu.jā 28/1655-2440/308-385.
footnote: 3 khuḍha. 25/168/47. 4 khuḍha. 25/169/47.

page number: 007

anabhiratiyā pīḷitaṁ ñatvā upāyena tassa taṁ anabhiratiṁ vinodesi. so yoniso
paṭisaṅkhāya vipassanaṁ paṭṭhapetvā nacirasseva arahattaṁ pāpuṇi. thero puna
divase bhagavantaṁ upasaṅkamitvā evamāha "yaṁ me bhante bhagavā pāṭibhogo
pañcannaṁ accharāsatānaṁ paṭilābhāya kakuṭapādānaṁ, muñcāmahaṁ bhante bhagavantaṁ
etasmā paṭissavā"ti. bhagavāpi "yadeva te nanda anupādāya āsavehi cittaṁ
vimuttaṁ, tadāhaṁ mutto etasmā paṭissavā"ti āha. athassa bhagavā savisesaṁ
indriyesu guttadvārataṁ ñatvā taṁ guṇaṁ vibhāvento "etadaggaṁ bhikkhave mama
sāvakānaṁ bhikkhūnaṁ indriyesu guttadvārānaṁ yadidaṁ nando"ti 1- indriyesu
guttadvārabhāvena naṁ etadagge ṭhapesi. thero hi "indriyāsaṁvaraṁ nissāya imaṁ
vippakāraṁ patto, tamahaṁ suṭṭhu niggaṇhissāmī"ti ussāhajāto balavahirottappo
tattha ca katādhikārattā indriyasaṁvare ukkaṁsapāramiṁ agamāsi.
[27] evaṁ so etadaggaṭṭhānaṁ patvā attano pubbakammaṁ saritvā
somanassappatto pubbacaritāpadānaṁ 2- pakāsento padumuttarassa bhagavatotiādimāha.
vatthaṁ khomaṁ mayā dinnanti khomaraṭṭhe jātaṁ vatthaṁ bhagavati cittappasādena
gāravabahumānena mayā paramasukhumaṁ khomavatthaṁ dinnanti attho. sayambhussāti
sayameva bhūtassa jātassa ariyāya jātiyā nibbattassa. mahesinoti mahante
sīlasamādhipaññāvimuttivimuttiñāṇadassanakkhandhe esi gavesīti mahesi, tassa
mahesino sayambhussa cīvaratthāya khomavatthaṁ mayā dinnanti sambandho.
[28] tamme buddho viyākāsīti ettha tanti sāmyatthe upayogavacanaṁ,
tassa vatthadāyakassa me dānaphalaṁ visesena akāsi kathesi buddhoti attho.
jalajuttamanāmakoti padumuttaranāmako. "jalaruttamanāyako"tipi pāṭho. tassa

footnote: 1 aṅ. ekaka. 20/230/25. 2 ka. buddhacaritāpadānaṁ.

page number: 008

jalamānānaṁ devabrahmānaṁ uttamanāyako padhānoti attho. iminā vatthadānenāti
iminā vatthadānassa nissandena tavaṁ anāgate hemavaṇṇo suvaṇṇavaṇṇo
bhavissasi.
[29] dve sampattiṁ anubhotvāti dibbamanussasaṅkhātā dve sampattiyo
anubhavitvā. kusalamūlehi coditoti kusalāvayavehi kusalakoṭṭhāsehi codito pesito,
"tvaṁ iminā puññena satthu kulaṁ pasavāhī"ti 1- pesito viyāti attho.
"gotamassa bhagavato kaniṭṭho tvaṁ bhavissasī"ti byākāsīti sambandho.
[30] rāgaratto sukhasīloti kilesakāmehi ratto allīno kāyasukhacitta-
sukhānubhavanasabhāvo. kāmesu gedhamāyutoti vatthukāmesu gedhasaṅkhātāya taṇhāya
āyuto yojitoti attho. buddhena codito santo, tadā 2- tvanti yasmā
kāmesu gedhito, tadā 3- tasmā tvaṁ attano bhātukena gotamabuddhena codito
pabbajjāya uyyojito tassa santike pabbajissasīti sambandho.
[31] pabbajitvāna tvaṁ tatthāti tasmiṁ gotamassa bhagavato sāsane tvaṁ
pabbajitvā kusalamūlena mūlabhūtena puññasambhārena codito bhāvanāyaṁ niyojito
sabbāsave sakalāsave pariññāya jānitvā pajahitvā anāmayo niddukkho
nibbāyissasi adassanaṁ pāpessasi, apaṇṇattikabhāvaṁ gamissasīti attho.
[32] satakappasahassamhīti ito kappato pubbe satakappādhike sahassame
kappamhi ceḷanāmakā cattāro cakkavattirājāno ahesunti attho. saṭṭhi
kappasahassānīti kappasahassāni saṭṭhi ca atikkamitvā heṭṭhā ekasmiṁ kappe
cattāro janā upaceḷā nāma cakkavattirājāno catūsu jātīsu ahesunti
attho.

footnote: 1 ma.,i. pabhavāhīti. 2 pāḷi. tato. 3 sī.,i. tato.

page number: 009

[33] pañcakappasahassamhīti pañcakappādhike sahassame kappamhi ceḷā
nāma cattāro janā cakkavattirājāno sattahi ratanehi sampannā samaṅgībhūtā
jambudīpāmaragoyāna 1- uttarakurupubbavidehadīpasaṅkhāte catudīpamhi issarā padhānā
visuṁ ahesunti attho. sesaṁ vuttanayamevāti.
nandattherāpadānavaṇṇanā niṭṭhitā.
-------------
16. 4. cūḷapanthakattherāpadānavaṇṇanā
padumuttaro nāma jinotiādikaṁ āyasmato cūḷapanthakattherassa apadānaṁ.
ayampi purimabuddhesu katādhikāro tattha tattha bhave vivaṭṭupanissayāni puññāni
upacinanto padumuttarassa bhagavato kāle yadettha aṭṭhuppattivasena vattabbaṁ,
taṁ aṭṭhakanipāte mahāpanthakavatthusmiṁ 2- vuttameva. ayaṁ pana viseso:-
mahāpanthakatthero arahattaṁ patvā phalasamāpattisukhena vītināmento cintesi
"kathaṁ nu kho sakkā cūḷapanthakampi imasmiṁ sukhe patiṭṭhāpetun"ti. so attano
ayyakaṁ dhanaseṭṭhiṁ upasaṅkamitvā āha "sace mahāseṭṭhi anujānātha, ahaṁ
cūḷapanthakaṁ pabbājeyyan"ti. pabbājetha bhanteti. thero taṁ pabbājesi. so
dasasu sīlesu patiṭṭhito bhātu santike:-
"padumaṁ yathā kokanadaṁ sugandhaṁ
pāto siyā phullamavītagandhaṁ
aṅgīrasaṁ passa virocamānaṁ
tapantamādiccamivantalikkhe"ti 3-

footnote: 1 chaßēéa....aparagoyāna... 2. khuṭhera. 26/510/345.
footnote: 1 saṁ.sa. 15/123/97, aṅ. pañcaka. 22/195/266 (syā).

page number: 010

gāthaṁ uggaṇhanto catūhi māsehi uggahetuṁ nāsakkhi, gahitampi hadaye na
tiṭṭhati. atha naṁ mahāpanthako "cūḷapanthaka tvaṁ imasmiṁ sāsane abhabbo, catūhi
māsehi ekaṁ gāthampi gahetuṁ na sakkosi, pabbajitakiccaṁ pana tvaṁ kathaṁ matthakaṁ
pāpessasi, nikkhama ito"ti so therena paṇāmito dvārakoṭṭhakasamīpe rodamāno
aṭṭhāsi.
tena ca samayena satthā jīvakambavane viharati. atha jīvako purisaṁ pesesi
"gaccha pañcahi bhikkhusatehi saddhiṁ satthāraṁ nimantehī"ti. tena ca samayena
āyasmā mahāpanthako bhattuddesako hoti. so "pañcannaṁ bhikkhusatānaṁ bhikkhaṁ
paṭicchathā"ti vutto "cūḷapanthakaṁ ṭhapetvā sesānaṁ paṭicchāmī"ti āha. taṁ sutvā
cūḷapanthako bhiyyoso mattāya domanassappatto ahosi. satthā tassa cittakkhedaṁ
ñatvā "cūḷapanthako mayā katena upāyena bujjhissatī"ti tassa avidūraṭṭhāne
attānaṁ dassetvā "kiṁ panthaka rodasī"ti pucchi. "bhātā maṁ bhante paṇāmetī"ti
āha. "panthaka mā cintayi, mama sāsane tuyhaṁ pabbajjā, ehi imaṁ gahetvā
`rajoharaṇaṁ, rajoharaṇan'ti manasi karohī"ti iddhiyā 1- suddhaṁ coḷakkhaṇḍaṁ
abhisaṅkharitvā adāsi. so satthārā dinnaṁ coḷakkhaṇḍaṁ "rajoharaṇaṁ,
rajoharaṇan"ti hatthena parimajjanto nisīdi. tassa taṁ parimajjantassa
kiliṭṭhadhātukaṁ jātaṁ, puna parimajjantassa ukkhaliparipuñchanasadisaṁ jātaṁ. so
ñāṇaparipākattā evaṁ cintesi "idaṁ coḷakkhaṇḍaṁ pakatiyā parisuddhaṁ, imaṁ
upādinnakasarīraṁ nissāya kiliṭṭhaṁ aññathā jātaṁ, tasmā aniccaṁ yathāpetaṁ, evaṁ
cittampī"ti khayavayaṁ paṭṭhapetvā tasmiṁyeva nimitte jhānāni nibbattetvā
jhānapādakaṁ katvā vipassanaṁ paṭṭhapetvā saha paṭisambhidāhi arahattaṁ pāpuṇi.
arahattapattassevassa tepiṭakaṁ pañcābhiññā ca āgamiṁsu.

footnote: 1 ma. iddhimayaṁ.

page number: 011

satthā ekūnehi pañcabhikkhusatehi saddhiṁ gantvā jīvakassa nivesane
paññatte āsane nisīdi. cūḷapanthako pana attano bhikkhāya appaṭicchitattā
eva na gato. jīvako yāguṁ dātuṁ ārabhi. satthā hatthena pattaṁ pidahi. "kasmā
bhante na gaṇhathā"ti vutte vihāre eko bhikkhu atthi jīvakāti. so purisaṁ
pesesi "gaccha bhaṇe vihāre nisinnaṁ ayyaṁ gahetvā ehī"ti. cūḷapanthakattheropi
rūpena kiriyāya ca ekampi ekena asadisaṁ bhikkhusahassaṁ nimminitvā nisīdi. so
puriso vihāre bhikkhūnaṁ bahubhāvaṁ disvā gantvā jīvakassa kathesi "imasmā
bhikkhusaṁghā vihāre bhikkhusaṁgho bahutaro, pakkositabbaṁ ayyaṁ na jānāmī"ti.
jīvako satthāraṁ pucchi "ko nāmo bhante vihāre nisinno bhikkhū"ti. cūḷapanthako
nāma jīvakāti. gaccha bhaṇe "cūḷapanthako nāma kataro"ti pucchitvā taṁ ānehīti.
so vihāraṁ gantvā "cūḷapanthako nāma kataro bhante"ti pucchi. "ahaṁ cūḷapanthako,
ahaṁ cūḷapanthako"ti ekappahārena bhikkhusahassampi kathesi. so punāgantvā taṁ
pavattiṁ jīvakassa ārocesi jīvako paṭividdhasaccattā "iddhimā maññe ayyo"ti
nayato ñatvā "gaccha bhaṇe paṭhamaṁ kathentaṁ ayyameva `tumhe satthā pakkosatī'ti
vatvā cīvarakaṇṇe gaṇhāhī"ti āha. so vihāraṁ gantvā tathā akāsi. tāvadeva
nimmitabhikkhū antaradhāyiṁsu. so theraṁ gahetvā agamāsi.
satthā tasmiṁ khaṇe yāguñca khajjakādibhedañca paṭiggaṇhi. katabhattakicco
bhagavā āyasmantaṁ cūḷapanthakaṁ āṇāpesi "anumodanaṁ karohī"ti. so pabhinna-
paṭisambhido sineruṁ gahetvā mahāsamuddaṁ manthento viya tepiṭakaṁ buddhavacanaṁ
saṅkhobhento satthu ajjhāsayaṁ gaṇhanto anumodanaṁ akāsi. dasabale bhattakiccaṁ
katvā vihāraṁ gate dhammasabhāyaṁ kathā udapādi `aho buddhānaṁ ānubhāvo, yatra
hi nāma cattāro māse ekagāthaṁ gahetuṁ asakkontampi lahukena khaṇeneva

page number: 012

evaṁ mahiddhikaṁ akaṁsū'ti, tathā hi jīvakassa nivesane nisinno bhagavā `evaṁ
cūḷapanthakassa cittaṁ samāhitaṁ, vīthipaṭipannā vipassanā'ti ñatvā yathānisinnoyeva
attānaṁ dassetvā `panthaka nevāyaṁ pilotikā kiliṭṭhā rajānukiṇṇā, ito pana
aññopi ariyassa vinaye saṅkileso rajo'ti dassento:-
`rāgo rajo na ca pana reṇu vuccati
rāgassetaṁ adhivacanaṁ rajoti
etaṁ rajaṁ vippajahitvā bhikkhavo
viharanti te vigatarajassa sāsane.
doso rajo .pe. vigatarajassa sāsane.
moho rajo .pe. vigatarajassa sāsane'ti 1-
imā tisso gāthāyo abhāsi. gāthāpariyosāne cūḷapanthako saha paṭisambhidāhi
arahattaṁ pāpuṇīti. satthā tesaṁ bhikkhūnaṁ kathāsallāpaṁ sutvā āgantvā buddhāsane
nisīditvā "kiṁ vadetha bhikkhave"ti pucchitvā "imaṁ nāma bhante"ti vutte
"bhikkhave cūḷapanthakena idāni mayhaṁ ovāde ṭhatvā lokuttaradāyajjaṁ laddhaṁ,
pubbe pana lokiyadāyajjaṁ laddhan"ti vatvā tehi yācito cūḷaseṭṭhijātakaṁ 2-
kathesi. aparabhāge naṁ satthā ariyagaṇaparivuto dhammāsane nisinno manomayaṁ kāyaṁ
abhinimminantānaṁ bhikkhūnaṁ cetovivaṭṭakusalānañca aggaṭṭhāne ṭhapesi.
[35] evaṁ so pattaetadaggaṭṭhāno attano pubbakammaṁ saritvā
pītisomanassavasena pubbacaritāpadānaṁ pakāsento padumuttaro nāma jinoti-
ādimāha. tattha purimapadadvayaṁ vuttatthameva gaṇamhā vūpakaṭṭho soti so padumuttaro
nāma satthā gaṇamhā mahatā 3- bhikkhusamūhato vūpakaṭṭho visuṁ bhūto vivekaṁ

footnote: 1 khußēáahā. 29/980/624 (syā), khu.cūḷa. 30/434/208 (syā).
footnote: 2 khu.cūḷa. 27/4/2. 3 sī.,i. mahā.

page number: 013

upagato. tadā mama tāpasakāle himavante himālayapabbatasamīpe vasi vāsaṁ kappesi,
catūhi iriyāpathehi vihāsīti attho.
[36] ahampi .pe. tadāti yadā so bhagavā himavantaṁ upagantvā
vasi, tadā ahampi himavantasamīpe katāssame ā samantato kāyacittapīḷāsaṅkhātā
parissayā samanti etthāti assamoti laddhanāme araññāvāse vasāmīti
sambandho. acirāgataṁ mahāvīranti aciraṁ āgataṁ mahāvīriyavantaṁ lokanāyakaṁ padhānaṁ
taṁ bhagavantaṁ upesinti sambandho, āgatakkhaṇeyeva upāgaminti attho.
[37] pupphacchattaṁ gahetvānāti evaṁ upagacchanto ca padumuppalapupphādīhi
chāditaṁ pupphamayaṁ chattaṁ gahetvā narāsabhaṁ narānaṁ seṭṭhaṁ bhagavantaṁ chādento
upagañchiṁ 1- samīpaṁ gatosmīti attho. samādhiṁ samāpajjantanti rūpāvacarasamādhijjhānaṁ
samāpajjantaṁ appetvā nisinnassa antarāyaṁ ahaṁ akāsinti sambandho.
[38] ubho hatthehi paggayhāti taṁ susajjitaṁ pupphacchattaṁ dvīhi
hatthehi ukkhipitvā ahaṁ bhagavato adāsinti sambandho. paṭiggahesīti taṁ mayā
dinnaṁ pupphacchattaṁ padumuttaro bhagavā sampaṭicchi, sādaraṁ 2- sādiyīti attho.
[41] satapattachattaṁ paggayhāti ekekasmiṁ padumapupphe satasatapattānaṁ
vasena satapattehi padumapupphehi chāditaṁ pupphacchattaṁ pakārena ādarena gahetvā
tāpaso mama adāsīti attho. tamahaṁ kittayissāmīti taṁ tāpasaṁ ahaṁ kittayissāmi
pākaṭaṁ karissāmīti attho. mama bhāsato bhāsamānassa vacanaṁ suṇotha manasi
karotha.
[42] pañcavīsatikappānīti iminā pupphacchattadānena pañcavīsativāre
tāvatiṁsabhavane sakko hutvā devarajjaṁ karissatīti sambandho. catuttiṁsatikkhattuñcāti
catuttiṁsativāre manussaloke cakkavattī rājā bhavissati.

footnote: 1 chaßēéa. upagacchiṁ. 2 ma. chādanaṁ.

page number: 014

[43] yaṁ yaṁ yoninti manussayoniādīsu yaṁ yaṁ jātiṁ saṁsarati gacchati
upapajjati. tattha tattha yoniyaṁ abbhokāse suññaṭṭhāne patiṭṭhantaṁ nisinnaṁ
ṭhitaṁ vā padumaṁ dhārayissati upari chādayissatīti attho.
[45] pakāsite pāvacaneti tena bhagavatā sakalapiṭakattaye pakāsite
dīpite manussattaṁ manussajātiṁ labhissati upapajjissati. manomayamhi kāyamhīti
manena jhānacittena nibbattoti manomayo, yathā cittaṁ pavattati, tathā kāyaṁ
pavatteti cittagatikaṁ karotīti attho. tamhi manomaye kāyamhi so tāpaso
cūḷapanthako nāma hutvā uttamo aggo bhavissatīti attho. sesaṁ heṭṭhā
vuttattā uttānattā ca suviññeyyameva.
[52] sariṁ kokanadaṁ ahanti ahaṁ bhagavato nimmitacoḷakaṁ parimajjanto
kokanadaṁ padumaṁ sarinti attho. tattha cittaṁ vimucci meti tasmiṁ kokanade padume
cittaṁ adhimucci allīno, tato ahaṁ arahattaṁ pāpuṇinti sambandho.
[53] ahaṁ manomayesu cittagatikesu kāyesu sabbattha sabbesu pāramiṁ
pariyosānaṁ gato pattoti sambandho. sesaṁ vuttanayamevāti.
cūḷapanthakattherāpadānavaṇṇanā niṭṭhitā.
-----------
17. 5. pilindavacchattherāpadānavaṇṇanā
nibbute lokanāthamhītiādikaṁ āyasmato pilindavacchattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto padumuttarassa bhagavato kāle haṁsavatīnagare mahābhogakule nibbatto
heṭṭhā vuttanayena satthu santike dhammaṁ suṇanto satthāraṁ ekaṁ bhikkhuṁ devatānaṁ

page number: 015

piyamanāpabhāvena aggaṭṭhāne ṭhapentaṁ disvā taṁ ṭhānantaraṁ patthetvā yāvajīvaṁ
kusalaṁ katvā tato cuto devamanussesu saṁsaranto sumedhassa bhagavato kāle
kulagehe nibbatto. parinibbute bhagavati tassa thūpaṁ pūjetvā saṁghassa mahādānaṁ
pavattetvā tato cavitvā devamanussesu ubhayasampattiyo anubhavitvā anuppanne
buddhe cakkavattī rājā hutvā mahājanaṁ pañcasīlesu patiṭṭhāpetvā saggaparāyanaṁ
akāsi. so anuppanneyeva amhākaṁ bhagavati sāvatthiyaṁ brāhmaṇakule nibbatti,
pilindotissa nāmaṁ akaṁsu. vacchoti gottaṁ. so aparabhāge pilindavacchoti
paññāyittha. saṁsāre pana 1- saṁvegabahulatāya paribbājakapabbajjaṁ pabbajitvā
cūḷagandhāraṁ nāma vijjaṁ sādhetvā tāya vijjāya ākāsacārī paracittavidū ca
hutvā rājagahe lābhaggayasaggapatto paṭivasati.
atha amhākaṁ bhagavā abhisambuddho hutvā anukkamena rājagahaṁ upagato.
tato paṭṭhāya buddhānubhāvena tassa sā vijjā na sampajjati, attano kiccaṁ
na sādheti. so cintesi "sutaṁ kho panetaṁ ācariyapācariyānaṁ bhāsamānānaṁ `yattha
mahāgandhāravijjā dharati, tattha cūḷagandhāravijjā na sampajjatī'ti samaṇassa
pana gotamassa āgatakālato paṭṭhāya nāyaṁ mama vijjā sampajjati, nissaṁsayaṁ
samaṇo gotamo mahāgandhāravijjaṁ jānāti, yannūnāhaṁ taṁ payirupāsitvā tassa
santike taṁ vijjaṁ pariyāpuṇeyyan"ti so bhagavantaṁ upasaṅkamitvā etadavoca
"ahaṁ mahāsamaṇa tava santike ekaṁ vijjaṁ pariyāpuṇitukāmo, okāsaṁ me
karohī"ti. "tena hi mama santike pabbajāhī"ti āha. so "vijjāya parikammaṁ
pabbajjā"ti maññamāno pabbaji. tassa bhagavā dhammaṁ kathetvā caritānukūlaṁ
kammaṭṭhānaṁ adāsi. so upanissayasampannatāya nacirasseva vipassanaṁ paṭṭhapetvā
arahattaṁ pāpuṇi.

footnote: 1 sī.,i. saṁsaraṇena.

page number: 016

[55] yā pana purimajātiyaṁ tassovāde ṭhatvā sagge nibbattā devatā,
tā kataññutaṁ nissāya tasmiṁ sañjātabahumānā sāyaṁ pātaṁ theraṁ payirupāsitvā
gacchanti. tasmā naṁ bhagavā devatānaṁ ativiya piyamanāpabhāvena aggabhāve ṭhapesi
"etadaggaṁ bhikkhave mama sāvakānaṁ bhikkhūnaṁ devatānaṁ piyamanāpānaṁ yadidaṁ
pilindavaccho"ti. 1- evaṁ so pattāggaṭṭhāno attano pubbakammaṁ anussaritvā
pītisomanassavasena pubbacaritāpadānaṁ pakāsento nibbute lokanāthamhīti-
ādimāha.
tattha kāmarūpārūpalokassa nātho padhānoti lokanātho. medhā vuccanti
sabbaññutaññāṇānāvaraṇañāṇādayo, sundarā, pasatthā vā medhā yassa so
sumedho, aggo ca so puggalo cāti aggapuggalo, tasmiṁ sumedhe lokanāyake
aggapuggale khandhaparinibbānena nibbute satīti sambandho. pasannacitto sumanoti
saddhāya pasāditacitto somanassena sundaramano ahaṁ tassa sumedhassa bhagavato
thūpapūjaṁ cetiyapūjaṁ akāsinti attho.
[56] ye ca khīṇāsavā tatthāti tasmiṁ samāgame ye ca khīṇāsavā
pahīnakilesā chaḷabhiññā chahi abhiññāhi samannāgatā mahiddhikā mahantehi
iddhīhi samannāgatā santi, te sabbe khīṇāsave ahaṁ tattha samānetvā suṭṭhu
ādarena ānetvā saṁghabhattaṁ sakalasaṁghassa dātabbabhattaṁ akāsiṁ tesaṁ bhojesinti
attho.
[57] upaṭṭhāko tadā ahūti mama saṁghabhattadānakāle sumedhassa bhagavato
nāmena sumedho nāma upaṭṭhākasāvako ahu ahosīti attho. so sāvako mayhaṁ
pūjāsakkāraṁ anumodittha anumodito ānisaṁsaṁ kathesīti attho.

footnote: 1 aṅ. ekaka. 20/215/24.

page number: 017

[58] tena cittappasādenāti tena thūpapūjākaraṇavasena uppannena
cittappasādena devaloke dibbavimānaṁ upapajjiṁ upagato asmīti attho, tattha
nibbattomhīti vuttaṁ hoti. chaḷāsītisahassānīti tasmiṁ vimāne cha asītisahassāni
devaccharāyo me mayhaṁ cittaṁ ramiṁsu ramāpesunti sambandho.
[59] mameva anuvattantīti tā accharāyo sabbakāmehi dibbehi
rūpādivatthukāmehi upaṭṭhahantiyo mamaṁ eva anuvattanti mama vacanaṁ anukaronti
sadā niccakālanti attho. sesaṁ suviññeyyamevāti.
pilindavacchattherāpadānavaṇṇanā niṭṭhitā.
-------------
18. 6. rāhulattherāpadānavaṇṇanā
padumuttarassa bhagavatotiādikaṁ āyasmato rāhulattherassa apadānaṁ.
ayampi āyasmā purimajinavaresu katādhikāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle kulagehe nibbatto viññutaṁ
patvā satthu dhammadesanaṁ suṇanto satthāraṁ ekaṁ bhikkhuṁ sikkhākāmānaṁ aggaṭṭhāne
ṭhapentaṁ disvā sayampi taṁ ṭhānantaraṁ patthento senāsanavisodhanavijjotanādikaṁ
uḷāraṁ puññaṁ katvā paṇidhānaṁ akāsi. so tato cavitvā devamanussesu
saṁsaranto ubhayasampattiyo anubhavitvā imasmiṁ buddhuppāde amhākaṁ bodhisattaṁ
paṭicca yasodharāya deviyā kucchimhi nibbattitvā rāhuloti laddhanāmo mahatā
khattiyaparivārena vaḍḍhi. tassa pabbajjāvidhānaṁ khandhake 1- āgatameva. so
pabbajitvā satthu santike anekehi suttapadehi suladdhovādo paripakkañāṇo

footnote: 1 vißēáahā. 4/105/119.

page number: 018

vipassanaṁ ussukkāpetvā arahattaṁ pāpuṇi. arahā pana hutvā attano paṭipattiṁ
paccavekkhitvā aññaṁ byākaronto:-
"ubhayeneva sampanno rāhulabhaddoti maṁ vidū
yañcamhi putto buddhassa yañca dhammesu cakkhumā.
yañca me āsavā khīṇā yañca natthi punabbhavo
arahā dakkhiṇeyyomhi tevijjo amataddaso.
kāmandhā jālasacchannā 1- taṇhāchadanachāditā
pamattabandhunā bandhā macchāva kuminā mukhe.
taṁ kāmaṁ ahamujjhitvā chetvā mārassa bandhanaṁ
samūlaṁ taṇhaṁ abbuyha 2- sītibhūtosmi nibbuto"ti 3-
catasso gāthā abhāsi. tattha ubhayeneva sampannoti jātisampadā paṭipattisampadāti
ubhayasampattiyāpi sampanno samannāgato. rāhulabhaddoti maṁ vidūti "rāhulabhaddo"ti maṁ
sabrahmacārino sañjānanti. tassa hi jātasāsanaṁ sutvā bodhisattena "rāhu
jāto, bandhanaṁ jātan"ti vuttavacanaṁ upādāya suddhodanamahārājā "rāhulo"ti
nāmaṁ gaṇhi. tattha ādito pitarā vuttapariyāyameva gahetvā āha
"rāhulabhaddoti maṁ vidū"ti. bhaddoti pasaṁsāvacanameva. aparabhāge satthā taṁ
sikkhākāmabhāvena aggaṭṭhāne ṭhapesi "etadaggaṁ bhikkhave mama sāvakānaṁ bhikkhūnaṁ
sikkhākāmānaṁ yadidaṁ rāhulo"ti. 4-
[68] evaṁ so pattaetadaggaṭṭhāno attano pubbakammaṁ saritvā
somanassajāto pubbacaritāpadānaṁ pakāsento padumuttarassa bhagavatotiādimāha.

footnote: 1 chaßēéa. jālapacchannā, khu.u. 25/64/206. 2 chaßēéa. taṇhamabbuyaha.
footnote: 3 khuṭhera. 26/295-8/317. 4 aṅ.ekaka. 20/209/24.

page number: 019

sattabhūmimhi pāsādeti pasādaṁ somanassaṁ janetīti pāsādo. uparūpari ṭhitā
satta bhūmiyo yasmiṁ pāsāde soyaṁ sattabhūmi, tasmiṁ sattabhūmimhi pāsāde, ādāsaṁ
santhariṁ ahanti ādāsatalaṁ nipphādetvā lokajeṭṭhassa bhagavato tādino
ahaṁ santharaṁ adāsiṁ, santharitvā pūjesinti attho.
[69] khīṇāsavasahassehīti arahantasahassehi parikiṇṇo parivuto.
dvipadindo 1- dvipadānaṁ indo sāmi narāsabho mahāmuni gandhakuṭiṁ tehi saha
upāgami pāvisīti attho.
[70] virocento 2- gandhakuṭinti taṁ gandhakuṭiṁ sobhayamāno devānaṁ devo
devadevo narānaṁ āsabho narāsabho jeṭṭho satthā bhikkhusaṁghamajjhe nisīditvā
imā byākaraṇagāthāyo abhāsatha kathesīti sambandho.
[71] yenāyaṁ jotitā seyyāti yena upāsakena ayaṁ pāsādasaṅkhātā
seyyā jotitā pabhāsitā pajjalitā. ādāsova kaṁsalohamayaṁ ādāsatalaṁ
iva suṭṭhu samaṁ katvā santhatā. taṁ upāsakaṁ kittayissāmi pākaṭaṁ karissāmīti
attho. sesaṁ suviññeyyameva.
[81] aṭṭhānametaṁ yaṁ tādīti yaṁ yena kāraṇena tādī iṭṭhāniṭṭhesu
akampiyasabhāvattā tādī agāre gharāvāse ratiṁ allīnabhāvaṁ ajjhagā pāpuṇi,
etaṁ kāraṇaṁ aṭṭhānaṁ akāraṇanti attho.
[82] nikkhamitvā agārasmāti 3- gharāvāsato nikkhamitvā taṁ tiṇadalamiva
pariccajitvā subbato susikkhito pabbajissati. rāhulo nāma nāmenāti
suddhodanamahārājena pesitaṁ kumārassa jātasāsanaṁ sutvā pitarā siddhatthena

footnote: 1 pāḷi. dipadindo. 2 pāḷi. virocayaṁ. 3 pāḷi. agāramhā.

page number: 020

"rāhu jāto, bandhanaṁ jātan"ti vuttanāmattā rāhulo nāmāti attho. "yathā
candasūriyānaṁ vimānapabhāya kiliṭṭhakaraṇena rāhu asurindo upeti gacchati,
evamevāyaṁ mama abhinikkhamanapabbajjādīnaṁ antarāyaṁ karontoriva jāto"ti
adhippāyena "rāhu jātoti āhā"ti daṭṭhabbaṁ. arahā so bhavissatīti so
tādiso upanissayasampanno vipassanāyaṁ yuttappayutto arahā khīṇāsavo
bhavissatīti attho.
[83] kikīva aṇḍaṁ rakkheyyāti aṇḍaṁ bījaṁ rakkhamānā kikī sakuṇī
iva appamatto sīlaṁ rakkheyya, cāmarī viya 1- vāladhinti vālaṁ rakkhamānā kaṇḍakesu
vāle laggante bhindanabhayena 2- anākaḍḍhitvā maramānā cāmarī viya jīvitampi
pariccajitvā sīlaṁ abhinditvā rakkheyya. nipako sīlasampannoti nepakkaṁ vuccati
paññā, tena nepakkena samannāgato nipako khaṇḍachaddādibhāvaṁ apāpetvā
rakkhaṇato sīlasampanno bhavissatīti evaṁ so bhagavā byākaraṇamakāsi. so evaṁ
pattārahattaphalo ekadivasaṁ vivekaṭṭhāne nisinno somanassavasena evaṁ rakkhiṁ 3-
mahāmunītiādimāha. taṁ suviññeyyamevāti.
rāhulattherāpadānavaṇṇanā niṭṭhitā.
----------------
19. 7. upasenavaṅgantaputtattherāpadānavaṇṇanā
padumuttaraṁ bhagavantantiādikaṁ āyasmato upasenavaṅgantaputtattherassa
apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle haṁsavatīnagare kulagehe
nibbattitvā vayappatto satthu santikaṁ gantvā dhammaṁ suṇanto satthāraṁ ekaṁ

footnote: 1 pāḷi. cāmarīriva. 2 sī.,ma. chindanabhayena. 3 pāḷi. dakkhi.

page number: 021

bhikkhuṁ samantapāsādikānaṁ aggaṭṭhāne ṭhapentaṁ disvā satthu adhikārakammaṁ katvā
taṁ ṭhānantaraṁ patthetvā yāvajīvaṁ kusalaṁ katvā devamanussesu saṁsaranto imasmiṁ
buddhuppāde nālakagāme rūpasārī brāhmaṇiyā kucchimhi nibbatti, upasenotissa
nāmaṁ ahosi. so vayappatto tayo vede uggaṇhitvā satthu santike dhammaṁ
sutvā paṭiladdhasaddho pabbajitvā upasampadāya ekavassiko "ariyagabbhaṁ 1-
vaḍḍhemī"ti ekaṁ kulaputtaṁ attano santike upasampādetvā tena saddhiṁ satthu
santikaṁ gato satthārā cassa tassa avassikassa bhikkhuno saddhivihārikabhāvaṁ
sutvā "atilahuṁ kho tvaṁ moghapurisa bāhullāya āvatto"ti 2- garahito "idānāhaṁ
yadi parisaṁ nissāya satthārā garahito, parisaṁyeva pana nissāya satthu pasādaṁ
karissāmī"ti vipassanāya kammaṁ karonto nacirasseva arahattaṁ pāpuṇi. arahā pana
hutvā sayampi sabbe dhutaṅgadhamme samādāya vattati, aññepi tadatthāya samādapesi,
tena naṁ bhagavā samantapāsādikānaṁ aggaṭṭhāne ṭhapesi, so aparena samayena
kosambiyaṁ kalahe uppanne bhikkhusaṁghe ca dvidhābhūte ekena bhikkhunā taṁ kalahaṁ
parivajjitukāmena "etarahi kho kalaho uppanno, bhikkhusaṁgho ca dvidhā bhūto,
kathaṁ nu kho mayā paṭipajjitabban"ti puṭṭho vivekavāsato paṭṭhāya tassa
paṭipattiṁ kathesi evaṁ thero tassa bhikkhuno ovādadānāpadesena attano tathā
paṭipannabhāvaṁ dīpento aññaṁ byākāsi.
[86] so evaṁ pattaetadaggaṭṭhāno attano pubbakammaṁ saritvā
somanassavasena pubbacaritāpadānaṁ pakāsento padumuttaraṁ bhagavantantiādimāha.
pabbhāramhi nisīdantanti 3- purato bhāraṁ namitaṁ onamitanti pabbhāraṁ vivekakāmaṁ
vanamajjhe sayaṁjātapabbatapabbhāre nisinnaṁ naruttamaṁ bhagavantaṁ ahaṁ upagacchiṁ samīpaṁ
gatoti attho.

footnote: 1 sī. ācariyagabbhaṁ. 2 vißēáahā. 4/75/76. 3 pāḷi. nisinnaṁ taṁ.

page number: 022

[87] kaṇikārapuppha 1- disvāti tathā upagacchanto tasmiṁ padese supupphitaṁ
kaṇikāraṁ disvā. vaṇṭe chetvānahaṁ 2- tadāti tasmiṁ tathāgatassa diṭṭhakāle taṁ
pupphaṁ vaṇṭe vaṇṭasmiṁ chetvāna chinditvāna. alaṅkaritvā chattamhīti tena
pupphena chattaṁ chādetvā. 3- buddhassa abhiropayinti pabbhāre nisinnassa buddhassa
muddhani akāsinti attho.
[88] piṇḍapātañca pādāsinti tasmiṁyeva nisinnassa bhagavato
piṇḍapātaṁ pakārena adāsiṁ bhojesinti attho. paramannaṁ subhojananti
sundarabhojanasaṅkhātaṁ paramannaṁ uttamāhāraṁ. buddhena navame tatthāti tasmiṁ
vivekaṭṭhāne buddhena saha navame aṭṭha samaṇe samitapāpe khīṇāsavabhikkhū
bhojesinti attho.
yaṁ vadanti sumedhoti yaṁ gotamasammāsambuddhaṁ bhūripaññaṁ paṭhavisamānaṁ
paññaṁ sumedhaṁ sundaraṁ sabbaññutādipaññavantaṁ. sumedho iti sundarapañño
iti vadanti paṇḍitā ito kappato satasahasse kappe eso gotamo
sammāsambuddho bhavissatīti sambandho. sesaṁ suviññeyyamevāti.
upasenavaṅgantaputtattherāpadānavaṇṇanā niṭṭhitā.
-------------
20. 8. raṭṭhapālattherāpadānavaṇṇanā
padumuttarassa bhagavatotiādikaṁ āyasmato raṭṭhapālattherassa apadānaṁ.
ayampāyasmā purimabuddhesu katādhikāro tattha tattha bhave vivaṭṭūpanissayāni
puññāni upacinanto padumuttarassa bhagavato uppattito puretarameva haṁsavatīnagare
gahapatimahāsālakule nibbattitvā vayappatto pitu accayena gharāvāse patiṭṭhito

footnote: 1 pāḷi. kaṇikāraṁ pupphitaṁ. 2 pāḷi. chetvāna taṁ. 3 sī. sādhetvā.

page number: 023

ratanakoṭṭhāgārakammikena dassitaṁ aparimāṇaṁ vaṁsānugataṁ dhanaṁ disvā "imaṁ ettakaṁ
dhanarāsiṁ mayhaṁ pituayyakapayyakādayo attanā saddhiṁ gahetvā gantuṁ nāsakkhiṁsu,
mayā pana gahetvā gantuṁ vaṭṭatī"ti cintetvā kapaṇaddhikādīnaṁ mahādānaṁ
adāsi. so abhiññālābhiṁ ekaṁ tāpasaṁ upasaṅkamitvā tena devalokādhipacce
niyojito yāvajīvaṁ puññāni katvā tato cuto devaloke nibbattitvā
dibbasampattiṁ anubhavanto tattha yāvatāyukaṁ ṭhatvā tato cuto manussaloke bhinnaṁ
raṭṭhaṁ sandhāretuṁ samatthassa kulassa ekaputtako hutvā nibbatti. tena samayena
padumuttaro bhagavā loke uppajjitvā pavattitavaradhammacakko veneyyasatte
nibbānamahānagarasaṅkhātaṁ khemantabhūmiṁ sampāpesi. atha so kulaputto anukkamena
viññutaṁ patto ekadivasaṁ upāsakehi saddhiṁ vihāraṁ gantvā satthāraṁ dhammaṁ
desentaṁ disvā pasannacitto parisapariyante nisīdi.
tena kho pana samayena satthā ekaṁ bhikkhuṁ saddhāpabbajitānaṁ
aggaṭṭhāne ṭhapesi. so taṁ disvā pasannamānaso satasahassabhikkhuparivutassa 1-
bhagavato sattāhaṁ mahādānaṁ datvā taṁ ṭhānaṁ patthesi. satthā anantarāyena
samijjhanabhāvaṁ disvā "ayaṁ anāgate gotamassa nāma sammāsambuddhassa sāsane
saddhāpabbajitānaṁ aggo bhavissatī"ti byākāsi. so satthāraṁ bhikkhusaṁghañca
vanditvā uṭṭhāyāsanā pakkāmi. so yāvatāyukaṁ puññāni katvā tato cavitvā
devamanussesu saṁsaranto ito dvenavute kappe phussassa bhagavato kāle satthu
vemātikesu tīsu rājaputtesu satthāraṁ upaṭṭhahantesu tesaṁ puññakiriyāsu
sahāyakiccaṁ akāsi. evaṁ tattha tattha bhave bahuṁ kusalaṁ upacinitvā sugatīsuyeva
saṁsaranto imasmiṁ buddhuppāde kururaṭṭhe thullakoṭṭhikanigame raṭṭhapālaseṭṭhino

footnote: 1 ma.,i. parivārassa.

page number: 024

gehe nibbatti. tassa bhinnaṁ raṭṭhaṁ sandhāretuṁ samatthakule nibbattattā
raṭṭhapāloti vaṁsānugatameva nāmaṁ ahosi. so mahatā parivārena vaḍḍhanto
anukkamena yobbanappatto mātāpitūhi patirūpena dārena saṁyojito mahante ca
yase patiṭṭhāpito dibbasampattisadisasampattiṁ paccanubhoti.
atha bhagavā kururaṭṭhe janapadacārikaṁ caranto thullakoṭṭhikaṁ anupāpuṇi.
taṁ sutvā raṭṭhapālo kulaputto satthāraṁ upasaṅkamitvā satthu santike dhammaṁ
sutvā paṭiladdhasaddho pabbajitukāmo sattāhaṁ bhattacchedaṁ katvā kicchena kasirena
mātāpitaro anujānāpetvā satthāraṁ upasaṅkamitvā pabbajjaṁ yācitvā satthu
āṇattiyā aññatarassa santike pabbajitvā yonisomanasikārena kammaṁ karonto
vipassanaṁ vaḍḍhetvā arahattaṁ pāpuṇi. arahattaṁ pana patvā satthāraṁ
anujānāpetvā mātāpitaro passituṁ thullakoṭṭhikaṁ gantvā tattha sapadānaṁ
piṇḍāya caranto pitu nivesane ābhidosikaṁ kummāsaṁ labhitvā taṁ amataṁ viya
paribhuñjanto pitarā nimantito svātanāya adhivāsetvā dutiyadivase pitu
nivesane piṇḍapātaṁ paribhuñjitvā alaṅkatapaṭiyatte itthāgārajane upagantvā
"kīdisā nāma tā ayyaputta accharāyo, yāsaṁ tvaṁ hetu brahmacariyaṁ carasī"ti-
ādīni 1- vatvā palobhanakammaṁ kātuṁ āraddhe tassādhippāyaṁ viparivattetvā
aniccatādipaṭisaṁyuttaṁ dhammaṁ kathento:-
"passa cittakataṁ bimbaṁ arukāyaṁ samussitaṁ
āturaṁ bahusaṅkappaṁ yassa natthi dhuvaṁ ṭhiti.
passa cittakataṁ rūpaṁ maṇinā kuṇḍalena ca
aṭṭhiṁ tacena onaddhaṁ saha vatthehi sobhati.

footnote: 1 maßēéa. 13/301/276.

page number: 025

alattakakatā pādā mukhaṁ cuṇṇakamakkhitaṁ
alaṁ bālassa mohāya no ca pāragavesino.
aṭṭhāpadakatā kesā nettā añjanamakkhitā
alaṁ bālassa mohāya no ca pāragavesino.
añjanīva navā cittā pūtikāyo alaṅkato
alaṁ bālassa mohāya no ca pāragavesino.
odahi migavo pāsaṁ nāsadā vāguraṁ migo
bhutvā nivāpaṁ gacchāma kandante migabandhake.
chinno pāso migavassa nāsadā vāguraṁ migo
bhutvā nivāpaṁ gacchāma socante migaluddake"ti 1-
imā gāthāyo abhāsi. imā gāthā vatvā vehāsaṁ abbhggantvā rañño
korabyassa migājinavanuyyāne 2- maṅgalasilāpaṭṭe nisīdi. therassa kira pitā sattasu
dvārakoṭṭhakesu aggaḷaṁ dāpetvā malle āṇāpesi "nikkhamituṁ mā detha,
kāsāyāni apanetvā setakāni nivāsāpethā"ti. tasmā thero ākāsena
agamāsi. atha rājā korabyo therassa tattha nisinnabhāvaṁ sutvā taṁ upasaṅkamitvā
sammodanīyaṁ kathaṁ sāraṇīyaṁ vītisāretvā "idha bho raṭṭhapāla pabbajanto
byādhipārijuññaṁ vā jarābhogañātipārijuññaṁ vā patto pabbajati, tvaṁ pana
kiñcipi pārijuññaṁ anupagato eva kasmā pabbajasī"ti pucchi. athassa thero
"upaniyyati loko addhuvo, atāṇo loko anabhissaro, asaraṇo loko sabbaṁ
pahāya gamanīyaṁ, ūno loko atitto taṇhādāso"ti 3- imesaṁ catunnaṁ

footnote: 1 maßēéa. 13/302/277, khuṭhera. 26/769/374.
footnote: 2 sī. migācīra... 3 maßēéa. 13/305/281.

page number: 026

dhammuddesānaṁ attanā viditabhāvaṁ kathetvā tassā desanāya anugītiṁ 1- kathento:-
"passāmi loke sadhane manusse
laddhāna vittaṁ na dadanti mohā
luddhā dhanaṁ 2- sannicayaṁ karonti
bhiyyova kāme abhipatthayanti.
rājā pasayhappaṭhaviṁ vijetvā
sasāgarantaṁ mahimāvasanto 3-
oraṁ samuddassa atittarūpo
pāraṁ samuddassapi patthayetha.
rājā ca aññe ca bahū manussā
avītataṇhā maraṇaṁ upenti
ūnāva hutvāna jahanti dehaṁ
kāmehi lokamhi na hatthi titti.
kandanti naṁ ñātī pakiriya kese
`aho vatā no amarā'ti cāhu
vatthena naṁ pārutaṁ nīharitvā
citaṁ samodhāya tato ḍahanti.
so ḍayhati sūlehi tujjamāno
ekena vatthena pahāya bhoge
na mīyamānassa 4- kavanti tāṇā
ñātī ca mittā atha vā sahāyā.

footnote: 1 ma. anuthutiṁ. 2 ka. laddhā dhanaṁ.
footnote: 3 sī. mahiyāvasanto. 4 pāḷi. miyyamānassa, evamuparipi.

page number: 027

dāyādakā tassa dhanaṁ haranti
satto pana gacchati yena kammaṁ
na mīyamānaṁ dhanamanveti kiñci
puttā ca dārā ca dhanañca raṭṭhaṁ.
na dīghamāyuṁ labhate dhanena
na cāpi vittena jaraṁ vihanti
appaṁ hidaṁ jīvitamāhu dhīrā
asassataṁ vippariṇāmadhammaṁ.
aḍḍhā daliddā ca phusanti phassaṁ
bālo ca dhīro ca tatheva phuṭṭho
bālo hi bālyā vadhitova seti
dhīro ca no 1- vedhati phassaphuṭṭho.
tasmā hi paññāva dhanena seyyā
yāya vosānamidhādhigacchati
abyositattā hi bhavābhavesu
pāpāni kammāni karonti 2- mohā.
saṁsāramāpajja paramparāya
tassappapañño abhisaddahanto
upeti gabbhañca parañca lokaṁ.
coro yathā sandhimukhe gahīto
sakammunā haññati pāpadhammo

footnote: 1 pāḷi. na. 2 chaßēéa. karoti.

page number: 028

evaṁ pajā pecca paramhi loke
sakammunā haññati pāpadhammo.
kāmā hi citrā madhurā manoramā
virūparūpena mathenti cittaṁ
ādīnavaṁ kāmaguṇesu disvā
tasmā ahaṁ pabbajitomhi rāja.
dumapphalānīva patanti māṇavā
daharā ca vuḍḍhā ca sarīrabhedā
etampi disvāna pabbajitomhi rāja
apaṇṇakaṁ sāmaññameva seyyo.
saddhāyāhaṁ pabbajito upeto jinasāsane
avañjhā 1- mayhaṁ pabbajjā anaṇo bhuñjāmi bhojanaṁ.
kāme ādittato disvā jātarūpāni satthato
gabbhāvokkantito 2- dukkhaṁ nirayesu mahabbhayaṁ.
etamādīnavaṁ ñatvā 3- saṁvegaṁ alabhiṁ tadā
sohaṁ viddho tadā santo sampatto āsavakkhayaṁ.
pariciṇṇo mayā satthā kataṁ buddhassa sāsanaṁ
ohito garuko bhāro bhavanetti samūhatā.
yassatthāya pabbajito agārasmā anagāriyaṁ
so me attho anuppatto sabbasaṁyojanakkhayo"ti 4-

footnote: 1 pāḷi. avajjā. 2 pāḷi. gabbhe vokkantito.
footnote: 3 pāḷi. disvā. 4 khuṭhera. 26/776-93/375-7.

page number: 029

imā gāthā avoca. evaṁ thero rañño korabyassa dhammaṁ desetvā satthu
santikameva gato. satthā ca aparabhāge ariyagaṇamajjhe nisinno theraṁ saddhā-
pabbajitānaṁ aggaṭṭhāne ṭhapesi.
[97-8] evaṁ so thero pattaetadaggaṭṭhāno pubbakammaṁ saritvā
somanassajāto pubbacaritāpadānaṁ pakāsento padumuttarassa bhagavatotiādimāha.
varanāgo mayā dinnoti tassa bhagavato rūpakāye pasīditvā varo uttamo
seṭṭho īsādanto rathīsāsadisadanto urūḷhavā bhāravaho 1- rājāraho vā.
setacchattopasobhitoti hatthikkhandhe ussāpitasetacchattena upasevito sobhamāno.
punapi kiṁ visiṭṭho varanāgo? sakappano 2- hatthālaṅkārasahito. saṁghārāmaṁ
buddhappamukhassa bhikkhusaṁghassa vasanatthāya ārāmaṁ vihāraṁ akārayiṁ kāresiṁ.
[99] catupaññāsasahassānīti tasmiṁ kārāpite vihārabbhantare
catupaññāsasahassāni pāsādāni ca ahaṁ akārayiṁ kāresinti attho.
mahoghadānaṁ karitvānāti sabbaparikkhārasahitaṁ mahoghasadisaṁ mahādānaṁ sajjetvā
mahesino munino niyyādesinti attho.
[100] anumodi mahāvīroti caturāsaṅkhyeyyasatasahassesu kappesu
abbocchinnaussāhasaṅkhātena vīriyena mahāvīro sayambhū sayameva bhūto jāto
laddhasabbaññutaññāṇo aggo seṭṭho puggalo anumodi vihārānumodanaṁ akāsi.
sabbe jane hāsayantoti sakalānantāparimāṇe devamanusse hāsayanto
santuṭṭhe kurumāno amatanibbānapaṭisaṁyuttaṁ catusaccadhammadesanaṁ desesi pakāsesi
vivari vibhaji uttānī akāsīti attho.

footnote: 1 i. sāravaho. 2 pāḷi. sāthabbaṇo.

page number: 030

[101] taṁ me viyākāsīti taṁ mayhaṁ katapuññaṁ balaṁ visesena pākaṭaṁ
akāsi. jalajuttamanāmakoti jale jātaṁ jalajaṁ padumaṁ, padumuttaranāmakoti attho.
"jalanuttamanāyako"tipi pāṭho. tattha attano pabhāya jālantīti jalanā,
candimasūriyadevabrahmāno, tesaṁ jalanānaṁ uttamoti jalanuttamo. sabbasattānaṁ
nāyako uttamoti nāyako, sambhāravante satte nibbānaṁ neti pāpetīti vā
nāyako, jalanuttamo ca so nāyako cāti jalanuttamanāyako. bhikkhusaṁghe nisīditvāti
bhikkhusaṁghassa majjhe nisinno imā gāthā abhāsatha pākaṭaṁ katvā kathesīti
attho. sesaṁ uttānatthamevāti.
raṭṭhapālattherāpadānavaṇṇanā niṭṭhitā.
----------
21. 9. sopākattherāpadānavaṇṇanā
pabbhāraṁ sodhayantassātiādikaṁ āyasmato sopākattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni
upacinanto siddhatthassa bhagavato kāle aññatarassa kuṭumbikassa putto hutvā
nibbatti. ekadivasaṁ satthāraṁ disvā bījapūraphalāni satthu upanesi, paribhuñji
bhagavā tassānukampaṁ upādāya. so bhikkhu satthari saṁghe ca abhippasanno
salākabhattaṁ paṭṭhapetvā saṁghuddesavasena tiṇṇaṁ bhikkhūnaṁ yāvatāyukaṁ khīrabhattaṁ
adāsi. so tehi puññehi aparāparaṁ devamanussesu sampattiyo anubhavanto
ekadā manussayoniyaṁ nibbatto ekassa paccekabuddhassa khīrabhattaṁ adāsi.
evaṁ tattha tattha puññāni katvā sugatīsuyeva paribbhamanto imasmiṁ
buddhuppāde purimakammanissandena sāvatthiyaṁ aññatarāya duggatitthiyā kucchimhi
paṭisandhiṁ gaṇhi. sā taṁ dasamāse kucchinā pariharitvā paripakke gabbhe

page number: 031

vijāyanakāle vijāyituṁ asakkontī mucchaṁ āpajjitvā bahuvelaṁ matā viya nipajji.
Ñātakā "matā"ti saññāya susānaṁ netvā citakaṁ āropetvā devatānubhāvena
vātavuṭṭhiyā uṭṭhitāya aggiṁ adatvā pakkamiṁsu. dārako pacchimabhavikattā
devatānubhāveneva arogo hutvā mātukucchito nikkhami. mātā pana kālamakāsi.
devatā manussarūpenupagamma taṁ gahetvā susānagopakassa gehe ṭhapetvā katipāhaṁ
kālaṁ patirūpena āhārena posesi. tato paraṁ susānagopako attano puttaṁ
katvā vaḍḍhesi. so tathā vaḍḍhento tassa puttena suppiyena nāma dārakena
saddhiṁ kīḷanto vicari. tassa susāne jātasaṁvaḍḍhabhāvato sopākoti samaññā
ahosi.
athekadivasaṁ sattavassikaṁ taṁ bhagavā paccūsavelāyaṁ ñāṇajālaṁ pattharitvā
veneyyabandhave olokento ñāṇajālassa antogataṁ 1- disvā susānaṭṭhānaṁ
agamāsi. dārako pubbahetunā codiyamāno pasannamānaso satthāraṁ upasaṅkamitvā
vanditvā aṭṭhāsi. satthā tassa dhammaṁ kathesi. so dhammaṁ sutvā pabbajjaṁ
yācitvā pitarā "anuññātosī"ti vutto pitaraṁ satthu santikaṁ ānesi. tassa
pitā satthāraṁ vanditvā "imaṁ dārakaṁ pabbājetha bhante"ti anujāni, taṁ
pabbājetvā bhagavā mettābhāvanāya niyojesi. so mettākammaṭṭhānaṁ gahetvā
susāne viharanto nacirasseva mettājhānaṁ pādakaṁ katvā vipassanaṁ vaḍḍhetvā
arahattaṁ sacchākāsi. arahā hutvāpi aññesaṁ sosānikabhikkhūnaṁ mettābhāvanāvidhiṁ
dassento "yathāpi ekaputtasmin"ti 2- gāthaṁ abhāsi. idaṁ vuttaṁ hoti:- yathā
ekaputtake piye manāpe mātā pitā ca kusalī ekantahitesī bhaveyya, evaṁ
puratthimādibhedāsu sabbāsu disāsu kāmabhavādibhedesu vā sabbesu bhavesu

footnote: 1 ma. antogadhaṁ. 2 khuṭhera. 26/33/266.

page number: 032

daharādibhedāsu sabbāsu avatthāsupi ṭhitesu sabbesu sattesu ekantahitesitāya
kusalī bhaveyya "mitto, udāsino, paccatthiko"ti sīmaṁ akatvā sīmāya sambhedavasena
sabbattha ekarasaṁ mettaṁ bhāveyyāti imaṁ pana gāthaṁ vatvā "sace tumhe
āyasmanto evaṁ mettaṁ bhāveyyātha, ye te bhagavatā `sukhaṁ supatī'tiādinā 1-
ekādasamettānisaṁsā ca vuttā, ekaṁsena tesaṁ bhāgino bhavathā"ti ovādaṁ
adāsi.
[112] evaṁ so pattaphalādhigamo attano katapuññaṁ paccavekkhitvā
sañjātasomanasso pubbacaritāpadānaṁ dassento pabbhāraṁ sodhayantassātiādimāha.
tattha pabbhāranti silāpabbatassa vivekaṭṭhānaṁ, taṁ pabbajitānurūpattā iṭṭhakapākāraṁ
katvā dvārakavāṭaṁ yojetvā bhikkhūnaṁ vasanatthāya adāsi, pakārena bharo
patthetabboti pabbhāro. taṁ sodhayantassa mama santikaṁ siddhattho nāma bhagavā
āgacchi pāpuṇi.
[113] buddhaṁ upagataṁ disvāti evaṁ mama santikaṁ āgataṁ disvā tādino
iṭṭhāniṭṭhesu akampiyasabhāvattā tādiguṇayuttassa lokajeṭṭhassa buddhassa santharaṁ
tiṇapaṇṇādisantharaṁ kaṭṭhattharaṁ paññāpetvāna niṭṭhāpetvā pupphāsanaṁ pupphamayaṁ
āsanaṁ ahaṁ adāsiṁ.
[114] pupphāsane nisīditvāti tasmiṁ paññatte pupphāsane nisīditvā
lokanāyako siddhattho bhagavā. mamañca gatimaññāyāti mayhaṁ gatiṁ āyatiṁ
uppattiṭṭhānaṁ aññāya jānitvā aniccataṁ aniccabhāvaṁ udāhari kathesi.
[115] aniccā vata saṅkhārāti vata ekantena saṅkhārā paccayehi
samecca samāgantvā karīyamānā sabbe sappaccayadhammā hutvā abhāvaṭṭhena

footnote: 1 vi.pa. 8/331/298, aṅ.ekādasaka. 24/15/284.

page number: 033

aniccā. uppādavayadhamminoti uppajjitvā vinassanasabhāvā uppajjitvā
pātubhavitvā ete saṅkhārā nirujjhanti vinassantīti attho. tesaṁ vūpasamo sukhoti
tesaṁ saṅkhārānaṁ visesena upasamo sukho, tesaṁ vūpasamakaraṁ nibbānameva
ekantasukhanti attho.
[116] idaṁ vatvāna sabbaññūti sabbadhammajānanako bhagavā lokānaṁ
jeṭṭho vuḍḍho narānaṁ āsabho padhāno vīro idaṁ aniccapaṭisaṁyuttaṁ dhammadesanaṁ
vatvāna kathetvā ambare ākāse haṁsarājā iva nabhaṁ 1- ākāsaṁ abbhuggamīti
sambandho.
[117] sakaṁ diṭṭhiṁ attano laddhiṁ khantiṁ ruciṁ ajjhāsayaṁ jahitvāna
pahāya. bhāvayāniccasaññahanti anicce aniccanti pavattasaññaṁ ahaṁ bhāvayiṁ
vaḍḍhesiṁ manasi akāsiṁ. tattha kālakato 2- ahanti tattha tissaṁ jātiyaṁ tato
jātito ahaṁ kālaṁ kato mato.
[118] dve sampattī anubhotvāti manussasampattidibbasampattisaṅkhātā
dve sampattiyo anubhavitvā. sukkamūlena coditoti purāṇakusalamūlena, mūlabhūtena
kusalena vā codito sañcodito. pacchime bhave sampatteti 3- pariyosāne bhave
sampatte pāpuṇite. sapākayonupāgaminti sakaṁ pacitabhattaṁ sapākaṁ yoniṁ upāgamiṁ.
yassa kulassa attano pacitabhattaṁ aññehi abhuñjanīyaṁ, tasmiṁ caṇḍālakule
nibbattosmīti attho. atha vā sā vuccati sunakho, sunakhocchiṭṭhabhattabhuñjanaka-
caṇḍālakule jātoti attho. sesaṁ uttānatthamevāti.
sopākattherāpadānavaṇṇanā niṭṭhitā.
--------------

footnote: 1 pāḷi. nabhe. 2 chaßēéa. kālaṁ kato. 3 pāḷi. pacchimabbhavasampatto.

page number: 034

22. 10. sumaṅgalattherāpadānavaṇṇanā
āhutiṁ yiṭṭhukāmotiādikaṁ āyasmato sumaṅgalattherassa apadānaṁ.
ayampāyasmā purimabuddhesu katādhikāro tattha tattha bhave vivaṭṭūpanissayāni puññāni
upacinanto piyadassissa bhagavato kāle rukkhadevatā hutvā nibbatti. so
ekadivasaṁ satthāraṁ nhātvā 1- ekacīvaraṁ ṭhitaṁ disvā somanassappatto apphoṭesi.
so tena puññena devamanussesu saṁsaranto imasmiṁ buddhuppāde sāvatthiyā
avidūre aññatarasmiṁ gāmake tādisena kammanissandena daliddakule nibbatti,
tassa sumaṅgaloti nāmaṁ ahosi. so vayappatto khujjakāsita 2- naṅgalakuddāla
parikkhāro hutvā kasiyā jīvikaṁ kappesi. so ekadivasaṁ raññā pasenadinā
kosalena bhagavato bhikkhusaṁghassa ca mahādāne pavattiyamāne dānūpakaraṇāni
gahetvā āgacchantehi manussehi saddhiṁ dadhighaṭaṁ gahetvā āgato bhikkhūnaṁ
sakkārasammānaṁ disvā "ime samaṇā sakyaputtiyā sukhumavatthanivatthā subhojanāni
bhuñjitvā nivātesu senāsanesu viharanti, yannūnāhampi pabbajeyyan"ti
cintetvā aññataraṁ mahātheraṁ upasaṅkamitvā attano pabbajjādhippāyaṁ nivedesi.
so taṁ karuṇāyanto pabbājetvā kammaṭṭhānaṁ ācikkhi. so araññe viharanto
ekakavihāre nibbinno ukkaṇṭhito hutvā vibbhamitukāmo ñātigāmaṁ gacchanto
antarāmagge kacchaṁ bandhitvā khettaṁ kasante kiliṭṭhavatthanivatthe samantato
rajokiṇṇasarīre vātātapena sussante khettaṁ kassake manusse disvā "mahantaṁ
vatime sattā jīvikanimittaṁ dukkhaṁ paccanubhavantī"ti saṁvegaṁ paṭilabhi. Ñāṇassa
paripākagatattā cassa yathāgahitaṁ kammaṭṭhānaṁ upaṭṭhāsi. so aññataraṁ rukkhamūlaṁ
upagantvā vivekaṁ labhitvā yoniso manasikaronto vipassanaṁ vaḍḍhetvā maggapaṭipāṭiyā
arahattaṁ pāpuṇi.

footnote: 1 chaßēéa. nhatvā. 2 ma. uddākāsita...

page number: 035

[124] evaṁ so pattārahattaphalo attano pubbakammaṁ saritvā
somanassavasena pubbacaritāpadānaṁ pakāsento āhutiṁ yiṭṭhukāmohantiādimāha.
tattha āhutinti annapānādianekavidhaṁ pūjāsakkārūpakaraṇaṁ. yiṭṭhukāmoti
yajitukāmo, dānaṁ dātukāmo ahaṁ. paṭiyādetvāna bhojananti āhāraṁ paṭiyādetvā
nipphādetvā. brāhmaṇe paṭimānentoti paṭiggāhake suddhapabbajite pariyesanto.
visāle māḷake ṭhitoti parisuddhapaṇḍarapulinatalābhirāme vipule māḷake ṭhito.
[125-7] athaddasāsiṁ sambuddhantiādīsu mahāyasaṁ mahāparivāraṁ sabbalokaṁ
sakalasattalokaṁ vinetāraṁ visesena netāraṁ nibbānasampāpakaṁ sayambhuṁ sayameva
bhūtaṁ anācariyakaṁ aggapuggalaṁ seṭṭhapuggalaṁ bhagavantaṁ bhagyavantādiguṇayuttaṁ jutimantaṁ
nīlapītādipabhāsampannaṁ sāvakehi purakkhataṁ parivāritaṁ ādiccamiva sūriyamiva rocantaṁ
sobhamānaṁ rathiyaṁ vīthiyaṁ paṭipannakaṁ gacchantaṁ piyadassiṁ nāma sambuddhaṁ addasinti
sambandho. añjaliṁ paggahetvānāti baddhañajalipuṭaṁ 1- sirasi katvā sakaṁ cittaṁ
attano cittaṁ pasādayiṁ itthambhūtassa bhagavato guṇe pasādesiṁ pasannamakāsinti
attho. manasāva nimantesinti cittena pavāresiṁ. āgacchatu mahāmunīti mahito
pūjāraho muni bhagavā mama nivesanaṁ āgacchatu.
[128] mama saṅkappamaññāyāti mayhaṁ cittasaṅkappaṁ ñatvā loke
sattaloke anuttaro uttaravirahito satthā khīṇāsavasahassehi arahantasahassehi
parivuto mama dvāraṁ mayhaṁ gehadvāraṁ upāgami sampāpuṇi.
[129] tassa sampattassa satthuno evaṁ namakkāramakāsiṁ. purisājañña
purisānaṁ ājañña seṭṭha mama namakkāro te tuyhaṁ atthu bhavatu. purisuttama
purisānaṁ uttama adhikaguṇavisiṭṭha te tuyhaṁ mama namakkāro atthu. pāsādaṁ
pasādajanakaṁ mama nivesanaṁ abhiruhitvā sīhāsane uttamāsane nisīdatanti
āyācinti attho.

footnote: 1 ma. baddhaṅgulipuṭaṁ.

page number: 036

[130] danto dantaparivāroti sayaṁ dvārattayena danto tathā dantāhi
bhikkhubhikkhunīupāsakaupāsikāsaṅkhātāhi catūhi parisāhi parivārito. tiṇṇo tārayataṁ
varoti sayaṁ tiṇṇo saṁsārato uttiṇṇo nikkhanto tārayataṁ tārayantānaṁ
visiṭṭhapuggalānaṁ varo uttamo bhagavā mamārādhanena pāsādaṁ abhiruhitvā pavarāsane
uttamāsane nisīdi nisajjaṁ kappesi.
[131] yaṁ me atthi sake geheti attano gehe yaṁ āmisaṁ paccupaṭṭhitaṁ
sampāditaṁ rāsikataṁ atthi. tāhaṁ buddhassa pādāsinti buddhassa buddhappamukhassa
saṁghassa taṁ āmisaṁ pādāsiṁ pakārena ādarena vā adāsinti attho. pasanno
sehi pāṇibhīti attano dvīhi hatthehi pasannacitto gahetvā pādāsinti
attho.
[132] pasannacitto pasāditamanasaṅkappo sumano sundaramano. vedajāto
jātavedo uppannasomanasso katañjalī sirasi ṭhapitāñjalipuṭo buddhaseṭṭhaṁ
namassāmi seṭṭhassa buddhassa paṇāmaṁ karomīti attho. aho buddhassuḷāratāti
paṭividdhacatusaccassa satthuno uḷāratā mahantabhāvo aho acchariyanti attho.
[133] aṭṭhannaṁ payirupāsatanti payirupāsantānaṁ bhuñjaṁ bhuñjantānaṁ
aṭṭhannaṁ ariyapuggalānaṁ antare khīṇāsavā arahantova bahūti attho. tuyheveso
ānubhāvoti eso ākāsacaraṇaummujjananimujjanādiānubhāvo tuyheva tuyhaṁ eva
ānubhāvo, nāññesaṁ. saraṇaṁ taṁ upemahanti taṁ itthambhūtaṁ tuvaṁ saraṇaṁ tāṇaṁ
leṇaṁ parāyananti upemi gacchāmi jānāmi vāti attho.
[134] lokajeṭṭho narāsabho piyadassī bhagavā bhikkhusaṁghamajjhe nisīditvā
imā byākaraṇagāthā abhāsatha kathesīti attho. sesaṁ suviññeyyamevāti.
sumaṅgalattherāpadānavaṇṇanā niṭṭhitā.
dutiyassa sīhāsanavaggassa vaṇṇanā niṭṭhitā.
-----------

page number: 037

3. subhūtivagga
23. 1. subhūtittherāpadānavaṇṇanā
himavantassāvidūretiādikaṁ āyasmato subhūtittherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni upacinanto
ito kappasatasahassamatthake anuppanneyeva padumuttare bhagavati lokanāthe
haṁsavatīnagare aññatarassa brāhmaṇamahāsālassa ekaputtako hutvā nibbatti,
tassa nandamāṇavoti nāmaṁ akaṁsu. so vayappatto tayo vede uggaṇhitvā
tattha sāraṁ apassanto attano parivārabhūtehi catucattāḷīsāya māṇavasahassehi
saddhiṁ pabbatapāde isipabbajjaṁ pabbajitvā aṭṭha samāpattiyo pañcābhiññāyo
ca nibbattesi. antevāsikānampi kammaṭṭhānaṁ ācikkhi. tepi nacirasseva
jhānalābhino ahesuṁ.
tena ca samayena padumuttaro bhagavā loke uppajjitvā haṁsavatīnagaraṁ
upanissāya viharanto ekadivasaṁ paccūsasamaye lokaṁ volokento nandatāpasassa
antevāsikajaṭilānaṁ arahattūpanissayaṁ, nandatāpasassa ca dvīhaṅgehi samannāgatassa
sāvakaṭṭhānantarassa patthanaṁ disvā pātova sarīrapaṭijagganaṁ katvā pubbaṇhasamaye
pattacīvaramādāya aññaṁ kañci anāmantetvā sīho viya ekacaro nandatāpasassa
antevāsikesu phalāphalatthāya gatesu "buddhabhāvaṁ me jānātū"ti passantasseva
nandatāpasassa ākāsato otaritvā paṭhaviyaṁ patiṭṭhāsi. nandatāpaso buddhānubhāvañceva
lakkhaṇapāripūriñca disvā lakkhaṇamante sammasitvā "imehi lakkhaṇehi samannāgato
nāma agāraṁ ajjhāvasanto rājā hoti cakkavattī, pabbajanto loke vivaṭacchedo
sabbaññū buddho hoti, ayaṁ purisājānīyo nissaṁsayaṁ buddho"ti ñatvā paccuggamanaṁ
katvā pañcapatiṭṭhitena vanditvā āsanaṁ paññāpetvā

page number: 038

adāsi. nisīdi bhagavā paññatte āsane. nandatāpasopi attano anucchavikaṁ
āsanaṁ gahetvā ekamantaṁ 1- nisīdi. tasmiṁ samaye catucattāḷīsasahassajaṭilā
paṇītapaṇītāni ojavantāni phalāphalāni gahetvā ācariyassa santikaṁ sampattā
buddhānañceva ācariyassa ca nisinnākāraṁ oloketvā āhaṁsu "ācariya mayaṁ
`imasmiṁ loke tumhehi mahantataro natthī'ti vicarāma, ayaṁ pana puriso tumhehi
mahantataro maññe"ti. nandatāpaso "tātā kiṁ vadetha, tumhe sāsapena saddhiṁ
aṭṭhasaṭṭhiyojanasatasahassubbedhaṁ sineruṁ upametuṁ icchatha, sabbaññubuddhena saddhiṁ
mā maṁ upamitthā"ti āha. atha te tāpasā "sace ayaṁ orako abhavissa, na
amhākaṁ ācariyo evaṁ upamaṁ āhareyya, yāva mahāvatāyaṁ purisājānīyo"ti
pādesu nipatitvā sirasā vandiṁsu. atha te ācariyo āha "tātā amhākaṁ
buddhānaṁ anucchaviko deyyadhammo natthi, bhagavā ca bhikkhācāravelāyaṁ idhāgato,
tasmā mayaṁ yathābalaṁ deyyadhammaṁ dassāma, tumhehi yaṁ yaṁ paṇītaṁ phalāphalaṁ ābhataṁ,
taṁ taṁ āharathā"ti āharāpetvā sahattheneva dhovitvā sayaṁ tathāgatassa patte
patiṭṭhāpesi. satthārā phalāphale paṭiggahitamatte devatā dibbojaṁ pakkhipiṁsu.
tāpaso udakampi sayameva parissāvetvā adāsi. tato bhojanakiccaṁ niṭṭhāpetvā
nisinne satthari sabbe antevāsike pakkositvā satthu santike sāraṇīyaṁ kathaṁ
kathento nisīdi. satthā "bhikkhusaṁgho āgacchatū"ti cintesi. satthu cittaṁ ñatvā
satasahassamattā khīṇāsavā āgantvā satthāraṁ vanditvā aṭṭhaṁsu.
atha nandatāpaso antevāsike āmantesi "tātā buddhānaṁ nisinnāsanampi
nīcaṁ, samaṇasatasahassassapi āsanaṁ natthi, tumhehi ajja uḷāraṁ bhagavato bhikkhusaṁghassa
ca sakkāraṁ kātuṁ vaṭṭati, pabbatapādato vaṇṇagandhasampannāni pupphāni
āharathā"ti āha, acinteyyattā iddhivisayassa te muhutteneva

footnote: 1 sī. ekamante.

page number: 039

vaṇṇagandharasasampannāni pupphāni āharitvā buddhānaṁ yojanappamāṇaṁ pupphāsanaṁ
paññāpesuṁ. aggasāvakānaṁ tigāvutaṁ, sesabhikkhūnaṁ aḍḍhayojanādibhedaṁ, saṁghanavakassa
usabhamattaṁ paññāpesuṁ. evaṁ paññattesu āsanesu nandatāpaso tathāgatassa purato
añjaliṁ paggayha ṭhito "bhante amhākaṁ dīgharattaṁ hitāya sukhāya imaṁ pupphāsanaṁ
āruyha nisīdathā"ti āha. nisīdi bhagavā pupphāsane. evaṁ nisinne satthari
satthu ākāraṁ ñatvā bhikkhū attano attano pattāsane nisīdiṁsu. nandatāpaso
mahantaṁ pupphacchattaṁ gahetvā tathāgatassa matthake dhārento aṭṭhāsi. satthā
"tāpasānaṁ ayaṁ sakkāro mahapphalo hotū"ti nirodhasamāpattiṁ samāpajji.
satthu samāpannabhāvaṁ ñatvā bhikkhūpi samāpattiṁ samāpajjiṁsu. tathāgate sattāhaṁ
nirodhaṁ samāpajjitvā nisinne antevāsikā bhikkhācārakāle sampatte
vanamūlaphalāphalaṁ paribhuñjitvā sesakāle buddhānaṁ añjaliṁ paggayha aṭṭhaṁsu.
nandatāpaso pana bhikkhācārampi agantvā pupphacchattaṁ dhārentoyeva sattāhaṁ
pītisukheneva vītināmesi.
satthā nirodhato vuṭṭhāya araṇavihāriaṅgena dakkhiṇeyyaṅgena cāti dvīhi
aṅgehi samannāgataṁ ekaṁ sāvakaṁ "isigaṇassa pupphāsanānumodanaṁ karohī"ti
āṇāpesi. so cakkavattirañño santikā paṭiladdhamahālābho mahāyodho viya
tuṭṭhamānaso attano visaye ṭhatvā tepiṭakaṁ buddhavacanaṁ sammasitvā anumodanamakāsi.
tassa desanāvasāne satthā sayaṁ dhammaṁ desesi, satthu desanāvasāne sabbepi
catucattāḷīsasahassatāpasā arahattaṁ pāpuṇiṁsu. satthā "etha bhikkhavo"ti hatthaṁ
pasāresi. tesaṁ tāvadeva kesamassū antaradhāyiṁsu. aṭṭhaparikkhārā sarīre
paṭimukkāva ahesuṁ. te saṭṭhivassikattherā viya satthāraṁ parivārayiṁsu nandatāpaso
pana vikkhittacittatāya visesaṁ nādhigacchi. 1- tassa kira araṇavihārittherassa dhammaṁ

footnote: 1 chaßēéa. nādhigañchi.

page number: 040

sotuṁ āraddhakālato paṭṭhāya "aho vatāhampi anāgate ekassa buddhassa
sāsane iminā sāvakena laddhaguṇaṁ labheyyan"ti cittaṁ udapādi. so tena
vitakkena maggaphalapaṭivedhaṁ kātuṁ nāsakkhi. tathāgataṁ pana vanditvā añjaliṁ
paggayha sammukhe ṭhito evamāha "bhante yena bhikkhunā isigaṇassa
pupphāsanānumodanā katā, ko nāmāyaṁ tumhākaṁ sāsane"ti. araṇavihāriaṅgena
ca dakkhiṇeyyaṅgena ca etadaggaṭṭhānaṁ patto eso bhikkhūti. "bhante yvāyaṁ
mayā sattāhaṁ pupphacchattaṁ dhārentena sakkāro kato, tena adhikārena aññaṁ
sampattiṁ na patthemi, anāgate pana ekassa buddhassa sāsane ayaṁ thero viya
dvīhaṅgehi samannāgato sāvako bhaveyyan"ti patthanaṁ akāsi.
satthā "samijjhissati nu kho imassa tāpasassa patthanā"ti
anāgataṁsañāṇaṁ pesetvā olokento kappasatasahassaṁ atikkamitvā samijjhanakabhāvaṁ
disvā "tāpasa na te ayaṁ patthanā moghaṁ bhavissati, anāgate kappasatasahassaṁ
atikkamitvā gotamo nāma buddho uppajjissati, tassa santike samijjhissatī"ti
dhammakathaṁ kathetvā bhikkhusaṁghaparivuto ākāsaṁ pakkhandi. nandatāpaso yāva cakkhupathaṁ
na samatikkamati. tāva satthu bhikkhusaṁghassa ca añjaliṁ paggahetvā aṭṭhāsi. so
aparabhāge kālena kālaṁ satthāraṁ upasaṅkamitvā dhammaṁ suṇitvā aparihīnajjhānova
kālaṁ katvā brahmaloke nibbatto. tato pana cuto aparānipi pañca
jātisatāni pabbajitvā āraññakova ahosi, kassapasammāsambuddhakālepi pabbajitvā
āraññako hutvā gatapaccāgatavattaṁ pūresi. etaṁ kira vattaṁ aparipūretvā
mahāsāvakabhāvaṁ pāpuṇantā nāma natthi, gatapaccāgatavattaṁ pana āgamaṭṭhakathāsu 1-
vuttanayeneva veditabbaṁ. so vīsativassasahassāni gatapaccāgatavattaṁ pūretvā kālaṁ
katvā tāvatiṁsadevaloke nibbatti.

footnote: 1 su.vi. 1/168, pa.sū. 1/271.

page number: 041

evaṁ so tāvatiṁsabhavane aparāparaṁ uppajjanavasena dibbasampattiṁ
anubhavitvā tato cuto manussaloke anekasatakkhattuṁ cakkavattirājā padesarājā
ca hutvā uḷāraṁ manussasampattiṁ anubhavitvā amhākaṁ bhagavato uppannakāle
sāvatthiyaṁ sumanaseṭṭhissa gehe anāthapiṇḍikassa kaniṭṭho hutvā nibbatti,
subhūtītissa nāmaṁ ahosi.
tena ca samayena amhākaṁ bhagavā loke uppajjitvā pavattitavaradhammacakko
anupubbena rājagahaṁ gantvā tattha veḷuvanapaṭiggahaṇādinā lokānuggahaṁ
karonto rājagahaṁ upanissāya sītavane vihāsi. tadā anāthapiṇḍiko seṭṭhi
sāvatthiyaṁ uṭṭhānakaṁ bhaṇḍaṁ gahetvā attano sahāyassa rājagahaseṭṭhino gehaṁ
gantvā buddhuppādaṁ sutvā satthāraṁ sītavane viharantaṁ upasaṅkamitvā
paṭhamadassaneneva sotāpattiphale patiṭṭhāya satthāraṁ sāvatthiṁ āgamanatthāya
yācitvā tato pañcacattāḷīsayojane magge yojane yojane satasahassapariccāgena
vihāre patiṭṭhāpetvā sāvatthiyaṁ aṭṭhakarīsappamāṇaṁ jetassa kumārassa uyyānabhūmiṁ
koṭisanthārena kiṇitvā tattha bhagavato vihāraṁ kāretvā adāsi. vihāramahadivase
ayaṁ subhūtikuṭumbiko anāthapiṇḍikaseṭṭhinā saddhiṁ gantvā dhammaṁ suṇanto saddhaṁ
paṭilabhitvā pabbaji. so upasampanno dve mātikā paguṇā katvā kammaṭṭhānaṁ
kathāpetvā araññe samaṇadhammaṁ karonto mettājhānaṁ nibbattetvā taṁ pādakaṁ
katvā vipassanaṁ vaḍḍhetvā arahattaṁ pāpuṇi.
so dhammaṁ desento yasmā satthārā desitaniyāmena anodissakaṁ katvā
deseti. tasmā araṇavihārīnaṁ aggo nāma jāto. yasmā ca piṇḍāya caranto
ghare ghare mettājhānaṁ samāpajjitvā vuṭṭhāya bhikkhaṁ paṭiggaṇhāti "evaṁ
dāyakānaṁ mahapphalaṁ bhavissatī"ti, tasmā dakkhiṇeyyānaṁ aggo nāma jāto. tena

page number: 042

naṁ bhagavā "etadaggaṁ bhikkhave mama sāvakānaṁ bhikkhūnaṁ araṇavihārīnaṁ dakkhiṇeyyānañca
yadidaṁ subhūtī"ti 1- dvayaṅgasamannāgate aggaṭṭhāne ṭhapesi, evamayaṁ mahāthero
attanā pūritapāramīnaṁ phalassa matthakaṁ arahattaṁ patvā loke abhiññāto
abhilakkhito hutvā bahujanahitāya janapadacārikaṁ caranto anupubbena rājagahaṁ agamāsi.
rājā bimbisāro therassa āgamanaṁ sutvā upasaṅkamitvā vanditvā
"idheva bhante vasatha, vasanaṭṭhānaṁ vo karissāmī"ti vatvā 2- pakkanto vissari.
thero senāsanaṁ alabhanto abbhokāse vītināmesi. therassānubhāvena devo na
vassati. manussā avuṭṭhitāya upadduto rañño nivesanadvāre ukkuṭṭhiṁ akaṁsu.
rājā "kena nu kho kāraṇena devo na vassatī"ti vīmaṁsanto "therassa
abbhokāsavāsena maññe na vassatī"ti cintetvā tassa paṇṇakuṭiṁ kārāpetvā
"imissaṁ bhante paṇṇakuṭiyaṁ vasathā"ti vatvā vanditvā pakkāmi. thero kuṭiṁ
pavisitvā tiṇasanthārake pallaṅkena nisīdi. tadā devo thokaṁ thokaṁ phusāyati, na
sammādhāraṁ anupavecchati. atha thero lokassa avuṭṭhikabhayaṁ vidhamitukāmo attano
ajjhattikabāhiravatthukassa parissayassa abhāvaṁ pavedento "channā me kuṭikā"ti 3-
gāthamāha. tassattho theragāthāyaṁ vuttoyeva.
kasmā panete mahātherā attano guṇe pakāsentīti? iminā
dīghena addhunā anadhigatapubbaṁ paramagambhīraṁ ativiya santaṁ paṇītaṁ attanā
adhigatalokuttaradhammaṁ paccavekkhitvā pītivegasamussāhitaudānadīpanatthaṁ sāsanassa
niyyānikabhāvavibhāvanatthañca paramappicchā ariyā attano guṇe pakāsenti. yathā
taṁ lokanātho bodhaneyyānaṁ ajjhāsayavasena "dasabalasamannāgato bhikkhave

footnote: 1 aṅ.ekaka. 20/202/24.
footnote: 2 "idheva bhante vasathāti vatvā "nivāsaṭṭhānaṁ karissāmī"ti (thera.a.1/33).
footnote: 3 khuṭhera. 26/1/258.

page number: 043

tathāgato catuvesārajjavisārado"tiādinā 1- attano guṇe pakāseti. evamayaṁ
therassa aññābyākaraṇagāthāpi ahosīti.
[1] evaṁ so pattārahattaphalo pattaetadaggaṭṭhāno ca attano
pubbakammaṁ saritvā somanassajāto pubbacaritāpadānaṁ pakāsento himavantassāvidūreti-
ādimāha. tattha himavantassāti himālayapabbatassa avidūre āsanne samīpe
pabbatapāde manussānaṁ gamanāgamanasampanne sañcaraṇaṭṭhāneti attho. nisabho
nāma pabbatoti pabbatānaṁ jeṭṭhattā nāmena nisabho nāma selamayapabbato
ahosīti sambandho. assamo sukato mayhanti tattha pabbate mayhaṁ vasanatthāya
assamo araññāvāso suṭṭhu kato. kuṭirattiṭṭhānadivāṭṭhānavatiparikkhepādivasena
sundarākārena katoti attho. paṇṇasālā sumāpitāti paṇṇehi chāditā sālā
mayhaṁ nivāsanatthāya suṭṭhu māpitā niṭṭhāpitāti attho.
[2] kosiyo nāma nāmenāti mātāpitūhi katanāmadheyyena kosiyo
nāma. uggatāpano pākaṭatapo ghoratapo. ekākiyo aññesaṁ abhāvā ahaṁ eva
eko. adutiyo dutiyatāpasarahito jaṭilo jaṭādhārī tāpaso tadā tasmiṁ kāle
nisabhe pabbate vasāmi viharāmīti sambandho.
[3] phalaṁ mūlañca paṇṇañca, na bhuñjāmi ahaṁ tadāti tadā tasmiṁ
nisabhapabbate vasanakāle tiṇḍukādiphalaṁ muḷālādimūlaṁ, kārapaṇṇādipaṇṇañca
rukkhato ocinitvā na bhuñjāmīti attho. evaṁ sati kathaṁ jīvatīti taṁ dassento
pavattaṁva supātāhanti āha. tattha pavattaṁ sayameva jātaṁ supātaṁ attano
dhammatāya patitaṁ paṇṇādikaṁ nissāya āhāraṁ katvā ahaṁ tāvade tasmiṁ kāle
jīvāmi 2- jīvikaṁ kappemīti sambandho. "pavattapaṇḍupaṇṇānī"ti vā pāṭho, tassa
sayameva patitāni paṇḍupaṇṇāni rukkhapattāni upanissāya jīvāmīti attho.

footnote: 1 maßēáū. 12/148/107, aṅḍasaka. 24/21/27. 2 pāḷi. upajīvāmi.

page number: 044

[4] nāhaṁ kopemī ājīvanti ahaṁ jīvitaṁ cajamānopi pariccāgaṁ
kurumānopi taṇhāvasena phalamūlādiāhārapariyesanāya sammāājīvaṁ na kopemi na
nāsemīti sambandho. ārādhemi sakaṁ cittanti sakaṁ cittaṁ attano manaṁ
appicchatāya santuṭṭhiyā ca ārādhemi pasādemi. vivajjemi anesananti
vejjakammadūtakammādivasena anesanaṁ ayuttapariyesanaṁ vivajjemi dūraṁ karomi.
[5] rāgūpasaṁhitaṁ cittanti yadā yasmiṁ kāle mama rāgena sampayuttaṁ
cittaṁ uppajjati, tadā sayameva attanāyeva paccavekkhāmi ñāṇena paṭivekkhitvā
vinodemi. ekaggo taṁ damemahanti ahaṁ ekasmiṁ kammaṭṭhānārammaṇe aggo
samāhito taṁ rāgacittaṁ damemi damanaṁ karomi.
[6] rajjase 1- rajjanīye cāti rajjanīye allīyitabbe rūpārammaṇādi-
vatthusmiṁ rajjase allīno asi bhavasi. dussanīye ca dussaseti dūsitabbe
dosakaraṇavatthusmiṁ dūsako asi. muyhase mohanīye cāti mohitabbe
mohakaraṇavatthusmiṁ moyhasi mūḷho asi bhavasi. tasmā tuvaṁ vanā vanato
araññavāsato nikkhamassu apagacchāhīti evaṁ attānaṁ damemīti sambandho.
[24] timbarūsakavaṇṇābhoti suvaṇṇatimbarūsakavaṇṇābho, jambonadasuvaṇṇavaṇṇoti
attho. sesaṁ suviññeyyamevāti.
subhūtittherāpadānavaṇṇanā niṭṭhitā
----------
24. 2. upavāṇattherāpadānavaṇṇanā
padumuttaro nāma jinotiādikaṁ āyasmato upavāṇattherassa apadānaṁ.
ayampāyasmā purimabuddhesu katādhikāro tattha tattha bhave vivaṭṭūpanissayāni

footnote: 1 sī. rañjasi.

page number: 045

puññāni upacinanto padumuttarassa bhagavato kāle daliddakule nibbattitvā
viñañutaṁ patto bhagavati parinibbute tassa dhātuṁ gahetvā manussadevanāgagaruḷa-
kumbhaṇḍayakkhagandhabbehi sattaratanamaye sattayojanike thūpe kate tattha sudhotaṁ
attano uttarasāṭakaṁ veḷagge laggetvā ābandhitvā dhajaṁ katvā pūjaṁ akāsi.
taṁ gahetvā abhisammatako nāma yakkhasenāpati devehi cetiyapūjārakkhaṇatthaṁ ṭhapito
adissamānakāyo taṁ ākāse dhārento cetiyaṁ tikkhattuṁ padakkhiṇaṁ akāsi. so
taṁ disvā bhiyyoso mattāya pasannamānaso hutvā tena puññakammena
devamanussesu saṁsaranto imasmiṁ buddhuppāde sāvatthiyaṁ brāhmaṇakule
nibbattitvā upavāṇoti laddhanāmo vayappatto jetavanapaṭiggahaṇe buddhānubhāvaṁ
disvā paṭiladdhasaddho pabbajitvā vipassanāya kammaṁ karonto arahattaṁ patvā
chaḷabhiñño ahosi. yadā bhagavato aphāsu ahosi, tadā thero uṇhodakaṁ
tathārūpaṁ pānakañca bhesajjaṁ bhagavato upanāmesi. tenassa satthuno rogo vūpasami.
tassa bhagavā anumodanaṁ akāsi.
[52] evaṁ so pattārahattaphalo adhigataetadaggaṭṭhāno attano
pubbakammaṁ saritvā somanassavasena pubbacaritāpadānaṁ pakāsento padumuttaro
nāma jinotiādimāha. tattha sabbesaṁ lokiyalokuttaradhammānaṁ pāragū pariyosānaṁ
nibbānaṁ gato patto padumuttaro nāma jino jitapañcamāro bhagavā aggikkhandho
iva chabbaṇṇā buddharaṁsiyo jalitvā sabbalokaṁ dhammapajjotena obhāsetvā
sambuddho suṭṭhu buddho avijjāniddūpagatāya pajāya savāsanāya kilesaniddāya
paṭibuddho vikasitanettapaṅkajo parinibbuto khandhaparinibbānena nibbuto
adassanaṁ gatoti sambandho.
[57] jaṅghāti cetiyakaraṇakāle upacinitabbānaṁ iṭṭhakānaṁ ṭhapanatthāya,
nibandhiyamānasopānapanti. 1-

footnote: 1 i., ma. pāsāṇapanti.

page number: 046

[88] sudhotaṁ rajakenāhanti vatthadhovakena purisena suṭṭhu dhovitaṁ
suvisuddhakataṁ, uttareyyapaṭaṁ mama uttarasāṭakaṁ ahaṁ veḷagge laggitvā dhajaṁ
katvā ukkhipiṁ, ambare ākāse ussāpesinti attho. sesaṁ suviññeyyamevāti.
upavāṇattherāpadānavaṇṇanā niṭṭhitā.
------------
25. 3. tisaraṇagamaniyattherāpadānavaṇṇanā
nagare bandhumatiyātiādikaṁ āyasmato tisaraṇagamaniyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto vipassissa bhagavato kāle bandhumatīnagare kulagehe nibbattitvā
andhamātāpitaro upaṭṭhāsi. so ekadivasaṁ cintesi "ahaṁ mātāpitaro upaṭṭhahanto
pabbajituṁ na labhāmi, yannūnāhaṁ tīṇi saraṇāni gaṇhissāmi, evaṁ duggatito
mocessāmī"ti nisabhaṁ nāma vipassissa bhagavato aggasāvakaṁ upasaṅkamitvā tīṇi
saraṇāni gaṇhi. so tāni vassasatasahassāni rakkhitvā teneva kammena
tāvatiṁsabhavane nibbatto, tato paraṁ devamanussesu saṁsaranto ubhayasampattiyo
anubhavitvā imasmiṁ buddhuppāde sāvatthinagare mahāsālakule nibbatto viññutaṁ
patto sattavassiko va dārakehi parivuto ekaṁ saṁghārāmaṁ agamāsi. tattha eko
khīṇāsavatthero tassa dhammaṁ desetvā saraṇāni adāsi. so tāni gahetvā
pubbe attano rakkhitāni saraṇāni saritvā vipassanaṁ vaḍḍhetvā arahattaṁ
pāpuṇi. taṁ arahattappattaṁ bhagavā upasampādesi.
[106] so arahattappatto upasampanno hutvā attano pubbakammaṁ
saritvā somanassavasena pubbacaritāpadānaṁ pakāsento nagare bandhumatiyātiādimāha.

page number: 047

tattha mātu upaṭṭhāko ahunti 1- ahaṁ mātāpitūnaṁ upaṭṭhāko bharako 2-
bandhumatīnagare ahosinti sambandho.
[108] tamandhakārapihitāti 3- mohandhakārena pihitā chāditā. tividhaggīhi
ḍayhareti 4- rāgaggidosaggimohaggisaṅkhātehi tīhi aggīhi ḍayhare ḍayhanti
sabbe sattāti sambandho.
[114] aṭṭha hetū labhāmahanti aṭṭha kāraṇāni sukhassa paccayabhūtāni
kāraṇāni labhāmi ahanti attho. sesaṁ suviññeyyamevāti.
tisaraṇagamaniyattherāpadānavaṇṇanā niṭṭhitā.
--------------
26. 4. pañcasīlasamādāniyattherāpadānavaṇṇanā
nagare candavatiyātiādikaṁ āyasmato pañcasīlasamādāniyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto anomadassissa bhagavato kālā ekasmiṁ kule nibbatto purimabhave
katākusalakammānurūpena daliddo hutvā appannapānabhojano paresaṁ bhatiṁ katvā
jīvanto saṁsāre ādīnavaṁ ñatvā pabbajitukāmopi pabbajjaṁ alabhamāno
anomadassissa bhagavato sāvakassa nisabhattherassa santike pañca sikkhāpadāni
samādiyi. dīghāyukakāle uppannattā vassasatahassāni sīlaṁ paripālesi. tena kammena
so devamanussesu saṁsaranto imasmiṁ buddhuppāde vesāliyaṁ mahābhogakule
nibbatto. mātāpitaro sīlaṁ samādiyante disvā attano sīlaṁ saritvā vipassanaṁ
vaḍḍhetvā arahattaṁ patvā pabbaji.

footnote: 1 pāḷi. mātūpaṭṭhānako ahaṁ. 2 i. saraṇo.
footnote: 3 pāḷi. mahandhakārapihitā. 4 pāḷi. dayhare.

page number: 048

[134] so attano pubbakammaṁ saritvā somanassajāto udānavasena
pubbacaritāpadānaṁ pakāsento nagare candavatiyātiādimāha. bhatako āsahaṁ tadāti
tadā mama puññakaraṇakāle ahaṁ bhatako bhatiyā kammakārako āsiṁ ahosiṁ.
parakammāyane yuttoti bhatiyā paresaṁ kammakaraṇe āyutto yojito okāsābhāvena
saṁsārato muccanatthāya ahaṁ pabbajjaṁ na labhāmi.
[135] mahandhakārapihitāti mahantehi kilesandhakārehi pihitā saṁvutā
thakitā. tividhaggīhi ḍayhareti narakaggipetaggisaṁsāraggisaṅkhātehi tīhi aggīhi
ḍayhanti. ahaṁ pana kena upāyena kena kāraṇena visaṁyutto bhaveyyanti attho.
[136] deyyadhammo annapānādidātabbayuttakaṁ vatthu mayhaṁ natthi,
tassābhāvena ahaṁ varāko dukkhito bhatako bhatiyā jīvanako yannūnāhaṁ
pañcasīlaṁ rakkheyyaṁ paripūrayanti pañcasīlaṁ samādiyitvā paripūrento yannūna
rakkheyyaṁ sādhukaṁ bhaddakaṁ sundaraṁ katvā paripāleyyanti attho.
[148] svāhaṁ yasamanubhavinti 1- so ahaṁ devamanussesu mahantaṁ yasaṁ
anubhaviṁ tesaṁ sīlānaṁ vāhasā ānubhāvenāti attho. kappakoṭimpi tesaṁ sīlānaṁ
phalaṁ kittento ekakoṭṭhāsameva kittaye pākaṭaṁ kareyyanti attho. sesaṁ
suviññeyyamevāti.
pañcasīlasamādāniyattherāpadānavaṇṇanā niṭṭhitā.
---------------
27. 5. annasaṁsāvakattherāpadānavaṇṇanā
suvaṇṇavaṇṇaṁ sambuddhantiādikaṁ āyasmato annasaṁsāvakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni

footnote: 1 pāḷi. sohaṁ yasaṁ anubhaviṁ.

page number: 049

upacinanto siddhatthassa bhagavato kāle ekasmiṁ kulagehe nibbatto piṇḍāya carantaṁ
dvattiṁsamahāpurisalakkhaṇabyāmappabhāmaṇḍalopasobhitaṁ bhagavantaṁ disvā pasannamānaso
bhagavantaṁ nimantetvā gehaṁ netvā varānnapānena 1- santappetvā
sampavāretvā bhojesi. so teneva cittappasādena tato cuto devaloke
nibbattitvā dibbasampattiṁ anubhavitvā tato cavitvā manussaloke nibbattitvā
manussasampattiṁ anubhavitvā tato aparāparaṁ devamanussasampattiyo anubhavitvā
imasmiṁ buddhuppāde ekasmiṁ kule nibbatto sāsane pasīditvā pabbajitvā
vipassanaṁ vaḍḍhetvā arahattaṁ pāpuṇi. so pubbe katapuññanāmavasena
annasaṁsāvakattheroti pākaṭanāmo ahosi.
[155-6] so aparabhāge attano pubbakammaṁ saritvā somanassajāto
"evaṁ mayā iminā puññasambhārānubhāvena pattaṁ arahattan"ti attano
pubbacaritāpadānaṁ udānavasena pakāsento suvaṇṇavaṇṇantiādimāha. tattha
suvaṇṇassa vaṇṇo viya vaṇṇo yassa bhagavato soyaṁ suvaṇṇavaṇṇo, taṁ
suvaṇṇavaṇṇaṁ sambuddhaṁ siddhatthanti attho. gacchantaṁ antarāpaṇeti vessānaṁ
āpaṇapantīnaṁ antaravīthiyaṁ gacchamānaṁ. kañcanagghiya saṅkāsanti suvaṇṇatoraṇasadisaṁ
bāttiṁsavaralakkhaṇaṁ 2- dvattiṁsavaralakkhaṇehi sampannaṁ lokapajjotaṁ sakalalokadīpabhūtaṁ
appameyyaṁ pamāṇavirahitaṁ anopamaṁ upamāvirahitaṁ jutindharaṁ pabhādhāraṁ nīlapītādi-
chabbaṇṇabuddharaṁsiyo dhārakaṁ siddhatthaṁ disvā paramaṁ uttamaṁ pītiṁ alatthaṁ alabhinti
sambandho. sesaṁ suviññeyyamevāti.
annasaṁsāvakattherāpadānavaṇṇanā niṭṭhitā.
--------------

footnote: 1 i. madhurānnapānena. 2 pāḷi. dvattiṁsa...

page number: 050

28. 6. dhūpadāyakattherāpadānavaṇṇanā
siddhatthassa bhagavatotiādikaṁ āyasmato dhūpadāyakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto siddhatthassa bhagavato kāle kulagehe nibbatto siddhatthe bhagavati
cittaṁ pasādetvā tassa bhagavato gandhakuṭiyaṁ candanāgarukāḷānusāriādinā katehi
anekehi dhūpehi dhūpapūjaṁ akāsi. so tena puññena devesu ca manussesu ca
ubhayasampattiyo anubhavanto nibbattanibbattabhave pūjanīyo hutvā imasmiṁ
buddhuppāde ekasmiṁ kulagehe nibbatto puññasambhārānubhāvena sāsane
pabbajitvā vipassanaṁ vaḍḍhetvā arahattaṁ patvā katadhūpapūjāpuññattā nāmena
dhūpadāyakattheroti sabbattha pākaṭo. so pattārahattaphalo attano pubbakammaṁ saritvā
somanassajāto pubbacaritāpadānaṁ dassento siddhatthassa bhagavatotiādimāha.
siddho paripuṇṇo sabbaññutaññāṇādiguṇasaṅkhāto attho payojanaṁ yassa
bhagavato soyaṁ siddhattho, tassa siddhatthassa bhagavato bhagyādiguṇavantassa
lokajeṭṭhassa sakalalokuttamassa tādino iṭṭhāniṭṭhesu tādisassa acalasabhāvassāti
attho. sesaṁ uttānamevāti.
dhūpadāyakattherāpadānavaṇṇanā niṭṭhitā.
-----------
29. 7. pulinapūjakattherāpadānavaṇṇanā
vipassissa bhagavatotiādikaṁ āyasmato pulinapūjakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto vipassissa bhagavato kāle ekasmiṁ kule nibbatto sāsane
pasannacitto cetiyaṅgaṇabodhiyaṅgaṇesu purāṇavālukaṁ apanetvā navaṁ

page number: 051

muttādalasadisapaṇḍarapulinaṁ okiritvā māḷakaṁ alaṅkari. tena kammena so devaloke
nibbatto tattha dibbehi ratanehi vijjotamāne anekayojane kanakavimāne dibbasampattiṁ
anubhavitvā tato cuto manussaloke sattaratanasampanno cakkavattī rājā hutvā
manussasampattiṁ anubhavitvā aparāparaṁ saṁsaranto imasmiṁ buddhuppāde vibhavasampanne
ekasmiṁ kule nibbatto sāsane pasanno pabbajitvā vipassanaṁ vaḍḍhetvā
arahattaṁ pāpuṇi. so attano katapuññanāmasadisena nāmena pulinapūjakattheroti
pākaṭo.
[165] so attano pubbakammaṁ saritvā somanassajāto pubbacaritāpadānaṁ
dassento vipassissa bhagavatotiādimāha. tattha vividhaṁ passatīti vipassī, vivicca
passatīti vā vipassī, vividhe attatthaparatthādibhede atthe passatīti vā vipassī,
vividhe vohāraparamatthādibhede passatīti vā vipassī, tassa vipassissa bodhiyā
pādaputtame 1- uttame bodhirukkhamaṇḍalamāḷake purāṇapulinaṁ vālukaṁ chaḍḍetvā
suddhaṁ paṇḍaraṁ pulinaṁ ākiriṁ santhariṁ. sesaṁ suviññeyyamevāti.
pulinapūjakattherāpadānavaṇṇanā niṭṭhitā.
------------
30. 8. uttiyattherāpadānavaṇṇanā
candabhāgānadītīretiādikaṁ āyasmato uttiyattherassa 2- apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni upacinanto
siddhatthassa bhagavato kāle candabhāgānadiyaṁ suṁsumāro 3- hutvā nibbatto nadītīraṁ
upagataṁ bhagavantaṁ disvā pasannacitto pāraṁ netukāmo tīrasamīpeyeva nipajji.
bhagavā tassa anukampāya piṭṭhiyaṁ pāde ṭhapesi. so tuṭṭho udaggo pītivegena

footnote: 1 pāḷi. pādamuttame. 2 sī. uttariyattherassa. 3 chaßēéa. susumāro, evamuparipi.

page number: 052

mahussāho hutvā sotaṁ chindanto sīghena javena bhagavantaṁ paratīraṁ nesi.
bhagavā tassa cittappasādaṁ ñatvā "ayaṁ ito cuto devaloke nibbattissati,
tato paṭṭhāya sugatīsuyeva saṁsaranto ito catunnavutikappe amataṁ pāpuṇissatī"ti
byākaritvā pakkāmi.
so tathā sugatīsuyeva saṁsaranto imasmiṁ buddhuppāde sāvatthiyaṁ aññatarassa
brāhmaṇassa putto hutvā nibbatti, uttiyotissa nāmaṁ akaṁsu. so vayappatto
"amataṁ pariyesissāmī"ti paribbājako hutvā ekadivasaṁ bhagavantaṁ disvā
upasaṅkamitvā vanditvā dhammaṁ sutvā paṭiladdhasaddho hutvā sāsane
pabbajitvā sīladiṭṭhīnaṁ avisodhitattā visesaṁ nibbattetuṁ asakkonto aññaṁ
bhikkhuṁ visesaṁ nibbattetvā aññaṁ byākarontaṁ disvā satthāraṁ upasaṅkamitvā
saṅkhepena ovādaṁ yāci. satthāpi tassa "tasmātiha tvaṁ uttiya ādimeva
visodhehī"tiādinā 1- saṅkhepeneva ovādaṁ adāsi. so satthu ovāde ṭhatvā
vipassanaṁ ārabhi. tassa āraddhavipassakassa ābādho uppajji. uppanne
ābādhe jātasaṁvego vīriyārambhavatthuṁ ñatvā vipassanaṁ vaḍḍhetvā arahattaṁ
pāpuṇi.
[169] evaṁ so katasambhārānurūpena pattārahattaphalo attano pubbakammaṁ
saritvā somanassajāto pubbacaritāpadānaṁ pakāsento candabhāgānadītīretiādimāha.
tattha candabhāgānadītīreti parisuddhapaṇḍarapulinatalehi ca pabhāsampannapasanna-
madhurodakaparipuṇṇatāya ca candappabhākiraṇasassirīkābhānadamānā saddaṁ kurumānā
gacchatīti candabhāgānadī, tassā candabhāgānadiyā tīre suṁsumāro ahosinti
sambandho. tattha suṁsumāroti khuddakamacchagumbe khaṇḍākhaṇḍikaṁ karonto māretīti

footnote: 1 saṁßēáahā. 19/382/144.

page number: 053

suṁsumāro, caṇḍamaccho kumbhīloti attho. sabhojanapasutohanti 1- ahaṁ sabhojane
sakagocare pasuto byāvaṭo. nadītitthaṁ agacchahanti bhagavato āgamanakāle ahaṁ
nadītitthaṁ agacchiṁ pattomhi.
[170] siddhattho tamhi samayeti tasmiṁ mama titthagamanakāle siddhattho
bhagavā aggapuggalo sabbasattesu jeṭṭho seṭṭho sayambhū sayameva bhūto jāto
buddhabhūto so bhagavā nadiṁ taritukāmo nadītīraṁ upāgami.
[172] pettikaṁ visayaṁ mayhanti mayhaṁ pitupitāmahādīhi paramparānītaṁ, yadidaṁ
sampattasampattamahānubhāvānaṁ taraṇanti attho.
[173] mama uggajjanaṁ sutvāti mayhaṁ uggajjanaṁ ārādhanaṁ sutvā mahāmuni
bhagavā abhiruhīti sambandho. sesaṁ uttānatthamevāti.
uttiyattherāpadānavaṇṇanā niṭṭhitā.
-----------
31. 9. ekañjalikattherāpadānavaṇṇanā
suvaṇṇavaṇṇantiādikaṁ āyasmato ekañjalikattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni
upacinanto vipassissa bhagavato kāle ekasmiṁ kulagehe nibbatto viññutaṁ
patto ratanattaye pasanno piṇḍāya carantaṁ vipassiṁ bhagavantaṁ disvā
pasannamānaso añjaliṁ paggahetvā aṭṭhāsi. so tena puññakammena
devamanussesu saṁsaranto sabbattha pūjanīyo hutvā ubhayasampattiyo anubhavitvā
imasmiṁ buddhuppāde vibhavasampanne kule nibbattitvā sāsane pasīditvā
pabbajitvā vipassanaṁ vaḍḍhetvā arahatte patiṭṭhāsi. pubbe katapuññavasena
ekañjalikattheroti pākaṭo.

footnote: 1 pāḷi. sabhojanapasutāhaṁ.

page number: 054

[180] so attano pubbakammaṁ saritvā taṁ hatthatale āmalakaṁ viya
disvā udānavasena pubbacaritāpadānaṁ pakāsento suvaṇṇavaṇṇantiādimāha.
vipassiṁ satthavāhagganti vāṇije kantārā vahati tāretīti satthavāho. vāḷakantārā
corakantārā dubbhikkhakantārā nirudakakantārā yakkhakantārā yakkhakantārā appabhakkha-
kantārā ca tāreti uttāreti patāreti nittāreti khemantabhūmiṁ pāpetīti attho. ko
so? vāṇijajeṭṭhako. satthavāhasadisattā ayampi bhagavā satthavāho. tathā hi
so tividhaṁ bodhiṁ patthayante katapuññasambhāre satte jātikantārā jarākantārā
byādhikantārā maraṇakantārā sokaparidevadukkhadomanassupāyāsakantārā ca
sabbasmā saṁsārakantārā ca tāreti uttāreti patāreti nittāreti nibbānathalaṁ
pāpetīti attho. satthavāho ca so aggo seṭṭho padhāno cāti satthavāhaggo,
taṁ satthavāhaggaṁ vipassiṁ sambuddhanti sambandho. naravaraṁ vināyakanti narānaṁ
antare asithilaparakkamoti naravīro, taṁ. visesena katapuññasambhāre satte neti
nibbānapuraṁ pāpetīti vināyako, taṁ.
[181] adantadamanaṁ tādinti rāgadosamohādikilesasampayuttattā kāyavacī-
manodvārehi adante satte dametīti adantadamano, taṁ. iṭṭhāniṭṭhesu
akampiyatādiguṇayuttoti tādī, taṁ. mahāvādiṁ mahāmatinti sakasamayaparasamayavādīnaṁ
antare attanā samadhikapuggalavirahitattā mahāvādī, mahatī paṭhavisamānā
merusamānā ca mati yassa so mahāmati, taṁ mahāvādiṁ mahāmatiṁ sambuddhanti
iminā tulyādhikaraṇaṁ. sesaṁ suviññeyyamevāti.
ekañjalikattherāpadānavaṇṇanā niṭṭhitā.
-----------

page number: 055

32. 10. khomadāyakattherāpadānavaṇṇanā
nagare bandhumatiyātiādikaṁ āyasmato khomadāyakattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni
upacinanto vipassissa bhagavato kāle ekasmiṁ kulagehe nibbatto vayappatto
sāsane abhippasanno ratanattayamāmako vipassissa bhagavato santike dhammaṁ sutvā
pasannamānaso khomadussena pūjaṁ akāsi. so tadeva mūlaṁ katvā yāvajīvaṁ
puññāni katvā tato devaloke nibbatto. chasu devesu aparāparaṁ dibbasukhaṁ
anubhavitvā tato cavitvā manussaloke cakkavattiādianekavidhamanussasampattiṁ
anubhavitvā paripākagate puññasambhāre imasmiṁ buddhuppāde kulagehe nibbatto
vayappatto satthu santike dhammaṁ sutvā paṭiladdhasaddho pabbajitvā vipassanaṁ
vaḍḍhetvā nacirasseva arahattaṁ pāpuṇi. katapuññanāmena khomadāyakatthero
pākaṭo.
[184] so attano pubbakammaṁ saritvā somanassajāto pubbacaritāpadānaṁ
dassento nagare bandhumatiyātiādimāha. tattha bandhu vuccati ñātako, te
bandhū yasmiṁ nagare aññamaññaṁ saṅghaṭitā vasanti, taṁ nagaraṁ "bandhumatī"ti vuccati.
ropemi bījasampadanti dānasīlādipuññabījasampattiṁ ropemi paṭṭhapemīti attho.
khomadāyakattherāpadānavaṇṇanā niṭṭhitā.
tatiyassa subhūtivaggassa vaṇṇanā niṭṭhitā.
catubhāṇavāravaṇṇanā niṭṭhitā.
-------------

page number: 056

4. kuṇḍadhānavagga
33. 1. kuṇḍadhānattherāpadānavaṇṇanā 1-
sattāhaṁ paṭisallīnantiādikaṁ āyasmato kuṇḍadhānattherassa apadānaṁ.
ayampi purimabuddhesu katādhikāro tattha tattha bhavesu vivaṭṭūpanissayāni puññāni
upacinanto padumuttarassa bhagavato kāle haṁsavatīnagare kulagehe nibbatto
heṭṭhā 2- vuttanayena bhagavantaṁ upasaṅkamitvā dhammaṁ suṇanto satthārā 3- ekaṁ
bhikkhuṁ paṭhamasalākaṁ gaṇhantānaṁ aggaṭṭhāne ṭhapiyamānaṁ 4- disvā taṁ ṭhānantaraṁ
patthetvā tadanurūpaṁ puññaṁ karonto vicari. so ekadivasaṁ padumuttarassa bhagavato
nirodhasamāpattito vuṭṭhāya nisinnassa manosilācuṇṇapiñjaraṁ mahantaṁ kadaliphalakaṇṇikaṁ
upanāmesi, 5- taṁ bhagavā paṭiggahetvā paribhuñji. so tena puññakammena
ekādasakkhattuṁ devesu devarajjamakāresi. catuvīsativāre ca rājā ahosi cakkavattī.
so evaṁ punappunaṁ 6- puññāni katvā aparāparaṁ 7- devamanussesu saṁsaranto
kassapabuddhakāle bhummadevatā hutvā nibbatti. dīghāyukabuddhānañca nāma na
anvaddhamāsiko uposatho hoti. 8- tathā hi vipassissa bhagavato chabbassantare
chabbassantare uposatho ahosi, kassapadasabalo pana chaṭṭhe chaṭṭhe māse
pātimokkhaṁ osāresi, tassa pātimokkhassa osāraṇakāle disāvāsikā dve
sahāyakā bhikkhū "uposathaṁ karissāmā"ti gacchanti. ayaṁ bhummadevatā cintesi
"imesaṁ dvinnaṁ bhikkhūnaṁ metti ativiya daḷhā, kinnu kho bhedake sati
bhijjeyya, na bhijjeyyā"ti. tesaṁ okāsaṁ olokayamānā tesaṁ avidūre gacchati.

footnote: 1 ka. koṇḍadhāna... 2 chaßēéa. ayaṁ saddo na dissati.
footnote: 3 chaßēéa. satthāraṁ. 4 chaßēéa. ṭhapentaṁ. 5 chaßēéa. upanesi.
footnote: 6 chaßēéa. aparāparaṁ. 7 chaßēéa. ayaṁ saddo na dissati. 8 ka. ahosi.

page number: 057

atheko thero ekassa hatthe pattacīvaraṁ ṭhapetvā 1- sarīravaḷañjanatthaṁ
udakaphāsukaṭṭhānaṁ gantvā dhotahatthapādo hutvā gumbasamīpato 2- nikkhamati.
bhummadevatā tassa therassa pacchato pacchato 3- uttamarūpā itthī hutvā kese
vidhunitvā saṁvidhāya bandhantī viya piṭṭhiyaṁ paṁsuṁ puñchamānā viya sāṭakaṁ saṁvidhāya
nivāsayamānā viya ca hutvā therassa padānupadikā hutvā gumbato nikkhantā.
ekamante ṭhito sahāyakatthero taṁ kāraṇaṁ disvāva domanassajāto "naṭṭhodāni
me iminā bhikkhunā saddhiṁ dīgharattānugato sineho, sacāhaṁ evaṁ vināsabhāvaṁ 4-
jāneyyaṁ, ettakaṁ addhānaṁ 5- iminā saddhiṁ vissāsaṁ na kareyyan"ti cintetvā
āgacchantaṁyeva naṁ 6- "gaṇhāhi āvuso tuyhaṁ pattacīvaraṁ, tādisena pāpena
saddhiṁ ekamaggena na gacchāmī"ti āha. taṁ kathaṁ sutvā tassa lajjibhikkhuno
hadayaṁ tikhiṇasattiṁ gahetvā viddhaṁ viya ahosi. tato naṁ āha "āvuso kinnāmetaṁ
vadasi, ahaṁ ettakaṁ kālaṁ dukkaṭamattampi āpattiṁ na jānāmi, tvaṁ pana maṁ
ajja `pāpo'ti vadasi, kiṁ te diṭṭhan"ti. "kimaññena diṭṭhena, kiṁ tvaṁ
evaṁvidhena alaṅkatappaṭiyattena mātugāmena saddhiṁ ekaṭṭhāne hutvā nikkhanto"ti.
"natthetaṁ āvuso mayhaṁ, nāhaṁ evarūpaṁ mātugāmaṁ passāmī"ti tassa yāvatatiyaṁ
kathentassāpi itaro thero kathaṁ asaddahitvā attanā diṭṭhakāraṇaṁyeva bhūtattaṁ
katvā gaṇhanto tena saddhiṁ ekamaggena agantvā aññena maggena satthu
santikaṁ gato. itaropi bhikkhu aññena maggena satthu santikaṁyeva gato.
tato bhikkhusaṁghassa uposathāgārappavesanavelāya so bhikkhu taṁ bhikkhuṁ
uposathagge disvā sañjānitvā "imasmiṁ uposathagge evarūpo nāma pāpabhikkhu

footnote: 1 chaßēéa. datvā. 2 ma. gumbassa bhāgato.
footnote: 3 sī. pacchato pacchato gacchantī. 4 ma. evaṁ visabhāgaṁ, evaṁ viraddhabhāvaṁ.
footnote: 5 chaßēéa. kālaṁ. 6 āgacchantasseva (mano.pū. 1/234).

page number: 058

atthi, nāhaṁ tena saddhiṁ uposathaṁ karissāmī"ti nikkhamitvā bahi aṭṭhāsi. atha
bhummadevatā "bhāriyaṁ kammaṁ mayā katan"ti mahallakaupāsakavaṇṇena tassa santikaṁ
gantvā "kasmā bhante ayyo imasmiṁ ṭhāne ṭhito"ti āha. "upāsaka imasmiṁ
uposathagge 1- eko pāpabhikkhu paviṭṭho, ahantena saddhiṁ uposathaṁ na karomīti
bahi ṭhitomhī"ti. "bhante mā bhaṇatha, 2- parisudadhasīlo esa bhikkhu, tumhehi
diṭṭhamātugāmo nāma ahaṁ. mayā tumhākaṁ vīmaṁsanatthāya "daḷhā nu kho imesaṁ therānaṁ
metti, no daḷhā"ti bhijjanābhijjanabhāvaṁ 3- olokentena taṁ kammaṁ katanti.
ko pana tvaṁ sappurisāti. ahaṁ ekā bhummadevatā bhanteti. devaputto
kathentoyeva dibbānubhāvena ṭhatvā therassa pādamūle patitvā "mayhaṁ bhante
khamatha, therassa eso doso natthi, 4- so thero etaṁ dosaṁ na jānāti, 4-
uposathaṁ karothā"ti 5- theraṁ yācitvā uposathaggaṁ pavesesi. so thero uposathaṁ
tāva ekaṭṭhāne akāsi. mittasanthavavasena pana puna tena saddhiṁ na ekaṭṭhāne
vasi. imassa therassa kammaṁ 6- na kathesi. 7- aparabhāge cuditakatthero pana
vipassanāya kammaṁ karonto arahattaṁ pāpuṇi.
bhummadevatā tassa kammassa nissandena ekaṁ buddhantaraṁ apāyato na
muccittha. sace pana kismiñci kāle 8- manussattaṁ āgacchati, aññena yena
kenaci kato doso tasseva upari patati. so amhākaṁ bhagavato uppannakāle
sāvatthiyaṁ brāhmaṇakule nibbatti, dhānamāṇavotissa nāmaṁ akaṁsu. so vayappatto
tayo vede uggaṇhitvā mahallakakāle satthu dhammadesanaṁ sutvā paṭiladdhasaddho
sāsane pabbaji. tassa upasampannadivasato paṭṭhāya ekā alaṅkatappaṭiyattā

footnote: 1 chaßēéa. uposathagagaṁ. 2 chaßēéa. mā evaṁ gaṇhatha.
footnote: 3 lajjialajjibhāvaṁ (mano.pū. 1/235). 4-4 chaßēéa. ime pāṭhā na dissanti. 5 mano.pū. 1/235. 6 chaßēéa. dosaṁ.
7 chaßēéa. kammaṁ kathiyati, (mano.pū. 1/235 kammaṁ na kathitaṁ). 8 chaßēéa. kālena kālaṁ.

page number: 059

itthī tasmiṁ gāmaṁ pavisante, saddhiṁyeva pavisati, nikkhamante nikkhamati, vihāraṁ
pavisantepi saddhiṁyeva 1- pavisati, tiṭṭhantepi tiṭṭhatīti evaṁ niccānubandhā
paññāyati. thero na taṁ passati. tassa pana purimakammanissandena sā aññesaṁ
upaṭṭhāti. 2-
gāme pāyāsayāguṁ bhikkhaṁ 3- dadamānā itthiyo "bhante ayaṁ eko
koṭṭhāso 4- tumhākaṁ, eko imissā amhākaṁ sahāyikāyā"ti parihāsaṁ karonti.
therassa mahatī vihesā hoti. vihāragatampi naṁ sāmaṇerā ceva daharabhikkhū ca
parivāretvā "dhāno koṇḍo jāto"ti parihāsaṁ karonti. athassa teneva
kāraṇena kuṇḍadhānattheroti nāmaṁ jātaṁ. so uṭṭhāya samuṭṭhāya tehi kayiramānaṁ
keḷiṁ sahituṁ asakkonto ummādaṁ gahetvā "tumhe koṇḍā, tumhākaṁ
upajjhāyo koṇḍo, ācariyo koṇḍo"ti vadati. atha naṁ satthu ārocesuṁ
"kuṇḍadhāno bhante daharasāmaṇerehi saddhiṁ evaṁ pharusavācaṁ vadatī"ti. satthā taṁ
pakkosāpetvā "saccaṁ kira tvaṁ dhāna daharasāmaṇerehi saddhiṁ pharusavācaṁ vadasī"ti
pucchi. tena "saccaṁ bhagavā"ti vutte "kasmā evaṁ vadasī"ti āha. ahaṁ bhante
nibaddhaṁ vihesaṁ sahituṁ asakkonto evaṁ kathemīti. "tvaṁ pubbe katakammaṁ
yāvajjatanā 5- jīrāpetuṁ na sakkosi, puna evarūpaṁ 6- pharusavācaṁ mā vada bhikkhū"ti
vatvā āha:-
"māvoca pharusaṁ kañci vuttā paṭivadeyyu taṁ
dukkhā hi sārambhakathā paṭidaṇḍā phuseyyu taṁ.
sace neresi attānaṁ kaṁso upahato yathā
esa pattosi nibbānaṁ sārambho te na vijjatī"ti. 7-

footnote: 1 chaßēéa. saddhiṁ. 2 chaßēéa. upaṭṭhāsi. 3 chaßēéa. yāgubhikkhaṁ.
footnote: 4 chaßēéa. yāgukuḷuṅko. 5 chaßēéa. yāvajjadivasā.
footnote: 6 chaßēéa. evaṁ. 7 khuḍha. 25/133/40.

page number: 060

imañca pana tassa therassa mātugāmena saddhiṁ vicaraṇabhāvaṁ kosalaraññopi
kathayiṁsu. rājā "gacchatha bhaṇe, naṁ vīmaṁsathā"ti pesetvā sayampi mandeneva
parivārena saddhiṁ therassa santikaṁ gantvā ekamantaṁ 1- olokento aṭṭhāsi.
tasmiṁ khaṇe thero sūcikammaṁ karonto nisinno hoti. sāpissa itthī
avidūraṭṭhāne ṭhitā viya paññāyati.
rājā taṁ disvā "atthi taṁ kāraṇan"ti tassā ṭhitaṭṭhānaṁ agamāsi. sā
tasmiṁ āgacchante therassa vasanapaṇṇasālaṁ paviṭṭhā viya ahosi, rājāpi tāya
saddhiṁ eva paṇṇasālameva 2- pavisitvā sabbattha olokento adisvā "nāyaṁ
mātugāmo, therassa eko kammavipāko"ti saññaṁ katvā paṭhamaṁ therassa samīpena
gacchantopi theraṁ avanditvā tassa kāraṇassa abbhūtabhāvaṁ ñatvā paṇṇasālato
nikkhamitvā theraṁ vanditvā ekamantaṁ nisinno "kacci bhante piṇḍapātena na
kilamathā"ti pucchi. thero "vaṭṭati mahārājā"ti āha. "jānāmahaṁ bhante
ayyassa kathaṁ, evarūpena upakilesena saddhiṁ carantānaṁ tumhākaṁ ke nāma
pasīdissanti, ito paṭṭhāya te 3- katthaci gamanakiccaṁ natthi. ahaṁ catūhi paccayehi
upaṭṭhahissāmi, tumhe yonisomanasikāre mā pamajjitthā"ti vatvā nibaddhabhikkhaṁ
paṭṭhapesi. thero rājānaṁ upatthambhakaṁ labhitvā bhojanasappāyena ekaggacitto
hutvā vipassanaṁ vaḍḍhetvā arahattaṁ pāpuṇi. tato paṭṭhāya sā itthī
antaradhāyi.
tadā mahāsubhaddā ugganagare micchādiṭṭhikakule vasamānā "satthā maṁ
anukampatū"ti uposathaṁ 4- adhiṭṭhāya nirāmagandhā hutvā uparipāsādatale ṭhitā
"imāni pupphāni antare aṭṭhatvā dasabalassa matthake vitānaṁ hutvā tiṭṭhantu,

footnote: 1 chaßēéa. ekamante, evamuparipi. 2 chaßēéa. paṇṇasālāyaṁ.
footnote: 3 chaßēéa. vo. 4 chaßēéa. uposathaṅgaṁ.

page number: 061

dasabalo imāya saññāya sve pañcahi bhikkhusatehi saddhiṁ mayhaṁ bhikkhaṁ gaṇhatū"ti
saccakiriyaṁ katvā aṭṭha sumanapupphamuṭṭhiyo vissajjesi. pupphāni gantvā
dhammadesanāvelāya satthu matthake vitānaṁ hutvā aṭṭhaṁsu. satthā taṁ sumanapupphavitānaṁ
disvā citteneva subhaddāya bhikkhaṁ adhivāsetvā punadivase aruṇe uṭṭhite
ānandattheraṁ āha "ānanda mayaṁ ajja dūraṁ bhikkhācāraṁ gamissāma,
puthujjanānaṁ adatvā ariyānaṁyeva salākaṁ dehī"ti. thero bhikkhūnaṁ ārocesi
"āvuso satthā ajja dūraṁ bhikkhācāraṁ gamissati. puthujjanā salākaṁ 1- mā
gaṇhantu, ariyāva salākaṁ gaṇhantū"ti. kuṇḍadhānatthero "āvuso salākaṁ me
dehī"ti 2- paṭhamaṁyeva hatthaṁ pasāresi. ānandatthero "āvuso 3- satthā tādisānaṁ
bhikkhūnaṁ salākaṁ na dāpeti, ariyānaṁyeva dāpetī"ti vitakkaṁ uppādetvā gantvā
satthu ārocesi. satthā "āharāpentassa salākaṁ dehī"ti āha. thero cintesi
"sace kuṇḍadhānassa salākaṁ dātuṁ na yuttaṁ, 4- atha satthā paṭibāheyya, bhavissati
ettha kāraṇan"ti "kuṇḍadhānassa salākaṁ dassāmī"ti gamanaṁ abhinīhari.
kuṇḍadhāno tassa pure āgamane 5- eva abhiññāpādakaṁ catutthajjhānaṁ
samāpajjitvā iddhiyā ākāse ṭhatvā "āharāvuso ānanda satthā maṁ jānāti,
mādisaṁ bhikkhuṁ paṭhamaṁ salākaṁ gaṇhantaṁ na satthā vāretī"ti hatthaṁ pasāretvā
salākaṁ gaṇhi. satthā taṁ aṭṭhuppattiṁ katvā theraṁ imasmiṁ ṭhāne paṭhamaṁ salākaṁ
gaṇhantānaṁ aggaṭṭhāne ṭhapesi. yasmā ayaṁ thero rājānaṁ upatthambhaṁ labhitvā
sappāyāhārapaṭilābhena samāhitacitto vipassanāya kammaṁ karonto upanissaya-
sampannatāya chaḷābhiñño ahosi. evambhūtassapi imassa therassa guṇe ajānantā
ye puthujjanā bhikkhū "ayaṁ paṭhamaṁ salākaṁ gaṇhati kiṁ nu kho etan"ti vimatiṁ

footnote: 1 chaßēéa. ayaṁ pāṭho na dissati. 2 chaßēéa. "āharāvuso salākan"ti.
footnote: 3 chaßēéa. ayaṁ pāṭho na dissati. 4 chaßēéa. salākā dātuṁ yuttā. 5 chaßēéa. purāgamanā.

page number: 062

uppādenti. tesaṁ vimatividhamanatthaṁ thero ākāsaṁ abbhuggantvā iddhipāṭihāriyaṁ
dassetvā aññāpadesena aññaṁ byākaronto "pañca chinde"ti gāthaṁ abhāsi.
[1] evaṁ so pūritapuññasambhārānurūpena arahattaṁ patvā 1- pattaetadaggaṭṭhāno
attano pubbakammaṁ saritvā somanassavasena pubbacaritāpadānaṁ pakāsento sattāhaṁ
paṭisallīnantyādimāha. tattha sattāhaṁ sattadivasaṁ nirodhasamāpattivihārena paṭisallīnaṁ
vivekabhūtanti attho. sesaṁ uttānamevāti.
kuṇḍadhānattherāpadānavaṇṇanā niṭṭhitā.
-----------
34. 2. sāgatattherāpadānavaṇṇanā
sobhito nāma nāmenātiādikaṁ āyasmato sāgatattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto padumuttarassa bhagavato kāle ekasmiṁ brāhmaṇakule nibbatto
viññutaṁ patto 2- sabbasippesu nipphattiṁ patto nāmena sobhito nāmāti
pākaṭo 3- tiṇṇaṁ vedānaṁ pāragū sanighaṇḍukeṭubhānaṁ sākkharapabhedānaṁ
itihāsapañcamānaṁ padako veyyākaraṇo lokāyatamahāpurisalakkhaṇesu anavayo. so
ekadivasaṁ padumuttaraṁ bhagavantaṁ dvattiṁsamahāpurisalakkhaṇasiriyā sobhamānaṁ
uyyānadvārena gacchantaṁ disvā abhippasannamānaso 4- anekehi upāyehi
anekehi guṇavaṇṇehi thomanamakāsi. bhagavā tassa thomanaṁ sutvā "anāgate
gotamassa bhagavato sāsane sāgato nāma sāvako bhavissatī"ti byākaraṇamadāsi.
so tato paṭṭhāya puññāni upacinitvā 5- yāvatāyukaṁ ṭhatvā tato cuto devaloke

footnote: 1 chaßēéa. arahā hutvā. 2 chaßēéa. ayaṁ pāṭho na dissati.
footnote: 3 chaßēéa. sobhito nāma hutvā. 4 chaßēéa. atīva pasannamānaso. 5 chaßēéa. karonto.

page number: 063

nibbatto. 1- kappasatasahassaṁ dibbasampattiṁ anubhavitvā manussesu manussasampattiṁ
anubhavitvā 1- imasmiṁ buddhuppāde ekasmiṁ kulagehe nibbatto. tassa mātāpitaro
somanassaṁ vaḍḍhento sujāto āgatoti sāgatoti nāmaṁ kariṁsu. so sāsane
pasīditvā pabbajitvā vipassanaṁ vaḍḍhetvā arahattaṁ patto.
[17] evaṁ so puññasambhārānurūpena 2- arahattaphalaṁ patvā etadaggaṭṭhānaṁ
patto 2- attano pubbakammaṁ saritvā somanassajāto pubbacaritāpadānaṁ
pakāsento sobhito nāma nāmenātyādimāha. tattha tadā puññasambhārassa
paripūraṇasamaye nāmena sobhito nāma brāhmaṇo ahosinti sambandho.
[21] vipathā uddharitvānāti viruddhapathā kumaggā, uppathā vā uddharitvā
pathaṁ ācikkhase tuvanti bhante sabbaññu tuvaṁ pathaṁ sappurisamaggaṁ
nibbānādhigamanupāyaṁ ācikkhase kathesi desesi vivari 3- vibhaji uttānaṁ akāsīti
attho. sesaṁ uttānamevāti.
sāgatattherāpadānavaṇṇanā niṭṭhitā.
------------
35. 3. mahākaccānattherāpadānavaṇṇanā
padumuttaranāthassātyādikaṁ āyasmato mahākaccānattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto padumuttarassa bhagavato kāle gahapatimahāsālakulagehe nibbattitvā
vuddhippatto ekadivasaṁ satthu santike dhammaṁ suṇanto satthārā saṅkhittena
bhāsitassa vitthārena atthaṁ vibhajantānaṁ aggaṭṭhāne ṭhapiyamānaṁ ekaṁ bhikkhuṁ disvā

footnote: 1-1 chaßēéa. kappasatasahassadevamanussesu ubhayasampattiyo anubhavitvā.
footnote: 2-2 chaßēéa. pattārahattaphalo. 3 chaßēéa. ayaṁ pāṭho na dissati.

page number: 064

sayampi taṁ ṭhānantaraṁ patthento paṇidhānaṁ katvā 1- dānādīni puññāni katvā
devamanussesu saṁsaranto sumedhassa bhagavato kāle vijjādharo hutvā ākāsena
gacchanto sumedhaṁ bhagavantaṁ 2- vanasaṇḍe nisinnaṁ disvā pasannamānaso
kaṇikārapupphehi pūjaṁ akāsi.
so tena puññakammena aparāparaṁ sugatīsuyeva parivattetvā kassapassa
dasabalassa kāle bārāṇasiyaṁ kulaghare nibbattitvā parinibbute bhagavati
suvaṇṇacetiyakaraṇaṭṭhānaṁ satasahassagghanikāya 3- suvaṇṇiṭṭhakāya pūjaṁ katvā "bhagavā
mayhaṁ etassa nissandena 4- nibbattanibbattaṭṭhāne sarīraṁ suvaṇṇavaṇṇaṁ
hotū"ti patthanaṁ akāsi. tato yāvajīvaṁ kusalakammaṁ katvā ekabuddhantaraṁ
devamanussesu saṁsaritvā imasmiṁ buddhuppāde ujjeniyaṁ rañño caṇḍapajjotassa
purohitassa gehe nibbatti, tassa nāmaggahaṇadivase mātāpitaro "amhākaṁ
putto suvaṇṇavaṇṇo attano nāmaṁ gahetvā āgato"ti kañcanamāṇavotveva
nāmaṁ kariṁsu. so vuddhimanvāya tayo vede uggaṇhitvā pitu accayena
purohitaṭṭhānaṁ labhi. so gottavasena kaccānoti paññāyittha.
rājā caṇḍapajjoto buddhuppādaṁ sutvā "ācariya tvaṁ tattha gantvā
satthāraṁ idhānehī"ti pesesi. so attaṭṭhamo satthu santikaṁ upagato. tassa
satthā dhammaṁ desesi. desanāpariyosāne so sattahi janehi saddhiṁ saha
paṭisambhidāhi arahatte patiṭṭhāsi. atha satthā "etha bhikkhavo"ti hatthaṁ pasāresi.
te tāvadeva dvaṅgulamattakesamassukā iddhimayapattacīvaradharā vassasatikattherā 5- viya
ahesuṁ. evaṁ thero sadatthaṁ nipphādetvā "bhante rājā caṇḍapajjoto tumhākaṁ

footnote: 1 chaßēéa. paṇidhānaṁ katvāti na dissati. 2 chaßēéa. satthāraṁ. 3 chaßēéa. dasasahassagghanikāyu.
footnote: 4 chaßēéa. etassa nissandenāti na dissati. 5 chaßēéa. vassasaṭṭhikattherā.

page number: 065

pāde vandituṁ dhammañca sotuṁ icchatī"ti satthu ārocesi. satthā "tvaṁyeva bhikkhu
tattha gaccha, tayi gatepi rājā pasīdissatī"ti āha. thero attaṭṭhamo tattha
gantvā rājānaṁ pasādetvā avantīsu sāsanaṁ patiṭṭhāpetvā puna satthu
santikameva gato.
[31] evaṁ so pattārahattaphalo "etadaggaṁ bhikkhave mama sāvakānaṁ bhikkhūnaṁ
saṅkhittena bhāsitassa vitthārena atthaṁ vibhajantānaṁ yadidaṁ mahākaccāyano"ti 1-
etadaggaṭṭhānaṁ patvā attano pubbakammaṁ saritvā pubbacaritāpadānaṁ
pakāsento padumuttaranāthassātyādimāha. tattha padumaṁ nāma cetiyanti padumehi
chāditattā vā padumākārehi katattā vā bhagavato vasanagandhakuṭivihārova
pūjanīyabhāvena cetiyaṁ, yathā "gotamakacetiyaṁ, āḷavakacetiyan"ti vutte tesaṁ
yakkhānaṁ nivāsanaṭṭhānaṁ pūjanīyaṭṭhānattā cetiyanti vuccati, evamidaṁ bhagavato
vasanaṭṭhānaṁ cetiyanti vuccati, na dhātunidhāyakacetiyanti veditabbaṁ. na hi
aparinibbutassa bhagavato sarīradhātūnaṁ abhāvā dhātucetiyaṁ akari. silāpaṭaṁ 2-
kārayitvāti tassā padumanāmikāya gandhakuṭiyā pupphādhāratthāya heṭṭhā phalikamayaṁ
silāpaṭaṁ kāretvā. suvaṇṇenābhilepayinti taṁ silāpaṭaṁ jambonadasuvaṇṇena
abhivisesena lepayiṁ chādesinti attho.
[32] ratanāmayaṁ sattahi ratanehi kataṁ chattaṁ paggayha muddhani dhāretvā
vāḷavījaniñca setapavaracāmarīvījaniṁ 3- paggayha buddhassa abhiropayiṁ. lokabandhussa
tādinoti sakalalokabandhusadisassa tādiguṇasamaṅgino buddhassa dhāresinti attho.
sesaṁ uttānatthamevāti.
mahākaccānattherāpadānavaṇṇanā niṭṭhitā.
-----------

footnote: 1 aṅ.ekaka. 20/197/23. 2 chaßēéa. silāsanaṁ.
footnote: 3 chaßēéa. setapavaracāmariñca.

page number: 066

36. 4. kāḷudāyittherāpadānavaṇṇanā
padumuttarabuddhassātiādikaṁ āyasmato kāḷudāyittherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni
upacinanto padumuttarassa bhagavato kāle haṁsavatīnagare kulagehe nibbatto
satthu dhammadesanaṁ suṇanto satthāraṁ ekaṁ bhikkhuṁ kulappasādakānaṁ bhikkhūnaṁ
aggaṭṭhāne ṭhapentaṁ disvā tajjaṁ 1- abhinīhāraṁ katvā taṁ ṭhānantaraṁ patthesi.
so yāvajīvaṁ kusalaṁ katvā devamanussesu saṁsaranto amhākaṁ bodhisattassa
mātukucchiyaṁ paṭisandhiggahaṇadivase kapilavatthusmiṁyeva amaccagehe paṭisandhiṁ gaṇhi,
bodhisattena saddhiṁ ekadivaseyeva 2- jātoti. taṁ divasaṁyeva dukūlacumbaṭake 3-
nipajjāpetvā bodhisattassa upaṭṭhānatthāya 4- nayiṁsu. bodhisattena hi saddhiṁ
bodhirukkho, rāhulamātā, cattāro nidhī, ārohanahatthī, assakaṇṭhako, ānando,
channo, kāḷudāyīti ime satta ekadivase jātattā sahajātā nāma ahesuṁ.
athassa nāmaggahaṇadivase sakalanagarassa udaggacittajātattā 5- udāyitveva nāmaṁ
akaṁsu. thokaṁ kāḷadhātukattā pana kāḷudāyīti paññāyittha. so bodhisattena
saddhiṁ kumārakīḷaṁ kīḷanto vuddhiṁ agamāsi.
aparabhāge lokanāthe mahābhinikkhamaṁ nikkhamitvā anukkamena sabbaññutaṁ
patvā pavattavaradhammacakke rājagahaṁ upanissāya veḷuvane viharante suddhodana-
mahārājā taṁ pavattiṁ sutvā purisasahassaparivāraṁ ekaṁ amaccaṁ "puttaṁ me
idhānehī"ti pesesi. so dhammadesanāvelāyaṁ satthu santikaṁ gantvā parisapariyante
ṭhito dhammaṁ suṇitvā saparivāro arahattaṁ pāpuṇi. atha ne satthā "etha

footnote: 1 ma. tādisaṁ. 2 chaßēéa. ekadivasaṁyeva.
footnote: 3 dukūlacumbiṭake. mano.pū. 1/268.
footnote: 4 ka. upaṭṭhānaṁ. 5 chaßēéa. udaggacittadivase jātattā.

page number: 067

bhikkhavo"ti hatthaṁ pasāresi. sabbe taṅkhaṇaṁyeva iddhimayapattacīvaradharā vassasatikat-
therā 1- viya ahesuṁ. arahattappattito paṭṭhāya pana ariyā majjhattāva honti.
tasmā raññā pahitasāsanaṁ dasabalassa na kathesi. rājā "neva gato āgacchati,
sāsanaṁ na suyyatī"ti aparaṁ amaccaṁ purisasahassehi saddhiṁ pesesi. tasmimpi tathā
paṭipanne aparampi pesesīti evaṁ navahi amaccehi saddhiṁ nava purisasahassāni 2-
pesesi. sabbe arahattaṁ patvā tuṇhī ahesuṁ.
atha rājā cintesi "ettakā janā mayi sinehābhāvena dasabalassa
idhāgamanatthāya na kiñci kathayiṁsu, ayaṁ kho udāyi dasabalena samavayo, sahapaṁsukīḷiko,
mayi ca sineho atthi, 3- imaṁ pesessāmī"ti taṁ pakkosāpetvā "tāta tvaṁ
purisasahassaparivāro rājagahaṁ gantvā dasabalaṁ idhānehī"ti vatvā pesesi.
so pana gacchanto "sacāhaṁ deva pabbajituṁ labhissāmi, evāhaṁ bhagavantaṁ
idhānessāmī"ti vatvā "yaṁ kiñci katvā mama puttaṁ dassehī"ti vutte 4- rājagahaṁ
gantvā satthu dhammadesanāvelāyaṁ parisapariyante ṭhito dhammaṁ sutvā saparivāro
arahattaṁ patvā ehibhikkhubhāve patiṭṭhāsi. arahattaṁ pana patvā "na tāvāyaṁ
dasabalassa kulanagaraṁ gantuṁ kālo, vasante pana upagate pupphite vanasaṇḍe
haritatiṇasañchannāya 5- bhūmiyā gamanakālo bhavissatī"ti kālaṁ paṭimānento vasante
sampatte satthu kulanagaraṁ gantuṁ gamanamaggavaṇṇaṁ vaṇṇento:-
"aṅgārino dāni dumā bhadante
phalesino chadanaṁ vippahāya
te accimantova pabhāsayanti
samayo mahāvīra bhāgī rathānaṁ.

footnote: 1 chaßēéa. vassasaṭṭhikattherā, evamuparipi. 2 chaßēéa. navahi purisasahassehi saddhiṁ nava
footnote: amacce. 3 sī. sinehavā. 4 chaßēéa. vutto. 5 ka. haritatiṇasamatāyu.

page number: 068

dumāni phullāni manoramāni
samantato sabbadisā pavanti
pattaṁ pahāya phalamāsasānā
kālo ito pakkamanāya dhīra.
nevātisītaṁ na panātiuṇhaṁ
sukhā utu addhaniyā bhadante
passantu taṁ sākiyā koliyā ca
pacchāmukhaṁ rohiṇiyaṁ tarantaṁ.
āsāya kasate khettaṁ bījaṁ āsāya vappati
āsāya vāṇijā yanti samuddaṁ dhanahārakā
yāya āsāya tiṭṭhāmi sā me āsā samijjhatu.
nātisītaṁ 1- nātiuṇhaṁ nātidubbhikkhachātakaṁ
saddalā haritā bhūmi esa kālo mahāmuni. 1-
punappunañceva vapanti bījaṁ
punappunaṁ vassati devarājā
punappunaṁ khettaṁ kasanti kassakā
punappunaṁ dhaññamupeti raṭṭhaṁ.
punappunaṁ yācanakā caranti
punappunaṁ dānappatī dadanti
punappunaṁ dānappatī daditvā
punappunaṁ saggamupenti ṭhānaṁ.

footnote: 1-1 ayaṁ gāthā theragāthāyaṁ natthi, mano.pū. 1/269 piṭṭhe pana atti.

page number: 069

vīro have sattayugaṁ puneti
yasmiṁ kule jāyati bhūripañño
maññāmahaṁ sakkati devadevo
tayā hi jāto muni saccanāmo.
suddhodano nāma pitā mahesino
buddhassa mātā pana māyanāmā
yā bodhisattaṁ parihariya kucchinā
kāyassa bhedā tidivasmi modati.
sā gotamī kālakatā ito cutā
dibbehi kāmehi samaṅgibhūtā
sā modati kāmaguṇehi pañcahi
parivāritā devagaṇehi tehī"ti 1-
imā gāthāyo abhāsi.
tattha aṅgārinoti aṅgārāni viyāti aṅgārāni. aṅgārāni rattapavāḷavaṇṇāni
rukkhānaṁ pupphaphalāni, tāni etesaṁ santīti aṅgārino, aṅgāralohitaka-
kusumbhakiṁsukehi 2- aṅgāravuṭṭhiyā parikiṇṇā viyāti attho. dānīti imasmiṁ kāle.
dumāti rukkhā. bhadanteti bhaddaṁ ante etassāti "bhadante"ti etassa
dakārassa lopaṁ katvā vuccati. guṇavisesayutto, guṇavisesayuttānañca aggabhūto
satthā. tasmā bhadanteti satthu ālapanameva, paccattavacanañcetaṁ ekārantaṁ
"sugate paṭikamme sukhe dukkhe jīve"tiādīsu viya. idha pana sambodhanatthe
daṭṭhabbaṁ. tena vuttaṁ "bhadanteti ālapanan"ti. "bhaddasaddena samānatthaṁ

footnote: 1 khuṭhera. 26/527-35/347-9. 2 chaßēéa. abhilohitakusumakisalayehi.

page number: 070

padantaramekan"ti keci. phalāni esantīti phalesino. acetanepi hi sacetanakiriyaṁ 1-
āha. evaṁ therena yācito bhagavā tattha gamane bahūnaṁ visesādhigamaṁ disvā
vīsatisahassakhīṇāsavaparivuto rājagahato aturitagamanavasena 2- kapilavatthugāmimaggaṁ
paṭipajji. thero iddhiyā kapilavatthuṁ gantvā rañño purato ākāse ṭhitova
adiṭṭhapubbavesaṁ disvā raññā "kosi tvan"ti pucchito "amaccaputtaṁ tayā
bhagavato santikaṁ pesitaṁ maṁ na jānāsi, tvaṁ evaṁ pana jānāhī"ti dassento:-
buddhassa puttomhi asayhasāhino
aṅgīrasassappaṭimassa tādino
pitupitā mayhaṁ tvaṁsi sakka
dhammena me gotama ayyakosīti 3-
gāthamāha.
tattha buddhassa puttomhīti sabbaññubuddhassa orasaputto amhi.
asayhasāhinoti abhisambodhito pubbe ṭhapetvā mahābodhisattaṁ aññehi sahituṁ
vahituṁ asakkuṇeyyattā asayhassa sakalassa bodhisambhārassa mahākaruṇādhikārassa 4-
ca sahanato vahanato, tato parampi aññehi sahituṁ abhibhavituṁ asakkuṇeyyattā
asayhānaṁ pañcannaṁ mārānaṁ sahanato abhibhavanato, āsayānusayacaritādhimuttiādi-
samaṅgībhāgāvabodhanena 5- yathārahaṁ veneyyānaṁ diṭṭhadhammikasamparāyikaparamatthehi
anusāsanīsaṅkhātassa aññehi asayhassa buddhakiccassa sahanato, tattha vā
sādhukāribhāvato asayhasāhino. aṅgīrasassāti aṅgīkatasīlādisampattikassa.
aṅgamaṅgehi niccharaṇakaobhāsassāti 6- apare. keci pana "aṅgīraso, siddhatthoti dve
nāmāni

footnote: 1 i. sacetanākālaṁ. 2 chaßēéa. aturitacārikāvasena.
footnote: 3 khuṭhera. 26/536/349. 4 chaßēéaßēáahākāruṇikādhikārassa.
footnote: 5 chaßēéa....ādivibhāgāvabodhanena. 6 ka. niravajjaka....

page number: 071

pitarāyeva gahitānī"ti vadanti. appaṭimassāti anūpamassa. 1- iṭṭhāniṭṭhesu
tādilakkhaṇappattiyā tādino. pitupitā mayhaṁ tuvaṁsīti ariyajātivasena mayhaṁ
pitu sammāsambuddhassa lokavohārena tvaṁ pitā asi. sakkāti jātivasena
rājānaṁ ālapati. dhammenāti sabhāvena ariyajāti lokiyajātīti dvinnaṁ jātīnaṁ
sabhāvasamodhānena. gotamāti rājānaṁ gottena ālapati. ayyakosīti pitāmaho
asi. ettha pana 2- "buddhassa puttomhī"tiādiṁ vadanto thero aññaṁ
byākāsi.
evaṁ pana thero 3- attānaṁ jānāpetvā haṭṭhatuṭṭhena raññā mahārahe
pallaṅke nisīdāpetvā attano paṭiyāditassa nānaggarasassa bhojanassa pattaṁ
pūretvā dinne gamanākāraṁ dassesi. "kasmā bhante gantukāmattha, bhuñjathā"ti
ca vutte satthu santikaṁ gantvā bhuñjissāmīti. kahaṁ pana satthāti. vīsatisahassa-
bhikkhuparivāro tumhākaṁ dassanatthāya maggaṁ paṭipannoti. "tumhe imaṁ piṇḍapātaṁ
bhuñjatha, aññaṁ bhagavato harissatha. yāva ca mama putto imaṁ nagaraṁ sampāpuṇāti,
tāvassa ito piṇḍapātaṁ harathā"ti vutte thero bhattakiccaṁ katvā rañño
parisāya ca dhammaṁ kathetvā satthu āgamanato puretarameva sakalarājanivesanaṁ
ratanattaye abhippasannaṁ karonto sabbesaṁ passantānaṁyeva attanā 4- satthu
āharitabbabhattapuṇṇaṁ pattaṁ ākāse vissajjetvā sayampi vehāsaṁ abbhuggantvā
piṇḍapātaṁ upanāmetvā satthu hatthe ṭhapesi. satthā taṁ piṇḍapātaṁ paribhuñji.
evaṁ saṭṭhiyojanamagge divase divase yojanaṁ gacchantassa bhagavato rājagehatoyeva
piṇḍapātaṁ āharitvā adāsi. atha naṁ bhagavā "ayaṁ mayhaṁ pituno sakalanivesanaṁ
pasādetī"ti "etadaggaṁ bhikkhave mama sāvakānaṁ kulappasādakānaṁ bhikkhūnaṁ yadidaṁ
kāḷudāyī"ti 5- kulappasādakānaṁ aggaṭṭhāne ṭhapesi.

footnote: 1 ka. anūpamassa asadisassa. 2 chaßēéa. ca. 3 chaßēéa. ayaṁ pāṭho na dissati.
footnote: 4 chaßēéa. ayaṁ pāṭho na dissati. 5 aṅ.ekaka. 20/225/25.

page number: 072

[48-9] evaṁ so katapuññasambhārānurūpena arahattaṁ patvā patta-
etadaggaṭṭhāno attano pubbakammaṁ saritvā somanassavasena pubbacaritāpadānaṁ
pakāsento padumuttarassa buddhassātiādimāha. addhānaṁ paṭipannassāti apararaṭṭhaṁ
gamanatthāya dūramaggaṁ paṭipajjantassa. carato cārikaṁ tadāti antomaṇḍalaṁ
majjhemaṇḍalaṁ bahimaṇḍalanti tīṇi maṇḍalāni tadā cārikaṁ carato carantassa
padumuttarabuddhassa bhagavato suphullaṁ suṭṭhu phullaṁ pabodhitaṁ gayha gahetvā na
kevalameva padumaṁ, uppalañca mallikaṁ vikasitaṁ ahaṁ gayha ubhohi hatthehi gahetvā
pūresinti sambandho. paramannaṁ gahetvānāti paramaṁ uttamaṁ seṭṭhaṁ madhuraṁ sabbasupakkaṁ
sāliodanaṁ gahetvā satthuno adāsiṁ bhojesinti attho.
[57] sakyānaṁ nandijananoti sakyarājakulānaṁ bhagavato ñātīnaṁ
ārohapariṇāharūpayobbanavacanālapanasampattiyā nandaṁ tuṭṭhiṁ janento uppādento.
Ñātibandhu bhavissatīti ñāto pākaṭo bandhu bhavissati. sesaṁ suviññeyyamevāti.
kāḷudāyittherāpadānavaṇṇanā niṭṭhitā.
-------------
37. 5. mogharājattherāpadānavaṇṇanā
atthadassī tu bhagavātiādikaṁ āyasmato mogharājattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto padumuttarassa bhagavato kāle kulagehe nibbattitvā viññutaṁ
patto ekadivasaṁ satthu santike dhammaṁ suṇanto satthāraṁ ekaṁ bhikkhuṁ
lūkhacīvaradharānaṁ aggaṭṭhāne ṭhapentaṁ disvā taṁ ṭhānantaraṁ ākaṅkhanto paṇidhānaṁ
katvā tattha tattha bhave puññāni karonto atthadassissa bhagavato kāle
puna brāhmaṇakule nibbattitvā brāhmaṇānaṁ vijjāsippesu nipphattiṁ gato

page number: 073

ekadivasaṁ atthadassiṁ bhagavantaṁ bhikkhusaṁghaparivutaṁ rathiyaṁ gacchantaṁ disvā pasannamānaso
pañcapatiṭṭhitena vanditvā sirasi añjaliṁ katvā "yāvatā rūpino satthā"tiādīhi
chahi gāthāhi abhitthavitvā bhājanaṁ pūretvā madhuṁ upanesi, satthā taṁ paṭiggahetvā
anumodanaṁ akāsi. so tena puññakammena devamanussesu saṁsaranto kassapabhagavato
kāle kaṭṭhavāhanassa nāma rañño amacco hutvā nibbatto tena satthu
ānayanatthāya pesito satthu santikaṁ gantvā dhammaṁ sutvā paṭiladdhasaddho
pabbajitvā vīsativassasahassāni samaṇadhammaṁ katvā tato cuto ekaṁ buddhantaraṁ
sugatīsuyeva parivattento imasmiṁ buddhuppāde brāhmaṇakule nibbattitvā
mogharājāti laddhanāmo bāvarībrāhmaṇassa 1- santike uggahitasippo saṁvegajāto
tāpasapabbajjaṁ pabbajitvā tāpasasahassaparivāro ajitādīhi saddhiṁ satthu santikaṁ
pesito tesaṁ paṇṇarasamo hutvā pañhaṁ pucchitvā vissajjanapariyosāne
arahattaṁ pāpuṇi. arahattaṁ pana patvā satthalūkhaṁ suttalūkhaṁ 2- rajanalūkhanti
visesena tividhenapi lūkhena samannāgataṁ paṁsukūlaṁ dhāresi. tena naṁ satthā
lūkhacīvaradharānaṁ aggaṭṭhāne ṭhapesi.
[64] evaṁ so paṇidhānānurūpena arahattaphalaṁ patvā attano
pubbasambhāraṁ disvā pubbakammāpadānaṁ pakāsento atthadassī tu bhagavātiādimāha.
taṁ sabbaṁ uttānatthameva.
[73] puṭakaṁ pūrayitvānāti puṭakaṁ vuccati vārakaṁ, ghaṭaṁ vā. aneḷakaṁ
niddosaṁ makkhikaṇḍavirahitaṁ khuddamadhunā ghaṭaṁ pūretvā taṁ ubhohi hatthehi
paggayha pakārena ādarena gahetvā mahesino bhagavato upanesinti sambandho.
sesaṁ suviññeyyamevāti.
mogharājattherāpadānavaṇṇanā niṭṭhitā.
-------------

footnote: 1 chaßēéa. bāvarīyabrāhmaṇassa. 2 ma. vatthalūkhaṁ sibbanalūkhaṁ.

page number: 074

38. 6. adhimuttattherāpadānavaṇṇanā
nibbute lokanāthamhītiādikaṁ āyasmato adhimuttattherassa apadānaṁ. 1-
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto atthadassimhi lokanāthe parinibbute ekasmiṁ kulagehe nibbatto
ratanattaye pasanno bhikkhusaṁghaṁ nimantetvā ucchūhi maṇḍapaṁ kāretvā
mahādānaṁ pavattetvā pariyosāne santipadaṁ paṇidhesi. so tato cuto devesu
ca manussesu ca ubhayasampattiyo anubhavitvā imasmiṁ buddhuppāde ekasmiṁ
kulagehe nibbatto sāsane pasīditvā saddhāya patiṭṭhitattā adhimuttattheroti
pākaṭo.
[84] evaṁ katasambhāravasena arahattaṁ patvā attano pubbakammaṁ
saritvā somanassajāto pubbacaritāpadānaṁ pakāsento nibbute lokanāthamhīti-
ādimāha. taṁ sabbaṁ uttānatthamevāti.
adhimuttattherāpadānavaṇṇanā niṭṭhitā.
-------------
39. 7. lasuṇadāyakattherāpadānavaṇṇanā
himavantassāvidūretiādikaṁ āyasmato lasuṇadāyakattherassa apadānaṁ.
esopāyasmā lasuṇadāyakatthero 2- purimabuddhesu katādhikāro tattha tattha bhave
vivaṭṭūpanissayāni puññāni upacinanto vipassissa bhagavato kāle ekasmiṁ
kulagehe nibbattitvā viññutaṁ patto gharāvāse ādīnavaṁ disvā gehaṁ pahāya
tāpasapabbajjaṁ pabbajitvā himavantaṁ nissāya vane vasanto bahūni lasuṇāni

footnote: 1 thera.a. 2/292. 2 chaßēéa. ayaṁ pāṭho na dissati.

page number: 075

ropetvā tadeva vanamūlaphalañca khādanto vihāsi. so bahūni lasuṇāni
kājenādāya manussapathaṁ āharitvā pasanno dānaṁ datvā buddhappamukhassa
bhikkhusaṁghassa bhesajjatthāya datvā gacchati. evaṁ so yāvajīvaṁ puññāni katvā
teneva puññabalena devamanussesu saṁsaranto ubhayasampattiṁ anubhavitvā kamena
imasmiṁ buddhuppāde uppanno paṭiladdhasaddho pabbajitvā vipassanaṁ vaḍḍhetvā
nacirasseva arahattaṁ patto pubbakammavasena lasuṇadāyakattheroti pākaṭo.
[89] attano pubbakammaṁ saritvā somanassajāto pubbacaritāpadānaṁ
pakāsento himavantassāvidūretiādimāha. tattha himālayapabbatassa pariyosāne
manussānaṁ sañcaraṇaṭṭhāne yadā vipassī bhagavā udapādi, tadā ahaṁ tāpaso
ahosinti sambandho. lasuṇaṁ upajīvāmīti rattalasuṇaṁ ropetvā tadeva gocaraṁ
katvā jīvikaṁ kappemīti attho. tena vuttaṁ "lasuṇaṁ mayhabhojanan"ti.
[90] khāriyo pūrayitvānāti tāpasabhājanāni lasuṇena pūrayitvā
kājenādāya saṁghārāmaṁ saṁghassa vasanaṭṭhānaṁ hemantādīsu tīsu kālesu saṁghassa
catūhi iriyāpathehi vasanavihāraṁ agacchiṁ agamāsinti attho. haṭṭho haṭṭhena
cittenāti ahaṁ santuṭṭho somanassayuttacittena saṁghassa lasuṇaṁ adāsinti attho.
[91] vipassissa .pe. niratassahanti narānaṁ aggassa seṭṭhassa
assa vipassissa bhagavato sāsane nirato nissesena rato ahanti sambandho.
saṁghassa .pe. modahanti ahaṁ saṁghassa lasuṇadānaṁ datvā saggamhi suṭṭhu
aggasmiṁ devaloke āyukappaṁ dibbasampattiṁ anubhavamāno modiṁ, santuṭṭho
bhavāmīti attho. sesaṁ suviññeyyamevāti.
lasuṇadāyakattherāpadānavaṇṇanā niṭṭhitā.
-----------

page number: 076

40. 8. āyāgadāyakattherāpadānavaṇṇanā
nibbute lokanāthamhītiādikaṁ āyasmato āyāgadāyakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto sikhissa bhagavato parinibbutakāle ekasmiṁ kulagehe nibbatto sāsane
pasanno vaḍḍhakīnaṁ mūlaṁ datvā atimanoharaṁ dīghaṁ bhojanasālaṁ kārāpetvā
bhikkhusaṁghaṁ nimantetvā paṇītenāhārena bhojetvā mahādānaṁ datvā cittaṁ
pasādesi. so yāvatāyukaṁ puññāni katvā devamanussesuyeva saṁsaranto ubhayasampattiṁ
anubhavitvā imasmiṁ buddhuppāde kulagehe nibbatto paṭiladdhasaddho pabbajitvā
ghaṭento vāyamanto vipassanaṁ vaḍḍhetvā nacirasseva arahattaṁ pāpuṇi. pubbe
katapuññavasena āyāgattheroti pākaṭo.
[94] evaṁ so katapuññasambhāravasena arahattaṁ patvā attanā pubbe
katakusalakammaṁ saritvā somanassajāto pubbacaritāpadānaṁ pakāsento nibbute
lokanāthamhītiādimāha. tattha nibbuteti vadataṁ "mayaṁ buddhā"ti vadantānaṁ
antare vare uttame sikhimhi bhagavati parinibbuteti attho. haṭṭho haṭṭhena
cittenāti saddhatāya haṭṭhapahaṭṭho somanassayuttacittatāya pahaṭṭhena cittena
uttamaṁ thūpaṁ seṭṭhaṁ cetiyaṁ avandiṁ paṇāmayinti attho.
[95] vaḍḍhakīhi kathāpetvāti "bhojanasālāya pamāṇaṁ kittakan"ti
pamāṇaṁ kathāpetvāti attho. mūlaṁ datvānahaṁ tadāti tadā tasmiṁ kāle ahaṁ
kammakaraṇatthāya tesaṁ vaḍḍhakīnaṁ mūlaṁ datvā āyāgaṁ āyataṁ dīghaṁ bhojanasālaṁ ahaṁ
santuṭṭho somanassacittena kārapesahaṁ kārāpesiṁ ahanti attho. sesaṁ
suviññeyyamevāti.
[97] āyāgassa idaṁ phalanti bhojanasāladānassa idaṁ vipākanti attho.
āyāgadāyakattherāpadānavaṇṇanā niṭṭhitā.
-------------

page number: 077

41. 9. dhammacakkikattherāpadānavaṇṇanā
siddhatthassa bhagavatotiādikaṁ āyasmato dhammacakkikattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto siddhatthassa bhagavato kāle ekasmiṁ kulagehe nibbatto vuddhippatto
puttadārehi vaḍḍhito vibhavasampanno mahābhogo, so ratanattaye pasanno
saddhājāto dhammasabhāyaṁ dhammāsanassa piṭṭhito ratanamayaṁ dhammacakkaṁ kāretvā
pūjesi. so tena puññakammena devamanussesu nibbattaṭṭhānesu sakkasampattiñca
cakkavattisampattiñca anubhavitvā kamena imasmiṁ buddhuppāde ekasmiṁ kulagehe
uppanno vibhavasampanno sañjātasaddho pabbajitvā vipassanaṁ vaḍḍhetvā
nacirasseva arahattaṁ patvā pubbe katakusalanāmasadisanāmena dhammacakkikattheroti
pākaṭo jāto ahosi.
[102] so puññasambhārānurūpena pattārahattaphalo attano pubbakammaṁ
saritvā jātasomanasso pubbacaritāpadānaṁ pakāsento siddhatthassa bhagavatotiādimāha.
sīhāsanassa sammukhāti sīhassa bhagavato nisinnassa sammukhā buddhāsanassa
abhimukhaṭṭhāneti attho. dhammacakkaṁ me ṭhapitanti mayā dhammacakkākārena ubhato
sīharūpaṁ dassetvā majjhe ādāsasadisaṁ kāretvā kataṁ dhammacakkaṁ ṭhapitaṁ pūjitaṁ.
kiṁ bhūtaṁ? viññūhi medhāvīhi "atīva sundaran"ti vaṇṇitaṁ thomitaṁ sukataṁ
dhammacakkanti sambandho.
[103] cāruvaṇṇova sobhāmīti suvaṇṇavaṇṇo iva sobhāmi virocāmīti
attho. "catuvaṇṇehi sobhāmī"tipi pāṭho, tassa khattiyabrāhmaṇavessasuddajāti-
saṅkhātehi catūhi vaṇṇehi sobhāmi virocāmīti attho. sayoggabalavāhanoti
suvaṇṇasivikādīhi yoggehi ca senāpatimahāmattādīhi sevakehi balehi ca
hatthiassarathasaṅkhātehi vāhanehi ca sahitoti attho. bahujjanā bahavo manussā

page number: 078

anuyantā mamānuvattantā niccaṁ niccakālaṁ parivārentīti sambandho. sesaṁ
suviññeyyamevāti.
dhammacakkikattherāpadānavaṇṇanā niṭṭhitā.
----------
42. 10. kapparukkhiyattherāpadānavaṇṇanā
siddhatthassa bhagavatotiādikaṁ āyasmato kapparukkhiyattherassa apadānaṁ. 1-
ayampi purimabuddhesu katādhikāro tesu tesu bhavesu nibbānādhigamūpāyabhūtāni
puññāni upacinanto siddhatthassa bhagavato kāle vibhavasampanne ekasmiṁ kule
nibbatto mahaddhano mahābhogo satthari pasanno sattahi ratanehi vicittaṁ
suvaṇṇamayaṁ kapparukkhaṁ kāretvā siddhatthassa bhagavato cetiyassa sammukhe ṭhapetvā
pūjesi. so evarūpaṁ puññaṁ katvā yāvatāyukaṁ ṭhatvā tato cuto sugatīsuyeva
saṁsaranto kamena imasmiṁ buddhuppāde ekasmiṁ kulagehe nibbatto viññutaṁ
patto gharāvāsaṁ saṇṭhapetvā ratanattaye pasanno dhammaṁ sutvā paṭiladdhasaddho
satthu ārādhetvā pabbajito nacirasseva arahattaṁ patvā pubbekatakusalanāmena
kapparukkhiyattheroti pākaṭo ahosi.
[108] so evaṁ pattārahattaphalo attano pubbakammaṁ saritvā
somanassavasena pubbacaritāpadānaṁ pakāsento siddhatthassa bhagavatotiādimāha.
thūpaseṭṭhassa sammukhāti seṭṭhassa uttamassa dhātunihitathūpassa cetiyassa
sammukhaṭṭhāne vicittadusse anekavaṇṇehi visamena visadisena cittena manohare
cīnapaṭṭasomārapaṭṭādike dusse. lagetvā olaggetvā kapparukkhaṁ ṭhapesiṁ ahaṁ
patiṭṭhapesinti attho. sesaṁ suviññeyyamevāti. 2-
kapparukkhiyattherāpadānavaṇṇanā niṭṭhitā.
catutthavaggavaṇṇanā niṭṭhitā.
-----------

footnote: 1 thera.a. 2/218-223. 2 chaßēéa. uttānatthamevāti.

page number: 079

5. upālivagga
43. 1. bhāgineyyupālittherāpadānavaṇṇanā 1-
khīṇāsavasahassehītiādikaṁ āyasmato upālittherassa bhāgineyyupālittherassa
apadānaṁ. eso hi thero purimabuddhesu katādhikāro tasmiṁ tasmiṁ bhave puññāni
upacinanto padumuttarassa bhagavato kāle ekasmiṁ kule nibbatto viddhimanvāya
gharāvāse ādīnavaṁ disvā gehaṁ pahāya isipabbajjaṁ pabbajitvā pañcābhiññā-
aṭṭhasamāpattilābhī hutvā himavante vāsaṁ kappesi. tasmiṁ samaye padumuttaro
bhagavā vivekakāmo himavantaṁ pāvisi. tāpaso bhagavantaṁ puṇṇacandamiva virocamānaṁ
dūratova disvā pasannamānaso ajinacammaṁ aṁse katvā añjaliṁ paggayha vanditvā
ṭhitakova dasanakhasamodhānañjaliṁ sirasi patiṭṭhapetvā anekāhi upamāhi anekehi
thutivacanehi bhagavantaṁ thomesi. taṁ sutvā bhagavā "ayaṁ tāpaso anāgate gotamassa
nāma bhagavato sāsane pabbajitvā vinaye tikhiṇapaññānaṁ aggo bhavissatī"ti
byākaraṇamadāsi. so yāvatāyukaṁ ṭhatvā aparihīnajjhāno brahmaloke nibbatti.
tato cuto devamanussesu saṁsaranto sampattiyo anubhavitvā imasmiṁ buddhuppāde
kapilavatthunagare upālittherassa bhāgineyyo hutvā nibbatti. so kamena
vuddhippatto mātulassa upālittherassa santike pabbajitvā kammaṭṭhānaṁ gahetvā
vipassanaṁ vaḍḍhetvā nacirasseva arahā ahosi. so attano ācariyassa samīpe vasitattā
vinayapañhe tikhiṇañāṇo ahosi. atha bhagavā "etadaggaṁ bhikkhave mama sāvakānaṁ bhikkhūnaṁ
vinayapañhe tikhiṇapaññānaṁ bhikkhūnaṁ yadidaṁ bhāgineyyupālī"ti taṁ etadaggaṭṭhāne
ṭhapesi.
[1] so evaṁ etadaggaṭṭhānaṁ patvā attano pubbakammaṁ saritvā somanassajāto
pubbacaritāpadānaṁ pakāsento khīṇāsavasahassehītiādimāha. tattha ā samantato

footnote: 1 pāḷi. upalittherā...

page number: 080

yāva bhavaggā savanti pavattantīti āsavā. kāmāsavādayo cattāro āsavā, te
khīṇā sositā visositā viddhaṁsitā yehi teti khīṇāsavā, teyeva sahassā
khīṇāsavasahassā, tehi khīṇāsavasahassehi. pareto parivuto lokanāyako lokassa
nibbānapāpanako vivekaṁ anuyutto paṭisallituṁ ekībhavituṁ gacchateti sambandho.
[2] ajinena nivatthohanti ahaṁ ajinamigacammena paṭicchanno,
ajinacammavasanoti attho. tidaṇḍaparidhārakoti kuṇḍikaṭṭhapanatthāya tidaṇḍaṁ gahetvā
dhārentoti attho. bhikkhusaṁghena paribyūḷhaṁ parivāritaṁ lokanāyakaṁ addasanti
sambandho. sesaṁ pākaṭamevāti.
bhāgineyyupālittherāpadānavaṇṇanā niṭṭhitā.
-----------
44. 2. soṇakoḷivisattherāpadānavaṇṇanā
anomadassissa muninotiādikaṁ āyasmato koḷivisattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto anomadassissa bhagavato kāle ekasmiṁ kulagehe nibbatto
vayappatto puttadārehi vaḍḍhito vibhavasampanno bhagavato caṅkamanatthāya sobhanaṁ
caṅkamaṁ kāretvā sudhāparikammaṁ kāretvā ādāsatalamiva samaṁ vijjotamānaṁ katvā
dīpadhūpapupphādīhi sajjetvā bhagavato niyyādetvā buddhappamukhaṁ bhikkhusaṁghaṁ
paṇītenāhārena pūjesi. so evaṁ yāvajīvaṁ puññāni katvā tato cavitvā
devaloke nibbatto. tattha pāḷiyā vuttanayena dibbasampattiṁ anubhavitvā
antarā okkākakulappasutoti taṁ sabbaṁ pāḷiyā vuttānusārena veditabbaṁ.
pacchimabhave pana koliyarājavaṁse jāto vayappatto koṭiagghanakassa
kaṇṇapiḷandhanassa dhāritattā koṭikaṇṇoti kuṭikaṇṇoti ca pākaṭo ahosi. so bhagavati

page number: 081

pasanno dhammaṁ sutvā paṭiladdhasaddho pabbajitvā vipassanaṁ vaḍḍhetvā
nacirasseva arahattaṁ pāpuṇi.
[25] so arahā hutvā attano pubbakammaṁ saritvā somanassajāto
pubbacaritāpadānaṁ pakāsento anomadassissa muninotiādimāha. tattha anomadassissāti
anomaṁ alāmakaṁ sundaraṁ dassanaṁ dvattiṁsamahāpurisalakkhaṇapaṭimaṇḍitattā
byāmappabhāmaṇḍalopasobhitattā ārohapariṇāhena samannāgatattā ca dassanīyaṁ
sarīraṁ yassa bhagavato so anomadassī, tassa anomadassissa muninoti attho.
tādinoti iṭṭhāniṭṭhesu akampiyasabhāvassa. sudhāya lepanaṁ katvāti sudhāya
avalittaṁ katvā dīpadhūpapupphadhajapaṭākādīhi ca alaṅkataṁ caṅkamaṁ kārayiṁ akāsinti
attho. sesagāthānaṁ attho pāḷiyā anusārena suviññeyyova.
[35] parivārasampattidhanasampattisaṅkhātaṁ yasaṁ dhāretīti yasodharo, sabbe
ete sattasattaticakkavattirājāno yasodharanāmena ekanāmakāti sambandho.
[52] aṅgīrasoti aṅgato 1- sarīrato niggatā rasmi yassa so aṅgīraso,
chandadosamohabhayāgatīhi vā pāpācāravasena vā caturāpāyaṁ na gacchatīti nāgo,
mahanto pūjito ca so nāgo ceti mahānāgo. sesaṁ uttānatthamevāti.
koḷivisattherāpadānavaṇṇanā niṭṭhitā.
----------
45. 3. kāḷigodhāputtabhaddiyattherāpadānavaṇṇanā
padumuttarasambuddhantiādikaṁ āyasmato bhaddiyassa kāḷigodhāputtattherassa
apadānaṁ. 2- ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle vibhavasampanne ekasmiṁ kule

footnote: 1 aṅgito (?). 2 thera.a. 2/354-58.

page number: 082

nibbatto vuddhippatto puttadārehi vaḍḍhito nagaravāsino puññāni karonte
disvā sayampi puññāni kātukāmo buddhappamukhaṁ bhikkhusaṁghaṁ nimantetvā
thūlapaṭalikādianekāni mahārahāni sayanāni paññāpetvā tattha nisinne bhagavati
sasaṁghe paṇītenāhārena bhojetvā mahādānaṁ adāsi. so evaṁ yāvatāyukaṁ
puññāni katvā devamanussesu ubhayasampattiyo anubhavitvā aparabhāge imasmiṁ
buddhuppāde kāḷigodhāya nāma deviyā putto hutvā nibbatti. so viññutaṁ
patto ārohapariṇāhahatthapādarūpasampattiyā bhaddattā ca kāḷigodhāya deviyā
puttattā ca bhaddiyo kāḷigodhāputtoti pākaṭo. satthari pasīditvā mātāpitaro
ārādhetvā 1- pabbajitvā nacirasseva arahā ahosi.
[54] so arahā hutvā attano pubbakammaṁ saritvā somanassajāto
pubbacaritāpadānaṁ pakāsento padumuttarasambuddhantiādimāha. taṁ heṭṭhā
vuttatthameva. mettacittanti mijjati sinehati nandati sabbasatteti mettā,
mettāya sahagataṁ cittaṁ mettacittaṁ, taṁ yassa bhagavato atthīti mettacitto, taṁ
mettacittaṁ. mahāmuninti sakalabhikkhūnaṁ mahantattā mahāmuni, taṁ padumuttaraṁ
sambuddhanti sambandho. janatā sabbāti sabbo janakāyo, 2- sabbanagaravāsinoti
attho. sabbalokagganāyakanti sakalalokassa aggaṁ seṭṭhaṁ nibbānassa nayanato
pāpanato nāyakaṁ padumuttarasambuddhaṁ janatā upeti samīpaṁ gacchatīti sambandho.
[55] sattukañca baddhakañcāti baddhasattuabaddhasattusaṅkhātaṁ āmisaṁ. atha
vā bhattapūpakhajjabhojjayāguādayo yāva kālikattā āmisaṁ pānabhojanañca
gahetvā puññakkhette anuttare satthuno 3- dadantīti sambandho.

footnote: 1 i. ārocetvā.
footnote: 2 sabbe janakāyā (sabbattha). 3 sī. satthari.

page number: 083

[58] āsanaṁ buddhayuttakanti buddhayoggaṁ buddhārahaṁ buddhānucchavikaṁ
sattaratanamayaṁ āsananti attho. sesaṁ nayānuyogena suviññeyyamevāti.
kāḷigodhāputtabhaddiyattherāpadānavaṇṇanā niṭṭhitā.
-----------
46. 4. sanniṭṭhāpakattherāpadānavaṇṇanā
araññe kuṭikaṁ katvātiādikaṁ āyasmato sanniṭṭhāpakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto padumuttarassa bhagavato kāle kulagehe nibbatto viññutaṁ patto
gharabandhanena baddho gharāvāse ādīnavaṁ disvā vatthukāmakilesakāme pahāya
himavantassa avidūre pabbatantare araññavāsaṁ kappesi. tasmiṁ kāle padumuttaro
bhagavā vivekakāmatāya taṁ ṭhānaṁ pāpuṇi. atha so tāpaso bhagavantaṁ disvā
pasannamānaso vanditvā nisīdanatthāya tiṇasantharaṁ paññāpetvā adāsi. tattha
nisinnaṁ bhagavantaṁ anekehi madhurehi tiṇḍukādīhi phalāphalehi santappesi. so
tena puññakammena tato cuto devesu ca manussesu ca aparāparaṁ saṁsaranto
dve sampattiyo anubhavitvā imasmiṁ buddhuppāde ekasmiṁ kulagehe nibbatto
saddhāsampanno pabbajito vipassanaṁ vaḍḍhetvā nacirasseva arahā ahosi.
khuragge arahattaphalappattiyaṁ viya nirussāheneva santipadasaṅkhāte nibbāne suṭṭhu
ṭhitattā sanniṭṭhāpakattheroti pākaṭo.
[70] arahā pana hutvā attano pubbakammaṁ saritvā somanassajāto
pubbacaritāpadānaṁ pakāsento araññe kuṭikaṁ katvātiādimāha. tattha araññeti
sīhabyagghādīnaṁ bhayena manussā ettha na rajjanti na ramanti na allīyantīti
araññaṁ, tasmiṁ araññe. kuṭikanti tiṇacchadanakuṭikaṁ katvā pabbatantare vasāmi

page number: 084

vāsaṁ kappesinti attho. lābhena ca alābhena ca yasena ca ayasena ca santuṭṭho
vihāsinti sambandho.
[72] jalajuttamanāmakanti jale jātaṁ jalajaṁ, padumaṁ, jalajaṁ uttamaṁ
jalajuttamaṁ, jalajuttamena samānaṁ nāmaṁ yassa so jalajuttamanāmako, taṁ
jalajuttamanāmakaṁ buddhanti attho, sesaṁ pāḷinayānuyogena suviññeyyamevāti.
sanniṭṭhāpakattherāpadānavaṇṇanā niṭṭhitā.
--------------
47. 5. pañcahatthiyattherāpadānavaṇṇanā
sumedho nāma sambuddhotiādikaṁ āyasmato pañcahatthiyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto sumedhassa bhagavato kāle ekasmiṁ kulagehe nibbatto viññutaṁ
patvā ratanattaye pasanno vihāsi. tasmiṁ samaye pañcauppalahatthāni ānesuṁ.
so tehi pañcauppalahatthehi vīthiyaṁ caramānaṁ sumedhaṁ bhagavantaṁ pūjesi. tāni
gantvā ākāse vitānaṁ hutvā chāyaṁ kurumānāni tathāgateneva saddhiṁ gacchiṁsu.
so taṁ disvā somanassajāto pītiyā phuṭṭhasarīro yāvajīvaṁ tadeva puññaṁ
anussaritvā tato cuto devaloke nibbatto aparāparaṁ saṁsaranto imasmiṁ
buddhuppāde ekasmiṁ kulagehe nibbatto viññutaṁ patto saddhājāto
pabbajitvā vipassanaṁ vaḍḍhetvā nacirasseva arahā ahosi. katakusalanāmena
pañcahatthiyattheroti pākaṭo.
[77] so attano pubbakammaṁ saritvā paccakkhato paññāya diṭṭha-
pubbacaritāpadānaṁ pakāsento sumedho nāma sambuddhotiādimāha. tattha
sumedhoti sundarā medhā catusaccapaṭivedhapaṭisambhidādayo paññā yassa so

page number: 085

bhagavā sumedho sambuddho antarāpaṇe antaravīthiyaṁ gacchatīti sambandho.
okkhittacakkhūti adhokhittacakkhu. mitabhāṇīti pamāṇaṁ ñatvā bhaṇanasīlo, pamāṇaṁ
jānitvā dhammaṁ desesīti attho. sesaṁ suviññeyyamevāti.
pañcahatthiyattherāpadānavaṇṇanā niṭṭhitā.
------------------
48. 6. padumacchadaniyattherāpadānavaṇṇanā
nibbute lokanāthamhītiādikaṁ āyasmato padumacchadaniyattherassa apadānaṁ.
ayampi purimabuddhesu katapuññasambhāro tattha tattha bhave vivaṭṭūpanissayāni
puññāni upacinanto vipassissa bhagavato kāle ekasmiṁ kulagehe nibbatto
viññutaṁ patto ratanattaye pasanno parinibbutassa vipassissa bhagavato citakaṁ
padumapupphehi pūjesi. so teneva cittappasādena yāvatāyukaṁ ṭhatvā tato
sugatīsuyeva saṁsaranto dibbasampattiṁ manussasampattiñcāti dve sampattiyo
anekakkhattuṁ anubhavitvā imasmiṁ amhākaṁ sammāsambuddhakāle ekasmiṁ kulagehe
nibbatto viññutaṁ patto satthari pasīditvā sāsane pabbajito ghaṭento
vāyamanto nacirasseva arahā ahosi. tassa rattiṭṭhānadivāṭṭhānādīsu tattha
tattha viharantassa vihāro padumapupphehi chādīyati, tena so padumacchadaniyattheroti
pākaṭo.
[83] attano pubbakammaṁ saritvā somanassavasena pubbacaritāpadānaṁ
pakāsento nibbute lokanāthamhītiādimāha. tattha nibbuteti khandhaparinibbānena
parinibbute satthari, vipassissa sammāsambuddhassa sarīre citamāniyamāne citake
āropite suphullaṁ padumakalāpaṁ ahaṁ gahetvā citakaṁ āropayiṁ pūjesinti attho.
sesagāthāsu heṭṭhā vuttanayattā uttānatthamevāti.
padumacchadaniyattherāpadānavaṇṇanā niṭṭhitā.
-----------------

page number: 086

49. 7. sayanadāyakattherāpadānavaṇṇanā
siddhatthassa bhagavatotiādikaṁ āyasmato sayanadāyakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto siddhatthassa bhagavato kāle aññatarasmiṁ kule nibbatto viññutaṁ
patto satthari pasīditvā hatthidaṇḍasuvaṇṇādīhi sayanatthāya mañcaṁ kāretvā
anagghehi vicittattharaṇehi attharitvā bhagavantaṁ pūjesi. so bhagavā tassānukampāya
paṭiggahetvā anubhavi. so tena puññakammena dibbamanussasampattiyo anubhavitvā
imasmiṁ buddhuppāde ekasmiṁ kulagehe nibbatto viññutaṁ patvā satthu sāsane
pasanno pabbajitvā vipassanaṁ ārabhitvā nacirasseva arahā ahosi. pubbe
katapuññanāmena sayanadāyakattheroti pākaṭo.
[88] so ekadivasaṁ attano pubbakammaṁ saritvā somanassajāto
pubbacaritāpadānaṁ pakāsento siddhatthassa bhagavatotiādimāha. taṁ sabbaṁ
pāḷinayānusārena suviññeyyamevāti.
sayanadāyakattherāpadānavaṇṇanā niṭṭhitā.
-------------
50. 8. caṅkamanadāyakattherāpadānavaṇṇanā
atthadassissa muninotiādikaṁ āyasmato caṅkamanadāyakattherassa apadānaṁ.
ayampi āyasmā purimabuddhesu katādhikāro tesu tesu bhavesu vivaṭṭūpanissayāni
puññāni upacinanto atthadassissa bhagavato kāle ekasmiṁ kulagehe nibbatto
viññutaṁ patto satthari pasīditvā uccavatthukaṁ sudhāparikammakataṁ rajatarāsisadisaṁ
sobhamānaṁ caṅkamaṁ kāretvā muttadalasadisaṁ 1- setapulinaṁ attharitvā bhagavato adāsī.

footnote: 1 sī. muttajālasadisaṁ, i. muttatalasadisaṁ.

page number: 087

paṭiggahesi bhagavā, caṅkamaṁ paṭiggahetvā ca pana sukhaṁ kāyacittasamādhiṁ appetvā
"ayaṁ anāgate gotamassa bhagavato sāsane sāvako bhavissatī"ti byākāsi. so
tena puññakammena devamanussesu aparāparaṁ saṁsaranto dve sampattiyo
anubhavitvā imasmiṁ buddhuppāde ekasmiṁ kulagehe nibbatto vuddhippatto
saddhāsampanno sāsane pabbajitvā nacirasseva arahattaṁ patvā katapuññanāmena
caṅkamanadāyakattheroti pākaṭo ahosi.
[93] so ekadivasaṁ attanā pubbe katapuññakammaṁ saritvā somanassajāto
pubbacaritāpadānaṁ pakāsento atthadassissa muninotiādimāha. tattha atthadassissāti
atthaṁ payojanaṁ vuḍḍhiṁ virūḷhiṁ nibbānaṁ dakkhati passatīti atthadassī, atha vā
atthaṁ nibbānaṁ dassanasīlo jānanasīloti atthadassī, tassa atthadassissa
munino monena ñāṇena samannāgatassa bhagavato manoramaṁ manallīnaṁ bhāvanīyaṁ
manasi kātabbaṁ caṅkamaṁ kāresinti sambandho. sesaṁ vuttanayānusārena eva
suviññeyyamevāti.
caṅkamanadāyakattherāpadānavaṇṇanā niṭṭhitā.
------------------
51. 9. subhaddattherāpadānavaṇṇanā
padumuttaro lokavidūtiādikaṁ āyasmato subhaddattherassa apadānaṁ. ayampi
purimabuddhesu katādhikāro tattha tattha bhave nibbānādhigamanatthāya puññāni
upacinanto padumuttarassa bhagavato kāle vibhavasampanne saddhāsampanne ekasmiṁ
kulagehe nibbatto viññutaṁ patvā gharabandhanena baddho ratanattaye pasanno
parinibbānamañce nipannaṁ padumuttaraṁ bhagavantaṁ disvā sannipatitā dasasahassa-
cakkavāḷadevatāyo ca disvā pasannamānaso nigguṇḍikeṭakanīlakāsokāsitādianekehi

page number: 088

sugandhapupphehi pūjesi. so tena puññakammena yāvatāyukaṁ ṭhatvā tato cavitvā
tusitādīsu dibbasampattiyo anubhavitvā tato manussesu manussasampattiyo
anubhavitvā nibbattanibbattaṭṭhānesu ca sugandhehi pupphehi pūjito ahosi. imasmiṁ
pana buddhuppāde ekasmiṁ vibhavasampanne kule nibbattitvā viññutaṁ patto kāmesu
ādīnavaṁ disvāpi yāva buddhassa bhagavato parinibbānakālo tāva aladdhabuddha-
dassano bhagavato parinibbānamañce nipannakāleyeva pabbajitvā arahattaṁ
pāpuṇi. pubbe katapuññanāmena subhaddoti pākaṭo ahosi.
[101] so attano pubbakammaṁ saritvā somanassavasena pubbacaritāpadānaṁ
pakāsento padumuttaro lokavidūtiādimāha. taṁ uttānatthameva. suṇātha mama
bhāsato .pe. nibbāyissatināsavoti idaṁ parinibbānamañce nipannova
padumuttaro bhagavā byākāsi.
pañcamabhāṇavāravaṇṇanā niṭṭhitā.
------------
[115] so attano paṭipattiṁ dassento pubbakammena saṁyuttotiādimāha.
ekaggoti ekaggacitto. susamāhitoti suṭṭhu samāhito, santakāyacittoti attho.
buddhassa oraso puttoti buddhassa urasā hadayena niggataovādānusāsaniṁ sutvā
pattārahattaphaloti attho. dhammajomhi sunimmitoti dhammato kammaṭṭhānakammato 1-
jāto ariyāya jātiyā sunimmito suṭṭhu nipphāditasabbakicco amhi bhavāmīti attho.
[116] dhammarājaṁ upagammāti dhammena sabbasattānaṁ rājānaṁ issarabhūtaṁ
bhagavantaṁ upagantvā samīpaṁ gantvāti attho. apucchiṁ pañhamuttamanti uttamaṁ
khandhāyatanadhātusaccasamuppādādipaṭisaṁyuttaṁ pañhaṁ apucchinti attho. kathayanto ca

footnote: 1 chaßēéa. kammaṭṭhānadhammato.

page number: 089

me pañhanti eso amhākaṁ bhagavā me mayhaṁ pañhaṁ kathayanto byākaronto.
dhammasotaṁ upānayīti anupādisesanibbānadhātusaṅkhātaṁ dhammasotaṁ dhammapavāhaṁ
upānayi pāvisīti attho.
[118] jalajuttamanāyakoti padumuttaranāmako makārassa yakāraṁ katvā
katavohāro. nibbāyi anupādānoti upādāne pañcakkhandhe aggahetvā
nibbāyi na paññāyi adassanaṁ agamāsi, manussalokādīsu katthacipi apatiṭṭhitoti
attho. dīpova telasaṅkhayāti vaṭṭitelānaṁ saṅkhayā abhāvā padīpo iva nibbāyīti
sambandho.
[119] sattayojanikaṁ āsīti tassa parinibbutassa padumuttarassa bhagavato
ratanamayaṁ thūpaṁ sattayojanubbedhaṁ āsi ahosīti attho. dhajaṁ tattha apūjesinti
tattha tasmiṁ cetiye sabbabhaddaṁ sabbato bhaddaṁ sabbaso manoramaṁ dhajaṁ pūjesinti
attho.
[120] kassapassa ca buddhassāti padumuttarassa bhagavato kālato paṭṭhāya
āgatassa devamanussesu saṁsarato me mayhaṁ oraso putto tisso nāma kassapassa
sammāsambuddhassa aggasāvako jinasāsane buddhasāsane dāyādo āsi ahosīti
sambandho.
[121] tassa hīnena manasāti tassa mama puttassa tissassa
aggasāvakassa hīnena lāmakena manasā cittena abhaddakaṁ asundaraṁ ayuttakaṁ
"antako pacchimo"ti vācaṁ vacanaṁ abhāsiṁ kathesinti attho. tena kammavipākenāti
tena arahantabhakkhānasaṅkhātassa akusalakammassa vipākena. pacchime addasaṁ jinanti
pacchime pariyosāne parinibbānakāle mallānaṁ upavattane sālavane

page number: 090

parinibbānamañce nipannaṁ jinaṁ jitasabbamāraṁ 1- amhākaṁ gotamasammāsambuddhaṁ
addasaṁ ahanti attho. "pacchā me āsi bhaddakan"tipi pāṭho. tassa pacchā
tassa bhagavato avasānakāle nibbānāsannakāle me mayhaṁ bhaddakaṁ sundaraṁ
catusaccapaṭivijjhanaṁ āsi ahosīti attho.
[122] pabbājesi mahāvīroti mahāvīriyo sabbasattahito karuṇāyutto
jitamāro muni mallānaṁ upavattane sālavane pacchime sayane parinibbānamañce
sayitova maṁ pabbājesīti sambandho.
[123] ajjeva dāni pabbajjāti ajja eva bhagavato parinibbānadivaseyeva
mama pabbajjā, tathā ajja eva upasampadā, ajja eva dvipaduttamassa sammukhā
parinibbānaṁ ahosīti sambandho. sesaṁ suviññeyyamevāti.
subhaddattherāpadānavaṇṇanā niṭṭhitā.
---------------
52. 10. cundattherāpadānavaṇṇanā
siddhatthassa bhagavatotiādikaṁ āyasmato cundattherassa apadānaṁ. ayampi
purimabuddhesu katapuññasambhāro tattha tattha bhave vivaṭṭūpanissayāni puññāni
upacinanto siddhatthassa bhagavato kāle vibhavasampanne kule nibbatto viññutaṁ
patvā satthari pasīditvā sattaratanamayaṁ suvaṇṇagghiyaṁ kāretvā sumanapupphehi
chādetvā bhagavantaṁ pūjesi. tāni pupphāni ākāsaṁ samuggantvā vitānākārena
aṭṭhaṁsu. atha naṁ bhagavā "anāgate gotamassa nāma bhagavato sāsane cundo
nāma sāvako bhavissatī"ti byākāsi. so tena puññakammena tato cuto

footnote: 1 i. jitapañcamāraṁ

page number: 091

devaloke uppanno 1- kāmena chasu kāmāvacaradevesu sukhaṁ anubhavitvā manussesu
cakkavattiādisampattiyo ca anubhavitvā imasmiṁ buddhuppāde brāhmaṇakule
rūpasāriyā putto sāriputtattherassa kaniṭṭho hutvā nibbatti. tassa viññutaṁ
pattassa ārohapariṇāharūpavayānaṁ sundaratāya sakārassa cakāraṁ katvā cundoti
nāmaṁ kariṁsu. so vayappatto gharāvāse ādīnavaṁ pabbajjāya ca ānisaṁsaṁ disvā
bhātuttherassa santike pabbajitvā vipassanaṁ vaḍḍhetvā nacirasseva arahattaṁ
pāpuṇi.
[125] so pattārahattaphalo ekadivasaṁ attano pubbakammaṁ saritvā
somanassajāto pubbacaritāpadānaṁ pakāsento siddhatthassa bhagavatotiādimāha. taṁ
heṭṭhā vuttatthameva. agghiyantiādayopi uttānatthāyeva.
[128] vitiṇṇakaṅkho sambuddhoti visesena maggādhigamena vicikicchāya
khepitattā vitiṇṇakaṅkho asaṁsayo sambuddho. tiṇṇoghehi purakkhatoti kāmoghādīnaṁ
catunnaṁ oghānaṁ tiṇṇattā atikkantattā oghatiṇṇehi khīṇāsavehi purakkhato
parivāritoti attho. byākaraṇagāthā uttānatthāyeva.
[139] upaṭṭhahiṁ mahāvīranti uttamatthassa nibbānassa pattiyā
pāpuṇanatthāya kappasatasahassādhikesu caturāsaṅkhyeyyesu kappesu pāramiyo
pūrentena katavīriyattā mahāvīraṁ buddhaṁ upaṭṭhahiṁ upaṭṭhānaṁ akāsinti attho.
aññe ca pesale bahūti na kevalameva buddhaṁ upaṭṭhahiṁ, pesale piyasīle
sīlavante aññe ca bahuaggappatte sāvake, me mayhaṁ bhātaraṁ sāriputtattherañca
upaṭṭhahinti sambandho.

footnote: 1 chaßēéa. upapanno

page number: 092

[140] bhātaraṁ me upaṭṭhahitvāti mayhaṁ bhātaraṁ upaṭṭhahitvā vattapaṭivattaṁ
katvā tassa parinibbutakāle bhagavato paṭhamaṁ parinibbutattā tassa dhātuyo
gahetvā pattamhi okiritvā lokajeṭṭhassa narānaṁ āsabhassa buddhassa
upanāmesiṁ adāsinti attho.
[141] ubho hatthehi paggayhāti taṁ mayā dinnaṁ dhātuṁ so bhagavā
attano ubhohi hatthehi pakārena gahetvā taṁ dhātuṁ saṁ suṭṭhu dassayanto
aggasāvakaṁ sāriputtattheraṁ kittayi pakāsesīti attho. sesaṁ uttānatthamevāti.
cundattherāpadānavaṇṇanā niṭṭhitā.
pañcamavaggavaṇṇanā niṭṭhitā.
------------

page number: 093

6. vījanivagga 1-
53. 1. vidhūpanadāyakattherāpadānavaṇṇanā
padumuttarabuddhassātiādikaṁ āyasmato vidhūpanadāyakattherassa apadānaṁ.
ayampi purimajinavaresu pūritapuññasambhāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle ekasmiṁ kulagehe nibbatto
viññutaṁ patto vibhavasampanno saddhājāto bhagavati pasanno gimhakāle
suvaṇṇarajatamuttāmaṇimayaṁ vījaniṁ kāretvā bhagavato adāsi. so tena puññakammena
devesu ca manussesu ca saṁsaranto dve sampattiyo anubhavitvā imassa amhākaṁ
sammāsambuddhassa uppannakāle ekasmiṁ kulagehe nibbatto gharabandhanena
bandhitvā gharāvāse ādīnavaṁ disvā pabbajjāya ca ānisaṁsaṁ disvā
saddhāsampanno sāsane pabbajitvā vipassanaṁ vaḍḍhetvā nacirasseva arahā
ahosi.
[1] so "kena mayā puññakammena ayaṁ lokuttarasampatti laddhā"ti
attano pubbakammaṁ anussaranto taṁ paccakkhato ñatvā pubbacaritāpadānaṁ
pakāsento padumuttarabuddhassātiādimāha. taṁ heṭṭhā vuttatthameva. vījanikā mayā
dinnāti visesena santāpayantānaṁ sattānaṁ santāpaṁ nibbāpenti sītalaṁ vātaṁ
janetīti vījanī, vījanīyeva vījanikā, sā sattaratanamayā vijjotamānā vījanikā
mayā kārāpetvā dinnāti attho.
vidhūpanadāyakattherāpadānavaṇṇanā niṭṭhitā.
----------

footnote: 1 chaßēéa. bījanivagga.

page number: 094

54. 2. sataraṁsittherāpadānavaṇṇanā 1-
ucciyaṁ 2- selamāruyhātiādikaṁ āyasmato sataraṁsittherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni
upacinanto padumuttarassa bhagavato kāle brāhmaṇakule nibbatto viññutaṁ
patto sakkaṭabyākaraṇe vedattaye ca pāraṅgato gharāvāsaṁ pahāya araññaṁ
pavisitvā isipabbajjaṁ pabbajitvā himavante vāsaṁ kappesi. tasmiṁ samaye
padumuttaro bhagavā vivekakāmatāya uccaṁ ekaṁ pabbataṁ āruyha jalitaggikkhanto
viya nisīdi. taṁ tathānisinnaṁ bhagavantaṁ disvā tāpaso somanassajāto añjaliṁ
paggayha anekehi kāraṇehi thomesi, so tena puññakammena tato cuto chasu
kāmāvacaradevesu dibbasampattiṁ anubhavitvā tato manussaloke sataraṁsī nāma
cakkavattī rājā hutvā nibbatti. tampi sampattiṁ anekakkhattuṁ anubhavitvā
imasmiṁ buddhuppāde ekasmiṁ kulagehe nibbatto pubbapuññasambhāravasena
ñāṇassa paripakkattā sattavassikova pabbajitvā arahattaṁ pāpuṇi.
[8-9] so "ahaṁ kena kammena sattavassikova santipadaṁ anuppattosmī"ti
saramāno pubbakammaṁ ñāṇena paccakkhato disvā somanassajāto pubbacaritāpadānaṁ
udānavasena pakāsento ucciyaṁ selamāruyhātiādimāha. tattha ucciyanti uccaṁ
selamayaṁ pabbataṁ āruyha nisīdi padumuttaroti sambandho. pabbatassāvidūramhīti
bhagavato nisinnassa āsannaṭṭhāneti attho. brāhmaṇo mantapāragūti mantasaṅkhātassa
vedattayassa pāraṁ pariyosānaṁ koṭiṁ gato eko brāhmaṇoti attho, aññaṁ viya
attānaṁ niddisati ayaṁ mantapāragūti. upaviṭṭhaṁ mahāvīranti tasmiṁ pabbate nisinnaṁ
vīravantaṁ jinaṁ, kiṁ visiṭṭhaṁ? devadevaṁ

footnote: 1 pāḷi. sataraṁsiyattherā... 2 pāḷi. ubbiddhaṁ, evamuparipi.

page number: 095

sakalachakāmāvacarabrahmadevānaṁ atidevaṁ narāsabhaṁ narānaṁ āsabhaṁ seṭṭhaṁ lokanāyakaṁ
sakalasattalokaṁ nayantaṁ nibbānaṁ pāpentaṁ ahaṁ añjaliṁ dasanakhasamodhānañjalipuṭaṁ
sirasi muddhani paggahetvāna patiṭṭhapetvā santhaviṁ suṭṭhuṁ thomesinti sambandho.
[12] abhāsathāti "yenāyaṁ añjalī dinno .pe. arahā so bhavissatī"ti
byākāsi. sesaṁ uttānatthamevāti.
sataraṁsittherāpadānavaṇṇanā niṭṭhitā.
------------
55. 3. sayanadāyakattherāpadānavaṇṇanā
padumuttarabuddhassātiādikaṁ āyasmato sayanadāyakattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni upacinanto
padumuttarassa bhagavato kāle ekasmiṁ kulagehe nibbatto viññutaṁ patto
gharāvāsaṁ saṇṭhapetvā sukhamanubhavanto satthu dhammadesanaṁ sutvā satthari pasanno
dantasuvaṇṇarajatamuttamaṇimayaṁ mahārahaṁ mañcaṁ kārāpetvā cīnapaṭṭakambalādīni
attharitvā sayanatthāya bhagavato adāsi. bhagavā tassa anuggahaṁ karonto tattha
sayi. so tena puññakammena devamanussesu saṁsaranto tadanurūpaṁ ākāsagamanasukha-
seyyādisukhaṁ anubhavitvā imasmiṁ buddhuppāde vibhavasampanne ekasmiṁ kule
nibbattitvā viññutaṁ pāpuṇitvā satthu dhammadesanaṁ sutvā pasannamānaso
pabbajitvā vipassanto nacirasseva arahā ahosi.
[20] so attano pubbakammaṁ saritvā somanassajāto pubbacaritāpadānaṁ
pakāsento padumuttarabuddhassātiādimāha. taṁ heṭṭhā vuttatthameva.
[21] sukhette bījasampadāti yathā tiṇakacavararahite kaddamādisampanne
sukhette vuttabījāni sāduphalāni nipphādenti, evameva

page number: 096

rāgadosādidiyaḍḍhasahassakilesasaṅkhātatiṇakacavararahite suddhasantāne puññakkhette vutta-
dānāni appānipi samānāni mahapphalāni hontīti attho. sesaṁ suviññeyyamevāti.
sayanadāyakattherāpadānavaṇṇanā niṭṭhitā.
------------
56. 4. gandhodakadāyakattherāpadānavaṇṇanā 1-
padumuttarabuddhassātiādikaṁ āyasmato gandhodakadāyakattherassa apadānaṁ.
ayampi purimamunivaresu katādhikāro tattha tattha bhave vivaṭṭūpanissayāni puññāni
upacinanto padumuttarassa bhagavato kāle kulagehe nibbatto parinibbute bhagavati
nagaravāsino bodhipūjaṁ kurumāne disvā vicittaghaṭe candanakappurāgaruādimissaka-
sugandhodakena pūretvā bodhirukkhaṁ abhisiñci. tasmiṁ khaṇe devo mahādhārāhi pavassi.
tadā so asanivegena kālaṁ kato. teneva puññakammena devaloke nibbatti,
tattheva ṭhito "aho buddho, aho dhammo"tiādigāthāyo abhāsi. evaṁ so devamanussesu
sampattiyo anubhavitvā sabbapariḷāhavippamutto nibbattanibbattaṭṭhāne
sītibhāvamupagato sukhito imasmiṁ buddhuppāde kulagehe nibbatto viññutaṁ
patto satthari pasanno pabbajitvā kammaṭṭhānaṁ ārabhitvā vipassanto
nacirasseva arahattaṁ pāpuṇi. pubbe katapuññena gandhodakadāyakattheroti
pākaṭo ahosi.
[25] so ekadivasaṁ attano pubbakammaṁ saritvā somanassajāto
pubbakammaṁ saritvā pubbacaritāpadānaṁ pakāsento padumuttarassātiādimāha.
taṁ vuttatthameva. mahābodhimaho ahūti mahābodhirukkhassa pūjā ahosīti attho.
vicittaṁ ghaṭamādāyāti anekehi cittakammasuvaṇṇakammehi vicittaṁ sobhamānaṁ

footnote: 1 chaßēéa. gandhodakiyattherā...

page number: 097

gandhodakapuṇṇaṁ ghaṭaṁ gahetvāti attho. gandhodakamadāsahanti gandhodakaṁ adāsiṁ,
ahaṁ gandhodakena abhisiñcinti attho.
[26] nhānakāle ca bodhiyāti bodhiyā pūjākaraṇasamayeti attho. sesaṁ
uttānatthamevāti.
gandhodakadāyakattherāpadānavaṇṇanā niṭṭhitā.
-----------
57. 5. opavayhattherāpadānavaṇṇanā 1-
padumuttarabuddhassātiādikaṁ āyasmato opavayhattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni
upacinanto padumuttarajinādicce loke pātubhūte ekasmiṁ vibhavasampannakule
nibbatto vuddhimanvāya mahaddhano mahābhogo gharāvāsaṁ vasamāno sāsane
pasanno satthari pasādabahumāno ājānīyena sindhavena pūjaṁ akāsi, pūjetvā
ca pana "buddhādīnaṁ samaṇānaṁ hatthiassādayo na kappanti, kappiyabhaṇḍaṁ
dassāmī"ti cintetvā taṁ agghāpetvā tadagghanakena kahāpaṇena kappiyaṁ
kappāsikakambalakojavādikaṁ cīvaraṁ kappūratakkolādikaṁ bhesajjaparikkhārañca adāsi.
so tena puññakammena yāvatāyukaṁ ṭhatvā tato cuto devesu ca manussesu ca
hatthiassādianekavāhanasampanno sukhaṁ anubhavitvā imasmiṁ buddhuppāde ekasmiṁ
kulagehe nibbatto viññutaṁ patto saddhāsampanno sāsane pabbajitvā
kammaṭṭhānaṁ gahetvā vipassanaṁ vaḍḍhetvā maggapaṭipāṭiyā arahatte patiṭṭhāsi,
pubbe katapuññasambhāravasena opavayhattheroti pākaṭo ahosi.

footnote: 1 pāḷiyaṁ opavuyhattherāpadānanti dissati.

page number: 098

[33] so "kena nu kho kāraṇena idaṁ mayā santipadaṁ adhigatan"ti upadhārento
pubbakammaṁ ñāṇena paccakkhato ñatvā somanassajāto pubbacaritāpadānaṁ udānavasena
pakāsento padumuttarabuddhassātiādimāha. taṁ vuttatthameva. ājānīyamadāsahanti 1-
ājānīyaṁ uttamajātisindhavaṁ ahaṁ adāsiṁ pūjesinti attho.
[35] sapattabhāroti 2- sassa attano pattāni aṭṭha parikkhārāni
bhārāni yassa so sapattabhāvo, aṭṭhaparikkhārayuttoti attho.
[36] khamanīyamadāsahanti 3- khamanīyayoggaṁ cīvarādikappiyaparikkhāranti attho.
[40] carimoti pariyosāno koṭippatto bhavoti attho. sesaṁ
suviññeyyamevāti.
opavayhattherāpadānavaṇṇanā niṭṭhitā.
-------------
58. 6. saparivārāsanattherāpadānavaṇṇanā
padumuttarabuddhassātiādikaṁ āyasmato saparivārāsanattherassa apadānaṁ.
sopi purimabuddhesu katādhikāro tattha tattha bhavesu vivaṭṭūpanissayāni puññāni
upacinanto padumuttarassa bhagavato kāle vibhavasampanne kulagehe nibbatto
vuddhippatto saddhājāto sāsane pasanno dānaphalaṁ saddahanto nānaggarasabhojanena
bhagavato piṇḍapātaṁ adāsi, datvā ca pana bhojanasālāyaṁ bhojanatthāya nisinnāsanaṁ
jātisumanamallikādīhi alaṅkari. bhagavā ca bhattānumodanamakāsi. so tena puññakammena
devamanussesu saṁsaranto anekavidhaṁ sampattiṁ anubhavitvā imasmiṁ buddhuppāde
vibhavasampanne kulagehe nibbatto vuddhimanvāya saddho pasanno pabbajitvā nacirasseva
arahā ahosi.

footnote: 1 pāḷi. ājānīyaṁ adāsahaṁ.
footnote: 2 pāḷi. sabbatthahāro, 3 pāḷi. khamanīyaṁ adāsahaṁ.

page number: 099

[43] so evaṁ pattasantipado "kena nu kho puññena idaṁ santipadaṁ
anuppattan"ti ñāṇena upadhārento pubbakammaṁ disvā somanassajāto
pubbacaritāpadānaṁ pakāsento padumuttarabuddhassātiādimāha. taṁ vuttatthameva.
piṇḍapātaṁ adāsahanti tattha tattha laddhānaṁ piṇḍānaṁ kabaḷaṁ kabaḷaṁ katvā
pātabbato khāditabbato āhāro piṇḍapāto, taṁ piṇḍapātaṁ bhagavato adāsiṁ,
bhagavantaṁ bhojesinti attho.
[44] akittayi piṇḍapātanti mayā dinnapiṇḍapātassa guṇaṁ ānisaṁsaṁ
pakāsesīti attho.
[48] saṁvuto pātimokkhasminti pātimokkhasaṁvarasīlena saṁvuto pihito
paṭicchannoti attho. indriyesu ca pañcasūti cakkhundriyādīsu pañcasu
indriyesu rūpādīhi gopito indriyasaṁvarasīlañca gopitoti attho. sesaṁ
suviññeyyamevāti.
saparivārāsanattherāpadānavaṇṇanā niṭṭhitā.
---------------
59. 7. pañcadīpakattherāpadānavaṇṇanā
padumuttarabuddhassātiādikaṁ āyasmato pañcadīpakattherassa apadānaṁ. ayampi
purimabuddhesu katādhikāro uppannuppannabhavesu vivaṭṭūpanissayāni puññāni
upacinanto padumuttarassa bhagavato kāle kulagehe nibbatto vuddhimanvāya
gharāvāse vasanto bhagavato dhammaṁ sutvā sammādiṭṭhiyaṁ patiṭṭhito saddho pasanno
mahājanehi bodhipūjaṁ kayiramānaṁ disvā sayampi bodhiṁ parivāretvā dīpaṁ jāletvā
pūjesi. so tena puññakammena devamanussesu saṁsaranto cakkavattisampattiādayo
anubhavitvā sabbattheva uppannabhave jalamāno jotisampannavimānādīsu vasitvā
imasmiṁ buddhuppāde ekasmiṁ vibhavasampanne kulagehe nibbatto vuddhippatto

page number: 100

saddhājāto pabbajitvā nacirasseva arahā ahosi, dīpapūjānissandena
dīpakattheroti pākaṭo.
[50] so ekadivasaṁ attano pubbakammaṁ saritvā somanassajāto
pubbacaritāpadānaṁ pakāsento padumuttarabuddhassātiādimāha. taṁ vuttatthameva.
ujudiṭṭhi ahosahanti vaṅkaṁ micchādiṭṭhiṁ chaḍḍetvā uju avaṅkaṁ nibbānābhimukhaṁ
pāpuṇanasammādiṭṭhi ahosinti attho.
[51] padīpadānaṁ pādāsinti ettha pakārena dibbati jotatīti padīpo,
tassa dānaṁ padīpadānaṁ, taṁ adāsiṁ padīpapūjaṁ akāsinti attho. sesaṁ sabbattha
uttānatthamevāti.
pañcadīpakattherāpadānavaṇṇanā niṭṭhitā.
------------
60. 8. dhajadāyakattherāpadānavaṇṇanā
padumuttarabuddhassātiādikaṁ āyasmato dhajadāyakattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni
upacinanto padumuttarassa bhagavato kāle ekasmiṁ kulagehe nibbatto vuddhimanvāya
satthari pasīditvā sundarehi anekehi vatthehi dhajaṁ kārāpetvā dhajapūjaṁ akāsi.
so tena puññakammena uppannuppannabhave uccakule nibbatto pūjaniyo
ahosi. aparabhāge imasmiṁ buddhuppāde ekasmiṁ kulagehe nibbatto
vuddhimanvāya puttadārehi vaḍḍhitvā mahābhogo yasavā saddhājāto satthari
pasanno gharāvāsaṁ pahāya pabbajitvā nacirasseva arahā ahosi.
[57] so pattārahattaphalo pubbakammaṁ saritvā somanassajāto attano
pubbacaritāpadānaṁ pakāsento padumuttarabuddhassātiādimāha. tassattho pubbe

page number: 101

vuttoyeva. haṭṭho haṭṭhena cittenāti somanassasahagatacittayuttattā haṭṭho
paripuṇṇarūpakāyo saddhāsampayuttacittatāya haṭṭhena cittena santuṭṭhena
cittenāti attho. dhajamāropayiṁ ahanti dhunāti kampati calatīti dhajaṁ, taṁ dhajaṁ
āropayiṁ veḷagge laggetvā pūjesinti attho.
[58-9] patitapattāni 1- gaṇhitvāti patitāni bodhipattāni gahetvā ahaṁ
bahi chaḍḍesinti attho. antosuddhaṁ bahisuddhanti antocittasantānanāmakāyato
ca bahi cakkhusotādirūpakāyato ca suddhiṁ adhi visesena muttaṁ kilesato vimuttaṁ
anāsavaṁ sambuddhaṁ viya sammukhā uttamaṁ bodhiṁ avandiṁ paṇāmamakāsinti attho.
sesaṁ sabbattha uttānatthamevāti.
dhajadāyakattherāpadānavaṇṇanā niṭṭhitā.
--------------
61. 9. padumattherāpadānavaṇṇanā
catusaccaṁ pakāsentotiādikaṁ āyasmato padumattherassa apadānaṁ. ayampi
purimabuddhesu katakusalasambhāro padumuttaramuninā dhammapajjote jotamāne 2-
ekasmiṁ kulagehe nibbatto gharāvāsaṁ saṇṭhapetvā bhogasampannoti pākaṭo. so
satthari pasīditvā mahājanena saddhiṁ dhammaṁ suṇanto dhajena saha padumakalāpaṁ
gahetvā aṭṭhāsi, sadhajaṁ taṁ padumakalāpaṁ ākāsamukkhipiṁ, taṁ acchariyaṁ disvā
ativiya somanassajāto ahosi. so yāvajīvaṁ kusalaṁ katvā jīvitapariyosāne sagge
nibbatto dhajamiva chakāmāvacare pākaṭo pūjito ca dibbasampattimanubhavitvā
manussesu ca cakkavattisampattimanubhavitvā imasmiṁ buddhuppāde vibhavasampanne 3-
saddhāsampanne ekasmiṁ kulagehe nibbatto vuddhimanvāya saddhājāto

footnote: 1 pāḷi. patapattāni. 2 jotiyamāne (?) 3 sī. sampannena.

page number: 102

pañcavassikova pabbajitvā nacirasseva arahā hutvā katapuññanāmena
padumattheroti pākaṭo.
[67] attano pubbakammaṁ saritvā somanassajāto pubbacaritāpadānaṁ
pakāsento catusaccaṁ pakāsentotiādimāha. tattha saccanti tathaṁ avitathaṁ aviparītaṁ
saccaṁ, dukkhasamudayanirodhamaggavasena cattāri saccāni samāhaṭānīti catusaccaṁ, taṁ
catusaccaṁ pakāsento loke pākaṭaṁ karontoti attho. varadhammappavattakoti 1-
uttamadhammappavattako pakāsakoti attho, amataṁ vuṭṭhinti amatamahānibbānavuṭṭhidhāraṁ
pavassanto paggharanto sadevakaṁ lokaṁ temento sabbakilesapariḷāhaṁ nibbāpento
dhammavassaṁ vassatīti attho.
[68] sadhajaṁ padumaṁ gayhāti dhajena saha ekato katvā padumaṁ
padumakalāpaṁ gahetvāti attho. aḍḍhakose ṭhito ahanti ubho ukkhipitvā ṭhito
ahanti attho. sesaṁ sabbattha uttānatthamevāti.
padumattherāpadānavaṇṇanā niṭṭhitā
------------
62. 10. asanabodhiyattherāpadānavaṇṇanā
jātiyā sattavassohantiādikaṁ āyasmato asanabodhiyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto tissassa bhagavato kāle aññatarasmiṁ kulagehe nibbatto vuddhippatto
sukhappatto sāsane pasanno asanabodhito phalaṁ gahetvā tato vuṭṭhitabodhitaruṇe
gahetvā bodhiṁ ropesi, yathā na vinassati tathā udakāsiñcanādikammena
rakkhitvā pūjesi. so tena puññena devamanussesu sampattiyo anubhavitvā

footnote: 1 pāḷi. varadhammaṁ pavattako.

page number: 103

imasmiṁ buddhuppāde kulagehe nibbatto paripakkasambhārattā sattavassikova
samāno pabbajitvā khuraggeyeva arahattaṁ pāpuṇi, purākatapuññanāmena
asanabodhiyattheroti pākaṭo.
[78] so pubbasambhāramanussaritvā somanassajāto pubbacaritāpadānaṁ
pakāsento jātiyā sattavassohantiādimāha. tattha jātiyāti mātugabbhato
nikkhantakālato paṭṭhāyāti attho. sattavasso paripuṇṇasarado 1- ahaṁ lokanāyakaṁ
tissaṁ bhagavantaṁ addasanti sambandho. pasannacitto sumanoti pakārena
pasannānāluḷitāvikampitacitto, sumano sundaramano somanassasahagatacittoti
attho.
[79] tissassāhaṁ bhagavatoti tikkhattuṁ jātoti tisso, so mātugabbhato,
manussajātito, pañcakkhandhato ca mutto hutvā jāto nibbatto buddho
jātoti attho. tassa tissassa bhagavato tādino, lokajeṭṭhassa asanabodhiṁ
uttamaṁ ropayinti sambandho.
[80] asano nāmadheyyenāti nāmapaññattiyā nāmasaññāya asano
nāma asanarukkho bodhi ahosīti attho. dharaṇīruhapādapoti vallirukkhapabbatagaṅgā-
sāgarādayo 2- dhāretīti dharaṇī, kā sā? paṭhavī, tassaṁ ruhati patiṭṭhahatīti
dharaṇīruho, pādena pivatīti pādapo, pādasaṅkhātena mūlena siñcitodakaṁ pivati
āporasaṁ sinehaṁ dhāretīti attho, dharaṇīruho ca so pādapo cāti
dharaṇīruhapādapo, taṁ uttamaṁ asanaṁ bodhiṁ pañca vassāni paricariṁ posesinti
attho.

footnote: 1 sī. paripuṇṇasamupado. 2 ma. vasurukkha...

page number: 104

[81] pupphitaṁ pādapaṁ disvāti taṁ mayā positaṁ asanabodhirukkhaṁ pupphitaṁ
accharayoggabhūtapupphattā abbhutaṁ lomahaṁsakaraṇaṁ disvā sakaṁ kammaṁ attano kammaṁ
pakittento pakārena kathayanto buddhaseṭṭhassa santikaṁ agamāsinti attho, sesaṁ
sabbattha uttānatthamevāti.
asanabodhiyattherāpadānavaṇṇanā niṭṭhitā.
chaṭṭhavaggavaṇṇanā niṭṭhitā.
----------

page number: 105

7. sakacintaniyavagga 1-
63. 1. sakacintaniyattherāpadānavaṇṇanā
pavanaṁ kānanaṁ disvātiādikaṁ āyasmato sakacintaniyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto vipassissa bhagavato kāle ekasmiṁ kulagehe nibbatto vuddhimanvāya
tassa bhagavato āyupariyosāne uppanno dharamānaṁ bhagavantaṁ apāpuṇitvā
parinibbutakāle isipabbajjaṁ pabbajitvā himavante vasanto vivekaṁ ramaṇīyaṁ ekaṁ
vanaṁ patvā tatthevekāya kandarāya pulinacetiyaṁ katvā bhagavati saññaṁ katvā
sadhātukasaññañca katvā vanapupphehi pūjetvā namassamāno paricari. 2- so tena
puññakammena devamanussesu saṁsaranto dvīsu aggaṁ saggasampattiṁ aggañca
cakkavattisampattiṁ anubhavitvā imasmiṁ buddhuppāde ekasmiṁ kulagehe nibbatto
vibhavasampanno saddhāsampanno satthari pasīditvā pabbajitvā arahā chaḷabhiñño
ahosi.
[1] so attano pubbakammaṁ saritvā somanassajāto pubbacaritāpadānaṁ
pakāsento pavanaṁ kānanaṁ disvātiādimāha. tattha pavananti pakārena vanaṁ
patthaṭaṁ vitthiṇṇaṁ gahanabhūtanti pavanaṁ. kānanaṁ avakucchitaṁ ānanaṁ avahanaṁ satataṁ
sīhabyagghayakkharakkhasamaddahatthiassasupaṇṇauragehi vihaṅgagaṇasaddakukkuṭakokilehi vā
bahalanti kānanaṁ, taṁ kānanasaṅkhātaṁ pavanaṁ manussasaddavirahitattā appasaddaṁ
nissaddanti attho. anāvilanti na āvilaṁ upaddavarahitanti attho. isīnaṁ
anuciṇṇanti buddhapaccekabuddhārahantakhīṇāsavasaṅkhātānaṁ isīnaṁ anuciṇṇaṁ

footnote: 1 pāḷi. sakacittaniyu..., evamuparipi. 2 sī. parihari.

page number: 106

nisevitanti attho. āhutīnaṁ paṭiggahanti āhunaṁ vuccati pūjāsakkāraṁ paṭiggahaṁ
gehasadisanti attho.
[2] thūpaṁ katvāna veḷunāti 1- veḷupesikāhi cetiyaṁ katvāti attho.
nānāpupphaṁ samokirinti campakādīhi anekehi pupphehi samokiriṁ pūjesinti attho.
sammukhā viya sambuddhanti sajīvamānassa sambuddhassa sammukhā iva nimmitaṁ
uppāditaṁ cetiyaṁ ahaṁ abhi visesena vandiṁ paṇāmamakāsinti attho. sesaṁ
suviññeyyamevāti.
sakacintaniyattherāpadānavaṇṇanā niṭṭhitā.
---------------
64. 2. avopupphiyattherāpadānavaṇṇanā 2-
vihārā abhinikkhammātiādikaṁ āyasmato avopupphiyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto sikhissa bhagavato kāle kulagehe nibbatto viññutaṁ patto
saddhāsampanno dhammaṁ sutvā somanassappatto nānāpupphāni ubhohi hatthehi
gahetvā buddhassa upari abbhukkiri. so tena puññena devamanussesu
saṁsaranto saggasampattiñca cakkavattisampattiñca anubhavitvā sabbattha pūjito
imasmiṁ buddhuppāde ekasmiṁ kulagehe nibbatto vuddhippatto sāsane
pasīditvā pabbajitvā nacirasseva arahā ahosi. ā samantato kāsati dippatīti
ākāso, tasmiṁ ākāse pupphānaṁ avakiritattā 3- avopupphiyattheroti pākaṭo.
[7] evaṁ pattasantipado attano pubbakammaṁ saritvā somanassajāto
pubbacaritāpadānaṁ pakāsento vihārā abhinikkhammātiādimāha. tattha vihārāti

footnote: 1 pāḷi. veḷinaṁ. 2 pāḷiyaṁ āpopupphiyattherāpadānanti dissati.
footnote: 3 sī. pupphāni ākiriṁ tato.

page number: 107

visesena harati catūhi iriyāpathehi apatantaṁ attabhāvaṁ āharati pavatteti etthāti
vihāro, tasmā vihārā abhi visesena nikkhamma nikkhamitvā. abbhuṭṭhāsi ca
caṅkameti 1- caṅkamanatthāya saṭṭhiratane caṅkame abhivisesena uṭṭhāsi, 2- abhiruhīti
attho. catusaccaṁ pakāsentoti tasmiṁ caṅkame caṅkamanto dukkhasamudayanirodhamagga-
saccasaṅkhātaṁ catusaccaṁ pakāsento pākaṭaṁ karonto amataṁ padaṁ nibbānaṁ
desento vibhajanto uttānīkaronto tasmiṁ caṅkameti sambandho.
[8] sikhissa giramaññāya buddhaseṭṭhassa tādinoti seṭṭhassa
tādiguṇasamaṅgissa sikhissa buddhassa giraṁ saddaṁ ghosaṁ aññāya jānitvā.
nānapupphaṁ gahetvānāti nāgapunnāgādianekāni pupphāni gahetvā āharitvā.
ākāsamhi samokirinti caṅkamantassa bhagavato muddhani ākāse okiriṁ pūjesiṁ.
[9] tena kammena dvipadindāti dvipadānaṁ devabrahmamanussānaṁ
inda padhānabhūta. narāsabha narānaṁ āsabhabhūta. pattomhi acalaṁ ṭhānanti tumhākaṁ
santike pabbajitvā acalaṁ ṭhānaṁ nibbānaṁ patto amhi bhavāmi. hitvā
jayaparājayanti dibbamanussasampattisaṅkhātaṁ jayañca caturāpāyadukkhasaṅkhātaṁ parājayañca
hitvā chaḍḍetvā nibbānaṁ pattosmīti attho. sesaṁ suviññeyyamevāti.
avopupphiyattherāpadānavaṇṇanā niṭṭhitā.
--------------
65. 3. paccāgamaniyattherāpadānavaṇṇanā
sindhuyā nadiyā tīretiādikaṁ āyasmato paccāgamaniyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni

footnote: 1 abbhuṭaṭhāsiṁ ca caṅkame, pāḷi. abbhuṭṭhāhiya caṅkame. 2 sī. uṭaṭhāsiṁ.

page number: 108

upacinanto vipassissa bhagavato kāle sindhuyā gaṅgāya samīpe cakkavākayoniyaṁ
nibbatto pubbasambhārayuttattā pāṇino akhādanto sevālameva bhakkhayanto
carati. tasmiṁ samaye vipassī bhagavā sattānuggahaṁ karonto tattha agamāsi. tasmiṁ
khaṇe so cakkavāko vijjotamānaṁ bhagavantaṁ disvā pasannamānaso tuṇḍena
sālarukkhato sālapupphaṁ chinditvā āgamma pūjesi. so teneva cittappasādena
tato cuto devaloke uppanno aparāparaṁ chakāmāvacarasampattiṁ anubhavitvā tato
cuto manussaloke uppajjitvā cakkavattisampattiādayo anubhavitvā imasmiṁ
buddhuppāde ekasmiṁ kulagehe nibbatto viññutaṁ patto pubbacaritavasena
satthari pasanno pabbajitvā nacirasseva arahā ahosi, cakkavāko hutvā
bhagavantaṁ disvā katthaci gantvā pupphamāharitvā pūjitattā pubbapuññanāmena
paccāgamaniyattheroti pākaṭo.
[13] attano pubbakammaṁ saritvā somanassajāto pubbacaritāpadānaṁ
pakāsento sindhuyā nadiyā tīretiādimāha. sīti saddaṁ kurumānā dhunāti
kampatīti sindhu, nadati saddaṁ karonto gacchatīti nadi. cakkavāko ahaṁ tadāti
cakkaṁ sīghaṁ gacchantaṁ iva udake vā thale vā ākāse vā sīghaṁ vāti gacchatīti
cakkavāko. tadā vipassiṁ bhagavantaṁ dassanakāle ahaṁ cakkavāko ahosinti
attho. suddhasevālabhakkhohanti aññagocarāmissattā suddhasevālameva khādanto
ahaṁ vasāmi pāpesu ca susaññatoti pubbavāsanāvasena pāpakaraṇe suṭṭhu
saññato tīhi dvārehi saññato susikkhito.
[14] addasaṁ virajaṁ buddhanti rāgadosamohavirahitattā virajaṁ nikkilesaṁ
buddhaṁ addasaṁ addakkhiṁ. gacchantaṁ anilañjaseti anilañjase ākāsapathe gacchantaṁ

page number: 109

buddhaṁ. tuṇḍena mayhaṁ mukhatuṇḍena sālaṁ sālapupphaṁ paggayha paggahetvā
vipassissābhiropayiṁ vipassissa bhagavato pūjesinti attho. sesaṁ suviññeyyamevāti.
paccāgamaniyattherāpadānavaṇṇanā niṭṭhitā.
-----------
66. 4. parappasādakattherāpadānavaṇṇanā
usabhaṁ pavaraṁ vīrantiādikaṁ āyasmato parappasādakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto siddhatthassa bhagavato kāle brāhmaṇakule nibbatto tiṇṇaṁ vedānaṁ
pāragū itihāsapañcamānaṁ padako veyyākaraṇo sanighaṇḍukeṭbhānaṁ sākkharappabhedānaṁ
lokāyatamahāpurisalakkhaṇesu anavayo nāmena selabrāhmaṇoti pākaṭo siddhatthaṁ
bhagavantaṁ disvā dvattiṁsamahāpurisalakkhaṇehi asītianubyañjanehi cāti sayaṁ
sobhamānaṁ disvā pasannamānaso anekehi kāraṇehi anekāhi upamāhi thomanaṁ
pakāsesi. so tena puññakammena devaloke sakkamārādayo cha kāmāvacarasampattiyo
anubhavitvā manussesu cakkavattisampattiṁ anubhavitvā imasmiṁ buddhuppāde
vibhavasampanne ekasmiṁ kulagehe nibbatto viññutaṁ patto satthari pasīditvā
pabbajito nacirasseva catupaṭisambhidāchaḷabhiññappatto mahākhīṇāsavo ahosi.
buddhassa thutiyā sattānaṁ sabbesaṁ cittappasādakaraṇato parappasādakattheroti
pākaṭo.
[20] ekadivasaṁ attano pubbakammaṁ saritvā somanassajāto pubbacaritāpadānaṁ
pakāsento usabhaṁ pavaraṁ vīrantiādimāha. tattha usabhanti vasabho nisabho visabho
āsabhoti cattāro jeṭṭhapuṅgavā. tattha gavasatajeṭṭhako vasabho,

page number: 110

gavasahassajeṭṭhako nisabho, gavasatasahassajeṭṭhako visabho, gavakoṭisatasahassajeṭṭhako
āsabhoti ca yassa katthaci thutiṁ karontā brāhmaṇapaṇḍitā bahussutā attano
attano paññāvasena thutiṁ karonti, buddhānaṁ pana sabbākārena thutiṁ kātuṁ
samattho ekopi natthi. appameyyo hi buddho. vuttaṁ hetaṁ:-
"buddhopi buddhassa bhaṇeyya vaṇṇaṁ
kappampi ce aññamabhāsamāno
khīyetha kappo ciradīghamantare
vaṇṇo na khīyetha tathāgatassā"ti 1-
ādikaṁ ayampi brāhmaṇo mukhārūḷhavasena ekantapasīdanavasena 2- "āsabhan"ti
vattabbe "usabhan"tiādimāha. varitabbo patthetabboti varo. anekesu kappasata-
sahassesu katavīriyattā vīro. mahantaṁ sīlakkhandhādikaṁ esati gavesatīti mahesī, taṁ
mahesiṁ buddhaṁ. visesena kilesakhandhamārādayo māre jitavāti vijitāvī, taṁ vijitāvinaṁ
sambuddhaṁ. suvaṇṇassa vaṇṇo iva vaṇṇo yassa sambuddhassa so suvaṇṇavaṇṇo,
taṁ suvaṇṇavaṇṇaṁ sambuddhaṁ disvā ko nāma satto nappasīdatīti.
parappasādakattherāpadānavaṇṇanā niṭṭhitā.
----------------
67. 5. bhisadāyakattherāpadānavaṇṇanā
vessabhū nāma nāmenātiādikaṁ āyasmato bhisadāyakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni

footnote: 1 su.vi. 1/259, su.vi. 3/63, pa.sū. 2/304, udāna.a. 360.
footnote: 2 sī. etampi siddhivasena, i. ekappasiddhivasena.

page number: 111

upacinanto vessabhussa bhagavato kāle himavantasmiṁ hatthiyoniyaṁ nibbatto tasmiṁ
paṭivasati. tasmiṁ samaye vessabhū bhagavā vivekakāmo himavantamagamāsi. taṁ disvā
so hatthināgo pasannamānaso bhisamuḷālaṁ gahetvā bhagavantaṁ bhojesi. so tena
puññakammena hatthiyonito cuto devaloke uppajjitvā tattha cha kāmāvacara-
sampattiyo anubhavitvā manussattamāgato manussesu cakkavattisampattiādayo
anubhavitvā imasmiṁ buddhuppāde mahābhoge aññatarasmiṁ kule nibbatto
pubbavāsanābalena satthari pasanno pabbajitvā nacirasseva arahā ahosi, so
pubbe katakusalanāmena bhisadāyakattheroti pākaṭo.
[29] so attano pubbakammaṁ saritvā pubbacaritāpadānaṁ pakāsento
vessabhū nāma nāmenātiādimāha. tattha vessabhūti vessaṁ bhunāti atikkamatīti
vessabhū. atha vā vesse vāṇijakamme vā kāmarāgādike vā kusalādikamme vā
vatthukāmakilesakāme vā bhunāti abhibhavatīti vessabhū, so nāmena vessabhū nāma
bhagavā. isīnaṁ tatiyo ahūti kusaladhamme 1- esati gavesatīti isi, "vipassī, sikhī,
vessabhū"ti vuttattā tatiyo bhagavā ahu ahosīti attho. kānanaṁ vanamoggayhāti
kānanasaṅkhātaṁ vanaṁ ogayha ogahetvā pāvisīti attho.
[30] bhisamuḷālaṁ gaṇhitvāti dvipadacatuppadānaṁ chātakaṁ bhisati hiṁsati
vināsetīti bhisaṁ, ko so? padumakando, bhisaṁ ca muḷālaṁ ca bhisamuḷālaṁ, taṁ
bhisamuḷālaṁ gahetvāti attho.
[31] karena ca parāmaṭṭhoti taṁ mayā dinnadānaṁ, vessabhūvarabuddhinā
uttamabuddhinā vessabhunā karena hatthatalena parāmaṭṭho katasamphasso ahosi.
sukhāhaṁ nābhijānāmi, samaṁ tena kutottarinti tena sukhena samaṁ sukhaṁ nābhijānāmi,

footnote: 1 sī. kusalakamme.

page number: 112

tato uttariṁ tato paraṁ tato adhikaṁ sukhaṁ kutoti attho. sesaṁ nayānusārena
suviññeyyanti.
bhisadāyakattherāpadānavaṇṇanā niṭṭhitā.
--------------
68. 6. sucintitattherāpadānavaṇṇanā
giriduggacaro āsintiādikaṁ āyasmato sucintitattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni upacinanto
atthadassissa bhagavato kāle himavantappadese nesādakule uppanno migasūkarādayo
vadhitvā khādanto viharati. tadā lokanātho lokānuggahaṁ sattānuddayatañca
paṭicca himavantaṁ agamāsi. tadā so nesādo bhagavantaṁ disvā pasannamānaso
attano khādanatthāya ānītaṁ varamadhuramaṁsaṁ ādāsi. paṭiggahesi bhagavā tassānukampāya.
taṁ bhuñjitvā anumodanaṁ vatvā pakkāmi. so teneva puññena teneva
somanassena tato cuto sugatīsu saṁsaranto cha kāmāvacarasampattiyo anubhavitvā
manussesu cakkavattisampattiādayo anubhavitvā imasmiṁ buddhuppāde kulagehe
nibbatto satthari pasīditvā pabbajito nacirasseva arahā ahosi.
[36] catupaṭisambhidāpañcābhiññādibhedaṁ patvā attano pubbakammaṁ saritvā
somanassajāto pubbacaritāpadānaṁ pakāsento giriduggacaro āsintiādimāha. girati
saddaṁ karotīti giri, ko so? silāpaṁsumayapabbato. duṭṭhu dukkhena gamanīyaṁ duggaṁ,
girīhi duggaṁ giriduggaṁ, duggamoti 1- attho. tasmiṁ giridugge pabbatantare
caro caraṇasīlo āsiṁ ahosiṁ. abhijātova kesarīti abhi visesena jāto nibbatto
kesarīva kesarasīho iva giriduggasmiṁ carāmīti attho.

footnote: 1 sī. durāruhoti.

page number: 113

[40] giriduggaṁ pavisiṁ ahanti ahaṁ tadā tena maṁsadānena pītisomanassajāto
pabbatantaraṁ pāvisiṁ. sesaṁ uttānatthamevāti.
sucintitattherāpadānavaṇṇanā niṭṭhitā.
-----------------
69. 7. vatthadāyakattherāpadānavaṇṇanā
pakkhijāto tadā āsintiādikaṁ āyasmato vatthadāyakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto atthadassissa bhagavato kāle supaṇṇayoniyaṁ nibbatto gandhamādanapabbataṁ
gacchantaṁ atthadassiṁ bhagavantaṁ disvā pasannamānaso supaṇṇavaṇṇaṁ vijahitvā
māṇavakavaṇṇaṁ nimminitvā mahagghaṁ dibbavatthaṁ ādāya bhagavantaṁ pūjesi.
sopi bhagavā paṭiggahetvā anumodanaṁ vatvā pakkāmi. so teneva somanassena
vītināmetvā yāvatāyukaṁ ṭhatvā tato cuto devaloke nibbatto tattha aparāparaṁ
saṁsaranto puññāni anubhavitvā tato manussesu manussasampattinti sabbattha
mahagghaṁ vatthābharaṇaṁ laddhaṁ, tato uppannuppannabhave vatthacchāyāya gatagataṭṭhāne
vasanto imasmiṁ buddhuppāde ekasmiṁ kulagehe nibbatto viññutaṁ patto satthari
pasīditvā pabbajito nacirasseva chaḷabhiññappattakhīṇāsavo ahosi, pubbe
katapuññanāmena vatthadāyakattheroti pākaṭo.
[45] so attano pubbakammaṁ saritvā somanassajāto pubbacaritāpadānaṁ
pakāsento pakkhijāto tadā āsintiādimāha. tattha pakkhijāto pakkhandati
upalavati sakuṇo etenāti pakkhaṁ, pakkhamassa atthīti pakkhī, pakkhiyoniyaṁ jāto
nibbattoti attho. supaṇṇoti sundaraṁ paṇṇaṁ pattaṁ yassa so supaṇṇo,

page number: 114

vātaggāhasuvaṇṇavaṇṇajalamānapattamahābhāroti attho. garuḷādhipoti nāge
gaṇhanatthāya garuṁ bhāraṁ pāsāṇaṁ giḷantīti garuḷā, garuḷānaṁ adhipo rājāti
garuḷādhipo, virajaṁ buddhaṁ addasāhanti sambandho.
vatthadāyakattherāpadānavaṇṇanā niṭṭhitā.
------------
70. 8. ambadāyakattherāpadānavaṇṇanā
anomadassī bhagavātiādikaṁ āyasmato ambadāyakattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni upacinanto
anomadassissa bhagavato kāle vānarayoniyaṁ nibbatto himavante kapirājā
hutvā paṭivasati. tasmiṁ samaye anomadassī bhagavā tassānukampāya himavantaṁ
agamāsi. atha so kapirājā bhagavantaṁ disvā pasannamānaso sumadhuraṁ ambaphalaṁ
khuddamadhunā adāsi. atha bhagavā tassa passantasseva taṁ sabbaṁ paribhuñjitvā
anumodanaṁ vatvā pakkāmi. atha so somanassasampannahadayo teneva pītisomanassena
yāvatāyukaṁ ṭhatvā tato cuto devaloke nibbatto aparāparaṁ tattha dibbasukhamanubhavitvā
manussesu ca manussasampattiṁ anubhavitvā imasmiṁ buddhuppāde
vibhavasampanne ekasmiṁ kulagehe nibbatto satthari pasīditvā pabbajitvā
nacirasseva chaḷabhiññappatto ahosi. pubbapuññanāmena ambadāyakattheroti
pākaṭo.
[53] so aparabhāge attanā katakusalabījaṁ disvā somanassajāto
attano pubbacaritāpadānaṁ pakāsento anomadassī bhagavātiādimāha. mettāya
aphari loke, appamāṇe nirūpadhīti so bhagavā sabbaloke appamāṇe satte

page number: 115

"sukhī hontū"tiādinā nirūpadhi upadhivirahitaṁ katvā mettāya mettacittena aphari
patthari vaḍḍhesīti attho.
[54] kapi ahaṁ tadā āsinti tadā tassāgamanakāre kapirājā
ahosinti attho.
ambadāyakattherāpadānavaṇṇanā niṭṭhitā.
---------------
71. 9. sumanattherāpadānavaṇṇanā
sumano nāma nāmenātiādikaṁ āyasmato sumanattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni upacinanto
sikhissa bhagavato kāle mālākārassa kulagehe nibbatto vuddhimanvāya saddhājāto
bhagavati pasannamānaso sumanamālāmuṭṭhiyo gahetvā ubhohi hatthehi pūjesi. so
tena puññena devamanussesu dve sampattiyo anubhavitvā imasmiṁ buddhuppāde
ekasmiṁ kulagehe nibbatto vuddhimanvāya puttadārehi vaḍḍhitvā sumananāmena
pākaṭo satthari pasīditvā pabbajito nacirasseva arahā ahosi.
[62] so arahā hutvā attano pubbakammaṁ saritvā somanassajāto
attano pubbacaritāpadānaṁ pakāsento sumano nāma nāmenātiādimāha. sundaraṁ
manaṁ cittaṁ yassa so sumano. saddhāpasādabahumānena yutto nāmena sumano
nāma mālākāro tadā ahaṁ ahosiṁ.
[63] sikhino lokabandhunoti sikhā muddhā kāsatīti sikhī. atha vā
sampayuttasampayoge khādati viddhaṁsetīti sikhī, kā sā? aggisikhā, aggisikhā viya
sikhāya dippanato sikhī. yathā aggisikhā jotati pākaṭā hoti, sikhī

page number: 116

pattatiṇakaṭṭhapalāsādike dahati, evamayampi bhagavā nīlapītādiraṁsīhi jotati sakalaloka-
sannivāse pākaṭo hoti. sakasantānagatasabbakilese soseti viddhaṁseti jhāpetīti
vohāranāmaṁ nāmakammaṁ nāmadheyyaṁ, tassa sikhino. sakalalokassa bandhuñātakoti lokabandhu,
tassa sikhino lokabandhuno bhagavato sumanapupphaṁ abhiropayiṁ pūjesinti attho.
sumanattherāpadānavaṇṇanā niṭṭhitā.
------------
72. 10. pupphacaṅkoṭiyattherāpadānavaṇṇanā
abhītarūpaṁ sīhaṁvātiādikaṁ āyasmato pupphacaṅkoṭiyattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni
upacinanto sikhissa bhagavato kāle ekasmiṁ kulagehe nibbatto viññutaṁ patto
mahāvibhavasampanno satthari pasīditvā pasannākāraṁ dassento suvaṇṇavaṇṇaṁ
anojapupphamocinitvā 1- caṅkoṭakaṁ pūretvā bhagavantaṁ pūjetvā "bhagavā imassa
nissandena nibbattanibbattaṭṭhāne suvaṇṇavaṇṇo pūjanīyo hutvā nibbānaṁ
pāpuṇeyyan"ti patthanamakāsi. so tena puññakammena devamanussesu nibbatto
sabbattha pūjito suvaṇṇavaṇṇo abhirūpo ahosi. so aparabhāge imasmiṁ
buddhuppāde vibhavasampanne ekasmiṁ kulagehe nibbatto vuddhippatto satthari
pasīditvā pabbajito vipassanaṁ vaḍḍhetvā nacirasseva arahā ahosi.
[68-9] so pattārahattaphalo attano pubbakammaṁ saritvā somanassajāto
pubbacaritāpadānaṁ pakāsento abhītarūpaṁ sīhaṁvātiādimāha. tattha sīhanti
dvipadacatuppadādayo satte abhibhavati ajjhottharatīti sīho, abhītarūpo abhītasabhāvo,
taṁ abhītarūpaṁ sīhaṁ iva nisinnaṁ pūjesinti sambandho. pakkhīnaṁ aggaṁ garuḷarājaṁ

footnote: 1 sī. pupphaṁ okaritvā.

page number: 117

iva pavaraṁ uttamaṁ byaggharājaṁ iva abhi visesena jātaṁ sabbasīhānaṁ visesaṁ
kesarasīhaṁ iva tilokassa saraṇaṁ sikhiṁ sammāsambuddhaṁ. kiṁ bhūtaṁ? anejaṁ nikkilesaṁ
khandhamārādīhi aparājitaṁ nisinnaṁ sikhinti sambandho. māraṇānagganti 1-
sabbakilesānaṁ māraṇe sosane viddhaṁsane aggaṁ seṭṭhaṁ kilese mārentānaṁ
paccekabuddhabuddhasāvakānaṁ vijjamānānampi tesaṁ agganti attho. bhikkhusaṁghapurakkhataṁ
parivāritaṁ 2- parivāretvā nisinnaṁ sikhinti sambandho.
[70] caṅkoṭake ṭhapetvānāti uttamaṁ anojapupphaṁ karaṇḍake pūretvā
sikhīsambuddhaṁ seṭṭhaṁ samokiriṁ pūjesinti attho.
pupphacaṅkoṭiyattherāpadānavaṇṇanā niṭṭhitā.
sattamavaggavaṇṇanā niṭṭhitā.
-----------

footnote: 1 pāḷi. samaṇanaggaṁ. 2 bhikkhusaṁghena parivāritaṁ (?).

page number: 118

8. nāgasamālavagga
73. 1. nāgasamālattherāpadānavaṇṇanā
āpāṭaliṁ 1- ahaṁ pupphantiādikaṁ āyasmato nāgasamālattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto sikhissa bhagavato kāle ekasmiṁ kulagehe nibbatto viññutaṁ patto
gharāvāsaṁ saṇṭhapetvā tathārūpasajjanasaṁsaggassa alābhena satthari dharamānakāle
dassanasavanapūjākammamakaritvā parinibbutakāle tassa bhagavato sārīrikadhātuṁ
nidahitvā katacetiyamhi cittaṁ pasādetvā pāṭalipupphaṁ pūjetvā somanassaṁ
uppādetvā yāvatāyukaṁ ṭhatvā teneva somanassena tato kālaṁ kato tusitādīsu
chasu devalokesu sukhamanubhavitvā aparabhāge manussesu manussasampattiṁ anubhavitvā
imasmiṁ buddhuppāde kulagehe nibbatto viññutaṁ patto nāgarukkhapallavakomaḷa-
sadisasarīrattā nāgasamāloti mātāpitūhi katanāmadheyyo bhagavati pasanno
pabbajitvā nacirasseva arahā ahosi.
[1] so pacchā attano pubbakammaṁ saritvā somanassajāto pubbacaritāpadānaṁ
pakāsento āpāṭaliṁ ahaṁ pupphantiādimāha. tattha āpāṭalinti ā samantato,
ādarena vā pāṭalipupphaṁ gahetvā ahaṁ thūpamhi abhiropesiṁ pūjesinti attho.
ujjhitaṁ sumahāpatheti sabbanagaravāsīnaṁ vandanapūjanatthāya mahāpathe nagaramajjhe
vīthiyaṁ ujjhitaṁ uṭṭhāpitaṁ, iṭṭhakakammasudhākammādīhi nipphāditanti attho. sesaṁ
heṭṭhā vuttanayattā uttānatthattā ca suviññeyyamevāti.
nāgasamālattherāpadānavaṇṇanā niṭṭhitā.
-------------

footnote: 1 pāḷi. apāṭaliṁ.

page number: 119

74. 2. padasaññakattherāpadānavaṇṇanā
akkantañca padaṁ disvātiādikaṁ āyasmato padasaññakattherassa apadānaṁ.
ayampi purimabuddhesu katādhikāro tattha tattha bhave 1- vivaṭṭūpanissayāni puññāni
upacinanto tissassa bhagavato kāle ekasmiṁ saddhāsampanne upāsakagehe
nibbatto viññutaṁ patto ratanattaye pasanno bhagavatā tassa anukampāya
dassitaṁ padacetiyaṁ disvā pasanno lomahaṭṭhajāto vandanapūjanādibahumānamakāsi.
so teneva sukhette sukatena puññena tato cuto sagge nibbatto tattha
dibbasukhamanubhavitvā aparabhāge dibbasukhamanubhavitvā aparabhāge manussesu jāto
manussasampattiṁ sabbamanubhavitvā imasmiṁ buddhuppāde vibhavasampannakule nibbatto
vuddhimanvāya saddhājāto pabbajitvā nacirasseva arahā ahosi, purākatapuññanāmena
padasaññakattheroti pākaṭo.
[5] so ekadivasaṁ attano pubbakammaṁ saritvā pubbacaritāpadānaṁ
pakāsento akkantañca padaṁ disvātiādimāha. tattha akkantanti akkamitaṁ
dassitaṁ. sabbabuddhānaṁ sabbadā caturaṅgulopariyeva gamanaṁ, ayaṁ pana tassa
saddhāsampannataṁ ñatvā "eso imaṁ passatū"ti padacetiyaṁ dassesi. tasmā so
tasmiṁ pasīditvā vandanapūjanādisakkāramakāsīti attho. sesaṁ sabbattha
uttānatthamevāti.
padasaññakattherāpadānavaṇṇanā niṭṭhitā.
--------------
75. 3. buddhasaññakattherāpadānavaṇṇanā
dumagge paṁsukūlikantiādikaṁ āyasmato buddhasaññakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni

footnote: 1 chaßēéa. uppannuppannabhave.

page number: 120

upacinanto tissassa bhagavato kāle ekasmiṁ kulagehe nibbatto vuddhippatto
saddhājāto dumagge laggitaṁ bhagavato paṁsukūlacīvaraṁ disvā pasannamānaso
"arahaddhajan"ti cintetvā vandanapūjanādisakkāramakāsi. so tena puññakammena
devamanussasampattimanubhavitvā imasmiṁ buddhuppāde vibhavasampanne ekasmiṁ kulagehe
nibbatto saddhājāto pabbajitvā nacirasseva arahā ahosi.
[9] so pattārahattādhigamo attano puññakammaṁ saritvā somanassajāto
pubbacaritāpadānaṁ pakāsento dumagge paṁsukūlikantiādimāha. tattha dhunāti kampatīti
dumo, duhati pūreti ākāsatalanti vā dumo, dumassa aggo koṭīti dumaggo,
tasmiṁ dumagge. paṁsumiva paṭikkūlabhāvaṁ amanuññabhāvaṁ ulati gacchatīti paṁsukūlaṁ,
paṁsukūlameva paṁsukūlikaṁ, satthuno paṁsukūlaṁ dumagge, laggitaṁ disvā ahaṁ añjaliṁ
paggahetvā taṁ paṁsukūlaṁ avandiṁ paṇāmamakāsinti attho. tanti nipātamattaṁ. sesaṁ
sabbattha uttānatthamevāti.
buddhasaññakattherāpadānavaṇṇanā niṭṭhitā.
--------------
76. 4. bhisāluvadāyakattherāpadānavaṇṇanā
kānanaṁ vanamoggayhātiādikaṁ āyasmato bhisāluvadāyakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto vipassissa bhagavato kāle himavantassa samīpe araññāvāse
vasanto vanamūlaphalāhāro vivekavasena āgataṁ vipassiṁ bhagavantaṁ disvā
pasannamānaso pañcabhisāluve adāsi. bhagavā tassa cittaṁ pasādetuṁ passantasseva
paribhuñji. so tena cittappasādena kālaṁ katvā tusitādīsu sampattimanubhavitvā

page number: 121

pacchā manussasampattiñca anubhavitvā imasmiṁ buddhuppāde ekasmiṁ kulagehe
nibbatto vibhavasampattiṁ patto taṁ pahāya sāsane pabbajito nacirasseva
arahattaṁ pāpuṇi.
[13] so tato attano pubbakammaṁ saritvā somanassajāto pubbacaritāpadānaṁ
pakāsento kānanaṁ vanamoggayhātiādimāha. taṁ heṭṭhā vuttatthameva. vasāmi
vipine 1- ahanti vivekavāso ahaṁ vasāmīti sambandho. sesaṁ uttānatthamevāti.
bhisāluvadāyakattherāpadānavaṇṇanā niṭṭhitā.
chaṭṭhabhāṇavāravaṇṇanā niṭṭhitā.
------------
77. 5. ekasaññakattherāpadānavaṇṇanā
khaṇḍo nāmāsi nāmenātiādikaṁ āyasmato ekasaññakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto vipassissa bhagavato kāle kulagehe nibbatto viññutaṁ patto
ratanattaye pasannamānaso tassa satthuno khaṇḍaṁ nāma aggasāvakaṁ bhikkhāya
caramānaṁ disvā saddahitvā piṇḍapātaṁ adāsi. so tena puññakammena
devamanussasampattiyo anubhavitvā imasmiṁ buddhuppāde sāvatthiyaṁ ekasmiṁ
kulagehe nibbatto viññutaṁ patto satthu dhammadesanaṁ sutvā paṭiladdhasaddho
pabbajitvā nacirasseva arahā ahosi. so ekadivasaṁ piṇḍapātassa saññaṁ
manasikaritvā paṭiladdhavisesattā ekasaññakattheroti pākaṭo.

footnote: 1 pāḷi. pavane.

page number: 122

[18] so aparabhāge attano pubbakammaṁ saritvā somanassajāto
pubbacaritāpadānaṁ pakāsento khaṇḍo nāmāsi nāmenātiādimāha. tattha tassa
aggasāvakattherassa kilesānaṁ khaṇḍitattā khaṇḍoti nāmaṁ. sesaṁ sabbattha
uttānamevāti.
ekasaññakattherāpadānavaṇṇanā niṭṭhitā.
--------------
78. 6. tiṇasantharadāyakattherāpadānavaṇṇanā
himavantassāvidūretiādikaṁ āyasmato tiṇasantharadāyakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto tissassa bhagavato kāle ekasmiṁ kulagehe nibbatto buddhuppādato
pageva uppannattā gharāvāsaṁ pahāya tāpasapabbajjaṁ pabbajitvā himavantassa
avidūre ekaṁ saraṁ nissāya paṭivasati. tasmiṁ samaye tisso bhagavā tassānukampāya
ākāsena agamāsi. atha kho so tāpaso ākāsato oruyha ṭhitaṁ taṁ
bhagavantaṁ disvā pasannamānaso tiṇaṁ lāyitvā tiṇasantharaṁ katvā nisīdāpetvā
bahumānādarena pañcapatiṭṭhitena vanditvā paṭikuṭiko hutvā pakkāmi. so
yāvatāyukaṁ ṭhatvā tato cavitvā devamanussesu saṁsaranto anekavidhasampattiṁ
anubhavitvā imasmiṁ buddhuppāde ekasmiṁ kulagehe nibbatto vuddhippatto
satthari pasīditvā pabbajito pabbajitvā 1- nacirasseva arahā ahosi.
[22] so aparabhāge attano pubbakammaṁ saritvā somanassajāto
pubbacaritāpadānaṁ pakāsento himavantassāvidūretiādimāha. taṁ heṭṭhā vuttatthameva.
mahājātassaroti ettha pana saranti ettha pānīyatthikā 2- dvipadacatuppadādayo

footnote: 1 chaßēéa. ayaṁ pāṭho na dissati. 2 sī. pivanatthikā.

page number: 123

sattāti saraṁ, atha vā saranti ettha nadīkandarādayoti saraṁ, mahanto ca so
sayameva jātattā saro ceti mahājātassaro. anotattachaddantadahādayo viya
apākaṭanāmattā "mahājātassaro"ti vuttoti daṭṭhabbo. satapattehi sañchannoti
ekekasmiṁ pupphe satasatapattānaṁ vasena satapatto, satapattasetapadumehi sañchanno
gahanībhūtoti 1- attho. nānāsakuṇamālayoti aneke haṁsakukkuṭakukkuhadeṇḍibhādayo
ekato kuṇanti saddaṁ karontīti sakuṇāti laddhanāmānaṁ pakkhīnaṁ ālayo
ādhārabhūtoti attho. sesaṁ sabbattha uttānatthamevāti.
tiṇasantharadāyakattherāpadānavaṇṇanā niṭṭhitā.
--------------
79. 7. sūcidāyakattherāpadānavaṇṇanā
tiṁsakappasahassamhītiādikaṁ āyasmato sūcidāyakattherassa apadānaṁ. ayampi
purimajinavaresu katādhikāro tattha tattha bhave vivaṭṭūpanissayāni puññāni
upacinanto sumedhassa bhagavato kāle ekasmiṁ kulagehe nibbatto vuddhimanvāya
bhagavato cīvarakammaṁ kātuṁ pañca sūciyo adāsi. so tena puññena devamanussesu
puññamanubhavitvā vicaranto uppannuppannabhave tikkhapañño hutvā pākaṭo
imasmiṁ buddhuppāde ekasmiṁ kulagehe nibbatto vuddhimanvāya satthari pasīditvā
pabbajanto tikkhapaññatāya khuraggeyeva arahattaṁ pāpuṇi.
[30] so aparabhāge puññaṁ paccavekkhanto taṁ disvā somanassajāto
pubbacaritāpadānaṁ pakāsento tiṁsakappasahassamhītiādimāha. antarantaraṁ panettha
suviññeyyameva.

footnote: 1 sī. gahaṇabhūtoti.

page number: 124

[31] pañcasūcī mayā dinnāti ettha sūcati chiddaṁ karoti vijjhatīti
sūci, pañcamattā sūcī pañcasūcī mayā dinnāti attho. sesaṁ suviññeyyamevāti.
sūcidāyakattherāpadānavaṇṇanā niṭṭhitā.
-------------
80. 8. pāṭalipupphiyattherāpadānavaṇṇanā
suvaṇṇavaṇṇaṁ sambuddhantiādikaṁ āyasmato pāṭalipupphiyattherassa apadānaṁ.
ayampi purimajinavaresu katādhikāro tattha tattha bhave vivaṭṭūpanissayāni puññāni
upacinanto tissassa bhagavato kāle ekasmiṁ kulagehe seṭṭhiputto hutvā
nibbatto vuddhippatto kusalākusalaññū satthari pasīditvā pāṭalipupphaṁ gahetvā
satthu pūjesi. so tena puññena bahudhā sukhasampattiyo anubhavanto
devamanussesu saṁsaranto imasmiṁ buddhuppāde kulagehe nibbatto vuddhimanvāya
satthari pasanno pabbajitvā nacirasseva arahā ahosi.
[36] so aparabhāge attano pubbakammaṁ saritvā somanassajāto
pubbacaritāpadānaṁ pakāsento suvaṇṇavaṇṇaṁ sambuddhantiādimāha. tattha
antarāpaṇeti ā samantato hiraññasuvaṇṇādikaṁ bhaṇḍaṁ paṇenti vikkiṇanti
pattharanti etthāti āpaṇaṁ, āpaṇassa antaraṁ vīthīti antarāpaṇaṁ, tasmiṁ
antarāpaṇe. suvaṇṇavaṇṇaṁ kañcanagghiyasaṅkāsaṁ dvattiṁsavaralakkhaṇaṁ sambuddhaṁ disvā
pāṭalipupphaṁ pūjesinti attho. sesaṁ sabbattha uttānatthamevāti.
pāṭalipupphiyattherāpadānavaṇṇanā niṭṭhitā.
--------------

page number: 125

81. 9. ßēhitañjaliyattherāpadānavaṇṇanā
migaluddo pure āsintiādikaṁ āyasmato ṭhitañjaliyattherassa apadānaṁ.
ayampi purimabuddhesu katādhikāro tattha tatthuppannabhave vivaṭṭūpanissayāni
puññāni upacinanto tissassa bhagavato kāle purākatena ekena kammacchiddena
nesādayoniyaṁ nibbattitvā viññutaṁ patto migasūkarādayo māretvā nesādakammena
araññe vāsaṁ kappesi. tasmiṁ samaye tisso bhagavā tassānukampāya himavantaṁ
agamāsi. so taṁ dvattiṁsavaralakkhaṇehi asītānubyañjanabyāmappabhāhi ca jalamānaṁ
bhagavantaṁ disvā somanassajāto paṇāmaṁ katvā gantvā paṇṇasanthare nisīdi.
tasmiṁ khaṇe devo gajjanto asani pati, tato maraṇasamaye buddhamanussaritvā
punañjalimakāsi. so tena puññena sukhette katakusalattā akusalavipākaṁ
paṭibāhitvā sagge nibbatto kāmāvacarasampattiyo anubhavitvā manussesu
manussasampattiyo ca anubhavitvā aparabhāge imasmiṁ buddhuppāde ekasmiṁ
kulagehe nibbatto vuddhimanvāya purākatavāsanāya satthari pasīditvā pabbajito
nacirasseva arahā ahosi.
[42] so tato paraṁ attano pubbakammaṁ saritvā somanassajāto
pubbacaritāpadānaṁ pakāsento migaluddo pure āsintiādimāha. tattha
migaluddoti migānaṁ māraṇaṁ 1- upagacchatīti migaluddo. miganti sīghaṁ vātavegena
gacchanti dhāvantīti migā, tesaṁ migānaṁ māraṇe luddo dāruṇo lobhīti
migaluddo. so ahaṁ pure bhagavato dassanasamaye migaluddo āsiṁ ahosinti
attho. araññe kānaneti arati gacchati migasamūho etthāti araññaṁ, atha vā
ā samantato rajjanti tattha vivekābhiratā buddhapaccekabuddhādayo

footnote: 1 sī. maraṇāya

page number: 126

mahāsārappattā sappurisāti araññaṁ. kā kucchitākārena vā bhayānakākārena vā nadanti
saddaṁ karonti, ānanti vindantīti vā kānanaṁ. tasmiṁ araññe kānane
migaluddo pure āsinti sambandho. tattha addasaṁ sambuddhanti tattha tasmiṁ
araññe upagataṁ sambuddhaṁ addasaṁ addakkhinti attho. dassanaṁ pure ahosi
avidūre, tasmā manodvārānusārena cakkhuviññāṇaṁ purecārikaṁ kāyaviññāṇasamaṅgiṁ 1-
pāpeti appetīti attho.
[44] tato me asanīpātoti ā samantato sananto gajjanto patatīti
asani, asaniyā pāto patanaṁ asanīpāto, devadaṇḍoti attho. sesaṁ sabbattha
uttānatthamevāti.
ßēhitañjaliyattherāpadānavaṇṇanā niṭṭhitā.
------------
82. 10. tipadumiyattherāpadānavaṇṇanā
padumuttaro nāma jinotiādikaṁ āyasmato tipadumiyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto padumuttarassa bhagavato kāle haṁsavatiyaṁ mālākārakulagehe nibbatto
vuddhippatto mālākārakammaṁ katvā vasanto ekadivasaṁ anekavidhāni
jalajathalajapupphāni gahetvā rañño santikaṁ gantukāmo evaṁ cintesi "rājā
imāni tāva pupphāni disvā pasanno sahassaṁ vā dhanaṁ gāmādikaṁ vā dadeyya,
lokanāthaṁ pana pūjetvā nibbānāmatadhanaṁ labhāmi, kiṁ me etesu sundaran"ti
tena "bhagavantaṁ pūjetvā saggamokkhasampattiyo nipphādetuṁ vaṭṭatī"ti cintetvā
vaṇṇavantaṁ atīva rattapupphattayaṁ gahetvā pūjesi. tāni gantvā ākāsaṁ
chādetvā pattharitvā aṭṭhaṁsu. nagaravāsino acchariyabbhutacittajātā 2-
celukkhepasahassāni pavattayiṁsu. taṁ disvā bhagavā anumodanaṁ akāsi. so tena

footnote: 1 sī. kāyaviññāṇena samaṁ. 2 sī. acchariyabbhutacittā.

page number: 127

puññena devamanussesu sampattiyo anubhavitvā imasmiṁ buddhuppāde gahapatikule
nibbatto vuddhimanvāya satthari pasīditvā dhammaṁ sutvā paṭiladdhasaddho
pabbajitvā nacirasseva arahā ahosi.
[48] so attano pubbakammaṁ saritvā somanassajāto pubbacaritāpadānaṁ
pakāsento padumuttaro nāma jinotiādimāha. tassattho heṭṭhā vuttova.
sabbadhammāna pāragūti sabbesaṁ navalokuttaradhammānaṁ pāraṁ nibbānaṁ gato
paccakkhaṁ katoti attho. danto dantaparivutoti sayaṁ kāyavācādīhi danto
etadagge ṭhapitehi sāvakehi parivutoti attho. sesaṁ sabbattha sambandhavasena
uttānatthamevāti.
tipadumiyattherāpadānavaṇṇanā niṭṭhitā.
aṭṭhamavaggavaṇṇanā niṭṭhitā.
-----------

page number: 128

9. timirapupphiyavagga 1-
83. 1. timirapupphiyattherāpadānavaṇṇanā
candabhāgānadītīretiādikaṁ āyasmato timirapupphiyattherassa apadānaṁ. kā
uppatti? ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto siddhatthassa bhagavato kāle ekasmiṁ kulagehe nibbatto
vuddhippatto gharāvāsaṁ saṇṭhapetvā vasanto kāmesu ādīnavaṁ disvā gharāvāsaṁ
pahāya tāpasapabbajjaṁ pabbajitvā candabhāgāya nadiyā samīpe vasati,
vivekakāmatāya himavantaṁ gantvā nisinnaṁ siddhatthaṁ disvā vanditvā tassa guṇaṁ
pasīditvā timirapupphaṁ gahetvā pūjesi. so tena puññena devesu ca manussesu
ca sampattiṁ anubhavanto saṁsaritvā imasmiṁ buddhuppāde ekasmiṁ kulagehe
nibbatto vuddhimanvāya satthari pasīditvā pabbajito nacirasseva arahā ahosi.
[1] so aparabhāge pubbakammaṁ saritvā somanassajāto pubbacaritāpadānaṁ
pakāsento candabhāgānadītīretiādimāha. tassattho heṭṭhā vuttova. anusotaṁ
vajāmahanti gaṅgāya āsanne vasanabhāvena sabbattha rammabhāvena gaṅgāto
heṭṭhā sotānusārena ahaṁ vajāmi gacchāmi tattha tattha vasāmīti attho.
nisinnaṁ samaṇaṁ disvāti samitapāpattā sositapāpattā samaṇasaṅkhātaṁ sammāsambuddhaṁ
disvāti attho.
[2] evaṁ cintesahaṁ tadāti ayaṁ bhagavā sayaṁ tiṇṇo sabbasatte
tārayissati saṁsārato uttāreti sayaṁ kāyadvārādīhi damito ayaṁ bhagavā pare
dameti.

footnote: 1 chaßēéa. timiravagga.

page number: 129

[3] sayaṁ assattho assāsampatto, kilesapariḷāhato mutto sabbasatte
assāseti, santabhāvaṁ āpāpeti. sayaṁ santo santakāyacitto paresaṁ
santakāyacittaṁ pāpeti. sayaṁ mutto saṁsārato muccito pare saṁsārato mocayissati.
so ayaṁ bhagavā sayaṁ nibbuto kilesaggīhi nibbuto paresampi kilesaggīhi
nibbāpessatīti ahaṁ tadā evaṁ cintesinti attho.
[4] gahetvā timirapupphanti sakalaṁ vanantaṁ nīlakāḷaraṁsīhi andhakāraṁ viya
kurumānaṁ khāyatīti timiraṁ pupphaṁ taṁ gahetvā kaṇṇikāvaṇṭaṁ gahetvā matthake
sīsassa upari ākāse okiriṁ pūjesinti attho. sesaṁ uttānatthamevāti.
timirapupphiyattherāpadānavaṇṇanā niṭṭhitā.
----------------
84. 2. gatasaññakattherāpadānavaṇṇanā
jātiyā sattavassohantiādikaṁ āyasmato gatasaññakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto tissassa bhagavato kāle ekasmiṁ kulagehe nibbatto
purākatavāsanāvasena saddhājāto sattavassikakāleyeva pabbajito bhagavato
paṇāmakaraṇeneva pākaṭo ahosi. so ekadivasaṁ atīva nīlamaṇippabhāni
naṅgalakasitaṭṭhāne uṭṭhitasattapupphāni gahetvā ākāse pūjesi. so yāvatāyukaṁ
samaṇadhammaṁ katvā tena puññena devamanussesu saṁsaranto imasmiṁ buddhuppāde
ekasmiṁ kulagehe nibbatto viññutaṁ patto satthari pasīditvā pabbajito
nacirasseva arahā ahosi.
[10] so aparabhāge attano pubbakammaṁ saritvā somanassajāto
pubbacaritāpadānaṁ pakāsento jātiyā sattavassohantiādimāha. tattha jātiyā

page number: 130

sattavassoti mātugabbhato nikkhantakālato paṭṭhāya paripuṇṇasattavassikoti
attho. pabbajiṁ anagāriyanti agārassa hitaṁ āgāriyaṁ 1- kasivāṇijjādikammaṁ natthi
āgāriyanti anagāriyaṁ, buddhasāsane pabbajiṁ ahanti attho.
[12] sugatānugataṁ magganti buddhena gataṁ maggaṁ. atha vā sugatena desitaṁ
dhammānudhammapaṭipattipūraṇavasena haṭṭhamānaso tuṭṭhacitto pūjetvāti sambandho.
sesaṁ sabbattha uttānatthamevāti.
gatasaññakattherāpadānavaṇṇanā niṭṭhitā.
------------
85. 3. nipannañjalikattherāpadānavaṇṇanā
rukkhamūle nisinnohantiādikaṁ āyasmato nipannañjalikattherassa apadānaṁ.
ayampi purimabuddhesu katādhikāro anekesu bhavesu vivaṭṭūpanissayāni puññāni
upacinanto tissassa bhagavato kāle kulagehe nibbatto vuddhippatto pabbajitvā
rukkhamūlikaṅgaṁ pūrayamāno araññe viharati. tasmiṁ samaye kharo ābādho uppajji,
tena pīḷito 2- paramakāruññappatto ahosi. tadā bhagavā tassa kāruññena
tattha agamāsi. atha so nipannakova uṭṭhituṁ asakkonto sirasi añjaliṁ katvā
bhagavato paṇāmaṁ akāsi. so tato cuto tusitabhavane uppanno tattha sampattiṁ
anubhavitvā evaṁ cha kāmāvacarasampattiyo anubhavitvā imasmiṁ buddhuppāde ekasmiṁ
kulagehe nibbatto vuddhippatto satthari pasīditvā pabbajito nacirasseva arahā
ahosi, purākatapuññavasena nipannañjalikattheroti pākaṭo.
[16] so aparabhāge attano puññasampattiyo oloketvā somanassajāto
pubbacaritāpadānaṁ pakāsento rukkhamūle nisinnohantiādimāha. tattha ruhati

footnote: 1 sī.,ma. agāriyaṁ. 2 i.,ma. rogapīḷito.

page number: 131

paṭiruhati uddhamuddhaṁ ārohatīti rukkho, tassa rukkhassa mūle samīpeti attho.
byādhito paramena cāti 1- paramena adhikena kharena kakkhaḷena byādhinā rogena
byādhito, byādhinā ahaṁ samannāgatoti attho. paramakāruññappattomhīti paramaṁ
adhikaṁ kāruññaṁ dīnabhāvaṁ dukkhitabhāvaṁ pattomhi araññe kānaneti sambandho.
[20] pañcevāsuṁ mahāsikhāti sirasi piḷandhanatthena sikhā vuccati cūḷā.
maṇīhi jotamānaṁ makuṭaṁ tassa atthīti sikho, cakkavattino ekanāmakā pañceva
cakkavattino āsuṁ ahesunti attho. sesaṁ sabbattha uttānatthamevāti.
nipannañjalikattherāpadānavaṇṇanā niṭṭhitā.
-----------------
86. 4. adhopupphiyattherāpadānavaṇṇanā
abhibhū nāma so bhikkhūtiādikaṁ āyasmato adhopupphiyattherassa apadānaṁ.
ayampi purimabuddhesu katādhikāro anekesu bhavesu vivaṭṭūpanissayāni
puññāni upacinanto sikhissa bhagavato kāle kulagehe nibbatto vuddhippatto
gharāvāsaṁ saṇṭhapetvā aparabhāge kāmesu ādīnavaṁ disvā taṁ pahāya isipabbajjaṁ
pabbajitvā pañcābhiññāaṭṭhasamāpattilābhī iddhīsu ca vasībhāvaṁ patvā himavantasmiṁ
paṭivasati. tassa sikhissa bhagavato abhibhū nāma aggasāvako vivekābhirato
himavantamagamāsi. atha so tāpaso taṁ aggasāvakattheraṁ disvā therassa ṭhitapabbataṁ
āruhanto pabbatassa heṭṭhātalato sugandhāni vaṇṇasampannāni satta pupphāni
gahetvā pūjesi. atha so thero tassānumodanamakāsi. sopi tāpaso sakassamaṁ
agamāsi. tattha ekena ajagarena pīḷito aparabhāge aparihīnajjhāno teneva
upaddavena upadduto kālaṁ katvā brahmalokaparāyano hutvā brahmasampattiṁ

footnote: 1 pāḷi. paramenahaṁ.

page number: 132

chakāmāvacarasampattiñca anubhavitvā manussesu manussasampattiyo ca khepetvā
imasmiṁ buddhuppāde ekasmiṁ kulagehe nibbatto vuddhippatto bhagavato dhammaṁ
sutvā pasannamānaso pabbajitvā nacirasseva arahā ahosi. so aparabhāge
attano katapuññanāmena adhopupphiyattheroti pākaṭo.
[22] so ekadivasaṁ attano pubbakammaṁ saritvā somanassajāto
pubbacaritāpadānaṁ pakāsento abhibhū nāma so bhikkhūtiādimāha. tattha sīlasamādhīhi
pare abhibhavatīti abhibhū, khandhamārādimāre abhibhavati ajjhottharatīti vā abhibhū,
sasantānaparasantānagatakilese abhibhavati viheseti viddhaṁsetīti vā abhibhū. bhikkhanasīlo
yācanasīloti bhikkhu, chinnabhinnapaṭadharoti vā bhikkhu. abhibhū nāma aggasāvako so
bhikkhūti attho, sikhissa bhagavato aggasāvakoti sambandho.
[27] ajagaro maṁ pīḷesīti tathārūpaṁ sīlasampannaṁ tāpasaṁ pubbe
katapāpena verena ca mahanto ajagarasappo pīḷesi. 1- so teneva upaddavena
upadduto aparihīnajjhāno kālaṁ katvā brahmalokaparāyano āsi. sesaṁ sabbattha
uttānamevāti.
adhopupphiyattherāpadānavaṇṇanā niṭṭhitā.
--------------
87. 5. raṁsisaññakattherāpadānavaṇṇanā
pabbate himavantamhītiādikaṁ āyasmato raṁsisaññakattherassa apadānaṁ.
ayampi purimabuddhesu katādhikāro tesu tesu bhavesu vivaṭṭūpanissayāni puññāni
upacinanto vipassissa bhagavato kāle kulagehe nibbatto vuddhimanvāya gharāvāsaṁ
saṇṭhapetvā kāmesu ādīnavaṁ disvā gharāvāsaṁ pahāya tāpasapabbajjaṁ pabbajitvā

footnote: 1 sī. piḷiyi.

page number: 133

ajinacammadharo himavantamhi vāsaṁ kappesi. tasmiṁ samaye vipassī bhagavā himavantaṁ
agamāsi. atha so tāpaso tamupagataṁ bhagavantaṁ disvā tassa bhagavato sarīrato
nikkhantachabbaṇṇabuddharaṁsīsu pasīditvā añjaliṁ paggayha pañcaṅgena
namakkāramakāsi. so teneva puññena ito cuto tusitādīsu dibbasampattiyo
anubhavitvā aparabhāge manussasampattiyo ca anubhavitvā imasmiṁ buddhuppāde
kulagehe nibbatto vuddhimanvāya gharāvāsaṁ saṇṭhapetvā tatthādīnavaṁ disvā
gehaṁ pahāya pabbajitvā nacirasseva arahā ahosi.
[30] so aparabhāge attano pubbakammaṁ saritvā somanassajāto
pubbacaritāpadānaṁ pakāsento pabbate himavantamhītiādimāha. tattha pabbateti
pakārena brūhati vaḍḍhetīti pabbato, himo assa atthīti himavanto, himavanto
ca so pabbato cāti himavantapabbato. himavantapabbateti vattabbe gāthāvacanasukhatthaṁ
"pabbate himavantamhī"ti vuttaṁ. tasmiṁ himavantamhi pabbate vāsaṁ kappesiṁ pure
ahanti sambandho. sesaṁ sabbattha nayānusārena uttānamevāti.
raṁsisaññakattherāpadānavaṇṇanā niṭṭhitā.
---------------
88. 6. dutiyaraṁsisaññakattherāpadānavaṇṇanā
pabbate himavantamhītiādikaṁ āyasmato dutiyaraṁsisaññakattherassa apadānaṁ.
ayampi purimabuddhesu katakusalo uppannuppannabhave vivaṭṭūpanissayāni puññāni
upacinanto phussassa bhagavato kāle kulagehe nibbatto vuddhippatto gharāvāsaṁ
saṇṭhapetvā tattha dosaṁ disvā taṁ pahāya tāpasapabbajjaṁ pabbajitvā
himavantapabbate vasanto vākacīranivasano vivekasukhena viharati. tasmiṁ samaye so
phussaṁ bhagavantaṁ taṁ padesaṁ sampattaṁ disvā tassa sarīrato

page number: 134

nikkhantachabbaṇṇabuddharaṁsiyo ito cito ca vidhāvantiyo daṇḍadīpikānikkhanta-
vipphurantamiva 1- disvā tasmiṁ pasanno añjaliṁ paggahetvā vanditvā cittaṁ
pasādetvā tena eva pītisomanassena kālaṁ katvā tusitādīsu nibbatto tattha cha
kāmāvacarasampattiyo ca anubhavitvā aparabhāge manussasampattiyo ca anubhavitvā imasmiṁ
buddhuppāde kulagehe nibbatto vuddhippatto pubbavāsanāvasena pabbajitvā
nacirasseva arahā ahosi.
[35] so aparabhāge pubbakammaṁ saritvā somanassajāto pubbacaritāpadānaṁ
pakāsento pabbate himavantamhītiādimāha. taṁ sabbaṁ uttānatthamevāti.
dutiyaraṁsisaññakattherāpadānavaṇṇanā niṭṭhitā.
----------------
89. 7. phaladāyakattherāpadānavaṇṇanā
pabbate himavantamhītiādikaṁ āyasmato phaladāyakattherassa apadānaṁ. ayampi
purimabuddhesu katakusalasambhāro tattha tattha bhave vivaṭṭūpanissayāni puññāni
upacinanto phussassa bhagavato kāle ekasmiṁ kulagehe nibbatto sukhappatto taṁ
sabbaṁ pahāya tāpasapabbajjaṁ pabbajitvā kharājinacammadhārī 2- hutvā viharati.
tasmiṁ ca samaye phussaṁ bhagavantaṁ tattha sampattaṁ disvā pasannamānaso madhurāni
phalāni gahetvā bhojesi. so teneva kusalena devalokādīsu puññasampattiyo
anubhavitvā imasmiṁ buddhuppāde ekasmiṁ kulagehe nibbatto vuddhimanvāya
satthari pasīditvā pabbajitvā nacirasseva arahā ahosi.

footnote: 1 sī. daṇḍadīpikāhi karavippharantamiva. 2 ma. khurājinacammadhārī, sakhurājinacamma...(?).

page number: 135

[39] so aparabhāge attano pubbakammaṁ anussaritvā pubbacaritāpadānaṁ
pakāsento pabbate himavantamhītiādimāha. taṁ sabbaṁ heṭṭhā vuttanayattā
uttānatthamevāti.
phaladāyakattherāpadānavaṇṇanā niṭṭhitā.
-------------
90. 8. saddasaññakattherāpadānavaṇṇanā
pabbate himavantamhītiādikaṁ āyasmato saddasaññakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto phussassa bhagavato kāle ekasmiṁ kulagehe nibbatto vuddhippatto
saddhājāto tāpasapabbajjaṁ pabbajitvā himavantamhi araññāvāse 1- vasanto
attano anukampāya upagatassa bhagavato dhammaṁ sutvā dhammesu cittaṁ pasādetvā
yāvatāyukaṁ ṭhatvā aparabhāge kālaṁ katvā tusitādīsu chasu kāmāvacarasampattiyo
ca manussesu manussasampattiyo anubhavitvā imasmiṁ buddhuppāde ekasmiṁ kulagehe
nibbatto vuddhimanvāya saddhājāto pabbajitvā vipassanaṁ vaḍḍhetvā arahattaṁ
pāpuṇi.
[43] so aparabhāge attano pubbakammaṁ saritvā somanassajāto
pubbacaritāpadānaṁ pakāsento pabbate himavantamhītiādimāha. taṁ sabbaṁ
uttānatthamevāti.
saddasaññakattherāpadānavaṇṇanā niṭṭhitā.
-----------------

footnote: 1 sī. araññavāsaṁ.

page number: 136

91. 9. bodhisiñcakattherāpadānavaṇṇanā
vipassissa bhagavatotiādikaṁ āyasmato bodhisiñcakattherassa apadānaṁ.
ayampi purimabuddhesu katādhikāro anekāsu jātīsu vivaṭṭūpanissayāni puññāni
upacinanto vipassissa bhagavato kāle kulagehe nibbatto sāsane pabbajitvā
vattapaṭipattiyā sāsanaṁ sobhayanto mahājane bodhipūjaṁ kurumāne disvā anekāni
pupphāni sugandhodakāni ca gāhāpetvā pūjesi. so tena puññena devaloke
nibbatto cha kāmāvacarasampattiyo anubhavitvā imasmiṁ buddhuppāde kulagehe
nibbatto vuddhimanvāya saddhājāto pabbajitvā nacirasseva arahā ahosi.
[46] so arahā hutvā jhānaphalasukhena vītināmetvā pubbakammaṁ saritvā
somanassajāto pubbacaritāpadānaṁ pakāsento vipassissa bhagavatotiādimāha. tattha
visesaṁ paramatthaṁ 1- nibbānaṁ passatīti vipassī, visesena bhabbābhabbajane passatīti
vā vipassī, vipassanto catusaccaṁ passanadakkhanasīloti vā vipassī, tassa
vipassissa bhagavato mahābodhimaho ahūti sambandho. tatrāpi mahābodhīti
bodhi vucacati catūsu maggesu ñāṇaṁ, tamettha nisinno bhagavā paṭivijjhatīti
kaṇikārapādaparukkhopi bodhicceva vuccati, mahito ca so devabrahmanarāsurehi bodhi ceti
mahābodhi, mahato buddhassa bhagavato bodhīti vā mahābodhi, tassa maho pūjā
ahosīti attho. sesaṁ sabbattha uttānatthamevāti.
bodhisiñcakattherāpadānavaṇṇanā niṭṭhitā.
----------------

footnote: 1 sī. visesato paramaṁ.

page number: 137

92. 10. padumapupphiyattherāpadānavaṇṇanā
pokkharavanaṁ paviṭṭhotiādikaṁ āyasmato padumapupphiyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto phussassa bhagavato kāle ekasmiṁ 1- kulagehe nibbatto vuddhimanvāya
padumasampannaṁ ekaṁ pokkharaṇiṁ pavisitvā bhisamuḷāle khādanto pokkharaṇiyā
avidūre gacchamānaṁ phussaṁ bhagavantaṁ disvā pasannamānaso tato padumāni
ocinitvā ākāse ukkhipitvā bhagavantaṁ pūjesi, tāni pupphāni ākāse vitānaṁ
hutvā aṭṭhaṁsu. so bhiyyoso mattāya pasannamānaso pabbajitvā vattapaṭipattisāro
samaṇadhammaṁ pūretvā tato cuto tusitabhavanamalaṁ kurumāno 2- viya tattha
uppajjitvā kamena cha kāmāvacarasampattiyo ca manussasampattiyo ca anubhavitvā
imasmiṁ buddhuppāde kulagehe nibbatto vuddhippatto saddhājāto pabbajitvā
nacirasseva arahā ahosi.
[51] so aparabhāge attano pubbakammaṁ saritvā somanassajāto
pubbacaritāpadānaṁ pakāsento pokkharavanaṁ paviṭṭhotiādimāha. tattha pakārena
naḷadaṇḍapattādīhi kharantīti pokkharā, pokkharānaṁ samuṭṭhitaṭṭhena samūhanti
pokkharavanaṁ, padumagacchasaṇḍehi maṇḍitaṁ majjhaṁ paviṭṭho ahanti attho. sesaṁ
sabbattha uttānatthamevāti.
padumapupphiyattherāpadānavaṇṇanā niṭṭhitā.
navamavaggavaṇṇanā niṭṭhitā.
-------------

footnote: 1 sī. aññatarasmiṁ. 2 ma. bhavanamaṅgalaṁkurumāno.

page number: 138

10. sudhāvagga
93. 1. sudhāpiṇḍiyattherāpadānavaṇṇanā
pūjārahe pūjayatotiādikaṁ āyasmato sudhāpiṇḍiyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto siddhatthassa bhagavato kāle bhagavati dharamāne puññaṁ kātumasakkonto
parinibbute bhagavati tassa dhātuṁ nidahitvā cetiye karīyamāne sudhāpiṇḍamadāsi.
so tena puññena catunnavutikappato paṭṭhāya etthantare caturāpāyamadisvā
devamanussasampattiyo anubhavitvā imasmiṁ buddhuppāde ekasmiṁ kulagehe
nibbatto viññutaṁ patvā satthari pasīditvā pabbajito nacirasseva arahā
ahosi.
[1-2] so aparabhāge attano pubbakammaṁ saritvā somanassajāto
attano pubbacaritāpadānaṁ pakāsento pūjārahe pūjayatotiādimāha. tattha
pūjārahā nāma buddhapaccekabuddhāriyasāvakācariyupajjhāyamātāpitugaruādayo, tesu
pūjārahesu mālādipadumavatthā 1- bharaṇacatupaccayādīhi pūjayato pūjayantassa puggalassa
puññakoṭṭhāsaṁ sahassasatasahassādivasena saṅkhyaṁ kātuṁ kenaci mahānubhāvenāpi na
sakkāti attho. na kevalameva dharamāne buddhādayo pūjayato, parinibbutassāpi
bhagavato cetiyapaṭimābodhiādīsupi eseva nayo.
[3] taṁ dīpetuṁ catunnamapi dīpānantiādimāha. tattha catunnamapi dīpānantiādimāha.
tattha catunnamapi dīpānanti jambudīpāparagoyānauttarakurupubbavidehasaṅkhātānaṁ
catunnaṁ dīpānaṁ tadanugatānaṁ dvisahassaparittadīpānañca ekato katvā

footnote: 1 i.,ma.... gandhā...

page number: 139

sakalacakkavāḷagabbhe issaraṁ cakkavattirajjaṁ kareyyāti attho. ekissā
pūjanāyetanti dhātugabbhe cetiyā katāya ekissā pūjāya etaṁ sakalajambudīpe
sattaratanādikaṁ sakalaṁ dhanaṁ. kalaṁ nāgghati soḷasinti cetiye katapūjāya soḷasakkhattuṁ
vibhattassa soḷasamakoṭṭhāsassa na agghatīti attho.
[4] siddhatthassa .pe. phalitantareti narānaṁ aggassa seṭṭhassa
siddhatthassa bhagavato cetiye dhātugabbhamhi sudhākamme karīyamāne paricchedānaṁ
ubhinnamantare vemajjhe, atha vā pupphadānaṭṭhānānaṁ antare phalantiyā mayā
sudhāpiṇḍo dinno makkhitoti 1- sambandho. sesaṁ sabbattha uttānamevāti.
sudhāpiṇḍiyattherāpadānavaṇṇanā niṭṭhitā.
--------------
94. 2. supīṭhiyattherāpadānavaṇṇanā 2-
tissassa lokanāthassātiādikaṁ āyasmato supīṭhiyattherassa apadānaṁ. ayampi
purimabuddhesu katādhikāro anekāsu jātīsu nibbānādhigamāya puññaṁ upacinitvā
tissassa bhagavato kāle ekasmiṁ kulagehe nibbatto vuddhimanvāya satthari
pasīditvā satthu nisīdanatthāya parisuddhaṁ siliṭṭhaṁ kaṭṭhamayamanagghapīṭhamadāsi. so
tena puññakammena sugatisukhamanubhavitvā tattha tattha saṁsaranto imasmiṁ buddhuppāde
ekasmiṁ kulagehe nibbatto vuddhimanvāya satthari pasīditvā pabbajitvā 3-
nacirasseva arahā ahosi.
[8] so pattārahattaphalo pubbakammaṁ saritvā somanassajāto pubbacaritāpadānaṁ
pakāsento tissassa lokanāthassātiādimāha. taṁ sabbaṁ uttānatthamevāti.
supīṭhiyattherāpadānavaṇṇanā niṭṭhitā.
----------------

footnote: 1 sī. pakkhitoti. 2 chaßēéa. sucintikattherāpadānavaṇṇanā. 3 chaßēéa. pabbajito.

page number: 140

95. 3. aḍḍhacelakattherāpadānavaṇṇanā
tissassāhaṁ bhagavatotiādikaṁ āyasmato aḍḍhacelakattherassa apadānaṁ.
ayampi thero purimabuddhesu katādhikāro tattha tattha bhave vivaṭṭūpanissayāni
puññāni upacinanto tissassa bhagavato kāle ekena akusalena kammena
duggatakulagehe nibbatto vuddhimanvāya saddhammadesanaṁ sutvā pasannamānaso
cīvaratthāya aḍḍhabhāgaṁ ekaṁ dussamadāsi. so teneva pītisomanassena kālaṁ
katvā sagge nibbatto chakāmāvacarasampattimanubhavitvā tato cuto manussesu
manussasampattīnaṁ aggabhūtaṁ cakkavattisampattiṁ anubhavitvā imasmiṁ buddhuppāde
ekasmiṁ aḍḍhakule nibbatto vuddhippatto satthu dhammadesanaṁ sutvā
pasannamānaso pabbajitvā nacirasseva arahā ahosi.
[14] so aparabhāge attano pubbakammaṁ saritvā somanassajāto
pubbacaritāpadānaṁ pakāsento tissassāhaṁ bhagavatotiādimāha. taṁ sabbaṁ
uttānatthamevāti.
aḍḍhacelakattherāpadānavaṇṇanā niṭṭhitā.
-------------
96. 4. sūcidāyakattherāpadānavaṇṇanā
kammārohaṁ pure āsintiādikaṁ āyasmato sūcidāyakattherassa apadānaṁ.
ayampi purimabuddhesu katādhikāro antarantarā kusalabījāni pūrento vipassissa
bhagavato kāle antarantarā katena ekena kammacchiddena kammārakule
nibbatto vuddhimanvāya sakasippesu nipphattiṁ patto satthu dhammadesanaṁ sutvā
pasannamānaso cīvarasibbanatthāya sūcidānaṁ adāsi, tena puññena dibbasampattiṁ
anubhavitvā aparabhāge manussesu uppanno cakkavattādayo sampattiyo ca

page number: 141

anubhavanto uppannuppannabhave tikkhapañño vajirañāṇo ahosi. so kamena
imasmiṁ buddhuppāde nibbatto vuddhippatto mahaddhano saddhājāto tikkhapañño
ahosi. so ekadivasaṁ satthu dhammadesanaṁ sutvā dhammānusārena ñāṇaṁ pesetvā
nisinnāsaneyeva arahā ahosi.
[19] so arahā samāno attano pubbakammaṁ saritvā somanassajāto
pubbacaritāpadānaṁ pakāsento kammārohaṁ pure āsintiādimāha. tattha kammāro
ayokammalohakammādinā kammena jīvati ruhati 1- vuddhiṁ virūḷhiṁ āpajjatīti
kammāro, pubbe puññakaraṇakāle kammāro āsiṁ ahosinti attho. sesaṁ
sabbattha uttānamevāti.
sūcidāyakattherāpadānavaṇṇanā niṭṭhitā.
------------
97. 5. gandhamāliyattherāpadānavaṇṇanā
siddhatthassa bhagavatotiādikaṁ āyasmato gandhamāliyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto siddhatthassa bhagavato kāle kulagehe nibbatto mahaddhano mahābhogo
ahosi. so satthari pasīditvā candanāgarukappūrakassaturādīni anekāni sugandhāni
vaḍḍhetvā satthu gandhathūpaṁ kāresi. tassūpari sumanapupphehi chādesi, buddhañca
aṭṭhaṅganamakkāraṁ akāsi. 2- so tena puññakammena devamanussesu sampattiyo
anubhavitvā imasmiṁ buddhuppāde vibhavasampanne ekasmiṁ kulagehe nibbatto
vuddhimanvāya satthari pasīditvā pabbajito nacirasseva arahā ahosi.

footnote: 1 arati (?). 2 sī. buddhaṁ vanditvā patthanañcākāsi.

page number: 142

[24] so aparabhāge attano pubbakammaṁ saritvā somanassajāto
pubbacaritāpadānaṁ pakāsento siddhatthassa bhagavatotiādimāha. taṁ sabbaṁ
uttānatthamevāti.
gandhamāliyattherāpadānavaṇṇanā niṭṭhitā.
-------------
98. 6. tipupphiyattherāpadānavaṇṇanā
migaluddo pure āsintiādikaṁ āyasmato tipupphiyattherassa apadānaṁ.
ayampi purimabuddhesu katādhikāro antarā kenaci akusalacchiddena vipassissa
bhagavato kāle nesādakule nibbatto migaluddo hutvā araññe viharati. tadā
vipassissa bhagavato pāṭalibodhiṁ sampuṇṇapattapallavaṁ haritavaṇṇaṁ nīlobhāsaṁ
manoramaṁ disvā tīhi pupphehi pūjetvā purāṇapattaṁ chaḍḍetvā bhagavato sammukhā
viya pāṭalimahābodhiṁ vandi. so tena puññena tato cuto devaloke uppanno
tattha dibbasampattiṁ aparāparaṁ anubhavitvā tato cuto manussesu jāto tattha
cakkavattisampattiādayo anubhavitvā imasmiṁ buddhuppāde ekasmiṁ kulagehe
nibbatto vuddhimanvāya satthu dhammadesanaṁ sutvā paṭiladdhasomanassahadayo gehaṁ
pahāya pabbajitvā nacirasseva arahā ahosi.
[31] so evaṁ siddhippatto attano pubbakammaṁ saritvā somanassajāto
pubbacaritāpadānaṁ pakāsento migaluddo pure āsintiādimāha. tattha maraṇāya
gacchati pāpuṇātīti migo, atha vā magayamāno ihati pavattatīti migo, migānaṁ
māraṇe luddo lobhī gedhoti migaluddo, pure mayhaṁ puññakaraṇasamaye
kānanasaṅkhāte mahāaraññe migaluddo āsinti sambandho. pāṭaliṁ haritaṁ disvāti
tattha pakārena talena 1- rattavaṇṇena bhavatīti pāṭali, pupphānaṁ rattavaṇṇatāya

footnote: 1 sī.,ma. pāleti.

page number: 143

pāṭalīti vohāro, pattānaṁ haritatāya haritaṁ nīlavaṇṇaṁ pāṭalibodhiṁ disvāti
attho. sesaṁ sabbattha uttānatthamevāti.
tipupphiyattherāpadānavaṇṇanā niṭṭhitā.
--------------
99. 7. madhupiṇḍikattherāpadānavaṇṇanā
vivane 1- kānane disvātiādikaṁ āyasmato madhupiṇḍikattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto siddhatthassa bhagavato kāle nesādayoniyaṁ nibbatto mahāaraññe
paṭivasati. tadā vivekābhiratiyā sampattaṁ siddhatthaṁ bhagavantaṁ disvā samādhito
vuṭṭhitassa tassa sumadhuraṁ madhuṁ adāsi. tattha ca pasannamānaso vanditvā pakkāmi.
so teneva puññena sampattiṁ anubhavanto devamanussesu saṁsaritvā imasmiṁ
buddhuppāde kulagehe nibbatto vuddhippatto satthari pasīditvā pabbajito
nacirasseva arahā ahosi.
[37] so aparabhāge attano pubbakammaṁ saritvā somanassajāto
pubbacaritāpadānaṁ pakāsento vivane kānane disvātiādimāha. tattha vivaneti
visesena vanaṁ patthaṭaṁ vivanaṁ hatthiassarathasaddehi bherisaddehi ca
vatthukāmakilesakāmehi ca vigataṁ byāpagatanti attho, kānanasaṅkhāte mahāaraññe
vivaneti sambandho. osadhiṁva 2- virocantanti 3- bhavavaḍḍhakijanānaṁ icchiticchitaṁ
nipphādetīti osadhaṁ. ojānibbattikāraṇaṁ paṭicca yāya tārakāya uggatāya
gaṇhantīti sā osadhi. 3- osadhitārakā iva virocantīti vattabbe gāthābandhasukhatthaṁ
uddharanti "osadhiṁva virocantan"ti ca vuttaṁ. sesaṁ sabbattha uttānamevāti.
madhupiṇḍikattherāpadānavaṇṇanā niṭṭhitā.
------------

footnote: 1 pāḷi. vipine. 2 pāḷi. osadhīva.
footnote: 3-3 sī. abhivaḍḍhati jotanaṁ icchiticchitaṁ nipphādetīti osadhi.

page number: 144

100. 8. senāsanadāyakattherāpadānavaṇṇanā
siddhatthassa bhagavatotiādikaṁ āyasmato senāsanadāyakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto siddhatthassa bhagavato kāle kulagehe nibbatto vuddhippatto satthari
pasīditvā attano vasanaṭṭhānaṁ vanantaraṁ sampattassa bhagavato paṇāmaṁ katvā
paṇṇasantharaṁ santharitvā adāsi. bhagavato nisinnaṭṭhānassa samantato
bhittiparicchedaṁ katvā pupphapūjaṁ akāsi. so tena puññakammena 1- devamanussesu
saṁsaranto ubhayasampattiyo anubhavitvā imasmiṁ buddhuppāde kulagehe nibbatto
vuddhippatto satthari pasīditvā pabbajito nacirasseva arahā ahosi.
[45] so aparabhāge attano pubbakammaṁ saritvā somanassajāto
attano pubbacaritāpadānaṁ pakāsento 2- siddhatthassa bhagavatotiādimāha. taṁ
sabbaṁ heṭṭhā vuttanayattā uttānatthamevāti.
senāsanadāyakattherāpadānavaṇṇanā niṭṭhitā.
----------------
101. 9. veyyāvaccakarattherāpadānavaṇṇanā
vipassissa bhagavatotiādikaṁ āyasmato veyyāvaccakarattherassa apadānaṁ.
tassa uppattiādayo heṭṭhā vuttaniyāmeneva daṭṭhabbā.
veyyāvaccakarattherāpadānavaṇṇanā niṭṭhitā.
--------------
102. 10. buddhupaṭṭhākattherāpadānavaṇṇanā
vipassissa bhagavatotiādikaṁ āyasmato buddhupaṭṭhākattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni

footnote: 1 chaßēéa. puññena. 2 chaßēéa. dassento.

page number: 145

upacinanto vipassissa bhagavato kāle saṅkhadhamakakule nibbatto vuddhimanvāya
attano sippe saṅkhadhamane cheko ahosi, niccakālaṁ bhagavato saṅkhaṁ dhametvā
saṅkhasaddeneva pūjesi. so tena puññena devamanussesu saṁsaranto sabbattha
pākaṭo mahāghoso mahānādī madhurassaro ahosi, imasmiṁ buddhuppāde ekasmiṁ
pākaṭakule nibbatto vuddhippatto madhurassaroti pākaṭo satthari pasīditvā
pabbajito nacirasseva arahā ahosi, aparabhāge madhurassarattheroti pākaṭo.
[51] so ekadivasaṁ attano pubbakammaṁ saritvā somanassajāto
pubbacaritāpadānaṁ pakāsento vipassissa bhagavatotiādimāha. taṁ heṭṭhā vuttameva.
ahosiṁ saṅkhadhamakoti saṁ suṭṭhu khananto gacchatīti saṅkho, samuddajalapariyante
caramāno gacchati vicaratīti attho. taṁ saṅkhaṁ dhamati ghosaṁ karotīti saṅkhadhamako,
sohaṁ saṅkhadhamakova ahosinti attho. sesaṁ sabbattha uttānamevāti.
buddhupaṭṭhākattherāpadānavaṇṇanā niṭṭhitā.
dasamavaggavaṇṇanā niṭṭhitā.
--------

page number: 146

11. bhikkhadāyivagga
103. 1. bhikkhādāyakattherāpadānavaṇṇanā
suvaṇṇavaṇṇaṁ sambuddhantiādikaṁ āyasmato bhikkhādāyakattherassa apadānaṁ.
ayampi purimajinavaresu katādhikāro tattha tattha bhave vivaṭṭūpanissayāni puññāni
upacinanto siddhatthassa bhagavato kāle ekasmiṁ kulagehe nibbatto vuddhimanvāya
vibhavasampanno saddhājāto vihārato nikkhamitvā piṇḍāya carantaṁ siddhatthaṁ
bhagavantaṁ disvā pasannamānaso āhāraṁ adāsi. bhagavā taṁ paṭiggahetvā
anumodanaṁ vatvā pakkāmi. so teneva kusalena yāvatāyukaṁ ṭhatvā āyupariyosāne
devaloke nibbatto tattha cha kāmāvacarasampattiyo anubhavitvā manussesu ca
manussasampattiṁ anubhavitvā imasmiṁ buddhuppāde kulagehe nibbatto vuddhimanvāya
saddhājāto pabbajitvā nacirasseva arahā ahosi.
[1] so aparabhāge attano pubbakammaṁ anussaritvā somanassajāto
pubbacaritāpadānaṁ pakāsento suvaṇṇavaṇṇaṁ sambuddhantiādimāha. taṁ sabbaṁ
heṭṭhā vuttanayameva. pavarā abhinikkhantanti pakārena varitabbaṁ patthetabbanti
pavaraṁ, rammabhūtato vivekabhūtato sakavihārato abhi visesena nikkhantanti attho.
vānā nibbānamāgatanti vānaṁ vuccati taṇhā, tato nikkhantattā nibbānaṁ,
vānanāmaṁ taṇhaṁ padhānaṁ katvā sabbakilese pahāya nibbānaṁ, pattanti
attho.
[2] kaṭacchubhikkhaṁ datvānāti karatalena gahetabbā dabbi kaṭacchu,
bhikkhīyati āyācīyatīti bhikkhā, abhi visesena khāditabbā bhakkhitabbāti vā bhikkhā,
kaṭacchunā gahetabbā bhikkhā kaṭacchubhikkhā, dabbiyā bhattaṁ datvāti attho.
sesaṁ sabbattha uttānatthamevāti.
bhikkhādāyakattherāpadānavaṇṇanā niṭṭhitā.
--------------

page number: 147

104. 2. Ñāṇasaññikattherāpadānavaṇṇanā
suvaṇṇavaṇṇaṁ sambuddhantiādikaṁ āyasmato ñāṇasaññikattherassa
apadānaṁ. kā uppatti? ayampi purimabuddhesu katādhikāro tattha tattha bhave
vivaṭṭūpanissayāni puññāni upacinanto siddhatthassa bhagavato kāle kulagehe
nibbatto vuddhimanvāya saddhājāto saddhammassavane sādaro sālayo bhagavato
dhammadesanānusārena ñāṇaṁ pesetvā ghosapamāṇattā bhagavato ñāṇe pasanno
pañcaṅgāṭṭhaṅganamakkāravasena paṇāmaṁ katvā pakkāmi. so tato cuto
devalokesu uppanno tattha chakāmāvacare dibbasampattimanubhavanto tato cavitvā
manussaloke jāto tatthaggabhūtā cakkavattisampadādayo anubhavitvā imasmiṁ
buddhuppāde vibhavasampanne ekasmiṁ kulagehe nibbatto vuddhimanvāya satthari
pasīditvā pabbajito nacirasseva arahā ahosi.
[7] so aparabhāge attano pubbakammaṁ saritvā somanassajāto
pubbacaritāpadānaṁ pakāsento suvaṇṇavaṇṇaṁ sambuddhantiādimāha. taṁ vuttatthameva.
nisabhājāniyaṁ yathāti gavasatasahassajeṭṭho nisabho, nisabho ca so ājāniyo
seṭṭho uttamo ceti nisabhājāniyo. yathā nisabhājāniyo, tatheva bhagavāti attho.
lokavisayasaññātaṁ paññattivasena evaṁ vuttaṁ. anupameyyo hi bhagavā. sesaṁ
sabbattha uttānatthamevāti.
Ñāṇasaññikattherāpadānavaṇṇanā niṭṭhitā.
-----------
105. 3. uppalahatthiyattherāpadānavaṇṇanā
tivarāyaṁ nivāsīhantiādikaṁ āyasmato uppalahatthiyattherassa apadānaṁ.
ayampi purimajinavaresu katakusalo tattha tattha bhave vivaṭṭūpanissayāni puññāni
upacinanto siddhatthassa bhagavato kāle mālākārakule nibbatto vuddhimanvāya

page number: 148

mālākārakammena anekāni pupphāni vikkiṇanto jīvati. athekadivasaṁ pupphāni
gahetvā caranto bhagavantaṁ ratanagghikamiva caramānaṁ 1- disvā rattuppalakalāpena
pūjesi. so tato cuto teneva puññena sugatīsu puññamanubhavitvā imasmiṁ
buddhuppāde kulagehe nibbatto vuddhimanvāya saddhājāto pabbajitvā
nacirasseva arahā ahosi.
[13] so aparabhāge attano pubbakammaṁ saritvā somanassajāto
pubbacaritāpadānaṁ pakāsento tivarāyaṁ nivāsīhantiādimāha. tattha tivarāti tīhi
vārehi kāritaṁ sañcaritaṁ paṭicchannaṁ nagaraṁ, tassaṁ tivarāyaṁ nivāsī, vasanasīlo
nivāsanaṭṭhānagehe vā vasanto ahanti attho. ahosiṁ māliko tadāti tadā
nibbānatthāya puññasambhārakaraṇasamaye māliko mālākārova pupphāni kayavikkayaṁ
katvā jīvanto ahosinti attho.
[14] pupphahatthamadāsahanti 2- siddhatthaṁ bhagavantaṁ disvā uppalakalāpaṁ
adāsiṁ pūjesinti attho. sesaṁ sabbattha uttānatthamevāti.
uppalahatthiyattherāpadānavaṇṇanā niṭṭhitā.
-------------
106. 4. padapūjakattherāpadānavaṇṇanā
siddhatthassa bhagavatotiādikaṁ āyasmato padapūjakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto siddhatthassa bhagavato kāle kulagehe nibbatto vuddhimanvāya
satthari pasanno sumanapupphena bhagavato 3- pādamūle pūjesi. so tena puññakammena

footnote: 1 sī. jotamānaṁ. 2 pāḷi. pupphahatthaṁ adāsahaṁ.
footnote: 3 chaßēéa. ayaṁ pāṭho na dissati.

page number: 149

devamanussesu saṁsaranto sakkasampattiṁ anubhavitvā imasmiṁ buddhuppāde ekasmiṁ
kulagehe nibbatto vuddhimanvāya satthari pasīditvā pabbajitvā 1- vipassanaṁ
vaḍḍhetvā arahattaphale patiṭṭhāsi.
[19] so aparabhāge attano pubbakammaṁ saritvā somanassajāto
pubbacaritāpadānaṁ pakāsento siddhatthassa bhagavatotiādimāha. jātipupphamadāsahanti
jātisumanapupphaṁ adāsiṁ ahanti vattabbe gāthābandhasukhatthaṁ sumanasaddassa lopaṁ
katvā vuttaṁ. tattha jātiyā nibbatto vikasamānoyeva sumanaṁ janānaṁ somanassaṁ
karotīti sumanaṁ, pupphanaṭṭhena vikasanaṭṭhena pupphaṁ, sumanañca taṁ pupphañcāti
sumanapupphaṁ, tāni sumanapupphāni siddhatthassa bhagavato ahaṁ pūjesinti attho.
sesaṁ sabbattha uttānamevāti.
padapūjakattherāpadānavaṇṇanā niṭṭhitā.
------------
107. 5. muṭṭhipupphiyattherāpadānavaṇṇanā
sudassano nāma nāmenātiādikaṁ āyasmato muṭṭhipupphiyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto padumuttarassa bhagavato kāle mālākārakule nibbatto vuddhimanvāya
sakasippe nipphattiṁ patto ekadivasaṁ bhagavantaṁ disvā pasannamānaso
jātisumanapupphāni ubhohi hatthehi bhagavato pādamūle okiritvā pūjesi. so
tena kusalasambhārena devamanussesu saṁsaranto ubho sampattiyo anubhavitvā
imasmiṁ buddhuppāde kulagehe nibbatto vuddhippatto pubbavāsanāvasena satthari
pasīditvā pabbajitvā 1- nacirasseva arahā ahosi.

footnote: 1 chaßēéa. pabbajito.

page number: 150

[24-25] so aparabhāge attano pubbakammaṁ anussaritvā
somanassajāto pubbacaritāpadānaṁ pakāsento sudassano nāma nāmenātiādimāha.
tattha sudassanoti ārohapariṇāharūpasaṇṭhānayobbaññasobhaṇena sundaro dassanoti
sudassano, nāmena sudassano nāma mālākāro hutvā jātisumanapupphehi
padumuttaraṁ bhagavantaṁ pūjesinti attho. sesaṁ sabbattha uttānamevāti.
muṭṭhipupphiyattherāpadānavaṇṇanā niṭṭhitā.
--------------
108. 6. udakapūjakattherāpadānavaṇṇanā
suvaṇṇavaṇṇaṁ sambuddhantiādikaṁ āyasmato udakapūjakattherassa apadānaṁ.
ayampi purimajinavaresu pūritakusalasañcayo tattha tattha bhave vivaṭṭūpanissayāni
puññāni paripūriyamāno padumuttarassa bhagavato kāle ekasmiṁ kulagehe nibbatto
vuddhimanvāya kusalākusalaṁ jānanto padumuttarassa bhagavato ākāse gacchanto
nikkhantachabbaṇṇabuddharaṁsīsu pasanno ubhohi hatthehi udakaṁ gahetvā pūjesi.
tena pūjitaṁ udakaṁ rajatabubbulaṁ viya ākāse aṭṭhāsi. so abhippasanno
teneva somanassena tusitādīsu nibbatto dibbasampattiyo anubhavitvā aparabhāge
manussasampattiyo ca anubhavitvā imasmiṁ buddhuppāde kulagehe nibbatto
viññutaṁ patto satthari pasīditvā pabbajito nacirasseva arahā ahosi.
[29] so aparabhāge attano puññakammaṁ saritvā somanassajāto
pubbacaritāpadānaṁ pakāsento suvaṇṇavaṇṇaṁ sambuddhantiādimāha. taṁ heṭṭhā
vuttameva. ghatāsanaṁva jalitanti ghataṁ vuccati sappi, ghatassa āsanaṁ ādhāranti
ghatāsanaṁ, aggi, atha vā taṁ asati bhuñjatīti ghatāsanaṁ, aggiyeva. yathā gate
āsitte aggimhi aggisikhā atīva jalati, evaṁ aggikkhandhaṁ iva jalamānaṁ

page number: 151

bhagavantanti attho. ādittaṁva hutāsananti hutaṁ vuccati pūjāsakkāre, hutassa
pūjāsakkārassa āsananti hutāsanaṁ, jalamānaṁ sūriyaṁ iva dvattiṁsamahāpurisalakkhaṇehi
byāmappabhāmaṇḍalehi 1- vijjotamānaṁ suvaṇṇavaṇṇaṁ sambuddhaṁ anilañjase ākāse
gacchantaṁ addasanti sambandho. sesaṁ sabbattha uttānamevāti.
udakapūjakattherāpadānavaṇṇanā niṭṭhitā.
--------------
109. 7. naḷamāliyattherāpadānavaṇṇanā
padumuttarabuddhassātiādikaṁ āyasmato naḷamāliyattherassa apadānaṁ.
esopi purimajinavaresu katādhikāro anekāsu jātīsu vivaṭṭūpanissayāni puññāni
upacinanto padumuttarassa bhagavato kāle kulagehe nipphattiṁ vuddhimanvāya
gharāvāsaṁ saṇṭhapetvā kāme ādīnavaṁ disvā gehaṁ pahāya tāpasapabbajjaṁ
pabbajitvā himavante vasanto tatthāgataṁ bhagavantaṁ disvā pasanno vanditvā
tiṇasantharaṁ santharitvā tattha nisinnassa bhagavato naḷamālehi vījaniṁ katvā vījetvā
adāsi. paṭiggahesi bhagavā tassānukampāya, anumodanañca akāsi. so tena
puññena devamanussesu saṁsaranto uppannuppannabhave pariḷāhasantāpavivajjito
kāyacittacetasikasukhasampatto anekasukhaṁ anubhavitvā imasmiṁ buddhuppāde
ekasmiṁ kulagehe nibbatto vuddhimanvāya pubbavāsanābalena satthari pasanno
pabbajitvā nacirasseva arahā ahosi.
[36] so aparabhāge attano pubbakammaṁ saritvā somanassajāto
pubbacaritāpadānaṁ pakāsento padumuttarabuddhassātiādimāha. taṁ heṭṭhā vuttameva.
[37] naḷamālaṁ gahetvānāti naḷati asāro nissāro hutvā veḷuvaṁsatopi
tanuko sallahuko jātoti naḷo, naḷassa mālā pupphaṁ naḷamālaṁ, tena

footnote: 1 i. sañcayehi.

page number: 152

naḷamālena vījaniṁ kāresinti sambandho. vījissati janissati 1- vāto anenāti
vījanī, taṁ vījaniṁ buddhassa upanāmesiṁ, paṭiggahesinti attho. sesaṁ sabbattha
uttānamevāti.
naḷamāliyattherāpadānavaṇṇanā niṭṭhitā.
sattamabhāṇavāravaṇṇanā niṭṭhitā.
-----------
110. 8. āsanupaṭṭhāhakattherāpadānavaṇṇanā
kānanaṁ vanamoggayhātiādikaṁ āyasmato āsanupaṭṭhāhakattherassa apadānaṁ.
ayampi purimabuddhesu katādhikāro tattha tattha bhave vivaṭṭupanissayāni puññāni
upacinanto atthadassissa bhagavato kāle kulagehe nibbatto gharāvāsaṁ vasanto
tattha dosaṁ disvā gharāvāsaṁ pahāya tāpasapabbajjaṁ pabbajitvā himavante
vasanto tattha sampattaṁ bhagavantaṁ disvā pasanno sīhāsanaṁ adāsi, tattha
nisinnaṁ bhagavantaṁ mālākalāpaṁ gahetvā pūjetvā taṁ padakkhiṇaṁ katvā pakkāmi.
so tena puññena devamanussesu saṁsaranto nibbattanibbattabhave uccakuliko
vibhavasampanno ahosi. so kālantare imasmiṁ buddhuppāde kulagehe nibbatto
vuddhimanvāya satthari pasīditvā pabbajito nacirasseva arahā ahosi.
[47] so arahā samāno attano pubbakammaṁ saritvā somanassajāto
pubbacaritāpadānaṁ pakāsento kānanaṁ vanamoggayhātiādimāha. taṁ sabbaṁ heṭṭhā
vuttatthamevāti.
āsanupaṭṭhāhakattherāpadānavaṇṇanā niṭṭhitā.
---------------

footnote: 1 sī. vījiti visesena jinoti.

page number: 153

111. 9. biḷālidāyakattherāpadānavaṇṇanā
himavantassāvidūretiādikaṁ āyasmato biḷālidāyakattherassa apadānaṁ.
ayampi purimajinavaresu katādhikāro tattha tattha bhave vivaṭṭūpanissayāni puññāni
upacinanto padumuttarassa bhagavato kāle kulagehe nibbatto viññutaṁ patto
gharāvāsaṁ vasanto tatthādīnavaṁ disvā gharāvāsaṁ pahāya tāpasapabbajjaṁ pabbajitvā
himavante vasanto atīva appicchasantuṭṭho āluvādīhi yāpento vasati. tadā
padumuttaro bhagavā tassa anukampāya taṁ himavantaṁ agamāsi. taṁ disvā pasanno
vanditvā biḷāliyo gahetvā patte okiri. taṁ tathāgato tassānukampāya
somanassuppādayanto paribhuñji. so tena kammena tato cuto devamanussesu
ubhayasampattiyo anubhavitvā imasmiṁ buddhuppāde kulagehe nibbattitvā
vuddhimanvāya satthari pasanno sāsane pabbajitvā nacirasseva arahā ahosi.
[53] so aparabhāge attano kusalakammaṁ saritvā somanassajāto
pubbacaritāpadānaṁ pakāsento himavantassāvidūretiādimāha. taṁ sabbaṁ heṭṭhā
vuttanayattā uttānatthameva. āluvakalambādayo tesaṁ tesaṁ kandajātīnaṁ
nāmānevāti.
biḷālidāyakattherāpadānavaṇṇanā niṭṭhitā.
------------
112. 10. reṇupūjakattherāpadānavaṇṇanā
suvaṇṇavaṇṇaṁ sambuddhantiādikaṁ āyasmato reṇupūjakattherassa apadānaṁ.
ayampi purimajinavaresu katādhikāro tattha tattha bhave vivaṭṭūpanissayāni puññāni
upacinanto vipassissa bhagavato kāle kulagehe nibbatto vuddhimanvāya satthari
pasanno viññutaṁ patto aggikkhandhaṁ viya vijjotamānaṁ bhagavantaṁ disvā
pasannamānaso nāgapupphakesaraṁ gahetvā pūjesi. atha bhagavā anumodanaṁ akāsi.

page number: 154

[62-3] so tena puññena tato cuto devamanussesu saṁsaranto
ubhayasampattiyo anubhavitvā uppannuppannabhave sabbattha pūjito imasmiṁ
buddhuppāde kulagehe nibbatto viññutaṁ patto pubbavāsanābalena satthari
pasanno sāsane pabbajitvā 1- nacirasseva arahā hutvā dibbacakkhunā attano
pubbakammaṁ disvā somanassajāto pubbacaritāpadānaṁ pakāsento suvaṇṇavaṇṇaṁ
sambuddhantiādimāha. taṁ heṭṭhā vuttatthameva. sataraṁsiṁva bhāṇumanti satamattā
satappamāṇā raṁsi pabhā yassa sūriyassa so sataraṁsi, gāthābandhasukhatthaṁ sataraṁsīti
vuttaṁ, anekasatassa anekasatasahassaraṁsīti attho. bhāṇu vuccati pabhā, bhāṇu
pabhā yassa so bhāṇumā, bhāṇumasaṅkhātaṁ sūriyaṁ iva vipassiṁ bhagavantaṁ disvā
sakesaraṁ nāgapupphaṁ gahetvā abhiropayiṁ pūjesinti attho. sesaṁ uttānamevāti.
reṇupūjakattherāpadānavaṇṇanā niṭṭhitā.
ekādasamavaggavaṇṇanā niṭṭhitā.
-----------

footnote: 1 chaßēéa. pabbajito.

page number: 155

12. mahāparivāravagga
113. 1. mahāparivārakattherāpadānavaṇṇanā
vipassī nāma bhagavātiādikaṁ āyasmato mahāparivārakattherassa apadānaṁ. ayampi
purimajinavaresu katādhikāro tattha tattha bhave vivaṭṭūpanissayāni upacinanto vipassissa
bhagavato uppannasamaye yakkhayoniyaṁ nibbatto anekayakkhasatasahassaparivāro ekasmiṁ
khuddakadīpe dibbasukhaṁ anubhavanto viharati. tasmiñca dīpe cetiyābhisobhito vihāro
atathi, tattha bhagavā agamāsi. atha kho 1- yakkhasenādhipati tattha katabhāvaṁ disvā
dibbavatthāni gahetvā gantvā bhagavantaṁ vanditvā dibbavatthehi pūjesi, saparivāro
saraṇaṁ agamāsi. so tena puññakammena tato cuto devaloke nibbattitvā tattha
chakāmāvacarasukhaṁ anubhavitvā tato cuto manussesu aggacakkavattiādisukhamanubhavitvā
aparabhāge imasmiṁ buddhuppāde kulagehe nibbatto viññutaṁ patto satthari
pasīditvā pabbajitvā 2- nacirasseva arahā ahosi.
[1-2] so aparabhāge attano pubbakammaṁ saritvā somanassajāto
pubbacaritāpadānaṁ pakāsento vipassī nāma bhagavātiādimāha. tattha visesaṁ paramatthaṁ
nibbānaṁ passatīti vipassī, vividhe satipaṭṭhānādayo sattatiṁsabodhipakkhiyadhamme
passatīti vā vipassī, vividhe anekappakāre bodhaneyyasatte visuṁ visuṁ passatīti vā
vipassī, so vipassī bhagavā dīpacetiyaṁ dīpe pūjanīyaṭṭhānaṁ vihāramagamāsīti attho.
sesaṁ sabbattha uttānamevāti.
mahāparivārakattherāpadānavaṇṇanā niṭṭhitā.
------------

footnote: 1 chaßēéa. so. 2 chaßēéa. pabbajito.

page number: 156

114. 2. sumaṅgalattherāpadānavaṇṇanā
atthadassī jinavarotiādikaṁ āyasmato sumaṅgalattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni upacinanto
atthadassissa bhagavato kāle ekasmiṁ taḷākasamīpe rukkhadevatā hutvā nibbatti.
tasmiṁ samaye bhagavā vihārato nikkhamitvā nhāyitukāmo tassa taḷākassa tīraṁ
gantvā tattha nhātvā ekacīvaro jalamāno brahmā viya sūriyo viya suvaṇṇabimbaṁ
viya aṭṭhāsi. atha so devaputto somanassajāto pañjaliko thomanaṁ akāsi,
attano dibbagītatūriyehi upahārañca akāsi. so tena puññakammena deva-
manussesu sampattiyo anubhavitvā aparabhāge imasmiṁ buddhuppāde kulagehe nibbatto
viññutaṁ patto satthari pasīditvā pabbajitvā nacirasseva arahā ahosi.
[11] so pacchā pubbakammaṁ saritvā somanassajāto pubbacaritāpadānaṁ
pakāsento atthadassī jinavarotiādimāha. tattha paramatthaṁ nibbānaṁ dakkhati
passatīti atthadassī, atha vā sabbasattānaṁ caturāriyasaccasaṅkhātaṁ atthapayojanaṁ
dassanasīloti atthadassī, kilese ajini jināti jinissatīti jino. varitabbo
patthetabbo sabbasattehīti varo, atthadassī jino ca so varo cāti atthadassījinavaro
lokajeṭṭhoti lujjati palujjatīti loko, lokīyati passīyati buddhādīhi
pārappattoti vā loko, loko ca loko ca loko cāti loko. ekasesasamāsa-
vasena "lokā"ti vattabbe "loko"ti vutto. lokassa jeṭṭho lokajeṭṭho,
so lokajeṭṭho narāsabhoti attho. sesaṁ sabbattha uttānamevāti.
sumaṅgalattherāpadānavaṇṇanā niṭṭhitā.
----------

page number: 157

115. 3. saraṇagamaniyattherāpadānavaṇṇanā
ubhinnaṁ devarājūnantiādikaṁ āyasmato saraṇagamaniyattherassa apadānaṁ. ayampi
purimabuddhesu katādhikāro tattha tattha bhave 1- vivaṭṭūpanissayāni puññāni upacinanto
padumuttare bhagavati uppanne ayaṁ himavante devarājā hutvā nibbatti, tasmiṁ
aparena 2- yakkhadevaraññā saddhiṁ saṅgāmatthāya upaṭṭhite dve anekayakkhasahassa-
parivārā phalakāvudhādihatthā saṅgāmatthāya samupabyūḷhā ahesuṁ. tadā padumuttaro
bhagavā tesu sattesu kāruññaṁ uppādetvā ākāsena tattha gantvā saparivārānaṁ
dvinnaṁ devarājūnaṁ dhammaṁ desesi. tadā te sabbe phalakāvudhāni chaḍḍetvā
bhagavantaṁ gāravabahumānena vanditvā saraṇaṁ agamaṁsu. tesaṁ ayaṁ paṭhamaṁ saraṇaṁ agamāsi.
so tena puññena devamanussesu saṁsaranto ubhayasampattiyo anubhavitvā imasmiṁ
buddhuppāde kulagehe nibbatto vuddhimanvāya satthari pasanno pabbajitvā
nacirasseva arahā ahosi.
[20] so aparabhāge pubbakusalaṁ saritvā somanassajāto pubbacaritāpadānaṁ
pakāsento ubhinnaṁ devarājūnantiādimāha. tattha sucilomakharalomāaḷavakakumbhīra-
kuverādayo viya nāmagottena apākaṭā dve yakkharājāno aññāpadesena dassento
"ubhinnaṁ devarājūnantiādimāha. 3- saṅgāmo samupaṭṭhitoti 4- saṁ suṭṭhu gāmo
kalahatthāya upagamananti saṅgāmo, so saṅgāmo saṁ suṭṭhu upaṭṭhito, ekaṭṭhāne
upagantvā ṭhitoti attho. ahosi samupabyūḷhoti saṁ suṭṭhu upasamīpe rāsibhūtoti
attho.
[21] saṁvejesi mahājananti tesaṁ rāsibhūtānaṁ yakkhānaṁ ākāse nisinno
bhagavā catusaccadhammadesanāya saṁ suṭṭhu vejesi, ādīnavadassanena gaṇhāpesi
viññāpesi bodhesīti attho. sesaṁ sabbattha uttānatthamevāti.
saraṇagamaniyattherāpadānavaṇṇanā niṭṭhitā.
-----------

footnote: 1 chaßēéa. uppannuppannabhave. 2 sī. āsanne.
footnote: 3 ubhinnaṁ devarājūnanti āha (?). 4 pāḷi. paccupaṭṭhito.

page number: 158

116. 4. ekāsaniyattherāpadānavaṇṇanā
varuṇo nāma nāmenātiādikaṁ āyasmato ekāsaniyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto atthadassissa bhagavato kāle varuṇo nāma devarājā hutvā nibbatti.
so bhagavantaṁ disvā pasannamānaso gandhamālādīhi gītavāditehi ca upaṭṭhayamāno
saparivāro pūjesi. tato aparabhāge bhagavati parinibbute tassa mahābodhirukkhaṁ
buddhadassanaṁ viya sabbatūriyatāḷāvacarehi saparivāro upahāraṁ akāsi. so tena
puññena tato kālaṁ katvā nimmānaratidevaloke uppajji. evaṁ devasampattiṁ
anubhavitvā manussesu ca manussabhūto cakkavattisampattiṁ anubhavitvā imasmiṁ
buddhuppāde kulagehe nibbatto viññutaṁ patvā satthu sāsane pabbajitvā
nacirasseva arahā ahosi.
[31] so pacchā sakakammaṁ saritvā taṁ tathato ñatvā somanassajāto
pubbacaritāpadānaṁ pakāsento varuṇo nāma nāmenātiādimāha. tattha yadā ahaṁ
sambodhanatthāya 1- buddhaṁ bodhiñca pūjesiṁ, tadā varuṇo nāma devarājā ahosinti
sambandho.
[34] dharaṇīruhapādapanti ettha rukkhalatāpabbatasattaratanādayo dhāretīti dharaṇī,
tasmiṁ ruhati patiṭṭhahatīti dharaṇīruho. pādena pivatīti pādapo, siñcitasiñcitodakaṁ
pādena mūlena pivati rukkhakkhandhasākhāviṭapehi āporasaṁ patthariyatīti attho, taṁ
dharaṇīruhapādapaṁ bodhirukkhanti sambandho.
[35] sakakammābhiraddhoti attano kusalakammena abhiraddhopasanno uttame
bodhimhi pasannoti sambandho. sesaṁ sabbattha uttānamevāti.
ekāsaniyattherāpadānavaṇṇanā niṭṭhitā.
-----------

footnote: 1 sī. sammodanatthāyu.

page number: 159

117. 5. suvaṇṇapupphiyattherāpadānavaṇṇanā
vipassī nāma bhagavātiādikaṁ āyasmato suvaṇṇapupphiyattherassa apadānaṁ.
ayampi purimajinavaresu katādhikāro tattha tattha bhave vivaṭṭūpanissayāni puññāni
upacinanto vipassissa bhagavato kāle ekasmiṁ ṭhāne bhūmaṭṭhakadevaputto hutvā
nibbatto tassa bhagavato dhammaṁ sutvā pasannamānaso catūhi suvaṇṇapupphehi
pūjesi. tāni pupphāni ākāse suvaṇṇavitānaṁ hutvā chādesuṁ, suvaṇṇapabhā ca
ekato hutvā mahāobhāso ahosi. so atirekataraṁ pasanno sakabhavanaṁ
gatopi saratiyeva. so tena puññakammena tusitabhavanādisugatīsuyeva saṁsaranto
dibbasampattiṁ anubhavitvā imasmiṁ buddhuppāde kulagehe nibbatto viññutaṁ patto
satthu dhammadesanaṁ sutvā sāsane uraṁ datvā pabbajito nacirasseva arahā
ahosi.
[40] so aparabhāge pubbakammaṁ saritvā somanassajāto attano
pubbacaritāpadānaṁ pakāsento vipassī nāma bhagavātiādimāha. taṁ heṭṭhā
vuttatthameva.
[44] pāmojjaṁ janayitvānāti balavapītiṁ uppādetvā "pāmojjaṁ
āmodanā pamodanā hāso pahāso vitti odagyaṁ attamanatā cittassā"ti-
ādīsu 1- viya attamanatā sakabhāvaṁ uppādetvāti attho. sesaṁ sabbattha
uttānatthamevāti.
suvaṇṇapupphiyattherāpadānavaṇṇanā niṭṭhitā.
------------

footnote: 1 abhi.vi. 35/9/22-3, khußēáahā. 29/3 (syā).

page number: 160

118. 6. citakapūjakattherāpadānavaṇṇanā
vasāmi rājāyatanetiādikaṁ āyasmato citakapūjakattherassa apadānaṁ. ayampi
purimabuddhesu katādhikāro tato paraṁ uppannuppannabhave vivaṭṭūpanissayāni puññāni
upacinanto sikhissa bhagavato kāle rājāyatanarukkhadevatā hutvā nibbatto
antarantarā devatāhi saddhiṁ dhammaṁ sutvā pasanno bhagavati parinibbute saparivāro
gandhadīpadhūpapupphabheriādīni gāhāpetvā bhagavato āḷahanaṭṭhānaṁ gantvā dīpādīhi 1-
pūjetvā anekehi tūriyehi anekehi vāditehi taṁ pūjesi. tato paṭṭhāya sakabhavanaṁ
upaviṭṭhopi bhagavantameva saritvā sammukhā viya vandati. so teneva puññena tena
cittappasādena rājāyatanato kālaṁ kato tusitādīsu nibbatto dibbasampattiṁ
anubhavitvā tato manussesu manussasampattiṁ anubhavitvā imasmiṁ buddhuppāde
kulagehe nibbatto viññutaṁ patto bhagavati uppannacittappasādo bhagavato sāsane
pabbajitvā nacirasseva arahā ahosi.
[49] so aparabhāge attano pubbakammaṁ saritvā somanassajāto attano 2-
pubbacaritāpadānaṁ pakāsento vasāmi rājāyatanetiādimāha. rājāyataneti devarājūnaṁ
āyatanaṁ rājāyatanaṁ, tassa rukkhassa nāmadheyyo vā, parinibbute bhagavatīti
pari samantato kiñci anavasesetvā khandhaparinibbānakāle parinibbānasamaye
parinibbānappattassa sikhino lokabandhunoti sambandho.
[50] citakaṁ agamāsahanti candanāgarudevadārukappūratakkolādisugandhadārūhi
citaṁ rāsigatanti citaṁ, citameva citakaṁ, buddhagāravena citakaṁ pūjanatthāya citakassa
samīpaṁ ahaṁ agamāsinti attho. tattha gantvā katakiccaṁ dassento tūriyaṁ tattha
vādetvātiādimāha. taṁ sabbaṁ suviññeyyamevāti.
citakapūjakattherāpadānavaṇṇanā niṭṭhitā.
--------------

footnote: 1 chaßēéa. dīpādīni. 2 chaßēéa. ayaṁ pāṭho na dissati.

page number: 161

119. 7. buddhasaññakattherāpadānavaṇṇanā
yadā vipassī lokaggotiādikaṁ āyasmato buddhasaññakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto vipassissa bhagavato kāle ekasmiṁ bhūmaṭṭhakavimāne devaputto hutvā
nibbatti. tadā vipassī bhagavā āyusaṅkhāraṁ vossajji. atha sakaladasasahassilokadhātu
sasāgarapabbatā pakampittha. tadā tassa devaputtassa bhavanampi kampittha. tasmiṁ
khaṇe so devaputto saṁsayajāto "kiṁ nu kho paṭhavīkampāya nibbattī"ti cintetvā
buddhassa āyusaṅkhāravossajjabhāvaṁ ñatvā mahāsokaṁ domanassaṁ 1- uppādesi. tadā
vessavaṇo mahārājā āgantvā "mā cintayitthā"ti assāsesi. so devaputto
tato cuto tena puññena devamanussesu saṁsaranto imasmiṁ buddhuppāde kulagehe
nibbatto viññutaṁ patto gharāvāsaṁ pahāya pabbajitvā nacirasseva arahā
ahosi.
[57] so aparabhāge attano pubbakammaṁ saritvā somanassajāto attano
pubbacaritāpadānaṁ pakāsento yadā vipassī lokaggotiādimāha. āyusaṅkhāramossajjīti
ā samantato yunoti pāleti satteti āyu, āyussa saṅkhāro rāsibhāvo
āyusaṅkhāro, taṁ āyusaṅkhāraṁ osajji pariccaji jahāsīti attho. tasmiṁ
āyusaṅkhāravossajjane. jalamekhalāsāgarodakamekhalāsahitā sakaladasasahassacakkavāḷapaṭhavī
kampitthāti sambandho.
[58] otataṁ vitthataṁ mayhanti mayhaṁ bhavanaṁ otataṁ vitthataṁ cittaṁ vicittaṁ
suci suparisuddhaṁ cittaṁ anekehi sattahi ratanehi vicittaṁ sobhamānaṁ pakampittha
pakārena kampitthāti attho. sesaṁ sabbattha uttānamevāti.
buddhasaññakattherāpadānavaṇṇanā niṭṭhitā.
------------

footnote: 1 sī. saṁvegaṁ.

page number: 162

120. 8. maggasaññakattherāpadānavaṇṇanā
padumuttarabuddhassātiādikaṁ āyasmato maggasaññakattherassa apadānaṁ. ayampi
purimabuddhesu katādhikāro tato oraṁ tattha tattha bhave vivaṭṭūpanissayāni puññāni
upacinanto padumuttarassa bhagavato kāle himavante devaputto hutvā nibbatto
araññaṁ gantvā maggamūḷhānaṁ maggaṁ gavesantānaṁ tassa sāvakānaṁ bhojetvā
maggaṁ ācikkhi. so tena puññena devamanussasampattiṁ anubhavitvā uppannuppannabhave
sabbattha amūḷho saññavā ahosi. atha imasmiṁ buddhuppāde kulagehe nibbatto
viññutaṁ patto gharāvāse anallīno pabbajitvā nacirasseva arahā ahosi.
[66] so aparabhāge attano pubbakammaṁ saritvā somanassajāto pubba-
caritāpadānaṁ pakāsento padumuttarabuddhassātiādimāha. sāvakā vanacārinoti
bhagavato vuttavacanaṁ sammā ādarena suṇantīti sāvakā, atha vā bhagavato
desanānusārena ñāṇaṁ pesetvā saddhammaṁ suṇantīti sāvakā, vanacārino vane
vicaraṇakā sāvakā vippanaṭṭhā maggamūḷhā mahāaraññe andhāva cakkhuvirahitāva
anusuyyare vicarantīti sambandho. sesaṁ sabbattha uttānamevāti.
maggasaññakattherāpadānavaṇṇanā niṭṭhitā.
-----------------
121. 9. paccupaṭṭhānasaññakattherāpadānavaṇṇanā
atthadassimhi sugatetiādikaṁ āyasmato paccupaṭṭhānasaññakattherassa apadānaṁ.
ayampi purimabuddhesu katādhikāro tattha tattha bhave vivaṭṭupanissayāni puññāni
upacinanto atthadassissa bhagavato kāle yakkhayoniyaṁ nibbatto bhagavati dharamāne
dassanassa aladdhattā pacchā parinibbute mahāsokappatto vihāsi. tadā hissa
bhagavato sāvako nāma aggasāvako anusāsanto bhagavato sārīrikadhātupūjā bhagavati

page number: 163

dharamāne katapūjā viya cittappasādavasā mahapphalaṁ bhavatīti vatvā "thūpaṁ karohī"ti
niyojito thūpaṁ kāresi, taṁ pūjetvā tato cuto devamanussesu sakkacakkavatti-
sampattimanubhavitvā imasmiṁ buddhuppāde sāvatthiyaṁ ekasmiṁ kulagehe nibbatto
viññutaṁ patto satthari pasīditvā pabbajito nacirasseva arahā ahosi.
[72] so aparabhāge attano puññakammaṁ saritvā somanassajāto
pubbacaritāpadānaṁ pakāsento atthadassimhi sugatetiādimāha. taṁ heṭṭhā vuttameva.
yakkhayoniṁ upapajjinti ettha pana attano sakāsaṁ sampattasampatte khādantā
yanti gacchantīti yakkhā, yakkhānaṁ yoni jātīti yakkhayoni, yakkhayoniyaṁ nibbattoti
attho.
[73] dulladdhaṁ vata me āsīti me mayā laddhayasaṁ dulladdhaṁ, buddhabhūtassa
satthuno sakkāraṁ akatattā virādhetvā laddhanti attho. duppabhātanti duṭṭhu pabhātaṁ
rattiyā pabhātakaraṇaṁ, mayhaṁ na suṭṭhuṁ pabhātanti 1- attho duruṭṭhitanti du uṭṭhitaṁ,
sūriyassa uggamanaṁ mayhaṁ dūggamananti attho. sesaṁ sabbattha uttānamevāti.
paccupaṭṭhānasaññakattherāpadānavaṇṇanā niṭṭhitā.
-----------------
122. 10. jātipūjakattherāpadānavaṇṇanā
jāyaṁ tassa vipassissātiādikaṁ āyasmato jātipūjakattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni upacinanto
vipassissa bhagavato kāle kulagehe nibbatto viññutaṁ patto nakkhattapāṭhakehi
vipassibodhisattassa vuttalakkhaṇanimittaṁ sutvā "ayaṁ kira kumāro buddho hutvā
sakalalokassa aggo seṭṭho hutvā sabbasatte saṁsārato uddharissatī"ti sutvā

footnote: 1 sī. mayhaṁatiduṭṭhupabhātanti.

page number: 164

taṁ bhagavantaṁ kumārakāleyeva buddhassa viya mahāpūjaṁ akāsi. pacchā kamena
kumārakālaṁ rājakumārakālaṁ 1- rajjakālanti kālattayamatikkamma buddhe jātepi mahāpūjaṁ
katvā tato cuto tusitādīsu nibbatto dibbasukhamanubhavitvā pacchā manussesu
cakkavattādimanussasukhamanubhavitvā imasmiṁ buddhuppāde kulagehe nibbatto
sattaṭṭhavassakāleyeva bhagavati pasanno pabbajitvā vipassanaṁ vaḍḍhetvā nacirasseva
arahā ahosi.
[82] so aparabhāge attano pubbakammaṁ saritvā somanassajāto
pubbacaritāpadānaṁ pakāsento jāyaṁ tassa vipassissātiādimāha. taṁ heṭṭhā
vuttatthameva.
[84] nemittānaṁ suṇitvānāti ettha nimittaṁ kāraṇaṁ sukhadukkhappattihetuṁ
jānantīti nemittā, tesaṁ nemittānaṁ nakkhattapāṭhakānaṁ vacanaṁ suṇitvāti
attho. sesaṁ sabbattha uttānamevāti.
jātipūjakattherāpadānavaṇṇanā niṭṭhitā.
dvādasamavaggavaṇṇanā niṭṭhitā.
------------

footnote: 1 kumārakāleyeva rājakumāraṁ (sabbattha).

page number: 165

13. sereyyavagga
123. 1. sereyyakattherāpadānavaṇṇanā
ajjhāyako 1- mantadharotiādikaṁ āyasmato sereyyakattherassa apadānaṁ.
ayampi purimajinavaresu katādhikāro tato paresu attabhāvasahassesu vivaṭṭūpanissayāni
puññāni upacinanto vipassissa bhagavato kāle brāhmaṇakule nibbatto
viññutaṁ patvā tiṇṇaṁ vedānaṁ pāraṁ gantvā itihāsādisakalabrāhmaṇamantesu 2-
koṭippatto ekasmiṁ divase abbhokāse saparivāro ṭhito bhagavantaṁ disvā
pasannamānaso sereyyapupphaṁ gahetvā ākāse khipanto pūjesi. tāni pupphāni
ākāse vitānaṁ hutvā sattāhaṁ ṭhatvā pacchā antaradhāyiṁsu. so taṁ acchariyaṁ
disvā atīva pasannamānaso teneva pītisomanassena kālaṁ katvā tusitādīsu
nibbatto tattha dibbasukhamanubhavitvā tato manussasukhamanubhavitvā imasmiṁ buddhuppāde
ekasmiṁ kulagehe nibbatto viññutaṁ pāpuṇitvā pubbavāsanābalena satthari
pasanno pabbajitvā nacirasseva arahā ahosi.
[1] so aparabhāge purākatakusalaṁ saritvā somanassajāto pubbacaritāpadānaṁ
pakāsento ajjhāyako mantadharotiādimāha. taṁ heṭṭhā vuttatthameva.
[3] sereyyakaṁ gahetvānāti sirise bhavaṁ jātipupphaṁ sereyyaṁ, sereyyameva
sereyyakaṁ, taṁ sereyyakaṁ gahetvānāti sambandho. bhagavati pasanno jātisumana-
makulacampakādīni pupphāni patiṭṭhapetvā pūjetuṁ kālaṁ natthitāya 3- tattha sampattaṁ
taṁ sereyyakaṁ pupphaṁ gahetvā pūjesinti attho. sesaṁ sabbattha uttānamevāti.
sereyyakattherāpadānavaṇṇanā niṭṭhitā.
---------------

footnote: 1 pāḷi. ajjhāyiko. 2 chaßēéa.....brāhmaṇadhammesu. 3 pūjetukāmatāy(?).

page number: 166

124. 2. pupphathūpiyattherāpadānavaṇṇanā
himavantassāvidūretiādikaṁ āyasmato pupphathūpiyattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni
upacinanto vipassibuddhassa bhagavato kāle brāhmaṇakule nibbatto viññutaṁ
patvā sakasippe nipphattiṁ patto tattha sāraṁ apassanto gehaṁ pahāya himavantaṁ
pavisitvā attanā sahagatehi pañcasissasahassehi saddhiṁ pañcābhiññā aṭṭha
samāpattiyo nibbattetvā kukkuranāmapabbatasamīpe paṇṇasālaṁ kāretvā paṭivasati.
tadā buddhuppādabhāvaṁ sutvā sissehi saha buddhassa santikaṁ gantukāmo kenaci
byādhinā pīḷito paṇṇasālaṁ pavisitvā sissasantikā buddhassānubhāvaṁ lakkhaṇañca
sutvā pasannamānaso himavantato campakāsokatilakakoṭakādyaneke pupphe
āharāpetvā thūpaṁ katvā buddhaṁ viya pūjetvā kālaṁ katvā brahmalokūpago
ahosi. atha te sissā tassa āḷāhanaṁ katvā buddhasantikaṁ gantvā taṁ
pavattiṁ ārocesuṁ. atha bhagavā buddhacakkhunā oloketvā anāgataṁsañāṇena
pākaṭīkaraṇamakāsi. so aparabhāge imasmiṁ buddhuppāde sāvatthiyaṁ kulagehe
nibbatto viññutaṁ patto pubbavāsanābalena satthari pasanno pabbajitvā
nacirasseva arahā ahosi.
[10] atha so attano pubbakusalaṁ saritvā somanassajāto pubbacaritāpadānaṁ
pakāsento himavantassāvidūretiādimāha. taṁ heṭṭhā vuttatthameva. kukkuro
nāma pabbatoti pabbatassa sikharaṁ kukkurākārena sunakhākārena saṇṭhitattā
"kukkurapabbato"ti saṅkhyaṁ gato, tattha samīpe paṇṇasālaṁ katvā pañcatāpasasahassehi
saha vasamānoti attho. nayānusārena sesaṁ sabbaṁ uttānatthamevāti.
pupphathūpiyattherāpadānavaṇṇanā niṭṭhitā.
--------------

footnote: 1 pūjetukāmatāya (?).

page number: 167

125. 3. pāyāsadāyakattherāpadānavaṇṇanā 1-
suvaṇṇavaṇṇo sambuddhotiādikaṁ āyasmato pāyāsadāyakattherassa
apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto vipassissa bhagavato kāle ekasmiṁ vibhavasampanne kulagehe
nibbatto viññutaṁ patvā gharāvāsaṁ vasanto hatthiassadhanadhaññasattaratanādi-
vibhavasampanno saddhāsampanno kammaphalaṁ saddahitvā sahassamattā suvaṇṇapātiyo
kāretvā tasmiṁ khīrapāyāsasahassassa pūretvā tā sabbā gāhāpetvā
simbalivanaṁ agamāsi. tasmiṁ samaye vipassī bhagavā chabbaṇṇaraṁsiyo vissajjetvā
ākāse caṅkamaṁ māpetvā caṅkamati. so pana seṭṭhi taṁ acchariyaṁ disvā atīva
pasanno pātiyo ṭhapetvā vanditvā ārocesi paṭiggahaṇāya. atha bhagavā
anukampaṁ upādāya paṭiggahesi, paṭiggahetvā ca pana tassa somanassauppādanatthaṁ
sahassamattehi bhikkhusaṁghehi saddhiṁ paribhuñji, tadavasesaṁ anekasahassabhikkhū
paribhuñjiṁsu. so tena puññena sugatīsuyeva saṁsaranto imasmiṁ buddhuppāde kulagehe
nibbatto viññutaṁ patto saddhājāto pabbajitvā nacirasseva arahā ahosi.
[26] so aparabhāge attano kusalaṁ paccavekkhamāno taṁ saritvā
somanassajāto pubbacaritāpadānaṁ pakāsento suvaṇṇavaṇṇo sambuddhotiādimāha.
taṁ heṭṭhā vuttameva.
[28] caṅkamaṁ susamārūḷhoti cadinanto padavikkhepaṁ karonto kamati
gacchatīti caṅkamaṁ, caṅkamassa padavikkhepassa ādhārabhūtapaṭhavipadeso caṅkamaṁ nāmāti
attho, etaṁ caṅkamaṁ suvisesena ārūḷhoti sambandho. ambare anilāyaneti
varīyati chādiyati anenāti varaṁ, na baranti ambaraṁ, setavatthasadisaṁ ākāsanti attho.

footnote: 1 chaßēéa. pāyasa......

page number: 168

natthi nilīyanaṁ gopanaṁ etthāti anilaṁ, ā samantato yanti gacchanti anena
iddhimantoti āyanaṁ, anilañca taṁ āyanañceti anilāyanaṁ, tasmiṁ ambare
anilāyane caṅkamaṁ māpayinti attho. sesaṁ sabbattha uttānamevāti.
pāyāsadāyakattherāpadānavaṇṇanā niṭṭhitā.
-----------
126. 4. gandhodakiyattherāpadānavaṇṇanā
nisajja pāsādavaretiādikaṁ āyasmato gandhodakiyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni 1- puññāni
upacinanto vipassissa bhagavato kāle seṭṭhikule nibbatto viññutaṁ patvā
mahaddhano mahābhogo dibbasukhaṁ anubhavanto viya manussasukhaṁ anubhavanto ekasmiṁ divase
pāsādavare nisinno hoti. tadā bhagavā suvaṇṇamahāmeru viya vīthiyā vicarati, taṁ
vicaramānaṁ bhagavantaṁ disvā pasannamānaso gantvā vanditvā sugandhodakena
bhagavantaṁ osiñcamāno pūjesi. so tena puññena devamanussesu saṁsaranto
imasmiṁ buddhuppāde ekasmiṁ kulagehe nibbatto viññutaṁ patto gharāvāsena
anallīno satthu santike pabbajitvā kammaṭṭhānaṁ gahetvā vipassanaṁ vaḍḍhetvā
nacirasseva arahā ahosi.
[35] so aparabhāge attano pubbakusalaṁ saritvā somanassajāto
pubbacaritāpadānaṁ pakāsento nisajjaṁ pāsādavaretiādimāha. tattha pāsādoti
pasādaṁ somanassaṁ janeti uppādetīti pāsādo, mālākammacittakammasuvaṇṇa-
kammādyanekavicittaṁ disvā tattha paviṭṭhānaṁ janānaṁ pasādaṁ janayatīti attho.

footnote: 1 chaßēéa. nibbānūpanissayāni.

page number: 169

pāsādo ca so patthetabbaṭṭhena varo cāti pāsādavaro, tasmiṁ pāsādavare
nisajja nisīditvā vipassiṁ jinavaraṁ addasanti sambandho. sesaṁ sabbattha
uttānamevāti.
gandhodakiyattherāpadānavaṇṇanā niṭṭhitā.
---------------
127. 5. sammukhāthavikattherāpadānavaṇṇanā
jhāyamāne vipassimhītiādikaṁ āyasmato sammukhāthavikattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto vipassissa bhagavato kāle brāhmaṇakule nibbatto sattavassika-
kāleyeva sakasippe nipphattiṁ patto gharāvāsaṁ saṇṭhapetvā vasanto vipassimhi
bodhisatte uppanne sabbabuddhānaṁ lakkhaṇāni vedattaye dissamānāni tāni
rājappamukhassa janakāyassa vipassībodhisattassa lakkhaṇañca buddhabhāvañca byākaritvā
janānaṁ mānasaṁ nibbāpesi, anekāni ca thutivacanāni nivedesi. so tena
kusalakammena cha kāmāvacarasampattiyo anubhavitvā manussesu ca cakkavattisampattiyo
anubhavitvā imasmiṁ buddhuppāde kulagehe nibbatto viññutaṁ patto saddhājāto
pabbajitvā nacirasseva arahā ahosi. katakusalanāmena sammukhāthavikattheroti
pākaṭo.
[41] so attano pubbakammaṁ saritvā somanassajāto pubbacaritāpadānaṁ
pakāsento jhāyamāne vipassimhītiādimāha. vipassimhi sammāsambuddhe jhāyamāne
uppajjamāne mātukucchito nikkhante ahaṁ pātubhūtaṁ nimittaṁ kāraṇaṁ budadhabhāvassa
hetuṁ byākariṁ kathesiṁ, anekāni acchariyāni pākaṭāni akāsinti attho. sesaṁ
vuttanayānusārena suviññeyyamevāti.
sammukhāthavikattherāpadānavaṇṇanā niṭṭhitā.
------------

page number: 170

128. 6. kusumāsaniyattherāpadānavaṇṇanā
nagare dhaññavatiyātiādikaṁ āyasmato kusumāsaniyattherassa apadānaṁ.
ayampi purimajinavaresu katādhikāro tattha tattha bhave vivaṭṭūpanissayāni puññāni
upacinanto vipassissa bhagavato kāle brāhmaṇakule nibbatto viññutaṁ patto
mahaddhano mahābhogo tiṇṇaṁ vedānaṁ pāraṁ gato brāhmaṇasippesu koṭippatto
sakaparasamayakusalo mātāpitaro pūjetukāmo pañca uppalakalāpe attano samīpe
ṭhapetvā nisinno bhikkhusaṁghaparivutaṁ vipassiṁ bhagavantaṁ āgacchantaṁ disvā
nīlapītādighanabuddharasmiyo ca disvā pasannamānaso āsanaṁ paññāpetvā tattha
tāni pupphāni santharitvā bhagavantaṁ tattha nisīdāpetvā sakaghare mātu
atthāya paṭiyattāni sabbāni khādanīyabhojanīyāni gahetvā saparivāraṁ bhagavantaṁ
sahatthena santappento bhojesi. bhojanāvasāne ekaṁ uppalahatthaṁ adāsi.
tena somanassajāto patthanaṁ akāsi. bhagavāpi anumodanaṁ katvā pakkāmi. so
tena puññena devamanussesu dve sampattiyo anubhavitvā imasmiṁ buddhuppāde
sāvatthiyaṁ vibhavasampanne ekasmiṁ kule nibbatto viññutaṁ patto bhogayasehi
vaḍḍhito kāmesu ādīnavaṁ disvā gharāvāsaṁ pahāya pabbajito nacirasseva
arahā ahosi.
[65] so aparabhāge pubbe katakusalaṁ pubbenivāsañāṇena saritvā
somanassajāto 1- pubbacaritāpadānaṁ pakāsento nagare dhaññavatiyātiādimāha.
dhaññānaṁ puññavantānaṁ khattiyabrāhmaṇagahapatimahāsālānaṁ anekesaṁ kulānaṁ
ākarattā dhaññavatī, atha vā muttāmaṇiādisattaratanānaṁ sattavidhadhaññānaṁ
upabhogaparibhogānaṁ ākarattā dhaññavatī, atha vā dhaññānaṁ

footnote: 1 chaßēéa. somanassappatto.

page number: 171

buddhapaccekabuddhakhīṇāsavānaṁ vasanaṭṭhānaṁ ārāmavihārādīnaṁ ākarattā dhaññavatī, tassā
dhaññavatiyā. nagaranti patthenti ettha upabhogaparibhogatthikā janāti nagaraṁ,
na gacchatīti vā nagaṁ, rājayuvarājamahāmattādīnaṁ vasanaṭṭhānaṁ. nagaṁ rāti
ādadāti gaṇhātīti nagaraṁ, rājādīnaṁ vasanaṭṭhānasamūhabhūtaṁ pākāraparikhādīhi
parikkhittaṁ paricchinnaṭṭhānaṁ nagaraṁ nāmāti attho. tasmiṁ nagare yadā ahaṁ
vipassissa bhagavato santike byākaraṇaṁ alabhiṁ, tadā tasmiṁ dhaññavatiyā nagare
brāhmaṇo ahosinti sambandho. sesaṁ sabbattha uttānamevāti.
kusumāsaniyattherāpadānavaṇṇanā niṭṭhitā.
-----------
129. 7. phaladāyakattherāpadānavaṇṇanā
ajjhāyako mantadharotiādikaṁ āyasmato phaladāyakattherassa apadānaṁ.
ayampi purimabuddhesu katādhikāro anekesu bhavesu vivaṭṭūpanissayāni puññāni
upacinanto padumuttarassa bhagavato kāle brāhmaṇakule nibbatto viññutaṁ
patvā vedattayādisakasippesu pārappatto anekesaṁ brāhmaṇasahassānaṁ
pāmokkho ācariyo sakasippānaṁ pariyosānaṁ adisvā tattha ca sāraṁ apassanto
gharāvāsaṁ pahāya isipabbajjaṁ pabbajitvā himavantassa avidūre assamaṁ kāretvā
saha sissehi vāsaṁ kappesi, tasmiṁ samaye padumuttaro bhagavā bhikkhāya caramāno
tassānukampāya taṁ padesaṁ sampāpuṇi. tāpaso bhagavantaṁ disvā pasannamānaso
attano atthāya puṭake nikkhipitvā rukkhagge laggitāni madhurāni padumaphalāni
madhunā saha adāsi. bhagavā tassa somanassuppādanatthaṁ passantasseva paribhuñjitvā
ākāse ṭhito phaladānānisaṁsaṁ kathetvā pakkāmi.
[75] so tena puññena devamanussesu saṁsaranto ubhayasampattiyo
anubhavitvā imasmiṁ buddhuppāde vibhavasampanne ekasmiṁ kulagehe nibbatto

page number: 172

sattavassikoyeva arahattaṁ patvā pubbe katakusalakammaṁ saritvā somanassajāto
pubbacaritāpadānaṁ pakāsento ajjhāyako mantadharotiādimāha. tattha ajjheti
cintetīti ajjhāyi, ajjhāyiyeva ajjhāyako. ettha hi akāro "paṭisedhe
vuddhitabbhāve .pe. akāro virahappake"ti evaṁ vuttesu dasasu atthesu
tabbhāve vattati. sissānaṁ savanadhāraṇādivasena hitaṁ ajjheti cinteti ajjhāyaṁ
karotīti ajjhāyako, cintakoti attho. ācariyassa santike uggahitaṁ sabbaṁ
mantaṁ manena dhāreti pavattetīti mantadharo. tiṇṇaṁ vedāna pāragūti vedaṁ
vuccati ñāṇaṁ, vedena veditabbā bujjhitabbāti vedā, iruvedayajuvedasāmaveda-
saṅkhātā tayo ganthā, tesaṁ vedānaṁ pāraṁ pariyosānaṁ koṭiṁ gato pattoti pāragū.
sesaṁ pākaṭamevāti.
phaladāyakattherāpadānavaṇṇanā niṭṭhitā.
-----------------
130. 8. Ñāṇasaññikattherāpadānavaṇṇanā
pabbate himavantamhītiādikaṁ āyasmato ñāṇasaññikattherassa apadānaṁ.
ayampi purimabuddhesu katādhikāro 1- tattha tattha 1- uppannuppanne bhave
vivaṭṭūpanissayāni puññāni upacinanto vipassissa bhagavato kāle kulagehe
nibbatto vuddhippatto gharāvāsaṁ pahāya tāpasapabbajjaṁ pabbajitvā himavantassa
avidūre pabbatantare paṇṇasālaṁ kāretvā pañcābhiññāaṭṭhasamāpattiyo
nibbattetvā vasanto ekadivasaṁ parisuddhaṁ paṇḍaraṁ pulinatalaṁ disvā "īdisā
parisuddhā buddhā, īdisaṁva parisuddhaṁ buddhañāṇan"ti buddhañca tassa ñāṇañca
anussari thomesi ca.

footnote: 1-1 chaßēéa. tasmiṁ tasmiṁ.

page number: 173

[84] so tena puññena devamanussesu saṁsaranto ubhayasampattiyo
anubhavitvā imasmiṁ buddhuppāde ekasmiṁ kulagehe nibbatto viññutaṁ patto 1-
sāsane pabbajitvā nacirasseva arahattaṁ patto pubbe katapuññaṁ anussaritvā
somanassajāto pubbacaritāpadānaṁ pakāsento "pabbate himavantamhītiādimāha.
pulinaṁ sobhaṇaṁ disvāti paripuṇṇakataṁ viya pulākārena parisodhitākārena pavattaṁ
ṭhitanti pulinaṁ, sobhaṇaṁ vālukaṁ disvā seṭṭhaṁ buddhaṁ anussarinti atatho. sesaṁ
suviññeyyamevāti.
Ñāṇasaññikattherāpadānavaṇṇanā niṭṭhitā.
--------------
131. 9. gaṇṭhipupphiyattherāpadānavaṇṇanā
suvaṇṇavaṇṇo sambuddhotiādikaṁ 2- āyasmato gaṇṭhipupphiyattherassa
apadānaṁ. ayampi purimabuddhesu katādhikāro anekāsu jātīsu katapuññasañcayo
vipassissa bhagavato kāle ekasmiṁ kulagehe nibbatto upabhogaparibhogehi anūno
ekadivasaṁ vipassiṁ bhagavantaṁ sagaṇaṁ disvā pasannamānaso lājāpañcamehi pupphehi
pūjesi. so teneva cittappasādena yāvatāyukaṁ ṭhatvā tato cuto 3- devaloke
nibbatto dibbasampattiṁ anubhavitvā aparabhāge manussesu manussasampattiṁ
anubhavitvā imasmiṁ buddhuppāde ekasmiṁ kulagehe nibbatto saddhājāto
pabbajitvā nacirasseva arahā ahosi. 4-
[91] so ekadivasaṁ pubbe katapuññaṁ saritvā somanassajāto "iminā
kusalenāhaṁ nibbānaṁ patto"ti pubbacaritāpadānaṁ pakāsento suvaṇṇavaṇṇo
sambuddhotiādimāha. taṁ sabbaṁ heṭṭhā vuttanayattā uttānatthamevāti.
gaṇṭhipupphiyattherāpadānavaṇṇanā niṭṭhitā.
-----------------

footnote: 1 chaßēéa. patvā. 2 pāḷi. bhagavā.
footnote: 3 chaßēéa. ayaṁ pāṭho na dissati. 4 chaßēéa. nacirasseva arahattaṁ pāpuṇi.

page number: 174

132. 10. padumapūjakattherāpadānavaṇṇanā
himavantassāvidūretiādikaṁ āyasmato padumapūjakattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni upacinanto
padumuttarassa bhagavato kāle brāhmaṇakule nibbatto viññutaṁ patvā sakasippe
nipphattiṁ patvā tattha sāraṁ apassanto buddhuppattito puretaraṁ uppannattā
ovādānusāsaniṁ alabhitvā gharāvāsaṁ pahāya isipabbajjaṁ pabbajitvā himavantassa
avidūre gotamakaṁ nāma pabbataṁ nissāya assamaṁ kāretvā pañcābhiññāaṭṭha-
samāpattiyo nibbattetvā jhānasukheneva vihāsi. tadā padumuttaro bhagavā buddho
hutvā satte saṁsārato uddharanto tassānukampāya himavantaṁ agamāsi. tāpaso
bhagavantaṁ disvā pasannamānaso sakasisse samānetvā tehi padumapupphāni
āharāpetvā pūjesi. so tena puññena devamanussesu saṁsaranto ubhayasampattiyo
anubhavitvā imasmiṁ buddhuppāde sāvatthiyaṁ kulagehe nibbatto saddho pasanno
pabbajitvā nacirasseva arahā ahosi.
[97] so attano pubbakammaṁ saritvā somanassajāto pubbacaritāpadānaṁ
pakāsento himavantassāvidūretiādimāha. gotamo nāma pabbatoti anekāsaṁ
yakkhadevatānaṁ āvāsabhāvena adhiṭṭhānavasena gotamassa bhavanattā gotamoti
pākaṭo ahosi. pavattati tiṭṭhatīti pabbato. nāgarukkhehi sañchannoti ruhati
tiṭṭhatīti rukkho. atha vā paṭhaviṁ khananto uddhaṁ ruhatīti rukkho, nānā
anekappakārā campakakappūranāgāgarucandanādayo rukkhāti nānārukkhā, tehi
nānārukkhehi sañchanno parikiṇṇo gotamo pabbatoti sambandho. mahābhūtagaṇālayoti
bhavanti jāyanti uppajjanti vaḍḍhanti cāti bhūtā, mahantā ca te bhūtā cāti

page number: 175

mahābhūtā, mahābhūtānaṁ gaṇo samūhoti mahābhūtagaṇo, mahābhūtagaṇassa ālayo
patiṭṭhāti mahābhūtagaṇālayo.
[98] vemajjhamhi ca tassāsīti tassa gotamassa pabbatassa
vemajjhe abbhantare assamo abhinimmito nipphādito katoti attho. sesaṁ
uttānamevāti.
padumapūjakattherāpadānavaṇṇanā niṭṭhitā.
terasamavaggavaṇṇanā niṭṭhitā.
----------

page number: 176

14. sobhitavagga
133. 1. sobhitattherāpadānavaṇṇanā
padumuttaro nāma jinotiādikaṁ āyasmato sobhitattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto padumuttarassa bhagavato kāle ekasmiṁ kulagehe nibbatto viññutaṁ
patto gharāvāsaṁ saṇṭhapetvā ekadivasaṁ satthārā dhamme desiyamāne somanassena
pasannamānaso nānappakārehi thomesi. so teneva somanassena kālaṁ katvā
devesu nibbatto tattha dibbasukhaṁ anubhavitvā manussesu ca manussasukhaṁ anubhavitvā
imasmiṁ buddhuppāde sāvatthiyaṁ kulagehe nibbatto sattavassikova pabbajitvā
nacirasseva chaḷabhiñño arahā ahosi.
[1] so aparabhāge attano pubbakammaṁ saritvā somanassajāto
pubbacaritāpadānaṁ pakāsento padumuttaro nāma jinotiādimāha. taṁ sabbaṁ
heṭṭhā vuttanayattā suviññeyyamevāti.
sobhitattherāpadānavaṇṇanā niṭṭhitā.
--------------
134. 2. sudassanattherāpadānavaṇṇanā
vitthatāya nadītīretiādikaṁ 1- āyasmato sudassanattherassa apadānaṁ. ayampi
purimajinavaresu katādhikāro tattha tattha bhave katapuññūpacayo sikhissa bhagavato
kāle kulagehe nibbatto vuddhippatto gharāvāsaṁ saṇṭhapetvā vasanto vitthatāya
nāma gaṅgāya samīpe pilakkhuphalitaṁ pariyesanto tassā tīre nisinnaṁ jalamānāggisikhaṁ
iva sikhiṁ sammāsambuddhaṁ disvā pasannamānaso ketakīpupphaṁ vaṇṭeneva

footnote: 1 pāḷiyaṁ nadiyā tīreti dissati.

page number: 177

chinditvā pūjento evamāha "bhante yena ñāṇena tvaṁ evaṁ mahānubhāvo
sabbaññubuddho jāto, taṁ ñāṇaṁ ahaṁ pūjemī"ti. atha bhagavā anumodanaṁ akāsi.
so tena puññena devamanussesu jāto ubhayasampattiyo anubhavitvā imasmiṁ
buddhuppāde ekasmiṁ kulagehe nibbatto satthari pasanno pabbajitvā nacirasseva
arahā ahosi.
[10] so attano katakusalaṁ saritvā somanassajāto pubbacaritāpadānaṁ
pakāsento vitthatāya nadītīreti 1- ādimāha. tattha vitthatāyāti vittharati pattharati
vitthiṇṇā hotīti vitthatā, nadanti saddaṁ karonti itā gatā pavattāti nadī,
nadiṁ tarantā etaṁ patvā tiṇṇā nāma hontīti tīraṁ, tassā vitthatāya nadiyā
tīre tīrasamīpeti attho.
[11] ketakiṁ pupphitaṁ disvāti kucchitākārena gaṇhantānaṁ hatthaṁ kaṇṭhako
chindati vijjhatīti ketaṁ, ketassa esā ketakīpupphaṁ, taṁ disvā vaṇṭaṁ chinditvāti
sambandho. sikhino lokabandhunoti sikhī vuccati aggi, sikhīsadisā nīlapītādibhedā
jalamānā chabbaṇṇaghanaraṁsiyo yassa so sikhī, lokassa sakalalokattayassa bandhu
ñātakoti lokabandhu, tassa sikhino lokabandhuno ketakīpupphaṁ vaṇṭe chinditvā
pūjesinti sambandho. sesaṁ uttānatthamevāti.
sudassanattherāpadānavaṇṇanā niṭṭhitā.
--------------
135. 3. candanapūjanakattherāpadānavaṇṇanā
candabhāgānadītīretiādikaṁ āyasmato candanapūjanakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto atthadassissa bhagavato kāle himavante candabhāgānadiyā samīpe

footnote: 1 pāḷiyaṁ nadiyā tīreti dissati.

page number: 178

kinnarayoniyaṁ nibbatto pupphabhakkho pupphanivasano candanāgaruādīsu gandhavibhūsito
himavante bhummadevatā viya uyyānakīḷajalakīḷādianekasukhaṁ anubhavanto vāsaṁ
kappesi. tadā atthadassī bhagavā tassā anukampāya himavantaṁ gantvā ākāsato
oruyha saṅghāṭiṁ paññāpetvā nisīdi. so kinnaro taṁ bhagavantaṁ vijjotamānaṁ
tattha nisinnaṁ disvā pasannamānaso sugandhacandanena pūjesi. tassa bhagavā
anumodanaṁ akāsi.
[17] so tena puññena tena somanassena yāvatāyukaṁ ṭhatvā tato
cuto devaloke nibbatto aparāparaṁ cha kāmāvacarasampattiyo anubhavitvā manussesu
cakkavattirajjapadesarajjasampattiyo anubhavitvā imasmiṁ buddhuppāde kulagehe
nibbatto viññutaṁ patto pabbajitvā nacirasseva arahattaṁ patvā attano
pubbakammaṁ saritvā somanassajāto pubbacaritāpadānaṁ pakāsento candabhāgānadī-
tīretiādimāha. tattha candaṁ manaṁ ruciṁ ajjhāsayaṁ ñatvā viya jātoti cando.
candamaṇḍalena pasannanimmalodakena ubhosu passesu muttādalasadisasantharadhavala-
pulinatalena ca samannāgatattā candena bhāgā sadisāti candabhāgā, tassā
candabhāgāya nadiyā tīre samīpeti attho. sesaṁ sabbaṁ heṭṭhā vuttanayattā
suviññeyyamevāti.
candanapūjanakattherāpadānavaṇṇanā niṭṭhitā.
aṭṭhamabhāṇavāravaṇṇanā niṭṭhitā.
-----------
136. 4. pupphacchadaniyattherāpadānavaṇṇanā
sunando nāma nāmenātiādikaṁ āyasmato pupphacchadaniyattherassa apadānaṁ.
ayampi purimabuddhesu katādhikāro anekesu bhavesu vivaṭṭūpanissayāni puññāni
upacinanto padumuttarassa bhagavato kāle brāhmaṇakule nibbatto viññutaṁ patvā

page number: 179

sakasippesu nipphattiṁ patto mahābhogo mahāyaso dānābhirato ahosi. ekadivasaṁ
so "sakalajambudīpe ime yācakā nāma `ahaṁ dānaṁ na laddhosmī'ti vattuṁ mā
labhantū"ti mahādānaṁ sajjesi. tadā padumuttaro bhagavā saparivāro ākāsena
gacchati. brāhmaṇo taṁ disvā pasannacitto sakasisse pakkosāpetvā pupphāni
āharāpetvā ākāse ukkhipitvā pūjesi. tāni sakalanagaraṁ chādetvā satta
divasāni aṭṭhaṁsu.
[26] so tena puññakammena devamanussesu sukhaṁ anubhavitvā imasmiṁ
buddhuppāde sāvatthiyaṁ ekasmiṁ kulagehe nibbatto saddhājāto pabbajitvā
khuraggeyeva arahattaṁ patvā attano pubbakammaṁ saritvā somanassajāto pubba-
caritāpadānaṁ pakāsento sunando nāma nāmenātiādimāha. taṁ heṭṭhā vuttanayattā
suviññeyyamevāti.
pupphacchadaniyattherāpadānavaṇṇanā niṭṭhitā.
-------------
137. 5. rahosaññakattherāpadānavaṇṇanā
himavantassāvidūretiādikaṁ āyasmato rahosaññakattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni upacinanto
ekasmiṁ buddhasuññakāle majjhimapadese brāhmaṇakule nibbatto vuddhimanvāya
sakasippesu nipphattiṁ patvā tattha sāraṁ apassanto kevalaṁ udaraṁ pūretvā
kodhamadamānādayo akusaleyeva disvā gharāvāsaṁ pahāya himavantaṁ pavisitvā
isipabbajjaṁ pabbajitvā anekatāpasasataparivāro vasabhapabbatasamīpe assamaṁ māpetvā
tīṇi vassasahassāni himavanteyeva vasamāno "ahaṁ ettakānaṁ sissānaṁ ācariyoti
sammato garuṭṭhāniyo garukātabbo vandanīyo, ācariyo me natthī"ti domanassappatto

page number: 180

te sabbe sisse sannipātetvā buddhānaṁ abhāve nibbānādhigamābhāvaṁ pakāsetvā
sayaṁ ekako raho vivekaṭṭhāneva nisinno buddhassa sammukhā nisinno viya
buddhasaññaṁ manasi karitvā buddhārammaṇaṁ pītiṁ uppādetvā sālāyaṁ pallaṅkaṁ
ābhujitvā nisinno kālaṁ katvā brahmaloke nibbatti.
[34] so tattha jhānamukhena ciraṁ vasitvā imasmiṁ buddhuppāde kulagehe
nibbatto kāmesu anallīno sattavassiko pabbajitvā khuraggeyeva arahattaṁ patvā
chaḷabhiñño hutvā pubbenivāsañāṇena attano pubbakammaṁ saritvā sañjātasomanasso
pubbacaritāpadānaṁ pakāsento himavantassāvidūretiādimāha. vasabho nāma pabbatoti
himavantapabbataṁ vinā sesapabbatānaṁ uccatarabhāvena seṭṭhatarabhāvena vasabhoti
saṅkhaṁ gato pabbatoti attho. sesaṁ sabbattha uttānatthamevāti.
rahosaññikattherāpadānavaṇṇanā niṭṭhitā.
-------------
138. 6. campakapupphiyattherāpadānavaṇṇanā
kaṇikāraṁva jotantantiādikaṁ āyasmato campakapupphiyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto vessabhussa bhagavato kāle brāhmaṇakule nibbatto vuddhippatto
sakasippesu nipphattiṁ patvā tattha sāraṁ apassanto gharāvāsaṁ pahāya tāpasapabbajjaṁ
pabbajitvā vanantare vasanto vessabhuṁ bhagavantaṁ uddissa sissehi campakapupphehi
pūjesi. bhagavā anumodanaṁ akāsi. so teneva kusalena devamanussesu saṁsaranto
ubhayasampattiyo anubhavitvā imasmiṁ buddhuppāde kulagehe nibbatto viññutaṁ
pāpuṇitvā pubbavāsanābalena gharāvāse anallīno pabbajitvā nacirasseva arahā
ahosi.

page number: 181

[41] so aparabhāge attano pubbapuññakammaṁ saritvā somanassajāto
pubbacaritāpadānaṁ pakāsento kaṇikāraṁva jotantantiādimāha. tattha kaṇikāranti
sakalapattapalāsāni paribhajja pātetvā pupphagahaṇasamaye kaṇṇikābaddho hutvā
pupphamakulānaṁ gahaṇato kaṇṇikākārena pakatoti kaṇikāro, "kaṇṇikāro"ti
vattabbe niruttinayena ekassa pubbaṇakārassa lopaṁ katvā "kaṇikāran"ti
vuttanti daṭṭhabbaṁ. taṁ pupphitaṁ kaṇikārarukkhaṁ iva jotantaṁ buddhaṁ addasanti
attho. sesaṁ uttānatthamevāti.
campakapupphiyattherāpadānavaṇṇanā niṭṭhitā.
------------
139. 7. atthasandassakattherāpadānavaṇṇanā
visālamāḷe āsīnotiādikaṁ āyasmato atthasandassakattherassa apadānaṁ.
ayampi purimabuddhesu katādhikāro anekesu attabhāvesu katapuññūpacayo padumuttarassa
bhagavato kāle brāhmaṇakule nibbatto vuddhimanvāya sakasippesu nipphattiṁ patto
tattha sāraṁ apassanto gehaṁ pahāya himavantaṁ gantvā ramaṇīye ṭhāne paṇṇasālaṁ
katvā paṭivasati, tadā sattānukampāya himavantamāgataṁ padumuttarabhagavantaṁ disvā
pasannamānaso pañcaṅgasamannāgato vanditvā thutivacanehi thomesi. so tena puññena
yāvatāyukaṁ ṭhatvā 1- kālaṁ katvā brahmalokūpago ahosi. so aparabhāge imasmiṁ
buddhuppāde kulagehe nibbatto viññutaṁ patto satthu dhammadesanaṁ sutvā
paṭiladdhasaddho pabbajitvā nacirasseva arahattaṁ pāpuṇi.
[47] so attano pubbakammaṁ saritvā somanassajāto pubbacaritāpadānaṁ
pakāsento visālamāḷe āsīnotiādimāha. tattha visālamāḷe visālaṁ patthataṁ

footnote: 1 chaßēéa. katvā.

page number: 182

vitthiṇṇaṁ mahantaṁ māḷaṁ visālamāḷaṁ, tasmiṁ visālamāḷe āsīno nisinno ahaṁ
lokanāyakaṁ addasanti sambandho. sesaṁ suviññeyyamevāti.
atthasandassakattherāpadānavaṇṇanā niṭṭhitā.
-----------
140. 8. ekapasādaniyattherāpadānavaṇṇanā 1-
nārado iti me nāmantiādikaṁ 2- āyasmato ekapasādaniyattherassa
apadānaṁ. ayampi purimabuddhesu katādhikāro anekāsu jātīsu katakusalo atthadassissa
bhagavato kāle brāhmaṇakule nibbatto kesavoti pākaṭo hutvā viññutaṁ patvā
gharāvāsaṁ pahāya pabbajitvā vasanto ekadivasaṁ satthu dhammadesanaṁ sutvā
pasannamānaso añjaliṁ paggayha ativiya pītisomanassajāto pakkāmi. so yāvatāyukaṁ
ṭhatvā teneva somanassena kālaṁ katvā devesu nibbatto tattha dibbasampattiṁ
anubhavitvā manussesu uppanno tattha sampattiyo anubhavitvā imasmiṁ buddhuppāde
aññatarasmiṁ kulagehe nibbatto vuddhippatto satthari pasīditvā pabbajito
nacirasseva arahā ahosi.
[55] so aparabhāge attano katakusalakammaṁ saritvā somanassajāto
pubbacaritāpadānaṁ pakāsento nārado iti me nāmantiādimāha. tattha nāradoti
jātivasena suddhasarīrattā natthi rajo dhūli malaṁ etassāti nārado, jakārassa
dakāraṁ katvā nāradoti kuladattikaṁ nāmaṁ. kesavoti kisavacchagotte jātattā
kesavo nāradakesavo iti maṁ janā vidū jānantīti attho. sesaṁ pākaṭamevāti.
ekapasādaniyattherāpadānavaṇṇanā niṭṭhitā.
--------------

footnote: 1 pāḷiyaṁ ekaraṁsaniyattherāpadānanti dissati. 2 pāḷiyaṁ nārado iti nāmenāti
footnote: dissati.

page number: 183

141. 9. sālapupphadāyakattherāpadānavaṇṇanā 1-
migarājā tadā āsintiādikaṁ āyasmato sālapupphadāyakattherassa apadānaṁ.
ayampi purimabuddhesu katādhikāro tattha tattha bhave katakusalasañcayo kenaci
kammacchiddena himavante sīhayoniyaṁ nibbatto anekasīhaparivāro vihāsi. tadā sikhī
bhagavā tassānukampāya himavantaṁ agamāsi. sīho taṁ upagataṁ disvā pasannamānaso
sākhābhaṅgena sakaṇṇikasālapupphaṁ gahetvā pūjesi. bhagavā tassa anumodanaṁ akāsi.
[60] so tena puññena devamanussesu saṁsaranto ubhayasampattiyo
anubhavitvā imasmiṁ buddhuppāde ekasmiṁ kulagehe nibbatto viññutaṁ patvā
satthari pasanno pabbajitvā arahattaṁ patto attano pubbakammaṁ saritvā
somanassajāto pubbacaritāpadānaṁ pakāsento migarājā tadā āsintiādimāha.
tattha maraṇaṁ gacchantīti migā, atha vā ghāsaṁ magganti gavesantīti migā, migānaṁ
rājā migarājā. sakalacatuppadānaṁ rājabhāve satipi gāthābandhasukhatthaṁ mige ādiṁ
katvā migarājāti vuttaṁ. yadā bhagavantaṁ disvā sapupphaṁ sālasākhaṁ bhañjitvā
pūjesiṁ, tadā ahaṁ migarājā ahosinti attho.
[62] sakosaṁ pupphamāharinti sakaṇṇikaṁ sālapupphaṁ āhariṁ pūjesinti attho.
sesaṁ uttānatthamevāti.
sālapupphadāyakattherāpadānavaṇṇanā niṭṭhitā. 2-
--------------
142. 10. piyālaphaladāyakattherāpadānavaṇṇanā 3-
parodhako tadā āsintiādikaṁ āyasmato piyālaphaladāyakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni

footnote: 1 pāḷi. sāladāyaka.... 2 chaßēéa. samattā. 3 pāḷi. phaladāyaka....

page number: 184

upacinanto sikhissa bhagavato kāle nesādakule nibbatto himavante ekasmiṁ
pabbhāre mige vadhitvā jīvikaṁ kappetvā vasati. tasmiṁ kāle tattha gataṁ sikhiṁ
bhagavantaṁ disvā pasannamānaso sāyaṁ pātaṁ namassamāno kañci deyyadhammaṁ
apassanto madhurāni piyālaphalāni uccinitvā adāsi. bhagavā tāni paribhuñji.
so nesādo buddhārammaṇāya pītiyā nirantaraṁ phuṭṭhasarīro pāpakamme virattacitto
mūlaphalāhāro nacirasseva kālaṁ katvā devaloke nibbatti.
[66] so tattha dibbasampattiyo anubhavitvā manussesu ca anekavidhasampattiyo
anubhavitvā imasmiṁ buddhuppāde gahapatikule nibbatto viññutaṁ patto
gharāvāsaṁ saṇṭhapetvā tattha anabhirato gehaṁ pahāya satthu santike pabbajitvā
vipassanaṁ vaḍḍhetvā nacirasseva arahattaṁ patto attano kataphaladānakammaṁ
saritvā somanassajāto pubbacaritāpadānaṁ pakāsento parodhako tadā
āsintiādimāha. tattha yadā ahaṁ piyālaphalaṁ datvā cittaṁ pasādesiṁ, tadā ahaṁ
parodhako āsinti sambandho. parodhakoti parasattarodhako vihesako. "pararodhako"ti
vattabbe pubbassa rakārassa lopaṁ katvā "parodhako"ti vuttaṁ.
[69] paricāriṁ vināyakanti taṁ nibbānapāpakaṁ satthāraṁ "bhante imaṁ phalaṁ
paribhuñjathā"ti pavāriṁ nimantasiṁ ārādhesinti attho. sesaṁ suviññeyyamevāti.
piyālaphaladāyakattherāpadānavaṇṇanā niṭṭhitā.
cuddasamavaggavaṇṇanā niṭṭhitā.
----------

page number: 185

15. chattavagga
143. 1. atichattiyattherāpadānavaṇṇanā 1-
parinibbute bhagavatītiādikaṁ āyasmato atichattiyattherassa apadānaṁ. ayampi
purimabuddhesu katādhikāro tattha tattha bhave vivaṭṭūpanissayāni puññāni upacinanto
atthadassissa bhagavato kāle ekasmiṁ kulagehe nibbatto dharamānassa bhagavato
adiṭṭhattā parinibbutakāle "aho mama parihānī"ti cintetvā "mama jātiṁ saphalaṁ
karissāmī"ti katasanniṭṭhāno chattādhichattaṁ kāretvā tassa bhagavato sarīradhātuṁ
nihitadhātugabbhaṁ pūjesi. aparabhāge pupphacchattaṁ kāretvā tameva dhātugabbhaṁ pūjesi.
so teneva puññena devamanussesu saṁsaranto ubhayasampattiyo anubhavitvā imasmiṁ
buddhuppāde gahapatikule nibbatto viññutaṁ patto satthari pasanno pabbajitvā
kammaṭṭhānaṁ gahetvā vāyamanto nacirasseva arahattaṁ pāpuṇi.
[1] so attano pubbakammaṁ saritvā somanassajāto pubbacaritāpadānaṁ
pakāsento parinibbute bhagavatītiādimāha. tattha chattātichattanti chādiyati saṁvariyati
ātapādinti chattaṁ, chattassa atichattaṁ chattassa uparikatachattaṁ chattātichattaṁ, chattassa
uparūpari chattanti attho. thūpamhi abhiropayinti thūpiyati rāsikarīyatīti thūpo, atha
vā thūpati thirabhāvena vuddhiṁ virūḷhiṁ vepullaṁ āpajjamāno patiṭṭhātīti thūpo,
tasmiṁ thūpamhi mayā kāritaṁ chattaṁ uparūpari ṭhapanavasena abhivisesena āropayiṁ
pūjesinti attho.
[2] pupphacchadanaṁ katvānāti vikasitehi sugandhehi anekehi pupphehi chadanaṁ
chattupari vitānaṁ katvā pūjesinti attho. sesaṁ sabbattha uttānatthamevāti.
atichattiyattherāpadānavaṇṇanā niṭṭhitā.
-------------

footnote: 1 pāḷi. adhichattiyu...

page number: 186

144. 2. thambhāropakattherāpadānavaṇṇanā
nibbute lokanāthamhītiādikaṁ āyasmato thambhāropakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto dhammadassissa bhagavato kāle kulagehe nibbatto saddho pasanno
parinibbute bhagavati tassa bhagavato dhātugabbhamāḷake thambhaṁ nikhanitvā dhajaṁ āropesi.
bahūni jātisumanapupphāni ganthitvā nisseṇiyā ārohitvā pūjesi.
[5] so yāvatāyukaṁ ṭhatvā kālaṁ katvā devamanussesu saṁsaranto ubhayasampattiyo
anubhavitvā sabbattha pūjito imasmiṁ buddhuppāde ekasmiṁ kulagehe nibbatto
daharakālato pabhuti pūjanīyo sāsane baddhasaddho pabbajitvā saha paṭisambhidāhi
arahattaṁ patto attano pubbakammaṁ saritvā somanassajāto pubbacaritāpadānaṁ
pakāsento nibbute lokanāthamhītiādimāha. tattha nibbute lokanāthamhīti
sakalalokassa nāthe padhānabhūte paṭisaraṇe ca satthari khandhaparinibbānena nibbute
nibbutadīpasikhā viya adassanaṁ gateti attho. dhammadassīnarāsabheti catusaccadhammaṁ
passatīti dhammadassī, atha vā satipaṭṭhānādike sattatiṁsabodhipakkhiyadhamme dassanasīlo
passanasīloti dhammadassī, narānaṁ āsabho pavaro uttamoti narāsabho, dhammadassī
ca so narāsabho ceti dhammadassīnarāsabho, tasmiṁ dhammadassīnarāsabhe. āropesiṁ
dhajaṁ thambhanti 1- cetiyamāḷake thambhaṁ nikhanitvā tattha dhajaṁ āropesiṁ bandhitvā
ṭhapesinti attho.
[6] nisseṇiṁ māpayitvānāti nissāya taṁ iṇanti gacchanti ārohanti uparīti
nisseṇi, taṁ nisseṇiṁ māpayitvā kāretvā bandhitvā thūpaseṭṭhaṁ samāruhinti
sambandho. jātipupphaṁ gahetvānāti jāyamānameva janānaṁ sundaraṁ manaṁ karotīti

footnote: 1 pāḷiyaṁ āropesiṁ dhajatthambhanti dissati.

page number: 187

jātisumanaṁ, jātisumanameva pupphaṁ "jātisumanapupphan"ti vattabbe gāthābandhasukhatthaṁ
sumanasaddassa lopaṁ katvā "jātipupphan"ti vuttaṁ, taṁ jātisumanapupphaṁ gahetvā
ganthitvā thūpamhi āropayiṁ, āropetvā pūjesinti attho. sesaṁ
suviññeyyamevāti.
thambhāropakattherāpadānavaṇṇanā niṭṭhitā.
-----------------
145. 3. vedikārakattherāpadānavaṇṇanā
nibbute lokanāthamhītiādikaṁ āyasmato vedikārakattherassa apadānaṁ.
ayampi purimajinavaresu katādhikāro tattha tattha bhave vivaṭṭūpanissayāni puññāni
upacinanto piyadassissa bhagavato kāle vibhavasampanne ekasmiṁ kule nibbatto
viññutaṁ patvā gharāvāsaṁ saṇṭhapetvā nibbute satthari pasanno tassa cetiye
valayaṁ kāresi, sattahi ratanehi paripūretvā mahāpūjaṁ kāresi. so tena puññena
devamanussesu saṁsaranto anekesu jātisatasahassesu pūjanīyo mahaddhano mahābhogo
ubhayasukhaṁ anubhavitvā imasmiṁ buddhuppāde kulagehe nibbatto vibhavasampanno
pabbajitvā vāyamanto nacirasseva arahā ahosi.
[10] so ekadivasaṁ attano pubbe katakusalaṁ saritvā somanassajāto
pubbacaritāpadānaṁ pakāsento nibbute lokanāthamhītiādimāha. taṁ heṭṭhā
vuttatthameva. piyadassīnaruttameti piyaṁ somanassākāraṁ dassanaṁ yassa so piyadassī,
ārohapariṇāhadvattiṁsamahāpurisalakkhaṇāsītānubyañjanabyāmappabhāmaṇḍalehi sādhu
mahājanappasādaṁ janayanākāradassanoti attho. narānaṁ uttamoti naruttamo,
piyadassī ca so naruttamo ceti piyadassīnaruttamo, tasmiṁ piyadassīnaruttame
nibbute dhātugabbhamhi muttavediṁ ahaṁ akāsinti sambandho. pupphādhāratthāya
pariyosāne vedikāvalayaṁ akāsinti attho.

page number: 188

[11] maṇīhi parivāretvāti maṇati jotati pabhāsatīti maṇi, atha vā
janānaṁ manaṁ pūrento somanassaṁ karonto ito gato pavattoti maṇi, jāti-
raṅgamaṇiveḷuriyamaṇiādīhi anekehi maṇīhi katavedikāvalayaṁ parivāretvā uttamaṁ
mahāpūjaṁ akāsinti attho. sesaṁ uttānatthamevāti.
vedikārakattherāpadānavaṇṇanā niṭṭhitā.
-----------------
146. 4. saparivāriyattherāpadānavaṇṇanā
padumuttaro nāma jinotiādikaṁ āyasmato saparivāriyattherassa apadānaṁ.
ayampi purimabuddhesu katādhikāro anekāsu jātīsu vivaṭṭūpanissayāni puññāni
upacinanto padumuttarassa bhagavato kāle kulagehe nibbatto viññutaṁ patto
mahaddhano mahābhogo ahosi. atha padumuttare bhagavati parinibbute mahājano
tassa dhātuṁ nidahitvā mahantaṁ cetiyaṁ kāretvā pūjesi. tasmiṁ kāle ayaṁ
upāsako tassupari candanasārena cetiyagharaṁ karitvā mahāpūjaṁ akāsi. so teneva
puññena devamanussesu saṁsaranto ubhayasampattiyo anubhavitvā imasmiṁ buddhuppāde
ekasmiṁ kulagehe nibbatto vuddhimanvāya kusalaṁ katvā saddhāya sāsane
pabbajitvā nacirasseva arahā ahosi.
[15-8] so aparabhāge attano pubbakammaṁ saritvā somanassajāto
pubbacaritāpadānaṁ pakāsento padumuttaro nāma jinotiādimāha. tattha omattanti
lāmakabhāvaṁ nīcabhāvaṁ dukkhitabhāvaṁ vā na passāmi na jānāmi, na diṭṭhapubbo
mayā nīcabhāvoti attho. sesaṁ pākaṭamevāti.
saparivāriyattherāpadānavaṇṇanā niṭṭhitā.
---------------

page number: 189

147. 5. umāpupphiyattherāpadānavaṇṇanā 1-
nibbute lokamahitetiādikaṁ āyasmato umāpupphiyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto siddhatthassa bhagavato kāle kulagehe nibbatto vuddhippatto
gharāvāsaṁ saṇṭhapetvā vasanto nibbutassa bhagavato cetiyamahe vattamāne
indanīlamaṇivaṇṇaṁ umāpupphaṁ gahetvā pūjesi. so tena puññena sugatīsuyeva
saṁsaranto dibbamānusasampattiyo anubhavitvā uppannuppannabhave bahulaṁ
nīlavaṇṇo jātisampanno vibhavasampanno ahosi. so imasmiṁ buddhuppāde
vibhavasampanne ekasmiṁ kulagehe nibbatto viññutaṁ patvā saddhājāto
pabbajitvā nacirasseva arahattaṁ pāpuṇi.
[21] so pubbakammaṁ saritvā somanassajāto pubbacaritāpadānaṁ pakāsento
nibbute lokamahitetiādi vuttaṁ. tattha lokamahiteti lokehi mahito pūjitoti
lokamahito, tasmiṁ lokamahite siddhatthamhi bhagavati parinibbuteti sambandho.
āhutīnaṁpaṭiggaheti āhutino vuccanti pūjāsakkārā, tesaṁ āhutīnaṁ paṭiggahetuṁ
arahatīti āhutīnaṁpaṭiggaho, aluttakitantasamāso, tasmiṁ āhutīnaṁpaṭiggahe bhagavati
parinibbuteti attho.
[22] umāpupphanti uddhamuddhaṁ nīlapabhaṁ muñcamānaṁ pupphati vikasatīti
umāpupphaṁ, taṁ umāpupphaṁ gahetvā cetiye pūjaṁ akāsinti attho. sesaṁ
uttānatthamevāti.
umāpupphiyattherāpadānavaṇṇanā niṭṭhitā.
---------------

footnote: 1 pāḷi. ummāpupphiyu....

page number: 190

148. 6. anulepadāyakattherāpadānavaṇṇanā 1-
anomadassīmunino 2- tiādikaṁ āyasmato anulepadāyakattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto anomadassissa bhagavato kāle kulagehe nibbatto mahaddhano
mahābhogo tassa bhagavato bodhirukkhassa vedikāvalayaṁ kāretvā sudhākammañca
kāretvā vālukasantharaṇaṁ daddaḷhamānaṁ rajatavimānamiva kāresi. so tena puññana
sukhappatto uppannuppannabhave rajatavimānarajatageharajatapāsādesu sukhamanubhavitvā
imasmiṁ buddhuppāde kulagehe nibbatto viññutaṁ patvā satthari pasanno
pabbajitvā vipassanaṁ anuyutto nacirasseva arahā ahosi.
[26] so aparabhāge "kiṁ nu kho kusalaṁ katvā mayā ayaṁ viseso
adhigato"ti pubbenivāsānussatiñāṇena paṭipāṭiyā anussaritvā pubbe katakusalaṁ
jānitvā somanassajāto pubbacaritāpadānaṁ pakāsento anomadassīmuninoti-
ādimāha. tattha anomaṁ alāmakaṁ dassanaṁ dassanīyaṁ sarīraṁ yassa so anomadassī,
dvattiṁsamahāpurisalakkhaṇāsītānubyañjanabyāmappabhāsamujjalavirājitasarīrattā sundara-
dassanoti attho. sudhāya piṇḍaṁ datvānāti bodhighare vedikāvalayaṁ kāretvā
sakale bodhighare sudhālepanaṁ katvāti attho. pāṇikammaṁ akāsahanti sārakaṭṭhena
phalakapāṇiyo katvā tāhi pāṇīhi maṭṭhakammaṁ akāsinti attho. sesaṁ
suviññeyyamevāti.
anulepadāyakattherāpadānavaṇṇanā niṭṭhitā.
----------------

footnote: 1 pāḷi. anulomadāyaka.... 2 pāḷi. anomadassissa munino.

page number: 191

149. 7. maggadāyakattherāpadānavaṇṇanā
uttaritvāna nadikantiādikaṁ āyasmato maggadāyakattherassa apadānaṁ.
ayampi purimajinavaresu katādhikāro anekesu bhavesu nibbānādhigamatthāya puññāni
upacinanto siddhatthassa bhagavato kāle lokasammate kule nibbatto vuddhimanvāya
gharāvāsaṁ vasanto ekadivasaṁ bhagavantaṁ ekaṁ nadiṁ uttaritvā vanantaraṁ gacchantaṁ
disvā pasannamānaso "idāni mayā bhagavato maggaṁ samaṁ kātuṁ vaṭṭatī"ti
cintetvā kudālañca piṭakañca ādāya bhagavato gamanamaggaṁ samaṁ katvā vālukaṁ
okiritvā bhagavato pāde vanditvā "bhante iminā maggālaṅkārakaraṇena
nibbattanibbattaṭṭhāne pūjanīyo bhaveyyaṁ, nibbānañca pāpuṇeyyan"ti patthanaṁ
akāsi. bhagavā "yathāpatthanaṁ 1- samijjhatū"ti anumodanaṁ katvā pakkāmi.
[32-3] so tena puññena devamanussesu saṁsaranto sabbattha pūjito
ahosi. imasmiṁ pana buddhuppāde pākaṭe ekasmiṁ kule nibbatto satthari
pasanno pabbajitvā vipassanaṁ vaḍḍhetvā nacirasseva arahattaṁ patvā attano
pubbakammaṁ paccakkhato ñatvā somanassajāto pubbacaritāpadānaṁ pakāsento
uttaritvāna nadikantiādimāha. tattha nadati saddaṁ karoti gacchatīti nadī, nadīyeva
nadikā, taṁ nadikaṁ uttaritvā atikkamitvāti attho. kudālapiṭakamādāyāti ku
vuccati paṭhavī, taṁ vidālane padālane chindane alanti kudālaṁ, piṭakaṁ vuccati
paṁsuvālikādivāhakaṁ, tālapaṇṇavettalatādīhi katabhājanaṁ, kudālañca piṭakañca
kudālapiṭakaṁ, taṁ ādāya gahetvāti attho. sesaṁ uttānatthamevāti.
maggadāyakattherāpadānavaṇṇanā niṭṭhitā.
-----------------

footnote: 1 chaßēéa. yathādhippāyaṁ.

page number: 192

150. 8. phalakadāyakattherāpadānavaṇṇanā
yānakāro pure āsintiādikaṁ āyasmato phalakadāyakattherassa apadānaṁ.
ayampi purimabuddhesu katādhikāro anekesu attabhāvesu katapuññasambhāro siddhatthassa
bhagavato kāle vaḍḍhakikule nibbatto ratanattaye pasanno candanena ālambanaphalakaṁ
katvā bhagavato adāsi. bhagavā tassānumodanaṁ akāsi.
[37] so tena puññena devamanussesu saṁsaranto sabbattha kāle
cittasukhapīṇito ubhayasampattiyo anubhavitvā imasmiṁ buddhuppāde kulagehe
nibbatto viññutaṁ patto 1- satthu dhammadesanaṁ sutvā sañjātappasādo pabbajitvā
ghaṭento 2- vāyamanto nacirasseva saha paṭisambhidāhi arahattaṁ patvā attano pubbakammaṁ
saritvā somanassajāto pubbacaritāpadānaṁ pakāsento yānakāro pure āsinti-
ādimāha. tattha yānakāroti yanti etena icchiticchitaṭṭhānanti yānaṁ, taṁ karotīti
yānakāro, pure buddhadassanasamaye ahaṁ yānakāro āsiṁ ahosinti attho.
candanaṁ 3- phalakaṁ katvāti candati pariḷāhaṁ vūpasametīti candanaṁ, atha vā candanti
sugandhavāsanatthaṁ sarīraṁ vilimpanti etenāti candanaṁ, taṁ ālambanaphalakaṁ katvā.
lokabandhunoti sakalalokassa bandhu ñātibhūtoti lokabandhu, tassa lokabandhuno
satthuno adāsinti attho. sesaṁ suviññeyyamevāti.
phalakadāyakattherāpadānavaṇṇanā niṭṭhitā.
---------------
151. 9. vaṭaṁsakiyattherāpadānavaṇṇanā
sumedho nāma nāmenātiādikaṁ āyasmato vaṭaṁsakiyattherassa apadānaṁ.
ayampi purimamunindesu katādhikāro tattha tattha bhave vivaṭṭūpanissayāni puññāni

footnote: 1 chaßēéa. patvā. 2 chaßēéa. ayaṁ pāṭho na dassati. 3 pāḷi. candanena.

page number: 193

upacinanto sumedhassa bhagavato kāle kulagehe nibbatto viññutaṁ patto gharāvāsaṁ
saṇṭhapetvā tattha ādīnavaṁ disvā gehaṁ pahāya tāpasassa pabbajjaṁ pabbajitvā
mahāvane vihāsi. tasmiṁ samaye sumedho bhagavā vivekakāmatāya taṁ vanaṁ sampāpuṇi.
atha so tāpaso bhagavantaṁ disvā pasannamānaso vikasitaṁ saḷalapupphaṁ gahetvā
vaṭaṁsakākārena ganthetvā bhagavato pādamūle ṭhapetvā pūjesi. bhagavā tassa
cittappasādatthāya anumodanaṁ akāsi. so tena puññena devamanussesu saṁsaranto
ubhayasampattiyo anubhavitvā imasmiṁ buddhuppāde vibhavasampanne kule jāto
vuddhimanvāya saddho pasanno pabbajitvā nacirasseva arahā ahosi.
[43] so aparabhāge pubbakammaṁ saritvā somanassajāto pubbacaritāpadānaṁ
pakāsento sumedho nāma nāmenātiādimāha. 1- vivekamanubrūhantoti
janākiṇṇataṁ pahāya janavivekaṁ cittavivekañca anubrūhanto vaḍḍhento bahulīkaronto
mahāvanaṁ ajjhogāhi pāvisīti attho. sesaṁ uttānatthamevāti.
vaṭaṁsakiyattherāpadānavaṇṇanā niṭṭhitā.
------------
152. 10. pallaṅkadāyakattherāpadānavaṇṇanā
sumedhassa bhagavatotiādikaṁ āyasmato pallaṅkadāyakattherassa apadānaṁ. ayampi
purimabuddhesu katādhikāro anekesu bhavesu nibbānādhigamatthāya katapuññūpacayo
sumedhassa bhagavato kāle gahapatikule nibbatto vuddhimanvāya mahābhogasampanno
satthari pasīditvā dhammaṁ sutvā tassa satthuno sattaratanamayaṁ pallaṅkaṁ kāretvā
mahantaṁ pūjaṁ akāsi. so tena puññena devamanussesu saṁsaranto sabbattha pūjito
ahosi. so anukkamena imasmiṁ buddhuppāde vibhavasampanne ekasmiṁ kule

footnote: 1 chaßēéa. ādi vuttaṁ.

page number: 194

nibbatto viññutaṁ patto gharāvāsaṁ saṇṭhapetvā satthu dhammadesanaṁ sutvā
pasanno pabbajitvā nacirasseva arahattaṁ patvā pubbe katapuññanāmena
pallaṅkadāyakattheroti pākaṭo ahosi. heṭṭhā viya 1- uparipi pubbe katapuññanāmena
therānaṁ nāmāni evameva veditabbāni.
[47] so ekadivasaṁ attano pubbakammaṁ saritvā somanassajāto
pubbacaritāpadānaṁ pakāsento sumedhassa bhagavatotiādimāha. pallaṅko hi mayā
dinnoti pallaṅkaṁ ūrubaddhāsanaṁ katvā yattha upavīsanti nisīdanti, so
pallaṅkoti vuccati, so pallaṅko sattaratanamayo mayā dinno pūjitoti
attho. sauttarasapacchadoti 2- saha uttaracchadena saha pacchadena sauttarasapacchado,
uparivitānaṁ bandhitvā āsanaṁ uttamavatthehi acchādetvāti attho. sesaṁ
pākaṭamevāti.
pallaṅkadāyakattherāpadānavaṇṇanā niṭṭhitā.
paṇṇarasamavaggavaṇṇanā niṭṭhitā.
-----------

footnote: 1 i. heṭṭhāpi. 2 sī. sauttarisapacchadoti.

page number: 195

16. bandhujīvakavagga
153. 1. bandhujīvakattherāpadānavaṇṇanā
candaṁva vimalaṁ suddhantiādikaṁ āyasmato bandhujīvakattherassa apadānaṁ.
ayampāyasmā purimabuddhesu katādhikāro tattha tattha bhave vivaṭṭūpanissayāni puññāni
upacinanto sikhissa bhagavato kāle kulagehe nibbatto viññutaṁ patto gharāvāsaṁ
saṇṭhapetvā vasanto sikhissa bhagavato rūpakāyasampattiṁ disvā pasannamānaso
bandhujīvakapupphāni gahetvā bhagavato pādamūle pūjesi. bhagavā tassa cittappasāda-
vaḍḍhanatthāya anumodanaṁ akāsi. so yāvatāyukaṁ ṭhatvā tena eva puññena
devaloke nibbatto cha kāmāvacarasampattiyo anubhavitvā manussesu ca cakkavatti-
ādisampattiyo anubhavitvā imassa amhākaṁ sammāsambuddhassa uppannakāle
gahapatikule nibbatto satthu dhammadesanaṁ sutvā saddhājāto gehaṁ pahāya pabbajito
arahattaṁ pāpuṇi.
[1] so pubbenivāsañāṇena pubbe katakusalakammaṁ anussaritvā somanassajāto
pubbacaritāpadānaṁ pakāsento candaṁva vimalaṁ suddhantiādimāha. tattha candaṁva vimalaṁ
suddhanti abbhā, mahikā, dhumo, rajo, rāhūti imehi upakkilesamalehi vimuttaṁ
candaṁ iva diyaḍḍhasahassupakkilesamalānaṁ pahīnattā vimalaṁ nikkilesattā suddhaṁ pasannaṁ
sikhiṁ sambuddhanti sambandho. kilesakaddamānaṁ abhāvena anāvilaṁ. nandībhavasaṅkhātāya
balavasnehāya 1- parisamantato khīṇattā nandībhavaparikkhīṇaṁ tiṇṇaṁ. loketi lokattayato
tiṇṇaṁ uttiṇṇaṁ atikkantaṁ. visattikanti visattikaṁ vuccati taṇhā,
nittaṇhanti attho.
[2] nibbāpayantaṁ janatanti dhammavassaṁ vassanto janataṁ janasamūhaṁ
kilesapariḷāhābhāvena nibbāpayantaṁ vūpasamentaṁ. sayaṁ saṁsārato tiṇṇaṁ, sabbasatte

footnote: 1 sī. phalavisesāyu.

page number: 196

saṁsārato tārayantaṁ atikkamentaṁ catunnaṁ saccānaṁ munanato jānanato muniṁ, sikhiṁ
sambuddhanati sambandho. vanasmiṁ jhāyamānanti 2- ārammaṇūpanijjhānalakkhaṇūpanijjhānehi
jhāyantaṁ cintentaṁ cittena bhāventaṁ vanamajjheti attho. ekaggaṁ ekaggacittaṁ
susamāhitaṁ suṭṭhu ārammaṇe āhitaṁ ṭhapitacittaṁ sikhiṁ muniṁ disvāti sambandho.
[3] bandhujīvakapupphānīti bandhūnaṁ ñātīnaṁ jīvakaṁ jīvitanissayaṁ hadayamaṁsalohitaṁ
bandhujīvakaṁ hadayamaṁsalohitasamānavaṇṇaṁ pupphaṁ bandhujīvakapupphaṁ gahetvā sikhino
lokabandhuno pūjesinti attho. sesaṁ uttānatthamevāti.
bandhujīvakattherāpadānavaṇṇanā niṭṭhitā.
--------------
154. 2. tambapupphiyattherāpadānavaṇṇanā
parakammāyane yuttotiādikaṁ āyasmato tambapupphiyattherassa apadānaṁ.
ayampi āyasmā purimabuddhesu katādhikāro tattha tattha bhave vivaṭṭūpanissayāni
puññāni upacinanto piyadassissa bhagavato kāle kenaci pure katena akusalakammena
duggatakule nibbatto vuddhippatto paresaṁ kammaṁ katvā bhatiyā jīvikaṁ kappesi.
so evaṁ dukkhena vasanto paresaṁ aparādhaṁ katvā maraṇabhayena palāyitvā vanaṁ
pāvisi. tattha gataṭṭhāne pāṭalibodhiṁ disvā vanditvā sammajjitvā ekasmiṁ
rukkhe tambavaṇṇaṁ pupphaṁ disvā taṁ sabbaṁ kaṇṇike ocinitvā bodhipūjaṁ akāsi.
tattha cittaṁ pasādetvā vanditvā pallaṅkamābhujitvā nisīdi. tasmiṁ khaṇe te
manussā padānupadikaṁ anubandhitvā tattha agamaṁsu. so te disvā bodhiṁ
āvajjentova palāyitvā bhayānake gīriduggapapāte patitvā mari.

footnote: 1 pāḷi. jhāyamānantaṁ.

page number: 197

[7] so bodhipūjāya anussaritattā taneva pītisomanassena tāvatiṁsādīsu
upapanno chakāmāvacarasampattiṁ anubhavitvā manussesu ca cakkavattiādisampattiṁ
anubhavitvā imasmiṁ buddhuppāde vibhavasampanne kule nibbatto vuddhippatto
satthu dhammadesanaṁ sutvā pasannamānaso pabbajitvā nacirasseva arahā hutvā
attano pubbakammaṁ saritvā somanassajāto pubbacaritāpadānaṁ pakāsento
parakammāyane yuttotiādimāha. tattha paresaṁ kammāni parakammāni, parakammānaṁ
āyane karaṇe vāhane dhāraṇe yutto yojito ahosinti attho. sesaṁ
pākaṭamevāti.
tambapupphiyattherāpadānavaṇṇanā niṭṭhitā.
---------------
155. 3. vīthisammajjakattherāpadānavaṇṇanā
udentaṁ sataraṁsiṁvātiādikaṁ āyasmato vīthisammajjakattherassa apadānaṁ. ayampi
purimabuddhesu katādhikāro anekesu jātisatesu katapuññasañcayo sikhissa bhagavato
kāle kulagehe nibbatto gharāvāsaṁ vasanto nagaravāsīhi saddhiṁ vīthiṁ sajjetvā
nīyamānaṁ bhagavantaṁ disvā pasannamānaso vīthiṁ samaṁ katvā dhajaṁ tattha ussāpesi.
[15] so teneva puññena devamanussesu saṁsaranto ubhayasampattiyo
anubhavitvā imasmiṁ buddhuppāde ekasmiṁ kule nibbatto viññutaṁ patvā satthu
dhammadesanaṁ sutvā paṭiladdhasaddho bahumānahadayo pabbajitvā laddhūpasampado
nacirasseva arahā hutvā attano pubbakammaṁ anussaranto paccakkhato jānitvā
pubbacaritāpadānaṁ pakāsento udentaṁ sataraṁsiṁvātiādimāha. tattha udentaṁ
uggacchantaṁ sataraṁsiṁ satapabhaṁ. sataraṁsīti desanāsīsamattaṁ, anekasatasahassapabhaṁ sūriyaṁ
ivāti attho. pītaraṁsiṁva bhāṇumanti pītaraṁsiṁ saṅkucitapabhaṁ bhāṇumaṁ pabhāvantaṁ
candamaṇḍalaṁ iva sambuddhaṁ disvāti attho. sesaṁ suviññeyyamevāti.
vīthisammajjakattherāpadānavaṇṇanā niṭṭhitā.
--------------

page number: 198

156. 4. kakkārupupphapūjakattherāpadānavaṇṇanā
devaputto ahaṁ santotiādikaṁ āyasmato kakkārupupphapūjakattherassa
apadānaṁ. ayampi purimabuddhesu katādhikāro tattha tattha bhave katapuññasañcayo
sikhissa bhagavato kāle bhummaṭṭhakadevaputto hutvā nibbatto sikhiṁ sammāsambuddhaṁ
disvā dibbakakkārupupphaṁ gahetvā pūjesi.
[21] so tena puññena devamanussesu saṁsaranto ekatiṁsakappabbhantare
ubhayasukhaṁ anubhavitvā imasmiṁ buddhuppāde sāvatthiyaṁ kulagehe nibbatto
vuddhimanvāya satthari pasanno pabbajitvā nacirasseva arahā hutvā attano
pubbakammaṁ paccakkhato ñatvā somanassajāto pubbacaritāpadānaṁ pakāsento
devaputto ahaṁ santotiādimāha. tattha dibbanti kīḷanti pañcahi
dibbehi kāmaguṇehīti devā, devānaṁ putto, devo eva vā putto
sesaṁ devaputto, ahaṁ devaputto santo vijjamāno dibbaṁ kakkārupupphaṁ
paggayha pakārena gahetvā sikhissa bhagavato abhiropayiṁ pūjesinti attho.
uttānatthamevāti.
kakkārupupphapūjakattherāpadānavaṇṇanā niṭṭhitā.
----------------
157. 5. mandāravapupphapūjakattherāpadānavaṇṇanā
devaputto ahaṁ santotiādikaṁ āyasmato mandāravapupphapūjakattherassa
apadānaṁ. ayampi thero purimabuddhesu katādhikāro tattha tattha bhave vivaṭṭūpanissayāni
puññāni upacinanto sikhissa bhagavato kāle bhummaṭṭhakadevaputto hutvā
nibbatto sikhiṁ bhagavantaṁ disvā pasannamānaso dibbamandāravapupphehi pūjesi.

page number: 199

[25] so tena puññenātiādikaṁ sabbaṁ anantarattherassa apadānavaṇṇanāya
vutatanayeneva veditabbanti.
mandāravapupphapūjakattherāpadānavaṇṇanā niṭṭhitā.
--------------
158. 6. kadambapupphiyattherāpadānavaṇṇanā
himavantassāvidūretiādikaṁ āyasmato kadambapupphiyattherassa apadānaṁ.
ayampi purimajinavaresu katādhikāro tattha tattha bhave vivaṭṭūpanissayāni puññāni
upacinanto sammāsambuddhasuññe loke ekasmiṁ kule nibbatto vuddhimanvāya
gharāvāsaṁ vasanto tattha ādīnavaṁ disvā gharāvāsaṁ pahāya tāpasapabbajjaṁ
pabbajitvā himavantasamīpe kukkuṭe nāma pabbate assamaṁ katvā vihāsi. so
tattha satta paccekabuddhe disvā pasannamānaso pupphitaṁ kadambapupphaṁ ocinitvā
te paccekabuddhe pūjesi. tepi "icchitaṁ patthitan"tiādinā anumodanaṁ akaṁsu.
[30] so tena puññena devamanussesu saṁsaranto ubhayasampattiyo
anubhavitvā imasmiṁ buddhuppāde sāvatthiyaṁ kulagehe nibbatto vuddhimanvāya
satthu dhammadesanaṁ sutvā paṭiladdhasaddho pabbajitvā nacirasseva arahā hutvā
attano 1- pubbakammaṁ saritvā somanassajāto pubbacaritāpadānaṁ pakāsento
himavantassāvidūretiādimāha. taṁ vuttatthameva. kukkuṭo nāma pabbatoti tassa
ubhosu passesu kukkuṭacūḷākārena pabbatakūṭānaṁ vijjamānattā kukkuṭoti saṅkhaṁ
gato. pakārena tiro hutvā patiṭṭhahatīti pabbato. tamhi pabbatapādamhīti
tasmiṁ pabbatasamīpe. satta buddhā vasantīti satta paccekabuddhā tasmiṁ kukkuṭa-
pabbatapāde paṇṇasālāyaṁ vasantīti attho.

footnote: 1 chaßēéa. ayaṁ pāṭho na dissati.

page number: 200

[31] dīparājaṁva uggatanti dīpānaṁ rājā dīparājā, sabbesaṁ dīpānaṁ
jalamānānaṁ tārakānaṁ rājā candoti attho. atha vā sabbesu jambudīpapubbavideha-
aparagoyānauttarakurusaṅkhātesu catūsu dīpesu dvisahassaparittadīpesu ca rājā
ālokapharaṇato cando dīparājāti vuccati, taṁ nabhe uggataṁ candaṁ iva pupphitaṁ
phullitaṁ kadambarukkhaṁ disvā tato pupphaṁ ocinitvā ubhohi hatthehi paggayha
pakārena gahetvā satta paccekabuddhe samokiriṁ suṭṭhu okiriṁ, ādarena
pūjesinti attho. sesaṁ uttānatthamevāti.
kadambapupphiyattherāpadānavaṇṇanā niṭṭhitā.
-----------
159. 7. tiṇasūlakattherāpadānavaṇṇanā
himavantassāvidūretiādikaṁ āyasmato tiṇasūlakattherassa apadānaṁ. ayampi
thero purimajinavaresu katapuññasambhāro uppannuppannabhave kusalāni upacinanto
sikhissa bhagavato kāle kulagehe nibbatto gharāvāsaṁ saṇṭhapetvā tattha dosaṁ
disvā taṁ pahāya tāpasapabbajjaṁ pabbajitvā vasanto himavantasamīpe bhūtagaṇe
nāma pabbate vasantaṁ ekakaṁ vivekamanubrūhantaṁ sikhiṁ sambuddhaṁ disvā pasannamānaso
tiṇasūlapupphaṁ gahetvā pādamūle pūjesi. buddhopi tassa anumodanaṁ akāsi.
[35] so tena puññena devamanussesu saṁsaranto ubhayasampattiyo
anubhavitvā imasmiṁ buddhuppāde sāvatthiyaṁ vibhavasampanne ekasmiṁ kule nibbatto
vuddhimanvāya sāsane pasanno pabbajitvā upanissayasampannattā nacirasseva
arahattaṁ pāpuṇitvā pubbakammaṁ saritvā somanassajāto 1- pubbacaritāpadānaṁ

footnote: 1 chaßēéa. somanassappatto.

page number: 201

pakāsento himavantassāvidūretiādimāha. bhūtagaṇo nāma pabbatoti bhūtagaṇānaṁ
devayakkhasamūhānaṁ āvāsabhūtattā bhavanasadisattā avirūḷhabhāvena pavattattā ca
bhūtagaṇo nāma pabbato, tasmiṁ eko adutiyo jino jitamāro buddho vasate
dibbabrahmāriyairiyāpathavihārehi viharatīti attho.
[36] ekūnasatasahassaṁ kappaṁ na vinipātikoti tena tiṇasūlapupphapūjākaraṇa-
phalena nirantaraṁ ekūnasatasahassakappānaṁ avinipātako caturāpāyavinimutto
saggasampattibhavameva upapannoti attho. sesaṁ suviññeyyamevāti.
tiṇasūlakattherāpadānavaṇṇanā niṭṭhitā.
------------
160. 8. nāgapupphiyattherāpadānavaṇṇanā
suvaccho nāma nāmenātiādikaṁ āyasmato nāgapupphiyattherassa apadānaṁ.
ayampi thero purimajinanisabhesu katādhikāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle brāhmaṇakule nibbatto
vuddhippatto vedattayādīsu sakasippesu nipphattiṁ patvā tattha sāraṁ adisvā
himavantaṁ pavisitvā tāpasapabbajjaṁ pabbajitvā jhānasamāpattisukhena vītināmesi.
tasmiṁ samaye padumuttaro bhagavā tassānukampāya tattha agamāsi. so tāpaso taṁ
bhagavantaṁ disvā lakkhaṇasatthesu chekattā bhagavato lakkhaṇarūpasampattiyā pasanno
vanditvā añjaliṁ paggayha aṭṭhāsi. ākāsato anotiṇṇattā pūjāsakkāre
akateyeva ākāseneva pakkāmi. atha so tāpaso sasisso nāgapupphaṁ ocinitvā
tena pupphena bhagavato gatadisābhāgamaggaṁ pūjesi.
[39] so puññena devamanussesu saṁsaranto ubhayasampattiyo anubhavanto
sabbattha pūjito imasmiṁ buddhuppāde sāvatthiyaṁ kulagehe nibbatto vuddhimanvāya

page number: 202

saddhāsampanno pabbajitvā vattapaṭipattiyā sāsanaṁ sobhayamāno nacirasseva
arahā hutvā "kena nu kho kusalakammena mayā ayaṁ lokuttarasampatti laddhā"ti
atītakammaṁ saranto pubbakammaṁ paccakkhato ñatvā sañjātasomanasso pubbacaritāpadānaṁ
pakāsento suvaccho nāma nāmenātiādimāha. tattha vacchagotte
jātattā vaccho, sundaro ca so vaccho ceti suvaccho. nāmena suvaccho nāma
brāhmaṇo mantapāragū vedattayādisakalamantasatthe koṭippattoti attho. sesaṁ
heṭṭhā vuttanayattā uttānatthamevāti.
nāgapupphiyattherāpadānavaṇṇanā niṭṭhitā.
------------
161. 9. punnāgapupphiyattherāpadānavaṇṇanā
kānanaṁ vanamogayhātiādikaṁ āyasmato punnāgapupphiyattherassa apadānaṁ.
ayampi purimajinavaresu katādhikāro tattha tattha bhave vivaṭṭūpanissayāni puññāni
upacinanto phussassa bhagavato kāle nesādakule nibbatto mahāvanaṁ paviṭṭho
tattha supupphitapunnāgapupphaṁ disvā hetusampannattā buddhārammaṇapītivasena
bhagavantaṁ saritvā taṁ pupphaṁ saha kaṇṇikāhi 1- ocinitvā vālukāhi cetiyaṁ katvā
pūjesi.
[46] so tena puññena dvenavutikappe nirantaraṁ devamanussasampattiyoyeva
anubhavitvā imasmiṁ buddhuppāde sāvatthiyaṁ vibhavasampanne kule nibbatto
vuddhimanvāya pubbavāsanābalena sāsane pasanno pabbajitvā vāyamanto
nacirasseva arahā hutvā pubbe katakusalaṁ saritvā somanassajāto

footnote: 1 sī. sakāni.

page number: 203

pubbacaritāpadānaṁ pakāsento kānanaṁ vanamogayhātiādimāha. taṁ sabbaṁ heṭṭhā
vuttattā uttānatthamevāti.
punnāgapupphiyattherāpadānavaṇṇanā niṭṭhitā.
--------------
162. 10. kumudadāyakattherāpadānavaṇṇanā
himavantassāvidūretiādikaṁ āyasmato kumudadāyakattherassa apadānaṁ. ayampi
thero purimabuddhesu katādhikāro anekesu bhavesu vivaṭṭūpanissayāni puññāni
upacinanto padumuttarassa bhagavato kāle himavantassa āsanne mahante
jātassare kukuttho nāma pakkhī hutvā nibbatto kenaci akusalena pakkhī
samānopi pubbe katasambhārena buddhisampanno puññāpuññesu cheko sīlavā
pāṇagocarato paṭivirato ahosi. tasmiṁ samaye padumuttaro bhagavā ākāsenāgantvā
tassa samīpe caṅkamati. atha so sakuṇo bhagavantaṁ disvā pasannacitto kumudapupphaṁ
ḍaṁsitvā bhagavato pādamūle pūjesi. bhagavā tassa somanassuppādanatthaṁ
paṭiggahetvā anumodanaṁ akāsi.
[51] so tena puñañena devamanussesu ubhayasampattisukhaṁ anubhavitvā imasmiṁ
sāvatthiyaṁ aññatarasmiṁ kule nibbatto vuddhimanvāya mahaddhano mahābhogo
buddhuppāde ratanattaye pasanno satthu dhammadesanaṁ sutvā paṭiladdhasaddho
pabbajitvā nacirasseva arahā hutvā attano pubbakammaṁ paccakkhato ñatvā
somanassajāto pubbacaritāpadānaṁ pakāsento himavantassāvidūretiādimāha.
padumuppalasañchannoti ettha satapattehi sampuṇṇo setapadumo ca tīṇi

page number: 204

nīlarattasetuppalāni ca padumuppalāni tehi sañchanno gahanībhūto sampuṇṇo
mahājātassaro ahūti sambandho. puṇḍarīkasamotthaṭoti 1- puṇḍarīkehi rattapadumehi
otthaṭo sampuṇṇoti attho. sesaṁ suviññeyyamevāti.
kumudadāyakattherāpadānavaṇṇanā niṭṭhitā.
soḷasamavaggavaṇṇanā niṭṭhitā.
-----------

footnote: 1 pāḷi. puṇḍarīkasamohito.

page number: 205

17. supāricariyavagga
163. 1. supāricariyattherāpadānavaṇṇanā
padumo nāma nāmenātiādikaṁ āyasmato supāricariyattherassa apadānaṁ.
ayampi purimamunipuṅgavesu katādhikāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle yakkhayoniyaṁ nibbatto
himavati yakkhasamāgamaṁ gato bhagavato devayakkhagandhabbanāgānaṁ dhammadesanaṁ sutvā
pasannamānaso ubho hatthe ābhujitvā apphoṭesi namassi ca. so tena
puññena tato cuto upari devaloke uppanno tattha dibbasukhaṁ anubhavitvā
manussesu ca cakkavattiādisampattiyo anubhavitvā imasmiṁ buddhuppāde sāvatthiyaṁ
gahapatikule nibbatto aḍḍho mahaddhano mahābhogo ratanattaye pasanno satthu
dhammadesanaṁ sutvā saddhājāto pabbajitvā nacirasseva arahattaṁ pāpuṇi.
[1] so ekadivasaṁ attano pubbakammaṁ saritvā somanassajāto
pubbacaritāpadānaṁ pakāsento padumo nāma nāmenātiādimāha. tattha padumoti
yassa pādanikkhepasamaye paṭhaviṁ bhinditvā padumaṁ uggantvā pādatalaṁ sampaṭicchati,
tena saññāṇena so bhagavā padumoti saṅkhaṁ gato, idha padumuttaro bhagavā
adhippeto. so bhagavā pavanā vasanavihārā abhinikkhamma vanamajjhaṁ pavisitvā
dhammaṁ desesīti 1- sambandho. yakkhānaṁ samayoti devānaṁ samāgamo āsi ahosīti
attho. ajjhāpekkhiṁsu tāvadeti tasmiṁ desanākāle adhiapekkhiṁsu, visesena
passanasīlā ahesunti attho. sesaṁ pākaṭamevāti.
supāricariyattherāpadānavaṇṇanā niṭṭhitā.
------------

footnote: 1 chaßēéa. desetīti.

page number: 206

164. 2. kaṇaverapupphiyattherāpadānavaṇṇanā
siddhattho nāma bhagavātiādikaṁ āyasmato kaṇaverapupphiyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto siddhatthassa bhagavato kāle suddakule nibbatto vuddhimanvāya rañño
antepurapālako ahosi. tasmiṁ samaye siddhattho bhagavā bhikkhusaṁghaparivuto rājavīthiṁ
paṭipajji. atha so antepurapālako caramānaṁ bhagavantaṁ disvā pasannamānaso
hutvā kaṇaverapupphena bhagavantaṁ pūjetvā namassamāno aṭṭhāsi. so tena
puññena sugatisampattiyoyeva anubhavitvā imasmiṁ buddhuppāde ekasmiṁ kule
nibbattitvā vuddhippatto satthu dhammadesanaṁ sutvā paṭiladdhasaddho pabbajitvā
nacirasseva arahā ahosi.
[7] so pattāggaphalo pubbe katakusalaṁ saritvā sañjātasomanasso
pubbacaritāpadānaṁ pakāsento siddhattho nāma bhagavātiādimāha. taṁ sabbaṁ heṭṭhā
vuttattā uttānatthamevāti.
kaṇaverapupphiyattherāpadānavaṇṇanā niṭṭhitā.
--------------
165. 3. khajjakadāyakattherāpadānavaṇṇanā
tissassa kho bhagavatotiādikaṁ āyasmato khajjakadāyakattherassa apadānaṁ.
ayampi purimajinavaresu katādhikāro tattha tattha bhave vivaṭṭūpanissayāni puññāni
upacinanto tissassa bhagavato kāle suddakule nibbatto bhagavantaṁ disvā
pasannamānaso ambajambuādimanekaṁ madhuraphalāphalaṁ nāḷikeraṁ pūvakhajjakañca adāsi.
bhagavā tassa pasādavaḍḍhanatthāya passantasseva paribhuñji. so tena puññena

page number: 207

sugatisampattiyoyeva anubhavitvā imasmiṁ buddhuppāde sāvatthiyaṁ kulagehe nibbatto
viññutaṁ patvā satthu dhammadesanaṁ sutvā sañjātasaddho pasādabahumāno
pabbajitvā vattapaṭipattiyā sāsanaṁ sobhento sīlālaṅkārapaṭimaṇḍito nacirasseva
arahattaṁ pāpuṇi.
[13] so pubbakammaṁ saranto "pubbe mayā sukhette kusalaṁ kataṁ
sundaran"ti somanassajāto pubbacaritāpadānaṁ pakāsento tissassa kho
bhagavatotiādimāha. tattha tissopi bhavasampattiyo dadamāno jātoti mātāpitūhi
katanāmavasena tisaso. atha vā tīhi saraṇagamanehi assāsento ovadanto
hetusampannapuggale saggamokkhadvaye patiṭṭhāpento buddho jātoti tisso.
samāpattiguṇādīhi bhogehi yuttoti bhagavā, tassa tissassa bhagavato pubbe ahaṁ
phalaṁ adāsinti sambandho. nāḷikerañca pādāsinti nāḷikākārena pavattaṁ phalaṁ
nāḷikeraṁ, tañca phalaṁ adāsinti attho. khajjakaṁ abhisammatanti khāditabbaṁ khajjakaṁ
abhi visesena madhusakkarādīhi sammissaṁ katvā nipphāditaṁ sundaraṁ madhuranti
sammataṁ ñātaṁ abhisammataṁ khajjakañca adāsinti attho. sesaṁ suviññeyyamevāti.
khajjakadāyakattherāpadānavaṇṇanā niṭṭhitā.
-------------
166. 4. desapūjakattherāpadānavaṇṇanā
atthadassī tu bhagavātiādikaṁ āyasmato desapūjakattherassa apadānaṁ.
ayampi thero purimabuddhesu katādhikāro tattha tattha bhave vivaṭṭūpanissayāni puññāni
upacinanto atthadassissa bhagavato kāle kulagehe nibbatto vuddhimanvāya
saddho pasanno buddhamāmako dhammamāmako saṁghamāmako ahosi. tadā atthadassī
bhagavā bhikkhusaṁghaparivuto cando viya sūriyo viya ca ākāsena gacchati. so

page number: 208

upāsako bhagavato gatadisābhāgaṁ gandhamālādīhi pūjetvā 1- añjaliṁ paggayha
namassamāno aṭṭhāsi.
[18] so tena puññena devaloke nibbatto saggasampattiṁ anubhavitvā
manussesu ca manussasampattiṁ anubhavitvā imasmiṁ buddhuppāde ekasmiṁ kule
nibbatto vuddhippatto upabhogaparibhogasampanno satthu dhammadesanaṁ sutvā
pasannamānaso gharāvāse anallīno pabbajitvā vattasampanno nacirasseva
arahā hutvā attano pubbakammaṁ saritvā somanassajāto pubbacaritāpadānaṁ
pakāsento atthadassī tu bhagavātiādimāha. taṁ heṭṭhā vuttatthameva. anilañjaseti
"maggo pantho patho pajjo, añjasaṁ vaṭumāyanan"ti 2- pariyāyassa vuttattā
anilassa vātassa añjasaṁ gamanamaggoti anilañjasaṁ, tasmiṁ anilañjase, ākāseti
attho. sesaṁ uttānatthamevāti.
desapūjakattherāpadānavaṇṇanā niṭṭhitā.
--------------
167. 5. kaṇikārachattiyattherāpadānavaṇṇanā
vessabhū nāma sambuddhotiādikaṁ āyasmato kaṇikārachattiyattherassa
apadānaṁ. ayampi thero purimabuddhesu katādhikāro tattha tattha bhave vivaṭṭūpanissayāni
puññāni upacinanto vessabhussa bhagavato kāle kulagehe nibbatto
viññutaṁ patto saddhāsampanno ahosi. tasmiṁ samaye vessabhū bhagavā vivekakāmo
mahāvanaṁ pavisitvā nisīdi. atha sopi upāsako kenacideva karaṇīyena tattha
gantvā bhagavantaṁ aggikkhandhaṁ viya jalamānaṁ nisinnaṁ disvā pasannamānaso
kaṇikārapupphaṁ ocinitvā chattaṁ katvā bhagavato nisinnaṭṭhāne vitānaṁ katvā

footnote: 1 chaßēéa. pūjento. 2 khu.cūḷa. 30/568/277 (syā).

page number: 209

pūjesi, taṁ bhagavato ānubhāvena sattāhaṁ amilātaṁ hutvā tatheva aṭṭhāsi.
bhagavāpi phalasamāpattiṁ nirodhasamāpattiñca samāpajjitvā vihāsi. so taṁ acchariyaṁ
disvā somanassajāto bhagavantaṁ vanditvā añjaliṁ paggayha aṭṭhāsi. bhagavā
samāpattito vuṭṭhahitvā vihārameva agamāsi.
[23] so tena puññena devamanussesu sampattiyo anubhavitvā imasmiṁ
buddhuppāde sāvatthiyaṁ kulagehe nibbatto vuddhimanvāya saddhāsampanno
satthu dhammadesanaṁ sutvā gharāvāse anallīno pabbajitvā vattapaṭipattiyā
jinasāsanaṁ sobhento nacirasseva arahā hutvā attano pubbakammaṁ saritvā
somanassajāto pubbacaritāpadānaṁ pakāsento vessabhū nāma sambuddhotiādimāha.
tattha vessabhūti vesse vessajane bhunāti abhibhavatīti vessabhū. atha vā vesse
pañcavidhamāre abhibhunāti ajjhottharatīti vessabhū. sāmaṁyeva bujjhitā saccānīti
sambuddho, nāmena vessabhū nāma sambuddhoti attho. divāvihārāya munīti
dibbati pakāseti taṁ taṁ vatthuṁ pākaṭaṁ karotīti divā. sūriyuggamanato paṭṭhāya
yāva atthaṅgamo, tāva paricchinnakālo, viharaṇaṁ catūhi iriyāpathehi pavattanaṁ
vihāro, divāya vihāro divāvihāro, tassa divāvihārāya lokajeṭṭho narāsabho
buddhamuni mahāvanaṁ ogāhitvā pavisitvāti attho. sesaṁ uttānatthamevāti.
kaṇikārachattiyattherāpadānavaṇṇanā niṭṭhitā.
---------------
168. 6. sappidāyakattherāpadānavaṇṇanā
phusso nāmātha 1- bhagavātiādikaṁ āyasmato sappidāyakattherassa apadānaṁ.
ayampi purimabuddhesu katādhikāro anekesu bhavesu vivaṭṭūpanissayāni puññāni

footnote: 1 pāḷi. nāmāsi.

page number: 210

upacinanto phussassa bhagavato kāle kulagehe nibbatto ahosi. tadā bhagavā
bhikkhusaṁghaparivuto vīthiyaṁ caramāno tassa upāsakassa gehadvāraṁ sampāpuṇi.
atha so upāsako bhagavantaṁ disvā pasannamānaso vanditvā pattapūraṁ
sappitelaṁ adāsi, bhagavā anumodanaṁ katvā pakkāmi. so teneva somanassena
yāvatāyukaṁ ṭhatvā tato cuto tena puññena devaloke uppanno tattha
dibbasukhaṁ anubhavitvā manussesu ca nibbatto uppannuppannabhave sappitela-
madhuphāṇitādimadhurāhārasamaṅgī sukhaṁ anubhavitvā imasmiṁ buddhuppāde sāvatthiyaṁ
ekasmiṁ kule nibbatto vuddhippatto saddho buddhisampanno satthu dhammadesanaṁ
sutvā pasannamānaso pabbajitvā vattasampanno nacirasseva arahā ahosi.
[28] so attano pubbakammaṁ saritvā jātasomanasso pubbacaritāpadānaṁ
pakāsento phusso nāmātha bhagavātiādimāha. tattha phussoti phussanakkhattayogena
jātattā mātāpitūhi katanāmadheyyena phusso. atha vā nibbānaṁ phusi passi
sacchi akāsīti phusso. atha vā samatiṁsapāramitāsattatiṁsabodhipakkhiyadhamme sakale
ca tepiṭake pariyattidhamme phusi passi aññāsīti phusso. bhagavā bhāgyavā
yuttotiādipuññakoṭṭhāsasamaṅgitāya bhagavā. āhutīnaṁ paṭiggahoti āhutino
vuccanti pūjāsakkārā, tesaṁ āhutīnaṁ paṭiggahetuṁ arahatīti āhutīnaṁ paṭiggaho.
mahājanaṁ nibbāpento vīro phusso nāma bhagavā vīthiyaṁ atha tadā gacchateti
sambandho. sesaṁ pākaṭamevāti.
sappidāyakattherāpadānavaṇṇanā niṭṭhitā.
-------------

page number: 211

169. 7. yūthikapupphiyattherāpadānavaṇṇanā 1-
candabhāgānadītīretiādikaṁ āyasmato yūthikapupphiyattherassa apadānaṁ. ayampi
āyasmā purimamunindesu katādhikāro anekesu ca jātisatesu vivaṭṭūpanissayāni
puññāni upacinanto phussasseva bhagavato kāle suddakule nibbatto
vuddhippatto candabhāgāya nadiyā tīre kenacideva karaṇīyena anusotaṁ caramāno
phussaṁ bhagavantaṁ nhāyitukāmaṁ aggikkhandhaṁ viya jalamānaṁ disvā somanassajāto
tattha jātaṁ yūthikapupphaṁ ocinitvā bhagavantaṁ pūjesi. bhagavā tassa anumodanaṁ
akāsi.
[33] so tattha tena puññakoṭṭhāsena devamanussesu saṁsaranto
ubhayasampattiyo anubhavitvā imasmiṁ buddhuppāde kulagehe nibbatto
vuddhippatto bhagavato dhammadesanaṁ sutvā pasannamānaso pabbajitvā
vattapaṭipattiyā sāsanaṁ sobhento nacirasseva arahā hutvā attano pubbakammaṁ
saritvā somanassajāto pubbacaritāpadānaṁ pakāsento candabhāgānadītīretiādimāha.
taṁ sabbaṁ uttānatthamevāti.
yūthikapupphiyattherāpadānavaṇṇanā niṭṭhitā.
------------
170. 8. dussadāyakattherāpadānavaṇṇanā
tivarāyaṁ pure rammetiādikaṁ āyasmato dussadāyakattherassa apadānaṁ.
ayampāyasmā purimajinavaresu katādhikāro tattha tattha bhave vivaṭṭūpanissayāni
puññāni upacinanto siddhatthassa bhagavato kāle rājakule nibbatto
vuddhippattakāle yuvarājabhāvaṁ patvā pākaṭo ekaṁ janapadaṁ labhitvā

footnote: 1 pāḷi. yudhika...

page number: 212

tatrādhipatibhūto sakalajanapadavāsino dānapiyavacanātthacariyāsamānatthatāsaṅkhātehi
catūhi saṅgahavatthūhi saṅgaṇhāti. tasmiṁ samaye siddhattho bhagavā taṁ janapadaṁ
sampāpuṇi. atha so yuvarājā paṇṇākāraṁ labhitvā tattha sukhumavatthena bhagavantaṁ
pūjesi. bhagavā taṁ vatthaṁ hatthena parāmasitvā ākāsaṁ pakkhandi. tampi vatthaṁ
bhagavantameva anubandhi. atha so yuvarājā taṁ acchariyaṁ disvā atīva pasanno
añjaliṁ paggayha aṭṭhāsi. bhagavato sampattasampattaṭṭhāne sabbe janā taṁ
acchariyaṁ disvā acchariyabbhutacittā añjaliṁ paggayha aṭṭhaṁsu. bhagavā vihārameva
agamāsi. yuvarājā teneva kusalakammena tato cuto devaloke uppanno
tattha dibbasampattiṁ anubhavitvā manussesu cakkavattiādisampattiyo anubhavitvā
imasmiṁ buddhuppāde vibhavasampanne ekasmiṁ kule nibbatto viññutaṁ patto
gharāvāsaṁ saṇṭhapetvā ratanattaye pasanno bhagavato dhammadesanaṁ sutvā paṭiladdhasaddho
pabbajitvā vāyamanto nacirasseva arahā ahosi.
[38] so ekadivasaṁ attano pubbakammaṁ saritvā somanassajāto
pubbacaritāpadānaṁ pakāsento tivarāyaṁ pure rammetiādimāha. tattha tivaranāmake
nagare ramaṇīye ahaṁ rājaputto hutvā siddhatthaṁ bhagavantaṁ vatthena pūjesinti
attho. sesaṁ suviññeyyamevāti.
dussadāyakattherāpadānavaṇṇanā niṭṭhitā.
------------
171. 9. samādapakattherāpadānavaṇṇanā
nagare bandhumatiyātiādikaṁ āyasmato samādapakattherassa apadānaṁ. ayampi
thero purimabuddhānaṁ santike katakusalasambhāro anekesu bhavesu vivaṭṭūpanissayāni
puññāni upacinanto vipassissa bhagavato kāle kulagehe nibbatto vuddhimanvāya

page number: 213

gharāvāsaṁ saṇṭhapetvā puññāni karonto vasamāno saddho pasanno bahū upāsake
sannipātetvā gaṇajeṭṭhako hutvā "māḷakaṁ karissāmā"ti te sabbe samādapetvā
ekaṁ māḷakaṁ samaṁ kāretvā paṇḍarapulinaṁ okiritvā bhagavato niyyādesi. so
tena puññena devaloke uppanno cha kāmāvacarasampattiyo anubhavitvā manussesu
ca cakkavattiādisampattiyo anubhavitvā imasmiṁ buddhuppāde kulagehe nibbatto
viññutaṁ patto bhagavati pasanno dhammaṁ sutvā pasannamānaso saddhājāto
pabbajitvā sīlasampanno vattasampanno nacirasseva arahattaṁ pāpuṇi.
[44] so aparabhāge attano katakusalaṁ saritvā sañjātasomanasso
pubbacaritāpadānaṁ pakāsento nagare bandhumatiyātiādimāha. tattha bandhanti
ñātigottādivasena ekasambandhā honti sakalanagaravāsinoti bandhū, bandhū etasmiṁ
vijjantīti bandhumatī, tassā bandhumatiyā nāma nagare mahāpūgagaṇo upāsakasamūho
ahosīti attho. māḷaṁ kassāma saṁghassāti ettha māti gaṇhāti 1- sampattasampattajanānaṁ
cittanti māḷaṁ, atha vā sampattayatigaṇānaṁ cittassa vivekakaraṇe alanti māḷaṁ,
māḷameva māḷakaṁ, bhikkhusaṁghassa phāsuvihāratthāya māḷakaṁ karissāmāti attho. sesaṁ
pākaṭamevāti.
samādapakattherāpadānavaṇṇanā niṭṭhitā.
-----------
172. 10. pañcaṅguliyattherāpadānavaṇṇanā
tisso nāmāsi bhagavātiādikaṁ āyasmato pañcaṅguliyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto tissassa bhagavato kāle ekasmiṁ kule nibbatto vuddhimanvāya

footnote: 1 i.,ma. māti bandhati.

page number: 214

gharāvāsaṁ saṇṭhapetvā vibhavasampanno saddho pasanno vīthito vihāraṁ paṭipannaṁ
bhagavantaṁ disvā jātisumanādianekāni sugandhapupphāni candanādīni ca vilepanāni
gāhāpetvā vihāraṁ gato pupphehi bhagavantaṁ pūjetvā vilepanehi bhagavato sarīre
pañcaṅgulikaṁ katvā vanditvā pakkāmi.
[50] so tena puññena devamanussesu ubhayasampattiyo anubhavitvā
imasmiṁ buddhuppāde vibhavasampanne ekasmiṁ kule nibbattitvā vuddhimanvāya
satthu dhammadesanaṁ sutvā pasannamānaso pabbajitvā vipassanaṁ vaḍḍhetvā nacirasseva
arahā hutvā pubbakammaṁ saranto paccakkhato ñatvā "imaṁ nāma kusalakammaṁ
katvā īdisaṁ lokuttarasampattiṁ pattomhī"ti pubbacaritāpadānaṁ pakāsento tisso
nāmāsi bhagavātiādimāha. taṁ sabbaṁ uttānatthamevāti.
pañcaṅguliyattherāpadānavaṇṇanā niṭṭhitā.
sattarasamavaggavaṇṇanā niṭṭhitā.
-----------

page number: 215

18. kumudavagga
173. 1. kumudamāliyattherāpadānavaṇṇanā
pabbate himavantamhītiādikaṁ āyasmato kumudamāliyattherassa apadānaṁ. thero
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto atthadassissa bhagavato kāle himavantapabbatasamīpe jātassarassa āsanne
rakkhaso hutvā nibbatto atthadassiṁ bhagavantaṁ tattha upagataṁ disvā pasannamānaso
kumudapupphāni ocinitvā bhagavantaṁ pūjesi. bhagavā anumodanaṁ katvā pakkāmi.
[1] so tena puññena tato cavitvā devalokaṁ upapanno cha kāmāvacara-
sampattiyo anubhavitvā manussesu ca cakkavattiādisampattiyo anubhavitvā imasmiṁ
buddhuppāde kulagehe nibbatto vuddhippatto ratanattaye pasanno pabbajitvā
vāyamanto brahmacariyapariyosānaṁ arahattaṁ patvā attano pubbakammaṁ saritvā
somanassajāto pubbacaritāpadānaṁ pakāsento pabbate himavantamhītiādimāha.
tattha tatthajo rakkhaso āsinti tasmiṁ jātassarasamīpe jāto nibbatto rakkhaso
pararudhiramaṁsakhādako niddayo ghorarūpo bhayānakasabhāvo mahābalo mahāthāmo kakkhaḷo
yakkho āsiṁ ahosinti attho.
kumudaṁ pupphate 1- tatthāti tasmiṁ mahāsare sūriyaraṁsiyā abhāve sati sāyanhe
makuḷitaṁ kuñcitākārena nippabhaṁ avaṇṇaṁ hotīti "kumudan"ti laddhanāmaṁ pupphaṁ
pupphate vikasatīti attho. cakkamattāni jāyareti tāni pupphāni rathacakkapamāṇāni
hutvā jāyantīti attho. sesaṁ suviññeyyamevāti.
kumudamāliyattherāpadānavaṇṇanā niṭṭhitā.
--------------

footnote: 1 pāḷi. pupphitaṁ.

page number: 216

174. 2. nisseṇidāyakattherāpadānavaṇṇanā
koṇḍaññassa bhagavatotiādikaṁ āyasmato nisseṇidāyakattherassa apadānaṁ.
ayampi purimajinavaresu katādhikāro anekāsu jātīsu vivaṭṭūpanissayāni puññāni
upacinanto koṇḍaññassa bhagavato kāle vaḍḍhakikule nibbatto saddho pasanno
bhagavato dhammadesanaṁ sutvā pasannamānaso bhagavato vasanapāsādassārohanatthāya
sārakaṭṭhamayaṁ nisseṇiṁ katvā ussāpetvā ṭhapesi. bhagavā tassa pasādasaṁvaḍḍhanatthāya
passantasseva uparipāsādaṁ āruhi. so atīva pasanno teneva pītisomanassena
kālaṁ katvā devaloke nibbatto tattha dibbasampattiṁ anubhavitvā manussesu
jāyamāno nisseṇidānanissandena uccakule nibbatto manussasukhaṁ anubhavitvā
imasmiṁ buddhuppāde ekasmiṁ kule nibbatto satthu dhammadesanaṁ sutvā saddhājāto
pabbajitvā nacirasseva arahā ahosi.
[9] so attano pubbakammaṁ saritvā somanassajāto pubbacaritāpadānaṁ
pakāsento koṇḍaññassa bhagavatotiādimāha. tattha koṇḍaññassāti kucchito
hutvā ḍeti pavattatīti koṇḍo, lāmakasatto, koṇḍato aññoti koṇḍañño,
alāmako uttamapurisoti attho. atha vā brāhmaṇagottesu koṇḍaññagotte
uppannattā 1- "koṇḍañño"ti gottavasena tassa nāmaṁ, tassa koṇḍaññassa.
sesaṁ pākaṭamevāti.
nisseṇidāyakattherāpadānavaṇṇanā niṭṭhitā.
------------

footnote: 1 sī. uppanno.

page number: 217

175. 3. rattipupphiyattherāpadānavaṇṇanā
migaluddo pure āsintiādikaṁ āyasmato rattipupphiyattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto vipassissa bhagavato kāle nesādakule uppanno migavadhāya 1- araññe
vicaramāno tassa kāruññena araññe caramānaṁ vipassiṁ bhagavantaṁ disvā
pasannamānaso pupphitaṁ rattikaṁ nāma pupphaṁ kuṭajapupphañca saha vaṇṭena ocinitvā
somanassacittena pūjesi. bhagavā anumodanaṁ katvā pakkāmi.
[13] so teneva puññena devamanussesu saṁsaranto ubhayasampattiyo
anubhavitvā imasmiṁ buddhuppāde kulagehe nibbatto viññutaṁ patto ratanattaye
pasanno satthu dhammadesanaṁ sutvā kāmesu ādīnavaṁ disvā pabbajitvā nacirasseva
arahattaṁ patto attano pubbakammaṁ saritvā "nesādabhūtena mayā katakusalaṁ
sundaran"ti somanassajāto pubbacaritāpadānaṁ pakāsento migaluddo pure
āsintiādimāha. tattha migānaṁ luddo sāhasiko mārakoti migaluddo, migesu
vā luddo lobhīti migaluddo, nesādo āsiṁ pureti attho.
[14] rattikaṁ pupphitaṁ disvāti padumapupphādīni anekāni pupphāni
sūriyaraṁsisamphassena divā pupphanti rattiyaṁ makuḷitāni honti.
jātisumanamallikādīni anekāni pupphāni pana rattiyaṁ pupphanti no divā. tasmā
rattiyaṁ pupphanato rattipupphanāmakāni anekāni sugandhapupphāni ca kuṭajapupphāni ca
gahetvā pūjesinti attho. sesaṁ uttānatthamevāti.
rattipupphiyattherāpadānavaṇṇanā niṭṭhitā.
------------

footnote: 1 sī.,i. migadāye.

page number: 218

176. 4. udapānadāyakattherāpadānavaṇṇanā
vipassino bhagavatotiādikaṁ āyasmato udapānadāyakattherassa apadānaṁ.
ayampi thero purimamunivaresu katādhikāro anekesu bhavesu katapuññasañcayo
vipassissa bhagavato kāle kulagehe nibbatto vuddhippatto "pānīyadānaṁ mayā
dātabbaṁ, tañca nirantaraṁ 1- katvā pavattetuṁ vaṭṭatī"ti cintetvā ekaṁ kūpaṁ
khanāpetvā udakasampattakāle iṭṭhakāhi cināpetvā thiraṁ katvā tattha
uṭṭhitena udakena puṇṇaṁ taṁ udapānaṁ vipassissa bhagavato niyyādesi. bhagavā
pānīyadānānisaṁsadīpakaṁ akāsi. so tena puññena devamanussesu saṁsaranto
nibbattanibbattaṭṭhāne pokkharaṇīudapānapānīyādisampanno sukhaṁ anubhavitvā
imasmiṁ buddhuppāde ekasmiṁ kule nibbatto vuddhimanvāya saddho pasanno
pabbajitvā nacirasseva arahā ahosi.
[10] so aparabhāge attano pubbakammaṁ saritvā somanassajāto
pubbacaritāpadānaṁ pakāsento vipassino bhagavatotiādimāha. tattha udapāno
kato mayāti udakaṁ pivanti etthāti udapāno, kūpapokkharaṇītaḷākānametaṁ
adhivacanaṁ. so udapāno kūpo vipassissa bhagavato atthāya kato khanitoti attho.
sesaṁ uttānatthamevāti.
udapānadāyakattherāpadānavaṇṇanā niṭṭhitā.
----------------
177. 5. sīhāsanadāyakattherāpadānavaṇṇanā
nibbute lokanāthamhītiādikaṁ āyasmato sīhāsanadāyakattherassa apadānaṁ.
ayampi purimabuddhesu katādhikāro tattha tattha bhave nibbānādhigamatthāya

footnote: 1 ma. cirataraṁ.

page number: 219

katapuññūpacayo padumuttarassa bhagavato kāle gahapatikule nibbatto viññutaṁ
patto satthu dhammadesanaṁ sutvā ratanattaye pasanno tasmiṁ bhagavati parinibbute
sattahi ratanehi khacitaṁ sīhāsanaṁ kārāpetvā bodhirukkhaṁ pūjesi, bahūhi
mālāgandhadhūpehi ca pūjesi.
[21] so tena puññena devamanussesu saṁsaranto ubhayasampattiyo
anubhavitvā sabbattha pūjito imasmiṁ buddhuppāde sāvatthiyaṁ kulagehe nibbatto
vuddhippatto gharāvāsaṁ vasanto satthu dhammadesanaṁ sutvā pasannamānaso ñātivaggaṁ
pahāya pabbajito nacirasseva arahā hutvā pubbūpacitakusalasambhāraṁ saritvā
sañjātasomanasso pubbacaritāpadānaṁ pakāsento nibbute lokanāthamhītiādimāha.
tattha sīhāsanamadāsahanti sīharūpahiraññasuvaṇṇaratanehi khacitaṁ āsanaṁ sīhāsanaṁ,
sīhassa vā abhītassa bhagavato nisinnārahaṁ, sīhaṁ vā seṭṭhaṁ uttamaṁ āsananti
sīhāsanaṁ, taṁ ahaṁ adāsiṁ, bodhirukkhaṁ pūjesinti attho. sesaṁ suviññeyyamevāti.
sīhāsanadāyakattherāpadānavaṇṇanā niṭṭhitā.
------------------
178. 6. maggadattikattherāpadānavaṇṇanā
anomadassī bhagavātiādikaṁ āyasmato maggadattikattherassa apadānaṁ.
ayampāyasmā purimabuddhesu katādhikāro tattha tattha bhave vivaṭṭūpanissayāni
puññāni upacinanto anomadassissa bhagavato kāle kulagehe nibbatto
vuddhimanvāya gharāvāsaṁ saṇṭhapetvā vasanto anomadassiṁ bhagavantaṁ ākāse
caṅkamantaṁ pāduddhāre pāduddhāracaṅkamanaṭṭhāne 1- pupphānaṁ vikiraṇaṁ acchariyañca.
disvā pasannamānaso pupphāni ākāse ukkhipi, tāni vitānaṁ hutvā aṭṭhaṁsu.

footnote: 1 sī. pāduddhāre ca caṅkamanaṭṭhāne.

page number: 220

[26] so tena puññena sugatīsuyeva saṁsaranto sabbattha pūjito sukhaṁ
anubhavitvā imasmiṁ buddhuppāde ekasmiṁ kule nibbatto kamena yobbaññaṁ
pāpuṇitvā saddhājāto pabbajitvā vattasampanno nacirasseva arahattaṁ patto
caṅkamanassa pūjitattā maggadattikattheroti pākaṭo. so pubbakammaṁ saritvā
somanassajāto pubbacaritāpadānaṁ pakāsento anomadassī bhagavātiādimāha.
diṭṭhadhammasukhatthāyāti imasmiṁ attabhāve caṅkamanena sarīrasallahukādisukhaṁ paṭiccāti
attho. abbhokāsamhi caṅkamīti abbhokāse aṅgaṇaṭṭhāne caṅkami, padavikkhepaṁ
padasañcāraṁ akāsīti attho.
uddhate pāde pupphānīti caṅkamantena pāde uddhate padumuppalādīni
pupphāni paṭhavito uggantvā caṅkame vikiriṁsūti attho. sobhaṁ muddhani tiṭṭhareti
buddhassa muddhani sīse sobhayamānā tāni tiṭṭhantīti attho. sesaṁ
suviññeyyamevāti.
maggadattikattherāpadānavaṇṇanā niṭṭhitā.
--------------
179. 7. ekadīpiyattherāpadānavaṇṇanā
padumuttarassa muninotiādikaṁ āyasmato ekadīpiyattherassa apadānaṁ.
ayampāyasmā purimajinaseṭṭhesu katakusalasambhāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle gahapatikule nibbatto
vuddhippatto saddho pasanno bhagavato salalamahābodhimhi ekapadīpaṁ pūjesi,
thāvaraṁ katvā niccamekapadīpapūjanatthāya telavaṭṭaṁ paṭṭhapesi. so tena puññena
devamanussesu saṁsaranto sabbattha jalamāno pasannacakkhuko ubhayasukhaṁ anubhavitvā
imasmiṁ buddhuppāde sāvatthiyaṁ vibhavasampanne ekasmiṁ kule nibbatto viññutaṁ

page number: 221

patto ratanattaye pasanno pabbajitvā nacirasseva arahattaṁ patto dīpapūjāya
laddhavisesādhigamattā ekadīpiyattheroti pākaṭo.
[30] so aparabhāge attano pubbakammaṁ saritvā somanassajāto
pubbacaritāpadānaṁ pakāsento padumuttarassa muninotiādimāha. taṁ sabbaṁ
uttānatthamevāti.
ekadīpiyattherāpadānavaṇṇanā niṭṭhitā.
--------------
180. 8. maṇipūjakattherāpadānavaṇṇanā
orena himavantassātiādikaṁ āyasmato maṇipūjakattherassa apadānaṁ.
ayampi thero purimabuddhesu katādhikāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle ekasmiṁ kule nibbatto
gharāvāsaṁ saṇṭhapetvā tatthādīnavaṁ disvā gharāvāsaṁ pahāya tāpasapabbajjaṁ
pabbajitvā himavantaorabhāge ekissā nadiyā samīpe paṇṇasālaṁ kāretvā
vasanto vivekakāmatāya tassānukampāya ca tattha upagataṁ padumuttaraṁ bhagavantaṁ
disvā pasannamānaso maṇipallaṅkaṁ bhagavato pūjesi. bhagavā tassa
pasādavaḍḍhanatthāya tattha nisīdi. so bhiyyoso mattāya pasanno
nibbānādhigamatthāya patthanaṁ akāsi. bhagavā anumodanaṁ vatvā pakkāmi. so tena puññena
devamanussesu saṁsaranto sabbattha pūjito sukhaṁ anubhavitvā imasmiṁ buddhuppāde
sāvatthiyaṁ vibhavasampanne kule nibbatto gharāvāsaṁ vasanto ekadivasaṁ satthu
dhammadesanaṁ sutvā paṭiladdhasaddho pabbajitvā nacirasseva arahā ahosi.
[34] so ekadivasaṁ attanā katakusalaṁ saritvā sañjātasomanasso
pubbacaritāpadānaṁ pakāsento orena himavantassātiādimāha. tattha orenāti

page number: 222

himavantassa aparaṁ bhāgaṁ vihāya orena, bhummatthe karaṇavacanaṁ, orasmiṁ disābhāgeti
attho. nadikā sampavattathāti apākaṭanāmadheyyā ekā nadī saṁ suṭṭhu pavattānī
vahānī sandamānā ahosīti attho. tassā cānupakhettamhīti tassā nadiyā
anupakhettamhi tīrasamīpeti attho. sayambhū vasate tadāti yadā ahaṁ maṇipallaṅkaṁ
pūjesiṁ, tadā anācariyako hutvā sayameva buddhabhūto bhagavā vasate viharatīti
attho.
[35] maṇiṁ paggayha pallaṅkanti maṇinti cittaṁ ārādheti somanassaṁ karotīti
maṇi, atha vā māti pamāṇaṁ karoti ābharaṇanti maṇi, atha vā marantāpi
rājayuvarājādayo taṁ na pariccajanti tadatthāya saṅgāmaṁ karontīti maṇi, taṁ
maṇiṁ maṇimayaṁ pallaṅkaṁ manoramaṁ sādhu cittaṁ suṭṭhu vicittaṁ paggayha gahetvā
buddhaseṭṭhassa abhiropayiṁ pūjesinti attho. sesaṁ sabbaṁ uttānatthamevāti.
maṇipūjakattherāpadānavaṇṇanā niṭṭhitā.
-------------
181. 9. tikicchakattherāpadānavaṇṇanā
nagare bandhumatiyātiādikaṁ āyasmato tikicchakattherassa apadānaṁ.
ayampāyasmā purimajinavaresu katādhikāro tattha tattha bhave vivaṭṭūpanissayāni
puññāni upacinanto vipassissa bhagavato kāle bandhumatīnagare vejjakule nibbatto
bahussuto susikkhito vejjakamme cheko bahū rogino tikicchanto vipassissa
bhagavato upaṭṭhākassa asokanāmattherassa rogaṁ tikicchi. so tena puññena
devamanussesu aparāparaṁ sukhaṁ anubhavanto nibbattanibbattabhave arogo dīghāyuko
suvaṇṇavaṇṇasarīro ahosi.

page number: 223

[39] so imasmiṁ buddhuppāde sāvatthiyaṁ gahapatikule nibbatto
vuddhimanvāya sabbasippesu nipphattiṁ patto arogo sukhito vibhavasampanno ratanattaye
pasanno satthu dhammadesanaṁ sutvā paṭiladdhasaddho gharāvāsaṁ pahāya pabbajitvā
nacirasseva arahā hutvā pubbakammaṁ saritvā somanassajāto pubbacaritāpadānaṁ
pakāsento nagare bandhumatiyātiādimāha. taṁ sabbaṁ heṭṭhā vuttanayattā
uttānatthamevāti.
tikicchakattherāpadānavaṇṇanā niṭṭhitā.
-------------
182. 10. saṁghupaṭṭhākattherāpadānavaṇṇanā
vessabhumhi bhagavatītiādikaṁ āyasmato saṁghupaṭṭhākattherassa apadānaṁ. ayampi
thero purimabuddhesu katakusalasambhāro anekesu bhavesu vivaṭṭūpanissayāni puññāni
upacinanto vessabhussa bhagavato kāle tassārāmikassa putto hutvā nibbatto
viññutaṁ patvā saddho pasanno vihāresu ārāmikakammaṁ karonto sakkaccaṁ saṁghaṁ
upaṭṭhāsi. so teneva kusalakammena devamanussesu saṁsaranto ubhayasampattiyo
anubhavitvā imasmiṁ buddhuppāde sāvatthiyaṁ gahapatikule nibbatto vuddhippatto
vibhavasampanno sukhasampanno pākaṭo satthu dhammadesanaṁ sutvā sāsane pasanno
pabbajitvā vattasampanno sāsanaṁ sobhayamāno vipassanaṁ vaḍḍhetvā 1- nacirasseva
saha paṭisambhidāhi arahattaṁ patto chaḷabhiñño pubbe katakusalakammavasena
saṁghupaṭṭhākattheroti pākaṭo ahosi.
[45] so ekadivasaṁ "pubbe mayā kiṁ nāma kammaṁ katvā ayaṁ lokuttara-
sampatti laddhā"ti attano pubbakammaṁ saritvā paccakkhato jānitvā somanassajāto

footnote: 1 chaßēéa. vaḍḍhento.

page number: 224

pubbacaritāpadānaṁ pākaṭaṁ pakāsento vessabhumhi bhagavatītiādimāha tattha aho
sārāmiko ahanti 1- ahaṁ vessabhussa bhagavato sāsane ārāmiko ahosinti
attho. sesaṁ heṭṭhā vuttanayattā uttānatthattā ca suviññeyyamevāti.
saṁghupaṭṭhākattherāpadānavaṇṇanā niṭṭhitā.
aṭṭhārasamavaggavaṇṇanā niṭṭhitā.
-----------

footnote: 1 pāḷiyaṁ āsiṁ ārāmiko ahanti dissati.

page number: 225

19. kuṭajapupphiyavaggavaṇṇanā
183. 1. kuṭajapupphiyattherāpadānavaṇṇanā
ito parampi ekūnavīsatimavagge āgatānaṁ imesaṁ kuṭajapupphiyattherādīnaṁ
dasannaṁ therānaṁ apubbaṁ natthi. tesaṁ hi therānaṁ purimabuddhānaṁ santike katapuñña-
sambhārānaṁ vasena pākaṭanāmāni ceva nivāsanagarādīni ca heṭṭhā vuttanayeneva
veditabbānīti taṁ sabbaṁ apadānaṁ suviññeyyamevāti.
ekūnavīsatimavaggavaṇṇanā niṭṭhitā.
--------------
20. tamālapupphiyavaggavaṇṇanā
193. 1. tamālapupphiyattherāpadānavaṇṇanā
vīsatime vagge paṭhamattherāpadānaṁ uttānameva.
194. 2. tiṇasanthāradāyakattherāpadānavaṇṇanā
[6] dutiyattherāpadāne yaṁ dāyavāsiko 1- isīti isipabbajjaṁ pabbajitvā
vane vasanabhāvena dāyavāsiko isīti saṅkhaṁ gato, attano anukampāya taṁ vanaṁ
upagatassa siddhatthassa satthuno vasanamaṇḍapacchādanatthāya yaṁ tiṇaṁ, taṁ lāyati
chindatīti attho. dabbachadanaṁ katvā anekehi khuddakadaṇḍakehi maṇḍapaṁ katvā
taṁ tiṇena chādetvā siddhatthassa bhagavato ahaṁ adāsiṁ pūjesinti attho.
[8] sattāhaṁ dhārayuṁ tatthāti taṁ maṇḍapaṁ tattha ṭhitā devamanussā
sattāhaṁ nirodhasamāpattiṁ samāpajjitvā nisinnassa satthuno dhārayuṁ dhāresunti
attho. sesaṁ uttānatthamevāti.
tiṇasanthāradāyakattherāpadānavaṇṇanā niṭṭhitā.

footnote: 1 pāḷi. yadā vanavāsiko.

page number: 226

195. 3. khaṇḍaphulliyattherāpadānavaṇṇanā
tatiyattherassa apadāne khaṇḍaphulliyattheroti ettha khaṇḍanti kaṭṭhānaṁ
jiṇṇattā chinnabhinnaṭṭhānaṁ, phullanti kaṭṭhānaṁ jiṇṇaṭṭhāne kaṇṇakita-
mahicchattakādipupphanaṁ, khaṇḍañca phullañca khaṇḍaphullāni, khaṇḍaphullānaṁ
paṭisaṅkharaṇaṁ 1- punappunaṁ thirakaraṇanti khaṇḍaphullapaṭisaṅkharaṇaṁ. imassa pana therassa
sambhārapūraṇakāle phussassa bhagavato cetiye chinnabhinnaṭṭhāne sudhāpiṇḍaṁ makkhetvā
thirakaraṇaṁ khaṇḍaphullapaṭisaṅkharaṇaṁ nāma. tasmā so khaṇḍaphulliyo theroti pākaṭo
ahosi. tatiyaṁ.
khaṇḍaphulliyattherāpadānavaṇṇanā niṭṭhitā.
[17] catutthattherassāpadāne rañño paṭṭhacaro 2- ahanti rañño paricārako
kammakārako ahosinti attho.
[19] jalajuttamanāminoti jale udake jātaṁ jalajaṁ, kiṁ taṁ padumaṁ, padumena
samānanāmattā padumuttarassa bhagavatoti attho. uttamapadumanāmassa bhagavatoti vā
attho. catutthaṁ.
pañcamaṁ uttānatthameva.
198. 6. kisalayapūjakattherāpadānavaṇṇanā
[28] chaṭṭhe nagare dvāravatiyāti mahādvāravātapānakavāṭaphalakāhi
vatipākāraṭṭālagopurakaddamodakaparikhāhi 3- ca sampannaṁ nagaranti dvāravatīnagaraṁ,
dvāraṁ vatiñca padhānaṁ katvā nagarassa upalakkhitattā "dvāravatī nagaran"ti
voharantīti nagare dvāravatiyāti vuttaṁ. mālāvaccho pupphārāmo mama ahosīti
attho.

footnote: 1 paṭisaṅkharaṇaṁ nāma (sabbattha).
footnote: 2 chaßēéa. baddhacaro. 3 sī. pākāraggala....

page number: 227

[31] te kisalayāti te asokapallavā. chaṭṭhaṁ.
sattamaṭṭhamanavamāni uttānatthāneva. dasamepi apubbaṁ natthīti.
vīsatimavaggavaṇṇanā niṭṭhitā.
21-3. kaṇikārapupphiyavaggādivaṇṇanā
ito paraṁ sabbattha anuttānapadavaṇṇanaṁ karissāma. ekavīsatime bāvīsatime
tevīsatime ca vagge sabbesaṁ therānaṁ sayaṁkatena puññena laddhanāmāni,
katapuññānañca nānattaṁ tesaṁ byākaraṇadāyakānaṁ buddhānaṁ nāmāni vasitanagarāni
ca heṭṭhā vuttanayattā sabbānipi uttānānevāti. 1- apadānagāthānamattho ca
nayānuyogena suviññeyyoyevāti.
24. udakāsanavaggavaṇṇanā 2-
catuvīsatime vagge paṭhamadutiyāpadānāni uttānāneva.
235. 3. sālapupphiyattherāpadānavaṇṇanā
[9] tatiyāpadāne aruṇavatiyā nagareti ā samantato ālokaṁ karonto
uṇati uggacchatīti aruṇo, so tasmiṁ vijjatīti aruṇavatī, tasmiṁ nagare ālokaṁ
karonto sūriyo uggacchatīti attho. sesanagaresupi sūriyuggamane vijjamānepi
visesavacanaṁ sabbacatuppadānaṁ mahiyaṁ sayanepi sati mahiyaṁ sayatīti mahiṁsoti vacanaṁ
viya rūḷhivasena vuttanti veditabbaṁ. atha vā pākārapāsādahammiyādīsu suvaṇṇa-
rajatamaṇimuttādisattaratanapabhāhi aruṇuggamanaṁ viya pabhāvatī aruṇavatī nāma, tasmiṁ
aruṇavatiyā nagare, pūpiko pūpavikkayena jīvikaṁ kappento ahosinti attho.

footnote: 1 chaßēéa. uttānāneva. 2 pāḷi. udakāsanadāyakavagga

page number: 228

236. 4. kilañjadāyakattherāpadānavaṇṇanā
[14] catutthāpadāne tivarāyaṁ pure rammeti tīhi pākārehi parivāritā
parikkhittāti tivarā, khajjabhojjādiupabhogavatthābharaṇādinaccagītādīhi ramaṇīyanti
rammaṁ, tasmiṁ tivarāyaṁ pure nagare ramme naḷakāro ahaṁ ahosinti sambandho.
pañcamāpadānaṁ uttānatthameva.
238. 6. vaṇṇakārakattherāpadānavaṇṇanā
[23] chaṭṭhāpadāne vaṇṇakāro ahaṁ tadāti nīlapītarattādivaṇṇavasena
vatthāni karoti rañjetīti vaṇṇakāro. vattharajako 1- hutvā cetiye vatthehi
acchādanasamaye nānāvaṇṇehi dussāni rañjesinti attho.
239. 7. piyālapupphiyattherāpadānavaṇṇanā
[27] sattamāpadāne piyālaṁ pupphitaṁ disvāti supupphitaṁ piyālarukkhaṁ
disvā. gatamagge khipiṁ ahanti ahaṁ migaluddo nesādo hutvā piyālapupphaṁ
ocinitvā buddhassa gatamagge khipiṁ pūjesinti attho.
240. 8. ambayāgadāyakattherāpadānavaṇṇā
[30] aṭṭhamāpadāne sake sippe apatthaddhoti attano takka-
byākaraṇādisippasmiṁ apatthaddho patiṭṭhito cheko ahaṁ kānanaṁ agamaṁ gato
sambuddhaṁ yantaṁ disvānāti vanantare gacchantaṁ vipassiṁ sambuddhaṁ passitvā.
ambayāgaṁ adāsahanti ahaṁ ambadānaṁ adāsinti attho.

footnote: 1 sī. tattharajako.

page number: 229

241. 9. jagatikārakattherāpadānavaṇṇanā
[33] navamāpadāne jagatī kāritā mayhanti atthadassissa bhagavato
sarīradhātunidhāpitacetiye jagati chinnabhinnāalindapupphādhānasaṅkhātā jagati mayā
kāritā kārāpitāti attho. dasamāpadānaṁ uttānatthamevāti.
catuvīsatimavaggavaṇṇanā niṭṭhitā.
--------

page number: 230

25. tuvaradāyivagga 1-
243. 1. tuvaraṭṭhidāyakattherāpadānavaṇṇanā 2-
[1] pañcavīsatime vagge paṭhamāpadāne bharitvā tuvaramādāyāti 3- tuvarāṭṭhiṁ
muggakalayasadisaṁ tuvaraṭṭhiṁ bhajjitvā pupphetvā bhājanena ādāya saṁghassa vana-
majjhogāhakassa adadiṁ adāsinti attho.
244. 2. nāgakesariyattherāpadānavaṇṇanā
[4-5] dutiyāpadāne dhanuṁ advejjhaṁ 4- katvānāti migādīnaṁ māraṇatthāya
dhanuṁ sannayhitvā caramāno kesaraṁ ogataṁ 5- disvāti supupphitaṁ khuddakasaraṁ disvā
buddhassa abhiropesinti ahaṁ cittaṁ pasādetvā vanaṁ sampattassa tissassa bhagavato
abhiropayiṁ pūjesinti attho.
245. 3. naḷinakesariyattherāpadānavaṇṇanā
[9-10] tatiyāpadāne jalakukkuṭoti jātassare caramānakukkuṭo. tuṇḍena
kesariṁ 6- gayhāti padumapupphaṁ mukhatuṇḍena ḍaṁsitvā ākāsena gacchantassa tissassa
bhagavato abhiropesiṁ pūjesinti attho.
246. 4. viravapupphiyattherāpadānavaṇṇanā 7-
[14] catutthāpadāne viravapupphamādāyāti vividhaṁ ravati saddaṁ karotīti
viravaṁ, saddakaraṇavelāyaṁ vikasanato "viravan"ti laddhanāmaṁ pupphasamūhaṁ ādāya
gahetvā siddhatthassa buddhassa abhiropayiṁ pūjesinti attho.

footnote: 1 chaßēéa. tuvaradāyakavaggavaṇṇanā. 2 chaßēéa. tuvaradāyaka....
footnote: 3 pāḷi. taṁ disvā rudhiramādāyu. 4 pāḷi. avejjhaṁ.
footnote: 5 pāḷi. osaraṁ. 6 pāḷi. kesaraṁ. 7 pāḷi. viravipupphayu...

page number: 231

247. 5. kuṭidhūpakattherāpadānavaṇṇanā
[17] pañcamāpadāne kuṭigopakoti senāsanapālako. kālena kālaṁ
dhūpesinti sampattasampattakālānukāle dhūpesiṁ, dhūpena sugandhaṁ akāsinti attho.
siddhatthassa bhagavato gandhakuṭikālānusālidhūpena dhūpesiṁ vāsesinti attho.
chaṭṭhasattamāpadānāni uttānatthāneva.
250. 8. sattasattalipupphapūjakattherāpadānavaṇṇanā
[27] aṭṭhamāpadāne satta sattalipupphānīti 1- sattalisaṅkhātāni, 2-
sattapupphāni sīsenādāya vessabhussa bhagavato abhiropesiṁ pūjesinti. attho.
251. 9. bimbijālapupphiyattherāpadānavaṇṇanā
[31] navamāpadāne bimbijālakapupphānīti rattaṅkuravakapupphāni siddhatthassa
bhagavato pūjesinti attho.
[35] dasamāpadāne uddālakaṁ gahetvānāti jātassare vihaṅgasobbhe
jātaṁ uddālakapupphaṁ ocinitvā kakusandhassa bhagavato 3- pūjesinti attho. sesaṁ
suviññeyyamevāti.
pañcavīsatimavaggavaṇṇanā niṭṭhitā.
----------

footnote: 1 ma.,i. sattapattalipupphānīti.
footnote: 2 ma.,i. pattalisaṅkhātāni. 3 kakudhassa bhagavato (?).

page number: 232

26. thomakavagga
chabbīsatime vagge paṭhamāpadānaṁ uttānameva.
254. 2. ekāsanadāyakattherāpadānavaṇṇanā
[5-6] dutiyāpadāne vijahitvā devavaṇṇanti devatā sarīraṁ vijahitvā
chaḍḍetvā, manussasarīraṁ nimminitvāti attho. adhikāraṁ kattukāmoti adhikakiriyaṁ
puññasambhāraṁ kattukāmo devaro nāma ahaṁ devarājā bhariyāya saha buddhaseṭṭhassa
sāsane sādaratāya idha imasmiṁ manussaloke āgamiṁ āgatoti attho. tassa
bhikkhā mayā dinnāti padumuttarassa bhagavato yo nāmena devalo nāma sāvako
ahosi, tassa sāvakassa mayā vippasannena cetasā bhikkhā dinnā piṇḍapāto
dinnoti attho.
255. 3. citakapūjakattherāpadānavaṇṇanā
[9-10] tatiyāpadāne ānando nāma sambuddhoti ānandaṁ tuṭṭhiṁ
jananato ānando nāma paccekabuddhoti attho. amanussamhi kānaneti amanussa-
pariggahe kānane mahāaraññe parinibbāyi anupādisesanibbānadhātuyā
antaradhāyi, adassanaṁ agamāsīti attho. sarīraṁ tattha jhāpesinti ahaṁ devalokā
idhāgantvā tassa bhagavato sarīraṁ tattha araññe jhāpesiṁ dahanaṁ akāsinti attho.
catutthapañcamāpadānāni uttānāneva.
258. 6. upāhanadāyakattherāpadānavaṇṇanā
[20] chaṭṭhāpadāne ahosiṁ candano nāmāti nāmena paṇṇattivasena
candano nāma. sambuddhassatrajoti paccekasambuddhabhūtato pubbe tassa atrajo

page number: 233

putto ahaṁ. ekopāhano mayā dinnoti ekaṁ upāhanayugaṁ mayā dinnaṁ. bodhi
sampajja me tuvanti tena upāhanayugena me mayhaṁ sāvakabodhiṁ tuvaṁ sampajja
nipphādehīti attho.
259. 7. mañjaripūjakattherāpadānavaṇṇanā
[23-24] sattamāpadāne mañjarikaṁ karitvānāti mañjeṭṭhipupphaṁ haritacaṅkoṭakaṁ
gahetvā rathiyaṁ vīthiyā paṭipajjiṁ ahaṁ tathā paṭipannova bhikkhusaṁghapurakkhataṁ bhikkhusaṁghena
parivutaṁ samaṇānaggaṁ samaṇānaṁ bhikkhūnaṁ aggaṁ seṭṭhaṁ sammāsambuddhaṁ addasanti
sambandho. buddhassa abhiropayinti disvā ca pana taṁ pupphaṁ ubhohi hatthehi
paggayha ukkhipitvā buddhassa phussassa bhagavato abhiropayiṁ pūjesinti attho.
260. 8. paṇṇadāyakattherāpadānavaṇṇanā
[28-29] aṭṭhamāpadāne aloṇapaṇṇabhakkhomhīti khīrapaṇṇādīni uñchācariyāya
āharitvā loṇavirahitāni paṇṇāni pacitvā bhakkhāmi, aloṇapaṇṇabhakkho amhi
bhavāmīti attho. niyamesu ca saṁvutoti niyamasaññitesu pāṇātipātāveramaṇi-
ādīsu niccapañcasīlesu saṁvuto pihitoti attho. pātarāse anuppatteti
purebhattakāle anuppatte. siddhattho upagacchi manti mama samīpaṁ siddhattho
bhagavā upagañchi sampāpuṇi. tāhaṁ buddhassa pādāsinti ahaṁ taṁ aloṇapaṇṇaṁ
tassa buddhassa adāsinti attho.
navamāpadānaṁ uttānameva.

page number: 234

262. 10. aggapupphiyattherāpadānavaṇṇanā
[37-38] dasamāpadāne sikhinaṁ sikhinaṁ yathāti sarīrato nikkhantachabbaṇṇaraṁsīhi
obhāsayantaṁ jalantaṁ sikhīnaṁ sikhībhagavantaṁ sikhīnaṁ yathā jalamānāggikkhandhaṁ viya.
aggajaṁ pupphamādāyāti aggajanāmakaṁ pupphaṁ gahetvā buddhassa sikhissa bhagavato
abhiropayiṁ pūjesinti attho.
chabbīsatimavaggavaṇṇanā niṭṭhitā.
-----------
27. padumukkhepavaggavaṇṇanā
263. 1. ākāsukkhipiyattherāpadānavaṇṇanā
[1-2] sattavīsatime vagge paṭhamāpadāne jalajagge duve gayhāti
jale udake jāte agge uppalādayo dve pupphe gahetvā buddhassa samīpaṁ
gantvā ekaṁ pupphaṁ pādesu nikkhipiṁ pūjesiṁ, ekaṁ pupphaṁ ākāse khipinti attho.
dutiyāpadānaṁ pākaṭameva.
265. 3. aḍḍhacandiyattherāpadānavaṇṇanā
[10] tatiyāpadāne bodhiyā pādaputtameti uttame bodhipādape.
aḍḍhacandaṁ mayā dinnanti tasmiṁ bodhimūle aḍḍhacandākārena mayā anekapupphāni
pūjitānīti attho. dharaṇīruhapādapeti rukkhapabbataratanādayo dhāretīti dharaṇī,
paṭhavī, dharaṇiyā ruhati patiṭṭhahatīti dharaṇīruho, pādasaṅkhātena mūlena udakaṁ pivati
khandhaviṭapādīsu patthariyatīti pādapo, dharaṇīruho ca so pādapo ceti
dharaṇīruhapādapo, tasmiṁ dharaṇīruhapādape pupphaṁ mayā pūjitanti attho.
catutthāpadānaṁ uttānatthameva.

footnote: 1 chaßēéa. padumukkhipavaggavaṇṇanā.

page number: 235

267. 5. viḷālidāyakattherāpadānavaṇṇanā
[18-19] pañcamāpadāne himavantassāvidūreti himavantassa āsanne.
romaso nāma pabbatoti rukkhalatāgumbābhāvā kevalaṁ dabbatiṇādisañchannattā
romaso nāma pabbato ahosi. tamhi pabbatapādamhīti tasmiṁ pabbatapariyante.
samaṇo bhāvitindriyoti samitapāpo vūpasantakileso samaṇo vaḍḍhitaindriyo,
rakkhitacakkhundriyādiindriyoti attho. atha vā vaḍḍhitaindriyo vaḍḍhita-
saddhindriyādiindriyoti attho. tassa samaṇassa ahaṁ biḷāliāluve gahetvā
adāsinti attho.
chaṭṭhasattamaṭṭhamanavamadasamāpadānāni uttānatthānevāti.
sattavīsatimavaggavaṇṇanā niṭṭhitā.
-----------
28. suvaṇṇabibbohanavaggavaṇṇanā
aṭṭhavīsatime vagge paṭhamāpadānaṁ uttānameva.
[5] dutiyāpadāne manomayena kāyenāti yathā cittavasena pavattakāyenāti
attho.
275. 3. caṅkoṭakiyattherāpadānavaṇṇanā
[10] tatiyāpadāne mahāsamuddaṁ nissāyāti mahāsāgarāsanne ṭhitassa
pabbatassa antare pabbataleṇeti attho. siddhattho bhagavā vivekakāmatāya vasati
paṭivasatīti attho. paccuggantvānakāsahanti ahaṁ tassa bhagavato paṭiuggantvā
samīpaṁ gantvā vandanādipuññaṁ akāsinti attho. caṅkoṭakamadāsahanti
siddhatthassa bhagavato ahaṁ pupphabharitaṁ caṅkoṭakaṁ kadambaṁ adāsiṁ pūjesinti attho.
[14] catutthāpadāne akakkasacittassāthāti apharusacittassa, athasaddo
padapūraṇe.

page number: 236

277. 5. ekañjaliyattherāpadānavaṇṇanā
[19] pañcamāpadāne udumbare vasantassāti udumbararukkhamūle
rukkhacchāyāya vasantassa tissassa bhagavato. niyate paṇṇasanthareti niyāmite
paṭibaddhe paṇṇasanthare sākhābhaṅgāsane nisinnassa. vutthokāso mayā dinnoti
vivattokāse maṇḍapadvārādīhi pihitokāso mayā dinno sampāditoti attho.
278. 6. potthadāyakattherāpadānavaṇṇanā
[24] chaṭṭhāpadāne potthadānaṁ mayā dinnanti potthavaṭṭiṁ potthachalliṁ 1-
tāḷetvā kataṁ sāṭakaṁ visamaṁ gophāsukena ghaṁsitvā nimmitaṁ suttaṁ gahetvā
kantitvā tena suttena nisīdanatthāya vā bhūmattharaṇatthāya vā sāṭakaṁ vāyāpetvā
taṁ sāṭakaṁ mayā ratanattayassa dinnanti attho.
279. 7. citakapūjakattherāpadānavaṇṇanā
[27] sattamāpadāne candabhāgānadītīreti candabhāgāya nāma nadiyā
tīrato, nissakke bhummavacanaṁ. anusotanti sotassa anu heṭṭhāgaṅgaṁ vajāmi
gacchāmi ahanti attho. satta māluvapupphāni, citamāropayiṁ ahanti ahaṁ
māluvapupphāni satta pattāni gahetvā citake vālukarāsimhi vālukāhi thūpaṁ
katvā pūjesinti attho.
280. 8. salaḷapupphiyattherāpadānavaṇṇanā
[31-32] aṭṭhamāpadāne mahāsindhu sudassanāti sundaradassanasundarodaka-
dhavalapulinopasobhitattā suṭṭhu manoharā mahāsindhu nāma vārinadī ahosi.

footnote: 1 sī. potthapaṭṭapotthajalī, i. potthavaṭṭiṁ potthajalliṁ.

page number: 237

tattha tissaṁ sindhuvārinadiyaṁ sappabhāsaṁ pabhāya sahitaṁ sudassanaṁ sundararūpaṁ
paramopasame yuttaṁ uttame upasame yuttaṁ samaṅgībhūtaṁ vītarāgaṁ ahaṁ addasanti attho.
disvāhaṁ vimhitāsayoti "evarūpaṁ bhayānakaṁ himavantaṁ kathaṁ sampatto"ti
vimhitājjhāsayo acchariyabbhutacittoti attho. āluvaṁ tassa pādāsinti tassa
arahato ahaṁ pasannamānaso āluvakandaṁ pādāsiṁ ādarena adāsinti attho.
navamadasamāpadānāni uttānānevāti.
aṭṭhavīsatimavaggavaṇṇanā niṭṭhitā.
---------
29. paṇṇadāyakavaggavaṇṇanā
283. 1. paṇṇadāyakattherāpadānavaṇṇanā
[1-2] ekūnatiṁsatime vagge paṭhamāpadāne paṇṇabhojanabhojanoti
khīrapaṇṇādibhojanassa bhuñjanatthāya paṇṇasālāya nisinno amhi bhavāmīti attho.
upaviṭṭhañca maṁ santanti paṇṇasālāyaṁ upaviṭṭhaṁ santaṁ vijjamānaṁ maṁ. upāgacchi
mahāisīti mahante sīlādikhandhe esanato mahāisi. lokapajjoto lokapadīpo
siddhattho bhagavā upagacchi, mama samīpaṁ agamāsīti attho. nisinnassa paṇṇasanthareti
upagantvā paṇṇasanthare nisinnassa khādanatthāya seditaṁ paṇṇaṁ mayā dinnanti
sambandho.
284. 2. phaladāyakattherāpadānavaṇṇanā
[5-7] dutiyāpadāne sinerusamasantoso dharaṇīsamasādiso siddhattho
bhagavāti sambandho. vuṭṭhahitvā samādhimhāti nirodhasamāpattito vuṭṭhahitvā visuṁ
hutvāti attho. bhikkhāya mamupaṭṭhitoti bhikkhācāravelāya "ajja mama yo koci

page number: 238

kiñci dānaṁ dadāti, tassa mahapphalan"ti cintetvā nisinnassa mama santikaṁ
samīpaṁ upaṭṭhito samīpamāgatoti attho. harītakaṁ .pe. phārusakaphalāni cāti
evaṁ sabbaṁ taṁ phalaṁ sabbalokānukampino tassa siddhatthassa mahesissa mayā
vippasannena cetasā dinnanti attho.
285. 3. paccuggamaniyattherāpadānavaṇṇanā
[11-12] tatiyāpadāne sīhaṁ yathā vanacaranti vane caramānaṁ sīharājaṁ
iva caramānaṁ siddhatthaṁ bhagavantanti sambandho. nisabhājāniyaṁ yathāti vasabho, nisabho,
visabho, āsabhoti cattāro gavajeṭṭhakā. tesu gavasatassa jeṭṭhako vasabho,
gavasahassassa jeṭṭhako nisabho, gavasatasahassassa jeṭṭhako visabho, gavakoṭisatasahassassa
jeṭṭhako āsabho. idha pana āsabho "nisabho"ti vutto, ājānīyaṁ abhītaṁ niccalaṁ
usabharājaṁ ivāti attho. kakudhaṁ vilasantaṁ vāti pupphapallavehi sobhamānaṁ kakudharukkhaṁ
iva narāsabhaṁ narānaṁ āsabhaṁ uttamaṁ āgacchantaṁ siddhatthaṁ bhagavantaṁ disvā saddhāya
sampayuttattā vippasannena cetasā paccuggamanaṁ akāsinti attho.
catutthāpadānādīni dasamāvasānāni suviññeyyānevāti.
ekūnatiṁsatimavaggavaṇṇanā niṭṭhitā.
------------
30. citakapūjakavaggavaṇṇanā
293. 1. citakapūjakattherāpadānavaṇṇanā
[1-2] tiṁsatime vagge paṭhamāpadāne āhutiṁ yiṭṭhukāmohanti pūjāsakkāraṁ
kāretukāmo ahaṁ. nānāpupphaṁ samānayinti nānā anekavidhaṁ campakasalalādipupphaṁ saṁ
suṭṭhu ānayiṁ, rāsiṁ akāsinti attho. sikhino lokabandhunoti sakalalokattayabandhussa

page number: 239

Ñātakassa sikhissa bhagavato parinibbutassa citakaṁ āḷāhanacitakaṁ dārurāsiṁ jalantaṁ
ādittaṁ disvā tañca mayā rāsīkataṁ pupphaṁ okiriṁ pūjesinti attho.
294. 2. pupphadhārakattherāpadānavaṇṇanā
[6-7] dutiyāpadāne ajinuttaravāsanoti ajinamigacammaṁ uttarāsaṅgaṁ katvā
nivāsino acchādanoti attho. abhiññā pañca nibbattāti iddhividhādayo pañca
abhiññāyo pañca ñāṇāni nibbattā uppāditā nipphāditā. candassa parimajjakoti
candamaṇḍalassa samantato majjako, phuṭṭho ahosinti attho. vipassiṁ
lokapajjotanti sakalalokattaye padīpasadisaṁ vipassiṁ bhagavantaṁ mama santikaṁ abhigataṁ visesena
sampattaṁ āgataṁ. disvā pāricchattakapupphānīti devalokato pāricchattakapupphāni
āharitvā vipassissa satthuno matthake chattākārena ahaṁ dhāresinti. attho.
295. 3. chattadāyakattherāpadānavaṇṇanā
[11-13] tatiyāpadāne putto mama pabbajitoti mayhaṁ putto saddhāya
pabbajito. kāsāyavasano tadāti tasmiṁ pabbajitakāle kāsāyanivattho, na
bāhirakapabbajjāya pabbajitoti attho. so ca buddhattaṁ sampattoti so mayhaṁ
putto catūsu buddhesu sāvakabuddhabhāvaṁ saṁ suṭṭhu patto, arahattaṁ pattoti attho.
nibbuto lokapūjitoti sakalalokehi katasakkāro khandhaparinibbānena parinibbutoti
attho. vicinanto sakaṁ puttanti ahaṁ tassa gatadesaṁ pucchitvā sakaṁ puttaṁ vicinanto
pacchato agamaṁ, anugato asmīti attho. nibbutassa mahantassāti mahantehi
sīlakkhandhādīhi yuttattā mahantassa tassa mama puttassa arahato ādahanaṭṭhāne
citakaṁ citakaṭṭhānaṁ ahaṁ agamāsinti attho. paggayha añjaliṁ tatthāti tasmiṁ
ādahanaṭṭhāne añjaliṁ dasaṅgulisamodhānaṁ paggahetvā sirasi katavā ahaṁ citakaṁ

page number: 240

dahanadārurāsiṁ vanditvā paṇāmaṁ katvā setacchattañca paggayhāti na kevalameva
vanditvā dhavalacchattaṁ ca paggayha ukkhipitvā ahaṁ āropesiṁ patiṭṭhapesinti
attho.
296. 4. saddasaññakattherāpadānavaṇṇanā
[17-18] catutthāpadāne anuggatamhi ādicceti sūriye anuggate anuṭṭhite
paccūsakāleti attho. pasādo vipulo ahūti rogapīḷitassa mayhaṁ cittappasādo
vipulo atireko buddhānussaraṇena ahu ahosi. mahesino buddhaseṭṭhassa lokamhi
pātubhāvo pākaṭabhāvo ahosīti sambandho. ghosamassosahaṁ tatthāti tasmiṁ pātubhāve
sati "ahaṁ gilāno buddho uppanno"ti ghosaṁ assosiṁ. na ca passāmi taṁ jinanti
taṁ jitapañcamāraṁ sammāsambuddhaṁ na passāmi, bāḷhagilānattā gantvā passituṁ
na sakkomīti attho. maraṇañca anuppattoti maraṇāsannakālaṁ anuppatto,
āsannamaraṇo hutvāti attho. buddhasaññamanussarinti buddhotināmaṁ anussariṁ,
buddhārammaṇaṁ manasi akāsinti attho.
297. 5. gosīsanikkhepakattherāpadānavaṇṇanā
[21-23] pañcamāpadāne ārāmadvārā nikkhammāti ārāmadvārato
saṁghassa nikkhamanadvāramaggeti attho. gosīsaṁ santhataṁ mayāti tasmiṁ nikkhamana-
dvāramagge "bhagavato bhikkhusaṁghassa ca pādā mā kaddamaṁ akkamantū"ti akkamanatthāya 1-
gosīsaṁ 2- mayā santharitanti attho. anubhomi sakaṁ kammanti attano gosīsāttharaṇa-
kammassa balena ājānīyā vātajavā sindhavā sīghavāhanādīni vipākaphalāni anubhomīti
attho. aho kāraṁ paramakāranti sukhette saṁghe mayā suṭṭhu kataṁ kāraṁ appakampi

footnote: 1 sī. atikkamanatthāyu. 2 chaßēéa. gosīsaṭṭhiṁ.

page number: 241

kiccaṁ mahapphaladānato paramakāraṁ uttamakiccaṁ aho vimhayanti attho. yathā
tiṇadosādivirahitesu khettesu vappitaṁ sālibījaṁ mahapphalaṁ deti, evameva
rāgadosādidosarahite parisuddhakāyavacīsamācāre saṁghakhette gosīsāttharaṇakammaṁ mayā
kataṁ, idaṁ mahapphalaṁ detīti vuttaṁ hoti. na aññaṁ kalamagghatīti aññaṁ bāhirasāsane
kataṁ kammaṁ saṁghe katassa kārassa pūjāsakkārassa kalaṁ soḷasiṁ kalaṁ koṭṭhāsaṁ na
agghatīti sambandho.
chaṭṭhasattamaṭṭhamanavamadasamāpadānāni uttānānevāti.
tiṁsatimavaggavaṇṇanā niṭṭhitā.
---------
31. padumakesariyavaggavaṇṇanā 1-
303. 1. padumakesariyattherāpadānavaṇṇanā
[1-2] ekatiṁsatime vagge paṭhamāpadāne isisaṁghe ahaṁ pubbeti ahaṁ
pubbe bodhisambhārapūraṇakāle isisaṁghe paccekabuddhaisisamūhe tesaṁ samīpe
himavantapabbate mātaṅgahatthikule vāraṇo caṇḍahatthī ahosinti sambandho.
manussādayo vāretīti vāraṇo, atha vā vācāya ravati koñcanādaṁ nadatīti
vāraṇo. mahesīnaṁ pasādenāti paccekabuddhamahesīnaṁ pasādena. paccekajinaseṭṭhesu,
dhutarāgesu tādisūti lokadhammehi niccalesu paccekabuddhesu padmakesaraṁ padumareṇuṁ
okiriṁ avasiñcinti sambandho.
dutiyatatiyāpadānāni uttānāni.

footnote: 1 chaßēéa. padumakesaravaggavaṇṇanā.

page number: 242

306. 4. dhammasaññakattherāpadānavaṇṇanā
[13-16] catutthāpadāne mahābodhimaho ahūti vipassissa bhagavato catu-
maggañāṇādhārabhāvato "bodhī"ti laddhanāmassa rukkhassa pūjā ahosīti attho.
rukkhaṭṭhasseva sambuddhoti assa bodhipūjāsamaye sannipatitassa mahājanassa
sambuddho lokajeṭṭho narāsabho rukkhaṭṭho iva rukkhe ṭhito viya paññāyatīti attho.
bhagavā tamhi samayeti tasmiṁ bodhipūjākaraṇakāle bhagavā bhikkhusaṁghapurakkhato bhikkhusaṁghena
parivuto. vācāsabhimudīrayanti mudusiliṭṭhamadhurauttamaghosaṁ udīrayaṁ kathayanto
nicchārento catusaccaṁ pakāsesi, desesīti attho. saṅkhittena ca desentoti
veneyyapuggalajjhāsayānurūpena desento saṅkhittena ca vitthārena ca desayīti
attho. vivaṭṭacchadoti rāgo chadanaṁ, doso chadanaṁ, moho chadanaṁ, sabbakilesā
chadanāti evaṁ vuttā chadanā vivaṭā ugghāṭitā viddhaṁsitā anenāti vivaṭṭacchado,
sambuddho. taṁ mahājanaṁ desanāvasena nibbāpesi pariḷāhaṁ vūpasamesīti attho.
tassāhaṁ dhammaṁ sutvānāti tassa bhagavato desentassa dhammaṁ sutvā.
[20] pañcamāpadāne phalahattho apekkhavāti vipassiṁ bhagavantaṁ disvā
madhurāni phalāni gahetvā apekkhavā aturito saṇikaṁ assamaṁ gañchinti attho.
chaṭṭhasattamāpadānāni uttānāneva.
[40] aṭṭhamāpadāne niṭṭhite navakamme cāti sīmāya navakamme niṭṭhaṁ
gate sati. anulepamadāsahanti anupacchā sudhālepaṁ adāsiṁ, sudhāya lepāpesinti
attho.
navamadasamāpadānāni uttānāniyevāti.
ekatiṁsamavaggavaṇṇanā niṭṭhitā.
-----------

page number: 243

32. ārakkhadāyakavaggavaṇṇanā
bāttiṁsatimavagge paṭhamadutiyatatiyāpadānāni suviññeyyāneva.
316. 4. sattapadumiyattherāpadānavaṇṇanā
[16] catutthāpadāne jalajaggehi okirinti jalajehi uttamehi
uppalapadumādīhi pupphehi okiriṁ pūjesinti attho.
pañcamāpadānaṁ uttānameva.
718. 6. āsanasanthavikattherāpadānavaṇṇanā
[26-27] chaṭṭhāpadāne cetiyaṁ uttamaṁ nāma, sikhino lokabandhunoti
sakalalokattayassa bandhuno ñātakassa sikhissa bhagavato uttamaṁ cetiyaṁ. irīṇe
janasañcaravirahite vane manussānaṁ kolāhalavirahite mahāaraññe ahosīti
sambandho. andhāhiṇḍāmahaṁ tadāti tasmiṁ kāle vane maggamūḷhabhāvena andho,
na cakkhunā andho, ahaṁ āhiṇḍāmi maggaṁ pariyesāmīti attho. pavanā
nikkhamantenāti mahāvanato nikkhamantena mayā sīhāsanaṁ uttamāsanaṁ, sīhassa vā
bhagavato āsanaṁ diṭṭhanti attho. ekaṁsaṁ añjaliṁ katvāti ekaṁsaṁ uttarāsaṅgaṁ
katvā sirasi añjaliṁ ṭhapetvāti attho. santhaviṁ lokanāyakanti sakalalokattayanayaṁ
taṁ nibbānaṁ pāpentaṁ thomitaṁ thutiṁ akāsinti attho.
319. 7. saddasaññakattherāpadānavaṇṇanā
[34] sattamāpadāne sudassano mahāvīroti sundaradassano dvattiṁsa-
mahāpurisalakkhaṇasampannasarīrattā manoharadassano mahāvīriyo siddhattho bhagavāti
sambandho. vasati gharamuttameti uttame vihāre vasatīti attho.
aṭṭhamanavamadasamāpadānāni uttānānevāti.
bāttiṁsatimavaggavaṇṇanā niṭṭhitā.
----------

page number: 244

33. umāpupphiyavaggavaṇṇanā
tettiṁsatime vagge paṭhamadutiyatatiyacatutthapañcamachaṭṭhāpadānāni uttānāniyeva.
329. 7. nigguṇḍipupphiyattherāpadānavaṇṇanā
[55] sattamāpadāne samayaṁ agamāsahanti samūhaṁ samāgamaṭṭhānaṁ ahaṁ
agamāsinti attho.
[62] abbudanirabbudānīti "pakoṭisatasahassānaṁ sataṁ abbudaṁ, abbudasatasahassānaṁ
sataṁ nirabbudan"ti vuttattā āyunā abbudanirabbudāni gatamahāāyuvantā manujādhipā
cakkavattino khattiyā aṭṭha aṭṭha hutvā kappānaṁ pañcavīsasahassamhi āsiṁsu ahesunti
attho.
aṭṭhamanavamadasamāpadānāni pākaṭānevāti.
tettiṁsatimavaggavaṇṇanā niṭṭhitā.
34. gandhodakavaggādivaṇṇanā
catutiṁsatimavaggapañcatiṁsatimavaggachattiṁsatimavaggasattatiṁsatimavaggāṭṭhatiṁsatimavaggā
uttānatthāyeva.
39. ambaṭaphalavaggavaṇṇanā
ekūnacattālīsamavaggepi paṭhamāpadānādīni aṭṭhamāpadānantāni uttānānevāti.
391. 9. soṇakoṭivīsattherāpadānavaṇṇanā
navamāpadāne pana vipassino pāvacanetiādikaṁ āyasmato soṇassa
koṭivīsattherassa 1- apadānaṁ. ayampi thero purimabuddhesu katādhikāro tattha tattha
bhave vivaṭṭūpanissayāni puññāni upacinanto vipassissa bhagavato kāle mahāvibhave

footnote: 1 vißēáahā. 5/242-44/1-9, aṁ. ekaka. 20/205/24, khuṭhera. 26/632-44/360-1.

page number: 245

seṭṭhikule nibbatto vuddhippatto seṭṭhī hutvā upāsakehi saddhiṁ vihāraṁ
gantvā satthu dhammadesanaṁ sutvā pasannamānaso bhagavato caṅkamanaṭṭhāne sudhāya parikammaṁ
kāretvā ekañca leṇaṁ kāretvā nānāvirāgavatthehi leṇabhūmiyā santharitvā
upari vitānañca katvā cātuddisassa saṁghassa niyyādetvā sattāhaṁ mahādānaṁ
datvā paṇidhānaṁ akāsi. satthā anumodanaṁ akāsi. so tena kusalakammena
devamanussesu saṁsaranto ubhayasampattiyo anubhavitvā imasmiṁ kappe parinibbute
kassapadasabale anuppanne amhākaṁ bhagavati bārāṇasiyaṁ kulagehe nibbattitvā
viññutaṁ patto gaṅgātīre paṇṇasālaṁ karitvā 1- vasantaṁ ekaṁ paccekabuddhaṁ
temāsaṁ catūhi paccayehi sakkaccaṁ upaṭṭhahi. paccekabuddho vuṭṭhavasso
paripuṇṇaparikkhāro gandhamādanameva agamāsi. sopi kulaputto yāvajīvaṁ tattha
puññāni katvā tato cavitvā devamanussesu saṁsaranto amhākaṁ bhagavato kāle
campānagare aggaseṭṭhissa 2- gehe paṭisandhiṁ gaṇhi. tassa paṭisandhiggahaṇakālato
paṭṭhāya seṭṭhissa mahābhogakkhandho abhivaḍḍhi. tassa mātukucchito nikkhamanadivase
sakalanagare mahālābhasakkārasammāno ahosi, tassa pubbe paccekabuddhassa
satasahassagghanikarattakambalapariccāgena suvaṇṇavaṇṇo sukhumālataro ca attabhāvo
ahosi, tenassa soṇoti nāmaṁ akaṁsu. so mahatā parivārena abhivaḍḍhi. tassa
hatthapādatalāni bandhujīvakapupphavaṇṇāni ahesuṁ, tesaṁ satavāraṁ vihatakappāsaṁ viya
mudusamphasso ahosi. pādatalesu maṇikuṇḍalāvaṭṭavaṇṇalomāni jāyiṁsu.
vayappattassa tassa tiṇṇaṁ utūnaṁ anucchavike tayo pāsāde kārāpetvā
nāṭakitthiyo upaṭṭhāpesuṁ. so tattha mahatiṁ sampattiṁ anubhavanto devakumāro viya
paṭivasati.

footnote: 1 ma. kāretvā. 2 usabhaseṭṭhissa (mano.pū. 1/209, thera.a. 1/253), chaßēéa.
footnote: upaseṭṭhissa.

page number: 246

atha amhākaṁ bhagavati sabbaññutaṁ patvā pavattivaradhammacakke rājagahaṁ
upanissāya viharante bimbisāraraññā pakkosāpito tehi asītiyā gāmikasahassehi
saddhiṁ rājagahaṁ āgato satthu santikaṁ gantvā dhammaṁ sutvā paṭiladdhasaddho
mātāpitaro anujānāpetvā bhagavato santike pabbajitvā laddhūpasampado satthu
santike kammaṭṭhānaṁ gahetvā janasaṁsaggapariharaṇatthaṁ sītavane vihāsi. so tattha
vasanto "mama sarīraṁ sukhumālaṁ, na ca sakkā sukheneva sukhaṁ adhigantuṁ, kāyaṁ
kilametvāpi samaṇadhammaṁ kātuṁ vaṭṭatī"ti cintetvā ṭhānacaṅkamameva adhiṭṭhāya
padhānamanuyuñjanto pādatalesu phoṭesu uṭṭhitesupi vedanaṁ ajjhupekkhitvā daḷhaṁ
vīriyaṁ karonto accāraddhavīriyatāya visesaṁ nibbattetuṁ asakkonto "evaṁ ahaṁ
vāyamantopi maggaphalāni nibbattetuṁ na sakkomi, kiṁ me pabbajjāya,
hīnāyāvattitvā bhoge ca bhuñjāmi, puññāni ca karissāmī"ti cintesi. atha
satthā tassa cittācāraṁ ñatvā tattha gantvā vīṇopamovādena 1- ovaditvā
vīriyasamatāyojanavidhiṁ dassento kammaṭṭhānaṁ sodhetvā gijjhakūṭaṁ gato. soṇopi
kho satthu santikā ovādaṁ labhitvā vīriyasamataṁ yojetvā vipassanaṁ ussukkāpetvā
arahatte patiṭṭhāsi.
[49] so arahā hutvā attano pubbakammaṁ saritvā somanassajāto
pubbacaritāpadānaṁ pakāsento vipassino pāvacanetiādimāha. tattha vipassīti
visesena, vividhaṁ vā passatīti vipassī. pāvacaneti pakārena vuccatīti pāvacanaṁ,
piṭakattayaṁ. tassa vipassino tasmiṁ pāvacaneti attho. leṇanti linante nilīyante
etthāti leṇaṁ vihāraṁ. bandhumārājadhāniyāti bandhanti kulaparamparāya vasena
aññamaññaṁ sammajjhantīti bandhū, ñātakā. te ettha paṭivasantīti bandhumā,

footnote: 1 vißēáahā. 5/243/4.

page number: 247

bandhu assa atthīti vā bandhuvā. rājūnaṁ vasanaṭṭhānanti rājadhānī, bandhumā
ca sā rājadhānī ceti bandhumārājadhānī, tassā bandhumārājadhāniyā, leṇaṁ mayā
katanti sambandho. sesamettha uttānatthamevāti.
soṇakoṭivīsattherāpadānavaṇṇanā niṭṭhitā.
392. 10. pubbakammapilotikabuddhāpadānavaṇṇanā 1-
[64] dasamāpadāne anotattasarāsanneti pabbatakūṭehi paṭicchannattā
candimasūriyānaṁ santāpehi otattaṁ uṇhaṁ udakaṁ ettha natthīti anotatto.
saranti gacchanti pabhavanti sandanti etasmā mahānadiyoti saro. sīhamukhādīhi
nikkhantā mahānadiyo tikkhattuṁ tikkhattuṁ padakkhiṇaṁ katvā nikkhantanikkhantadisā-
bhāgena saranti gacchantīti attho. anotatto ca so saro cāti anotattasaro.
tassa āsannaṁ samīpaṭṭhānanti anotattasarāsannaṁ, tasmiṁ anotattasarāsanne,
samīpeti attho. ramaṇīyeti devadānavagandhabbakinnaroragabuddhapaccekabuddhādīhi
ramitabbaṁ allīyitabbanti ramaṇīyaṁ, tasmiṁ ramaṇīye. silātaleti ekagghanapabbata-
silātaleti attho. nānāratanapajjoteti padumarāgaveḷuriyādinānāanekāhi
ratanehi pajjote pakārena jotamāne. nānāgandhavanantareti nānappakārehi
candanāgarukappūratamālatilakāsokanāgapunnāgaketakādīhi anekehi sugandhapupphehi
gahanībhūtavanantare silātaleti sambandho.
[65] guṇamahantatāya saṅkhyāmahantatāya ca mahatā bhikkhusaṁghena, pareto
parivuto lokanāyako lokattayasāmisammāsambuddho tattha silāsane nisinno
attano pupphāni kammāni byākarī visesena pākaṭamakāsīti attho. sesamettha

footnote: 1 pāḷiyaṁ pubbakammapiloti nāma buddhāpadānanti dissati.

page number: 248

heṭṭhā buddhāpadāne 1- vuttattā uttānatthattā ca suviññeyyameva. buddhāpadāne
antogadhampi idhāpadāne kusalākusalaṁ kammasaṁsūcakattā vaggasaṅgahavasena
dhammasaṅgāhakattherā saṅgāyiṁsūti.
pubbakammapilotikabuddhāpadānavaṇṇanā niṭṭhitā.
ekūnacattālīsamavaggavaṇṇanā niṭṭhitā.
----------

footnote: 1 khu.apa. 32/1-663/1-77.

page number: 249

40. pilindavacchavagga
393. 1. pilindavacchattherāpadānavaṇṇanā
cattālīsamavagge apadāne nagare haṁsavatiyātiādikaṁ āyasmato pilindavacchat-
therassa apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle haṁsavatīnagare dovārikakule
nibbatto mahaddhano mahābhogo ahosi. so koṭisannicitadhanarāsiṁ oloketvā
raho nisinno "imaṁ sabbadhanaṁ mayā sammā gahetvā gantuṁ vaṭṭatī"ti cintetvā
"buddhappamukhassa bhikkhusaṁghassa sabbaparikkhāradānaṁ dātuṁ vaṭṭatī"ti sanniṭṭhānaṁ
katvā chattasatasahassaṁ ādiṁ katvā sabbaparibhogaparikkhārānipi satasahassavasena
kāretvā padumuttaraṁ bhagavantaṁ nimantetvā buddhappamukhassa bhikkhusaṁghassa mahādānaṁ
adāsi. evaṁ sattāhaṁ dānaṁ datvā pariyosānadivase nibbānādhigamaṁ patthetvā
yāvajīvaṁ puññāni katvā jīvitapariyosāne devaloke nibbatto chakāmāvacare
dibbasampattiyo anubhavitvā manussesu ca cakkavattiādisampattiyo anubhavitvā
imasmiṁ buddhuppāde brāhmaṇakule nibbatto sabbasippesu nipphattiṁ patto
gottavasena pilindavacchoti pākaṭo ahosi.
[1] so ekadivasaṁ satthu santike dhammadesanaṁ sutvā paṭiladdhasaddho
pabbajitvā nacirasseva arahā hutvā attano pubbakammaṁ saritvā somanassajāto
udānavasena taṁ pakāsento nagare haṁsavatiyātiādimāha. tassattho heṭṭhā vuttova.
āsiṁ dovāriko ahanti ahaṁ haṁsavatīnagare rañño gehadvāre dvārapālako āsiṁ
ahosinti attho. akkhobhaṁ amitaṁ bhoganti rañño vallabhattā aññehi khobhetuṁ
cāletuṁ asakkuṇeyyaṁ amitaṁ aparimāṇabhogaṁ dhanaṁ mama ghare sannicitaṁ rāsīkataṁ
ahosīti attho.

page number: 250

[3] bahū medhigatā bhogāti anekā bhogā me mayā adhigatā pattā
paṭiladdhāti attho. satthavāsiādīnaṁ parikkhārānaṁ nāmāni nayānuyogena
suviññeyyāni. parikkhāradānānisaṁsāni ca suviññeyyānevāti.
pilindavacchattherāpadānavaṇṇanā niṭṭhitā.
dutiyatatiyacatutthapañcamāpadānāni uttānānevāti.
398. 6. bākulattherāpadānavaṇṇanā 1-
chaṭṭhāpadāne himavantassāvidūretiādikaṁ āyasmato 2- bākulattherassa
apadānaṁ. ayaṁ kira thero atīte ito kappasatasahassādhikassa asaṅkhyeyyassa matthake
anomadassissa bhagavato uppattito puretarameva brāhmaṇakule nibbattitvā
vayappatto tayo vede uggaṇhitvā tattha sāraṁ apassanto "samparāyikatthaṁ
gavesissāmī"ti isipabbajjaṁ pabbajitvā pabbatapāde viharanto pañcābhiññā-
aṭṭhasamāpattīnaṁ lābhī hutvā viharanto buddhuppādaṁ sutvā satthu santikaṁ gantvā
dhammaṁ sutvā saraṇesu patiṭṭhito satthu vātābādhe uppanne araññato bhesajjāni
ānetvā taṁ vūpasametvā taṁ puññaṁ ārogyatthāya pariṇāmetvā tato cuto
brahmaloke nibbatto ekaṁ asaṅkhyeyyaṁ devamanussesu saṁsaranto padumuttarabuddha-
kāle haṁsavatīnagare ekasmiṁ kule nibbatto viññutaṁ patvā satthu dhammadesanaṁ sutvā
satthāraṁ ekaṁ bhikkhuṁ appābādhānaṁ aggaṭṭhāne ṭhapentaṁ disvā sayaṁ taṁ ṭhānantaraṁ
ākaṅkhanto paṇidhānaṁ katvā yāvajīvaṁ kusalakammaṁ upacinitvā sugatīsuyeva saṁsaranto
vipassissa bhagavato uppattito puretarameva bandhumatīnagare brāhmaṇakule nibbatto
sabbasippesu nipphattiṁ patto ttatha sāraṁ apassanto isipabbajjaṁ pabbajitvā
jhānābhiññālābhī hutvā pabbatapāde vasanto buddhuppādaṁ sutvā satthu santikaṁ

footnote: 1 pāḷi. bakkala... 2 chaßēéa. ayaṁ pāṭho na dissati.

page number: 251

gantvā saraṇesu patiṭṭhāya bhikkhūnaṁ tiṇapupphakaroge uppanne taṁ vūpasametvā
tattha yāvatāyukaṁ ṭhatvā tato cuto brahmaloke nibbattitvā tato ekanavutikappe
devamanussesu saṁsaranto kassapassa bhagavato kāle bārāṇasiyaṁ kulagehe nibbattitvā
gharāvāsaṁ vasanto ekaṁ jiṇṇaṁ vinassamānaṁ mahāvihāraṁ disvā tattha uposathāgārādikaṁ
sabbaṁ āvasathaṁ kārāpetvā tattha bhikkhusaṁghassa sabbaṁ bhesajjaṁ paṭiyādetvā
yāvajīvaṁ kusalaṁ katvā ekaṁ buddhantaraṁ devamanussesu saṁsaranto amhākaṁ bhagavato
uppattito puretarameva kosambiyaṁ seṭṭhikule nibbatti.
so mātukucchito nikkhamitvā dhātīhi arogabhāvāya yamunāyaṁ nhāpiyamāno
tāsaṁ hatthato muccitvā macchena gilito ahosi. kevaṭṭā taṁ macchaṁ jālāya
gahetvā bārāṇasiyaṁ seṭṭhibhariyāya vikkiṇiṁsu. sā taṁ gahetvā phālayamānā pubbe
katapuññaphalena arogaṁ dārakaṁ disvā "putto me laddho"ti gahetvā posesi.
so janakehi mātāpitūhi taṁ pavattiṁ sutvā āgantvā "ayaṁ amhākaṁ putto,
detha no puttan"ti anuyoge kate raññā "ubhayesampi sādhāraṇo hotū"ti
dvinnaṁ kulānaṁ dāyādabhāvena vinicchayaṁ katvā ṭhapitattā bākuloti laddhanāmo
vayappatto mahāsampattiṁ anubhavanto dvīsu seṭṭhikulesu ekekasmiṁ chamāsaṁ chamāsaṁ
vasati. te attano vāre sampatte nāvāsaṅghāṭaṁ bandhitvā tatrūpari ratanamaṇḍapaṁ
kāretvā pañcaṅgikatūriye nipphādetvā kumāraṁ tattha nisīdāpetvā ubhayanagara-
majjhaṭṭhānaṁ gaṅgāya āgacchanti, aparaseṭṭhimanussāpi evameva sajjetvā taṁ ṭhānaṁ
gantvā kumāraṁ tattha āropetvā gacchanti. so evaṁ vaḍḍhamāno āsītiko
hutvā ubhayaseṭṭhiputtoti pākaṭo. satthu santikaṁ gantvā dhammaṁ sutvā paṭiladdha-
saddho pabbajitvā sattāhaṁ vāyamanto aṭṭhame divase saha paṭisambhidāya
arahattaṁ pāpuṇi.

page number: 252

[386] so arahā hutvā attano pubbakammaṁ saritvā somanassajāto
pubbacaritāpadānaṁ pakāsento himavantassāvidūretiādimāha. tassattho heṭṭhā
vuttova. apadānapāḷiatthopi suviññeyyova. so arahattaṁ patvā vimuttisukhena
viharanto saṭṭhivassasatāyuko hutvā parinibbāyīti.
bākulattherāpadānavaṇṇanā niṭṭhitā.
399. 7. girimānandattherāpadānavaṇṇanā
sattamāpadāne bhariyā me kālaṅkatā 1- tiādikaṁ āyasmato girimānandat-
therassa apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto sumedhassa bhagavato kāle kulagehe nibbatto vayappatto
gharāvāsaṁ saṇṭhapetvā vasanto attano bhariyāya ca putte ca kālaṅkate
sokasallasamappito araññaṁ pavisitvā pavattaphalabhojano rukkhamūle vihāsi. tadā
sumedho bhagavā tassānukampāya tattha gantvā dhammaṁ desetvā sokasallaṁ
abbūḷhesi. so dhammaṁ sutvā pasannamānaso sugandhapupphehi bhagavantaṁ pūjetvā
pañcapatiṭṭhitena vanditvā sirasi añjaliṁ katvā abhitthavi.
so tena puññena devamanussesu saṁsaranto ubhayattha sukhaṁ anubhavitvā
imasmiṁ buddhuppāde rājagahe bimbisārarañño purohitassa putto hutvā
nibbatti, girimānandotissa nāmaṁ ahosi. so viññutaṁ patvā satthu
rājagahāgamane buddhānubhāvaṁ disvā paṭiladdhasaddho pabbajitvā samaṇadhammaṁ
karonto katipayaṁ divasaṁ gāmakāvāse vasitvā satthāraṁ vandituṁ rājagahaṁ agamāsi.
bimbisāramahārājā tassa āgamanaṁ sutvā taṁ upasaṅkamitvā "idheva bhante vasatha,
ahaṁ catūhi paccayehi upaṭṭhahāmī"ti sampavāretvā gatopi bahukiccattā taṁ na

footnote: 1 pāḷi. kālaṁ katā.

page number: 253

sari. "thero abbhokāseyeva vasatī"ti. devatā therassa temanabhayena vassadhāraṁ
vāresuṁ. rājā avassanakāraṇaṁ upadhāretvā ñatvā therassa kuṭikaṁ kārāpesi.
thero kuṭikāyaṁ vasanto senāsanasappāyalābhena cittasamādhānaṁ labhitvā vīriyasamataṁ
yojetvā vipassanaṁ ussukkāpetvā arahattaṁ pāpuṇi.
[419] so arahattaṁ patvā attano pubbakammaṁ saritvā
sañjātasomanasso pubbacaritāpadānaṁ pakāsento bhariyā me kālaṅkatātiādimāha.
taṁ bhagavato nivedanañca bhagavatā katānusāsanañca maggaṁ phalādhigamāpadānañca
pāṭhānusārena suviññeyyamevāti.
girimānandattherāpadānavaṇṇanā niṭṭhitā.
aṭṭhamanavamadasamāpadānāni uttānatthānevāti.
cattālīsamavaggavaṇṇanā niṭṭhitā.
-------------
41. metteyyavaggavaṇṇanā
403. 1. tissametteyyattherāpadānavaṇṇanā
[1] ekacattālīsame vagge paṭhamāpadāne pabbhārakūṭaṁ nissāyātiādikaṁ
tissametteyyattherassa apadānaṁ. tattha tāpasapabbajjaṁ pabbajitvā padumuttarassa
bhagavato ajinacammaṁ nisīdanatthāya dinnameva nānaṁ. sesaṁ apadānapāḷiyā
suviññeyyamevāti.
tissametteyyattherāpadānavaṇṇanā niṭṭhitā.
404. 2. puṇṇakattherāpadānavaṇṇanā
[29] dutiyāpadāne pabbhārakūṭaṁ nissāyātiādikaṁ āyasamto puṇṇakat-
therassa apadānaṁ. tattha himavante yakkhasenāpati hutvā parinibbutassa

page number: 254

paccekabuddhassa āḷāhanakaraṇameva nānattaṁ. sesaṁ pāṭhānusārena
suviññeyyameva.
405. 3. mettaguttherāpadānavaṇṇanā
[45] tatiyāpadāne himavantassāvidūretiādikaṁ āyasmato mettaguttherassa
apadānaṁ. tattha himavantasamīpe asokapabbate so tāpaso hutvā paṇṇasālāyaṁ
vasanto sumedhasambuddhaṁ disvā pattaṁ gahetvā sappipūraṇaṁ viseso. sesaṁ
puññaphalāni ca suviññeyyāneva. apadānagāthānaṁ attho ca pākaṭoyeva.
406. 4. dhotakattherāpadānavaṇṇanā
[72] catutthāpadāne gaṅgā bhāgīrathī nāmātiādikaṁ āyasmato
dhotakattherassa apadānaṁ. tatrāpi brāhmaṇo hutvā bhāgīrathīgaṅgāya taramāne
bhikkhū disvā pasannamānaso setuṁ kārāpetvā buddhappamukhassa bhikkhusaṁghassa
niyyāditabhāvoyeva viseso. puññaphalaparidīpanagāthānaṁ attho nayānusārena
suviññeyyova.
407. 5. upasīvattherāpadānavaṇṇanā
[100] pañcamāpadāne himavantassāvidūretiādikaṁ āyasmato upasīvat-
therassa apadānaṁ. ayampi purimabuddhesu katādhikāro tattha tattha bhave
vivaṭṭūpanissayāni puññāni upacinanto padumuttarassa bhagavato kāle kulagehe
nibbatto viññutaṁ patto gharāvāsaṁ pahāya isipabbajjaṁ pabbajitvā himavante
vasanto 1- padumuttaraṁ bhagavantaṁ disvā tiṇasantharaṁ santharitvā tattha nisinnassa
bhagavato sālapupphapūjaṁ akāsīti ayaṁ viseso. sesamuttānameva.

footnote: 1 chaßēéa. ayaṁ pāṭho na dissati.

page number: 255

408. 6. nandakattherāpadānavaṇṇanā
[161] chaṭṭhāpadāne migaluddo pure āsintiādikaṁ āyasmato
nandakattherassa apadānaṁ. ayaṁ kira padumuttarassa bhagavato kāle karavikasakuṇo
hutvā madhurakūjitaṁ karonto satthāraṁ padakkhiṇaṁ akāsi. aparabhāge mayūro
hutvā aññatarassa paccekabuddhassa vasanaguhādvāre pasannamānaso divasassa
tikkhattuṁ madhurena vassitaṁ vassi. evaṁ tattha tattha bhave puññāni katvā amhākaṁ
bhagavato kāle sāvatthiyaṁ kulagehe nibbatto nandakoti laddhanāmo satthu
santike dhammaṁ sutvā pabbajitvā vipassanaṁ vaḍḍhetvā arahattaṁ pāpuṇi.
so aparabhāge attano pubbakammaṁ saritvā somanassajāto pubbacaritāpadānaṁ
pakāsento migaluddo pure āsintiādimāha. tattha paccekabuddhassa maṇḍapaṁ
katvā padumapupphehi chadanameva viseso.
409. 7. hemakattherāpadānavaṇṇanā
[183] sattamāpadāne pabbhārakūṭaṁ nissāyātiādikaṁ āyasmato
hemakattherassa apadānaṁ. tatthāpi isipabbajjaṁ pabbajitvā himavante vasanto
piyadassiṁ bhagavantaṁ upagataṁ disvā ratanamayaṁ pīṭhaṁ attharitvā aṭṭhāsi. tattha
nisinnassa kumbhamattaṁ jambuphalaṁ āharitvā adāsi. bhagavā tassa cittappasādatthāya
taṁ phalaṁ paribhuñji. ettakameva viseso.
410. 8. todeyyattherāpadānavaṇṇanā
[224] aṭṭhamāpadāne rājāsi vijayo nāmā 1- tiādikaṁ āyasamto
todeyyattherassa apadānaṁ. tattha rājāsi vijayo nāmāti daharakālato

footnote: 1 pāḷiyaṁ rājā vijitajayo nāmāti dissati.

page number: 256

paṭṭhāya sabbasaṅgāmesu jinato, catūhi saṅgahavatthūhi janaṁ rañjanato
allīyanato vijayo nāma rājā ahosīti attho. ketumatī puruttameti ketu
vuccanti dhajapaṭākā. atha vā nagarasobhanatthāya nagaramajjhe ussāpitaratana-
toraṇāni, te ketū niccaṁ ussāpitā sobhayamānā assā atthīti ketumatī.
pūreti dhanadhaññehi sabbajanānaṁ mananti puraṁ. ketumatī ca sā purañca
seṭṭhaṭṭhena uttamañceti ketumatīpuruttamaṁ, tasmiṁ ketumatīpuruttame. sūro
vikkamasampannoti abhīto vīriyasampanno vijayo nāma rājā ajjhāvasīti
sambandho. itthaṁ bhūtaṁ purañca sabbavatthuvāhanañca chaḍḍetvā himavantaṁ pavisitvā
isipabbajjaṁ pabbajitvā vasanto sumedhabhagavantaṁ disvā somanassaṁ uppādetvā
candanena pūjākaraṇameva viseso.
411. 9. jatukaṇṇikattherāpadānavaṇṇanā
[276] navamāpadāne nagare haṁsavatiyātiādikaṁ āyasmato jatukaṇṇikat-
therassa apadānaṁ. tattha seṭṭhiputto hutvā suvaṇṇapāsāde vasanabhāvo ca
pañcahi kāmaguṇehi samaṅgī hutvā vasanabhāvo ca sabbadesavāsīnaṁ sabbasippa-
viññūnañca āgantvā sevanabhāvo ca viseso.
412. 10. udenattherāpadānavaṇṇanā
[330] dasamāpadāne himavantassāvidūretiādikaṁ āyasmato udenattherassa
apadānaṁ. tattha himavantasamīpe padumapabbataṁ nissāya tāpasapabbajjaṁ pabbajitvā
vasantena padumuttarassa bhagavato padumapupphaṁ gahetvā pūjitabhāvova viseso.
sesaṁ sabbattha uttānamevāti.
ekacattālīsamavaggavaṇṇanā niṭṭhitā.
-------------

page number: 257

42. bhaddālivaggavaṇṇanā
dvācattālīsamavagge 1- paṭhamāpadānañca dutiyāpadānañca tatiyāpadānañca
nayānusārena suviññeyyameva.
416/4. 4. madhumaṁsadāyakattherāpadānavaṇṇanā
[106] catutthāpadāne nagare bandhumatiyātiādikaṁ āyasmato madhumaṁsa-
dāyakattherassa apadānaṁ. tattha sūkarikoti sūkaramaṁsaṁ vikkiṇitvā jīvikaṁ kappento.
ukkoṭakaṁ randhayitvāti pihakapapphāsamaṁsaṁ pacitvā madhumaṁsamhi okiriṁ pakkhipiṁ.
tena maṁsena pattaṁ pūretvā bhikkhusaṁghassa datvā tena puññakammena imasmiṁ
buddhuppāde pabbajitvā arahattaṁ pāpuṇinti attho.
nāgapallavattherassa pañcamāpadānampi ekadīpiyattherassa chaṭṭhāpadānampi
ucchaṅgapupphiyattherassa sattamāpadānampi yāgudāyakattherassa aṭṭhamāpadānampi
patthodanadāyakattherassa navamāpadānampi mañcadāyakattherassa dasamāpadānampi
sabbaṁ suviññeyyamevāti.
dvācattālīsamavaggavaṇṇanā niṭṭhitā.
-------------
43. sakiṁsammajjakavaggādivaṇṇanā
tecattālīsamavagge sabbatherāpadānāni uttānāneva. kevalaṁ therānaṁ
nāmanānattaṁ puññanānattañca viseso.
44. ekavihārivaggādivaṇṇanā
catucattālīsame vaggepi sabbāni apadānāni pākaṭāneva. kevalaṁ
puñañanānattaṁ phalanānattañca viseso.

footnote: 1 chaßēéa. bācattālīsa...

page number: 258

45. vibhīṭakavaggavaṇṇanā
443/31. 1. vibhīṭakamiñjiyattherāpadānavaṇṇanā 1-
[1] pañcacattālīsame vagge paṭhamāpadāne kakusandho mahāvīrotiādikaṁ
āyasmato vibhīṭakamiñjiyattherassa apadānaṁ.
[2] tattha bījamiñjamadāsahanti vibhīṭakaphalāni phāletvā bījāni miñjāni
gahetvā madhusakkarāhi yojetvā kakusandhassa bhagavato adāsinti attho.
dutiyāpadānādīni sabbāni suviññeyyāneva, therānaṁ nāmanānattādīnipi
pāṭhānusārena veditabbāni.
46. jagativaggavaṇṇanā
453/41. 1. jagatidāyakattherāpadānavaṇṇanā
[1] chacattālīsame vagge paṭhamāpadāne jagatiṁ kārayiṁ ahanti uttama-
bodhirukkhassa samantato āḷindaṁ ahaṁ kārayinti attho. sesāni dutiyāpadānādīni
sabbānipi uttānāneva.
47. sālapupphivaggavaṇṇanā 2-
sattacattālīsame vagge paṭhamāpadānādīni pāḷianusārena suviññeyyāneva.
48. naḷamālivaggavaṇṇanā
aṭṭhacattālīsame vagge paṭhamadutiyāpadānāni uttānāneva.
475/63. 3. ukkāsatikattherāpadānavaṇṇanā
[30] tatiyāpadāne kosiyo nāma bhagavāti kosiyagotte jātattā
kosiyo nāma paccekabuddhoti attho. cittakūṭeti cittakūṭakelāsakūṭasānukūṭādīsu
anotattadahaṁ paṭicchādetvā ṭhitapabbatakūṭesu nānāratanaosadhādīhi vicitte
cittakūṭapabbate so paccekabuddho vasīti attho.
catutthapañcamāpadānāni uttānāneva.

footnote: 1 pāḷi. vibhedika... 2 pāḷi. sālakusumiyavagga....

page number: 259

478/66. 6. kusaṭṭhakadāyattherāpadānavaṇṇanā
[56] chaṭṭhāpadāne kusaṭṭhakamadāsahanti pakkhikabhattauposathikabhattadhurabhatta-
salākabhattādīsu kusapaṇṇavasena dātabbaṁ aṭṭhisalākabhattaṁ ahaṁ adāsinti attho.
479/67. 7. giripunnāgiyattherāpadānavaṇṇanā
[61] sattamāpadāne sobhito nāma sambuddhoti ārohapariṇāha-
dvattiṁsamahāpurisalakkhaṇabyāmappabhādīhi sobhamānasarīrattā sobhito nāma
sammāsambuddhoti attho.
480/68. 8. vallikāraphaladāyakattherāpadānavaṇṇanā
[66] aṭṭhamāpadāne takkarāyaṁ vasī tadāti taṁ dasapuññakiriyavatthuṁ
karontā janā paṭivasanti etthāti takkarā, rājadhānī. tissaṁ takkarāyaṁ, tadā
vasīti attho.
481/69. 9. pānadhidāyakattherāpadānavaṇṇanā
[72] navamāpadāne pānadhiṁ sukataṁ gayhāti upāhanayugaṁ sundarākārena
nipphāditaṁ gahetvāti attho. dasamāpadānaṁ suviññeyyamevāti.
aṭṭhacattālīsamavaggavaṇṇanā niṭṭhitā.
----------
49. paṁsukūlavaggavaṇṇanā
ekūnapaññāsamavagge paṭhamāpadānaṁ suviññeyyameva.
484/72. 2. buddhasaññakattherāpadānavaṇṇanā
[14] dutiyāpadāne adhiccuppattikā buddhāti adhiccena akāraṇena
uppattikā sayambhūtā, aññehi devabrahmamārādīhi upadesadāyakehi rahitā
sayambhuñāṇena uppannā jātā pātubhūtāti attho.

page number: 260

[16] udumbarikapupphaṁvāti udumbararukkhe pupphaṁ dullabhaṁ dullabhuppattikaṁ
iva. candamhi sasakaṁ yathāti candamaṇḍale sasalekhāya rūpaṁ dullabhaṁ yathā.
vāyasānaṁ yathā khīranti kākānaṁ niccaṁ rattindivaṁ khuddāpīḷitabhāvena khīraṁ
dullabhaṁ yathā, evaṁ dullabhaṁ lokanāyakaṁ caturāsaṅkhyeyyaṁ vā aṭṭhāsaṅkhyeyyaṁ vā
soḷasāsaṅkhyeyyaṁ vā kappasatasahassaṁ pāramiyo pūretvā buddhabhāvato
dullabho lokanāyakoti attho.
485/73. 3. bhisadāyakattherāpadānavaṇṇanā
[30] tatiyāpadāne madhuṁ bhisehi savatīti pokkharamadhupadumakesarehi savati
paggharati. khīraṁ sappiṁ muḷālibhīti khīrañca sappirasañca padumamuḷālehi savati
paggharati. tasmā tadubhayaṁ mama santakaṁ buddho paṭiggaṇhatūti attho.
catutthapañcamachaṭṭhāpadānāni uttānāneva.
489/77. 7. puḷinuppādakattherāpadānavaṇṇanā
[119] sattamāpadāne cattālīsadijāpi cāti dvikkhattuṁ jātāti dijā
kumāravaye uṭṭhitadantānaṁ patitattā puna uṭṭhitadantā dijā, te ca dantā.
byākaraṇañca heṭṭhā nidānakathāyaṁ vuttameva.
aṭṭhamāpadānaṁ uttānamevāti.
491/79. 9. dhammaruciyattherāpadānavaṇṇanā 1-
[171] navamāpadāne tadāhaṁ māṇavo āsinti yadā sumedhapaṇḍito
dīpaṅkarabhagavato santikā byākaraṇaṁ labhi. tadā ahaṁ megho nāma brāhmaṇamāṇavo
hutvā sumedhatāpasena saha isipabbajjaṁ pabbajitvā sikkhāpadesu sikkhito

footnote: 1 pāḷi. dhammaruci....

page number: 261

kenaci pāpasahāyena saṁsaṭṭho saṁsaggadosena pāpavitakkādivasaṁ gato mātughāta-
kammavasena narake aggijālādidukkhamanubhavitvā tato cuto samudde timiṅgalamahāmaccho
hutvā nibbatto, samuddamajjhe gacchantaṁ mahānāvaṁ gilitukāmo gato. disvā maṁ
vāṇijā bhītā "aho gotamo bhagavā"ti saddamakaṁsu. atha mahāmaccho pubba-
vāsanāvasena buddhagāravaṁ uppādetvā tato cuto sāvatthiyaṁ vibhavasampanne
brāhmaṇakule nibbatto saddho pasanno satthu dhammadesanaṁ sutvā pabbajitvā
saha paṭisambhidāhi arahattaṁ pāpuṇitvā divasassa tikkhattuṁ upaṭṭhānaṁ gantvā
saramāno vandati. tadā bhagavā "caraṁ dhammarucī"ti maṁ āha.
[184] atha so thero "suciraṁ satapuññalakkhaṇan"tiādīhi gāthāhi
thomesi. bhante satapuññalakkhaṇadhara gotama. patipubbena visuddhapaccayanti pubbe
dīpaṅkarapādamūle paripuṇṇapāramīpaccayasambhāro suṭṭhu ciraṁ kālaṁ mayā na diṭṭho
asīti attho. ahamajjasupekkhananti ajja imasmiṁ divase ahaṁ supekkhanaṁ
sundaradassanaṁ, sundaradiṭṭhaṁ vā nirupamaṁ viggahaṁ upamārahitasarīraṁ gotamaṁ vata
ekantena passāmi dakkhāmīti attho.
[185-86] suciraṁ vihatatamo mayāti visesena hatatamo viddhaṁsitamoho
tvaṁ mayāpi suṭṭhu ciraṁ thomitoti attho. sucirakkhena nadī visositāti esā
taṇhānadī sundararakkhena gopanena visesena sositā, abhabbuppattikatā tayāti
attho. suciraṁ amalaṁ visodhitanti suṭṭhu ciraṁ dīghena addhunā amalaṁ nibbānaṁ
visesena sodhitaṁ, suṭṭhu kataṁ adhigataṁ tayāti attho. nayanaṁ ñāṇamayaṁ mahāmune.
cirakālasamaṅgitoti mahāmune mahāsamaṇe ñāṇamayaṁ nayanaṁ dibbacakkhuṁ cirakālaṁ
samadhigato sampatto tvanti attho. avinaṭṭho punarantaranti ahaṁ puna antaraṁ
antarābhave majjhe 1- parinaṭṭho parihīno ahosinti attho. punarajjasamāgato

footnote: 1 sī. ahaṁ puna antarā vemajjhe.

page number: 262

tayāti ajja imasmiṁ kāle tayā saddhiṁ punapi samāgato ekībhūto saha vasāmīti
attho. na hi nassanti katāni gotamāti gotama sabbaññubuddha tayā saddhiṁ
katāni samāgamādīni na hi nassanti yāva khandhaparinibbānā na vinā
bhavissantīti attho. sesaṁ uttānamevāti.
dhammaruciyattherāpadānavaṇṇanā niṭṭhitā.
dasamāpadānaṁ suviññeyyamevāti.
ekūnapaññāsamavaggavaṇṇanā niṭṭhitā.
50. kiṅkaṇipupphavaggādivaṇṇanā
paññāsamavagge ca ekapaññāsamavagge ca dvepaññāsamavagge ca
tepaññāsamavagge ca sabbāni apadānāni uttānānevāti.
-------------

page number: 263

54. kaccāyanavagga
533/121. 1. mahākaccāyanattherāpadānavaṇṇanā
catupaññāsamavagge paṭhamāpadāne padumuttaro nāma jinotiādikaṁ
āyasmato mahākaccāyanattherassa apadānaṁ. ayampi purimabuddhesu katādhikāro
tattha tattha bhave vivaṭṭūpanissayāni puññāni upacinanto padumuttarassa
bhagavato kāle gahapatimahāsālakule nibbattitvā vuddhippatto ekadivasaṁ satthu
santike dhammaṁ suṇanto satthārā saṅkhittena bhāsitassa vitthārena atthaṁ
vibhajantānaṁ aggaṭṭhāne ṭhapiyamānaṁ ekaṁ bhikkhuṁ disvā sayampi taṁ ṭhānantaraṁ
patthento paṇidhānaṁ katvā dānādīni puññāni katvā devamanussesu saṁsaranto
sumedhassa bhagavato kāle vijjādharo hutvā ākāsena gacchanto ekasmiṁ
vanasaṇḍe nisinnaṁ bhagavantaṁ disvā pasannamānaso kaṇikārapupphehi pūjaṁ
akāsi.
so tena puññena aparāparaṁ sugatīsuyeva parivattento kassapadasabalassa
kāle bārāṇasiyaṁ kulagehe nibbattitvā parinibbute bhagavati suvaṇṇacetiya-
kammaṭṭhāne satasahassagghanikāya suvaṇṇiṭṭhakāya pūjaṁ 1- katvā "imassa
nissandena nibbattanibbattaṭṭhāne sarīraṁ me suvaṇṇavaṇṇaṁ hotū"ti patthanaṁ
akāsi. tato yāvajīvaṁ kusalakammaṁ katvā ekabuddhantaraṁ devamanussesu saṁsaritvā
imasmiṁ buddhuppāde ujjeniyaṁ rañño caṇḍapajjotassa purohitagehe nibbatti,
tassa nāmaggahaṇadivase mātā "mayhaṁ putto suvaṇṇavaṇṇo, attano nāmaṁ
gahetvā āgato"ti kañcanamāṇavotveva nāmaṁ akāsi. so vuddhimanvāya
tayo vede uggaṇhitvā pitu accayena purohitaṭṭhānaṁ labhi. so gottavasena

footnote: 1 ma. cayaṁ.

page number: 264

kaccāyanoti paññāyittha. atha rājā caṇḍapajjoto buddhuppādaṁ sutvā
"ācariya tumhe tattha gantvā satthāraṁ idhānethā"ti pesesi. so attaṭṭhamo
satthu santikaṁ upagato tassa satthā dhammaṁ desesi, desanāpariyosāne sattahi
janehi saddhiṁ saha paṭisambhidāhi arahatte patiṭṭhāsi.
[1] so evaṁ pattārahattaphalo attano pubbakammaṁ saritvā
somanassajāto pubbacaritāpadānaṁ pakāsento padumuttaro nāma jinotiādimāha.
taṁ heṭṭhā vuttatthameva. atha satthā "etha bhikkhavo"ti hatthaṁ pasāresi. te
tāvadeva dvaṅgulamattakesamassuiddhimayapattacīvaradharā vassasaṭṭhikattherā viya ahesuṁ.
evaṁ thero sadatthaṁ nipphādetvā "bhante rājā pajjoto tumhākaṁ pāde
vandituṁ dhammañca sotuṁ icchatī"ti ārocesi. satthā "tvaṁyeva kaccāna tattha
gaccha, tayi gate rājā pasīdissatī"ti āha. thero satthu āṇāya attaṭṭhamo
tattha gantvā rājānaṁ pasādetvā avantīsu sāsanaṁ patiṭṭhāpetvā puna
satthu santikameva āgato. attano pubbapatthanāvasena kaccāyanappakaraṇaṁ
mahāniruttippakaraṇaṁ nettippakaraṇanti pakaraṇattayaṁ saṁghamajjhe byākāsi. atha
santuṭṭhena bhagavatā "etadaggaṁ bhikkhave mama sāvakānaṁ saṅkhittena bhāsitassa
vitthārena atthaṁ vibhajantānaṁ yadidaṁ mahākaccāno"ti 1- etadaggaṭṭhāne ṭhapito
aggaphalasukhena vihāsīti.
mahākaccāyanattherāpadānavaṇṇanā niṭṭhitā.
-------------
534/122. 2. vakkalittherāpadānavaṇṇanā
dutiyāpadāne ito satasahassamhītiādikaṁ āyasmato vakkalittherassa
apadānaṁ. ayampi thero purimajinavaresu katādhikāro tattha tattha bhave

footnote: 1 aṁ.ekaka. 20/197/23.

page number: 265

vivaṭṭūpanissayāni puññāni upacinanto padumuttarassa bhagavato kāle haṁsavatīnagare
kulagehe nibbatto viññutaṁ patto satthu santikaṁ gacchantehi upāsakehi
saddhiṁ vihāraṁ gantvā parisapariyante ṭhito dhammaṁ suṇanto satthārā ekaṁ
bhikkhuṁ saddhādhimuttānaṁ aggaṭṭhāne ṭhapitaṁ disvā sayampi taṁ ṭhānantaraṁ
patthento sattāhaṁ buddhappamukhassa bhikkhusaṁghassa mahādānaṁ datvā paṇidhānaṁ
akāsi. satthā tassa anantarāyaṁ disvā byākāsi. 1-
so yāvajīvaṁ kusalaṁ katvā devamanussesu saṁsaranto amhākaṁ bhagavato
kāle sāvatthiyaṁ brāhmaṇakule nibbatti, tassa vakkalīti nāmaṁ kariṁsu. tattha
kalīti aparādhatilakāḷakādidosassa adhivacanaṁ. niddhantasuvaṇṇapiṇḍasadisatāya
apagato byapagato kali doso assāti vakārāgamaṁ katvā vakkalīti vuccati.
so vuddhippatto tayo vede uggaṇhitvā brāhmaṇasippesu nipphattiṁ gato,
satthāraṁ disvā rūpakāyasampattidassanena atitto satthārā saddhiṁyeva vicarati.
"agāramajjhe vasanto niccakālaṁ satthu dassanaṁ na labhissāmī"ti satthu
santike pabbajitvā ṭhapetvā bhojanakālaṁ sarīrakiccakālañca sesakāle yattha
ṭhitena sakkā dasabalaṁ passituṁ, tattha ṭhito aññaṁ kiccaṁ pahāya bhagavantaṁ
olokentoyeva viharati. satthā tassa ñāṇaparipākaṁ āgamento bahukālaṁ
tasmiṁ rūpadassaneneva vicarante kiñci avatvā punekadivasaṁ "kiṁ te vakkali
iminā pūtikāyena diṭṭhena, yo kho vakkali dhammaṁ passati so maṁ passati,
yo maṁ passati, so dhammaṁ passati. dhammaṁ hi vakkali passanto maṁ passatī"ti 2- āha.
satthari evaṁ vadantepi thero satthu dassanaṁ pahāya aññattha gantuṁ na
sakkoti. tato satthā "nāyaṁ bhikkhu saṁvegaṁ alabhitvā bujjhissatī"ti

footnote: 1 chaßēéa. byākari. 2 saṁ.kha. 17/87/96.

page number: 266

vassūpanāyikadivase "apehi vakkalī"ti theraṁ paṇāmesi. so satthārā paṇāmito
satthu sammukhe ṭhātuṁ asakkonto "kiṁ mayhaṁ jīvitena, yohaṁ satthāraṁ daṭṭhuṁ
na labhāmī"ti gijjhakūṭe pabbate papātaṭṭhānaṁ abhiruhi. satthā tassa taṁ pavattiṁ
ñatvā "ayaṁ bhikkhu mama santikā assāsaṁ alabhanto maggaphalānaṁ upanissayaṁ
nāseyyā"ti attānaṁ dassetvā obhāsaṁ vissajjento:-
"pāmojjabahulo bhikkhu pasanno buddhasāsane
adhigacche padaṁ santaṁ saṅkhārūpasamaṁ sukhan"ti 1-
gāthaṁ vatvā "ehi vakkalī"ti 2- hatthaṁ pasāresi. thero "dasabalo me diṭṭho,
`ehī'ti avhāyanampi laddhan"ti balavapītisomanassaṁ uppādetvā "kuto
gacchāmī"ti attano gamanabhāvaṁ ajānitvāva satthu sammukhe ākāse pakkhanditvā
paṭhamena pādena pabbate ṭhitoyeva satthārā vuttagāthāyo āvajjento
ākāseyeva pītiṁ vikkhambhetvā saha paṭisambhidāhi arahattaṁ pāpuṇīti aṅguttaraṭṭha-
kathāyaṁ 3- dhammapadavaṇṇanāyañca 2- āgataṁ.
idha pana evaṁ veditabbaṁ 4-:- "kiṁ te vakkalī"tiādinā satthārā
ovadito gijjhakūṭe viharanto vipassanaṁ paṭṭhapesi, tassa saddhāya balavabhāvato
eva vipassanā vīthiṁ na otarati. bhagavā taṁ ñatvā kammaṭṭhānaṁ sodhetvā
adāsi. so puna vipassanaṁ matthakaṁ pāpetuṁ nāsakkhiyeva. athassa āhāravekallena
vātābādho uppajji, taṁ vātābādhena pīḷiyamānaṁ ñatvā bhagavā tattha gantvā
pucchanto:-
"vātarogābhinīto tvaṁ viharaṁ kānane vane
paviddhagocare lūkhe kathaṁ bhikkhu karissasī"ti 5-

footnote: 1 khuḍha. 25/381/83. 2 dhammapada.a. 8/84 (syā).
footnote: 3 mano. pū. 1/224. 4 thera.a. 2/66. 5 khuṭhera. 26/350-54/325.

page number: 267

āha. taṁ sutvā thero:-
"pītisukhena vipulena pharamāno samussayaṁ
lūkhampi abhisambhonto viharissāmi kānane.
bhāvento satipaṭṭhāne indriyāni balāni ca
bojjhaṅgāni ca bhāvento viharissāmi kānane.
āraddhavīriye pahitatte niccaṁ daḷhaparakkame
samagge sahite disvā viharissāmi kānane.
anussaranto sambuddhaṁ aggaṁ dantaṁ samāhitaṁ
atandito rattindivaṁ viharissāmi kānane"ti 1-
catasso gāthāyo abhāsi. tāsaṁ attho theragāthāvaṇṇanāyaṁ 2- vuttoyeva. evaṁ
thero vipassanaṁ ussukkāpetvā arahattaṁ pāpuṇi.
[28] so arahattaṁ patvā attano pubbakammaṁ saritvā somanassajāto
pubbacaritāpadānaṁ pakāsento ito satasahassamhītiādimāha. tattha itoti
kakusandhādīnaṁ uppannabhaddakappato heṭṭhā kappasatasahassamatthaketi attho.
[29] padumākāravadanoti supupphitapadumasassirīkamukho. padumapattakkhoti
setapadumapupphapaṇṇasadisākkhīti attho.
[30] padumuttaragandhovāti padumagandhamukhoti attho.
[31] andhānaṁ nayanūpamoti cakkhuvirahitānaṁ sattānaṁ nayanasadiso,
dhammadesanāya sabbasattānaṁ paññācakkhādicakkhudāyakoti attho. santavesoti
santasabhāvo santairiyāpatho. guṇanidhīti guṇānaṁ nidhi, sabbaguṇagaṇānaṁ

footnote: 1 khuṭhera. 26/350-54/325. 2 thera.a. 2/66.

page number: 268

nidhānaṭṭhānabhūtoti attho. karuṇāmatiākaroti sādhūnaṁ cittakampanasaṅkhātāya karuṇāya ca
1- atthānatthaminanaparicchinnamatiyā 1- ca ākaro ādhārabhūto.
[32] brahmāsurasuraccitoti brahmehi ca asurehi ca devehi ca accito
pūjitoti attho.
[33] madhurena rutena cāti karavīkarutamadhurena saddena sakalaṁ janaṁ
rañjayantīti sambandho. santhavī sāvakaṁ sakanti attano sāvakaṁ madhuradhammadesanāya
santhavī, thutiṁ akāsīti attho.
[34] saddhādhimuttoti saddahanasaddhāya sāsane adhimutto patiṭṭhitoti
attho. mama dassanalālasoti mayhaṁ dassane byāvaṭo tapparo. 2-
[35] taṁ ṭhānamabhirocayinti taṁ saddhādhimuttaṭṭhānantaraṁ abhirocayiṁ, icchiṁ
patthesinti attho.
[40] pītamaṭṭhanivāsananti siliṭṭhasuvaṇṇavaṇṇavatthe nivatthanti attho.
hemayaññopacitaṅganti suvaṇṇapāmaṅgalaggitagattanti attho.
[47-48] nonītasukhumālaṁ manti navanītamiva mudutaluṇahatthapādaṁ. jāta-
pallavakomalanti asokapallavapattakomalamiva mudukanti attho. pisācībhayatajjitāti
tadā evaṁbhūtaṁ kumāraṁ maṁ aññā pisācī ekā rakkhasī bhayena tajjesi
bhiṁsāpesīti attho. tadā mahesissa sammāsambuddhassa pādamūle maṁ sāyesuṁ
nipajjāpesuṁ. dīnamānasā bhītacittā mama mātāpitaro imaṁ dārakaṁ te dadāma,
imassa saraṇaṁ patiṭṭhā hotu nātha nāyakāti attho. 3-
[49] tadā paṭiggahi so manti so bhagavā tadā tasmiṁ mama mātuyā
dinnakāle jālinā jālayuttena saṅkhālakena 4- cakkalakkhaṇādīhi lakkhitena
mudukomalapāṇinā mudukena visuddhena hatthatalena maṁ aggahesīti attho.

footnote: 1-1 sī. suparisudadhāya matiyā. 2 sī. parāyaṇo.
footnote: 3 chaßēéa. sambandho. 4 sī. jālasuttena saṅkhalaṅkena.

page number: 269

[52] sabbapāramisambhūtanti sabbehi dānapāramitādīhi sambhūtaṁ jātaṁ.
nīlakkhinayanaṁ varaṁ puññasambhārajaṁ uttamanīlākkhivantaṁ sabbasubhākiṇṇaṁ sabbena
subhena vaṇṇena saṇṭhānena ākiṇṇaṁ gahanībhūtaṁ rūpaṁ bhagavato hatthapādasīlādirūpaṁ
disvāti attho. tittiṁ apatto viharāmi ahanti sambandho.
[61] tadā maṁ caraṇantagoti tasmiṁ mayhaṁ arahattaṁ pattakāle sīlādi-
paṇṇarasannaṁ caraṇadhammānaṁ antago, pariyosānappatto paripūrakārīti attho.
"maraṇantago"tipi pāṭho, tassa maraṇassa antaṁ nibbānaṁ pattoti attho.
saddhādhimuttānaṁ aggaṁ paññapesīti sambandho. atha satthā bhikkhusaṁghamajjhe
nisinno "etadaggaṁ bhikkhave mama sāvakānaṁ saddhādhimuttānaṁ bhikkhūnaṁ yadidaṁ
vakkalī"ti 3- maṁ etadaggaṭṭhāne ṭhapesīti vuttaṁ hoti. sesaṁ suviññeyyamevāti.
vakkalittherāpadānavaṇṇanā niṭṭhitā.
----------
535/23. 3. mahākappinattherāpadānavaṇṇanā
padumuttaro nāma jinotiādikaṁ āyasmato mahākappinattherassa apadānaṁ.
ayampi purimabuddhesu katādhikāro tattha tattha bhave vivaṭṭūpanissayāni puññāni
upacinanto padumuttarassa bhagavato kāle haṁsavatīnagare kulagehe nibbatto
viññutaṁ patvā satthu santike dhammadesanaṁ suṇanto satthārā ekaṁ bhikkhuṁ
ovādakānaṁ aggaṭṭhāne ṭhapitaṁ disvā adhikārakammaṁ katvā taṁ ṭhānantaraṁ patthesi.
so tattha yāvajīvaṁ kusalaṁ katvā devamanussesu saṁsaranto bārāṇasito
avidūre ekasmiṁ pesakāragāme jeṭṭhapesakāragehe nibbatto tadā sahassamattā
paccekabuddhā himavante aṭṭha māse vasitvā vassike cattāro māse janapade

footnote: 1 aṅ.ekaka. 20/208/24.

page number: 270

vasanti. te ekavāraṁ bārāṇasiyā avidūre otaritvā "senāsanaṁ karaṇatthāya
hatthakammaṁ yācathā"ti rañño santikaṁ aṭṭha paccekabuddhe pahiṇiṁsu. tadā pana
rañño vappamaṅgalaṁ ahosi. so "paccekabuddhā kira āgatā"ti sutvā nikkhamitvā
āgatakāraṇaṁ pucchitvā "ajja bhante okāso natthi sve amhākaṁ vappamaṅgalaṁ,
tatiyadivase karissāmā"ti vatvā paccekabuddhe animantetvāva pāvisi. paccekabuddhā
"aññaṁ gāmaṁ pavisissāmā"ti pakkamiṁsu.
tasmiṁ samaye jeṭṭhapesakārassa bhariyā kenacideva karaṇīyena bārāṇasiṁ
gacchantī te paccekabuddhe disvā vanditvā "kiṁ bhante avelāya ayyā
āgatā"ti pucchi. te ādito paṭṭhāya kathesuṁ. taṁ sutvā saddhāsampannā
buddhisampannā itthī "sve bhante amhākaṁ bhikkhaṁ gaṇhathā"ti nimantesi.
bahukā mayaṁ bhaginīti. kittakā bhanteti. sahassamattā bhaginīti. "bhante imasmiṁ
no gāme sahassamattā vasimhā, ekeko ekekassa bhikkhaṁ dassati, bhikkhaṁ
adhivāsetha, ahameva vo vasanaṭṭhānaṁ kārāpessāmī"ti āha. paccekabuddhā
adhivāsesuṁ.
sā gāmaṁ pavisitvā ugghosesi "ammatātā ahaṁ sahassamatte paccekabuddhe
disvā nimantesiṁ, ayyānaṁ nisīdanaṭṭhānaṁ saṁvidahatha, yāgubhattādīni sampādethā"ti
gāmamajjhe maṇḍapaṁ kārāpetvā āsanāni paññāpetvā punadivase paccekabuddhe
nisīdāpetvā paṇītena khādanīyena bhojanīyena parivisitvā bhattakiccapariyosāne
tasmiṁ gāme sabbā itthiyo ādāya tāhi saddhiṁ paccekabuddhe vanditvā
temāsaṁ vasanatthāya paṭiññaṁ gaṇhitvā puna gāme ugghosesi "ammatātā
ekekakulato ekekapuriso vāsipharasuādīni gahetvā araññaṁ pavisitvā dabbasambhāre
āharitvā ayyānaṁ vasanaṭṭhānaṁ karotū"ti. gāmavāsino tassāyeva vacanaṁ sutvā
ekeko ekekaṁ katvā saddhiṁ rattidivāṭṭhānehi paṇṇasālasahassaṁ niṭṭhāpetvā

page number: 271

attano attano paṇṇasālāyaṁ upagataṁ paccekabuddhaṁ "ahaṁ sakkaccaṁ upaṭṭhahissāmi,
ahaṁ sakkaccaṁ upaṭṭhahissāmī"ti vatvā upaṭṭhahiṁsu. sā vassaṁvuṭṭhakāle "attano
attano paṇṇasālāya vassaṁvuṭṭhānaṁ paccekabuddhānaṁ cīvarasāṭake sajjethā"ti
samādapetvā ekekassa sahassasahassamūlaṁ cīvaraṁ dāpesi. paccekabuddhā vuṭṭhavassā
anumodanaṁ katvā pakkamiṁsu. gāmavāsinopi idaṁ puññakammaṁ katvā tato cuto
tāvatiṁsadevaloke nibbattitvā gaṇadevatā nāma ahesuṁ.
te tattha dibbasampattiṁ anubhavitvā kassapasammāsambuddhakāle kuṭumbikagehesu
nibbattiṁsu. pubbe jeṭṭhakapesakāro jeṭṭhakakuṭumbikassa putto ahosi.
bhariyāpissa ekassa jeṭṭhakakuṭumbikassa dhītā ahosi. sesānaṁ bhariyāyo
sesakuṭumbikānaṁ dhītaro ahesuṁ, tā sabbāpi vayappattā parakulaṁ gacchantiyo
tesaṁ tesaṁyeva gehāni agamaṁsu. athekadivasaṁ vihāre dhammassavane saṅghuṭṭhe
"satthā dhammaṁ desessatī"ti sutvā te sabbepi kuṭumbikā "dhammaṁ sossāmā"ti
bhariyāhi saddhiṁ vihāraṁ agamaṁsu. tesaṁ vihāramajjhaṁ paviṭṭhakkhaṇe vassaṁ vassi. yesaṁ
kulūpakā vā ñātisāmaṇerādayo vā atthi, te tesaṁ pariveṇādīni pavisiṁsu. 1-
te pana tathārūpānaṁ natthitāya katthaci pavisituṁ avisahantā vihāramajjheyeva
aṭṭhaṁsu. atha ne jeṭṭhakakuṭumbiko āha "passatha bho amhākaṁ vippakāraṁ,
kulaputtehi nāma ettakena lajjituṁ yuttan"ti. ayya kiṁ karomāti. mayaṁ
vissāsikaṭṭhānassa abhāvena imaṁ vippakāraṁ pattā, sabbe, dhanaṁ saṁharitvā pariveṇaṁ
karissāmāti. "sādhu ayyā"ti jeṭṭhako sahassaṁ adāsi. sesā pañca pañca
satāni. itthiyo aḍḍhateyyāni aḍḍhateyyāni satāni. te taṁ dhanaṁ āharitvā
sahassakūṭāgāraparivāraṁ satthu vasanatthāya mahāpariveṇaṁ nāma kārāpesuṁ. navakammassa
mahantatāya dhane appahonte pubbe dinnadhanato puna upaḍḍhūpaḍḍhaṁ adaṁsu.

footnote: 1 sī. sesajanā kulūpagānaṁ ñātakānaṁ sāmaṇerādīnaṁ pariveṇādīni pavisiṁsu.

page number: 272

niṭṭhite pariveṇe vihāramahaṁ karontā buddhappamukhassa bhikkhusaṁghassa sattāhaṁ
mahādānaṁ datvā vīsatiyā bhikkhusahassānaṁ cīvarāni sajjayiṁsu.
jeṭṭhakakuṭumbikassa pana bhariyā attano paññāya ṭhitā ahaṁ tehi samakaṁ
akatvā atirekataraṁ katvā "satthāraṁ pūjessāmī"ti anojapupphavaṇṇena sahassamūlena
sāṭakena saddhiṁ anojapupphacaṅkoṭakaṁ gahetvā satthāraṁ anojapupphehi pūjetvā
taṁ sāṭakaṁ satthu pādamūle ṭhapetvā "bhante nibbattanibbattaṭṭhāne anojapuppha-
vaṇṇaṁyeva me sarīraṁ hotu, anojātveva ca nāmaṁ hotū"ti patthanaṁ akāsi.
satthā "evaṁ hotū"ti anumodanaṁ akāsi. te sabbepi yāvatāyukaṁ ṭhatvā tato
cutā devaloke nibbattiṁsu. te imasmiṁ buddhuppāde devalokā cavitvā jeṭṭhako
kukkuṭavatīnagare rājakule nibbattitvā viññutaṁ patto mahākappinarājā nāma
ahosi. sesā amaccakulesu nibbattiṁsu. jeṭṭhakassa bhariyā maddaraṭṭhe sākalanagare
rājakule nibbatti anojapupphavaṇṇamevassā sarīraṁ ahosi, tena anojātvevassā
nāmaṁ akaṁsu, sā vayappattā mahākappinarañño gehaṁ gantvā anojādevīti
pākaṭā ahosi.
sesitthiyopi amaccakulesu nibbattitvā vayappattā tesaṁyeva amaccaputtānaṁ
gehāni agamaṁsu. te sabbepi rañño sampattisadisaṁ sampattiṁ anubhaviṁsu. yadā hi
rājā alaṅkārapaṭimaṇḍito hatthiṁ abhiruhitvā vicarati, tadāpi te tatheva vicaranti.
tasmiṁ assena vā rathena vā vicarante tepi tatheva vicaranti. evaṁ te ekato
hutvā katānaṁ puññānaṁ balena ekatova sampattiṁ anubhaviṁsu. rañño pana vālo,
vālavāhano, 1- puppho, pupphavāhano, supattoti pañceva assā honti. tesu
rājā supattaṁ assaṁ sayaṁ ārohati, itare cattāro asse assārohānaṁ

footnote: 1 balo, balavāhano, 4/12 (syā).

page number: 273

sāsanāharaṇatthāya adāsi. rājā te pātova bhojetvā "gacchatha bhaṇe dve
vā tīṇi vā yojanāni āhiṇḍitvā buddhassa vā dhammassa vā saṁghassa vā
uppannabhāvaṁ sutvā mayhaṁ sukhasāsanaṁ ārocethā"ti pesesi. te catūhi dvārehi
nikkhamitvā dve tīṇi yojanāni āhiṇḍitvā kiñci sāsanaṁ alabhitvāva
paccāgamiṁsu.
athekadivasaṁ rājā supattaṁ āruhitvā amaccasahassaparivuto uyyānaṁ
gacchanto kilantarūpe pañcasatamatte vāṇijake nagaraṁ pavisante disvā "ime
addhānakilantā, addhā imesaṁ santikā ekaṁ bhaddakaṁ sāsanaṁ sossāmī"ti te
pakkosāpetvā "kuto āgatatthā"ti pucchi. atthi deva ito vīsatiyojanasatamatthake
sāvatthi nāma nagaraṁ, tato āgatamhāti. atthi pana vo dese kiñci sāsanaṁ
uppannanti. deva aññaṁ kiñci natthi, sammāsambuddho uppannoti. rājā
tāvadeva balavapītiyā phuṭṭhasarīro kiñci sallakkhetuṁ asakkonto muhuttaṁ vītināmetvā
puna "tātā kiṁ vadethā"ti pucchi. "buddho deva uppanno"ti. rājā dutiyampi
tatiyampi tatheva vītināmetvā catutthavāre "kiṁ vadetha tātā"ti pucchitvā "buddho
uppanno"ti vutte "tātā sukhasāsanasavanāya satasahassaṁ vo dammī"ti vatvā
"aparampi kiñci sāsanaṁ atthi tātā"ti pucchi. atthi deva dhammo uppannoti.
rājā tampi sutvā purimanayeneva tayo vāre vītināmetvā catutthavāre "dhammo
uppanno"ti vutte "idhāpi vo satasahassaṁ dammī"ti vatvā "aparampi kiñci
sāsanaṁ atthi tātā"ti pucchi. atthi deva saṁgho uppannoti. rājā tampi
sutvā tatheva tayo vāre vītināmetvā catutthavāre "saṁgho uppanno"ti vutte
"idhāpi vo satasahassaṁ dammī"ti vatvā amaccasahassaṁ oloketvā "tātā kiṁ
karissāmā"ti 1- pucchi. "deva tumhe kiṁ karissathā"ti. ahaṁ tātā "buddho

footnote: 1 karissathāti dhammapada. a. 4/14 (syā)

page number: 274

uppanno saṁgho uppanno"ti sutvā na puna nivattissāmi, bhagavantaṁ uddissa
gantvā tassa santike pabbajissāmīti. mayampi deva tumhehi saddhiṁ
pabbajissāmāti. rājā suvaṇṇapaṭṭe akkharāni likhāpetvā vāṇijakānaṁ datvā
"imaṁ anojāya nāma deviyā detha, sā tumhākaṁ tīṇi satasahassāni dassati, evañca
pana naṁ vadeyyātha `raññā kira te issariyaṁ vissaṭṭhaṁ, yathāsukhaṁ sampattiṁ
paribhuñjāhī"ti, sace pana `vo rājā kahan'ti pucchati, `satthāraṁ uddissa
pabbajissāmīti vatvā gato'ti 1- āroceyyāthā"ti āha. amaccāpi attano attano
bhariyānaṁ tatheva sāsanaṁ pahiṇiṁsu. rājā vāṇijake uyyojetvā assaṁ abhiruyha
amaccasahassaparivuto taṅkhaṇaññeva nikkhami.
satthāpi taṁdivasaṁ paccūsakāle lokaṁ volokento mahākappinarājānaṁ
saparivāraṁ disvā "ayaṁ mahākappino vāṇijakānaṁ santikā tiṇṇaṁ ratanānaṁ
uppannabhāvaṁ sutvā tesaṁ vacanaṁ tīhi satasahassehi pūjetvā rajjaṁ pahāya
amaccasahassaparivuto maṁ uddissa pabbajitukāmo sve rajjaṁ pahāya amaccasahassa-
parivuto maṁ uddissa pabbajitukāmo sve nikkhamissati, so saparivāro saha
paṭisambhidāhi arahattaṁ pāpuṇissati, paccuggamanaṁ karissāmī"ti punadivase cakkavattī
viya khuddakagāmabhojakaṁ rājānaṁ paccuggacchanto sayameva pattacīvaramādāya
vīsayojanasataṁ maggaṁ paccuggantvā candabhāgāya nadiyā tīre nigrodharukkhamūle
chabbaṇṇabuddharaṁsiyo vissajjetvā nisīdi. rājāpi āgacchanto ekaṁ nadiṁ
patvā "kā nāmāyan"ti pucchi. aparacchā nāma 2- devāti. kimassā parimāṇaṁ
tātāti. gambhīrato gāvutaṁ, puthulato dve gāvutāni devāti. atthi panettha
nāvā vā uḷumpo vāti. natthi devāti. "nāvādīni olokente 3- amhe
jāti jaraṁ upaneti, jarā maraṇaṁ. ahaṁ nibbematiko hutvā tīṇi ratanāni

footnote: 1 sī. gatāti. 2 sī. aravacchā. 3 sī. rājā nadiṁ olokento.

page number: 275

uddissa nikkhanto, tesaṁ me ānubhāvena idaṁ udakaṁ udakaṁ viya mā hotū"ti
ratanattayassa guṇaṁ āvajjetvā "itipi so bhagavā arahaṁ sammāsambuddho"ti
buddhaguṇaṁ anussaranto saparivāro assasahassena udakapiṭṭhe pakkhandi. sindhavā
piṭṭhipāsāṇe viya pakkhandiṁsu. khurānaṁ aggaṭṭhāneva 1- temiṁsu.
so taṁ uttaritvā purato gacchanto aparampi nadiṁ disvā "ayaṁ kā
nāmā"ti pucchi. nīlavāhā 2- nāma devāti. kimassā parimāṇanti, gambhīratopi
puthulatopi aḍḍhayojanaṁ devāti. sesaṁ purimasadisameva. taṁ pana nadiṁ disvā
"svākkhāto bhagavatā dhammo"ti dhammānussatiṁ anussaranto pakkhandi. tampi
atikkamitvā gacchanto aparampi nadiṁ disvā "ayaṁ kā nāmā"ti pucchi.
candabhāgā nāma devāti. kimassā parimāṇanti. gambhīratopi puthulatopi yojanaṁ
devāti. sesaṁ purimasadisameva. taṁ pana nadiṁ disvā "suppaṭipanno bhagavato
sāvakasaṁgho"ti saṁghānussatiṁ anussaranto pakkhandi. tampi nadiṁ atikkamitvā
gacchanto satthu sarīrato nikkhantā chabbaṇṇabuddharasmiyo nigrodharukkhassa
sākhāviṭapapalāsāni obhāsayamānā disvā cintesi "ayaṁ obhāso neva candassa,
na sūriyassa, na devamārabrahma 3- supaṇṇanāgānaṁ aññatarassa, addhā ahaṁ
satthāraṁ uddissa āgacchanto sammāsambuddhena diṭṭho bhavissāmī"ti. so
tāvadeva assapiṭṭhito otaritvā onatasarīro rasmiyānusārena satthāraṁ
upasaṅkamitvā manosilārase nimujjanto viya buddharasmīnaṁ anto pāvisi. so
satthāraṁ vanditvā ekamantaṁ nisīdi saddhiṁ amaccasahassena. satthā tesaṁ anupubbiṁ
kathaṁ kathesi. desanāpariyosāne saparivāro rājā sotāpattiphale patiṭṭhahi.
atha sabbe uṭṭhahitvā pabbajjaṁ yāciṁsu. satthā "āgamissati nu kho
imesaṁ kulaputtānaṁ iddhimayapattacīvaran"ti upadhārento "ime kulaputtā

footnote: 1 sī. aggaggāneva (mano. pū. 1/285-6, sā.pa. 2/269). 2. ma. nīlavāhanā.
footnote: 3 chaßēéa....brāhmaṇa...

page number: 276

paccekabuddhasahassānaṁ cīvarasahassaṁ adaṁsu, kassapabuddhakāle vīsatiyā bhikkhusahassānaṁ
vīsaticīvarasahassānipi adaṁsu, anacchariyaṁ imesaṁ kulaputtānaṁ idadhimayapatta-
cīvarāgamanan"ti ñatvā dakkhiṇahatthaṁ pasāretvā "etha bhikkhavo, caratha brahmacariyaṁ
sammā dukkhassa antakiriyāyā"ti āha. te tāvadeva aṭṭhaparikkhāradharā
vassasaṭṭhikattherā 1- viya hutvā vehāsaṁ abbhuggantvā paccorohitvā satthāraṁ
vanditvā ekamantaṁ nisīdiṁsu.
te pana vāṇijakā rājagehaṁ gantvā deviyā raññā pahitasāsanaṁ
ārocetvā deviyā "āgacchantū"ti vutte pavisitvā ekamantaṁ aṭṭhaṁsu. atha ne
devī pucchi "tātā kiṁ kāraṇā āgatatthā"ti. mayaṁ raññā tumhākaṁ santikaṁ
pesitā, tīṇi kira no satasahassāni dethāti. "bahuṁ bhaṇe bhaṇatha, kiṁ tumhehi
rañño santike kataṁ, kismiṁ vo rājā pasanno ettakaṁ dhanaṁ dāpetīti. devi
na aññaṁ kiñci kataṁ, ekaṁ pana sāsanaṁ ārocayimhāti. sakkā pana
tātā mayhampi taṁ ārocetunti. sakkā devīti suvaṇṇabhiṅgārena mukhaṁ vikkhāletvā
devi buddho loke uppannoti. sāpi taṁ sutvā pītiyā phuṭṭhasarīrā tikkhattuṁ
kiñci asallakkhetvā catutthavāre "buddho uppanno"ti sutvā kiṁ tātā imasmiṁ
pade raññā dinnanti. satasahassaṁ devīti. tātā ananucchavikaṁ raññā kataṁ
evarūpaṁ sāsanaṁ sutvā tumhākaṁ satasahassadadamānena. ahaṁ vo mama duggata-
paṇṇākāre tīṇi satasahassāni dammi, aparaṁ kiñci tumhehi ārocitanti. te
idañca idañcāti itarānipi dve sāsanāni ārocesuṁ. devī purimanayeneva
tayo tayo vāre asallakkhetvā catutthacatutthavāre tīṇi tīṇi satasahassāni
adāsi. evaṁ te sabbāni dvādasasatasahassāni labhiṁsu.

footnote: 1 sī.,i. vassasatika....

page number: 277

atha ne devī pucchi "rājā kahaṁ tātā"ti. devi rājā "satthāraṁ
uddissa pabbajissāmī"ti vatvā gatoti. mayhaṁ tena kiṁ sāsanaṁ dinnanti.
sabbaṁ kira issariyaṁ tumhākaṁ vissaṭṭhaṁ "tumhe kira yathāsukhaṁ sampattiṁ
anubhavathā"ti. amaccā pana kuhiṁ tātāti. tepi raññā saddhiṁ "pabbajissāmā"ti
gatā devīti. sā tesaṁ bhariyāyo pakkosāpetvā "ammā tumhākaṁ sāmikā
raññā saddhiṁ `pabbajissāmā'ti gatā, tumhe kiṁ karissathā"ti. kiṁ pana tehi amhākaṁ
sāsanaṁ pahitaṁ devīti. tehi kira attano sampatti tumhākaṁ vissaṭṭhā "tumhe kira
sampattiṁ yathāsukhaṁ paribhuñjathā"ti. tumhe pana devi kiṁ karissāmāti. amhākaṁ 1-
so tāva rājā magge ṭhito tīhi satasahassehi tīṇi ratanāni pūjetvā
kheḷapiṇḍaṁ viya sampattiṁ pahāya "pabbajissāmī"ti nikkhanto, mayāpi tiṇṇaṁ
ratanānaṁ sāsanaṁ sutvā tāni navahi satasahassehi pūjitāni, na kho panesā
sampatti nāma raññoyeva dukkhā, mayhampi dukkhā eva. ko raññā
chaḍḍitakheḷapiṇḍaṁ jaṇṇukehi bhūmiyaṁ patiṭṭhahitvā mukhena gaṇhissati, na mayhaṁ
sampattiyā attho, satthāraṁ uddissa pabbajissāmīti. devi mayampi tumhehi
saddhiṁ pabbajissāmāti. sace sakkotha, sādhūti. sakkoma devīti. tena hi
"ethā"ti rathasahassaṁ yojāpetvā rathaṁ āruyha tāhi saddhiṁ nikkhamitvā
antarāmagge paṭhamaṁ nadiṁ disvā yathā raññā paṭhamaṁ pucchitā, tatheva pucchitvā
sabbaṁ pavattiṁ sutvā "raññā gatamaggaṁ olokethā"ti vatvā "sindhavānaṁ
padavalañjaṁ na passāmā"ti vutte rājā "tīṇi ratanāni uddissa nikkhantosmī"ti
saccakiriyaṁ karitvā tiṇṇaṁ ratanānaṁ guṇe anussaritvā gato bhavissati, ahampi
tīṇi ratanāni uddissa nikkhantā, tesaṁ me ānubhāvena idaṁ udakaṁ udakaṁ
viya mā hotūti tiṇṇaṁ ratanānaṁ guṇe anussarantī rathasahassaṁ pesesi, udakaṁ
piṭṭhipāsāṇasadisaṁ ahosi, cakkānaṁ aggaṭṭhāneva temiṁsu. eteneva upāyena
itarā dvepi nadiyo uttariṁsu.
satthā tāsaṁ āgatabhāvaṁ ñatvā yathā tā attano santike nisinne
sāmike bhikkhū na passanti, tathā adhiṭṭhāsi. devīpi āgacchantī satthu sarīrato

footnote: 1 sī.,ma. ammā.

page number: 278

nikkhantā rasmiyo disvā tatheva cintetvā satthāraṁ upasaṅkamitvā vanditvā
ekamantaṁ ṭhitā pucchi "bhante mahākappino rājā tumhe uddissa nikkhamitvā
gato, kahaṁ nu kho so, amhākaṁ taṁ dassethā"ti. nisīdatha tāva, idheva naṁ
passissathāti, tā sabbāpi haṭṭhatuṭṭhā "idheva kira nisinnā sāmike no
passissāmā"ti nisīdiṁsu. satthā anupubbiṁ kathaṁ kathesi. anojādevī desanā-
pariyosāne tāhi saddhiṁ sotāpattiphalaṁ pāpuṇi. mahākappino thero tāsaṁ
desiyamānaṁ dhammadesanaṁ sutvā saparivāro saha paṭisambhidāhi arahattaṁ pāpuṇi.
tasmiṁ khaṇe satthā tāsaṁ te bhikkhū dassesi. tāsaṁ hi āgatakkhaṇeyeva attano
sāmike kāsāvadhare muṇḍasīse disvā cittaṁ ekaggaṁ na bhaveyya, maggaphalaṁ
nibbattetuṁ sakkā na bhaveyya. tasmā acalasaddhāya patiṭṭhitakālato paṭṭhāya
tāsaṁ te bhikkhū arahattapatte dassesi. tāpi te disvā pañcapatiṭṭhitena
vanditvā "bhante tumhākaṁ pabbajitakiccaṁ matthakappattan"ti vatvā satthāraṁ
vanditvā ekamantaṁ ṭhatvā pabbajjaṁ yāciṁsu.
evaṁ vutte satthā uppalavaṇṇāya theriyā āgamanaṁ cintesi. sā satthu
cintitakkhaṇeyeva ākāsena āgantvā tā sabbā itthiyo gahetvā ākāsena
bhikkhunūpassayaṁ netvā pabbājesi. tā sabbā nacirasseva arahattaṁ pāpuṇiṁsu. satthā
bhikkhusahassaṁ ādāya ākāsena jetavanaṁ agamāsi. tatra sudaṁ āyasmā mahākappino
rattiṭṭhānādīsu "aho sukhaṁ, aho sukhan"ti udānaṁ udānento vicarati. bhikkhū
bhagavato ārocesuṁ "bhante mahākappino `aho sukhaṁ, aho sukhan'ti udānaṁ udānento
vicarati, attano rajjasukhaṁ ārabbha udāneti maññeti. satthā taṁ pakkosāpetvā
"saccaṁ kira tvaṁ kappina kāmasukhaṁ ārabbha udānaṁ udānesī"ti. bhagavā me bhante
taṁ ārabbha udānabhāvaṁ vā aññaṁ ārabbha udānabhāvaṁ vā jānātīti. atha satthā
"na bhikkhave mama putto kāmasukhaṁ rajjasukhaṁ ārabbha udānaṁ udāneti, puttassa
pana me dhammaṁ carato dhammapīti nāma uppajjati, so amatamahānibbānaṁ ārabbha
evaṁ udānaṁ udānesī"ti anusandhiṁ ghaṭetvā dhammaṁ desento imaṁ gāthamāha:-

page number: 279

"dhammapīti sukhaṁ seti vippasannena cetasā
ariyappavedite dhamme sadā ramati paṇḍito"ti. 1-
athekadivasaṁ satthā bhikkhū āmantesi "kacci bhikkhave kappino bhikkhūnaṁ
dhammaṁ desesī"ti. appossukko bhante diṭṭhadhammasukhavihāraṁ anuyutto viharati,
ovādamattampi na detīti. satthā theraṁ pakkosāpetvā "saccaṁ kira tvaṁ
kappina antevāsikānaṁ ovādamattampi na desī"ti. saccaṁ bhanteti. brāhmaṇa
mā evaṁ akāsi, ajja paṭṭhāya upagatānaṁ bhikkhūnaṁ dhammaṁ desehīti. "sādhu
bhante"ti thero bhagavato vacanaṁ sirasā sampaṭicchitvā ekovādeneva
samaṇasahassaṁ arahatte patiṭṭhāpesi. tena naṁ satthā paṭipāṭiyā attano
sāvake ṭhānantare ṭhapento "etadaggaṁ bhikkhave mama sāvakānaṁ bhikkhuovādakānaṁ
yadidaṁ mahākappino"ti 2- etadagge ṭhapesi.
[66] evaṁ thero pattārahattaphalo attano pubbakammaṁ saritvā
somanassajāto pubbacaritāpadānaṁ pakāsento padumuttaro nāma jinotiādimāha.
udito ajaṭākāseti sakalākāse udito uṭṭhito pākaṭabhūto. saradambare
saradakāle ākāse ravīva sūriyo ivāti attho.
[70] akkhadasso tadā āsinti tasmiṁ padumuttarassa bhagavato kāle
sāradassī hitadassī ācariyo pākaṭo ahosinti attho.
[71] sāvakassa katāvinoti tassa bhagavato me manaṁ mama cittaṁ, tappayantassa
tosayantassa sāvakassa ovādakassa guṇaṁ pakāsayato aggaṭṭhāne ṭhapentassa
katāvino sātaccakiccayuttassa vacanaṁ sutvāti sambandho.
[73] haṁsasamabhāgoti haṁsasadisagāmi. haṁsadundubhinissanoti haṁsaravo
dundubhibherisaddasadisavacano "etaṁ mahāmattaṁ passatha bhikkhavo"ti āhāti sambandho.
[74] samuggatatanūruhanti 3- suṭṭhu uggatalomaṁ uddhaggalomaṁ, udagyamanaṁ vā.
jīmūtavaṇṇanti 4- muttaphalasamānavaṇṇaṁ sundarasarīrapabhanti attho. pīṇaṁsanti 5-
paripuṇṇaṁ aṁsaṁ. pasannanayanānananti pasannākkhipasannamukhanti attho.

footnote: 1 khuḍha. 25/79/31. 2 aṅ.ekaka. 20/231/25.
footnote: 3 pāḷi. samuddhaggatanuruhaṁ. 4 pāḷi. jūmuttavaṇṇaṁ. 5 pāḷi. ruciraṁ.

page number: 280

[75] katāvinoti 1- katādhikārassa etadagge ṭhitassa bhikkhuno ṭhānaṁ so
eso muditāya pahaṭṭhacittatāya patthetīti sambandho.
[81] sataso anusāsiyāti dhammena samena vacanena kāraṇavasena
anusāsitvāti attho. bārāṇasiyamāsanneti 2- bārāṇasiyā samīpe pesakāragāme. jāto
keniyajātiyanti tantavāyajātiyā pesakārakule jātoti attho. sesaṁ suviññeyyamevāti.
mahākappinattherāpadānavaṇṇanā niṭṭhitā.
-------------
536/124. 4. dabbamallaputtattherāpadānavaṇṇanā
catutthāpadāne padumuttaro nāma jinotiādikaṁ āyasmato dabbamalla-
puttattherassa apadānaṁ. ayampi purimabuddhesu katādhikāro tattha tattha bhave
vivaṭṭūpanissayāni puññāni upacinanto padumuttarassa bhagavato kāle haṁsavatīnagare
seṭṭhiputto hutvā jāto vibhavasampanno ahosi, satthari pasanno satthu
dhammadesanaṁ suṇanto satthāraṁ ekaṁ bhikkhuṁ senāsanapaññāpakānaṁ aggaṭṭhāne
ṭhapentaṁ disvā pasannamānaso buddhappamukhaṁ bhikkhusaṁghaṁ nimantetvā sattāhaṁ
mahādānaṁ datvā sattāhaccayena bhagavato pādamūle nipatitvā taṁ ṭhānaṁ
patthesi. bhagavāpissa samijjhanabhāvaṁ ñatvā byākāsi. so yāvajīvaṁ kusalaṁ katvā
tato cuto tusitādīsu devesu dibbasampattiṁ anubhavitvā tato cuto vipassissa
bhagavato kāle ekasmiṁ kule nibbatto asappurisasaṁsaggena tassa sāvakaṁ bhikkhuṁ
arahāti jānantopi abbhūtena abbhācikkhi. tasseva sāvakānaṁ khīrasalākabhattaṁ
adāsi. so yāvatāyukaṁ puññāni katvā devamanussesu saṁsaranto ubhayasampattiyo
anubhavitvā kassapadasabalassa kāle kulagehe nibbatto osānakāle sāsane
pabbajito parinibbute bhagavati sakalaloke kolāhale jāte satta bhikkhavo
pabbajito paccantajanapade vanamajjhe ekaṁ pabbataṁ abhiruhitvā "jīvitāsā
orohantu nirālayā nisīdantū"ti nisseṇiṁ pātesuṁ. tesaṁ ovādadāyako

footnote: 1 pāḷi. kathāvino. 2 pāḷi. bārāṇasīsamāsanne.

page number: 281

jeṭṭhakatthero sattāhabbhantare arahā ahosi. tadanantaratthero anāgāmī,
itare pañca parisuddhasīlā tato cutā devaloke nibbattā. tattha ekaṁ
buddhantaraṁ dibbasukhaṁ anubhavitvā imasmiṁ buddhuppāde pukkusāti, 1- sabhiyo, 2-
bāhiyo, 3- kumārakassapoti 4- ime cattāro tattha nibbattiṁsu. ayaṁ pana mallaraṭṭhe
anupiyanagare 5- nibbatti. tasmiṁ mātukucchito anikkhanteyeva mātā kālamakāsi,
atheko tassā sarīraṁ jhāpanatthāya citakasmiṁ āropetvā kumāraṁ dabbantare patitaṁ
gahetvā jaggāpesi. dabbe patitattā dabbo mallaputtoti pākaṭo ahosi.
aparabhāge pubbasambhāravasena pabbaji, so kammaṭṭhānamanuyutto nacirasseva saha
paṭisambhidāhi arahattaṁ pāpuṇi.
atha naṁ satthā majjhattabhāvena ānubhāvasampannabhāvena ca bhikkhūnaṁ
senāsanaṁ paññāpane bhattuddesane ca niyojesi. sabbo ca bhikkhusaṁgho taṁ
samannesi. taṁ vinayakhandhake 6- āgatameva. aparabhāge thero ekassa varasalākadāyakassa
salākabhattaṁ mettiyabhūmajakānaṁ bhikkhūnaṁ uddisi. te haṭṭhatuṭṭhā "sve mayhaṁ
muggaghatamadhumissakabhattaṁ bhuñjissāmā"ti ussāhajātā ahesuṁ. so pana upāsako
tesaṁ vārappattabhāvaṁ sutvā dāsiṁ āṇāpesi "ye je bhikkhū sve idha
āgamissanti, te kaṇājakena bilaṅgadutiyena parivisāhī"ti. sāpi tatheva te bhikkhū
āgate koṭṭhakappamukhe nisīdāpetvā bhojesi. te bhikkhū anattamanā kopena
taṭataṭāyantā there āghātaṁ bandhitvā "madhurabhattadāyakaṁ amhākaṁ amadhurabhattaṁ
dāpetuṁ esova niyojesī"ti dukkhī dummanā nisīdiṁsu. atha te mettiyā nāma
bhikkhunī "kiṁ bhante dummanā"ti pucchi. te "bhagini kiṁ amhe dabbena mallaputtena

footnote: 1 ma.u. 14/342/305. 2 khu.su. 25/432-42.
footnote: 3 khu.u. 25/101-4. 4 maßēáū. 12/249-51/211-14. 5 i.,ma. rājagehe. 6 vi.cūḷa. 6/222-3.

page number: 282

viheṭhiyamāne ajjhupekkhasī"ti āhaṁsu. kiṁ bhante mayā sakkā kātunti. tassa
dosaṁ āropehīti. sā tattha tattha therassa abhūtāropanaṁ akāsi. taṁ sutvā
bhikkhū bhagavato ārocesuṁ. atha bhagavā dabbaṁ mallaputtaṁ pakkosāpetvā "saccaṁ kira
tvaṁ dabba mettiyāya bhikkhuniyā vippakāramakāsī"ti pucchi. yathā maṁ bhante bhagavā
jānātīti. na kho dabba dabbā evaṁ nibbedhenti, kārakabhāvaṁ vā akārakabhāvaṁ
vā vadehīti. akārako ahaṁ bhanteti. bhagavā "mettiyaṁ bhikkhuniṁ nāsetvā te bhikkhū
anuyuñjathā"ti āha. upālittherappamukhā bhikkhū taṁ bhikkhuniṁ uppabbājetvā
mettiyabhūmajake bhikkhū anuyuñjitvā tehi "amhehi niyojitā sā bhikkhunī"ti
vutte bhagavato etamatthaṁ ārocesuṁ. bhagavā mettiyabhūmajakānaṁ bhikkhūnaṁ amūlakasaṁghādisesaṁ
paññapesi.
tena ca samayena dabbatthero bhikkhūnaṁ senāsanaṁ paññāpento veḷuvana-
vihārassa sāmantā aṭṭhārasamahāvihāre sabhāge bhikkhū pesento rattibhāge
andhakāre aṅguliyā padīpaṁ jāletvā tenevālokena aniddhimante bhikkhū pesesi.
evaṁ therassa senāsanapaññāpanabhattuddesanakicce pākaṭe jāte satthā
ariyagaṇamajjhe dabbattheraṁ ṭhānantare ṭhapento "etadaggaṁ bhikkhave mama
sāvakānaṁ bhikkhūnaṁ senāsanapaññāpakānaṁ yadidaṁ dabbo mallaputto"ti 1- etadagge
ṭhapesi.
[108] thero attano pubbakammaṁ saritvā somanassajāto pubbacaritāpadānaṁ
pakāsento padumuttaro nāma jinotiādimāha. taṁ sabbaṁ heṭṭhā vuttatthameva.
ito ekanavute kappe vipassī nāma nāyako loke uppajjīti sambandho.

footnote: 1 aṅ. ekaka. 20/214/24.

page number: 283

[125] duṭṭhacittoti dūsitacitto asādhusaṅgamena apasannacittoti attho.
upavadiṁ sāvakaṁ tassāti tassa bhagavato khīṇāsavaṁ sāvakaṁ upavadiṁ, upari abhūtaṁ vacanaṁ
āropesiṁ, abbhakkhānaṁ akāsinti attho.
[132] dundubhiyoti dunduṁ iti saddāyanato dundubhisaṅkhātā bheriyo.
nādayiṁsūti saddaṁ kariṁsu. samantato asaniyoti sabbadisābhāgato asane vināsane
niyuttoti asaniyo. devadaṇḍā bhayāvahā phaliṁsūti sambandho.
[133] ukkā patiṁsu nabhasāti ākāsato aggikkhandhā ca patiṁsūti attho.
dhūmaketu ca dissatīti dhūmarājisahito aggikkhandho ca dissati paññāyatīti attho.
sesaṁ suviññeyyamevāti.
dabbamallaputtattherāpadānavaṇṇanā niṭṭhitā.
----------------
537/125. 5. kumārakassapattherāpadānavaṇṇanā
pañcamāpadāne ito satasahassamhītiādikaṁ āyasmato kumārakassapattherassa
apadānaṁ. ayaṁ kira padumuttarassa bhagavato kāle brāhmaṇakule nibbatto viññutaṁ
patvā ekadivasaṁ satthu santike dhammaṁ suṇanto satthāraṁ ekaṁ bhikkhuṁ cittakathikānaṁ
aggaṭṭhāne ṭhapentaṁ disvā sayampi taṁ ṭhānantaraṁ patthento paṇidhānaṁ katvā
tadanurūpāni puññāni karonto yāvatāyukaṁ ṭhatvā tato cuto devamanussesu
saṁsaranto ubhayasampattiyo anubhavitvā kassapassa bhagavato kāle kulagehe
nibbatto tassa bhagavato sāsane pabbajitvā samaṇadhammaṁ katvā sugatīsuyeva
saṁsaranto dibbasukhaṁ mānusasukhañca anubhavitvā imasmiṁ buddhuppāde rājagahe
ekissā seṭṭhidhītāya kucchimhi nibbatto. sā kira kumārikākāleyeva pabbajitukāmā
mātāpitaro yācitvā pabbajjaṁ alabhamānā patikulaṁ gantvā gabbhaṁ gaṇhitvā

page number: 284

taṁ ajānitvā "sāmikaṁ ārādhetvā pabbajjaṁ anujānāpessāmī"ti cintesi.
sā sāmikaṁ ārādhentī ayyaputtaṁ 1-:-
"sace imassa kāyassa anto bāhirako siyā
daṇḍaṁ nūna gahetvāna kāke soṇe nivāraye"ti- 2-
ādinā sarīrassa dosaṁ dassentī taṁ ārādhesi.
sā sāmikena anuññātā gabbhinibhāvaṁ ajānantī devadattapakkhiyāsu
bhikkhunīsu pabbaji. tassā gabbhinibhāvaṁ disvā bhikkhuniyo devadattaṁ pacchiṁsu. so
"assamaṇī"ti āha. sā "nāhaṁ devadattaṁ uddissa pabbajitā, bhagavantaṁ uddissa
pabbajitā"ti bhagavato santikaṁ gantvā dasabalaṁ pucchi. satthā upālittheraṁ
paṭicchāpesi. thero sāvatthinagaravāsīni kulāni visākhañca upāsikaṁ pakkosāpetvā
sarājikāya parisāya taṁ vinicchinanto "pure laddho gabbho, arogā pabbajjā"ti
āha. taṁ sutvā satthā "sādhu vinicchitaṁ upālinā adhikaraṇan"ti therassa
sādhukāraṁ adāsi.
sā bhikkhunī suvaṇṇabimbasadisaṁ puttaṁ vijāyi. taṁ rājā pasenadikosalo
"dārakapariharaṇaṁ bhikkhunīnaṁ palibodho"ti dhātīnaṁ dāpetvā posāpesi, kassapotissa
nāmaṁ kariṁsu. aparabhāge alaṅkaritvā satthu santikaṁ netvā pabbājesi. kumārakāle
pabbajitattā pana bhagavatā "kassapaṁ pakkosatha, idaṁ phalaṁ vā khādanīyaṁ vā
kassapassa dethā"ti vutte "katarakassapassā"ti "kumārakassapassā"ti evaṁ
gahitanāmattā raññā posāvanīyaputtattā ca vuddhakālepi kumārakassapotveva
paññāyittha.
so pabbajitakālato paṭṭhāya vipassanāya kammaṁ karoti, buddhavacanañca
uggaṇhāti. atha tena saddhiṁ pabbatamatthake samaṇadhammaṁ katvā anāgāmī hutvā

footnote: 1 chaßēéa. ayyaputta. 2 visuddhi. 1/251 (syā).

page number: 285

suddhāvāse nibbattamahābrahmā "vipassanāya mukhaṁ dassetvā maggaphaluppattiyā
upāyaṁ karissāmī"ti pañcadasapañhe abhisaṅkharitvā andhavane vasantassa therassa
"ime pañhe satthāraṁ puccheyyāsī"ti ācikkhi. tato so te pañhe bhagavantaṁ
pucchi. bhagavāpissa vissajjesi. thero bhagavatā kathitaniyāmeneva te uggaṇhitvā
vipassanaṁ gabbhaṁ gāhāpetvā arahattaṁ pāpuṇi.
[150] so arahattaṁ patvā attano pubbakammaṁ saritvā somanassajāto
pubbacaritāpadānaṁ pakāsento ito satasahassamhītiādimāha. tattha yaṁ heṭṭhā
vuttanayañca uttānatthañca, 1- taṁ sabbaṁ na vaṇṇayissāma. anuttānapadameva
vaṇṇayissāma.
[169] āpannasattā 2- me mātāti mayhaṁ mātā garugabbhā gabbhinī
pasutāsannagabbhāti attho.
[173] vammikasadisaṁ kāyanti sarīraṁ nāma vammikasadisaṁ yathā vammiko
ito cito ca chiddāvachiddo gharagoḷikaupacikādīnaṁ āsayo, evameva ayaṁ kāyo
navachiddo dhuvassavoti buddhena bhagavatā desitaṁ pakāsitaṁ taṁ sutvā me cittaṁ
āsave aggahetvā asesetvā kilesato vimucci, arahatte patiṭṭhāsīti attho.
aparabhāge tattha tattha bhikkhūnaṁ vicittadhammakathikabhāvaṁ sutvā satthā "etadaggaṁ
bhikkhave mama sāvakānaṁ bhikkhūnaṁ cittakathikānaṁ yadidaṁ kumārakassapo"ti 3- etadagge
ṭhapesīti.
kumārakassapattherāpadānavaṇṇanā niṭṭhitā.
--------------

footnote: 1 ka. vuttānatthañca. 2 pāḷi. āpannagabbhā. 3 aṅ. ekaka. 20/217/25.

page number: 286

538/126. 6. bāhiyattherāpadānavaṇṇanā
chaṭṭhāpadāne ito satasahassamhītiādikaṁ āyasmato bāhiyassa dārucīriyat-
therassa apadānaṁ. ayampi purimabuddhesu katādhikāro tattha tattha bhave
vivaṭṭūpanissayāni puññāni upacinanto padumuttarassa bhagavato kāle brāhmaṇakule
nibbatto brāhmaṇasippesu nipphattiṁ gantvā vedaṅgesu anavayo ekadivasaṁ
satthu santikaṁ gantvā dhammaṁ suṇanto pasannamānaso satthāraṁ ekaṁ bhikkhuṁ
khippābhiññānaṁ aggaṭṭhāne ṭhapentaṁ disvā taṁ ṭhānaṁ pattukāmo sattāhaṁ
buddhappamukhassa bhikkhusaṁghassa mahādānaṁ datvā sattāhassa accayena bhagavato
pādamūle nipanno "bhagavā bhante ito sattame divase yaṁ bhikkhuṁ khippābhiññānaṁ
aggaṭṭhāne ṭhapesi, so viya ahampi anāgate ekassa buddhassa sāsane
khippābhiññānaṁ aggo bhaveyyan"ti patthanaṁ akāsi. bhagavā anāgataṁsañāṇena
oloketvā samijjhanabhāvaṁ ñatvā "anāgate gotamassa bhagavato sāsane
pabbajitvā khippābhiññānaṁ aggo bhavissatī"ti byākāsi. so yāvatāyukaṁ puññāni
katvā tato cuto devaloke nibbatto tattha cha kāmāvacarasampattiyo anubhavitvā
puna manussesu cakkavattiādisampattiyo anekakappakoṭisatesu anubhavitvā kassapassa
bhagavato kāle ekasmiṁ kule nibbatto, bhagavati parinibbute pabbajito yadā
sāsane osakkamāne satta bhikkhū catunnaṁ parisānaṁ ajjhācāraṁ disvā
saṁvegappattā araññaṁ pavisitvā "yāva sāsanassa antaradhānaṁ na hoti, tāva
attano patiṭṭhaṁ karissāmā"ti suvaṇṇacetiyaṁ vanditvā tattha araññe ekaṁ
pabbataṁ disvā "jīvitasālayā nivattantu, nirālayā imaṁ pabbataṁ abhirūhantū"ti
nisseṇiṁ bandhitvā sabbe taṁ pabbataṁ abhiruyha nisseṇiṁ pātetvā samaṇadhammaṁ
kariṁsu. saṁghatthero ekarattātikkamena arahattaṁ pāpuṇi. so anotattadahe

page number: 287

nāgalatādantakaṭṭhaṁ khāditvā mukhaṁ dhovitvā uttarakuruto piṇḍapātaṁ āharitvā
te bhikkhū āha "āvuso imaṁ piṇḍapātaṁ bhuñjathā"ti. te āhaṁsu "kiṁ bhante
amhehi evaṁ katikā katā `yo paṭhamaṁ arahattaṁ pāpuṇāti, tenābhataṁ piṇḍapātaṁ
avasesā paribhuñjantū"ti. no hetaṁ āvusoti. "tena hi sace mayampi tumhe
viya visesaṁ nibbattessāma, sayaṁ āharitvā bhuñjissāmā"ti na icchiṁsu.
dutiyadivase dutiyatthero anāgāmī hutvā tatheva piṇḍapātaṁ āharitvā
itare nimantesi. te evamāhaṁsu "kiṁ panāvuso katikā katā, `mahātherena
ābhataṁ piṇḍapātaṁ abhuñjitvā anutherena ābhataṁ bhuñjissāmā"ti. "no hetaṁ
āvusoti. "evaṁ bhante tumhe viya mayampi visesaṁ nibbattetvā attano
attano purisakārena bhuñjituṁ sakkontā bhuñjissāmā"ti na icchiṁsu. tesu
arahattappattatthero parinibbāyi, dutiyo anāgāmī brahmaloke nibbatti, itare
pañca visesaṁ nibbattetuṁ asakkontā sussitvā sattame divase kālaṁ katvā
devaloke nibbattiṁsu. tattha dibbasukhaṁ anubhavitvā imasmiṁ buddhuppāde tato
cavitvā manussesu nibbattiṁsu. tesu eko pukkusāti rājā ahosi, eko
gandhāraraṭṭhe takkasilāyaṁ kumārakassapo, eko bāhiyo dārucīriyo, eko
dabbo mallaputto, eko sabhiyo paribbājakoti, tesu ayaṁ bāhiyo dārucīriyo
suppārakapaṭṭane vāṇijakule nibbatto vāṇijakamme nipphattiṁ gato mahaddhano
mahābhogo, so suvaṇṇabhūmiṁ gacchantehi vāṇijehi saddhiṁ nāvamāruyha videsaṁ
gacchanto katipāhaṁ gantvā bhinnāya nāvāya sesesu macchakacchapabhakkhesu jātesu
ekoyeva avasiṭṭho ekaṁ phalakaṁ gahetvā vāyamanto sattame divase suppārakapaṭṭanatīraṁ
okkami. tassa nivāsanapārupanaṁ natthi, so aññaṁ kiñci apassanto sukkhakaṭṭhadaṇḍake
vākehi paliveṭhetvā nivāsetvā pārupitvā ca devakulato

page number: 288

kapālaṁ gahetvā suppārakapaṭṭanaṁ agamāsi. manussā taṁ disvā yāgubhattādīni
datvā "ayaṁ eko arahā"ti sambhāvesuṁ. so vatthesu upanītesu "sacāhaṁ nivāsemi,
pārupāmi vā, lābhasakkāro me parihāyissatī"ti tāni paṭikkhipitvā dārucīrāneva
parihari.
athassa "arahā, arahā"ti bahūhi sambhāviyamānassa evaṁ cetaso parivitakko
udapādi "ye keci loke arahanto vā arahattamaggaṁ vā samāpannā, ahaṁ
tesaṁ aññataro"ti so tena niyāmena kuhanakammena jīvikaṁ kappeti.
kassapadasabalassa sāsane sattasu janesu pabbataṁ āruyha samaṇadhammaṁ
karontesu eko anāgāmī hutvā suddhāvāsabrahmaloke nibbattitvā attano
brahmasampattiṁ olokento āgataṭṭhānaṁ āvajjento pabbatamāruyha samaṇadhammaṁ
karaṇaṭṭhānaṁ disvā sesānaṁ nibbattanaṭṭhānaṁ āvajjento ekassa parinibbutabhāvaṁ
itaresañca pañcannaṁ kāmāvacaradevaloke nibbattabhāvaṁ ñatvā te
kālānukālaṁ āvajjesi "imasmiṁ pana kāle kahaṁ nu kho te"ti āvajjento
dārucīriyaṁ suppārakapaṭṭanaṁ nissāya kuhanakammena jīvikaṁ kappentaṁ disvā
"naṭṭho vatāyaṁ bālo, pubbe samaṇadhammaṁ karonto atiukkaṭṭhabhāvena arahatāpi
ābhataṁ piṇḍapātaṁ aparibhuñjitvā idāni udarahetu anārahāva samāno arahattaṁ
paṭijānitvā lokaṁ vañcento vicarati, dasabalassa uppannabhāvaṁ na jānāti,
gacchāmi naṁ saṁvejetvā buddhuppādaṁ jānāpessāmī"ti khaṇeneva brahmalokato
otaritvā suppārakapaṭṭane rattibhāgasamanantare dārucīriyassa sammukhe pāturahosi.
so attano vasanaṭṭhāne obhāsaṁ disvā bahi nikkhamitvā mahābrahmānaṁ
disvā añjaliṁ paggayha "ke tumheti pucchi. "ahaṁ tumhākaṁ porāṇakasahāyo
anāgāmiphalaṁ patvā brahmaloke nibbatto, amhākaṁ sabbajeṭṭhako arahā hutvā

page number: 289

parinibbuto, tumhe pana pañcajanā devaloke nibbattā. svāhaṁ dāni taṁ imasmiṁ
ṭhāne kuhanakammena jīvikaṁ kappentaṁ disvā damituṁ āgato"ti vatvā idaṁ kāraṇaṁ
āha "neva kho tvaṁ bāhiya arahā nāpi arahattamaggaṁ vā samāpanno, sāpi
te paṭipadā natthi, yāya tvaṁ arahā vā assa arahattamaggaṁ vā samāpanno"ti.
athassa satthu uppannabhāvaṁ sāvatthiyaṁ vasanabhāvañca ācikkhitvā "satthu santikaṁ
gacchā"ti taṁ uyyojetvā brahmalokameva agamāsi.
bāhiyo pana ākāse ṭhatvā kathentaṁ mahābrahmānaṁ oloketvā cintesi
"aho bhāriyaṁ kammaṁ mayā kataṁ, anarahaṁ arahā ahanti cintesiṁ, ayañca maṁ `na
tvaṁ arahā, nāpi arahattamaggaṁ vā samāpannāsī'ti vadati, atthi nu kho
loke añño arahā"ti. atha naṁ pucchi "atha ke carahi sadevake loke
arahanto vā arahattamaggaṁ vā samāpannā"ti. athassa devatā ācikkhi
"atthi bāhiya uttaresu janapadesu sāvatthi nāma nagaraṁ, tattha so bhagavā
etarahi viharati arahaṁ sammāsambuddho. so hi bāhiya bhagavā arahā ceva
arahattāya ca dhammaṁ desesī"ti. bāhiyo rattibhāge devatā kathaṁ sutvā saṁviggamānaso
taṅkhaṇaṁyeva suppārakā nikkhamitvā ekarattivāsena 1- sāvatthiṁ agamāsi,
gacchanto ca pana devatānubhāvena buddhānubhāvena ca vīsayojanasatikaṁ maggaṁ atikkamitvā
sāvatthiṁ anuppatto, tasmiṁ khaṇe satthā sāvatthiyaṁ piṇḍāya paviṭṭho hoti. so jetavanaṁ
pavisitvā abbhokāse caṅkamante sambahule bhikkhū pucchi "kuhiṁ etarahi satthā"ti.
bhikkhū "sāvatthiyaṁ piṇḍāya paviṭṭho"ti vatvā "tvaṁ pana kuto āgatosī"ti pucchiṁsu.
suppārakā āgatomhīti. kadā nikkhantosīti, hiyyo sāyanhasamaye nikkhantomhīti.
"dūratopi āgato, nisīda tāva pāde dhovitvā telena makkhetvā thokaṁ vissamāhi,

footnote: 1 ma. nikkhamitvā sabbattha ekarattivāsena.

page number: 290

āgatakāle satthāraṁ dakkhissatī"ti āhaṁsu. "ahaṁ bhante satthu vā attano vā
jīvitantarāyaṁ na jānāmi, katthaci aṭṭhatvā anisīditvā ekaratteneva vīsayojana-
satikaṁ maggaṁ āgato, satthāraṁ passitvāva vissamissāmī"ti āha. so evaṁ vatvā
taramānarūpo sāvatthiṁ pavisitvā bhagavantaṁ anopamāya buddhasiriyā carantaṁ disvā
"cirassaṁ vata me gotamo sammāsambuddho diṭṭho"ti diṭṭhaṭṭhānato paṭṭhāya
onatasarīro gantvā antaravīthiyaṁ pañcapatiṭṭhitena vanditvā gopphakesu daḷhaṁ
gahetvā evamāha "desetu bhante bhagavā dhammaṁ, desetu sugato dhammaṁ, yaṁ
mamassa dīgharattaṁ hitāya sukhāyā"ti. atha naṁ satthā "akālo kho tāva bāhiya
antaragharaṁ paviṭṭhamhā piṇḍāyā"ti paṭikkhipi.
taṁ sutvā bāhiyo "bhante saṁsāre saṁsarantena kabaḷīkārāhāro na
aladdhapubbo, tumhākaṁ vā mayhaṁ vā jīvitantarāyaṁ na jānāmi, desetu me
bhante bhagavā dhammaṁ, desetu sugato dhamman"ti puna yāci. satthā dutiyampi tatheva
paṭikkhipi. evaṁ kirassa ahosi "imassa diṭṭhakālato paṭṭhāya sakalasarīraṁ pītiyā
nirantaraṁ ajjhotthataṁ hoti, balavapītivego dhammaṁ sutvāpi na sakkhissati paṭivijjhituṁ,
majjhattupekkhāya tāva tiṭṭhatu, ekaratteneva vīsayojanasatikaṁ maggaṁ āgatassapi
cassa daratho balavā sopi tāva paṭippassambhatū"ti. tasmā dvikkhattuṁ paṭikkhipitvā
tatiyaṁ yācito antaravīthiyaṁ ṭhitova "tasmātiha te bāhiya evaṁ sikkhitabbaṁ, diṭṭhe
diṭṭhamattaṁ bhavissatī"tiādinā 1- nayena anekapariyāyena dhammaṁ desesi. so satthu
dhammaṁ suṇantoyeva sabbāsave khepetvā saha paṭisambhidāhi arahattaṁ pāpuṇi.
[178] so arahattaṁ pattakkhaṇeyeva pubbakammaṁ saritvā sañjātasomanasso
pubbacaritāpadānaṁ pakāsento ito satasahassamhītiādimāha. taṁ heṭṭhā vuttanayattā
uttānatthameva. anuttānapadavaṇṇanameva karissāma

footnote: 1 khu.u. 25/10/102.

page number: 291

[181] hasanaṁ paccavekkhaṇanti 1- paripuṇṇasomanassajātaṁ paccavekkhaṇaṁ,
komāravaṇṇaṁ atikomalanti attho.
[182] hemayaññopacitaṅganti suvaṇṇasuttayaññopacitasuttāvayavaṁ sarīraṁ
dehanti attho. palambabimbatamboṭṭhanti olambitabimbaphalasadisaṁ rattavaṇṇaṁ
oṭṭhadvayasamannāgatanti attho. setatiṇhasamaṁ dijanti 2- sunisitatikhiṇāyalohaghaṁsanena
ghaṁsitvā samaṁ kataṁ viya samadantanti attho.
[183] pītisamphullitānananti pītiyā suṭṭhu phullitaṁ vikasitaṁ ānanaṁ mukhaṁ
ādāsatalasadisamukhavantanti attho.
[184] khippābhiññassa bhikkhunoti khippaṁ desanāya samugghāṭitakkhaṇeyeva
abhivisesena ñātuṁ samatthassa bhikkhunoti attho.
[186] saggaṁ agaṁ sabhavanaṁ yathāti attano gehaṁ viya saggaṁ lokaṁ
agamāsinti attho.
[196] na tvaṁ upāyamaggaññūti tvaṁ nibbānādhigamūpāyabhūtamaggaññū na
ahosīti attho.
[200] satthuno sadā jinanti sadā sabbakālaṁ jinaṁ jinanto
parājitakopo satthuno sammāsambuddhassa vimalānanaṁ ādāsatalasadisamukhaṁ passissāmi
passituṁ nikkhamāmīti yojanā. dije apucchiṁ kuhiṁ lokanandanoti kuhiṁ ṭhāne
lokapasādakaro satthāti dije brāhmaṇe ahaṁ bhikkhū apucchinti attho.
[201] sasova khippaṁ munidassanussukoti munidassane tathāgatadassane
ussukko ussāhajāto saso iva khippaṁ pāpuṇātīti attho.
[202] tuvaṭaṁ gantvāti sīghaṁ gantvā. piṇḍatthaṁ apihāgidhanti piṇḍapātaṁ
paṭicca apihaṁ apagatapihaṁ agidhaṁ nittaṇhaṁ.

footnote: 1 pāḷi. pinasampannavekkhaṇaṁ. 2 pāḷi. sītatiṇhasamandijaṁ.

page number: 292

[203] alolakkhanti ito cito ca anolokayamānaṁ uttame sāvatthinagare
piṇḍāya vicarantaṁ adakkhinti sambandho. sirīnilayasaṅkāsanti siriyā lakkhaṇānu-
byañjanasobhāya nilayaṁ saṅkāsaṁ jalamānatoraṇasadisaṁ. ravidittiharānananti vijjotamāna-
sūriyamaṇḍalaṁ viya vijjotamānamukhamaṇḍalaṁ.
[204] kupathe vippanaṭṭhassāti kucchitapathe sopaddavamagge mūḷhassa micchā-
paṭipannassa me saraṇaṁ hohi patiṭṭhā hohi. gotamāti bhagavantaṁ gottena ālapati.
[218] na tattha sukkā jotantīti sukkapabhāsampannā jotamānaosadhitārakādayo
na jotanti nappabhāsanti. sesaṁ uttānatthameva. so evaṁ pubbacaritāpadānaṁ pakāsetvā
tāvadeva ca bhagavantaṁ pabbajjaṁ yāci. "paripuṇṇaṁ te pattacīvaran"ti ca puṭṭho "na
paripuṇṇan"ti āha. atha naṁ satthā "tena hi pattacīvaraṁ pariyesāhīti vatvā pakkāmi.
so kira vīsativassasahassāni samaṇadhammaṁ karonto "bhikkhunā nāma attanā paccaye labhitvā
aññaṁ anoloketvā sayameva paribhuñjituṁ vaṭṭatī"ti vatvā ekabhikkhussāpi pattena
vā cīvarena vā saṅgahaṁ nākāsi, "na tenassa iddhimayaṁ pattacīvaraṁ uppajjissatī"ti
ñatvā bhagavā ehibhikkhubhāvena pabbajjaṁ nādāsi. tampi pattacīvaraṁ pariyesamānameva
saṅkāraṭṭhānato coḷakkhaṇḍāni saṅkaḍḍhentaṁ pubbaveriko amanusso ekissā
taruṇavacchāya gāviyā sarīre adhimuccitvā vāmaūrumhi paharitvā jīvitakkhayaṁ pāpesi.
satthā piṇḍāya caritvā katabhattakicco sambahulehi bhikkhūhi saddhiṁ nikkhamanto
bāhiyassa sarīraṁ saṅkāraṭṭhāne patitaṁ disvā "gaṇhatha bhikkhave etaṁ bāhiyaṁ
dārucīriyanti ekasmiṁ gehadvāre ṭhatvā mañcakaṁ āharāpetvā imaṁ sarīraṁ
nagaradvārato nīharitvā jhāpetvā dhātuyo gahetvā thūpaṁ karothā"ti bhikkhū
āṇāpesi.

page number: 293

te bhikkhū dhātuṁ mahāpathe thūpaṁ kāretvā satthāraṁ upasaṅkamitvā attano
katakammaṁ ārocesuṁ. tato saṁghamajjhe kathā udapādi "tathāgato bhikkhusaṁghena
sarīrajhāpanakiccaṁ kāresi, dhātuyo ca gāhāpetvā cetiyaṁ kārāpesi, kataramaggo
nu kho tena samadhigato, sāmaṇero nu kho so, bhikkhu nu kho"ti. satthā taṁ
aṭṭhuppattiṁ katvā "patiṭṭhito bhikkhave bāhiyo dārucīriyo arahatto"ti upari
dhammadesanaṁ vaḍḍheti. tassa parinibbutabhāvañca ācikkhitvā "etadaggaṁ bhikkhave mama
sāvakānaṁ bhikkhūnaṁ khippābhiññānaṁ yadidaṁ bāhiyo dārucīriyo"ti 1- etadagge ṭhapesi.
atha naṁ bhikkhū pucchiṁsu "tumhe bhante `bāhiyo dārucīriyo arahattaṁ
patto'ti vadetha, kadā so arahattaṁ patto"ti. mama dhammaṁ sutakāle bhikkhaveti.
kadā panassa bhante tumhehi dhammo kathitoti. bhikkhāya carantena antaravīthiyaṁ
ṭhitenāti. appamattako bhante tumhehi antaravīthiyaṁ ṭhatvā kathitadhammo kathaṁ so
tāvattakena visesaṁ nibbattesīti. atha ne satthā "bhikkhave mama dhammaṁ `appaṁ'
vā `bahuṁ vā'ti mā cintayittha. anekānipi hi anatthapadasaṁhitāni gāthāsahassāni
na seyyo, atthanissitaṁ pana ekampi gāthāpadaṁ seyyo"ti vatvā anusandhiṁ
ghaṭetvā dhammaṁ desento imaṁ gāthamāha:-
"sahassamapi ce gāthā anatthapadasaṁhitā
ekaṁ gāthāpadaṁ seyyo yaṁ sutvā upasammatī"ti. 2-
desanāpariyosāne caturāsītiyā pāṇasahassānaṁ dhammābhisamayo ahosīti.
bāhiyattherāpadānavaṇṇanā niṭṭhitā.
-----------

footnote: 1 aṁ.ekaka. 20/216/25. 2 khuḍha. 25/101/35.

page number: 294

539/127. 7. mahākoṭṭhikattherāpadānavaṇṇanā
sattamāpadāne padumuttaro nāma jīnotiādikaṁ āyasmato mahākoṭṭhikattherassa
apadānaṁ. kā uppatti? ayampi purimabuddhesu katādhikāro tattha tattha bhave
vivaṭṭūpanissayāni puññāni upacinanto padumuttarassa bhagavato kāle haṁsavatīnagare
mahābhogakule nibbattitvā viññutaṁ patto mātāpitūnaṁ accayena kuṭumbaṁ
saṇṭhapetvā gharāvāsaṁ vasanto ekadivasaṁ padumuttarassa bhagavato dhammadesanākāle
haṁsavatīnagaravāsino gandhamālādihatthe yena buddho yena dhammo yena saṁgho,
tanninne tappoṇe tappabbhāre gacchante disvā tehi saddhiṁ bhagavantaṁ
upasaṅkamitvā satthāraṁ ekaṁ bhikkhuṁ paṭisambhidāppattānaṁ aggaṭṭhāne ṭhapentaṁ
disvā "ayaṁ imasmiṁ sāsane paṭisambhidāppattānaṁ bhikkhūnaṁ 1- aggo, yannūnāhampi
ekassa buddhassa sāsane ayaṁ viya paṭisambhidāppattānaṁ aggo bhaveyyan"ti
cintetvā satthu desanāpariyosāne vuṭṭhitāya parisāya bhagavantaṁ upasaṅkamitvā
"bhante sve mayhaṁ gehe bhikkhaṁ gaṇhathā"ti nimantesi. satthā adhivāsesi. so
bhagavantaṁ abhivādetvā padakkhiṇaṁ katvā sakanivesanaṁ gantvā sabbarattiṁ buddhassa
ca bhikkhusaṁghassa ca nisajjaṭṭhānaṁ gandhamālādīhi alaṅkaritvā khādanīyabhojanīyaṁ
paṭiyādāpetvā tassā rattiyā accayena sakanivesane bhikkhusatasahassaparivāraṁ
satthāraṁ vividhayāgukhajjakaparivāraṁ sasūpabyañjanaṁ gandhasālibhojanaṁ bhojāpetvā
bhattakiccapariyosāne cintesi "mahantaṁ kho ahaṁ ṭhānantaraṁ patthemi, na pana
yuttaṁ mayā ekadivasameva dānaṁ datvā taṁ ṭhānantaraṁ patthetuṁ, anupaṭipāṭiyā
sattāhaṁ dānaṁ datvā patthessāmī"ti. so teneva niyāmena sattāhaṁ mahādānaṁ
datvā bhattakiccapariyosāne dussakoṭṭhāgāraṁ vivarāpetvā uttamaṁ ticīvarappahonakaṁ
sukhumavatthaṁ buddhassa pādamūle ṭhapetvā bhikkhusatasahassassa ca ticīvaraṁ datvā

footnote: 1 chaßēéa. ayaṁ pāṭho na dissati.

page number: 295

tathāgataṁ upasaṅkamitvā "bhante yo so bhikkhu tumhehi ito sattame divasamatthake
paṭisambhidāppattānaṁ aggaṭṭhāne ṭhapito, ahampi so bhikkhu viya anāgate
uppajjanakassa buddhassa sāsane pabbajitvā paṭisambhidāppattānaṁ aggo
bhaveyyan"ti satthu pādamūle nipajjitvā patthanaṁ akāsi. satthā tassa
samijjhanabhāvaṁ ñatvā "anāgate ito kappasatasahassamatthake gotamo nāma
buddho loke uppajjissati, tassa sāsane tava patthanā samijjhissatī"ti
byākāsi. so tattha yāvatāyukaṁ puññāni katvā tato cuto devasampattiṁ
anubhavitvā aparāparaṁ devamanussesu paribbhami.
evaṁ so devamanussesu saṁsaranto tattha tattha bhave puññañāṇasambhāre
sambhasanto imasmiṁ buddhuppāde sāvatthiyaṁ brāhmaṇamahāsālakule nibbatti,
koṭṭhikotissa nāmaṁ akaṁsu. kasmā mātuyā vā ayyakapeyyakādīnaṁ vā nāmaṁ
aggahetvā evaṁ nāmaṁ kariṁsūti ce? attano paññavantatāya vedaṅgesu
satakkaparatakkesu sanighaṇḍukeṭubhesu sākkharappabhedesu sakalabyākaraṇesu ca
chekabhāvena ca diṭṭhadiṭṭhe jane mukhasattīhi koṭṭhento pakkoṭṭhento
vitudanto vicaratīti anvatthanāmaṁ kariṁsūti veditabbaṁ. so vayappatto tayo vede
uggahetvā brāhmaṇasippe nipphattiṁ patto ekadivasaṁ satthu santikaṁ gantvā
dhammaṁ sutvā paṭiladdhasaddho pabbajitvā upasampannakālato paṭṭhāya vipassanāya
kammaṁ karonto saha paṭisambhidāhi arahattaṁ patvā paṭisambhidāsu ciṇṇavasī
hutvā abhīto mahāthere upasaṅkamitvā pañhaṁ pucchantopi dasabalaṁ upasaṅkamitvā
paṭisambhidāsuyeva pañhaṁ pucchi. evamayaṁ thero tattha katādhikāratāya tattha
ciṇṇavasībhāvena ca paṭisambhidāppattānaṁ aggo jāto. atha naṁ satthā
mahāvedallasuttaṁ aṭṭhuppattiṁ katvā paṭisambhidāppattānaṁ aggaṭṭhāne ṭhapesi,

page number: 296

"etadaggaṁ bhikkhave mama sāvakānaṁ bhikkhūnaṁ paṭisambhidāppattānaṁ yadidaṁ
mahākoṭṭhiko"ti. 1-
[221] so aparena samayena vimuttisukhaṁ paṭisaṁvedento somanassajāto
attano pubbacaritāpadānaṁ pakāsento padumuttaro nāma jinotiādimāha. taṁ
sabbaṁ heṭṭhā vuttanayattā uttānatthameva.
itthaṁ sudamāyasmā mahākoṭṭhikoti ettha sudanti nidassane nipāto.
āyasmāti gāravādhivacanaṁ, yathā taṁ āyasmā mahāmoggallānoti.
mahākoṭṭhikattherāpadānavaṇṇanā niṭṭhitā.
-----------
540/128. 8. uruvelakassapattherāpadānavaṇṇanā
aṭṭhamāpadāne padumuttaro nāma jinotiādikaṁ āyasmato uruvelakassapat-
therassa apadānaṁ. ayampi purimabuddhesu katādhikāro tattha tattha bhave
vivaṭṭūpanissayāni puññāni upacinanto padumuttarassa bhagavato kāle kulagehe
nibbatto vayappatto satthu santike dhammaṁ sutvā satthāraṁ ekaṁ bhikkhuṁ
mahāparivārānaṁ aggaṭṭhāne ṭhapentaṁ disvā sayampi taṁ ṭhānantaraṁ patthento
mahādānaṁ datvā paṇidhānaṁ akāsi. bhagavā cassa anantarāyataṁ disvā "anāgate
gotamabuddhassa sāsane mahāparivārānaṁ aggo bhavissatī"ti byākāsi. so tattha
yāvatāyukaṁ puññāni katvā tato cavitvā devamanussesu saṁsaranto ito
dvenavutikappamatthake phussassa bhagavato vemātikakaniṭṭhabhātā hutvā nibbatto,
aññepissa dve kaniṭṭhabhātaro ahesuṁ. te tayo buddhappamukhaṁ bhikkhusaṁghaṁ
nimantetvā paramāya pūjāya pūjetvā yāvajīvaṁ kusalaṁ katvā devamanussesu

footnote: 1 aṅ.ekaka. 20/218/25.

page number: 297

saṁsaranto amhākaṁ bhagavato uppattito puretarameva bārāṇasiyaṁ brāhmaṇakule
tayo bhātaro hutvā nibbattā gottavasena tayopi kassapāti evaṁnāmakā ahesuṁ.
te tayo vayappattā vede uggaṇhiṁsu. tesaṁ jeṭṭhabhātikassa pañcamāṇavakasatāni
parivārā, majjhimassa tīṇi, kaniṭṭhassa dve, te attano ganthesu sāraṁ
olokentā diṭṭhadhammikameva atthaṁ disvā pabbajjaṁ rocesuṁ. tesu jeṭṭhabhātā
attano parivārena saddhiṁ uruvelaṁ gantvā isipabbajjaṁ pabbajitvā
uruvelakassapo nāma jāto, majjhimo gaṅgānadīvaṅke pabbajito nadīkassapo
nāma jāto, kaniṭṭho gayāsīse pabbajito gayākassapo nāma jāto. evaṁ tesu
isipabbajjaṁ pabbajitvā tattha tattha vasantesu bahūnaṁ divasānaṁ accayena
amhākaṁ bodhisatto mahābhinikkhamanaṁ nikkhamitvā paṭividdhasabbaññutaññāṇo
anukkamena dhammacakkaṁ pavattetvā pañcavaggiyatthere arahatte patiṭṭhāpetvā
yasakulaputtappamukhe pañcapaññāsajane sahāyake vinetvā saṭṭhi arahante "caratha
bhikkhave cārikan"ti 1- vissajjetvā tiṁsabhaddavaggiye vinetvā uruvelakassapassa
vasanaṭṭhānaṁ gantvā vasanatthāya agyāgāraṁ pavisitvā tattha gatanāgadamanādīhi
aḍḍhuḍḍhasahassehi pāṭihāriyehi uruvelakassapaṁ saparivāraṁ vinetvā pabbājesi.
tassa pabbajjāvidhānañca iddhipāṭihāriyakaraṇañca sabbaṁ nadīkassapassa
apadānaṭṭhakathāyaṁ āvi bhavissati. tassa pabbajitabhāvaṁ sutvā itarepi dve
bhātaro saparisā āgantvā satthu santike pabbajiṁsu. sabbeva te iddhimayapatta-
cīvaradharā ehibhikkhukā ahesuṁ. satthā taṁ samaṇasahassaṁ ādāya gayāsīsaṁ gantvā
piṭṭhipāsāṇe nisinno ādittapariyāyadesanāya 2- te sabbe arahatte
patiṭṭhāpesi.

footnote: 1 vißēáahā. 4/32/27. 2 vißēáahā. 4/54/44-5.

page number: 298

[251] so evaṁ arahattaṁ patvā somanassajāto attano pubbacaritāpadānaṁ
pakāsento padumuttaro nāma jinotiādimāha. anuttānapadameva vaṇṇayissāma.
[268] so ca sabbaṁ tamaṁ hantvāti so phusso bhagavā rāgadosa-
mohādikilesandhakāraṁ viddhaṁsetvā. vijaṭetvā mahājaṭanti taṇhāmānādīhi
diyaḍḍhasahassehi kilesagaṇehi mahābyākulaṁ jaṭaṁ vijaṭetvā padāletvā
phāletvāti attho. sadevakaṁ devalokasahitaṁ sakalaṁ lokasannivāsaṁ tappayanto
santappayanto pīṇento amataṁ vuṭṭhiṁ mahānibbānavuṭṭhidhāraṁ vassate paggharāpetīti
yojanā.
[269] tadā hi bārāṇasiyanti "bārasa manussā"tiādīsu viya bārasa
dvādasarāsī hutvā purā, himavantato isayo ca paccekamunisaṅkhātā isayo ca
gandhamādanato ākāsenāgantvā ettha gacchanti otaranti pavisantīti bārāṇasī,
atha vā sammāsambuddhasaṅkhātānaṁ anekasatasahassānaṁ dhammacakkappavattanatthāya
otaraṭṭhānaṁ nagaraṁ liṅgavipallāsaṁ katvā itthiliṅgavasena bārāṇasīti vuccati,
tissaṁ bārāṇasiyaṁ.
[273] nikkhittasatthaṁ paccantanti chaḍḍitasatthaṁ pātitāavudhaṁ 1- paccantajanapadaṁ
nibbisevanaṁ katvā punarupacca tanti puna rapi taṁ nagaraṁ upecca upagamma
sampattāti attho. sesaṁ suviññeyyamevāti.
uruvelakassapattherāpadānavaṇṇanā niṭṭhitā.
-------------

footnote: 1 sī. bāhita...

page number: 299

541/129. 9. rādhattherāpadānavaṇṇanā
[296] navamāpadāne padumuttaro nāma jinotiādikaṁ āyasmato
rādhattherassa apadānaṁ. taṁ sabbaṁ pāṭhānusārena nayānucintanena viññūhi
suviññeyyameva. kevalaṁ puññanānattamevāti.
rādhattherāpadānavaṇṇanā niṭṭhitā.
dasamaṁ mogharājattherāpadānaṁ suviññeyyamevāti.
catupaññāsamavaggavaṇṇanā niṭṭhitā.
-------------

page number: 300

55. bhaddiyavagga
543/131. 1. lakuṇṭakabhaddiyattherāpadānavaṇṇanā
pañcapaññāsamavagge paṭhamāpadāne padumuttaro nāma jinotiādikaṁ
āyasmato lakuṇṭakabhaddiyattherassa apadānaṁ. ayampi purimabuddhesu katādhikāro
tattha tattha bhave vivaṭṭūpanissayāni puññāni upacinanto padumuttarassa bhagavato
kāle haṁsavatīnagare mahābhogakule nibbatto 1- viññutaṁ patto satthu dhammaṁ
suṇanto nisinno satthāraṁ ekaṁ bhikkhuṁ mañjussarānaṁ aggaṭṭhāne ṭhapentaṁ disvā
sayampi taṁ ṭhānantaraṁ patthento buddhappamukhassa bhikkhusaṁghassa sappisakkharādimadhura-
rasasammissaṁ mahādānaṁ datvā "ahampi bhante anāgate ayaṁ bhikkhu viya ekassa
buddhassa sāsane mañjussarānaṁ aggo bhaveyyan"ti paṇidhānaṁ akāsi. bhagavā
tassa anantarāyaṁ disvā byākaritvā pakkāmi.
so yāvatāyukaṁ puññāni katvā devamanussesu saṁsaranto ubhayasampattiyo
anubhavitvā phussabhagavato kāle citrakokilo 2- hutvā nibbatto rājuyyānato
madhuraṁ ambaphalaṁ tuṇḍena ādāya gacchanto satthāraṁ disvā pasannamānaso
"dassāmi buddhassā"ti cittaṁ uppādesi. satthā tassa cittācāraṁ ñatvā pattaṁ
gahetvā nisīdi. kokilo dasabalassa patte ambapakkaṁ ṭhapesi. satthā tassa
somanassuppādanatthaṁ tassa passantasseva taṁ paribhuñji. atha so kokilo
pasannamānaso teneva pītisukhena sattāhaṁ vītināmesi. teneva puññakammena
uppannuppannabhave mañjussaro ahosi. kassapasammāsambuddhakāle vaḍḍhakikule
nibbattetvā jeṭṭhakavaḍḍhakī hutvā pākaṭo ahosi. parinibbute bhagavati tassa
sarīradhātuyo nidahituṁ sattayojanappamāṇe thūpe āraddhe so āha "yojanāvaṭṭaṁ

footnote: 1 chaßēéa. nibbattitvā. 2 cittapattakokilo (thera.a. 2/140).

page number: 301

yojanubbedhaṁ karomā"ti. te sabbe tassa vacane aṭṭhaṁsu. iti appamāṇassa
buddhassa orappamāṇaṁ cetiyaṁ kāresi, tena kammena nibbattaṭṭhāne aññehi
hīnappamāṇo 1- ahosi. so amhākaṁ bhagavato kāle kulagehe nibbattitvā
atirassatāya ca suvaṇṇapaṭimā viya sundarasarīratāya ca lakuṇṭakabhaddiyoti
paññāyittha. so aparabhāge satthu dhammadesanaṁ sutvā paṭiladdhasaddho pabbajitvā
bahussuto dhammakathiko hutvā madhurena sarena paresaṁ dhammaṁ kathesi.
athekasmiṁ ussavadivase ekena brāhmaṇena saddhiṁ rathena gacchantī
ekā gaṇikā theraṁ disvā dantavidaṁsakaṁ hasi. thero tassā dantaṭṭhike nimittaṁ
gahetvā jhānaṁ uppādetvā taṁ pādakaṁ katvā vipassanaṁ vaḍḍhetvā anāgāmī
ahosi, so abhiṇhaṁ kāyagatāya satiyā viharanto ekadivasaṁ āyasmatā
dhammasenāpatinā ovadiyamāno anusāsiyamāno arahatte patiṭṭhahi. ekacce bhikkhū ca
sāmaṇerā ca tassa arahattappattabhāvaṁ ajānantā kaṇṇesu gahetvā kaḍḍhanti,
sīse bāhāya hatthapādādīsu vā gahetvā cāletvā kīḷantā viheṭhesuṁ. atha
bhagavā sutvā "mā bhikkhave mama puttaṁ viheṭhethā"ti āha. tato paṭṭhāya taṁ
"arahā"ti jānitvā na viheṭhesuṁ.
%a name="1"@%/a@ %span style="background-color:#0403cc; color:#f0f0ff"@$[12] so arahā hutvā sañjātasomanasso attano pubbacaritāpadānaṁ
pakāsento padumuttaro nāma jinotiādimāha. mañjunābhinikūjahanti madhurena
pemaniyena sarena abhinikūjiṁ saddaṁ nicchāresiṁ ahanti attho. sesamettha
suviññeyyamevāti.
lakuṇṭakabhaddiyattherāpadānavaṇṇanā niṭṭhitā.
------------

footnote: 1 nīcatarappamāṇo (thera.a. 2/140).

page number: 302

544/132. 2. kaṅkhārevatattherāpadānavaṇṇanā
%a name="1"@%/a@ %span style="background-color:#0403cc; color:#f0f0ff"@$[34] dutiyāpadāne padumuttaro nāma jinotiādikaṁ āyasmato
kaṅkhārevatattherassa apadānaṁ. ayampi purimabuddhesu katādhikāro tattha tattha bhave
vivaṭṭūpanissayāni puññāni upacinanto padumuttarassa bhagavato kāle brāhmaṇakule
nibbatto, taṁ sabbaṁ pāṭhānusārena suviññeyyamevāti.
kaṅkhārevatattherāpadānavaṇṇanā niṭṭhitā.
----------------
545/133. 3. sīvalittherāpadānavaṇṇanā
tatiyāpadāne padumuttaro nāma jinotiādikaṁ āyasmato sīvalittherassa
apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle kulagehe nibbatto heṭṭhā
vuttanayena vihāraṁ gantvā parisāya pariyante ṭhito dhammaṁ suṇanto satthāraṁ
ekaṁ bhikkhuṁ lābhīnaṁ aggaṭṭhāne ṭhapentaṁ disvā "mayāpi anāgate evarūpena
bhavituṁ vaṭṭatī"ti dasabalaṁ nimantetvā sattāhaṁ buddhappamukhassa bhikkhusaṁghassa
mahādānaṁ datvā "bhante iminā adhikārakammena na aññaṁ sampattiṁ patthemi,
anāgate pana ekassa buddhassa sāsane ahampi tumhehi so etadagge
ṭhapitabhikkhu viya lābhīnaṁ aggo bhaveyyan"ti patthanaṁ akāsi. satthā tassa
anantarāyataṁ disvā "ayaṁ te patthanā anāgate gotamassa buddhassa santike
samijjhissatī"ti byākaritvā pakkāmi. so kulaputto yāvajīvaṁ kusalaṁ katvā
devamanussesu ubhayasampattiyo anubhavitvā vipassissa bhagavato kāle bandhumatīnagarato
avidūre ekasmiṁ gāmake nibbatti, tasmiṁ samaye bandhumatīnagaravāsino raññā saddhiṁ
sākacchitvā 1- dasabalassa dānaṁ adaṁsu.

footnote: 1 sī. mantetvā.

page number: 303

ekadivasaṁ sabbe ekato hutvā dānaṁ dentā "kiṁ nu kho amhākaṁ
dānagge natthī"ti 1- olokentā madhuñca guḷadadhiñca nāddasaṁsu. te "yato
kutoci āharissāmā"ti janapadato nagarapavisanamaggesu purise ṭhapesuṁ. tadā esa
kulaputto attano gāmato guḷadadhivārakaṁ gahetvā "kiñcideva āharissāmī"ti
nagaraṁ gacchanto "mukhaṁ dhovitvā dhotahatthapādo pavisissāmī"ti phāsukaṭṭhānaṁ
olokento naṅgalasīsappamāṇaṁ nimmakkhikadaṇḍakamadhuṁ disvā "puññena me idaṁ
uppannan"ti gahetvā nagaraṁ pāvisi. nāgarehi ṭhapitapuriso taṁ disvā "mārisa
kassa imaṁ harasī"ti pucchi. "na kassaci sāmi, vikkāyikaṁ me idan"ti. tena
hi imaṁ kahāpaṇaṁ gahetvā etaṁ madhuñca guḷadadhiñca dehīti.
so cintesi "idaṁ me na bahuṁ agghati, ayañca ekappahāreneva bahuṁ
deti, vīmaṁsissāmī"ti. tato naṁ āha "nāhaṁ ekakahāpaṇena demī"ti. yadi evaṁ
dve kahāpaṇe gahetvā dehīti. dvīhipi na demīti. etenupāyena vaḍḍhetvā
yāva sahassaṁ pāpuṇi, so cintesi "atiañchituṁ na vaṭṭati, hotu tāva iminā
kattabbakammaṁ pucchissāmī"ti. atha naṁ āha "na idaṁ bahuagghanakaṁ, tvaṁ pana
bahuṁ desi, kena kammena idaṁ gaṇhasī"ti. idha bho nagaravāsino raññā saddhiṁ
paṭivirujjhitvā vipassisammāsambuddhassa dānaṁ dentā idaṁ dvayaṁ dānagge
apassantā maṁ pariyesāpenti. sace idaṁ dvayaṁ na labhissanti, nāgarānaṁ
parājayo bhavissati. tasmā sahassaṁ datvā gaṇhāmīti. kiṁ panetaṁ nāgarānaṁ eva
vaṭṭati, udāhu aññesampi dātuṁ vaṭṭatīti. yassa kassaci dātuṁ avāritametanti.
atthi pana koci nāgarānaṁ dāne ekadivasaṁ sahassaṁ dātāti. natthi sammāti.
imesaṁ me dvinnaṁ 2- sahassagghanakabhāvaṁ jānāsīti. āma jānāmīti. tena hi
gaccha, nāgarānaṁ ārocehi "eko puriso imāni dve mūlena na deti,

footnote: 1 mano.pū. 1/218, thera.a. 1/210. 2 ka. dinnaṁ.

page number: 304

tumhehi saddhiṁ sahattheneva dātukāmo, tumhe imesaṁ dvinnaṁ kāraṇā
nibbitakkā 1- hothā"ti. "tvaṁ imasmiṁ dāne jeṭṭhakabhāgassa 2- kāyasakkhī hohī"ti
vatvā gato. so pana kulaputto gāmato paribbayatthaṁ gahitakahāpaṇena pañcakaṭukaṁ
gahetvā cuṇṇaṁ katvā dadhito kañciyaṁ vāhetvā tattha madhupaṭalaṁ pīḷetvā
pañcakaṭukacuṇṇena yojetvā paduminipatte pakkhipitvā taṁ saṁvidahitvā ādāya
dasabalassa avidūre nisīdi. mahājanehi āhariyamānassa sakkārassa antare
attano pattavāraṁ olokento okāsaṁ ñatvā satthu santikaṁ gantvā "bhante
ayaṁ me duggatasakkāro, imaṁ me anukampaṁ paṭicca paṭiggaṇhathā"ti. satthā
tassānukampaṁ paṭicca catumahārājehi dattiyena selamayapattena taṁ paṭiggahetvā
yathā aṭṭhasaṭṭhiyā bhikkhusatasahassassa diyyamānaṁ na khīyati, evaṁ adhiṭṭhāsi.
so kulaputto niṭṭhitabhattakiccaṁ bhagavantaṁ vanditvā ekamantaṁ nisinno
āha "diṭṭho me bhante bhagavā ajja bandhumatīnagaravāsīhi tumhākaṁ
sakkāro āhariyamāno, ahampi imassa nissandena nibbattanibbattabhave
lābhaggayasaggappatto bhaveyyan"ti. satthā "evaṁ hotu kulaputtā"ti vatvā tassa
ca nagaravāsīnañca bhattānumodanaṁ katvā pakkāmi. so kulaputto yāvajīvaṁ kusalaṁ
katvā devamanussesu saṁsaranto imasmiṁ buddhuppāde suppavāsāya rājadhītuyā
kucchimhi paṭisandhiṁ gaṇhi. tassa paṭisandhiggahaṇakālato paṭṭhāya sāyaṁ pātañca 3-
pañcapaṇṇākārasatāni suppavāsāya upanīyanti. athassa sā puññavīmaṁsanatthaṁ 4-
hatthena bījapacchiṁ phusāpentī aṭṭhāsi. ekekabījato salākasataṁ salākasahassampi
niggacchati, ekekakarīsakhettato paṇṇāsampi saṭṭhipi sakaṭapamāṇāni uppajjanti. 5-
koṭṭhapūraṇakālepissā koṭṭhadvāraṁ hatthena phusantiyā rājadhītāya puññena

footnote: 1 sī. nirussukakā. 2 sī. jeṭṭhakabhāvassa. 3 sī.,ma. satataṁ.
footnote: 4 sī. athassā taṁ puññavīmaṁsanatthaṁ. 5 sī. nipphajjanti.

page number: 305

gaṇhantānaṁ gahitagahitaṁ puna pūrati. paripuṇṇabhattakumbhitopi "rājadhītāya puññan"ti
vatvā yassa kassaci dentā naṁ yāva na ukkaḍḍhanti, 1- na tāva bhattaṁ khīyati.
dārake kucchigateyeva satta vassāni atikkamiṁsu.
gabbhe pana paripakke sattāhaṁ mahādukkhaṁ anubhosi. sā sāmikaṁ āmantetvā
"pure maraṇā jīvamānā dānaṁ dassāmī"ti satthu santikaṁ pesesi "gaccha
sāmi imaṁ pavattiṁ satthu ārocetvā satthāraṁ nimantehi, yañca satthā vadati, taṁ
sādhukaṁ upalakkhetvā āgantvā mayhaṁ kathehī"ti. so gantvā tassā sāsanaṁ
satthu ārocesi "satthu bhante koḷiyadhītā pāde vandatī"ti. satthā tassā anukampaṁ
paṭicca "sukhinī hotu suppavāsā koḷiyadhītā arogā, arogaṁ puttaṁ vijāyatū"ti
āha. so taṁ sutvā bhagavantaṁ vanditvā attano gāmābhimukho pāyāsi. tassa
pure āgamanāyeva suppavāsāya kucchito dhammakarakato 2- udakaṁ viya gabbho nikkhami,
parivāretvā nisinnajano 3- assumukho rodituṁ āraddho haṭṭhatuṭṭhova 3- tassā
sāmikassa tuṭṭhisāsanaṁ ārocetuṁ agamāsi. so tesaṁ iṅgitaṁ disvā "dasabalena
kathitakathā nipphannā bhavissati maññe"ti cintesi. so āgantvā satthu kathaṁ
rājadhītāya kathesi. rājadhītā tayā nimantitaṁ jīvabhattameva maṅgalabhattaṁ bhavissati,
gaccha sattāhaṁ dasabalaṁ nimantehīti. so tathā akāsi. sattāhaṁ buddhappamukhassa
bhikkhusaṁghassa mahādānaṁ pavattayiṁsu. so dārako ñātīnaṁ santattacittaṁ nibbāpento
sītalabhāvaṁ kurumāno jātoti sīvalitveva nāmaṁ kariṁsu. so satta vassāni gabbhe
vasitattā jātakālato paṭṭhāya sabbakammakkhamo ahosi. dhammasenāpati sāriputtatthero
sattame divase tena saddhiṁ kathāsallāpaṁ akāsi. satthāpi imaṁ gāthaṁ abhāsi:-

footnote: 1 sī. dentānaṁ yāva na sakkonti, ma. dentā yāva na uṭṭhahanti. 2 chaßēéa.
footnote: dhammakaraṇato. 3-3 assumukhova hasituṁ āraddho, haṭṭhatuṭṭho (mano.pū. 1/220).

page number: 306

"yomaṁ palipathaṁ duggaṁ saṁsāraṁ mohamaccagā
tiṇṇo pāraṅgato jhāyī anejo akathaṁkathī
anupādāya nibbuto tamahaṁ brūmi brāhmaṇan"ti. 1-
atha naṁ thero evamāha "kiṁ pana tayā evarūpaṁ dukkhaṁ anubhavitvā
pabbajituṁ na vaṭṭatī"ti. labhanto pabbājeyyaṁ bhanteti. suppavāsā taṁ therena
saddhiṁ kathentaṁ disvā "kiṁ nu kho me putto dhammasenāpatinā kathetī"ti theraṁ
upasaṅkamitvā pucchi "mayhaṁ putto tumhehi saddhiṁ kiṁ katheti bhante"ti. attanā
anubhuttagabbhavāsadukkhaṁ kathetvā "tumhehi anuññāto pabbajissāmī"ti vadatīti.
sādhu bhante pabbājetha nanti. thero taṁ vihāraṁ netvā tacapañcakakammaṭṭhānaṁ
datvā pabbājento "sīvali tuyhaṁ aññena ovādena kammaṁ natthi, tayā
satta vassāni anubhuttadukkhameva paccavekkhāhī"ti. bhante pabbajjāyeva tumhākaṁ
bhāro, yaṁ pana mayā sakkā kātuṁ, tamahaṁ jānissāmīti. so pana paṭhamakesavaṭṭiyā
oropitakkhaṇeyeva sotāpattiphale patiṭṭhāsi, dutiyāya oropitakkhaṇe sakadāgāmi-
phale, tatiyāya anāgāmiphale patiṭṭhāsi. sabbesaṁyeva kesānaṁ oropanañca
arahattaphalasacchikiriyā ca apure apacchā ahosi.
atha bhikkhusaṁghe kathā udapādi "aho evaṁ puññavāpi thero satta
māsādhikāni satta saṁvaccharāni mātugabbhe vasitvā satta divasāni mūḷhagabbhe
vasī"ti. satthā āgantvā "kāya nuttha bhikkhave etarahi kathāya sannisinnā"ti
pucchitvā "imāya nāmā"ti vutte "na bhikkhave iminā kulaputtena imāya
jātiyā katakamman"ti vatvā atītaṁ āharitvā atīte bhikkhave buddhuppādato
puretarameva esa kulaputto bārāṇasiyaṁ rājakule nibbatto, pitu accayena

footnote: 1 khuḍha. 25/414/89.

page number: 307

rajje patiṭṭhāya vibhavasampanno pākaṭo ahosi. tadā eko paccantarājā
"rajjaṁ gaṇhissāmī"ti āgantavā nagaraṁ uparundhitvā khandhāvāraṁ kāretvā
vihāsi. atha rājā mātuyā saddhiṁ samānacchando hutvā sattāhaṁ khandhāvāranagare
catūsu disāsu dvāraṁ pidhāpesi, nikkhamantānaṁ pavisantānañca dvāramūḷhaṁ ahosi.
atha migadāyavihāre paccekabuddhā ugghosesuṁ. rājā sutvā dvāraṁ vivarāpesīti.
paccantarājāpi palāyi. so tena kammavipākena narakādīsu dukkhamanubhavitvā
imasmiṁ buddhuppāde rājakule nibbattopi mātuyā saddhiṁ imaṁ evarūpaṁ
dukkhamanubhavi. tassa pana pabbajitakālato paṭṭhāya bhikkhusaṁghassa cattāro paccayā
yadicchakaṁ uppajjanti. evaṁ ettha vatthu samuṭṭhitaṁ.
aparabhāge satthā sāvatthiṁ agamāsi. thero bhagavantaṁ abhivādetvā "bhante
mayhaṁ puññabalaṁ vīmaṁsissāmi, pañcabhikkhusatāni dethā"ti. gaṇha sīvalīti. so
pañcasate bhikkhū gahetvā himavantābhimukhaṁ gacchanto aṭavimaggaṁ gacchati. tassa
paṭhamaṁ diṭṭhanigrodhe adhivatthā devatā satta divasāni dānaṁ adāsi, iti
so:-
nigrodhaṁ paṭhamaṁ passi dutiyaṁ paṇḍavapabbataṁ
tatiyaṁ aciravatiyaṁ catutthaṁ varasāgaraṁ.
pañcamaṁ himavantaṁ so chaṭṭhaṁ chaddantupāgami
sattamaṁ gandhamādanaṁ aṭṭhamaṁ atha revatanti 1-
sabbaṭṭhānesu satta satta divasāneva dānaṁ adaṁsu. gandhamādanapabbate pana
nāgadattadevarājā sattasu divasesu ekadivasaṁ khīrapiṇḍapātaṁ adāsi, ekadivasaṁ
sappipiṇḍapātaṁ adāsi. atha naṁ bhikkhusaṁgho āha "āvuso imassa devarañño

footnote: 1 mano.pū. 1/222, thera.a. 1/214.

page number: 308

neva dhenuyo duyhamānā paññāyanti, na dadhinimmathanaṁ, kuto te devarāja
idaṁ uppajjatī"ti. "bhante kassapadasabalassa kāle khīrasalākabhattadānassetaṁ
phalan"ti devarājā āha.
aparabhāge satthā khadiravaniyarevatattherassa paccuggamanaṁ akāsi. kathaṁ?
athāyasmā sāriputto satthāraṁ āha "bhante mayhaṁ kira kaniṭṭhabhātā revato
pabbajito, so abhirameyya vā, na vā, gantvā naṁ passissāmī"ti. bhagavā
revatassa āraddhavipassakabhāvaṁ ñatvā dve vāre paṭikkhipitvā tatiyavāre yācito
arahattappattabhāvaṁ ñatvā sāriputta ahampi gamissāmi bhikkhūnaṁ ārocehīti.
thero bhikkhū sannipātāpetvā "āvuso satthā cārikaṁ caritukāmo, gantukāmā
āgacchantū"ti sabbesaṁyeva ārocesi. dasabalassa cārikatthāya gamanakāle
ohiyyamānakabhikkhū nāma appakā honti, "satthu suvaṇṇavaṇṇaṁ sarīraṁ passissāma,
madhuradhammakathaṁ vā suṇissāmā"ti yebhuyyena gantukāmā bahutarāva honti. iti
satthā mahābhikkhusaṁghaparivāro "revataṁ passissāmā"ti nikkhanto.
athekasmiṁ padese ānandatthero dvedhāpathaṁ patvā bhagavantaṁ pucchi
"bhante imasmiṁ ṭhāne dvedhāpatho, kataramaggena bhikkhusaṁgho gacchatū"ti. kataramaggo
ānanda ujukoti. bhante ujumaggo tiṁsayojaniko amanussapatho. parihāramaggo
pana saṭṭhiyojaniko khemo subhikkhoti. ānanda sīvali amhehi saddhiṁ āgatoti.
āma bhante āgatoti. tena hi saṁgho ujumaggameva gacchatu. sīvalissa puññaṁ
vīmaṁsissāmāti. satthā bhikkhusaṁghaparivāro sīvalittherassa puññavīmaṁsanatthaṁ tiṁsayojana-
maggaṁ 1- abhiruhi.
maggaṁ abhiruhanaṭṭhānato paṭṭhāya devasaṁgho yojane yojane ṭhāne nagaraṁ
māpetvā buddhappamukhassa bhikkhusaṁghassa vasanatthāya vihāre paṭiyādesi. devaputtā

footnote: 1 i.,ma. aṭavimaggaṁ.

page number: 309

raññā pesitakammakārā viya hutvā yāgukhajjakādīni gahetvā "kahaṁ ayyo
sīvalī"ti pucchantā gacchanti. thero sakkārasammānaṁ gāhāpetvā satthu santikaṁ
gacchati. satthā bhikkhusaṁghena saddhiṁ paribhuñji. imināva niyāmena satthā sakkāraṁ
anubhavanto devasikaṁ yojanaparamaṁ gantavā tiṁsayojanikaṁ kantāraṁ atikkamma
khadiravaniyarevatattherassa vasanaṭṭhānaṁ patto, thero satthu āgamanaṁ ñatvā attano
vasanaṭṭhāne buddhappamukhassa bhikkhusaṁghassa pahonakavihāre dasabalassa gandhakuṭiṁ
rattiṭṭhānadivāṭṭhānāni ca iddhiyā māpetvā tathāgatassa paccuggamanaṁ gato.
satthā alaṅkatapaṭiyattena maggena vihāraṁ pāvisi. atha tathāgate gandhakuṭiṁ
paviṭṭhe bhikkhū vassaggena pattasenāsanāni pavisiṁsu. devatā "akālo
āhārassā"ti aṭṭhavidhaṁ pānakaṁ āhariṁsu. satthā saṁghena saddhiṁ pānakaṁ pivi.
iminā niyāmeneva tathāgatassa sakkārasammānaṁ anubhavantasseva addhamāso
atikkanto.
athekacce ukkaṇṭhitabhikkhū 1- ekasmiṁ ṭhāne nisīditvā kathaṁ uppādayiṁsu
"dasabalo `mayhaṁ aggasāvakassa kaniṭṭhabhātā'ti vatvā evarūpaṁ navakammikaṁ bhikkhuṁ
passituṁ āgato, imassa vihārassa santike jetavanavihāro vā veḷuvanavihārādayo
vā kiṁ karissanti. ayampi bhikkhu evarūpassa navakammassa kārako, kiṁ nāma
samaṇadhammaṁ karissatī"ti. atha satthā cintesi "mayi idha ciraṁ vasante idaṁ ṭhānaṁ
ākiṇṇaṁ bhavissati, āraññakā nāma bhikkhū pavivekatthikā honti, revatassa
phāsuvihāro na bhavissatī"ti. tato therassa divāṭṭhānaṁ gato. theropi ekakova
caṅkamanakoṭiyaṁ ālambanaphalakaṁ nissāya pāsāṇaphalake nisinno satthāraṁ dūratova
āgacchantaṁ disvā paccuggantvā vandi.

footnote: 1 sī. uddhatabhikkhū.

page number: 310

atha naṁ satthā pucchi "revata idaṁ vāḷamigaṭṭhānaṁ, caṇḍānaṁ hatthiassādīnaṁ
saddaṁ sutvā kiṁ karosī"ti. tesaṁ me bhante saddaṁ suṇato araññapīti 1-
nāma uppannāti. satthā imasmiṁ ṭhāne revatattherassa pañcahi gāthāsatehi
araññānisaṁsaṁ nāma kathetvā punadivase avidūraṭṭhāne piṇḍāya caritvā
revatattheraṁ āmantetvā 2- yehi bhikkhūhi therassa avaṇṇo kathito, tesaṁ
kattarayaṭṭhiupāhanatelanāḷichattānaṁ pamussanabhāvaṁ akāsi. te attano
parikkhāratthāya nivattā āgatamaggeneva gacchantāpi taṁ ṭhānaṁ sallakkhetuṁ na
sakkonti. paṭhamaṁ hi te alaṅkatapaṭiyattena maggena gantvā, taṁdivasaṁ pana
visamamaggena gacchantā tasmiṁ ṭhāne ukkuṭikaṁ nisīdantā jaṇṇukehi gacchanti.
te gumbe ca gacche ca kaṇṭake ca maddantā attanā vasitasabhāgaṭṭhānaṁ
gantvā tasmiṁ tasmiṁ khadirakhāṇuke laggitaṁ attano chattaṁ sañjānanti, upāhanaṁ
kattarayaṭṭhiṁ telanāḷiñca sañjānanti. te tasmiṁ samaye "iddhimā ayaṁ bhikkhū"ti
ñatvā attano parikkhāramādāya "dasabalassa paṭiyattasakkāro nāma evarūpo
hotī"ti vadantā agamaṁsu.
purato āgate bhikkhū visākhā upāsikā attano gehe nisinnakāle
pucchi "manāpaṁ nu kho bhante revatassa vasanaṭṭhānan"ti. manāpaṁ upāsike
nandavanacittalatāvanapaṭibhāgaṁ taṁ senāsananti. atha tesaṁ pacchato āgate bhikkhū
pucchi "manāpaṁ ayyā revatassa vasanaṭṭhānan"ti. mā puccha upāsike, kathetuṁ
ayuttaṭṭhānaṁ, etaṁ ujjaṅgalasakkharapāsāṇavisamakhadiravanaṁ eva, tattha so bhikkhu
vasatīti.
visākhā purimānaṁ pacchimānañca bhikkhūnaṁ kathaṁ sutvā "kesaṁ nu kho kathā saccā"ti
pacchābhattaṁ gandhamālaṁ ādāya dasabalassa upaṭṭhānaṁ gantvā vanditvā ekamantaṁ

footnote: 1 ma. araññarati. 2 ma. nivattetvā.

page number: 311

nisinnā satthāraṁ pucchi "bhante revatattherassa vasanaṭṭhānaṁ ekacce ayyā
vaṇṇenti, ekacce nindanti, kimetaṁ bhante"ti. "visākhe ramaṇiyaṁ vā hotu
mā vā, yasmiṁ ṭhāne ariyānaṁ cittaṁ ramati, tadeva ṭhānaṁ ramaṇiyaṁ nāmā"ti vatvā
imaṁ gāthamāha:-
"gāme vā yadi vāraññe ninne vā yadi vā thale
yattha arahanto viharanti taṁ bhūmirāmaṇeyyakan"ti. 1-
aparabhāge bhagavā ariyagaṇamajjhe nisinno theraṁ "etadaggaṁ bhikkhave mama
sāvakānaṁ bhikkhūnaṁ lābhīnaṁ yadidaṁ sīvalī"ti 2- etadagge ṭhapesi.
%a name="1"@%/a@ %span style="background-color:#0403cc; color:#f0f0ff"@$[54] athāyasmā sīvalitthero arahattaṁ patvā pattaetadaggaṭṭhāno
attano pubbakammaṁ saritvā somanassajāto pubbacaritāpadānaṁ pakāsento
padumuttaro nāma jinotiādimāha. anuttānatthapadavaṇṇanameva karissāma.
%a name="1"@%/a@ %span style="background-color:#0403cc; color:#f0f0ff"@$[55] sīlaṁ tassa asaṅkhyeyyanti tassa padumuttarassa bhagavato sīlaṁ
asaṅkhyeyyaṁ.
nava koṭisahassāni asītisatakoṭiyo
paññāsasatasahassāni chattiṁsā ca punāpare.
ete saṁvaravinayā sambuddhena pakāsitā
peyyālamukhena niddiṭṭhā sikkhāvinayasaṁvareti 3-
evaṁ vuttasikkhāpadāni bhikkhūnaṁ sāvakapaññattivasena vuttāni. bhagavato pana sīlaṁ
asaṅkhyeyyameva saṅkhātuṁ gaṇetuṁ asakkuṇeyyanti attho. samādhivajirūpamo yathā

footnote: 1 khuḍha. 25/98/34, khuṭhera. 26/991/396, saṁ.sa. 15/261/280.
footnote: 2 aṅ.ekaka. 20/207/24. 3 visuddhi. 1/57 (syā), paṭisaṁ.a. 1/218.

page number: 312

vajiraṁ indanīlamaṇiveḷuriyamaṇiphalikamasāragallādīni ratanāni vijjati chiddāvachiddaṁ
karoti, evameva padumuttarassa bhagavato lokuttaramaggasamādhi paṭipakkhapaccanīkadhamme
vijjhati bhindati samucchindatīti attho. asaṅkhyeyyaṁ ñāṇavaraṁ tassa buddhassa
cattāri saccāni sattatiṁsabodhipakkhiyadhamme saṅkhatāsaṅkhatadhamme ca jānituṁ
paṭivijjhituṁ samatthaṁ sayambhuñāṇasabbaññutaññāṇādiñāṇasamūhaṁ asaṅkhyeyyaṁ,
atītānāgatapaccuppannādibhedena saṅkhāvirahitanti attho. vimutti ca anopamāti
saṅkilesehi vimuttattā sotāpattiphalādikā catasso vimuttiyo anupamā upamārahitā
"imā viya bhūtā"ti upametuṁ na sakkāti attho. sesaṁ uttānatthamevāti.
sīvalittherāpadānavaṇṇanā niṭṭhitā.
-------------
546/134. 4. vaṅgīsattherāpadānavaṇṇanā
catutthāpadāne padumuttaro nāma jinotiādikaṁ āyasmato vaṅgīsattherassa
apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle haṁsavatīnagare mahābhogakule
nibbatto vuddhippatto dhammaṁ sotuṁ gacchantehi nagaravāsīhi saddhiṁ vihāraṁ
gantvā dhammaṁ suṇanto satthāraṁ ekabhikkhuṁ paṭibhānavantānaṁ aggaṭṭhāne ṭhapentaṁ
disvā satthu adhikārakammaṁ katvā "ahampi anāgate paṭibhānavantānaṁ aggo
bhaveyyan"ti patthanaṁ katvā satthārā byākato yāvajīvaṁ kusalaṁ katvā devamanussesu
ubhayasampattiyo anubhavitvā imasmiṁ buddhuppāde sāvatthiyaṁ brāhmaṇakule
nibbattitvā mātuparibbājikābhāvena aparabhāge paribbājakoti pākaṭo vaṅgīsoti
ca laddhanāmo tayo vede uggaṇhitvā tato ācariyaṁ ārādhetvā
chavasīsajānanamantaṁ nāma sikkhitvā chavasīsaṁ nakhena ākoṭetvā "ayaṁ satto
asukayoniyaṁ nibbatto"ti jānāti.

page number: 313

brāhmaṇā "ayaṁ amhākaṁ jīvikāya maggo"ti vaṅgīsaṁ gahetvā
gāmanigamarājadhāniyo vicariṁsu. vaṅgīso tivassamatthake matānampi sīsaṁ āharāpetvā
nakhena ākoṭetvā "ayaṁ satto asukayoniyaṁ nibbatto"ti vatvā mahājanassa
kaṅkhācchedanatthaṁ te te jane āvāhetvā 1- attano attano gatiṁ kathāpeti.
tena tasmiṁ mahājano abhippasīdati. so taṁ nissāya mahājanassa hatthato
satampi sahassampi labhati. brāhmaṇā vaṅgīsaṁ ādāya yathāruci vicariṁsu. vaṅgīso
satthu guṇe sutvā satthāraṁ upasaṅkamitukāmo ahosi. brāhmaṇā "samaṇo
gotamo māyāya taṁ āvaṭṭessatī"ti paṭikkhipiṁsu.
vaṅgīso tesaṁ vacanaṁ anādiyitvā satthu santikaṁ gantvā paṭisanthāraṁ katvā
ekamantaṁ nisīdi. satthā taṁ pucchi "vaṅgīsa kiñci sippaṁ jānātī"ti "āma bho gotama
chavasīsamantaṁ nāmekaṁ jānāmi, tena tivassamatthake matānampi sīsaṁ nakhena ākoṭetvā
nibbattaṭṭhānaṁ jānāmī"ti. atha satthā tassa ekaṁ niraye nibbattassa sīsaṁ,
ekaṁ manussesu, ekaṁ devesu, ekaṁ parinibbutassa sīsaṁ āharāpetvā dassesi.
so paṭhamasīsaṁ ākoṭetvā "bho gotama ayaṁ satto niraye nibbatto"ti āha.
sādhu vaṅgīsa suṭṭhu tayā diṭṭhaṁ, "ayaṁ satto kuhiṁ nibbatto"ti pucchi.
manussaloketi. ayaṁ kuhinti. devaloketi. tiṇṇannampi nibbattaṭṭhānaṁ kathesi.
parinibbutassa pana sīsaṁ nakhena ākoṭento neva antaṁ na koṭiṁ passi. atha
naṁ satthā "na sakkosi vaṅgīsā"ti pucchi. passatha bho gotama upaparikkhāmi
tāvāti punappunaṁ parivattetvāpi bāhirakamantena khīṇāsavassa sīsaṁ jānituṁ na
sakkoti. athassa matthakato sedo mucci. so lajjitvā tuṇhī ahosi. atha naṁ
satthā "kilamasi vaṅgīsā"ti āha. āma bho gotama imassa nibbattaṭṭhānaṁ

footnote: 1 sī. āvisāpetvā.

page number: 314

jānituṁ na sakkomi. sace tumhe jānātha, kathethāti. "vaṅgīsa ahaṁ etampi
jānāmi, ito uttarimpi jānāmī"ti vatvā:-
"cutiṁ yo vedi sattānaṁ upapattiñca sabbaso
asattaṁ sugataṁ buddhaṁ tamahaṁ brūmi brāhmaṇaṁ.
yassa gatiṁ na jānanti devā gandhabbamānusā
khīṇāsavaṁ arahantaṁ tamahaṁ brūmi brāhmaṇan"ti 1-
imā dve gāthāyo abhāsi. so tena hi bho gotama taṁ vijjaṁ me dethāti
apacitiṁ dassetvā satthu santike nisīdi. satthā "amhehi samānaliṅgassa
demā"ti āha. vaṅgīso "yaṁ kiñci katvā mayā imaṁ mantaṁ gahetuṁ vaṭṭatī"ti
brāhmaṇe upagantvā āha "tumhe mayi pabbajante mā cintayittha, ahaṁ
mantaṁ uggaṇhitvā sakalajambudīpe jeṭṭhako bhavissāmi, tumhākampi tena
saddameva bhavissatī"ti. so mantatthāya satthu santikaṁ upasaṅkamitvā pabbajjaṁ
yāci. tadā ca thero nigrodhakappo bhagavato santike ṭhito hoti, taṁ bhagavā
āṇāpesi "nigrodhakappa imaṁ pabbājehī"ti. thero satthu āṇāya taṁ
pabbājetvā "mantaparivāraṁ tāva uggaṇhāhī"ti dvattiṁsākārakammaṭṭhānaṁ
vipassanākammaṭṭhānañca ācikkhi. so dvattiṁsākārakammaṭṭhānaṁ sajjhāyantova
vipassanāya kammaṭṭhānaṁ paṭṭhapesi. brāhmaṇā taṁ upasaṅkamitvā "kiṁ bho vaṅgīsa
samaṇassa gotamassa santike sippaṁ uggahitan"ti pucchiṁsu, āma sikkhitaṁ, tena hi
ehi gamissāmāti kiṁ sippasikkhanena, gacchatha tumhe na mayhaṁ tumhehi
kattabbakiccanti. brāhmaṇā "tvampi dāni samaṇassa gotamassa vasaṁ āpanno, māyāya

footnote: 1 khuḍha. 25/419-20/90, khu.su. 25/649-50/460.

page number: 315

āvaṭṭito, kiṁ mayaṁ tava santike karissāmā"ti āgatamaggeneva pakkamiṁsu.
vaṅgīso vipassanaṁ vaḍḍhetvā arahattaṁ sacchākāsi.
%a name="1"@%/a@ %span style="background-color:#0403cc; color:#f0f0ff"@$[96] evaṁ thero arahattaṁ patvā attano pubbakammaṁ saritvā
somanassajāto pubbacaritāpadānaṁ pakāsento padumuttaro nāma jinotiādimāha.
anuttānatthameva vaṇṇayissāma.
%a name="1"@%/a@ %span style="background-color:#0403cc; color:#f0f0ff"@$[99] pabhāhi anurañjantoti so padumuttaro bhagavā nīlapītādi-
chabbaṇṇapabhāhi raṁsīhi anurañjanto jalanto sobhayamāno vijjotamānoti
attho. veneyyapadumāni soti padumuttarasūriyo attano vacanasaṅkhātena
sūriyaraṁsiyā veneyyajanasaṅkhātapadumāni visesena bodhento pabodhento
arahattamaggādhigamena phullitāni karotīti attho.
%a name="1"@%/a@ %span style="background-color:#0403cc; color:#f0f0ff"@$[100] vesārajjehi sampannoti:-
"antarāye ca niyyāne buddhatte āsavakkhaye
etesu catuṭṭhānesu buddho suṭṭhu visārado"ti
evaṁ vuttacatuvesārajjañāṇehi sampanno samaṅgībhūto samannāgatoti attho.
%a name="1"@%/a@ %span style="background-color:#0403cc; color:#f0f0ff"@$[105] vāgīso vādisūdanoti vādīnaṁ paṇḍitajanānaṁ īso padhāno
"vādīso"ti vattabbe dakārassa gakāraṁ katvā evaṁ vuttanti daṭṭhabbaṁ.
sakatthaparatthavādaṁ sūdati paggharāpeti pākaṭaṁ karotīti vādisūdano.
%a name="1"@%/a@ %span style="background-color:#0403cc; color:#f0f0ff"@$[110] māramasanāti khandhamārādayo pañcamāre masati parāmasati viddhaṁsetīti
māramasano. diṭṭhisūdanāti vohāraparamatthasaṅkhātaṁ diṭṭhidassanaṁ sūdati paggharaṁ dīpetīti
diṭṭhisūdano.
%a name="1"@%/a@ %span style="background-color:#0403cc; color:#f0f0ff"@$[111] vissāmabhūmi santānanti sakalasaṁsārasāgare santānaṁ kilamantānaṁ
sotāpattimaggādiadhigamāpanena vissamabhūmi vissamaṭṭhānaṁ vūpasamaṭṭhānanti attho.

page number: 316

%span style="background-color:#0403cc; color:#f0f0ff"@$[132] tatohaṁ vihatārambhoti tato paccekabuddhassa sarīradassanena ahaṁ
vihatārambho vinaṭṭhasārambho, vinaṭṭhamāno nimmado hutvā pabbajjaṁ saṁ suṭṭhu
yāciṁ saṁyāciṁ ārocesinti attho. sesaṁ suviññeyyamevāti.
vaṅgīsattherāpadānavaṇṇanā niṭṭhitā.
----------------
547/135. 5. nandakattherāpadānavaṇṇanā
pañcamāpadāne padumuttaro nāma jinotiādikaṁ āyasmato nandakattherassa
apadānaṁ. ayampi purimabuddhesu katādhikārotiādi sabbaṁ pāṭhānusārena
suviññeyyamevāti.
nandakattherāpadānavaṇṇanā niṭṭhitā,
------------
548/136. 6. kāḷudāyittherāpadānavaṇṇanā
chaṭṭhāpadāne padumuttaro nāma jinotiādikaṁ āyasmato kāḷudāyittherassa
apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle haṁsavatīnagare kulagehe
nibbatto viññutaṁ patto satthu dhammadesanaṁ suṇanto satthāraṁ ekaṁ bhikkhuṁ
kulappasādakānaṁ aggaṭṭhāne ṭhapentaṁ disvā tajjaṁ abhinīhārakammaṁ katvā taṁ ṭhānantaraṁ
patthesi. satthāpi byākāsi. so yāvajīvaṁ kusalaṁ katvā devamanussesu saṁsaranto
amhākaṁ bodhisattassa mātukucchiyaṁ paṭisandhiggahaṇadivase devalokato cavitvā
kapilavatthusmiṁyeva amaccakule paṭisandhiṁ gaṇhi. bodhisattena saha ekadivaseyeva
jāto, taṁdivasaṁyeva naṁ dukūlacumbaṭakena nipajjāpetvā bodhisattassa upaṭṭhānaṁ
nayiṁsu. bodhisattena hi saddhiṁ bodhirukkho, rāhulamātā, cattāro nidhī, ārohaniyahatthī,
kaṇṭhako, channo, kāḷudāyīti ime satta ekadivase jāditattā sahajātā

page number: 317

nāma ahesuṁ. athassa nāmaggahaṇadivase sakalanagarassa udaggacittadivase jātattā
udāyītveva nāmaṁ kariṁsu. thokaṁ kāḷadhātukattā pana kāḷudāyīti paññāyittha.
so bodhisattena saddhiṁ kumārakīḷaṁ kīḷanto vuddhiṁ agamāsi.
aparabhāge lokanāthe mahābhinikkhamanaṁ nikkhamitvā anukkamena sabbaññutaṁ
patvā pavattitavaradhammacakke rājagahaṁ upanissāya veḷuvane viharante
suddhodanamahārājā taṁ pavattiṁ sutvā purisasahassaparivāraṁ ekaṁ amaccaṁ "puttaṁ
me idhānehī"ti pesesi. so satthu dhammadesanāvelāyaṁ satthu santikaṁ gantvā
parisapariyante ṭhito dhammaṁ sutvā saparivāro arahattaṁ pāpuṇi. atha ne satthā
"etha bhikkhavo"ti hatthaṁ pasāresi. sabbe taṅkhaṇaṁyeva 1- iddhimayapattacīvaradharā
vassasaṭṭhikattherā viya ahesuṁ. arahattappattato paṭṭhāya ariyā nāma majjhattāva
honti, tasmā raññā pesitasāsanaṁ dasabalassa nārocesi. rājā neva gato
āgacchati, na sāsanaṁ suyyatīti aparampi amaccaṁ purisasahassaparivāraṁ pesesi.
tasmimpi tathā paṭipanne aparampīti etena nayena navapurisasahassaparivāre nava
amacce pesesi. sabbe gantvā arahattaṁ patvā tuṇhībhūtā ahesuṁ.
atha rājā cintesi "ettakā janā mayi sinehābhāvena dasabalassa
idhāgamanatthāya na kiñci kathayiṁsu, ayaṁ kho pana udāyī dasabalena samavayo
sahapaṁsukīḷiko, mayi ca sinehavā, imaṁ pesessāmī"ti. atha taṁ pakkosāpetvā
"tāta tvaṁ purisasahassaparivāro gantvā dasabalaṁ idhānehī"ti vatvā pesesi.
so pana gacchanto "sacāhaṁ deva pabbajituṁ labhissāmi, evāhaṁ bhagavantaṁ
idhānessāmī"ti vatvā raññā "pabbajitopi mama puttaṁ dassehī"ti vutto
rājagahaṁ gantvā satthu dhammadesanāvelāya parisapariyante ṭhito dhammaṁ sutvā

footnote: 1 chaßēéa. taṁkhaṇaṁyeva.

page number: 318

saparivāro arahattaṁ patvā ehibhikkhubhāve patiṭṭhāsi. so arahattaṁ patvā "na
tāvāyaṁ dasabalassa kulanagaraṁ gantuṁ kālo, vassante pana upagate pabbatesu
vanasaṇḍesu haritatiṇasañchannāya bhūmiyā gamanakālo bhavissatī"ti gamanakālaṁ
āgamento vassante sampatte satthu kulanagaraṁ gantuṁ gamanavaṇṇaṁ saṁvaṇṇesi.
vuttañcetaṁ theragāthāya 1-:-
"aṅgārino dāni dumā bhadante
phalesino chadanaṁ vippahāya
te accimantova pabhāsayanti
samayo mahāvīra bhāgī rasānaṁ.
dumāni phullāni manoramāni
samantato sabbadisā pavanti
pattaṁ pahāya phalamāsasānā
kālo ito pakkamanāya vīra.
nevātisītaṁ na panātiuṇhaṁ
sukhā utu addhaniyā bhadante
passantu taṁ sākiyā koḷiyā ca
pacchāmukhaṁ rohiṇiyaṁ tarantaṁ.
āsāya kasate khettaṁ bījaṁ āsāya vappati
āsāya vāṇijā yanti samuddaṁ dhanahārakā
yāya āsāya tiṭṭhāmi sā me āsā samijjhatu.
nātisītaṁ nātiuṇhaṁ nātidubbhikkhachātakaṁ
saddalā haritā bhūmi esa kālo mahāmuni.

footnote: 1 khuṭhera. 26/527/347-8.

page number: 319

punappunaṁ ceva vapanti bījaṁ
punappunaṁ vassati devarājā
punappunaṁ khettaṁ kasanti kassakā
punappunaṁ dhaññamupeti raṭṭhaṁ.
punappunaṁ yācanakā caranti punappunaṁ dānapatī dadanti
punappunaṁ dānapatī daditvā punappunaṁ saggamupenti ṭhānaṁ.
vīro 1- have sattayugaṁ puneti
yasmiṁ kule jāyati bhūripañño
maññāmahaṁ sakkati devadevo
tayā hi jāto muni saccanāmo.
suddhodano nāma pitā mahesino
buddhassa mātā pana māyanāmā
yā bodhisattaṁ parihariya kucchinā
kāyassa bhedā tidivamhi modati.
sā gotamī kālakatā ito cutā
dibbehi kāmehi samaṅgībhūtā
sā modati kāmaguṇehi pañcahi
parivāritā devagaṇehi tehi.
buddhassa puttomhi asayhasāhino
aṅgīrasassappaṭimassa tādino
pitu pitā mayhaṁ tuvaṁsi sakka
dhammena me gotama ayyakosī"ti.

footnote: 1 ma. dhīro.

page number: 320

"ambā panasā kapiṭṭhā ca pupphapallavalaṅkatā
dhuvapphalāni savanti khuddāmadhukakūpamā
sevamāno ubho passe gantukālo mahāyasa.
jambū sumadhurā nīpā madhugaṇḍidivapphalā
tā ubhosu pajjotanti gantukālo mahāyasa.
tiṇḍukāni piyālāni soṇṇavaṇṇā manoramā
khuddakappaphalā niccaṁ gantukālo mahāyasa.
kadalī pañcamocci ca supakkaphalabhūsitā 1-
ubho passesu lambanti gantukālo mahāyasa.
madhupphaladharā niccaṁ morarukkhā manoramā
khuddakappaphalā niccaṁ gantukālo mahāyasa.
hintālatālapantī ca rajatakkhandhova jotare
supakkaphalasañchannā 2- khuddakappā madhussavā
phalāni tāni khādante gantukālo mahāyasa.
udumbarāruṇāvaṇṇanā sadāsumadhurapphalā
ubho passesu lambanti gantukālo mahāyasa.
itthambhūtā anekā te nānāphaladharā dumā
ubho passesu lambanti gantukālo mahāyasa.
campakā salaḷā nāgā sugandhā māluteritā
supupphitaggā jotanti sugandhenābhipūjayuṁ
sādarā vinatāneva gantukālo mahāyasa.

footnote: 1 i. supattaphalagopitā. 2 ma. supatta...

page number: 321

punnāgā giripunnāgā pupphitā dharaṇīruhā
supupphitaggā jotanti sugandhenābhipūjayuṁ
sādarā vinatuggaggā gantukālo mahāyasa.
asokā koviḷārā ca somanassakarā varā
sugandhā kaṇṇikā bandhā 1- rattavaṇṇehi bhūmitā
sādarā vinatuggaggā samayo te mahāyasa.
kaṇṇikārā phullitā niccaṁ sovaṇṇaraṁsijotakā
dibbagandhā pavāyanti disā sabbāni sobhayaṁ
sādarā vinatāneva samayo te mahāyasa.
supattā gandhasampannā ketakī dhanuketakī 2-
sugandhā sampavāyanti disā sabbābhigandhino
sādarā pūjayantāva samayo te mahāyasa.
mallikā jātisumanā sugandhā khuddamallikā
disā sabbā pavāyanti ubho magge pasobhayaṁ
sādarā te palambanti samayo te mahāyasa.
sindhuvārā sītagandhā sugandhā māluteritā
disā sabbābhipūjentā ubho magge pasobhayaṁ
sādarā vinatuggaggā samayo te mahāyasa.
sīhā kesarasīhā ca catuppadanisevitā
acchambhītā surāpāne migarājā patāpino.

footnote: 1 ma. kaṇṇikā gandhā. 2 ma. manuketakī.

page number: 322

sīhanādena pūjenti sādarā te migābhibhū
maggamhi ubhato vūḷhā samayo te mahāyasa.
byagghā sindhavā nakulā sādhurūpā bhayānakā
ākāse sampatantāva nibbhītā yena kenaci
tehi te sādarā natā samayo te mahāyasa.
tidhā pabhinnā 1- chaddantā surūpā sussarā subhā
sattappatiṭṭhitaṅgā te ubho maggesu kūjino
sādarā hāsamānāva samayo te mahāyasa.
migā varāhā pasadā citrāsāvayavā subhā
ārohapariṇāhena surūpā aṅgasaṁyutā
ubho magge gāyamānāva samayo te mahāyasa.
gokaṇṇā sarabhā rurū ārohapariṇāhino
surūpā aṅgasampannā sevamānāva accharuṁ
sevamānā tehi tadā samayo te mahāyasa.
dīpī acchā taracchā ca tudarā varuṇā sadā
te dāni sikkhitā sabbe mettāya tava tādino
te paccasevakā addhā samayo te mahāyasa.
sasā siṅgālā nakulā kalandakāḷakā bahū
kasturā sūrā gandhā te kevalā gāyamānāva
samayo te mahāyasa.

footnote: 1 i. timmebhinnā.

page number: 323

mayūrā nīlagīvā te susikhā subhapakkhikā
supiñchā te sunādā ca veḷuriyamaṇisannibhā
nādaṁ karontā pūjenti kālo te pitudassane.
suvaṇṇacitrahaṁsā ca javahaṁsā vihācarā
te sabbe āsayā chuddhā jinadassanabyāvaṭā
madhurassarena kūjanti kālo te pitudassane.
haṁsā koñcā sunadā te cakkavākā nadīcarā
bakā balākā rucirā jalakākā sarakukkuṭā
sādarābhinādino ete kālo te pitudassane.
citrā surūpā sussarā sāḷikā suvataṇḍikā
rukkhaggā sampatantā te ubho maggesu kūjino
tesu tesu nikūjanti kālo te pitudassane.
kokilā sakalā citrā sadā mañjussarā varā
vimhāpitā te janataṁ saddhimittādike surā
sarehi pūjayantāva kālo te pitudassane.
bhiṅkā kurarā sārā pūritā kānane sadā 1-
ninnādayantā pavanaṁ aññamaññasamaṅgino
gāyamānā sareneva kālo te pitudassane.
tittirā susarā sārā susarā vanakukkuṭā
mañjussarā rāmaṇeyyā kālo te pitudassane.

footnote: 1 ma. pūritakānanāsadā.

page number: 324

setavālukasañchannā supatitthā manoramā
madhurodakasampuṇṇā sarā jotanti te sadā
tattha nhātvā pivitvā ca samayo te ñātidassane.
kumbhīrāmakarākiṇṇā valayā muñjarohitā
macchakacchapabyāviddhā sarā sītodakā 2- subhā
tattha nhātvā pivitvā ca samayo te ñātidassane.
nīluppalasamākiṇṇā tathā rattuppalehi ca
kumuduppalasaṅkiṇṇā sarā sobhantinekadhā
tattha sītalakā toyā samayo te ñātidassane.
puṇḍarīkehi sañchannā padumehi samohatā
ubho maggesu sobhanti pokkharañño tahiṁ tahiṁ
tatthodakāni nhāyanti samayo te ñātidassane.
setapulinasaṅkiṇṇā supatitthā manoramā
sītodakamahoghehi sampuṇṇā tā nadī subhā
ubho maggehi sandanti samayo te ñātidassane.
maggassa ubhatopasse gāmanigamasamākulā
saddhā pasannā janatā ratanattayamāmakā
tesaṁ sampuṇṇasaṅkappo samayo te ñātidassane.
tesu tesu padesesu devā mānussakā ubho
gandhamālābhipūjenti samayo te ñātidassane"ti.

footnote: 1 i. setodakā.

page number: 325

evaṁ thero saṭṭhimattāhi gāthāhi satthu gamanavaṇṇaṁ saṁvaṇṇesi. atha kho
bhagavā "kāḷudāyī mama gamanaṁ pattheti, pūressāmissa saṅkappan"ti tattha gamane
bahūnaṁ visesādhigamaṁ disvā vīsatisahassakhīṇāsavaparivuto rājagahato aturitacārikā-
vasena vuttappakāraphalāphale 1- anubhavanto dvipadacatuppadādisamūhānaṁ sevanapūjāya
pūjiyamāno vuttappakārasugandhapupphagandhehi gandhiyamāno gāmanigamavāsīnaṁ saṅgahaṁ
kurumāno kapilavatthugāmimaggaṁ paṭipajji. thero iddhiyā kapilavatthuṁ gantvā
rañño purato ākāse ṭhito adiṭṭhapubbaṁ vesaṁ disvā raññā "kosi tvan"ti
pucchito "sace amaccaputtaṁ tayā bhagavato santike pesitaṁ na jānāsi, evaṁ
jānāhī"ti vadanto:-
"buddhassa puttomhi asayhasāhino
aṅgīrasassappaṭimassa tādino
pitupitā mayhaṁ tuvaṁsi sakka
dhammena me gotama ayyakosī"ti 2-
gāthamāha.
tattha buddhassa puttomhīti sabbaññubuddhassa ure vāyāmajanitāhi
dhammadesanāhi jātatāya orasaputto amhi. asayhasāhinoti abhisambodhito
pubbe ṭhapetvā mahābodhisattaṁ aññehi sahituṁ asakkuṇeyyattā asayhassa
sakalabodhisambhārassa, mahākaruṇākarassa ca sahanato tato parampi aññehi sahituṁ
abhibhavituṁ asakkuṇeyyattā asayhānaṁ pañcannaṁ mārānaṁ sahanato abhibhavanato
āsayānusayacaritādhimuttiādivibhāgāvabodhena 3- yathārahaṁ veneyyānaṁ diṭṭhadhammika-
samparāyikaparamatthehi anusāsanīsaṅkhātassa aññehi asayhassa buddhakiccassa sahanato
tattha vā sādhukārībhāvato asayhasāhino. aṅgīrasassāti aṅgīkatasīlādisampattikassa.

footnote: 1 si. pītisukhaṁ. 2 khuṭhera. 26/536/349. 3 sī..... vabodhane.

page number: 326

"aṅgamaṅgehi niccharaṇakaobhāsassā"ti apare. keci pana "aṅgīraso siddhatthoti
imāni dve nāmāni pitarāyeva gahitānī"ti vadanti. appaṭimassāti anupamassa
iṭṭhādīsu tādilakkhaṇasampattiyā tādino. pitupitā mayhaṁ tuvaṁsīti ariyajātivasena
mayhaṁ pitu sammāsambuddhassa lokavohāravasena tvaṁ pitā asi. sakkāti vaṁsena 1-
rājānaṁ ālapati. dhammenāti sabhāvena ariyajātilokiyajātīhi dvinnaṁ jātīnaṁ
sabhāvasamodhānena. gotamāti gottena rājānaṁ ālapati. ayyakosīti pitāmaho
ahosi. ettha ca "buddhassa puttomhī"tiādiṁ vadanto thero aññaṁ
byākāsi.
evaṁ pana attānaṁ jānāpetvā haṭṭhatuṭṭhena raññā mahārahe pallaṅke
nisīdāpetvā attano paṭiyāditassa nānaggarasabhojanassa pattaṁ pūretvā patte
dinne gamanākāraṁ dassesi. "kasmā gantukāmattha, bhuñjathā"ti vutte satthu
santikaṁ gantvā bhuñjissāmīti. kahaṁ pana satthāti. vīsatisahassabhikkhuparivāro
tumhākaṁ dassanatthāya maggaṁ paṭipannoti. tumhe imaṁ piṇḍapātaṁ bhuñjatha, aññaṁ
bhagavato haratha. yāva ca mama putto imaṁ nagaraṁ pāpuṇāti, tāvassa itoyeva
piṇḍapātaṁ harathāti. thero bhattakiccaṁ katvā rañño ca parisāya ca dhammaṁ
desetvā satthu āgamanato puretarameva rājanivesanaṁ ratanattayaguṇesu abhippasannaṁ
karonto sabbesaṁ passantānaṁyeva satthu āharitabbabhattapuṇṇaṁ pattaṁ ākāse
vissajjetvā sayampi vehāsaṁ abbhuggantvā piṇḍapātaṁ upanetvā satthu hatthe
ṭhapesi. satthāpi taṁ piṇḍapātaṁ paribhuñji. evaṁ saṭṭhiyojanaṁ maggaṁ divase divase
yojanaṁ gacchantassa bhagavato rājagehato bhattaṁ āharitvā adāsi. bhagavā kamena
kapilavatthunagaraṁ patvā punadivase rājavīthiyaṁ piṇḍāya carati. taṁ sutvā
suddhodanamahārājā tattha gantvā "mā evaṁ kattabbaṁ maññi, nayidaṁ

footnote: 1 sī. jātivasena.

page number: 327

rājavaṁsappaveṇī"ti. "ayaṁ tumhākaṁ mahārāja vaṁso, īdiso amhākaṁ pana
buddhavaṁso"ti vatvā:-
"uttiṭṭhe nappamajjeyya dhammaṁ sucaritaṁ care
dhammacārī sukhaṁ seti asmiṁ loke paramhi ca.
dhammaṁ care sucaritaṁ na naṁ duccaritaṁ care
dhammacārī sukhaṁ seti asmiṁ loke paramhi cā"ti 1-
dhammaṁ desesi. rājā sotāpattiphale patiṭṭhahi. tato rājā buddhappamukhaṁ bhikkhusaṁghaṁ
nimantetvā sakamandire bhojetvā sampavāretvā bhojanāvasāne dhammapālajātakaṁ 2-
sutvā sapariso anāgāmiphale patiṭṭhahi. aparabhāge setacchattassa heṭṭhā
nipannova arahattaṁ patvā parinibbāyi.
tato bhagavā rāhulamātuyā bimbādeviyā pāsādaṁ gantvā tassā dhammaṁ
desetvā sokaṁ vinodetvā candakinnarījātakadesanāya 3- pasādaṁ janetvā
nigrodhārāmaṁ agamāsi. atha bimbādevī puttaṁ rāhulakumāraṁ āha "gaccha tava pitu
santakaṁ dhanaṁ yācāhī"ti. kumāro "dāyajjaṁ me samaṇa dehī"ti vatvā bhagavantaṁ
anubandhitvā "sukhā te samaṇa chāyā"ti vadanto gacchati. taṁ bhagavā nigrodhārāmaṁ
netvā "lokuttaradāyajjaṁ gaṇhāhī"ti vatvā pabbājesi. atha bhagavā
ariyagaṇamajjhe nisinno "etadaggaṁ bhikkhave mama sāvakānaṁ bhikkhūnaṁ
kulappasādakānaṁ yadidaṁ kāḷudāyī"ti 4- theraṁ etadagge ṭhapesi.
%a name="1"@%/a@ %span style="background-color:#0403cc; color:#f0f0ff"@$[165] thero pattaetadaggaṭṭhāno attano pubbakammaṁ saritvā
somanassajāto pubbacaritāpadānaṁ pakāsento padumuttaro nāma jinotiādigāthāyo
abhāsi. tattha anuttānapadameva vaṇṇayissāma.

footnote: 1 khuḍha. 25/168-9/47. 2 khu.jā. 27/92-103/225-6.
footnote: 3 khu.jā. 27/18-43/293-4. 4 aṅ.ekaka. 20/225/25.

page number: 328

%span style="background-color:#0403cc; color:#f0f0ff"@$[166] guṇāguṇavidūti guṇañca aguṇañca guṇāguṇaṁ, vaṇṇāvaṇṇaṁ,
kusalākusalaṁ vā taṁ jānātīti guṇāguṇavidū. kataññūti aññehi kataguṇaṁ jānātīti
kataññū, ekadivasampi bhattadānādinā katūpakārassa rajjampi dātuṁ samatthattā
kataññū. katavedīti kataṁ vindati anubhavati sampaṭicchatīti katavedī. titthe yojeti
pāṇineti sabbasatte nibbānapavesanupāye kusalapathe magge dhammadesanāya
yojeti sampayojeti patiṭṭhāpetīti attho. sesaṁ uttānatthameva. gamanavaṇṇana-
gāthānamattho theragāthāyaṁ vuttoyevāti.
kāḷudāyittherāpadānavaṇṇanā niṭṭhitā.
--------------
549/137. 7. abhayattherāpadānavaṇṇanā
sattamāpadāne padumuttaro nāma jinotiādikaṁ āyasmato abhayattherassa
apadānaṁ. ayampi purimajinavaresu katādhikāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle haṁsavatīnagare brāhmaṇakule
nibbatto. so vuddhimanvāya vedaṅgapārago sakaparasamayakusalo ekadivasaṁ satthu
dhammadesanaṁ sutvā pasannamānaso bhagavantaṁ gāthāhi thomesi. so tattha yāvatāyukaṁ
ṭhatvā puññāni katvā tato cuto devaloke nibbatto aparāparaṁ sugatīsuyeva
saṁsaranto imasmiṁ buddhuppāde rājagahe bimbisārarañño putto hutvā nibbatti,
abhayotvevassa nāmaṁ kariṁsu. so vayappatto nigaṇṭhehi saddhiṁ vissāsiko hutvā
caranto ekadivasaṁ nigaṇṭhena nāṭaputtena satthu vādāropanatthāya pesito
nipuṇapañhaṁ pucchitvā nipuṇabyākaraṇaṁ sutvā pasanno satthu santike
pabbajitvā kammaṭṭhānānurūpaṁ ñāṇaṁ pesetvā nacirasseva arahattaṁ pāpuṇi.

page number: 329

%span style="background-color:#0403cc; color:#f0f0ff"@$[195] so arahattaṁ patvā attano pubbakammaṁ saritvā somanassajāto
pubbacaritāpadānaṁ pakāsento padumuttaro nāma jinotiādimāha. taṁ sabbaṁ
suviññeyyamevāti.
abhayattherāpadānavaṇṇanā niṭṭhitā.
-------------
550/138. 8. lomasakaṅgiyattherāpadānavaṇṇanā 1-
aṭṭhamāpadāne imamhi bhaddake kappetiādikaṁ 2- āyasmato lomasakaṅgiyattherassa
apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto kassapassa bhagavato kāle brāhmaṇakule nibbatto saddho
pasanno ahosi. aparo candano nāma tassa sahāyo cāsi. te dvepi satthu
santike dhammaṁ sutvā pasannamānasā pabbajitvā yāvajīvaṁ sīlaṁ rakkhitvā
suparisuddhasīlā tato cutā devaloke nibbattitvā ekaṁ buddhantaraṁ dibbasukhaṁ
anubhaviṁsu. tesu ayaṁ imasmiṁ buddhuppāde sākiyakule nibbattitvā aparo
candano devaputto hutvā tāvatiṁsabhavane nibbatti. atha so sakyakulappasādakena
kāḷudāyinā ārādhitena bhagavatā sakyarājūnaṁ mānamaddanāya kataṁ vessantaradhamma-
desanāyaṁ 3- pokkharavassaiddhipāṭihāriyaṁ disvā pasannamānaso pabbajitvā
majjhimanikāye vuttaṁ bhaddekarattasuttantadesanaṁ 4- sutvā araññavāsaṁ vasanto
bhaddekarattasuttantadesanānusāsanaṁ saritvā tadanusārena ñāṇaṁ pesetvā
kammaṭṭhānaṁ manasi karitvā arahattaṁ pāpuṇi.
%a name="1"@%/a@ %span style="background-color:#0403cc; color:#f0f0ff"@$[225] arahattaṁ patvā attano pubbakammaṁ saritvā sañjātasomanasso
pubbacaritāpadānaṁ pakāsento imamhi bhaddake kappetiādimāha. tattha kappo

footnote: 1 pāḷi. lomasatiyu.... 2 i. imamhi bhaddakappamhi.
footnote: 3 khu.jā. 28/1655-2440/308-385. 4 ma.u. 14/279-88/248-261.

page number: 330

tāva catubbidho:- sārakappo varakappo maṇḍakappo bhaddakappoti. tesu yasmiṁ
kappe eko buddho uppajjanti, ayaṁ sārakappo nāma. yasmiṁ dve vā tayo
vā buddhā uppajjanti, ayaṁ varakappo nāma. yasmiṁ cattāro buddhā
uppajjanti, ayaṁ maṇḍakappo nāma. yasmiṁ pañca buddhā uppajjanti, ayaṁ
bhaddakappo nāma. aññattha pana:-
"sārakappo maṇḍakappo sāramaṇḍakappo tathā
varakappo bhaddakappo kappā pañcavidhā siyuṁ.
eko dve tayo cattāro pañca buddhā yathākkamaṁ
etesu pañcakappesu uppajjanti vināyakā"ti
evaṁ pañca kappā vuttā. tesu ayaṁ kappo "kakusandho koṇāgamano kassapo
gotamo metteyyo"ti pañcabuddhapaṭimaṇḍitattā bhaddakappo nāma jāto.
tasmā imasmiṁ bhaddakappamhi kassapo nāyako uppajjīti sambandho.
sesaṁ uttānatthamevāti.
lomasakaṅgiyattherāpadānavaṇṇanā niṭṭhitā.
------------
551/139. 9. vanavacchattherāpadānavaṇṇanā
navamāpadāne imamhi bhaddake kappetiādikaṁ āyasmato vanavacchattherassa
apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto kassapassa bhagavato kāle kulagehe nibbatto viññutaṁ
patvā satthu dhammadesanaṁ sutvā saddhājāto pabbajitvā parisuddhaṁ brahmacariyaṁ
caritvā tato cuto devaloke nibbatto, tato cuto araññāyatane bhikkhūnaṁ

page number: 331

samīpe kapotayoniyaṁ nibbatto. tesu mettacitto dhammaṁ sutvā tato cuto
devamanussesu saṁsaranto imasmiṁ buddhuppāde kapilavatthusmiṁ brāhmaṇakule
nibbatti. tassa mātukucchigatakāleyeva mātu dohaḷo udapādi vane vasituṁ vane
vijāyituṁ. tato icchānurūpavasena vane vasantiyā gabbhavuṭṭhānaṁ ahosi. gabbhato
nikkhantañca naṁ kāsāvakhaṇḍena paṭiggahesuṁ. tadā bodhisattassa uppannakālo,
rājā taṁ kumāraṁ āharāpetvā saheva posesi. atha bodhisatto mahābhinikkhamanaṁ
nikkhamitvā pabbajitvā chabbassāni dukkarakārikaṁ katvā buddhe jāte so
mahākassapassa santikaṁ gantvā tassovāde pasanno tassa santikā
buddhuppādabhāvaṁ sutvā satthu santikaṁ gantvā dhammaṁ sutvā pabbajitvā
nacirasseva chaḷabhiñño arahā ahosi.
%a name="1"@%/a@ %span style="background-color:#0403cc; color:#f0f0ff"@$[251] so arahattaṁ patvā attano pubbakammaṁ saritvā somanassajāto
pubbacaritāpadānaṁ pakāsento imamhi bhaddake kappetiādimāha. tattha brahmabandhu
mahāyasoti ettha brāhmaṇānaṁ bandhu ñātakoti brāhmaṇabandhūti vattabbe
gāthābandhasukhatthaṁ "brahmabandhū"ti vuttanti veditabbaṁ. lokattayabyāpakayasattā
mahāyaso. 1- sesaṁ sabbaṁ suviññeyyamevāti.
vanavacchattherāpadānavaṇṇanā niṭṭhitā.
----------------
552/140. 10. cūḷasugandhattherāpadānavaṇṇanā
dasamāpadāne imamhi bhaddake kappetiādikaṁ āyasmato sugandhattherassa
apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto kassapasammāsambuddhakāle bārāṇasiyaṁ vibhavasampanne kule

footnote: 1 sī. natthi.

page number: 332

nibbatto viññutaṁ patto 1- satthu santike dhammaṁ sutvā sabbadā namassamāno
mahādānaṁ dadamāno māsassa sattakkhattuṁ bhagavato gandhakuṭiyā catujjātigandhena
vilimpesi. "mama nibbattanibbattaṭṭhāne sarīrato sugandhagandho nibbattatū"ti
patthanaṁ akāsi. bhagavā taṁ byākāsi. so yāvatāyukaṁ ṭhatvā puññāni karonto
tato cuto devaloke nibbatto kāmāvacaralokaṁ sarīragandhena sugandhaṁ kurumāno
sugandhadevaputtoti pākaṭo ahosi. so devalokasampattiyo anubhavitvā tato
cuto imasmiṁ buddhuppāde mahābhogakule nibbatti, tassa mātukucchigatasseva
mātuyā sarīragandhena sakalagehaṁ sakalanagarañca sugandhena ekagandhaṁ ahosi,
jātakkhaṇe sakalaṁ sāvatthinagaraṁ sugandhakaraṇḍako viya ahosi, tenassa sugandhoti
nāmaṁ kariṁsu. so vuddhiṁ agamāsi. tadā satthā sāvatthiyaṁ patvā jetavanamahāvihāraṁ
paṭiggahesi, taṁ disvā pasannamānaso bhagavato santike pabbajitvā nacirasseva
saha paṭisambhidāhi arahattaṁ pāpuṇi. tassa uppannadivasato paṭṭhāya yāva
parinibbānā etthantare nipannaṭṭhānādīsu sugandhameva vāyi. devāpi
dibbacuṇṇadibbagandhapupphāni okiranti.
%a name="1"@%/a@ %span style="background-color:#0403cc; color:#f0f0ff"@$[272] sopi thero arahattaṁ patvā attano pubbakammaṁ saritvā
somanassajāto pubbacaritāpadānaṁ pakāsento imamhi bhaddake kappetiādimāha.
taṁ sabbaṁ heṭṭhā vuttanayattā uttānatthattā ca suviññeyyameva, kevalaṁ
puññanānattaṁ nāmanānattañca viseso.
cūḷasugandhattherāpadānavaṇṇanā niṭṭhitā.
pañcapaññāsamavaggavaṇṇanā niṭṭhitā.

footnote: 1 chaßēéa. patvā

page number: 333

56. yasavagga
553/141. 1. yasattherāpadānavaṇṇanā
chappaññāsame vagge paṭhamāpadāne mahāsamuddaṁ oggayhātiādikaṁ
āyasmato yasattherassa apadānaṁ. ayampi purimabuddhesu katādhikāro tattha tattha
bhave vivaṭṭūpanissayāni puññāni upacinanto sumedhassa bhagavato kāle mahānubhāvo
nāgarājā sutvā buddhappamukhaṁ bhikkhusaṁghaṁ attano bhavanaṁ netvā mahādānaṁ
pavattesi, bhagavantaṁ mahagghena ticīvarena acchādesi, ekekañca bhikkhuṁ mahaggheneva
paccekadussayugena sabbena ca samaṇaparikkhārena. so tena puññakammena
devamanussesu saṁsaranto siddhatthassa bhagavato kāle seṭṭhiputto hutvā
mahābodhimaṇḍalaṁ sattahi ratanehi pūjesi. kassapassa bhagavato kāle sāsane
pabbajitvā samaṇadhammaṁ akāsi. evaṁ so sugatīsuyeva saṁsaranto amhākaṁ bhagavato
kāle bārāṇasiyaṁ mahāvibhavassa seṭṭhino putto hutvā sujātāya bhagavato
khīrapāyāsaṁ dinnāya seṭṭhidhītāya kucchimhi nibbatti, yaso nāma nāmena
paramasukhumālo. tassa tayo pāsādā honti:- eko hemantiko, eko gimhiko,
eko vassikoti. so vassike pāsāde vassike cattāro māse nippurisehi
tūriyehi paricārayamāno vasati, heṭṭhā pāsādaṁ na otarati. hemantike pāsāde
cattāro māse suphusitavātapānakavāṭe tattheva paṭivasati. gimhike pāsāde
bahukavāṭavātapānajālāhi sampanne tattheva vasati. hatthapādānaṁ sukhumālatāya
bhūmiyaṁ nisajjādikiccaṁ natthi. simbalitulādipuṇṇasabhāve 1- attharitvā tattha
upadhānāni kiccāni karoti. evaṁ devaloke devakumāro viya pañcahi kāmaguṇehi
samappitassa samaṅgībhūtassa paricārayamānassa paṭikacceva niddā okkami,

footnote: 1 ma.... pabhāve.

page number: 334

parijanassāpi niddā okkami, sabbarattiyo ca telapadīpo jhāyati. atha kho
yaso kulaputto paṭikacceva pabujjhitvā addasa sakaṁ parijanaṁ supantaṁ aññissā
kacche vīṇaṁ, aññissā kaṇṭhe mudiṅgaṁ, aññissā kacche āḷambaraṁ, aññaṁ
vikesikaṁ, vikkheḷikaṁ, aññā vippalapantiyo hatthapattaṁ susānaṁ maññe, disvānassa
ādīnavo pāturahosi, nibbidāya cittaṁ saṇṭhāsi. atha kho yaso kulaputto
udānaṁ udānesi "upaddutaṁ vata bho, upassaṭṭhaṁ vata bho"ti.
atha kho yaso kulaputto suvaṇṇapādukāyo ārohitvā yena nivesanadvāraṁ
tenupasaṅkami, amanussā dvāraṁ vivariṁsu "mā yasassa kulaputtassa koci
antarāyamakāsi agārasmā anagāriyaṁ pabbajjāyā"ti. atha kho yaso kulaputto
yena nagaradvāraṁ tenupasaṅkami, amanussā dvāraṁ vivariṁsu "mā yasassa kulaputtassa
koci antarāyamakāsi agārasmā anagāriyaṁ pabbajjāyā"ti. atha kho yaso
kulaputto yena isipatanaṁ migadāyo tenupasaṅkami.
tena kho pana samayena bhagavā rattiyā paccūsasamayaṁ paccuṭṭhāya
ajjhokāse caṅkamati, addasā kho bhagavā yasaṁ kulaputtaṁ dūratova āgacchantaṁ,
disvāna caṅkamā orohitvā paññatte āsane nisīdi. atha kho yaso kulaputto
bhagavato avidūre udānesi "upaddutaṁ vata bho, upassaṭṭhaṁ vata bho"ti. atha kho
bhagavā yasaṁ kulaputtaṁ etadavoca "idaṁ kho yasa anupaddutaṁ, idaṁ anupassaṭṭhaṁ,
ehi yasa nisīda, dhammaṁ te desessāmī"ti. atha kho yaso kulaputto "idaṁ kira
anupaddutaṁ, idaṁ anupassaṭṭhan"ti haṭṭho udaggo suvaṇṇapādukāhi orohitvā
yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ
nisīdi, ekamantaṁ nisinnassa kho yasassa kulaputtassa bhagavā anupubbiṁ
kathaṁ kathesi, seyyathidaṁ, dānakathaṁ sīlakathaṁ saggakathaṁ kāmānaṁ ādīnavaṁ okāraṁ

page number: 335

saṅkilesaṁ nekkhamme ānisaṁsaṁ pakāsesi. dayā bhagavā aññāsi yasaṁ kulaputtaṁ
kallacittaṁ muducittaṁ vinīvaraṇacittaṁ udaggacittaṁ pasannacittaṁ, atha yā buddhānaṁ
sāmukkaṁsikā dhammadesanā, taṁ pakāsesi dukkhaṁ samudayaṁ nirodhaṁ maggaṁ. seyyathāpi
nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya, evameva yasassa
kulaputtassa tasmiṁyeva āsane virajaṁ vītamalaṁ dhammacakkhuṁ udapādi "yaṁ kiñci
samudayadhammaṁ, sabbantaṁ nirodhadhamman"ti.
atha kho yasassa kulaputtassa mātā pāsādaṁ abhiruhitvā yasaṁ kulaputtaṁ
apassantī yena seṭṭhi gahapati tenupasaṅkami, upasaṅkamitvā seṭṭhiṁ gahapatiṁ
etadavoca "putto te gahapati yaso na dissatī"ti atha kho seṭṭhi gahapati
catuddisā assadūte uyyojetvā sāmaṁyeva yena isipatanaṁ migadāyo tenupasaṅkami.
addasā kho seṭṭhi gahapati suvaṇṇapādukānaṁ nikkhepaṁ, disvāna taṁyeva
anugamāsi. addasā kho bhagavā seṭṭhiṁ gahapatiṁ dūratova āgacchantaṁ, disvāna
bhagavato etadahosi "yannūnāhaṁ tathārūpaṁ iddhābhisaṅkhāraṁ abhisaṅkhareyyaṁ, yathā
seṭṭhi gahapati idha nisinno idha nisinnaṁ yasaṁ kulaputtaṁ na passeyyā"ti. atha
kho bhagavā tathārūpaṁ iddhābhisaṅkhāraṁ abhisaṅkharesi. atha kho seṭṭhi gahapati yena
bhagavā tenupasaṅkami, upasaṅkamitvā bhagavantaṁ etadavoca "api bhante bhagavā yasaṁ
kulaputtaṁ passeyyā"ti. tena hi gahapati nisīda, appeva nāma idha nisinno
idha nisinnaṁ yasaṁ kulaputtaṁ passeyyāsīti. atha kho seṭṭhi gahapati "idheva
kirāhaṁ nisinno idha nisinnaṁ yasaṁ kulaputtaṁ passissāmī"ti haṭṭho udaggo
bhagavantaṁ abhivādetvā ekamantaṁ nisīdi, ekamantaṁ nisinnassa kho seṭṭhissa
gahapatissa bhagavā anupubbiṁ kathaṁ kathesi .pe. aparappaccayo satthu sāsane
bhagavantaṁ etadavoca "abhikkantaṁ bhante, abhikkantaṁ bhante, seyyathāpi bhante

page number: 336

nikkujjitaṁ vā ukkujjeyya, paṭicchannaṁ vā vivareyya mūḷhassa vā maggaṁ
ācikkheyya, andhakāre vā telapajjotaṁ dhāreyya `cakkhumanto rūpāni
dakkhantī'ti, evameva 1- bhagavatā anekapariyāyena dhammo pakāsito. esāhaṁ bhante
bhagavantaṁ saraṇaṁ gacchāmi dhammañca bhikkhusaṁghañca, upāsakaṁ maṁ bhagavā dhāretu
ajjatagge pāṇupetaṁ saraṇaṁ gatan"ti. sova loke paṭhamaṁ upāsako ahosi
tevāciko.
atha kho yasassa kulaputtassa pituno dhamme desiyamāne yathādiṭṭhaṁ
yathāviditaṁ bhūmiṁ paccavekkhantassa anupādāya āsavehi cittaṁ vimucci.
atha kho bhagavato etadahosi "yasassa kho kulaputtassa pituno dhamme
desiyamāne yathādiṭṭhaṁ yathāviditaṁ bhūmiṁ paccavekkhantassa anupādāya āsavehi
cittaṁ vimuttaṁ, abhabbo kho yaso kulaputto hīnāyāvattitvā kāme
paribhuñjituṁ, seyyathāpi pubbe agārikabhūto, yannūnāhaṁ taṁ iddhābhisaṅkhāraṁ
paṭippassambheyyan"ti. atha kho bhagavā taṁ iddhābhisaṅkhāraṁ paṭippassambhesi.
addasā kho seṭṭhī gahapati yasaṁ kulaputtaṁ nisinnaṁ, disvāna yasaṁ kulaputtaṁ
etadavoca "mātā te tāta yasa paridevasokasamāpannā, dehi mātuyā jīvitan"ti.
atha kho yaso kulaputto bhagavantaṁ ullokesi. atha kho bhagavā seṭṭhiṁ gahapatiṁ
etadavoca "taṁ kiṁ maññasi gahapati, yassa sekkhena ñāṇena sekkhena dassanena
dhammo diṭṭho vidito seyyathāpi tayā, tassa yathādiṭṭhaṁ yathāviditaṁ bhūmiṁ
paccavekkhantassa, anupādāya āsavehi cittaṁ vimuttaṁ, bhabbo nu kho so
gahapati hīnāyāvattitvā kāme paribhuñjituṁ seyyathāpi pubbe agārikabhūto"ti.
no hetaṁ bhanteti. 2- yasassa kho gahapati kulaputtassa sekkhena ñāṇena
sekkhena dassanena dhammo diṭṭho vidito seyyathāpi tayā, tassa yathādiṭṭhaṁ

footnote: 1 chaßēéa. evamevaṁ. 2 chaßēéa. bhante.

page number: 337

yathāviditaṁ bhūmiṁ paccavekkhantassa anupādāya āsavehi cittaṁ vimuttaṁ, abhabbo
kho gahapati yaso kulaputto hīnāyāvattitvā kāme paribhuñjituṁ seyyathāpi pubbe
agārikabhūto"ti. lābhā bhante yasassa kulaputtassa, suladdhaṁ bhante yasassa
kulaputtassa, yathā yasassa kulaputtassa anupādāya āsavehi cittaṁ vimuttaṁ,
adhivāsetu me bhante bhagavā ajjatanāya bhattaṁ yasena kulaputtena pacchāsamaṇenāti.
adhivāsesi bhagavā tuṇhībhāvena. atha kho seṭṭhi gahapati bhagavato adhivāsanaṁ
viditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi. atha kho
yaso kulaputto acirapakkante seṭṭhimhi gahapatimhi bhagavantaṁ etadavoca
"labheyyāhaṁ bhante bhagavato santike pabbajjaṁ, labheyyaṁ upasampadan"ti. "ehi
bhikkhū"ti bhagavā avoca "svākkhāto dhammo, cara brahmacariyaṁ sammā dukkhassa
antakiriyāyā"ti, sāva tassa āyasmato upasampadā ahosi.
%a name="1"@%/a@ %span style="background-color:#0403cc; color:#f0f0ff"@$[1] arahā pana hutvā somanassajāto attano pubbacaritāpadānaṁ
pakāsento mahāsamuddaṁ oggayhātiādimāha. tattha samuddanti aṅgulimuddāya saṁ
suṭṭhu dassetabbato samuddo, atha vā saṁ suṭṭhu udiyati khobhiyati pasodhiyati
ghosanaṁ karonto āluḷiyatīti samuddo, mahanto ca so samuddo cāti
mahāsamuddo, taṁ mahāsamuddaṁ. oggayhāti ajjhogāhetvā abbhantaraṁ pavisitvā
tassa mahāsamuddassa anto pavisitvā, sāmyatthe cetaṁ upayogavacananti daṭṭhabbaṁ.
bhavanaṁ me sumāpitanti ettha bhavanti nibbattanti nivasanti catūhi iriyāpathehi
vāsaṁ kappenti etthāti bhavanaṁ, mayhaṁ taṁ bhavanaṁ, taṁ vimānaṁ, taṁ pāsādaṁ
pañcapākārakūṭāgārehi saṁ suṭṭhu māpitaṁ nagaraṁ, attano balena suṭṭhu nimmitanti
attho. sunimmitā pokkharaṇīti sumahantā hutvā bhūtā itā gatā pavattā
khaṇitā katāti pokkharaṇī, macchakacchapapupphapulinatitthamadhurodakādīhi suṭṭhu nibbattā
nimmitāti attho. cakkavākūpakūjitāti cakkavākakukkuṭahaṁsādīhi kūjitā ghositā

page number: 338

nāditā sā pokkharaṇīti sambandho. ito paraṁ nadīvanadvipadacatuppadapādapapakkhīnaṁ
vaṇṇañca sumedhassa bhagavato dassanañca nimantetvā sumedhassa bhagavato
dānakkamañca suviññeyyameva.
lokāhutipaṭiggahanti ettha loke āhuti lokāhuti, kāmarūpārūpasaṅkhātassa
lokassa āhutiṁ pūjāsakkāraṁ paṭiggaṇhātīti lokāhutipaṭiggahaṁ, sumedhaṁ bhagavantanti
attho. sesaṁ byākaraṇadānañca arahattappattaphalañca suviññeyyamevāti.
yasattherāpadānavaṇṇanā niṭṭhitā.
--------------
554/142. 2. nadīkassapattherāpadānavaṇṇanā
dutiyāpadāne padumuttarassa bhagavatotiādikaṁ āyasmato nadīkassapattherassa
apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle kulagehe nibbattitvā
viññutaṁ patto ekadivasaṁ satthāraṁ piṇḍāya carantaṁ disvā pasannamānaso
attanā ropitassa ambarukkhassa paṭhamuppannaṁ manosilāvaṇṇaṁ ekaṁ ambaphalaṁ
adāsi. so tena puññakammena devamanussesu saṁsaranto imasmiṁ buddhuppāde
magadharaṭṭhe brāhmaṇakule uruvelakassapassa bhātā hutvā nibbatto vayappatto
nissaraṇajjhāsayatāya gharāvāsaṁ anicchanto tāpasapabbajjaṁ pabbajitvā tīhi
tāpasasatehi saddhiṁ nerañjarāya nadiyā tīre assamaṁ māpetvā viharati. nadītīre
vasanato kassapagottatāya ca nadīkassapoti samaññā ahosi. tassa bhagavā
saparisassa ehibhikkhubhāvena upasampadaṁ adāsi. so bhagavato gayāsīse
ādittapariyāya desanāya 1- arahatte patiṭṭhāsi.

footnote: 1 vißēáahā. 4/54/44-5, saṁ.saḷā. 18/28/17-8.

page number: 339

tatrāyaṁ anupubbikathā:- satthā yasaṁ kulaputtaṁ pabbājetvā uruvelāyaṁ
tayo bhātikajaṭile dametuṁ yena uruvelā tadavasari. tena kho pana samayena
uruvelāyaṁ tayo jaṭilā paṭivasanti uruvelakassapo nadīkassapo gayākassapoti,
tesu uruvelakassapo jaṭilo pañcannaṁ jaṭilasatānaṁ nāyako hoti vināyako
aggo pamukho pāmokkho, nadīkassapo jaṭilo tiṇṇaṁ jaṭilasatānaṁ nāyako hoti
vināyako aggo pamukho pāmokkho, gayākassapo jaṭilo dvinnaṁ jaṭilasatānaṁ
nāyako hoti vināyako aggo pamukho pāmokkho. atha kho bhagavā yena
uruvelakassapassa jaṭilassa assamo tenupasaṅkami, upasaṅkamitvā uruvelakassapaṁ
jaṭilaṁ etadavoca "sace te kassapa agaru, vaseyyāma ekarattaṁ agyāgāreti.
na kho me mahāsamaṇa garu, caṇḍettha nāgarājā iddhimā āsiviso ghoraviso,
so taṁ mā viheṭhesīti. dutiyampi kho bhagavā uruvelakassapaṁ jaṭilaṁ etadavoca
.pe. tatiyampi .pe. so taṁ mā viheṭhesīti. appeva maṁ na viheṭheyya,
iṅgha tvaṁ kassapa anujānāhi agyāgāranti. vihara mahāsamaṇa yathāsukhanti. atha
kho bhagavā agyāgāraṁ pavisitvā tiṇasanthārakaṁ paññapetvā nisīdi pallaṅkaṁ
ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.
addasā kho so nāgo bhagavantaṁ paviṭṭhaṁ, disvā dummano padhūpāyi.
atha kho bhagavato etadahosi "yannūnāhaṁ imassa nāgassa anupahacca chaviñca
cammañca maṁsañca nhāruñca aṭṭhiñca aṭṭhimiñjañca tejasā tejaṁ pariyādiyeyyan"ti.
atha kho bhagavā tathārūpaṁ iddhābhisaṅkhāraṁ abhisaṅkharitvā padhūpāyi. atha
kho so nāgo makkhaṁ asahamāno pajjali. bhagavāpi tejodhātuṁ samāpajjitvā
pajjali. ubhinnaṁ sajotibhūtānaṁ agyāgāraṁ ādittaṁ viya hoti sampajjalitaṁ
sajotibhūtaṁ. atha kho te jaṭilā agyāgāraṁ parivāretvā evamāhaṁsu "abhirūpo
vata bho mahāsamaṇo nāgena viheṭhiyatī"ti. atha kho bhagavā tassā rattiyā

page number: 340

accayena tassa nāgassa anupahacca chaviñca cammañca maṁsañca nhāruñca aṭṭhiñca
aṭṭhimiñjañca tejasā tejaṁ pariyādiyitvā patte pakkhipitvā uruvelakassapassa
jaṭilassa dassesi "ayaṁ te kassapa nāgo pariyādinno assa tejasā tejo"ti.
atha kho uruvelakassapassa jaṭilassa etadahosi "mahiddhiko kho mahāsamaṇo
mahānubhāvo, yatra hi nāma caṇḍassa nāgarājassa iddhimato āsivisassa
ghoravisassa tejasā tejaṁ pariyādiyissati, na tveva kho arahā yathā ahan"ti.
nerañjarāyaṁ bhagavā
uruvelakassapaṁ jaṭilaṁ avoca
sace te kassapa agaru
viharemu ajjaṇho aggisālamhīti.
na kho me mahāsamaṇa garu
phāsukāmova taṁ nivāremi
caṇḍettha nāgarājā
iddhimā āsiviso ghoraviso
so taṁ mā viheṭhesīti.
appeva maṁ na viheṭheyya
iṅgha tvaṁ kassapa anujānāhi agyāgāranti
dinnanti naṁ viditvā
abhīto pāvisi bhayamatīto.
disvā isiṁ paviṭṭhaṁ
ahināgo dummano padhūpāyi
sumanamanaso adhimano
manussanāgopi tattha padhūpāyi.

page number: 341

makkhañca asahamāno
ahināgo pāvakova pajjali
tejodhātusukusalo
manussanāgopi tattha pajjali.
ubhinnaṁ sajotibhūtānaṁ
agyāgāraṁ ādittaṁ hoti sampajjalitaṁ sajotibhūtaṁ
udicchare jaṭilā
abhirūpo vata bho mahāsamaṇo
nāgena viheṭhiyatīti bhaṇanti.
atha tassā rattiyā accayena
hatā nāgassa acciyo honti
iddhimato pana ṭhitā
anekavaṇṇā acciyo honti.
nīlā atha lohitikā
mañjiṭṭhā pitakā phalikavaṇṇāyo
aṅgīrasassa kāye
anekavaṇṇā acciyo honti.
pattamhi odahitvā
ahināgaṁ brāhmaṇassa dassesi
ayaṁ te kassapa nāgo
pariyādinno assa tejasā tejoti.

page number: 342

atha kho uruvelakassapo jaṭilo bhagavato iminā iddhipāṭihāriyena
abhippasanno bhagavantaṁ etadavoca "idheva mahāsamaṇa vihara, ahaṁ te
dhuvabhattenā"ti. 1-
paṭhamaṁ pāṭihāriyaṁ niṭṭhitaṁ. 2-
atha kho bhagavā uruvelakassapassa jaṭilassa assamassa avidūre aññatarasmiṁ
vanasaṇḍe vihāsi. atha kho cattāro mahārājāno abhikkantāya rattiyā
abhikkantavaṇṇā kevalakappaṁ vanasaṇḍaṁ obhāsetvā yena bhagavā tenupasaṅkamiṁsu,
upasaṅkamitvā bhagavantaṁ abhivādetvā catuddisā aṭṭhaṁsu seyyathāpi mahantā
aggikkhandhā. atha kho uruvelakassapo jaṭilo tassā rattiyā accayena yena
bhagavā tenupasaṅkami, upasaṅkamitvā bhagavantaṁ etadavoca "kālo mahāsamaṇa niṭṭhitaṁ
bhattaṁ, ke nu kho te mahāsamaṇa abhikkantāya rattiyā abhikkantavaṇṇā
kevalakappaṁ vanasaṇḍaṁ obhāsetvā yena tvaṁ tenupasaṅkamiṁsu, upasaṅkamitvā taṁ
abhivādetvā catuddisā aṭṭhaṁsu seyyathāpi mahantā aggikkhandhā"ti. ete kho
kassapa cattāro mahārājāno yenāhaṁ tenupasaṅkamiṁsu dhammassavanāyāti. atha kho
uruvelakassapassa jaṭilassa etadahosi "mahiddhiko kho mahāsamaṇo mahānubhāvo,
yatra hi nāma cattāropi mahārājāno upasaṅkamissanti dhammassavanāya, na tveva
ca kho arahā yathā ahan"ti. atha kho bhagavā uruvelakassapassa jaṭilassa bhattaṁ
bhuñjitvā tasmiṁyeva vanasaṇḍe vihāsi.
dutiyaṁ pāṭihāriyaṁ niṭṭhitaṁ.
atha kho sakko devānamindo abhikkantāya rattiyā abhikkantavaṇṇo
kevalakappaṁ vanasaṇḍaṁ obhāsetvā yena bhagavā tenupasaṅkami, upasaṅkamitvā

footnote: 1 sī. upaṭṭhāmi dhuvabhattenāti. 2 chaßēéa. ayaṁ pāṭho na dissati, evamuparipi.

page number: 343

bhagavantaṁ abhivādetvā ekamantaṁ aṭṭhāsi seyyathāpi mahāaggikkhandho purimāhi
vaṇṇanibhāhi abhikkantataro ca paṇītataro ca. atha kho uruvelakassapo jaṭilo
tassā rattiyā accayena yena bhagavā tenupasaṅkami, upasaṅkamitvā bhagavantaṁ
etadavoca "kālo mahāsamaṇa niṭṭhitaṁ bhattaṁ, ko nu kho so mahāsamaṇa abhikkantāya
rattiyā abhikkantavaṇṇo kevalakappaṁ vanasaṇḍaṁ obhāsetvā yena tvaṁ
tenupasaṅkami, upasaṅkamitvā taṁ abhivādetvā ekamantaṁ aṭṭhāsi seyyathāpi
mahāaggikkhandho purimāhi vaṇṇanibhāhi abhikkantataro ca paṇītataro cā"ti.
eso kho kassapa sakko devānamindo yenāhaṁ tenupasaṅkami dhammassavanāyāti.
atha kho uruvelakassapassa jaṭilassa etadahosi "mahiddhiko kho mahāsamaṇo
mahānubhāvo, yatra hi nāma sakkopi devānamindo upasaṅkamissati dhammassavanāya,
na tveva ca kho arahā yathā ahan"ti. atha kho bhagavā uruvelakassapassa
jaṭilassa bhattaṁ bhuñjitvā tasmiṁyeva vanasaṇḍe vihāsi.
tatiyaṁ pāṭihāriyaṁ niṭṭhitaṁ.
atha kho brahmā sahampati abhikkantāya rattiyā abhikkantavaṇṇo
kevalakappaṁ vanasaṇḍaṁ obhāsetvā yena bhagavā tenupasaṅkami, upasaṅkamitvā
bhagavantaṁ abhivādetvā ekamantaṁ aṭṭhāsi seyyathāpi mahāaggikkhandho purimāhi
vaṇṇanibhāhi abhikkantataro ca paṇītataro ca. atha kho uruvelakassapo jaṭilo
tassā rattiyā accayena yena bhagavā tenupasaṅkami, upasaṅkamitvā bhagavantaṁ
etadavoca "kālo mahāsamaṇa niṭṭhitaṁ bhattaṁ, ko nu kho so mahāsamaṇa
abhikkantāya rattiyā abhikkantavaṇṇo kevalakappaṁ vanasaṇḍaṁ obhāsetvā yena
tvaṁ tenupasaṅkami, upasaṅkamitvā taṁ abhivādetvā ekamantaṁ aṭṭhāsi seyyathāpi
mahāaggikkhandho purimāhi vaṇṇanibhāhi abhikkantataro ca paṇītataro cā"ti.

page number: 344

eso kho kassapa brahmā sahampati yenāhaṁ tenupasaṅkami dhammassavanāyāti. atha kho
uruvelakassapassa jaṭilassa etadahosi "mahiddhiko kho mahāsamaṇo mahānubhāvo,
yatra hi nāma brahmāpi sahampati upasaṅkamissati dhammassavanāya, na tveva ca
kho arahā yathā ahan"ti. atha kho bhagavā uruvelakassapassa jaṭilassa bhattaṁ
bhuñjitvā tasmiṁyeva vanasaṇḍe vihāsi.
catutthaṁ pāṭihāriyaṁ niṭṭhitaṁ.
tena kho pana samayena uruvelakassapassa jaṭilassa mahāyañño paccupaṭṭhito
hoti, kevalakappā ca aṅgamagadhā pahūtaṁ khādanīyaṁ bhojanīyaṁ ādāya abhikkamitukāmā
honti. atha kho uruvelakassapassa jaṭilassa etadahosi "etarahi kho me
mahāyañño paccupaṭṭhito, kevalakappā ca aṅgamagadhā pahūtaṁ khādanīyaṁ bhojanīyaṁ
ādāya abhikkamissanti, sace mahāsamaṇo mahājanakāye iddhipāṭihāriyaṁ karissati,
mahāsamaṇassa lābhasakkāro abhivaḍḍhissati, mama lābhasakkāro parihāyissati, aho
nūna mahāsamaṇo svātanāya nāgaccheyyā"ti. atha kho bhagavā uruvelakassapassa
jaṭilassa cetasā cetoparivitakkamaññāya uttarakuruṁ gantvā tato piṇḍapātaṁ
āharitvā anotattadahe paribhuñjitvā tattheva divāvihāraṁ akāsi. atha kho
uruvelakassapo jaṭilo tassā rattiyā accayena yena bhagavā tenupasaṅkami,
upasaṅkamitvā bhagavantaṁ etadavoca "kālo mahāsamaṇa niṭṭhitaṁ bhattaṁ, kiṁ nu kho
mahāsamaṇa hiyyo nāgamāsi, api ca mayaṁ taṁ sarāma, `kiṁ nu kho mahāsamaṇo
nāgacchatī'ti, khādanīyassa ca bhojanīyassa ca te paṭivīso ṭhapito"ti. nanu te
kassapa etadahosi "etarahi kho me mahāyañño paccupaṭṭhito, kevalakappā ca
aṅgamagadhā pahūtaṁ khādanīyaṁ bhojanīyaṁ ādāya abhikkamissanti, sace mahāsamaṇo
mahājanakāye iddhipāṭihāriyaṁ karissati, mahāsamaṇassa lābhasakkāro abhivaḍḍhissati,

page number: 345

mama lābhasakkāro parihāyissati, aho nūna mahāsamaṇo svātanāya nāgaccheyyā"ti,
so kho ahaṁ kassapa tava cetasā cetoparivitakkamaññāya uttakuruṁ gantvā
tato piṇḍapātaṁ āharitvā anotattadahe paribhuñjitvā tattheva divāvihāraṁ
akāsinti. atha kho uruvelakassapassa jaṭilassa etadahosi "mahiddhiko kho
mahāsamaṇo mahānubhāvo, yatra hi nāma cetasāpi cittaṁ pajānissati, na tveva
ca kho arahā yathā ahan"ti. atha kho bhagavā uruvelakassapassa jaṭilassa bhattaṁ
bhuñjitvā tasmiṁyeva vanasaṇḍe vihāsi.
pañcamaṁ pāṭihāriyaṁ niṭṭhitaṁ.
tena kho pana samayena bhagavato paṁsukūlaṁ uppannaṁ hoti. atha kho bhagavato
etadahosi "kattha nu kho ahaṁ paṁsukūlaṁ dhoveyyan"ti. atha kho sakko
devānamindo bhagavato cetasā cetoparivitakkamaññāya pāṇinā pokkharaṇiṁ khaṇitvā
bhagavantaṁ etadavoca "idha bhante bhagavā paṁsukūlaṁ dhovatū"ti. atha kho bhagavato
etadahosi "kimhi nu kho ahaṁ paṁsukūlaṁ parimaddeyyan"ti. atha kho sakko
devānamindo bhagavato cetasā cetoparivitakkamaññāya mahatiṁ silaṁ upanikkhipi "idha
bhante bhagavā paṁsukūlaṁ parimaddatū"ti. atha kho bhagavato etadahosi "kimhi nu kho
ahaṁ ālambitvā uttareyyan"ti. atha kho kakudhe adhivatthā devatā bhagavato
cetasā cetoparivitakkamaññāya sākhaṁ onāmesi "idha bhante bhagavā ālambitvā
uttaratū"ti. atha kho bhagavato etadahosi "kimhi nu kho ahaṁ paṁsukūlaṁ
vissajjeyyan"ti. atha kho sakko devānamindo bhagavato cetasā ceto-
parivitakkamaññāya mahatiṁ silaṁ upanikkhipi "idha bhante bhagavā paṁsukūlaṁ vissajjetū"ti.
atha kho uruvelakassapo jaṭilo tassā rattiyā accayena yena bhagavā tenupasaṅkami,
upasaṅkamitvā bhagavantaṁ etadavoca "kālo mahāsamaṇa niṭṭhitaṁ bhattaṁ, kiṁ nu kho

page number: 346

mahāsamaṇa nāyaṁ pubbe idha pokkharaṇī sāyaṁ idha pokkharaṇī, nayimā silā
pubbe upanikkhittā, kenimā silā upanikkhittā, nayimassa kakudhassa pubbe
sākhā onatā, sāyaṁ sākhā onatā"ti. idha me kassapa paṁsukūlaṁ uppannaṁ
ahosi, tassa mayhaṁ kassapa etadahosi "kattha nu kho ahaṁ paṁsukūlaṁ dhoveyyan"ti,
atha kho kassapa sakko devānamindo mama cetasā cetoparivitakkamaññāya pāṇinā
pokkharaṇiṁ khaṇitvā maṁ etadavoca "idha bhante bhagavā paṁsukūlaṁ dhovatū"ti. sāyaṁ
kassapa amanussena pāṇinā khaṇitā pokkharaṇī. tassa mayhaṁ kassapa etadahosi
"kimhi nu kho ahaṁ paṁsukūlaṁ parimaddeyyan"ti, atha kho kassapa sakko devānamindo
mama cetasā cetoparivitakkamaññāya mahatiṁ silaṁ upanikkhipi "idha bhante bhagavā
paṁsukūlaṁ parimaddatū"ti, sāyaṁ kassapa amanussena upanikkhittā silā. tassa
mayhaṁ kassapa etadahosi "kimhi nu kho ahaṁ ālambitvā uttareyyan"ti, atha
kho kassapa kakudhe adhivatthā devatā mama cetasā cetoparivitakkamaññāya sākhaṁ
onāmesi "idha bhante bhagavā ālambitvā uttaratū"ti, svāyaṁ āharahattho
kakudho tassa mayhaṁ kassapa etadahosi "kimhi nu kho ahaṁ paṁsukūlaṁ vissajjeyyan"ti,
atha kho kassapa sakko devānamindo mama cetasā cetoparivitakkamaññāya mahatiṁ
silaṁ upanikkhipi "idha bhante bhagavā paṁsukūlaṁ vissajjetū"ti, sāyaṁ kassapa
amanussena upanikkhittā silāti. atha kho uruvelakassapassa etadahosi "mahiddhiko
mahāsamaṇo mahānubhāvo, yatra hi nāma sakkopi devānamindo veyyāvaccaṁ
karissati, na tveva ca kho arahā yathā ahan"ti. atha kho bhagavā uruvelakassapassa
jaṭilassa bhattaṁ bhuñjitvā tasmiṁyeva vanasaṇḍe vihāsi.
atha kho uruvelakassapo jaṭilo tassā rattiyā accayena yena bhagavā
tenupasaṅkami, upasaṅkamitvā bhagavato kālaṁ ārocesi. "kālo mahāsamaṇa niṭṭhitaṁ
bhattan"ti. "gaccha tvaṁ kassapa āyāmahan"ti uruvelakassapaṁ jaṭilaṁ uyyojetvā

page number: 347

yāya jambuyā jambudīpo paññāyati, tato phalaṁ gahetvā paṭhamataraṁ āgantvā
agyāgāre nisīdi. addasā kho uruvelakassapo jaṭilo bhagavantaṁ agyāgāre
nisinnaṁ, disvāna bhagavantaṁ etadavoca "katamena tvaṁ mahāsamaṇa maggena āgato,
ahaṁ tayā paṭhamataraṁ pakkanto, so tvaṁ paṭhamataraṁ āgantvā agyāgāre nisinno"ti.
idhāhaṁ kassapa taṁ uyyojetvā yāya jambuyā jambudīpo paññāyati, tato phalaṁ
gahetvā paṭhamataraṁ āgantvā agyāgāre nisinno, idaṁ kho kassapa jambuphalaṁ
vaṇṇasampannaṁ gandhasampannaṁ rasasampannaṁ, sace ākaṅkhasi paribhuñjāti. alaṁ
mahāsamaṇa tvaṁyeva taṁ arahasi, tvaṁyeva taṁ paribhuñjāti. atha kho uruvelakassapassa
jaṭilassa etadahosi "mahiddhiko kho mahāsamaṇo mahānubhāvo, yatra hi nāma maṁ
paṭhamataraṁ uyyojetvā yāya jambuyā jambudīpo paññāyati, tato phalaṁ gahetvā
paṭhamataraṁ āgantvā agyāgāre nisīdissati, na tveva ca kho arahā yathā
ahan"ti. atha kho bhagavā uruvelakassapassa jaṭilassa bhattaṁ bhuñjitvā tasmiṁyeva
vanasaṇḍe vihāsi.
atha kho uruvelakassapo jaṭilo tassā rattiyā accayena yena bhagavā
tenupasaṅkami, upasaṅkamitvā bhagavato kālaṁ ārocesi "kālo mahāsamaṇa niṭṭhitaṁ
bhattan"ti. "gaccha tvaṁ kassapa āyāmahan"ti uruvelakassapaṁ jaṭilaṁ uyyojetvā
yāya jambuyā jambudīpo paññāyati, tassā avidūre ambo .pe. tassā
avidūre āmalakī .pe. tassā avidūre harītakī .pe. tāvatiṁsaṁ gantvā
pāricchattakapupphaṁ gahetvā paṭhamataraṁ āgantvā agyāgāre nisīdi. addasā kho
uruvelakassapo jaṭilo bhagavantaṁ agyāgāre nisinnaṁ, disvāna bhagavantaṁ etadavoca
"katamena tvaṁ mahāsamaṇa maggena āgato, ahaṁ tayā paṭhamataraṁ pakkanto, so
tvaṁ paṭhamataraṁ āgantvā agyāgāre nisinno"ti. idhāhaṁ kassapa taṁ uyyojetvā

page number: 348

tāvatiṁsaṁ gantvā pāricchattakapupphaṁ gahetvā paṭhamataraṁ āgantvā agyāgāre
nisinno, idaṁ kho kassapa pāricchattakapupphaṁ vaṇṇasampannaṁ gandhasampannaṁ,
1- sace ākaṅkhasi gaṇhāti. alaṁ mahāsamaṇa tvaṁyeva taṁ arahasi, tvaṁyeva taṁ gaṇhāti. 1-
atha kho uruvelakassapassa jaṭilassa etadahosi "mahiddhiko kho mahāsamaṇo
mahānubhāvo, yatra hi nāma maṁ paṭhamataraṁ uyyojetvā tāvatiṁsaṁ gantvā
pāricchattakapupphaṁ gahetvā paṭhamataraṁ āgantvā agyāgāre nisīdissati, na tveva
ca kho arahā yathā ahan"ti.
tena kho pana samayena te jaṭilā aggiṁ paricaritukāmā na sakkonti
kaṭṭhāni phāletuṁ. atha kho tesaṁ jaṭilānaṁ etadahosi "nissaṁsayaṁ kho mahāsamaṇassa
iddhānubhāvo yathā mayaṁ na sakkoma kaṭṭhāni phāletun"ti. atha kho bhagavā
uruvelakassapaṁ jaṭilaṁ etadavoca "phaliyantu kassapa kaṭṭhānī"ti. phāliyantu
mahāsamaṇāti. sakideva pañca kaṭṭhasatāni phāliyiṁsu. atha kho uruvelakassapassa
jaṭilassa etadahosi "mahiddhiko kho mahāsamaṇo mahānubhāvo, yatra hi nāma
kaṭṭhānipi phāliyissanti. na tveva ca kho arahā yathā ahan"ti.
tena kho pana samayena te jaṭilā aggiṁ paricaritukāmā na sakkonti
aggiṁ ujjaletuṁ. atha kho tesaṁ jaṭilānaṁ etadahosi "nissaṁsayaṁ kho mahāsamaṇassa
iddhānubhāvo yathā mayaṁ na sakkoma aggiṁ ujjāletun"ti. atha kho bhagavā
uruvelakassapaṁ jaṭilaṁ etadavoca "ujjaliyantu kassapa aggī"ti. ujjaliyantu
mahāsamaṇāti. sakideva pañca aggisatāni ujjaliyiṁsu. atha kho uruvelakassapassa
jaṭilassa etadahosi "mahiddhiko kho mahāsamaṇo mahānubhāvo, yatra hi nāma
aggīpi ujjaliyissanti, na tveva ca kho arahā yathā ahan"ti.

footnote: 1-1 sī. ime pāṭhā na dissanti.

page number: 349

tena kho pana samayena te jaṭilā aggiṁ paricaritvā na sakkonti aggiṁ
vijjhāpetuṁ. atha kho tesaṁ jaṭilānaṁ etadahosi "nissaṁsayaṁ kho mahāsamaṇassa
iddhānubhāvo yathā mayaṁ na sakkoma aggiṁ vijjhāpetun"ti. atha kho bhagavā
uruvelakassapaṁ jaṭilaṁ etadavoca "vijjhāyantu kassapa aggī"ti. vijjhāyantu
mahāsamaṇāti. sakideva pañca aggisatāni vijjhāyiṁsu. atha kho uruvelakassapassa
jaṭilassa etadahosi "mahiddhiko kho mahāsamaṇo mahānubhāvo, yatra hi nāma
aggīpi vijjhāyissanti, na tveva ca kho arahā yathā ahan"ti.
tena kho pana samayena te jaṭilā sītāsu hemantikāsu rattīsu
antaraṭṭhakāsu himapātasamaye najjā nerañjarāya ummujjantipi nimujjantipi
ummujjananimujjanampi karonti. atha kho bhagavā pañcamattāni mandāmukhisatāni
abhinimmini yattha te jaṭilā uttaritvā visibbesuṁ. atha kho tesaṁ jaṭilānaṁ
etadahosi "nissaṁsayaṁ kho mahāsamaṇassa iddhānubhāvo yathayimā mandāmukhiyo
nimmitā"ti. atha kho uruvelakassapassa jaṭilassa etadahosi "mahiddhiko kho
mahāsamaṇo mahānubhāvo, yatra hi nāma tāva bahū mandāmukhiyopi abhinimminissati,
na tveva ca kho arahā yathā ahan"ti.
tena kho pana samayena mahā akālamegho pāvassi, mahā udakavāhako
sañjāyi, yasmiṁ padese bhagavā viharati so padeso udakena na otthaṭo 1-
hoti. atha kho bhagavato etadahosi "yannūnāhaṁ samantā udakaṁ ussāretvā
majjhe reṇuhatāya bhūmiyā caṅkameyyan"ti. atha kho bhagavā samantā udakaṁ
ussāretvā majjhe reṇuhatāya bhūmiyā caṅkami. atha kho uruvelakassapo jaṭilo
"māheva kho mahāsamaṇo udakena vūḷho ahosī"ti nāvāya sambahulehi jaṭilehi

footnote: 1 ma. udakena otthaṭo.

page number: 350

saddhiṁ yasmiṁ padese bhagavā viharati, taṁ padesaṁ agamāsi. addasā kho
uruvelakassapo jaṭilo bhagavantaṁ samantā udakaṁ ussāretvā majjhe reṇuhatāya
bhūmiyā caṅkamantaṁ, disvāna bhagavantaṁ etadavoca "idaṁ nu tvaṁ mahāsamaṇā"ti.
"ayamahamasmi kassapā"ti bhagavā vehāsaṁ abbhuggantvā nāvāya paccuṭṭhāsi. atha
kho uruvelakassapassa jaṭilassa etadahosi "mahiddhiko kho mahāsamaṇo
mahānubhāvo, yatra hi nāma udakampi na pavāhissati, na tveva ca kho arahā
yathā ahan"ti.
atha kho bhagavato etadahosi "cirampi kho imassa moghapurisassa evaṁ
bhavissati `mahiddhiko kho mahāsamaṇo mahānubhāvo, na tveva ca kho arahā yathā
ahan'ti, yannūnāhaṁ imaṁ jaṭilaṁ saṁvejeyyan"ti. atha kho bhagavā uruvelakassapaṁ
jaṭilaṁ etadavoca "neva ca kho tvaṁ kassapa arahā, nāpi arahattamaggasamāpanno,
sāpi te paṭipadā natthi, yāya tvaṁ arahā vā assasi arahattamaggaṁ vā
samāpanno"ti. atha kho uruvelakassapo jaṭilo bhagavato pādesu sirasā nipatitvā
bhagavantaṁ etadavoca "labheyyāhaṁ bhante bhagavato santike pabbajjaṁ, labheyyaṁ
upasampadan"ti. tvaṁ khosi kassapa pañcannaṁ jaṭilasatānaṁ nāyako vināyako
aggo pamukho pāmokkho, tepi tāva apalokehi, yathā te maññissanti, tathā
te karissantīti. atha kho uruvelakassapo jaṭilo yena te jaṭilā tenupasaṅkami,
upasaṅkamatvā te jaṭile etadavoca "icchāmahaṁ bho mahāsamaṇe brahmacariyaṁ carituṁ,
yathā bhavanto maññanti tathā karontū"ti. cirapaṭikā mayaṁ bho mahāsamaṇe
abhippasannā, sace bhavaṁ mahāsamaṇe brahmacariyaṁ carissati, sabbeva mayaṁ mahāsamaṇe
brahmacariyaṁ carissāmāti. atha kho te jaṭilā kesamissaṁ jaṭāmissaṁ khārikājamissaṁ
aggihutamissaṁ udake pavāhetvā yena bhagavā tenupasaṅkamiṁsu, upasaṅkamitvā

page number: 351

bhagavato pādesu sirasā nipatitvā bhagavantaṁ etadavocuṁ "labheyyāma mayaṁ bhante
bhagavato santike pabbajjaṁ, labheyyāma upasampadan"ti. "etha bhikkhavo"ti bhagavā
avoca "svākkhāto dhammo, caratha brahmacariyaṁ sammā dukkhassa antakiriyāyā"ti.
sāva tesaṁ āyasmantānaṁ upasampadā ahosi.
addasā kho nadīkassapo jaṭilo kesamissaṁ jaṭāmissaṁ khārikājamissaṁ
aggihutamissaṁ udake vuyhamāne, disvānassa etadahosi "māheva me bhātuno
upasaggo ahosī"ti. jaṭile pāhesi "gacchatha me bhātaraṁ jānāthā"ti, sāmañca tīhi
jaṭilasatehi saddhiṁ yenāyasmā uruvelakassapo tenupasaṅkami, upasaṅkamitvā
āyasmantaṁ uruvelakassapaṁ etadavoca "idaṁ nu kho kassapa seyyo"ti, āmāvuso
idaṁ seyyoti. atha kho te jaṭilā kesamissaṁ jaṭāmissaṁ khārikājamissaṁ
aggihutamissaṁ udake pavāhetvā yena bhagavā tenupasaṅkamiṁsu. upasaṅkamitvā
bhagavato pādesu sirasā nipatitvā bhagavantaṁ etadavocuṁ "labheyyāma mayaṁ bhante
bhagavato santike pabbajjaṁ, labheyyāma upasampadan"ti. "etha bhikkhavo"ti bhagavā
avoca "svākkhāto dhammo, caratha brahmacariyaṁ sammā dukkhassa antakiriyāyā"ti.
sāva tesaṁ āyasmantānaṁ upasampadā ahosi.
addasā kho gayākassapo jaṭilo kesamissaṁ jaṭāmissaṁ khārikājamissaṁ aggihutamissaṁ
udake vuyhamāne, disvānassa etadahosi "māheva me bhātūnaṁ upasaggo
ahosī"ti, jaṭile pāhesi "gacchatha me bhātaro jānāthā"ti, sāmañca dvīhi
jaṭilasatehi saddhiṁ yenāyasmā uruvelakassapo tenupasaṅkami, upasaṅkamitvā āyasmantaṁ
uruvelakassapaṁ etadavoca "idaṁ nu kho kassapa seyyo"ti. āmāvuso idaṁ seyyoti.
atha kho te jaṭilā kesamissaṁ jaṭāmissaṁ khārikājamissaṁ aggihutamissaṁ udake
pavāhetvā yena bhagavā tenupasaṅkamiṁsu, upasaṅkamitvā bhagavato pādesu sirasā

page number: 352

nipatitvā bhagavantaṁ etadavocuṁ "labheyyāma mayaṁ bhante bhagavato santike pabbajjaṁ,
labheyyāma upasampadan"ti. "etha bhikkhavo"ti bhagavā avoca "svākkhāto dhammo,
caratha brahmacariyaṁ sammā dukkhassa antakiriyāyā"ti. sāva tesaṁ āyasmantānaṁ
upasampadā ahosi.
bhagavato adhiṭṭhānena pañca kaṭṭhasatāni na phāliyiṁsu,
phāliyiṁsu, aggī na ujjaliyiṁsu, ujjaliyiṁsu, na vijjhāyiṁsu, vijjhāyiṁsu,
pañca mandāmukhisatāni abhinimmini, etena nayena
aḍḍhuḍḍhapāṭihāriyasahassāni honti.
atha kho bhagavā uruvelāyaṁ yathābhirantaṁ viharitvā yena
gayāsīsaṁ tena cārikaṁ pakkāmi mahatā bhikkhusaṁghena saddhiṁ sahassena
sabbeheva purāṇajaṭilehi. tatra sudaṁ bhagavā gayāyaṁ viharati gayāsīse
saddhiṁ bhikkhusahassena. tatra kho bhagavā bhikkhū āmantesi:- "sabbaṁ
bhikkhave ādittaṁ, kiñca bhikkhave sabbaṁ ādittaṁ, cakkhu bhikkhave ādittaṁ,
rūpā ādittā, cakkhuviññāṇaṁ ādittaṁ, cakkhusamphasaso āditto,
yamidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā
adukkhamasukhaṁ vā tampi ādittaṁ. kena ādittaṁ, rāgagginā dosagginā
mohagginā ādittaṁ, jātiyā jarāya maraṇena sokehi paridevehi
dukkhehi domanassehi upāyāsehi ādittanti vadāmi. sotaṁ ādittaṁ,
saddā ādittā .pe. ghānaṁ ādittaṁ, gandhā ādittā .pe.
jivhā ādittā, rasā ādittā .pe. kāyo āditto,
phoṭṭhabbā ādittā .pe. mano āditto, dhammā ādittā,
manoviññāṇaṁ ādittaṁ, manosamphasso āditto, yamidaṁ manosamphassapaccayā

page number: 353

uppajjati vedayitaṁ sukhaṁ vā dukkhaṁ vā adukkhamasukhaṁ vā tampi
ādittaṁ. kena ādittaṁ, rāgagginā dosagginā mohagginā ādittaṁ,
jātiyā jarāmaraṇena sokehi paridevehi dukkhehi domanassehi
upāyāsehi ādittan"ti vadāmi.
evaṁ passaṁ bhikkhave sutavā ariyasāvako cakkhusmimpi
nibbindati, rūpesupi nibbindati, cakkhuviññāṇepi nibbindati,
cakkhusamphassepi nibbindati, yamidaṁ cakkhusamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati.
sotasmimpi nibbindati, saddesupi nibbindati .pe. ghānasmimpi
nibbindati, gandhesupi nibbindati .pe. jivhāyapi nibbindati,
rasesupi nibbindati .pe. kāyasmimpi nibbindati, phoṭṭhabbesupi
nibbindati .pe. manasmimpi nibbindati, dhammesupi nibbindati,
manosamphassepi nibbindati, yamidaṁ manosamphassapaccayā uppajjati
vedayitaṁ sukhaṁ vā dukkhaṁ vā adukkhamasukhaṁ vā tasmimpi nibbindati.
nibbindaṁ virajjati, virāgā vimuccati, vimuttasmiṁ vimuttamiti ñāṇaṁ
hoti, khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ
itthattāyāti pajānātīti. 1-
imasmiṁ ca pana veyyākaraṇasmiṁ bhaññamāne tassa bhikkhusahassassa
anupādāya āsavehi cittāni vimucciṁsu.

footnote: 1 saṁ.saḷā. 18/28/17-8.

page number: 354

%span style="background-color:#0403cc; color:#f0f0ff"@$[29] evaṁ ādittapariyāyadesanaṁ sutvā saha paṭisambhidāhi arahattaṁ
sampatto nadīkassapo thero somanassajāto attano pubbacaritāpadānaṁ
pakāsento padumuttarassa bhagavatotiādimāha. tattha aggaphalanti uttamaphalaṁ,
attanā ropitāmbarukkhassa ādimhi gahitaphalaṁ vā. sesaṁ suviññeyyamevāti.
nadīkassapattherāpadānavaṇṇanā niṭṭhitā.
-------------
555/143. 3. gayākassapattherāpadānavaṇṇanā
tatiyāpadāne ajinacammavatthohantiādikaṁ āyasmato gayākassapattherassa
apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni 1- upacinanto ito ekatiṁsakappe sikhissa bhagavato kāle kulagehe
viññutaṁ nibbatto patto nissaraṇajjhāsayatāya gharāvāsaṁ pahāya tāpasapabbajjaṁ
pabbajitvā araññāyatane assamaṁ māpetvā vanamūlaphalāhāro vasati. tena ca
samayena bhagavā eko adutiyo tassa assamasamīpenāgacchi, so bhagavantaṁ disvā
pasannamānaso upasaṅkamitvā vanditvā ekamantaṁ ṭhito velaṁ olokento
manoharāni kolaphalāni satthu upanesi. so tena puññakammena devamanussesu
saṁsaranto imasmiṁ buddhuppāde brāhmaṇakule nibbattitvā vayappatto
nissaraṇajjhāsayatāya gharāvāsaṁ pahāya tāpasapabbajjaṁ pabbajitvā dvīhi
tāpasasatehi saddhiṁ gayāya viharati. gayāya vasanato hissa kassapagottatāya ca
gayākassapoti samaññā ahosi. so bhagavā saddhiṁ parisāya ehibhikkhūpasampadaṁ
datvā nadīkassapassa vuttanayena ādittapariyāya desanāya ovadiyamāno
arahatte patiṭṭhāsi.

footnote: 1 chaßēéa. vivaṭṭūpanissayaṁ kusalaṁ.

page number: 355

%span style="background-color:#0403cc; color:#f0f0ff"@$[35] so arahattaṁ patvā somanassajāto attano pubbacaritāpadānaṁ
pakāsento ajinacammavatthohantiādimāha. tattha ajinacammavatthoti tāpasa-
pabbajitattā ajinacammanivāsanapāvuraṇoti attho. khāribhāradharoti tāpasakāle
tāpasaparikkhāraparipuṇṇakājadharoti attho. khārikatāpasaparikkhāre pūretvā. kolaṁ
ahāsi assamanti kolaphalaṁ assame pūretvā assame nisinnoti attho.
agopayinti pāṭhe 1- kolaphalaṁ pariyesitvā assamaṁ gopesiṁ rakkhinti attho. sesaṁ
sabbaṁ uttānatthamevāti.
gayākassapattherāpadānavaṇṇanā niṭṭhitā.
----------------
556/144. 4. kimilattherāpadānavaṇṇanā
catutthāpadāne nibbute kakusandhamhītiādikaṁ āyasmato kimilattherassa
apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto kakusandhassa bhagavato kāle kulagehe nibbatto 2- viññutaṁ
patto parinibbute satthari tassa dhātuyo uddissa salalamālāhi maṇḍapaṁ
kāretvā pūjaṁ akāsi. so tena puññakammena tāvatiṁsesu uppajjitvā
aparāparaṁ devamanussesu saṁsaranto imasmiṁ buddhuppāde kapilavatthunagare
sakyarājakule nibbattitvā kimiloti tassa nāmaṁ akāsi. so vayappatto
bhogasampattiyā pamatto viharati. tassa ñāṇaparipākaṁ ñatvā saṁvegajananatthaṁ
anupiyāyaṁ viharanto satthā paṭhamayobbane ṭhitaṁ ramaṇīyaṁ itthirūpaṁ abhinimminitvā
purato dassetvā puna anukkamena yathā jarārogavipattīhi abhibhūtā dissati,
tathā akāsi. taṁ disvā kimilakumāro ativiya saṁvegajāto attano saṁvegaṁ
pakāsento bhagavato pākaṭaṁ katvā laddhānusāsano arahattaṁ pāpuṇi.

footnote: 1 i. athopayintipi pāṭho. 2 chaßēéa. nibbattitvā.

page number: 356

%span style="background-color:#0403cc; color:#f0f0ff"@$[42] so arahattaṁ patvā somanassajāto attano pubbacaritāpadānaṁ
pakāsento nibbute kakusandhamhītiādimāha. brāhmaṇamhi vusīmatīti pañcahi
vasitāhi vasippattamhi bhagavati. brāhmaṇassa sabbaguṇagaṇehi maṇḍitattā
abhivūḷhītattā brāhmaṇamhi kakusandhe bhagavati parinibbuteti attho. sesaṁ
sabbaṁ uttānamevāti.
kimilattherāpadānavaṇṇanā niṭṭhitā.
------------
557/145. 5. vajjiputtattherāpadānavaṇṇanā
pañcamāpadāne 1- sahassaraṁsī bhagavātiādikaṁ āyasmato vajjiputtattherassa
apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni 2- upacinanto ito catunavutikappe ekaṁ paccekabuddhaṁ bhikkhāya carantaṁ 3-
disvā pasannamānaso kadaliphalāni adāsi. so tena puññakammena devamanussesu
saṁsaranto imasmiṁ buddhuppāde vesāliyaṁ licchavirājakumāro hutvā nibbatti,
vajjirājaputtattā vajjiputtotvevassa samaññā. so daharo hutvā hatthisippādi-
sikkhanakālepi hetusampannatāya nissaraṇajjhāsayova hutvā vicaranto satthu
dhammadesanaṁ sutvā paṭiladdhasaddho satthu santike pabbajitvā vipassanāya
kammaṁ katvā nacirasseva chaḷabhiñño ahosi. chaḷabhiñño pana hutvā aparabhāge
aciraparinibbute satthari dhammaṁ saṅgāyituṁ saṅketaṁ katvā mahātheresu tattha tattha
viharantesu ekadivasaṁ āyasmantaṁ ānandaṁ sekhaṁyeva samānaṁ mahatiyā parisāya
parivutaṁ dhammaṁ desentaṁ disvā tassa uparimaggādhigamāya ussāhaṁ janento:-

footnote: 1 chaßēéa. ayaṁ pāṭho na dissati. 2 chaßēéa. vivaṭṭūpanissayaṁ puññaṁ. 3 chaßēéa. gacchantaṁ.

page number: 357

"rukkhamūlagahanaṁ pasakkiya
nibbānaṁ hadayasmiṁ opiya
jhāya gotama mā ca pamādo
kiṁ te biḷibiḷikā karissatī"ti. 1-
gāthaṁ abhāsi.
tattha rukkhamūlagahananti rukkhamūlabhūtaṁ gahanaṁ, gahanañhi atthi, na rukkhamūlaṁ,
rukkhamūlañca atthi, na gahanaṁ, 2- tesu rukkhamūlaggahaṇena ṭhānassa chāyāya
sampannatāya vātātapaparissayābhāvaṁ dīpeti, gahanaggahaṇena nivātabhāvena
vātaparissayābhāvaṁ janasambādhābhāvañca dasseti, tadubhayena ca bhāvanāyogyataṁ.
pasakkiyāti upagantvā. nibbānaṁ hadayasmiṁ opiyāti "evaṁ mayā paṭipajjitvā
nibbānaṁ adhigantabban"ti nibbutiṁ hadaye ṭhapetvā citte katvā. jhāyāti
tilakkhaṇūpanijjhānena jhāya, vipassanābhāvanāsahitaṁ maggabhāvanaṁ bhāvehi. gotamāti
dhammabhaṇḍāgārikaṁ gottenālapati. mā ca pamādoti adhikusalesu dhammesu mā
pamādaṁ āpajji. idāni yādiso therassa pamādo, taṁ paṭikkhepavasena
dassento "kiṁ te biḷibiḷikā karissatī"ti āha. biḷibiḷikāti biḷibiḷikiriyā,
biḷibiḷitisaddapavatti yathā niratthakā, evaṁ biḷibiḷikāsadisā janapaññatti. kiṁ
te karissatīti kīdisaṁ atthaṁ tuyhaṁ sādhessati, tasmā janapaññattiṁ pahāya
sadatthapasuto hohīti ovādaṁ adāsi.
taṁ sutvā aññehi vuttena vissagandhavāyanavacanena saṁvegajāto, bahudeva
rattiṁ caṅkamena vītināmento vipassanaṁ ussukkāpetvā senāsanaṁ pavisitvā
mañcake nisinnamattova "kiñci sayāmī"ti sīsaṁ bimbohanamasampattaṁ pādaṁ bhūmito
uggataṁ sarīrassa ākāsagatakkhaṇeyeva arahattaṁ pāpuṇi.

footnote: 1 khuṭhera. 26/119/287. 2 ma. gahanañhi atthi rukkhamūlaṁ na rukkhamūlañca atthi gahanaṁ.

page number: 358

%span style="background-color:#0403cc; color:#f0f0ff"@$[49] vajjiputtatthero aparabhāge somanassajāto attano pubba-
caritāpadānaṁ pakāsento sahassaraṁsī bhagavātiādimāha. tattha sahassaraṁsīti ettha
"anekasatasahassaraṁsī"ti vattabbe gāthābandhasukhatthaṁ "sahassaraṁsī"ti vuttanti
veditabbaṁ. sesaṁ suviññeyyamevāti.
vajjiputtattherāpadānavaṇṇanā niṭṭhitā.
--------------
558/146. 6. uttarattherāpadānavaṇṇanā
chaṭṭhāpadāne sumedho nāma sambuddhotiādikaṁ āyasmato uttara-
sāmaṇerassa apadānaṁ. ayampi purimabuddhesu katādhikāro tattha tattha bhave
vivaṭṭūpanissayāni puññāni upacinanto sumedhassa bhagavato kāle vijjādharo
hutvā ākāsena vicarati. tena ca samayena satthā tasseva anuggaṇhanatthaṁ
vanantare aññatarasmiṁ rukkhamūle nisīdi chabbaṇṇabuddharaṁsiyo vissajjento. so
antalikkhena gacchanto bhagavantaṁ disvā pasannamānaso ākāsato oruyha
suvisuddhehi vipulehi kaṇikārapupphehi bhagavantaṁ pūjesi, pupphāni buddhānubhāvena
satthu upari chattākārena aṭṭhaṁsu, so tena bhiyyoso mattāya pasannacitto
hutvā aparabhāge kālaṁ katvā tāvatiṁsesu nibbattitvā dibbasampattiṁ anubhavanto
yāvatāyukaṁ tattha ṭhatvā tato cuto devamanussesu saṁsaranto imasmiṁ buddhuppāde
rājagahe brāhmaṇamahāsālassa putto hutvā nibbatti, uttarotissa nāmaṁ
ahosi. so viññutaṁ patto brāhmaṇavijjāsu nipphattiṁ gantvā jātiyā rūpena
vijjāya vayena sīlācārena ca lokassa sambhāvanīyo jāto.
tassa taṁ sampattiṁ disvā vassakāro magadhamahāmatto attano dhītaraṁ
dātukāmo hutvā attano adhippāyaṁ pavedesi. so nissaraṇajjhāsayatāya taṁ

page number: 359

paṭikkhipitvā kālena kālaṁ dhammasenāpatiṁ payirupāsanto tassa santike dhammaṁ
sutvā paṭiladdhasaddho pabbajitvā vattasampanno hutvā theraṁ upaṭṭhahati.
tena ca samayena therassa aññataro ābādho uppanno, tassa
bhesajjatthāya uttaro sāmaṇero pātova pattacīvaramādāya vihārato nikkhanto
antarāmagge taḷākassa samīpe 1- pattaṁ ṭhapetvā udakasamīpaṁ gantvā
mukhaṁ dhovati. atha aññataro umaṅgacoro katakammo ārakkhapurisehi anubaddho
aggamaggena 2- nagarato nikkhamitvā palāyanto attanā gahitaṁ ratanabhaṇḍikaṁ
sāmaṇerassa patte pakkhipitvā palāyi. sāmaṇeropi pattasamīpaṁ upagato. coraṁ
anubandhantā rājapurisā sāmaṇerassa patte bhaṇḍikaṁ disvā "ayaṁ coro,
iminā coriyaṁ katan"ti sāmaṇeraṁ pacchābāhaṁ bandhitvā vassakārassa brāhmaṇassa
dassesuṁ. vassakāro ca tadā rañño vinicchaye niyutto hutvā chejjabhejjaṁ
anusāsati, so "pubbe mama vacanaṁ nādiyi, suddhapāsaṇḍiyesu pabbajī"ti 3- kammaṁ
asodhetvā ghātukāmattāva jīvantameva taṁ sūle uttāsesi.
athassa bhagavā ñāṇaparipākaṁ oloketvā taṁ ṭhānaṁ gantvā
vipphurantahatthanakhamaṇimayūkhasambhinnasitābhatāya paggharantajātihiṅgulakasuvaṇṇarasadhāraṁ
viya jālāguṇṭhitamudutalunadīghaṅgulihatthaṁ uttarassa sīse ṭhapetvā "uttara idaṁ te
purimakammassa phalaṁ uppannaṁ, tattha tayā paccavekkhaṇabalena adhivāsanā
kātabbā"ti vatvā ajjhāsayānurūpaṁ dhammaṁ desesi. uttaro amatābhisekasadisena
satthu hatthasamphassena sañjātappasādasomanassatāya uḷārapītipāmojjaṁ paṭilabhitvā
yathāparicitaṁ vipassanāmaggaṁ samārūḷho ñāṇassa paripākaṁ gatattā satthu ca
desanāvilāsena tāvadeva maggapaṭipāṭiyā sabbe kilese khepetvā chaḷabhiñño

footnote: 1 ma. tīre. 2 ma. aggadvārena. 3 thera.a. 1/372.

page number: 360

ahosi. chaḷabhiñño pana hutvā sūlato uṭṭhahitvā parānuddayāya ākāse
ṭhatvā pāṭihāriyaṁ dassesi. mahājano acchariyabbhutacittajāto ahosi. tāvadevassa
vaṇo saṁrūḷhi, so bhikkhūhi "āvuso tādisadukkhaṁ anubhavanto kathaṁ tvaṁ vipassanaṁ
anuyuñjituṁ asakkhī"ti puṭṭho "pageva me āvuso saṁsāre ādīnavo, saṅkhārānañca
sabhāvo sudiṭṭho, evāhaṁ tādisaṁ dukkhaṁ anubhavantopi asakkhiṁ vipassanaṁ
vaḍḍhetvā visesaṁ adhigantun"ti āha. "pubbajātiyā daharakāle makkhikaṁ gahetvā
nimbasūlakaṁ gahetvā sūlāropanakīḷaṁ paṭicca evaṁ anekajātisatesu
sūlāropanadukkhamanubhavitvā imāya pariyosānajātiyā evarūpaṁ dukkhamanubhūtan"ti
āha.
%a name="1"@%/a@ %span style="background-color:#0403cc; color:#f0f0ff"@$[55] atha aparabhāge pubbakammaṁ saritvā somanassajāto pubbacaritāpadānaṁ
pakāsento sumedho nāma sambuddhotiādimāha. tattha anuttānapadavaṇṇanameva
karissāma.
%a name="1"@%/a@ %span style="background-color:#0403cc; color:#f0f0ff"@$[57] vijjādharo tadā āsinti bāhirakamantādivijjāsiddhiyā ākāsa-
gāmisamattho hutvā caraṇavasena taṁ vijjaṁ rakkhitvā avināsetvā pariharaṇavasena
vijjādharayoni āsiṁ ahosinti attho. antalikkhacaro ahanti antaṁ pariyosānaṁ
koṭiṁ likhate saṅkarissatīti antalikkhaṁ. atha vā antaṁ pariyosānaṁ likhyate
olokiyate etenāti antalikkhaṁ, tasmiṁ antalikkhe, ākāse caraṇasīlo ahanti
attho. tisūlaṁ sukataṁ gayhāti tikhiṇaṁ sūlaṁ, aggaṁ āvudhaṁ. tisūlaṁ sundaraṁ kataṁ,
koṭṭanaghaṁsanamaddanapaharaṇavasena suṭṭhu kataṁ sūlāvudhaṁ gayha gahetvā ambarato
gacchāmīti attho. sesaṁ sabbaṁ heṭṭhā vuttanayattāva nayānuyogena
suviññeyyamevāti.
uttarattherāpadānavaṇṇanā niṭṭhitā.
---------------

page number: 361

559/147. 7. aparauttarattherāpadānavaṇṇanā
sattamāpadāne nibbute lokanāthamhītiādikaṁ āyasmato aparassa
uttarattherassa apadānaṁ. ayampi purimabuddhesu katādhikāro tattha tattha bhave
vivaṭṭūpanissayāni puññāni upacinanto ito catunnavutikappe siddhatthassa
bhagavato kāle kulagehe nibbattitvā vayappatto viññutaṁ patvā sāsane
laddhappasādo hutvā upāsakattaṁ nivedesi. so satthari parinibbute attano
ñātake sannipātetvā bahupūjāsakkāraṁ saṁharitvā dhātupūjaṁ akāsi. so tena
puññakammena devamanussesu saṁsaranto imasmiṁ buddhuppāde sākete brāhmaṇakule
nibbattitvā uttaroti laddhanāmo vayappatto kenacideva karaṇīyena sāvatthiṁ
gato gaṇḍambamūle kataṁ yamakapāṭihāriyaṁ disvā pasīditvā puna kāḷakārāmasutta-
desanāya 1- abhivaḍḍhamānasaddho pabbajitvā satthārā saddhiṁ rājagahaṁ gantvā
upasampadaṁ labhitvā tatheva caranto vipassanaṁ paṭṭhapetvā nacirasseva chaḷabhiñño
ahosi. chaḷabhiñño pana hutvā satthari sāvatthiyaṁ viharante buddhupaṭṭhānatthaṁ
rājagahato sāvatthiṁ upagato bhikkhūhi "kiṁ āvuso pabbajjākiccaṁ tayā matthakaṁ
pāpitan"ti puṭṭho aññaṁ byākāsi.
%a name="1"@%/a@ %span style="background-color:#0403cc; color:#f0f0ff"@$[93] arahattaṁ pana patvā somanassajāto attano pubbacaritāpadānaṁ
pakāsento nibbute lokanāthamhītiādimāha. taṁ sabbaṁ heṭṭhā vuttanayattā
uttānatthamevāti.
aparauttarattherāpadānavaṇṇanā niṭṭhitā.
--------------

footnote: 1 i. kālakārāma... (aṅ. catukka. 21/24-29-30).

page number: 362

560/148. 8. bhaddajittherāpadānavaṇṇanā
aṭṭhamāpadāne ogayhāhaṁ pokkharaṇintiādikaṁ āyasmato bhaddajittherassa
apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto padumuttarassa bhagavato kāle brāhmaṇakule nibbattitvā
viññutaṁ patto brāhmaṇānaṁ vijjāsippesu pāraṁ gantvā kāme pahāya
tāpasapabbajjaṁ pabbajitvā araññāyatane assamaṁ kāretvā vasanto ekadivasaṁ
satthāraṁ ākāsena gacchantaṁ disvā pasannamānaso añjaliṁ paggayha aṭṭhāsi.
satthā tassa ajjhāsayaṁ disvā ākāsato otari. otiṇṇassa pana bhagavato
madhuñca bhisamuḷālañca sappikhīrañca upanāmesi, tassa taṁ bhagavā anukampaṁ
upādāya paṭiggahetvā anumodanaṁ katvā pakkāmi. so tena puññakammena
tusitesu nibbatto tattha yāvatāyukaṁ ṭhatvā tato cuto aparāparaṁ sugatīsuyeva
saṁsaranto vipassissa bhagavato kāle mahaddhano seṭṭhi hutvā aṭṭhasaṭṭhibhikkhusata-
sahassaṁ bhojetvā ticīvarena acchādesi.
evaṁ bahuṁ kusalaṁ katvā devaloke nibbatti. tattha yāvatāyukaṁ ṭhatvā
tato cavitvā manussalokesu uppanno buddhasuññe loke pañca paccekabuddhasatāti
catūhi paccayehi upaṭṭhahitvā tato cuto rājakule nibbattitvā rajjaṁ anusāsanto
attano puttaṁ paccekabodhiṁ adhigantvā ṭhitaṁ upaṭṭhahitvā tassa parinibbutassa
dhātuyo gahetvā cetiyaṁ katvā pūjesi. evaṁ tattha tattha tāni tāni puññāni
katvā imasmiṁ buddhuppāde bhaddiyanagare asītikoṭivibhavassa bhaddiyaseṭṭhissa
ekaputtako hutvā nibbatti, bhaddajītissa nāmaṁ ahosi. tassa kira
issariyabhogaparivārasampatti carimabhave bodhisattassa viya ahosi.

page number: 363

tadā satthā sāvatthiyaṁ vasitvā bhaddajikumāraṁ saṅgaṇhanatthāya mahatā
bhikkhusaṁghena saddhiṁ bhaddiyanagaraṁ gantvā jātiyāvane vasi tassa ñāṇaparipākaṁ
āgamayamāno. sopi uparipāsāde nisinno sīhapañjaraṁ vivaritvā olokento
bhagavato santike dhammaṁ sotuṁ gacchantaṁ mahājanaṁ disvā "katthāyaṁ mahājano
gacchatī"ti pucchitvā taṁ kāraṇaṁ sutvā sayampi mahatā parivārena satthu santikaṁ
gantvā dhammaṁ suṇanto sabbābharaṇapaṭimaṇḍitova sabbakilese khepetvā
arahattaṁ pāpuṇi. arahatte pana tena adhigate satthā bhaddiyaseṭṭhiṁ āmantesi
"tava putto alaṅkatapaṭiyatto dhammaṁ suṇanto arahatte patiṭṭhāsi, tenassa
idāneva pabbajituṁ yuttaṁ, no ce pabbajissati, parinibbāyissatī"ti. seṭṭhi "na
mayhaṁ puttassa daharasseva sato parinibbānena kiccaṁ atthi, pabbājetha nan"ti
āha. taṁ satthā pabbājetvā upasampādetvā tattha sattāhaṁ vasitvā koṭigāmaṁ
pāpuṇi, so ca gāmo gaṅgātīre ahosi. koṭigāmavāsino ca buddhappamukhassa
bhikkhusaṁghassa mahādānaṁ pavattesuṁ. bhaddajitthero satthārā anumodanāya
āraddhamattāya bahigāmaṁ gantvā "gaṅgātīre maggasamīpe satthu āgatakāle
vuṭṭhahissāmī"ti kālaparicchedaṁ katvā aññatarasmiṁ rukkhamūle samāpattiṁ
samāpajjitvā nisīdi. mahātheresu āgacchantesupi avuṭṭhahitvā satthu
āgatakāleyeva vuṭṭhāsi. puthujjanā bhikkhū "ayaṁ adhunā pabbajito, mahātheresu
āgacchantesu mānathaddho hutvā na vuṭṭhāsī"ti ujjhāyiṁsu.
koṭigāmavāsino satthu bhikkhusaṁghassa ca bahū nāvāsaṁghāṭe bandhiṁsu.
satthā "bhaddajissānubhāvaṁ pakāsemī"ti nāvāya ṭhatvā "kahaṁ bhaddajī"ti pucchi.
bhaddajitthero "sohaṁ bhante"ti 1- satthāraṁ upasaṅkamitvā añjaliṁ katvā aṭṭhāsi.

footnote: 1 chaßēéa. "esāhaṁ bhante"ti.

page number: 364

satthā "ehi bhaddaji, amhehi saddhiṁ ekanāvaṁ abhiruhā"ti. so uppatitvā
satthu ṭhitanāvāyaṁ aṭṭhāsi. satthā gaṅgāya majjhe gatakāle "bhaddaji tayā
mahāpanādakāle ajjhāvuṭṭharatanapāsādo kahan"ti āha. imasmiṁ ṭhāne nimuggo
bhanteti. tena hi bhaddaji sabrahmacārīnaṁ kaṅkhaṁ chindāti. tasmiṁ khaṇe thero
satthāraṁ vanditvā iddhibalena gantvā pāsādathūpikaṁ pādaṅgulantarena
sannirujjitvā 1- pañcavīsatiyojanaṁ pāsādaṁ gahetvā ākāse uppati, uppatanto
ca paññāsayojanāni ukkhipi. athassa purimabhave ñātakā pāsādagatena lobhena
macchakacchapamaṇḍūkā hutvā nibbattā tasmiṁ pāsāde uṭṭhahante parivattitvā
patiṁsu. satthā te sampatante disvā "ñātakā te bhaddaji kilamantī"ti āha.
thero satthu vacanena pāsādaṁ vissajjesi. pāsādo yathāṭhāneyeva patiṭṭhahi.
satthā paraṁ gato bhikkhūhi "kadā bhante bhaddajittherena ayaṁ pāsādo
ajjhāvuṭṭho"ti puṭṭho mahāpanādajātakaṁ 2- kathetvā bahujanaṁ dhammāmataṁ pāyesi.
%a name="1"@%/a@ %span style="background-color:#0403cc; color:#f0f0ff"@$[98] thero pana arahattaṁ patto pubbasambhāraṁ saritvā somanassajāto
pubbacaritāpadānaṁ pakāsento 3- ogayhāhaṁ pokkharaṇintiādimāha. tattha
ogayhāhaṁ pokkharaṇinti puthunānāanekamahoghehi khaṇitattā "pokkharaṇī"ti
laddhanāmaṁ jalāsayaṁ ogayha ogāhetvā pavisitvā ajjhogāhetvā
ghāsahetukhādanatthāya tattha pokkharaṇiyaṁ pavisitvā bhisaṁ padumapuṇḍarīkamūlaṁ
uddharāmīti attho. sesaṁ heṭṭhā vuttanayattā uttānapadatthattā ca nayānusārena
suviññeyyamevāti.
bhaddajittherāpadānavaṇṇanā niṭṭhitā.
----------------

footnote: 1 ma. sannirumbhitvā.
footnote: 2 khu.jā. 27/40/79-80. 3 chaßēéa. pakāsetuṁ.

page number: 365

561/149. 9. sivakattherāpadānavaṇṇanā
navamāpadāne esanāya carantassātiādikaṁ āyasmato sivakattherassa
apadānaṁ. ayampi purimabuddhesu katādhikāro tattha tattha bhave vivaṭṭūpanissayāni
puññāni upacinanto vipassissa bhagavato kāle kulagehe nibbattitvā viññutaṁ
patto ekadivasaṁ bhagavantaṁ piṇḍāya carantaṁ disvā pasannamānaso pattaṁ
ādāya kummāsassa pūretvā adāsi. so tena puññakammena devamanussesu
saṁsaranto imasmiṁ buddhuppāde rājagahe brāhmaṇakulagehe nibbattitvā
sivakotissa nāmaṁ ahosi. so vayappatto vijjāsippesu nipphattiṁ gato
nekkhammajjhāsayatāya kāme pahāya tāpasapabbajjaṁ pabbajitvā vicaranto
satthāraṁ upasaṅkamitvā dhammaṁ sutvā paṭiladdhasaddho pabbajitvā vipassanāya kammaṁ
karonto nacirasseva arahattaṁ pāpuṇi.
%a name="1"@%/a@ %span style="background-color:#0403cc; color:#f0f0ff"@$[117] arahattaṁ patvā somanassajāto attano pubbacaritāpadānaṁ
pakāsento esanāya carantassātiādimāha. taṁ sabbaṁ suviññeyyamevāti.
sivakattherāpadānavaṇṇanā niṭṭhitā.
-----------
562/150. 10. upavānattherāpadānavaṇṇanā
dasamāpadāne padumuttaro nāma jinotiādikaṁ āyasmato upavānattherassa
apadānaṁ. ayaṁ kira purimabuddhesu katādhikāro tattha tattha bhave vivaṭṭūpanissayāni
puññāni upacinanto kenaci kammacchiddena padumuttarassa bhagavato kāle
daliddakule nibbattitvā viññutaṁ patto bhagavati parinibbute tassa dhātuṁ
gahetvā manussadevanāgagaruḷayakkhakumbhaṇḍagandhabbehi sattaratanamaye sattayojanike
thūpe kate tattha sudhotaṁ attano uttarāsaṅgaṁ veḷagge ābandhitvā dhajaṁ

page number: 366

katvā pūjaṁ akāsi. taṁ gahetvā abhisammatako nāma yakkhasenāpati devehi
cetiyapūjārakkhaṇatthaṁ ṭhapito adissamānakāyo ākāse dhārento cetiyaṁ tikkhattuṁ
padakkhiṇaṁ akāsi. taṁ disvā bhiyyoso mattāya pasannamānaso ahosi. so
tena puññakammena devamanussesu saṁsaranto imasmiṁ buddhuppāde sāvatthiyaṁ
brāhmaṇakule nibbattitvā upavānoti laddhanāmo vayappatto jetavana-
paṭiggahaṇe buddhānubhāvaṁ disvā paṭiladdhasaddho pabbajitvā vipassanāya kammaṁ
karonto chaḷabhiñño ahosi. athāyasmā upavāno bhagavato upaṭṭhāko ahosi.
tena ca samayena bhagavato vātābādho uppajji. therassa gihisahāyo devahito 1-
nāma brāhmaṇo sāvatthiyaṁ paṭivasati. so theraṁ catūhi paccayehi pavāresi.
athāyasmā upavāno nivāsetvā pattacīvaraṁ gahetvā tassa brāhmaṇassa
nivesanaṁ upagañchi. brāhmaṇo "kenaci maññe 2- payojanena thero āgato
bhavissatī"ti ñatvā "vadeyyātha bhante kenattho"ti āha. thero tassa
brāhmaṇassa payojanaṁ ācikkhanto:-
"arahaṁ sugato loke vātehābādhiko muni
sace uṇhodakaṁ atthi munino dehi brāhmaṇa.
pūjito pūjaneyyānaṁ sakkareyyāna sakkato
apacito paceyyānaṁ tassa icchāmi hātave"ti 3-
gāthādvayaṁ abhāsi.
tassattho:- yo imasmiṁ loke pūjaneyyānaṁ pūjetabbehi sakkādīhi
devehi mahābrahmādīhi ca brahmehi pūjito, sakkareyyānaṁ sakkātabbehi
bimbisārakosalarājādīhi sakkato, apaceyyānaṁ apacāyitabbehi mahesīhi khīṇāsavehi

footnote: 1 i.,ma. devasito. 2 ma. aññena. 3 khuṭhera. 26/185-6/299-30.

page number: 367

apacito, kilesehi ārakattādinā arahaṁ, sobhanagamanādinā sugato sabbaññū
muni mayhaṁ satthā devadevo sakkānaṁ atisakko brahmānaṁ atibrahmā, so
dāni vātehi vātahetu vātakkhobhanimittaṁ ābādhiko jāto. sace brāhmaṇa
uṇhodakaṁ atthi, tassa vātābādhavūpasamanatthaṁ taṁ hātave upanetuṁ icchāmīti.
taṁ sutvā brāhmaṇo uṇhodakaṁ tadanurūpaṁ vātaharañca bhesajjaṁ bhagavato
upanāmesi. tena ca satthu rogo vūpasami. tassa bhagavā anumodanaṁ akāsi.
%a name="1"@%/a@ %span style="background-color:#0403cc; color:#f0f0ff"@$[122] athāyasmā upavāno aparabhāge attano pubbakammaṁ saritvā
somanassajāto pubbacaritāpadānaṁ pakāsento padumuttaro nāma jinotiādimāha.
tattha padumuttarotiādīni pubbe vuttatthāneva.
%a name="1"@%/a@ %span style="background-color:#0403cc; color:#f0f0ff"@$[123] mahājanā samāgammāti sakalajambudīpavāsino rāsibhūtāti attho.
citakaṁ katvāti yojanubbedhaṁ candanarāsicitakaṁ katvā bhagavato sarīraṁ tattha
abhiropayiṁsūti sambandho.
%a name="1"@%/a@ %span style="background-color:#0403cc; color:#f0f0ff"@$[124] sarīrakiccaṁ katvānāti ādahanāti agginā dahanakiccaṁ katvāti
attho.
%a name="1"@%/a@ %span style="background-color:#0403cc; color:#f0f0ff"@$[127-28] jaṅghā maṇimayā āsīti manussehi katathūpe jaṅghā
pupphavāhatthaṁ caritaṭṭhānaṁ maṇimayā indanīlamaṇinā katāti attho. mayampīti
sabbe devā thūpaṁ karissāmāti attho.
%a name="1"@%/a@ %span style="background-color:#0403cc; color:#f0f0ff"@$[129] dhātu āveṇikā natthīti devamanussehi visuṁ visuṁ cetiyaṁ kātuṁ
āveṇikā visuṁ dhātu natthi, taṁ dassento sarīraṁ ekapiṇḍitanti āha.
adhiṭṭhānabalena sakalasarīradhātu ekaghanasilāmayapaṭimā viya ekameva ahosīti
attho. imamhi buddhathūpamhīti sakalajambudīpavāsīhi katamhi imamhi suvaṇṇathūpamhi
mayaṁ sabbe samāgantvā kañcukathūpaṁ karissāmāti attho.

page number: 368

%span style="background-color:#0403cc; color:#f0f0ff"@$[133] indanīlaṁ mahānīlanti indīvarapupphavaṇṇābhaṁ maṇi indanīlamaṇi.
tato adhikavaṇṇatā mahāmaṇi indanīlamaṇayo ca mahānīlamaṇayo ca jotirasamaṇi-
jātiraṅgamaṇayo ca ekato sannipātetvā rāsī katvā suvaṇṇathūpe kañcukathūpaṁ
katvā achādayunti sambandho.
%a name="1"@%/a@ %span style="background-color:#0403cc; color:#f0f0ff"@$[144] paccekaṁ buddhaseṭṭhassāti buddhuttamassa pati ekaṁ visuṁ
uparichādanena thūpaṁ akaṁsūti attho.
%a name="1"@%/a@ %span style="background-color:#0403cc; color:#f0f0ff"@$[147] kumbhaṇḍā guyhakā tathāti kumbhamattāni aṇḍāni yesaṁ devānaṁ
te kumbhaṇḍā, paṭicchādetvā niguhitvā paṭicchādanato garuḷā guyhakā nāma
jātā, te kumbhaṇḍā guyhakāpi thūpaṁ akaṁsūti attho.
%a name="1"@%/a@ %span style="background-color:#0403cc; color:#f0f0ff"@$[151] atibhonti na tassābhāti tassa cetiyassa pabhaṁ candasūriyatārakānaṁ
pabhā na atibhonti, na ajjhottharantīti attho.
%a name="1"@%/a@ %span style="background-color:#0403cc; color:#f0f0ff"@$[158] ahampi kāraṁ kassāmīti tādino lokanāthassa thūpasmiṁ ahampi
kāraṁ puññakiriyaṁ kusalakammaṁ dhajapaṭākapūjaṁ karissāmīti attho.
upavānattherāpadānavaṇṇanā niṭṭhitā.
---------------
563/151. 11. raṭṭhapālattherāpadānavaṇṇanā
ekādasamāpadāne padumuttarassa bhagavatotiādikaṁ āyasmato raṭṭhapālat-
therassa apadānaṁ. ayampi purimabuddhesu katādhikāro tattha tattha bhave
vivaṭṭūpanissayāni puññāni upacinanto padumuttarassa bhagavato kāle tassa
uppattito puretarameva haṁsavatīnagare gahapatimahāsālakule nibbattitvā vayappatto
pitu accayena gharāvāse patiṭṭhito ratanakoṭṭhāgārakammikena dassitaṁ aparimāṇaṁ

page number: 369

kulavaṁsānugataṁ dhanaṁ disvā "imaṁ ettakaṁ dhanarāsiṁ mayhaṁ ayyakapayyakādayo
attanā saddhiṁ gahetvā gantuṁ nāsakkhiṁsu, mayā pana gahetvā gantuṁ vaṭṭatī"ti
cintetvā kapaṇaddhikādīnaṁ mahādānaṁ deti. so abhiññālābhiṁ ekaṁ tāpasaṁ
upaṭṭhahanto tena devalokādhipacce uyyojito yāvajīvaṁ puññāni katvā tato
cuto devo hutvā nibbatti. so tattha devaloke devarajjaṁ karonto
yāvatāyukaṁ ṭhatvā tato cuto manussaloke bhinnaṁ raṭṭhaṁ sandhāretuṁ samatthassa
kulassa ekaputto hutvā nibbatti. tena ca samayena padumuttaro nāma bhagavā
loke uppajjitvā pavattitavaradhammacakko veneyyasattaṁ nibbānamahānagarasaṅkhāta-
khemantabhūmiṁ sampāpesi. atha so kulaputto anukkamena viññutaṁ patto ekadivasaṁ
upāsakehi saddhiṁ vihāraṁ gato satthāraṁ dhammaṁ desentaṁ disvā pasannacitto
parisapariyante nisīdi.
tena ca samayena satthā ekaṁ bhikkhuṁ saddhāpabbajitānaṁ aggaṭṭhāne
ṭhapesi, taṁ disvā pasannamānaso tadatthāya cittaṁ ṭhapetvā satasahassabhikkhu-
parivārassa bhagavato mahatā sakkārena sattāhaṁ mahādānaṁ pavattetvā paṇidhānaṁ
akāsi. satthā tassa anantarāyena ijjhanabhāvaṁ disvā "anāgate gotamassa
nāma sammāsambuddhassa sāsane saddhāpabbajitānaṁ aggo bhavissatī"ti byākāsi.
so satthāraṁ bhikkhusaṁghañca vanditvā uṭṭhāyāsanā pakkāmi. so tattha yāvatāyukaṁ
puññāni katvā tato cavitvā devamanussesu saṁsaranto ito dvānavutikappe
phussassa bhagavato kāle satthu vemātikabhātikesu tīsu rājaputtesu satthāraṁ
upaṭṭhahantesu tesaṁ puññakiriyāya sahāyakiccaṁ akāsi. evaṁ tattha tattha bhave taṁ
taṁ bahuṁ kusalaṁ upacinitvā sugatīsuyeva saṁsaranto imasmiṁ buddhuppāde kururaṭṭhe
thullakoṭṭhikanigame raṭṭhapālaseṭṭhigehe nibbatti, tassa bhinnaṁ raṭṭhaṁ sandhāretuṁ

page number: 370

samatthe kule nibbattattā raṭṭhapāloti vaṁsānugatameva nāmaṁ ahosi. so mahatā
parivārena vaḍḍhanto anukkamena yobbanaṁ patto mātāpitūhi patirūpena dārena
saṁyojetvā mahante ca yase patiṭṭhāpito dibbasampattisadisaṁ sampattiṁ
paccanubhoti. atha bhagavā kururaṭṭhe janapadacārikaṁ caranto thullakoṭṭhikaṁ 1- anupāpuṇi.
taṁ sutvā raṭṭhapālo kulaputto satthāraṁ upasaṅkamitvā satthu santike dhammaṁ
sutvā paṭiladdhasaddho sattavāre bhattacchede katvā kicchena kasirena mātāpitaro
anujānāpetvā satthāraṁ upasaṅkamitvā pabbajjaṁ yācitvā satthu āṇattiyā
aññatarassa therassa santike pabbajitvā yonisomanasikārena kammaṁ karonto
vipassanaṁ vaḍḍhetvā arahattaṁ pāpuṇi.
%a name="1"@%/a@ %span style="background-color:#0403cc; color:#f0f0ff"@$[179-80] athāyasmā aparabhāge attano pubbakammaṁ saritvā
somanassajāto pubbacaritāpadānaṁ pakāsento padumuttarassa bhagavatotiādimāha.
tattha 2- sunāgo so mayā dinnoti tadā mahādhanaseṭṭhi hutvā sabbaṁ
sāpateyyaṁ dānamukhe vissajjanasamaye sattappatiṭṭho sundaro nāgo hatthirājā
mayā dinno ahosi. taṁ dassento īsādantotiādimāha. Ōsādanto
rathaīsappamāṇadanto, so mayā dinno hatthināgo. urūḷhavāti
rājāvahanayoggasamattho, rājāraho vā. setacchattoti alaṅkāratthāya
upaṭṭhahanasetacchattasahitoti attho. pasobhitoti ārohapariṇāhavā rūpasobhāhi
sampannoti attho. sakappano sahatthipoti hatthialaṅkārasahito hatthigopakasahitoti
attho. itthambhūto hatthināgo padumuttarassa bhagavato mayā dinnoti attho.
%a name="1"@%/a@ %span style="background-color:#0403cc; color:#f0f0ff"@$[181] mayā bhattaṁ kāretvānāti mayā kārāpitavihāre vasantānaṁ
koṭisaṅkhānaṁ bhikkhūnaṁ niccabhattaṁ paṭṭhapetvā mahesino niyyādesinti sambandho.

footnote: 1 sī.,ma. thullakoṭaṭhitaṁ. 2 chaßēéa. ayaṁ pāṭho na dissati.

page number: 371

%span style="background-color:#0403cc; color:#f0f0ff"@$[183] jalajuttamanāmakoti jalato jāto jalajo. kiṁ taṁ? padumaṁ,
padumena samānanāmattā uttamattā ca padumuttaro nāma bhagavāti attho.
sesaṁ sabbattha uttānatthamevāti.
raṭṭhapālattherāpadānavaṇṇanā niṭṭhitā.
chappaññāsamamahāvaggavaṇṇanā niṭṭhitā.
iti visuddhajanavilāsiniyā apadānaṭṭhakathāya
ettāvatā buddhapaccekabuddhasāvakattherāpadānaṭṭhakathā samattā.
---------------

page number: 372

nigamanakathā
sīhaḷadīpake appicchatādiguṇavantānaṁ theravaṁsappadīpānaṁ ānandattherādīnaṁ
sabbasattānaṁ taṇhāmānadiṭṭhādayo chedananiggahavivecanādyatthaṁ sattahi māsehi
ativiya ārādhanena laddhakosallena bodhisambhāraṁ gavesantena satidhitigativīriya-
parakkamantena mahāsamantaguṇasobhanena tipiṭakadharena paṇḍitena ābhataṁ imaṁ
apadānaṭṭhakathaṁ sabbo sadevaloko jānātūti.
anena lobhādimalā pajānaṁ
cakkhādirogā vividhā ca dukkhā
kalahādibhayā dukkhitā jātā 1-
corādayonatthakarā ca loke.
nassantu me pañca verā ca pāpā
nassantu gimhe yathā vuṭṭhivātā
aṭṭhaṅgikamaggavarena patvā
nibbānapuraṁ paṭipādayāmi.
sabbadiṭṭhiñca maddanto rāgadosādipāpake
saṁsāravaṭṭaṁ chinditvā upemi saggamokkhake.
āṇākhettamhi sabbattha avīcimhi bhavaggato
sabbe dhammānuyāyantu tayo lokā utupi cāti.
apadānaṭṭhakathā samattā.
----------

footnote: 1 sī. kalahā vivādā ca dubbhikkhajātā.

