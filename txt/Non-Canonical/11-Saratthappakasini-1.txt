
page number: 001

sāratthappakāsinī nāma
saṁyuttanikāyaṭṭhakathā sagāthāvaggavaṇṇanā
----------
namo tassa bhagavato arahato sammāsambuddhassa.
ganthārambhakathā
karuṇāsītalahadayaṁ paññāpajjotavihatamohatamaṁ
sanarāmaralokagaruṁ vande sugataṁ gativimuttaṁ.
buddhopi buddhabhāvañca bhāvetvā ceva sacchikatvā ca
yaṁ upagato gatamalaṁ vande tamanuttaraṁ dhammaṁ.
sugatassa orasānaṁ puttānaṁ mārasenamathanānaṁ
aṭṭhannampi ca samūhaṁ sirasā vande ariyasaṁghaṁ.
iti me pasannamatino ratanattayavandanāmayaṁ puññaṁ
yaṁ suvihatantarāyo hutvā tassānubhāvena.
saṁyuttavaggapaṭimaṇḍitassa saṁyuttāagamavarassa
buddhānubuddhasaṁvaṇṇitassa ñāṇappabhedajananassa.
atthappakāsanatthaṁ aṭṭhakathā ādito vasīsatehi 1-
pañcahi yā saṅgītā anusaṅgītā ca pacchāpi.
sīhaladīpampana ā- bhatātha vasinā mahāmahindena
ṭhapitā sīhalabhāsāya dīpavāsīnamatthāya.
apanetvāna tatohaṁ sīhalabhāsaṁ manoramaṁ bhāsaṁ
tantinayānucchavikaṁ āropento vigatadosaṁ.
samayaṁ avilomento therānaṁ theravaṁsappadīpānaṁ 2-
sunipuṇavinicchayānaṁ mahāvihāravāsīnaṁ. 3-

footnote: 1 chaßēéa. vasisatehi 2 chaßēéa. theravaṁsadīpānaṁ, ma. theravaṁsapadipānaṁ
footnote: 3 chaßēéa. mahāvihāre nivāsīnaṁ.

page number: 002

hitvā punappunāgata- matthaṁ atthaṁ pakāsayissāmi
sujanassa ca tuṭṭhatthaṁ ciraṭṭhitatthañca dhammassa.
sāvatthippabhūtīnaṁ nagarānaṁ vaṇṇanā katā heṭṭhā
saṅgītīnaṁ dvinnaṁ yā me atthaṁ vadantena.
vitthāravasena sudaṁ vatthūni ca yāni tattha vuttāni
tesampi na idha bhiyyo vitthārakathaṁ karissāmi.
suttānaṁ pana atthā na vinā vatthūhi ye pakāsenti 1-
tesaṁ pakāsanatthaṁ vatthūnipi dassayissāmi.
sīlakathā dhutadhammā kammaṭṭhānāni ceva sabbāni
cariyāvidhānasahito jhānasamāpattivitthāro.
sabbā ca abhiññāyo paññāsaṅkalananicchayo 2- ceva
khandhadhātāyatanin 3- driyāni ariyāni ceva cattāri.
saccāni paccayākāra- desanā suparisuddhanipuṇanayā
avimuttatantimaggā vipassanābhāvanā ceva.
iti pana sabbaṁ yasmā visuddhimagge mayā suparisuddhaṁ
vuttaṁ tasmā bhiyyo netaṁ 4- idha vicārayissāmi.
"majjhe visuddhimaggo esa catunnampi āgamānañ hi
ṭhatvā pakāsayissati tattha yathābhāsitamatthaṁ."
icceva kato tasmā tampi gahetvāna saddhimetāya
aṭṭhakathāya vijānatha saṁyuttavinissitaṁ atthanti.

footnote: 1 chaßēéa., i. pakāsanti 2 ka. paññāsakalananicchayo, ma. paññāsaṅgahavinicchayo
footnote: 3 chaßēéa. khandhādhātā.... 4 chaßēéa., i. na taṁ

page number: 003

1. devatāsaṁyutta
1. naḷavagga
1. oghataraṇasuttavaṇṇanā
tattha saṁyuttāgamo nāma sagāthāvaggo nidānavaggo khandhakavaggo
saḷāyatanavaggo mahāvaggoti pañcavaggo hoti, suttato:-
satta suttasahassāni satta suttasatāni ca
dvāsaṭṭhī ceva suttāni eso saṁyuttasaṅgaho.
bhāṇavārato bhāṇavārasataṁ hoti. tassa vaggesu sagāthāvaggo ādi,
suttesu oghataraṇasuttaṁ. tassāpi "evamme sutan"tiādikaṁ āyasmatā ānandena
paṭhamamahāsaṅgītikāle vuttaṁ nidānamādi. sā panesā paṭhamamahāsaṅgīti sumaṅgalavilāsiniyā
dīghanikāyaṭṭhakathāya ādimhi vitthāritā, tasmā sā tattha vitthāritanayeneva
veditabbā.
[1] yaṁ panetaṁ "evamme sutan"tiādikaṁ nidānaṁ, tattha evanti
nipātapadaṁ. metiādīni nāmapadāni. sāvatthiyaṁ viharatīti ettha vīti upasaggapadaṁ,
haratīti ākhyātapadanti iminā tāva nayena padavibhāgo veditabbo.
atthato pana evaṁsaddo tāva upamūpadesasampahaṁsanagarahanavacana-
sampaṭiggahākāranidassanāvadhāraṇādianekatthappabhedo. tathā hesa "evaṁ jātena maccena,
kattabbaṁ kusalaṁ bahun "tievamādīsu 1- upamāyaṁ āgato. "evante abhikkamitabbaṁ,
evante paṭikkamitabban"ti 2- upadese. "evametaṁ bhagavā, evametaṁ sugatā"tiādīsu 3-
sampahaṁsane. "evamevaṁ 4- panāyaṁ vasalī yasmiṁ vā tasmiṁ vā tassa muṇḍakassa
samaṇassa vaṇṇaṁ bhāsatī"tiādīsu 5- garahane. "evamabhanteti kho te bhikkhū bhagavato
paccassosun"tiādīsu 6- vacanasampaṭiggahe. "evaṁ byā kho ahaṁ bhante bhagavatā

footnote: 1 khu.su. 25/53/26 visākhavatthu 2 aṅ. catukka. 21/122/140 ūmibhayasutta
footnote: 3 aṅ. tika. 20/66/188 kesaputtisutta 4 ma. evameva
footnote: 5 saṁ. sagā. 15/187/192 dhanañjānīsutta 6 maßēáū. 12/1/1 mūlapariyāyasutta

page number: 004

dhammaṁ desitaṁ ājānāmī"tiādīsu 1- ākāre. "ehi tvaṁ māṇavaka, yena samaṇo
ānando tenupasaṅkama, upasaṅkamitvā mama vacanena samaṇaṁ ānandaṁ appābādhaṁ
appātaṅkaṁ lahuṭaṭhānaṁ balaṁ phāsuvihāraṁ puccha `subho māṇavo todeyyaputto bhavantaṁ
ānandaṁ appābādhaṁ appātaṅkaṁ lahuṭaṭhānaṁ balaṁ phāsuvihāraṁ pucchatī'ti, evañca
vadehi `sādhu kira bhavaṁ ānando yena subhassa māṇavassa todeyyaputtassa
nivesanaṁ, tenupasaṅkamatu anukampaṁ upādāyā"tiādīsu 2- nidassane. "taṁ kiṁ maññatha
kālāmā, ime dhammā kusalā vā akusalā vāti. akusalā bhante. sāvajjā vā
anavajjā vāti. sāvajjā bhante. viññugarahitā vā viññuppasatthā vāti.
viññugarahitā bhante. samattā samādinnā ahitāya dukkhāya saṁvattanti vā no vā,
kathaṁ vo ettha hotīti. samattā bhante samādinnā ahitāya dukkhāya saṁvattanti,
evanno ettha hotī"tiādīsu 3- avadhāraṇe. svāyamidha ākāranidassanāvadhāraṇesu
daṭṭhabbo.
tattha ākāratthena evaṁsaddena etamatthaṁ dīpeti:-
nānānayanipuṇamanekajjhāsayasamuṭaṭhānaṁ atthabyañjanasampannaṁ vividhapāṭihāriyaṁ
dhammatthadesanāpaṭivedhagambhīraṁ sabbasattānaṁ sakasakabhāsānurūpato sotapathamāgacchantaṁ tassa
bhagavato vacanaṁ sabbappakārena ko samattho viññātuṁ, sabbathāmena pana sotukāmataṁ
janetvāpi evamme sutaṁ, mayāpi ekenākārena sutanti.
nidassanatthena "nāhaṁ sayambhū, na mayā idaṁ sacchikatan"ti attānaṁ
parimocento "evamme sutaṁ, mayāpi evaṁ sutan"ti idāni vattabbaṁ sakalasuttaṁ
nidasseti.
avadhāraṇatthena "etadaggaṁ bhikkhave mama sāvakānaṁ bhikkhūnaṁ bahussutānaṁ
yadidaṁ ānando, gatimantānaṁ, satimantānaṁ, dhitimantānaṁ, upaṭaṭhākānaṁ yadidaṁ
ānando"ti 4- evaṁ bhagavatā, "āyasmā ānando atthakusalo dhammakusalo
byañjanakusalo niruttikusalo pubbāparakusalo"ti 5- evaṁ dhammasenāpatinā ca

footnote: 1 maßēáū. 12/398/356 mahātaṇhāsaṅkhayasutta 2 dī.sī. 9/445/197 subhamāṇavavatthu
footnote: 3 aṅ. tika. 20/66/185 kesaputtisutta 4 aṅ. ekaka. 20/219-23/25 etadaggavagga 5 aṅ. pañcaka. 22/169/225 khippanisantisutta (syā)

page number: 005

pasaṭṭhabhāvānurūpaṁ attano dhāraṇabalaṁ dassento sattānaṁ sotukamyataṁ 1- janeti
"evamme sutaṁ, tañca kho atthato vā byañjanato vā anūnamanadhikaṁ, evameva
na aññathā daṭṭhabban"ti.
mesaddo tīsu atthesu dissati. tathā hissa "gāthābhigītaṁ me
abhojaneyyan"tiādīsu 2- mayāti attho. "sādhume bhante bhagavā saṅkhittena dhammaṁ
desetū"tiādīsu 3- mayhanti attho. "dhammadāyādā me bhikkhave bhavathā"tiādīsu 4-
mamāti attho. idha pana "mayā sutan"ti ca "mama sutana"ti ca atthadvaye yujjati.
sutanti ayaṁ sutasaddo saupasaggo anupasaggo ca gamanavissuta-
kilinnūpacitānuyogasotaviññeyyasotadvārānusāraviññātādianekatthappabhedo. tathā
hissa "senāya pasuto"tiādīsu gacchantoti attho. "sutadhammassa passato"tiādīsu 5-
vissutadhammassāti attho. "avassutā avassutassā"tiādīsu 6-
kilinnākilinnassāti attho. "tumehahi puññaṁ pasutaṁ anappakan"tiādīsu 7-
upacitanti attho. "ye jhānapasutā dhīrā"tiādīsu 8- jhānānuyuttāti attho.
"diṭaṭhaṁ sutaṁ mutan"tiādīsu 9- sotaviññeyyanti attho. "sutadharo
sutasannicayo"tiādīsu 10- sotadvārānusāraviññātadharoti attho. idha panassa
sotadvārānusārena upadhāritanti vā upadhāraṇanti vā attho. mesaddassa hi
mayāti atthe sati "evaṁ mayā sutaṁ, sotadvārānusārena upadhāritan"ti
attho 11- yujjati. mamāti atthe sati "evaṁ mama sutaṁ,
sotadvārānusārena upadhāraṇan"ti attho yujjati.
evametesu tīsu padesu evanti sotaviññāṇādiviññāṇakiccanidassanaṁ. meti
vuttaviññāṇasamaṅgipuggalanidassanaṁ. sutanti assavanabhāvapaṭikkhepato
anūnānadhikāviparītaggahaṇanidassanaṁ. tathā evanti tassā sotadvārānusārena pavattāya

footnote: 1 chaßēéa. sotukāmataṁ 2 saṁ. sagā. 15/197/208 kasibhāradvājasutta,khu.su. 25/81/351
footnote: 3 saṁ. saḷā. 18/112/75 puṇṇasutta (syā) 4 maßēáū. 12/29/17 dhammadāyādasutta
footnote: 5 khu.u. 25/11/105 muccalindasutta 6 vinayu. bhikkhunīvi. 3/657/4 pārājikakaṇḍa

7 khu. khuddaka. 25/12/11 tirokuḍḍasutta 8 khu. dhamma. 25/181/49
yamakappāṭihāriyavatthu 9 maßēáū. 12/241/203 alagaddūpamasutta
10 maßēáū. 12/333/298 mahāgosiṅagasutta 11 chaßēéa., i. atthoti pāṭho na dissati

page number: 006

viññāṇavīthiyā nānappakārena ārammaṇe pavattibhāvappakāsanaṁ. meti attappakāsanaṁ.
sutanti dhammappakāsanaṁ, ayaṁ hettha saṅkhepo "nānappakārena ārammaṇe pavattāya
viññāṇavīthiyā mayā na aññaṁ kataṁ, idaṁ pana kataṁ, ayaṁ dhammo suto"ti.
tathā evanti niddisitabbappakāsanaṁ. meti puggalappakāsanaṁ. sutanti
puggalakiccappakāsanaṁ. idaṁ vuttaṁ hoti:- yaṁ suttaṁ niddisissāmi, taṁ mayā
evaṁ sutanti.
tathā evanti yassa cittasantānassa nānākārappavattiyā
nānatthabyañjanagahaṇaṁ hoti, tassa nānākāraniddeso. evanti hi ayaṁ
ākārapaññattiniddeso. 1- meti kattuniddeso. sutanti visayaniddeso. ettāvatā
nānākārappavattena cittasantānena taṁsamaṅgino kattuvisaye gahaṇasanniṭṭhānaṁ 2-
kataṁ hoti.
athavā evanti puggalakiccaniddeso. sutanti viññāṇakiccaniddeso. meti
ubhayakiccayuttapuggalaniddeso. ayaṁ panettha saṅkhepo:- mayā savanakiccaviññāṇasamaṅginā
puggalena viññāṇavasena laddhasavanakiccavohārena sutanti.
tattha evanti ca meti ca sacchikatthaparatthavasena 3- avijjamānapaññatti. kiṁ
hettha taṁ paramatthato atthi, yaṁ evanti vā meti vā niddesaṁ labhetha. sutanti
vijjamānapaññatti. yaṁ hi taṁ ettha sotena upaladdhaṁ, taṁ paramatthato vijjamānanti.
tathā evanti ca meti ca taṁ taṁ upādāya vattabbato upādāpaññatti. sutanti
diṭṭhādīni upanidhāya vattabbato upanidhāpaññatti.
ettha ca evanti vacanena asammohaṁ dīpeti. na hi sammuḷho
nānappakārapaṭivedhasamattho hoti. sutanti vacanena sutassa asammosaṁ dīpeti. yassa
hi sutaṁ pamuṭṭhaṁ 4- hoti, na so kālantarena mayā sutanti paṭijānāti. iccassa
asammohena paññāsiddhi, asammohena 5- pana satisiddhi. tattha paññāpubbaṅgamāya
satiyā byañjanāvadhāraṇasamatthatā, satipubbaṅgamāya paññāya atthapaṭivedhasamatthatā.

footnote: 1 chaßēéa., i. ākārapaññatti 2 ma. kattuvisayaggahaṇasanniṭṭhānaṁ
footnote: 3 chaßēéa. saccikaṭṭha... 4 chaßēéa. sammuṭṭhaṁ, sī. pammuṭṭhaṁ 5 chaßēéa., i.asammosena

page number: 007

tadubhayasamatthatāyogena atthabyañjanasampannassa dhammakosalassa 1- anupālanasamatthato
dhammabhaṇḍāgārikatāsiddhi.
aparo nayo:- evanti vacanena yoniso manasikāraṁ dīpeti ayoniso
manasikaroto hi nānappakārapaṭivedhābhāvato. sutanti vacanena avikkhepaṁ dīpeti
vikkhittacittassa savanābhāvato. tathā hi vikkhittacitto puggalo sabbasampattiyā
vuccamānopi "na mayā sutaṁ, puna bhaṇathā"ti bhaṇati. yoniso manasikārena cettha
attasammāpaṇidhiṁ pubbe ca katapuññataṁ sādheti sammā appaṇihitattassa pubbe
akatapuññassa vā tadabhāvato. avikkhepena saddhammassavanaṁ sappurisūpanissayañca
sādheti. na hi vikkhittacitto sotuṁ sakkoti, na ca sappurise anupanissayamānassa
savanaṁ atthīti.
aparo nayo:- yasmā "evanti yassa cittasantānassa nānākārappavattiyā
nānatthabyañjanagahaṇaṁ hoti, tassa nānākāraniddeso"ti vuttaṁ, so ca evaṁ
bhaddako ākāro na sammā appaṇihitattano pubbe akatapuññassa vā hoti,
tasmā evanti iminā bhaddakena ākārena pacchimacakkadvayasampattimattano dīpeti.
sutanti savanayogena purimacakkadvayasampattiṁ. na hi appaṭirūpe dese vasato
sappurisūpanissayavirahitassa vā savanaṁ atthi. iccassa pacchimacakkadvayasiddhiyā
āsayasuddhi siddhā hoti, purimacakkadvayasiddhiyā payogasuddhi, tāya ca āsayasuddhiyā
adhigamabyattisiddhi, payogasuddhiyā āgamabyattisidadhi. iti payogāsayasuddhassa
āgamādhigamasampannassa vacanaṁ aruṇuggaṁ viya suriyassa udayato, yoniso manasikāro
viya ca kusalakammassa, arahati bhagavato vacanassa pubbaṅgamaṁ bhavitunti ṭhāne 2- nidānaṁ
ṭhapento evamme sutantiādimāha.
aparo nayo:- evanti iminā nānappakārapaṭivedhadīpakena vacanena
attano atthapaṭibhāṇapaṭisambhidāsampattisabhāvaṁ dīpeti. sutanti iminā
sotabbabhedapaṭivedhadīpakena dhammaniruttipaṭisambhidāsampattisabhāvaṁ. evanti ca idaṁ
yoniso manasikāradīpakaṁ vacanaṁ bhāsamāno "ete mayā dhammā manasānupekkhitā diṭṭhiyā
supaṭividdhā"ti dīpeti. sutanti idaṁ savanayogadīpakaṁ vacanaṁ bhāsamāno"bahū mayā

footnote: 1 chaßēéa., i. dhammakosassa 2 i., sī. thero

page number: 008

dhammā sutā dhatā 1- vacasā paricitā"ti dīpeti. tadubhayenapi atthabyañjanapāripūriṁ
dīpento savane ādaraṁ janeti. atthabyañjanaparipuṇṇaṁ hi dhammaṁ ādarena asuṇanto
mahatā hitā paribāhiro hotīti ādaraṁ janetvā sakkaccaṁ dhammo sotabbo.
evamme sutanti iminā pana sakalena vacanena āyasmā ānando
tathāgatappaveditaṁ dhammaṁ attano 2- adahanto asappurisabhūmiṁ atikkamati, sāvakattaṁ
paṭijānanto sappurisabhūmiṁ okkamati. tathā asaddhammā cittaṁ vuṭṭhāpeti, saddhamme
cittaṁ patiṭṭhāpeti. "kevalaṁ sutamevetaṁ mayā, tasseva pana bhagavato vacanan"ti
dīpento attānaṁ parimoceti, satthāraṁ apadisati, jinavacanaṁ appeti, dhammanettiṁ
patiṭṭhāpeti.
apica "evamme sutan"ti attanā uppāditabhāvaṁ appaṭijānanto
purimasavanaṁ 3- vivaranto "sammukhā paṭiggahitamidaṁ mayā tassa bhagavato catuvesārajja-
visāradassa dasabaladharassa āsabhaṭṭhānaṭṭhāyino sīhanādanādino sabbasattuttamassa
dhammissarassa dhammarājassa dhammādhipatino dhammadīpassa dhammasaraṇassa
saddhammavaracakkavattino sammāsambuddhassa vacanaṁ, na ettha atthe vā dhamme vā pade vā
byañjane vā kaṅkhā vā vimati vā kātabbā"ti sabbadevamanussānaṁ imasmiṁ
dhamme asaddhiyaṁ vināseti, saddhāsampadaṁ uppādetīti. tenetaṁ vuccati:-
"vināsayati assaddhaṁ saddhaṁ vaḍḍheti sāsane
evamme sutamiccetaṁ 4- vadaṁ gotamasāvako"ti.
ekanti gaṇanaparicchedaniddeso. samayanti paricchinnaniddeso. ekaṁ
samayanti aniyamitaparidīpanaṁ. ettha 5- samayasaddo:-
samavāye khaṇe kāle samūhe hetudiṭṭhisu
paṭilābhe pahāne ca paṭivedhe ca dissati.
tathā hissa "appeva nāma svepi upasaṅkameyyāma kālañca samayañca
upādāyā"ti evamādīsu 6- samavāyo attho. "ekova kho bhikkhave khaṇo ca samayo

footnote: 1 chaßēéa., i. dhātā 2 attano adahantoti attani aṭṭhapentoti ṭīkā
footnote: 3 chaßēéa. purimavacanaṁ 4 chaßēéa., i. sutamiccevaṁ 5 chaßēéa., i. tattha
footnote: 6 dī.sī. 9/447/197 subhamāṇavavatthu

page number: 009

ca brahmacariyavāsāyā"tiādīsu 1- khaṇo. "uṇahasamayo pariḷāhasamayo"tiādīsu 2- kālo.
"mahāsamayo pavanasmin"tiādīsu 3- samūho. "samayopi kho te bhaddāli appaṭividdho
ahosi, bhagavā kho sāvatthiyaṁ viharati, bhagavāpi maṁ jānissati' bhaddāli nāma bhikkhu
satthusāsane sikkhāya aparipūrakārī'ti. ayaṁpi kho te bhaddāli samayo appaṭividdho
ahosī"tiādīsu 4- hetu. "tena kho pana samayena uggāhamāno paribbājako
samaṇamuṇaḍikāputto 5- samayappavādake tindukācīre ekasālake mallikāya ārāme
paṭivasatī"tiādīsu 6- diṭṭhi.
"diṭṭhe dhamme ca yo attho yo cattho samparāyiko
atthābhisamayā dhīro paṇḍitoti pavuccatī"ti
ādīsu 7- paṭilābho. "sammā mānābhisamayā antamakāsi dukkhassā"tiādīsu 8- pahānaṁ.
"dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho"tiādīsu 9-
paṭivedho. idha panassa kālo attho. tena saṁvaccharautumāsāḍḍhamāsarattidivasa-
pubbaṇhamajjhantikasāyaṇhapaṭhamamajjhimapacchimayāmamuhuttādīsu kālappabhedabhūtesu samayesu
ekaṁ samayanti dīpeti.
tattha kiñcāpi etesu saṁvaccharādīsu samayesu yaṁ yaṁ suttaṁ yamhi yamhi
saṁvacchare utumhi māse pakkhe rattibhāge divasabhāge vā vuttaṁ, sabbantaṁ therassa
suviditaṁ suvavatthāpitaṁ paññāya. yasmā pana "evaṁ me sutaṁ asukasaṁvacchare
asukautumhi asukamāse asukapakkhe asukarattibhāge asukadivasabhāge vā"ti evaṁ vutte
na sakkā sukhena dhāretuṁ vā uddisituṁ vā uddiisāpetuṁ vā, bahuñca vattabbaṁ
hoti, tasmā ekeneva padena tamatthaṁ samodhānetvā "ekaṁ samayan"ti āha.
ye vā ime gabbhokkantisamayo 10- jātisamayo saṁvegasamayo abhinikkhamanasamayo
dukkarakārikasamayo māravijayasamayo abhisambodhisamayo diṭṭhadhammasukhavihārasamayo

footnote: 1 aṅ. aṭṭhaka. 23/119/230 gahapativagga: akkhaṇasutta (syā)
footnote: 2 vinayu. mahāvi. 2/358/282 pācittiyakaṇḍa 3 dī. mahā. 10/332/216 mahāsamayasutta
footnote: 4 maßēéa. 13/135/111 bhaddālisutta 5 sī. samaṇamaṇḍikāputto

6 maßēéa. 13/260/234 samaṇamuṇḍikasutta 7 saṁ. sagā. 15/128/104 paṭhamāppamādasutta
8 maßēáū. 12/28/16 sabbāsavasutta 9 khu. paṭi.31/545,549/449,454 saccakathā (syā)
10 ma. gabbhavokkantisamayo

page number: 010

desanāsamayo parinibbānasamayoti evamādayo bhagavato devamanussesu ativiya
suppakāsā anekakālappabhedāeva samayā, tesu samayesu desanāsamayasaṅkhātaṁ ekaṁ
samayanti dīpeti. yo cāyaṁ ñāṇakaruṇākiccasamayesu karuṇākiccasamayo,
attahitaparahitapaṭipattisamayesu parahitapaṭipattisamayo, sannipatitānaṁ karaṇīyadvayasamayesu
dhammīkathāsamayo, desanāpaṭipattisamayesu desanāsamayo, tesupi samayesu aññataraṁ
sandhāya "ekaṁ samayan"ti āha.
kasmā panettha yathā abhidhamme "yasmiṁ samaye kāmāvacaran"ti ca ito
aññesu suttapadesu "yasmiṁ samaye bhikkhave bhikkhu vivicceva kāmehī"ti ca
bhummavacanena niddeso kato, vinaye ca "tena samayena buddho bhagavā"ti
karaṇavacanena, tathā akatvā "ekaṁ samayan"ti upayogavacananiddeso katoti. tattha
tathā, idha ca aññathā atthasambhavato. tattha hi abhidhamme ito aññesu
suttapadesu ca adhikaraṇattho bhāvena bhāvalakkhaṇattho ca sambhavati. adhikaraṇaṁ hi
kālattho samūhattho ca samayo, tattha vuttānaṁ phassādidhammānaṁ
khaṇasamavāyahetusaṅkhātassa ca samayassa bhāvena tesaṁ bhāvo lakkhiyati. tasmā
tadatthajotanatthaṁ tattha bhummavacananiddeso kato.
vinaye ca hetuattho karaṇattho ca sambhavati. yo hi so sikkhāpadapaññattisamayo
sāriputtādīhipi duviññeyyo, tena samayena hetubhūtena karaṇabhūtena
ca sikkhāpadāni paññāpayanto sikkhāpadapaññattihetuñca avekkhamāno bhagavā tattha
tattha vihāsi. tasmā tadatthajotanatthaṁ tattha karaṇavacananiddeso 1- kato.
idha pana aññasmiṁ ca evaṁjātike accantasaṁyogattho sambhavati. yaṁ hi
samayaṁ bhagavā imaṁ aññaṁ vā suttantaṁ desesi, accantameva taṁ samayaṁ karuṇāvihārena
vihāsi. tasmā tadatthajotanatthaṁ idha upayogavacananiddeso katoti.
tenetaṁ vuccati:-
"tantaṁ atthamavekkhitvā 2- bhummena karaṇena ca
aññatra samayo vutto upayogena so idhā"ti.

footnote: 1 chaßēéa. karaṇavacanena niddeso 2 chaßēéa. atthamapekkhitvā

page number: 011

porāṇā pana vaṇṇayanti:- "tasmiṁ samaye"ti vā "tena samayenā"ti vā
"taṁ samayan"ti 1- vā abhilāpamattabhedo esa, 2- sabbattha bhummameva atthoti.
tasmā "ekaṁ samayan"ti vuttepi "ekasmiṁ samaye"ti attho veditabbo.
bhagavāti garu. garuṁ hi loke "bhagavā"ti vadanti. ayañca sabbaguṇavisiṭṭhatāya
sabbasattānaṁ garu, tasmā "bhagavā"ti veditabbo.
porāṇehipi vuttaṁ:-
"bhagavāti vacanaṁ seṭṭhaṁ bhagavāti vacanamuttamaṁ
garu gāravayutto so bhagavā tena vuccatī"ti.
apica:-
"bhāgyavā bhaggavā yutto bhagehi ca vibhattavā
bhattavā vantagamano bhavesu bhagavā tato"ti
imissā gāthāya vasenassa padassa vitthārato attho veditabbo. so ca
visuddhimagge buddhānussatiniddese vuttoyeva.
ettāvatā cettha evamme sutanti vacanena yathāsutaṁ dhammaṁ desento 3-
bhagavato dhammasarīraṁ 4- paccakkhaṁ karoti. tena "nayidaṁ atikkantasatthukaṁ pāvacanaṁ, ayaṁ
vo satthā"ti satthu adassane 5- ukkaṇṭhitaṁ janaṁ samassāsesi. ekaṁ samayaṁ bhagavāti
vacanena tasmiṁ samaye bhagavato avijjamānabhāvaṁ dassento rūpakāyaparinibbānaṁ
sāveti. 6- tena "evaṁvidhassa nāma ariyadhammassa desetā 7- dasabaladharo
vajirasaṅghāṭasamānakāyo sopi bhagavā parinibbuto, kenaññena jīvite āsā
janetabbā"ti jīvitamadamattaṁ janaṁ saṁvejeti, saddhamme cassa ussāhaṁ janeti.
evanti ca bhaṇanto desanāsampattiṁ niddisati. me sutanti sāvakasampattiṁ. ekaṁ
samayanti kālasampattiṁ. bhagavāti desakasampattiṁ.
sāvatthiyanti evaṁnāmake nagare. samīpatthe cetaṁ bhummavacanaṁ.
viharatīti avisesena iriyāpathadibbabrahmāriyavihāresu
aññataravihārasamaṅgiparidīpanametaṁ. idha pana ṭhānagamananisīdanasayanappabhedesu iriyāpathesu

footnote: 1 chaßēéa. ekaṁ samayan"ti. 2 abhilāpamattabhedoti vacanamattena visesoti ṭīkā
footnote: 3 chaßēéa. dassento 4 ma. dhammakāyaṁ 5 chaßēéa. adassanena 6 chaßēéa. sādheti 7 chaßēéa. desako

page number: 012

aññatarairiyāpathasamāyogaparidīpanaṁ, tena ṭhitopi gacchantopi nisinnopi sayānopi
bhagavā viharaticceva veditabbo. so hi ekaṁ iriyāpathabādhanaṁ aññena iriyāpathena
vicchinditvā aparipatantaṁ attabhāvaṁ harati pavatteti, tasmā "viharatī"ti vuccati.
jetavaneti jetassa rājakumārassa vane. taṁ hi tena ropitaṁ saṁvaḍḍhitaṁ
paripālitaṁ ahosi, tasmā "jetavanan"ti saṅkhaṁ gataṁ. tasmiṁ jetavane. anāthapiṇḍikassa
ārāmeti anāthapiṇḍikena gahapatinā catupaññāsahiraññakoṭipariccāgena
buddhappamukhassa bhikkhusaṁghassa niyyātitattā 1- "anāthapiṇḍikassa ārāmo"ti saṅkhaṁ
gate ārāme. ayamettha saṅkhepo, vitthāro pana papañcasūdaniyā majjhimaṭṭhakathāyaṁ
sabbāsavasuttavaṇṇanāyaṁ vutto.
tattha siyā:- yadi tāva bhagavā sāvatthiyaṁ viharati, "jetavane"ti na
vattabbaṁ. atha tattha viharati, "sāvatthiyan"ti na vattabbaṁ. na hi sakkā ubhayattha
ekaṁ samayaṁ viharitunti. na kho panetaṁ evaṁ daṭṭhabbaṁ.
nanu avocumha "samīpatthe bhummavacanan"ti. tasmā yathā gaṅgāyamunādīnaṁ
samīpe goyūthāni carantāni "gaṅgāya caranti, yamunāya carantī"ti vuccati, evamidhāpi
yadidaṁ sāvatthiyā samīpe jetavanaṁ, tattha viharanto vuccati "sāvatthiyaṁ viharati
jetavane"ti. gocaragāmanidassanatthaṁ hissa sāvatthivacanaṁ,
pabbajitānurūpanivāsanaṭṭhānadassanatthaṁ 2- sesavacanaṁ.
aññatarā devatāti nāmagottavasena apākaṭā ekā devatāti attho.
"abhijānāti no bhante bhagavā. ahu ñātaññatarassa 3- mahesakkhassa yakkhassa
saṅkhittena taṇhāsaṅkhayavimuttiṁ bhāsitā"ti 4- ettha pana abhiññāto sakkopi
devarājā "aññataro"ti vutto. "devatā"ti ca idaṁ devānaṁpi devadhītānaṁpi
sādhāraṇavacanaṁ. imasmiṁ panatthe devo 5- adhippeto, so ca kho rūpāvacarānaṁ
devānaṁ aññataro.

footnote: 1 katthaci niyyāditattātipi dissati 2 chaßēéa., i...ṇidassanatthaṁ
footnote: 3 sī. āhutaṁyeva aññatarassa, ka. ahunaññeva aññatarassa
footnote: 4 ka.,ma. abhāsitthāti, maßēáū. 12/395/352 cūḷataṇhāsaṅkhayasutta 5 sī. devaputto

page number: 013

abhikkantāya rattiyāti ettha abhikkantasaddo khayasundarābhi-
rūpābbhānumodanādīsu dissati. tattha "abhikkantā bhante ratti, nikkhanto paṭhamo
yāmo, ciraṁnisinno bhikkhusaṁgho, uddisatu bhante bhagavā bhikkhūnaṁ pāṭimokkhan"ti
evamādīsa 1- khaye dissati. "ayaṁ imesaṁ catunnaṁ puggalānaṁ abhikkantataro ca paṇītataro
cā"ti evamādīsu 2- sundare.
"ko me vandati pādāni iddhiyā yasasā jalaṁ
abhikkantena vaṇṇena sabbā obhāsayaṁ disā"ti
evamādīsu 3- abhirūpe. "abhikkantaṁ bho gotama, abhikkantaṁ bho gotamā"ti
evamādīsu 4- abbhānumodane. idha pana khaye. tena abhikkantāya rattiyā,
parikkhīṇāya rattiyāti vuttaṁ hoti. tatthāyaṁ devaputto majjhimayāmasamanantare
āgatoti veditabbo. niyāmo hi kiresa devatānaṁ yadidaṁ buddhānaṁ vā
buddhasāvakānaṁ vā upaṭṭhānaṁ āgacchantā majjhimayāmasamanantareyeva āgacchanti.
abhikkantavaṇṇāti idha abhikkantasaddo abhirūpe, vaṇṇasaddo pana
chavithutikulavaggakāraṇasaṇṭhānapamāṇarūpāyatanādīsu dissati. tattha "suvaṇṇavaṇṇosi
bhagavā"ti evamādīsu 5- chaviyā. "kadā saññūḷhā pana te gahapati ime samaṇassa
gotamassa vaṇṇā"ti evamādīsu 6- thutiyaṁ. "cattārome bho gotama vaṇṇā"ti
evamādīsu 7- kulavagge. "atha kena nu vaṇṇena, gandhatthenoti vuccatī"ti evamādīsu 8-
kāraṇe. "mahantaṁ hatthirājavaṇṇaṁ abhinimminitvā"ti evamādīsu 9- saṇṭhāne. "tayo
pattassa vaṇṇā"ti evamādīsu 10- pamāṇe. "vaṇṇo gandho raso ojā"ti
evamādīsu 11- rūpāyatane. so idha chaviyā daṭṭhabbo. tena abhikkantavaṇṇā
abhirūpacchavi, iṭṭhavaṇṇā manāpavaṇṇāti vuttaṁ hoti. devatā hi manussalokaṁ

footnote: 1 aṅ. aṭṭhaka. 23/110/207 (syā), vinayu. cūḷa. 7/383/204 pātimokkhaṭṭhapanakkhandhaka
footnote: 2 aṅ. catukka. 21/100/113 potaliyasutta 3 khu. vimāna. 26/857/87
footnote: maṇḍūkadevaputta... 4 vinayu. mahāvi. 1/15/7 verañjakaṇḍa, khu.su. 25/82/352

kasibhāradvājasutta 5 maßēéa. 13/399/384 selasutta 6 maßēéa. 13/77/54 upālivādasutta
7 dī.sī. 9/266/92 tatiyaibbhavāda 8 saṁ. sagā. 15/234/246 padumapupphasutta
9 saṁ. sagā. 15/138/124 nāgasutta 10 vinayu. mahāvi. 2/602/68 nissaggiyakaṇḍa
11 abhi. saṅgaṇi. 34/617, 624,628, 645/189 rūpakaṇḍa

page number: 014

āgacchamānā pakativaṇṇaṁ pakatiiddhiṁ jahitvā oḷārikaṁ attabhāvaṁ katvā
atirekavaṇṇaṁ atirekaiddhiṁ māpetvā naṭasamajjādīni gacchantā manussā viya
abhisaṅkhatena kāyena āgacchanti. tattha kāmāvacarā anabhisaṅkhatenapi āgantuṁ
sakkonti, rūpāvacarā pana na sakkonti. tesaṁ hi atisukhumo attabhāvo. na tena
iriyāpathakappanaṁ hoti. tasmā ayaṁ devaputto abhisaṅkhateneva āgato. tena vuttaṁ
"abhikkantavaṇnā"ti.
kevalakappanti ettha kevalasaddo anavasesayebhuyyābyāmissā-
natirekadaḷhatthavisaṁyogādi anekattho. tathā hissa "kevalaparipuṇṇaṁ parisuddhaṁ
brahmacariyan"ti evamādīsu 1- anavasesattaṁ attho. "kevalakappā ca aṅgamagadhā pahūtaṁ
khādanīyaṁ bhojanīyaṁ ādāya upasaṅkamissantī"ti evamādīsu 2- yebhuyyatā. "kevalassa
dukkhakkhandhassa samudayo hotī"ti evamādīsu 3- abyāmissatā. "kevalaṁ saddhāmattakaṁ
nūna ayamāyasmā"ti evamādīsu 4- anatirekatā. "āyasmato bhante anuruddhassa bāhiyo
nāma saddhivihāriko kevalakappaṁ saṁghabhedāya ṭhito"ti evamādīsu 5- daḷhatthattā.
"kevalī vusitvā uttamapurisoti vuccatī"ti evamādīsu 6- visaṁyogo attho. idha
panassa anavasesattamatthoti 7- adhippeto.
kappasaddo panāyaṁ abhisaddahanavohārakālapaññattichedanavikappalesasamantabhāvādi
anekattho. tathā hissa "okappaniyametaṁ bhoto gotamassa, yathātaṁ arahato
sammāsambuddhassā"ti evamādīsu 8- abhisaddahanamattho. "anujānāmi bhikkhave imehi
pañcahi samaṇakappehi phalaṁ paribhuñjitun"ti evamādīsu 9- vohāro. "yena sudaṁ
niccakappaṁ viharāmī"ti evamādīsu 10- kālo. "iccāyasmā kappo"ti evamādīsu 11-
paññatti.

footnote: 1 vinayu. mahāvi. 1/1/1 verañjakaṇḍa 2 vinayu. mahā. 4/43/37 mahākhandhaka
footnote: 3 vinayu. mahā.4/1/1 bodhikathā, abhi. vibhaṅga. 35/225/161
footnote: 4 vinayu. mahā. 5/244/6 cammakkhandhaka, aṅ. chakka 22/236/421 (syā)

5 aṅ. catukka. 21/343/267 saṁghabhedakasutta 6 aṅ. dasaka. 24/12/13 pañcaṅgasutta
7 chaßēéa. anavasesattho 8 maßēáū. 12/387/345 mahāsaccakasutta
9 vinayu. cūḷa. 7/250/7 khuddakavatthūni 10 maßēáū. 12/387/345
11 saṁ. khandha. 17/124/134, khu.su. 25/1099/544

page number: 015

"alaṅkato kappitakesamassū"ti evamādīsu 1- chedanaṁ. "kappati dvaṅgulakappo"ti
evamādīsu 2- vikappo. "atthi kappo nipajjitun"ti evamādīsu 3- leso.
"kevalakappaṁ veḷuvanaṁ obhāsetvā"ti evamādīsu 4- samantabhāvo. idha panassa samantabhāvo
atthoti adhippeto. tasmā kevalakappaṁ jetavananti ettha "anavasesasamantato
jetavanan"ti evamattho daṭṭhabbo.
obhāsetvāti vatthālaṅkārasarīrasamuṭṭhitāya ābhāya pharitvā, candimā viya
suriyo viya ca ekobhāsaṁ ekappajotaṁ karitvāti attho.
yenāti bhummatthe karaṇavacanaṁ. yena bhagavā tenupasaṅkamīti tasmā "yattha
bhagavā, tattha upasaṅkamī"ti evamettha attho daṭṭhabbo. yena vā kāraṇena
bhagavā devamanussehi upasaṅkamitabbo, tena kāraṇena upasaṅkamīti evamettha attho
daṭṭhabbo. kena ca kāraṇena bhagavā upasaṅkamitabbo? nānappakāraguṇavisesā-
dhigamādhippāyena, sādhuphalūpabhogādhippāyena dijagaṇehi niccaphalitamahārukkho viya.
upasaṅkamīti ca gatoti 5- vuttaṁ hoti. upasaṅkamitvāti upasaṅkamanapariyosānadīpanaṁ.
athavā evaṁ gato 6- tato āsannataraṭṭhānaṁ bhagavato samīpasaṅkhātaṁ gantvātipi
vuttaṁ hoti.
idāni yenatthena loke aggapuggalassa upaṭṭhānaṁ āgatā, taṁ pucachitukāmā
dasanakhasamodhānasamujjalaṁ añjaliṁ sirasi patiṭṭhapetvā ekamantaṁ aṭṭhāsi.
ekamantanti bhāvanapuṁsakaniddeso "visamaṁ candimasuriyā parivattantī"tiādīsu 7-
viya. tasmā yathā ṭhitā ekamantaṁ ṭhitā hoti, tathā aṭṭhāsīti evamettha
attho daṭṭhabbo. bhummatthe vā etaṁ upayogavacanaṁ. aṭṭhāsīti ṭhānaṁ kappesi.
paṇḍitā hi devamanussā garuṭṭhāniyaṁ upasaṅkamitvā āsanakusalatāya ekamantaṁ
tiṭṭhanti, ayañca devo tesaṁ aññataro, tasmā ekamantaṁ aṭṭhāsi.
kathaṁ ṭhito pana ekamantaṁ ṭhito hotīti? cha ṭhānadose vajjetvā. seyyathīdaṁ?
atidūramaccāsannaṁ uparivātamuṇṇatappadesaṁ 8- atisammukhamatipacchāti. atidūre

footnote: 1 khu. vimāna. 26/1094/121 paṭhamakuṇḍalīvimāna 2 vinayu. cūḷa. 7/446/286
footnote: sattasatikakkhandhaka 3 aṅ. aṭṭhaka. 23/185/345 yamakavagga
footnote: 4 saṁ. sagā. 15/94/61 dīghalaṭṭhisutta 5 chaßēéa. gatāti 6 chaßēéa., i. gatā

7 aṅ. catukka. 21/70/85 adhammikasutta 8 chaßēéa., i. uparivātaṁ unnatappadesaṁ

page number: 016

ßēhito hi sace kathetukāmo hoti, uccāsaddena kathetabbaṁ hoti. accāsanne ṭhito
saṁghaṭanaṁ 1- karoti. uparivāte ṭhito sarīragandhena bādhati. uṇṇatappadese ṭhito
agāravaṁ pakāseti. atisammukhā ṭhito sace daṭṭhukāmo hoti, cakkhunā cakkhuṁ āhacca
daṭṭhabbaṁ hoti. atipacchā ṭhito sace daṭṭhukāmo hoti, gīvaṁ pasāretvā
daṭṭhabbaṁ hoti. tasmā ayaṁpi ete cha ṭhānadose vajjetvā aṭṭhāsi. tena
vuttaṁ "ekamantaṁ aṭṭhāsī"ti
etadavocāti etaṁ avoca. kathaṁ nūti kāraṇapucchā. bhagavato hi tiṇṇoghabhāvo
dasasahassi lokadhātuyā pākaṭo, tenimissā devatāya tattha kaṅkhā natthi,
iminā pana kāraṇena "tiṇṇo"ti na jānāti, tena sā taṁ kāraṇaṁ pucchamānā
evamāha.
mārisāti devatānaṁ piyasamudācāravacanametaṁ, niddukkhāti vuttaṁ hoti. yadi
evaṁ "yadā kho te mārisa saṅkunā saṅku hadaye samāgaccheyya, atha naṁ tvaṁ
jāneyyāsi `vassasahassaṁ me niraye paccamānassā"ti 2- idaṁ virujjhati. na hi
nirayikasatto niddukkho nāma hoti. kiñcāpi na niddukkho, ruḷhīsaddena pana
evaṁ vuccati. pubbe kira paṭhamakappikānaṁ niddukkhānaṁ sukhasamappitānaṁ esa vohāro,
aparabhāge dukkhaṁ hotu vā mā vā, ruḷhīsaddena ayaṁ vohāro vuccateva
nippadumāpi nirudakāpi vā pokkharaṇī viya.
oghamatarīti ettha cattāro oghā kāmogho bhavogho diṭṭhogho
avijjoghoti. tattha pañcasu kāmaguṇesu chandarāgo kāmogho nāma, rūpārūpabhavesu
chandarāgo jhānanikanti ca bhavogho nāma, dvāsaṭṭhi diṭṭhiyo diṭṭhogho nāma,
catūsu saccesu añāṇaṁ avijjogho nāma. tattha kāmogho aṭṭhasu lobhasahagatesu
cittuppādesu uppajjati, bhavogho catūsu diṭṭhigatavippayuttalobhasahagatesu
cittuppādesu uppajjati, diṭṭhogho catūsu diṭṭhigatasampayuttesu cittuppādesu
uppajjati, avijjogho sabbākusalesu uppajjati.

footnote: 1 chaßēéa., i. saṁghaṭṭanaṁ. 2 maßēáū. 12/512/456 māratajjanīyasutta

page number: 017

sabbopi cesa avahananaṭṭhena ca rāsaṭṭhena ca oghoti veditabbo.
avahananaṭṭhenāti adho gamanaṭṭhena. ayaṁ hi attano vasaṁ gate satte adho
gameti, nirayādibhedāya duggitayaṁyeva nibbatteti, uparibhāvaṁ vā 1- nibbānaṁ gantuṁ
adento adho tīsu bhavesu catūsu yonīsu pañcasu gatīsu sattasu viññāṇaṭṭhitīsu
navasu sattāvāsesu ca gametītipi attho. rāsaṭṭhenāti mahantaṭṭhena. mahā heso
kilesarāsi avīcito paṭṭhāya yāva bhavaggā patthaṭo, yadidaṁ pañcasu kāmaguṇesu
chandarāgo nāma. sesesupi eseva nayo. evamayaṁ rāsaṭṭhenāpi oghoti
veditabbo. atarīti imaṁ catubbidhaṁpi oghaṁ kena nu tvaṁ mārisa kāraṇena
tiṇṇoti pucchati.
athassā bhagavā pañhaṁ vissajjento appatiṭṭhaṁ khvāhantiādimāha. tattha
appatiṭṭhanti appatiṭṭhahanto. anāyūhanti anāyūhanto, avāyamantoti attho.
iti bhagavā guyhaṁ 2- paṭicchannaṁ katvā pañhaṁ kathesi. devatāpi naṁ sutvā
"bāhirakantāva oghantarantā nāma ṭhātabbaṭaṭhāne tiṭṭhantā taritabbaṭṭhāne
āyūhantā taranti, ayaṁ pana evaṁ 3- avīcito 4- yāva bhavaggā vitthataṁ 5- kilesoghaṁ
kilesarāsiṁ appatiṭṭhahanto anāyūhanto atarinti āha. kinnu kho etan"ti 6-
vimatiṁ pakkhantā 7- pañhassa atthaṁ na aññāsi.
kiṁ pana bhagavatā yathā sattā na jānanti, evaṁ kathanatthāya pāramiyo
pūretvā sabbaññutā paṭividdhāti? na etadatthāya paṭividdhā, dve pana bhagavato
desanā niggahamukhena ca anuggahamukhena ca. tattha ye paṇḍitamānino honti
aññātepi ñātasaññino pañcasatā brāhmaṇapabbajitā viya, tesaṁ mānaniggahatthaṁ
yathā na jānanti, evaṁ mūlapariyāyādisadisaṁ dhammaṁ deseti. ayaṁ niggahamukhena
desanā. vuttampi cetaṁ "niggayha niggayhāhaṁ ānanda vakkhāmi, paggayha
paggayhāhaṁ ānanda vakkhāmi, yo sāro, so ṭhassatī"ti. 8- ye pana ujukā

footnote: 1 sī.,ma. uparibhavañca 2 chaßēéa. guḷhaṁ, ṭīkā. guḷhanti saṁvutanti
footnote: 3 chaßēéa. evaṁ-saddo na dissati 4 imasmiṁ ṭhāne paṭṭhāyāti padaṁ naṭṭhaṁ maññe sace taṁ atthi ādimhi vuttena sameti
5 chaßēéa. patthaṭaṁ 6 chaßēéa., i. kinnu kho etaṁ, kathaṁ nukho etan"ti
7 ma. vimatipakkhandhā 8 ma. upari. 14/196/167 mahāsuññatasutta chaßēéa.
pavayha pavayhāhaṁ* ānanda vakkhāmi,

page number: 018

sikkhākāmā, tesaṁ suviññeyyaṁ katvā ākaṅkheyyasuttādisadisaṁ dhammaṁ deseti,
"abhirama tissa, abhirama tissa, ahamovādena ahamanuggahena ahamanusāsaniyā"ti 1- ca ne 2-
samassāseti. ayaṁ anuggahamukhena desanā.
ayaṁ pana devaputto mānatthaddho paṇḍitamānī, evaṁ kirassa ahosi:-
ahaṁ oghaṁ jānāmi, tathāgatassa oghatiṇṇabhāvaṁ jānāmi, "iminā pana kāraṇena
tiṇṇo"ti ettakamattaṁ na jānāmi. iti mayhaṁ ñātameva bahuṁ, 3- appaṁ aññātaṁ,
tamahaṁ kathitamattameva jānissāmi. kiṁ hi nāma taṁ bhagavā vadeyya, yassāhaṁ atthaṁ
na jāneyyan"ti. 4- atha satthā "ayaṁ kiliṭṭhavatthaṁ viya raṅgajātaṁ abhabbo imaṁ
mānaṁ appahāya desanaṁ sampaṭicchituṁ, mānaniggahaṁ tāvassa katvā puna nīcacittena
pucchantassa pakāsessāmī"ti paṭicchannaṁ katvā pañhaṁ kathesi. sopi nīhatamāno
ahosi, sā cassa nīhatamānatā uttaripañhapucchaneneva veditabbā. tassa pana
pañhapucchanassa ayamattho:- kathaṁ pana tvaṁ mārisa appatiṭṭhaṁ anāyūhaṁ oghamatari,
yathāhaṁ jānāmi, evamme kathehīti.
athassa bhagavā kathento yadāsvāhantiādimāha. tattha yadāsvāhanti
yasmiṁ kāle ahaṁ. sukāro nipātamattaṁ. yathā ca ettha, evaṁ sabbapadesu.
saṁsīdāmīti paṭicchannaṁ katvā ataranto tattheva osīdāmi. nibbuyhāmīti ṭhātuṁ
asakkonto ativattāmi. iti ṭhāne ca vāyāme ca dosaṁ disvā atiṭṭhanto
avāyamanto oghamatarinti evaṁ bhagavatā pañho kathito. devatāyapi paṭividdho,
na pana pākaṭo, tassa pākaṭakaraṇatthaṁ 5- satta dukā dassitā. kilesavasena hi
santiṭṭhanto saṁsīdati nāma, abhisaṅkhāravasena āyūhanto nibbuyhati nāma.
taṇhādiṭṭhīhi vā santiṭṭhanto saṁsīdati nāma, avasesakilesānañceva abhisaṅkhārānañca
vasena āyūhanto nibbuyhati nāma. taṇhāvasena vā santiṭṭhanto saṁsīdati nāma,
diṭṭhivasena āyūhanto nibbuyhati nāma, sassatadiṭṭhiyā vā santiṭṭhanto saṁsīdati
nāma, ucchedadiṭṭhiyā āyūhanto nibbuyhati nāma. olīyanābhinivesā hi
bhavadiṭṭhi, atidhāvanābhinivesā vibhavadiṭṭhi. līnavasena vā santiṭṭhanto saṁsīdati nāma,

footnote: 1 saṁ. khandha 17/84/87 tissasutta 2 sī. jane, ma. nesaṁ 3 chaßēéa. bahu
footnote: 4 ma. jānāmīti 5 chaßēéa. pākaṭīkaraṇatthaṁ

page number: 019

uddhaccavasena āyūhanto nibbuyhati nāma. tathā kāmasukhallikānuyogavasena
santiṭṭhanto saṁsīdati nāma, attakilamathānuyogavasena āyūhanto nibbuyhati nāma.
sabbākusalābhisaṅkhāravasena santiṭṭhanto saṁsīdati nāma, sabbalokiyakusalābhisaṅkhāravasena
āyūhanto nibbuyhati nāma. vuttampi cetaṁ "seyyathāpi cunda ye keci akusalā
dhammā. sabbe te adhobhāgaṅgamanīyā, *- ye keci kusalā dhammā, sabbe te
uparibhāgaṅgamanīyā"ti. 1-
imaṁ pañhāvissajjanaṁ sutvāva devatā sotāpattiphale patiṭṭhāya tuṭṭhā
pasannā attano tuṭṭhiñca pasādañca pakāsayantī tirassaṁ vatāti gāthamāha. tattha
cirassanti cirassa kālassa accayenāti attho. ayaṁ kira devatā kassapasammāsambuddhaṁ
disvā tassa parinibbānato paṭṭhāya antarā aññaṁ buddhaṁ na diṭṭhapubbā,
tasmā ajja bhagavantaṁ disvā evamāha. kiṁ panimāya devatāya ito pubbe
satthā na diṭṭhapubboti. hotu 2- diṭṭhapubbo vā na vā, 2- dassanaṁ upādāya
evaṁ vattuṁ vaṭṭati. brāhmaṇanti bāhitapāpaṁ khīṇāsavabrāhmaṇaṁ. parinibbutanti
kilesanibbānena nibbutaṁ. loketi sattaloke. visattikanti rūpādīsu ārammaṇesu
āsattavisattatādīhi kāraṇehi visattikā vuccati taṇhā, taṁ visattikaṁ appatiṭṭhamānaṁ
anāyūhamānaṁ tiṇṇaṁ nittiṇṇaṁ uttiṇṇaṁ cirassaṁ vata khīṇāsavabrāhmaṇaṁ passāmīti
attho.
samanuñño satthā ahosīti tassā 3- devatāya vacanaṁ citteneva
samanumodi, ekajjhāsayo ahosi. antaradhāyīti abhisaṅkhatakāyaṁ jahitvā attano
pakatiupādinnakakāyasmiṁyeva 4- ṭhatvā laddhāsā 5- laddhapatiṭṭhā hutvā dasabalaṁ
gandhehi ca mālehi ca pūjetvā attano bhavanaṁyeva agamāsīti.
sāratthappakāsiniyā saṁyuttanikāyaṭṭhakathāya
oghataraṇasuttavaṇṇanā niṭṭhitā.
------------------

footnote: 1 maßēáū. 12/86/60 sallekhasutta 2-2 chaßēéa. diṭṭhapubbo vā hotu adiṭṭhapubbo vā,
footnote: 3 sī. tāya 4 chaßēéa. pakatiupādiṇṇakakāyasmiṁyeva 5 sī. laddhassādā

page number: 020

2. nimokkhasuttavaṇṇanā
[2] idāni dutiyasuttato paṭṭhāya paṭhamāgatañca uttānatthañca pahāya yaṁ
yaṁ apubbaṁyeva 1- anuttānaṁ, taṁ tadeva vaṇṇayissāmi. 2- jānāsi noti jānāsi nu.
nimokkhantiādīni maggādīnaṁ nāmāni. maggena hi sattā kilesabandhanato
nimuccanti, tasmā maggo sattānaṁ nimokkhoti vutto. phalakkhaṇe pana te
kilesabandhanato pamuttā, tasmā phalaṁ sattānaṁ pamokkhoti vuccati. 3- nibbānaṁ
patvā sattānaṁ sabbadukkhaṁ viviccati, tasmā nibbānaṁ vivekoti vuttaṁ. sabbāni
vā etāni nibbānasseva nāmāni. nibbānaṁ hi patvā sattā sabbadukkhato
muccanti 4- pamuccanti viviccanti, tasmā tadeva "nimokkho pamokkho viveko"ti
vuttaṁ. jānāmi khvāhanti jānāmi kho ahaṁ. avadhāraṇattho khokāro. ahaṁ
jānāmiyeva. sattānaṁ nimokkhādijānanatthameva hi mayā samatiṁsa pāramiyo pūretvā
sabbaññutañāṇaṁ paṭividdhanti sīhanādaṁ nadati. buddhasīhanādaṁ nāma kira etaṁ suttaṁ.
nandibhavaparikkhayāti nandimūlakassa kammabhavassa parikkhayena. nandiyā ca
bhavassa cātipi vattuṁ vaṭṭati. 5- tattha hi purimanaye 6- nandibhavena
tividhakammābhisaṅkhāravasena saṅkhārakkhandho gahito, saññāviññāṇehi taṁsampayuttā ca
dvekhandhā. tehi pana tīhi khandhehi sampayuttā vedanā tesaṁ gahaṇena gahitā vāti
anupādinnakānaṁ catunnaṁ arūpakkhandhānaṁ appavattivasena saupādisesanibbānaṁ kathitaṁ
hoti. vedanānaṁ nirodhā upasamāti upādinnakavedanānaṁ 7- nirodhena ca upasamena
ca. tattha vedanāggahaṇena 8- taṁsampayuttā tayo khandhā gahitāva honti, tesaṁ
vatthārammaṇavasena rūpakkhandhopi. evaṁ imesaṁ upādinnakānaṁ pañcannaṁ khandhānaṁ
appavattivasena anupādisesanibbānaṁ kathitaṁ hoti. dutiyanaye pana nandiggahaṇena
saṅkhārakkhandho gahito, bhavaggahaṇena upapattibhavasaṅkhāto rūpakkhandho, saññādīhi

footnote: 1 chaßēéa. ayaṁ pāṭho na dissati 2 chaßēéa. vaṇṇayissāma 3 chaßēéa. vuttaṁ
footnote: 4 chaßēéa. nimuccanti 5 chaßēéa. vattunti pāṭho na dissati 6 sī. purimanayena
footnote: 7 chaßēéa. upādiṇṇakavedanānaṁ. evamuparipi. 8 chaßēéa. vedanāgahaneṇa

page number: 021

sarūpeneva tayo khandhā. evaṁ imesaṁ pañcannaṁ khandhānaṁ appavattivasena nibbānaṁ
kathitaṁ hotīti veditabbaṁ. imameva ca nayaṁ catunikāyikaganthikatthero rocesi. 1- iti
nibbānavasena ca 2- bhagavā desanaṁ niṭṭhāpesīti.
nimokkhasuttavaṇṇā niṭṭhitā
--------------------
3. upanīyasuttavaṇṇanā
[3] tatiye upanīyatīti parikkhīyati nirujjhati, upagacchati vā, anupubbena
maraṇaṁ upetīti attho. yathā vā gopālena gogaṇo nīyati, evaṁ jarāya
maraṇasantikaṁ upanīyatīti attho. jīvitanti jīvitindriyaṁ. appanti parittaṁ thokaṁ.
tassa dvīhākārehi parittatā veditabbā sarasaparittatāya ca khaṇaparittatāya ca.
sarasaparittatāyapi hi "yo bhikkhave ciraṁ jīvati, so vassasataṁ appaṁ vā bhiyyo"ti 3-
vacanato parittaṁ. khaṇaparittatāyapi. paramatthato hi atiparitto sattānaṁ jīvitakkhaṇo
ekacittappavattimattoyeva. yathā nāma rathacakkaṁ pavattamānaṁpi ekeneva nemippadesena
pavattati, tiṭṭhamānaṁpi ekeneva tiṭṭhati, evameva 4- ekacittakkhaṇikaṁ sattānaṁ
jīvitaṁ, tasmiṁ citte niruddhamatte satto niruddhoti vuccati. yathāha:-
atīte cittakkhaṇe jīvittha na jīvati na jīvissati, anāgate cittakkhaṇe na jīvittha
na jīvati jīvissati, paccuppanne cittakkhaṇe jīvati na jīvittha na jīvissati.
jīvitaṁ attabhāvo ca sukhadukkhā ca kevalā
ekacittasamāyuttā lahuso vattate khaṇo.
ye niruddhā marantassa tiṭṭhamānassa vā idha
sabbepi sadisā khandhā gatā appaṭisandhikā.
anibbattena na jāto paccuppanne na jīvati
cittabhaṅgamato 5- loko paññatti paramatthiyāti. 6-

footnote: 1 chaßēéa.,i. catunikāyikabhaṇḍikatthero roceti 2 chaßēéa. nibbānavaseneva,
footnote: i. nibbānavasena va 3 dī. mahā. 10/7/3 mahāpadānasutta, saṁ. nidāna. 16/143/184
footnote: vepullapabbatasutta 4 chaßēéa., i. evamevaṁ 5 chaßēéa. cittabhaṅgā mato

6 khu. mahā. 29/49/48 guhaṭṭhakasuttaniddesa (syā)

page number: 022

jarūpanītassāti jaraṁ upagatassa, jarāya vā maraṇasantikaṁ upanītassa. na
santi tāṇāti tāṇaṁ leṇaṁ saraṇaṁ bhavituṁ samatthā nāma keci 1- natthi. etaṁ bhayanti
etaṁ jīvitindriyassa maraṇūpagamanaṁ, āyuparittatā, jarūpanītassa tāṇābhāvoti tividhaṁ
bhayaṁ bhayavatthu bhayakāraṇanti attho. puññāni kayirātha sukhāvahānīti viññū puriso
sukhāvahāni sukhadāyakāni puññāni kareyya. iti devatā rūpāvacarajjhānaṁ sandhāya
pubbacetanaṁ muñcanacetanañca aparacetanañca 2- gahetvā bahuvacanavasena "puññānī"ti
āha, jhānassādaṁ jhānanikantiṁ jhānasukhañca gahetvā "sukhāvahānī"ti āha.
tassā kira devatāya sayaṁ dīghāyukaṭṭhāne brahmaloke nibbattato 3- heṭṭhā
kāmāvacaradevesu parittāyukaṭṭhāne cavamāne ca upapajjamāne ca thullaphusitake
vuṭṭhipātasadise satte disvā etadahosi "aho vatime sattā jhānaṁ bhāvetvā
aparihīnajjhānā kālaṁ katvā brahmaloke ekakappadvekappacatukappāṭṭhakappa-
soḷasakappadvattiṁsakappacatusaṭṭhikappappamāṇaṁ addhānaṁ tiṭṭheyyun"ti. tasmā evamāha.
atha bhagavā "ayaṁ ca devatā aniyyānikaṁ vaṭṭakathaṁ kathetī"ti vivaṭṭamassā
dassento dutiyaṁ gāthamāha. tattha lokāmisanti dve lokāmisā pariyāyena ca
nippariyāyena ca. pariyāyena tebhūmikavaṭṭaṁ lokāmisaṁ, nippariyāyena cattāro paccayā.
idha pariyāyalokāmisaṁ adhippetaṁ. nippariyāyalokāmisaṁpi vaṭṭatiyeva. santipekkhoti
nibbānasaṅkhātaṁ accantasantiṁ pekkhanto icchanto patthayantoti.
upanīyasuttavaṇṇanā niṭṭhitā.
-------------------
4. accentisuttavaṇṇanā
[4] catutthe accentīti atikkamanti. kālāti purebhattakālādayo kālā.
tarayanti rattiyoti rattiyo atikkamamānā puggalaṁ maraṇūpagamanāya tarayanti
sīghaṁ sīghaṁ gamayanti. vayoguṇāti paṭhamamajjhimapacchimavayānaṁ guṇā, rāsayoti attho.
"anujānāmi bhikkhave ahatānaṁ vatthānaṁ diguṇaṁ saṅghāṭin"ti 4- ettha hi paṭalaṭṭho

footnote: 1 sī., i. samattho nāma koci 2 chaßēéa., i. aparacetanaṁ muñcacetanañca
footnote: 3 chaßēéa., i. nibbattattā 4 vinayu. mahā. 5/348/151 cīvarakkhandhaka

page number: 023

guṇaṭṭho. "sataguṇā dakkhiṇā pāṭikaṅkhitabbā"ti 1- ettha ānisaṁsaṭṭho. "antaṁ
antaguṇan"ti 2- ettha koṭṭhāsaṭṭho. "kayirā mālāguṇe bahū"ti 3- ettha
rāsaṭṭho. "pañca kāmaguṇā"ti 4- ettha bandhanaṭṭho. idha pana rāsaṭṭho
guṇaṭṭho. tasmā vayoguṇāti vayorāsayo veditabbā. anupubbaṁ jahantīti
anupaṭipāṭiyā puggalaṁ jahanti. majjhimavaye ṭhitaṁ hi paṭhamavayo jahati, pacchimavaye
ṭhitaṁ dve paṭhamamajjhimā jahanti, maraṇakkhaṇe pana tayopi vayā jahanteva. etaṁ
bhayanti etaṁ kālānaṁ atikkamanaṁ, rattidivānaṁ taritabhāvo, vayoguṇānaṁ jahanabhāvoti
tividhabhayaṁ. sesaṁ purimasadisamevāti.
accentisuttavaṇṇanā niṭṭhitā.
----------------------
5. katichindasuttavaṇṇanā
[5] pañcame kati chindeti chindanto kati chindeyya. sesapadesupi
eseva nayo. ettha ca "chinde jahe"ti atthato ekaṁ. gāthābandhassa pana
atthabhāvatthaṁ 5- ayaṁ devatā saddapunaruttaṁ 6- vajjayantī evamāha. kati saṅgātītoti
kati saṅge atīto, atikkamantoti 7- attho. saṅgātikotipi pāṭho, ayameva attho.
pañca chindeti chindanto pañca orambhāgiyasaṁyojanāni chindeyya. pañca jaheti
jahanto pañcuddhambhāgiyasaṁyojanāni jaheyya. idhāpi chindanañca jahanañca atthato
ekameva, bhagavā pana devatāya āropitavacanānurūpeneva evamāha. athavā pādesu
bandhapāsāṇā 8- viya pañcorambhāgiyasaṁyojanāni heṭṭhā ākaḍḍhamānākārāni 9-
honti, tāni anāgāmimaggena chindeyyāti vadati. hatthehi gahitarukkhasākhā viya
pañcuddhambhāgiyasaṁyojanāni upari ākaḍḍhamānākārāni 9- honti, tāni arahattamaggena
jaheyyāti vadati. pañca cuttari bhāvayeti etesaṁ saṁyojanānaṁ chindanatthāya ceva

footnote: 1 ma. upari. 14/379/324 dakkhiṇāvibhaṅgasutta
footnote: 2 dī. mahā. 10/377/251 mahāsatipaṭṭhānasutta 3 khu. dhamma. 25/53/26 visākhāvatthu
footnote: 4 ma. antaṁ antaguṇaṁ, kayirā mālāguṇe bahū. pañca kāmaguṇāti, su.vi. 1/546/336

tevijjasutta 5 chaßēéa., i. maṭṭhabhāvatthaṁ 6 chaßēéa., i. saddapunaruttiṁ
7 chaßēéa., i. atigato, atikkantoti 8 chaßēéa., i. baddhapāsasakuṇo
9-9 ka. ākaḍḍhamānakārāni

page number: 024

pahānatthāya ca uttariṁ atirekaṁ visesaṁ bhāvento saddhāpañcamāni indriyāni
bhāveyyāti attho pañca saṅgātītoti rāgasaṅgo dosasaṅgo mohasaṅgo mānasaṅgo
diṭṭhisaṅgoti ime pañca saṅge atikkanto. oghatiṇṇoti vuccatīti caturoghatiṇṇoti
kathīyati. imāya ca pana gāthāya pañcindriyāni lokiyalokuttarāni kathitānīti.
katichindasuttavaṇṇanā niṭṭhitā.
--------------------
6. jāgarasuttavaṇṇanā
[6] chaṭṭhe jāgaratanti jāgarantānaṁ. pañca jāgaratanti vissajjanagāthāyaṁ
pana saddhādīsu pañcasu indriyesu jaggantesu 1- pañca nīvaraṇā suttā nāma.
kasmā? yasmā taṁsamaṅgīpuggalo yattha katthaci nisinno vā ṭhito vā aruṇaṁ
uṭṭhapentopi pamādatāya akusalasamaṅgitāya sutto nāma hoti. evaṁ suttesu
pañcasu nīvaraṇesu pañcindriyāni jagganti nāma. 2- kasmā? yasmā taṁsamaṅgīpuggalo
yattha katthaci nipajjitvā niddāyantopi appamādatāya kusalasamaṅgitāya jāgaro nāma
hoti. pañcahi pana nīvaraṇeheva kilesarajaṁ ādiyati gaṇhāti parāmasati. purimā
hi kāmacchandādayo pacchimānaṁ paccayā hontīti pañcahi indriyehi parisujjhatīti
ayamattho veditabbo. idhāpi pañcindriyāni lokiyalokuttarāneva kathitānīti.
jāgarasuttavaṇṇanā niṭṭhitā.
------------------
7. appaṭividitasuttavaṇṇanā
[7] sattame dhammāti catusaccadhammā. appaṭividitāti ñāṇena appaṭividdhā.
paravādesūti dvāsaṭṭhidiṭṭhigatavādesu. tehi ito paresaṁ titthiyānaṁ
vādattā paravādā nāma. nīyareti attano dhammatāyapi gacchanti, parenapi
nīyanti. tattha sayameva sassatādīni gaṇhantā gacchanti nāma, parassa vacanena
tāni gaṇhantā nīyanti nāma. kālo tesaṁ pabujjhitunti tesaṁ puggalānaṁ
pabujjhituṁ ayaṁ kālo. lokasmimhi buddho uppanno, dhammo desiyati, saṁgho

footnote: 1 chaßēéa., i. jāgarantesu 2 ma. jāgaranti nāma, chaßēéa., i. jāgarāni nāma

page number: 025

supaṭipanno, paṭipadā bhaddikā, ime ca pana mahājanā vaṭṭe suttā
nappaṭibujjhantīti devatā āha. sambuddhāti sammā hetunā kāraṇena buddhā.
cattāro hi buddhā sabbaññūbuddho paccekabuddho catusaccabuddho sutabuddhoti.
tattha samatiṁsa pāramiyo pūretvā sammāsambodhiṁ patto sabbaññūbuddho nāma.
kappasatasahassādhikāni dve asaṅkheyyāni pāramiyo pūretvā sayambhutaṁ patto
paccekabuddho nāma. avasesakhīṇāsavā catusaccabuddhā nāma. bahussuto sutabuddho
nāma. 1- imasmiṁ atthe tayopi purimā vaṭṭanti. sammadaññāti sammā hetunā
kāraṇena jānitvā. caranti visame samanti visame vā lokasannivāse visame vā
sattakāye visame vā kilesajāte samaṁ carantīti.
appaṭividitasuttavaṇṇanā niṭṭhitā.
---------------
8. susammuṭṭhasuttavaṇṇanā
[8] aṭṭhame susammuṭṭhāti paññāya appaṭividdhabhāveneva sammuṭṭhā. 2-
yathā hi dve khettāni kasitvā ekaṁ vapitvā bahudhaññaṁ adhigatassa avāpitakhettato
aladdhaṁ sandhāya "bahuṁ me dhaññaṁ naṭṭhan"ti vadanto aladdhameva "naṭṭhan"ti
vadati, evamidhāpi appaṭividitāya 3- susammuṭṭhā nāma. asammuṭṭhāti paññāya
paṭividdhabhāveneva amuṭṭhā. 4- sesaṁ purimasadisamevāti.
susammuṭṭhasuttavaṇṇanā niṭṭhitā.
---------------------
9. mānakāmasuttavaṇṇanā
[9] navame mānakāmassāti mānaṁ kāmentassa icchantassa. damoti
evarūpassa puggalassa samādhipakkhiko damo natthīti vadati. "saccena danto damasā
upeto, vedantagū vusitabrahmacariyo"ti 5- ettha hi indriyasaṁvaro damoti vutto.
"yadi saccā damā cāgā, khantyā bhiyyodha vijjatī"ti 6- ettha paññā. "dānena

footnote: 1 i. bahussutā sutabuddhā nāma 2 chaßēéa., i. sunaṭṭhā 3 chaßēéa., i. appaṭividitāva
footnote: 4 chaßēéa., i. anaṭṭhā 5 saṁ. sagā. 15/195/201 sundarikasutta
footnote: 6 saṁ. sagā. 15/246/259 āḷavakasutta, khu.sutta. 25/191/370 āḷavakasutta

page number: 026

damena saṁyamena saccavajjena *- atthi paññaṁ, atthi puññassa āgamo"ti 1- ettha
uposathakammaṁ. "sakkhissasi kho tvaṁ puṇṇa iminā damūpasamena samannāgato
sunāparantasmiṁ janapade viharitun"ti 2- ettha adhivāsanakhanti. imasmiṁ pana sutte
damoti samādhipakkhikadhammānaṁ etaṁ nāmaṁ. tenevāha "na monamatthi asamāhitassā"ti.
tattha monanti catumaggañāṇaṁ, taṁ hi munātīti monaṁ, catusaccadhamme jānātīti
attho. maccudheyyassāti tebhūmikavaṭṭassa. 3- tañhi maccuno patiṭṭhānaṭṭhena
maccudheyyanti vuccati. pāranti tasseva pāraṁ nibbānaṁ. tareyyāti paṭivijjheyya
pāpuṇeyya vā. idaṁ vuttaṁ hoti:- eko araññe viharanto pamatto puggalo
maccudheyyassa pāraṁ na tareyya na paṭivijjheyya na pāpuṇeyyāti.
mānaṁ pahāyāti arahattamaggena navavidhaṁ mānaṁ pajahitvā. susamāhitattoti
upacārappanāsamādhīhi suṭṭhu samāhitatto. sucetasoti ñāṇasampayuttasundaracitto. 4-
Ñāṇavippayuttacittena hi sucetasoti na vuccati, tasmā ñāṇasampayuttena sucetaso
hutvāti attho. sabbadhi vippamuttoti sabbesu khandhāyatanādīsu vippamutto
hutvā. tareyyāti ettha tebhūmikavaṭṭaṁ samatikkamanto nibbānaṁ paṭivijjhanto
taratīti paṭivedhataraṇaṁ nāma vuttaṁ. iti imāya gāthāya tisso sikkhā kathitā
honti. kathaṁ? māno nāmāyaṁ sīlabhedano 5- tasmā "mānaṁ pahāyā"ti iminā
adhisīlasikkhā kathitā hoti. "susamāhitatto"ti iminā adhicittasikkhā. "sucetaso"ti
ettha cittena paññā dassitā, tasmā iminā adhipaññāsikkhā kathitā. adhisīlañca
nāma sīle sati hoti, adhicittaṁ citte sati, adhipaññā paññāya sati. tasmā
ettha 6- sīlaṁ nāma pañcapi dasapi sīlāni, pāṭimokkhasaṁvaro adhisīlaṁ nāmāti
veditabbaṁ. aṭṭha samāpattiyo cittaṁ, vipassanāpādakajjhānaṁ adhicittaṁ. kammassakatañāṇaṁ
paññā, vipassanā adhipaññā. anuppannepi hi buddhuppāde pavattatīti
pañcasīlaṁ. dasasīlaṁ sīlameva. pāṭimokkhasaṁvarasīlaṁ buddhuppādeyeva pavattatīti adhisīlaṁ.
cittapaññāsupi eseva nayo. apica nibbānaṁ patthayantena samādinnaṁ

footnote: *1 ka. saccavādena, saṁ. saḷā. 18/669, 673/434. 439 gāmaṇisaṁyutta
footnote: 2 ma. upari. 14/396/343 puṇṇovādasutta, saṁ. saḷā. 18/116/79 channavagga (syā)
footnote: 3 chaßēéa., i. tebhūmakavaṭṭassa evamuparipi 4 chaßēéa., i. ñāṇasampayuttāya sundaracitto

5 ma. sīlabhedako, i. sīlabhedato 6 chaßēéa. ayaṁ pāṭho na dissati

page number: 027

pañcasīladasasīlaṁpi adhisīlameva. samāpannā aṭṭha samāpattiyopi adhicittameva. sabbampi
vā lokiyasīlaṁ sīlameva, lokuttaraṁ adhisīlaṁ. cittapaññāsupi eseva nayoti. iti
imāya gāthāya samodhānetvā tisso sikkhā sakalaṁ sāsanaṁ kathitaṁ hotīti.
mānakāmasuttavaṇṇanā niṭṭhitā.
-------------------
10. araññasuttavaṇṇanā
[10] dasame santānanti santakilesānaṁ, paṇḍitānaṁ vā. "santo have
sabbhi pavedayanti, 1- dūre santo pakāsentī"tiādīsu 2- hi paṇḍitāpi santoti
vuttā. brahmacārinanti seṭṭhacārīnaṁ maggabrahmacariyavāsaṁ vasantānaṁ. kena vaṇṇo
pasīdatīti kena kāraṇena chavivaṇṇo pasīdatīti pucchati. kasmā panesā evaṁ
pucchati? esā kira vanasaṇḍavāsikā bhummadevatā āraññike bhikkhū pacchābhattaṁ
piṇḍapātapaṭikkante araññaṁ pavisitvā rattiṭṭhānadivāṭṭhānesu lakkhaṇakammaṭṭhānaṁ 3-
gahetvā nisinne passati. tesañca evaṁ nisinnānaṁ balavacittekaggatā uppajjati.
tato visabhāgasantati vūpasammati, sabhāgasantati okkamati, cittaṁ pasīdati. citte
pasanne lohitaṁ pasīdati, cittasamuṭṭhānāni upādārūpāni parisuddhāni honti,
vaṇṭā pamuttatālaphalassa viya mukhassa vaṇṇo hoti. taṁ disvā devatā cintesi
"sarīravaṇṇo nāmāyaṁ paṇītāni rasasampannāni bhojanāni sukhasamphassāni nivāsana-
pāpuraṇasayanāni utusukhe tebhūmikādibhede ca pāsāde mālāgandhavilepanādīni ca labhantānaṁ
pasīdati, ime pana bhikkhū piṇḍāya caritvā missakabhattaṁ bhuñjanti, vidalamañcake 4-
vā phalake vā silāya vā sayanāni kappenti, rukkhamūlādīsu vā abbhokāse
vā vasanti, kena nu kho kāraṇena etesaṁ vaṇṇo pasīdatī"ti. tasmā pucchi.
athassā bhagavā kāraṇaṁ kathento dutiyaṁ gāthamāha. tattha atītanti atīte
asuko nāma rājā dhammiko ahosi, so amhākaṁ paṇīte paṇīte paccaye adāsi.
ācariyūpajjhāyā lābhino ahesuṁ. atha mayaṁ evarūpāni bhojanāni bhuñjimhā,

footnote: 1 khu. jā. asīti. 28/363/143 mahāsuttasomajātaka
footnote: 2 khu. dhamma. 25/304/69 cūḷasubhaddāvatthu 3 chaßēéa., i. mūlakammaṭṭhānaṁ
footnote: 4 ma. biraḷamañcake, sī. bidalamañcake, chaßēéa. viraḷamañcake

page number: 028

cīvarāni pārupimhāti evaṁ ekacce paccayabāhullikā viya ime bhikkhū atītaṁ
nānusocanti. nappajappanti nāgatanti anāgate dhammiko rājā bhavissati, phītā
janapadā bhavissanti, bahūni sappinavanītādīni uppajjissanti, "khādatha bhuñjathā"ti
tattha tattha vattāro bhavissanti, tadā mayaṁ evarūpāni bhojanāni bhuñjissāma,
cīvarāni pārupissāmāti evaṁ anāgataṁ na patthenti. paccuppannenāti yena kenaci
taṁkhaṇe laddhena yāpenti. tenāti tena tividhenāpi kāraṇena.
evaṁ vaṇṇasampattiṁ dassetvā idāni tasseva vaṇṇassa vināsaṁ dassento
anantaragāthamāha. tattha anāgatappajappāyāti anāgatassa patthanāya. etenāti
etena kāraṇadvayena. naḷova harito lutoti yathā harito naḷo lāyitvā
uṇhapāsāṇe pakkhito sussati, evaṁ sussantīti.
araññasuttavaṇṇanā niṭṭhitā.
naḷavaggo paṭhamo.
-------------
2. nandanavagga
1. nandanasuttavaṇṇanā
[11] nandanavaggassa paṭhame tatrāti tasmiṁ ārāme. khoti
byañjanasiliṭṭhatāvasena nipātamattaṁ. bhikkhū āmantesīti parisajeṭṭhake bhikkhū
jānāpesi. bhikkhavoti tesaṁ āmantanākāradīpanaṁ. bhadanteti paṭivacanadānaṁ. te bhikkhūti ye
tattha sammukhībhūtā dhammapaṭiggāhakā bhikkhū. bhagavato paccassosunti taṁ 1- bhagavato
vacanaṁ paṭiassosuṁ, abhimukhā hutvā suṇiṁsu sampaṭicchiṁsūti attho. etadavocāti etaṁ
idāni vattabbaṁ "bhūtapubban"tiādivacanaṁ avoca. tattha tāvatiṁsakāyikāti
tāvatiṁsakāye nibbattā. tāvatiṁsakāyo nāma dutiyadevaloko vuccati. maghena 2-
māṇavena saddhimacalagāme kālaṁ katvā tattha uppanne tettiṁsa devaputte upādāya
kirassa 3- devalokassa ayaṁ paṇṇatti jātāti vadanti. yasmā pana sesacakkavāḷesupi
cha kāmāvacaradevalokā atthi. vuttamapi cetaṁ "sahassaṁ cātummahārājikānaṁ sahassaṁ

footnote: 1 chaßēéa. ayaṁ pāṭho na dissati 2 ma. māghena 3 chaßēéa. kira tassa

page number: 029

tāvatiṁsānan"ti 1- tasmā nāma paṇṇattiyevesā tassa devalokassāti veditabbā.
evaṁ hi niddosapadaṁ hoti.
nandanavaneti ettha taṁ vanaṁ paviṭṭhe paviṭṭhe nandayati tosetīti
nandanaṁ. pañcasu hi maraṇanimittesu uppannesu "sampattiṁ pahāya cavissāmā"ti 2-
paridevamānā devatā sakko devānamindo "mā paridevittha, abhijjanadhammā
nāma saṅkhārā natthī"ti ovaditvā tattha pavesāpeti. tāsaṁ aññāhi devatāhi
bāhāsu gahetvā pavesitānaṁpi tassa sampattiṁ disvāva maraṇasoko vūpasamati,
pītipāmojjameva uppajjati. atha 3- tasmiṁ kīḷamānāeva uṇhasantatto himapiṇḍo
viya vilīyanti, vātāpahatadīpasikhā viya pavijjhāyantīti. evaṁ yaṅkiñci anto paviṭṭhaṁ
nandayati tosetiyevāti nandanaṁ, tasmiṁ nandane. accharāsaṅghaparivutāti accharāti
devadhītānaṁ nāmamaṁ, tāsaṁ samūhena parivutā.
dibbehīti devaloke nibbattehi. pañcahi kāmaguṇehīti manāpapiyarūpasaddagandha-
rasaphoṭṭhabbasaṅkhātehi pañcahi kāmabandhanehi kāmakoṭṭhāsehi vā. samappitāti
upetā. itaraṁ tasseva vevacanaṁ. paricāriyamānāti ramayamānā, 4- tesu tesu vā
rūpādīsu indriyāni sañcārayamānā. tāyaṁ velāyanti tasmiṁ paricāraṇakāle. so
panassa devaputtassa adhunābhinibbattakālo veditabbo. tassa hi paṭisandhikkhaṇeyeva
rattasuvaṇṇakkhandho viya virocayamāno tigāvutapmāṇo attabhāvo nibbatti. so
dibbavatthanivattho dibbālaṅkārapaṭimaṇḍito dibbamālāvilepanadharo dibbehi
candanacuṇṇehi samavikiriyamāno 5- dibbehi pañcahi kāmaguṇehi ophuto niphuto 6-
pariyonaddho lobhābhibhūto hutvā lobhanissaraṇaṁ nibbānaṁ apassanto āsabhiṁ vācaṁ
bhāsanto viya mahāsaddena "na te sukhaṁ pajānantī"ti imaṁ gāthaṁ bhāsamāno 7-
nandanavane vicari. tena vuttaṁ "tāyaṁ velāyaṁ imaṁ gāthaṁ abhāsī"ti.

footnote: 1 aṅ. dasaka. 24/29/47 paṭhamakosalasutta 2 sī., i. cavissāma cavissāmāti 3 ma. tadā
footnote: 4 chaßēéa., i. paricārayamānāti ramamānā 5 sī., i. sammāvikiriyamāno, chaßēéa. samaṁ
footnote: vikiriyamāno 6 i., chaßēéa. ovuto nivuto 7 chaßēéa. gāyamāno

page number: 030

ye na passanti nandananti ye tatra pañcakāmaguṇānubhavanavasena
nandanavanaṁ na passanti. naradevānanti devanarānaṁ, devapurisānanti attho.
tidasānanti tikkhattuṁ dasannaṁ. yasassinanti parivārasaṅkhātena yasena sampannānaṁ.
aññatarā devatāti ekā ariyasāvikā devatā. paccabhāsīti "ayaṁ
bāladevatā imaṁ sampattiṁ niccaṁ acalaṁ maññati, nāssā chedanabhedanaviddhaṁsanadhammataṁ
jānātī"ti adhippāyaṁ vivaṭṭetvā dassentī "na tvaṁ bāle"ti imāya gāthāya
paṭiabhāsi. yathā arahataṁ vacoti yathā arahantānaṁ vacanaṁ, tathā tvaṁ na jānāsīti. evaṁ
tassādhippāyaṁ paṭikkhipitvā idāni arahantānaṁ vacanaṁ dassentī aniccātiādimāha.
tattha aniccā vata saṅkhārāti sabbe tebhūmikasaṅkhārā hutvā abhāvaṭṭhena
aniccā. uppādavayadhamminoti uppādavayasabhāvā. uppajjitvā nirujjhantīti idaṁ
purimassa vevacanaṁ. yasmā vā uppajjitvā nirujjhanti, tasmā uppādavayadhamminoti.
uppādavayaggahaṇena cettha tadantarā vemajjhaṭṭhānaṁ 1- gahitameva hoti. tesaṁ vūpasamo
sukhoti tesaṁ saṅkhārānaṁ vūpasamasaṅkhātaṁ nibbānameva sukhaṁ. idaṁ arahataṁ vacoti.
nandanasuttavaṇṇanā niṭṭhitā.
------------------
2. nandatisuttavaṇṇanā
[12] dutiye nandatīti tussati attamano hoti. puttimāti bahuputtā. 2-
tassa hi ekacce puttā kasikammaṁ katvā dhaññassa koṭṭhe pūrenti,
ekacce vāṇijjaṁ katvā hiraññasuvaṇṇaṁ āharanti, ekacce rājānaṁ upaṭṭhahitvā
yānavāhanagāmanigamādīni labhanti. atha tesaṁ ānubhāvasambhūtaṁ 3- siriṁ anubhavamānā
mātā vā pitā vā nandati. chaṇadivasādīsu vā maṇḍitapasādite 4- putte sampattiṁ
anubhavamāne 5- disvā nandati iti sandhāya nandati puttimāti 5- āha. gohi
tathevāti yathā puttimā puttehi, tathā gomikopi 6- sampuṇṇaṁ 7- gomaṇḍalaṁ disvā

footnote: 1 ka. tadanantaraṁ ṭhānaṁ, sī. tadanantaraṭṭhānaṁ 2 chaßēéa., i. bahuputto
footnote: 3 chaßēéa. ānubhāvasaṅkhātaṁ 5 chaßēéa....pasādhite
footnote: 5-5 chaßēéa. disvā nandatīti "nandati puttehi puttimā"ti, idisvā nandatīti taṁ

sandhāya nandatiputtehi puttimāti. 6 chaßēéa., i. gosāmikopi 7 chaßēéa. sampannaṁ

page number: 031

gāvo nissāya pañcagorasasampattiṁ anubhavamāno gohi nandati. upadhī hi narassa
nandanāti ettha upadhīti cattāro upadhī kāmūpadhi khandhūpadhi kilesūpadhi
abhisaṅkhārūpadhīti. kāmāpi hi "yaṁ pañca kāmaguṇe paṭicca uppajjati sukhaṁ somanassaṁ,
ayaṁ kāmānaṁ assādo"ti 1- evaṁ vuttassa sukhassa adhiṭṭhānabhāvato "upadhiyati ettha
sukhan"ti iminā vacanaṭṭhena upadhīti vuccati. khandhāpi khandhamūlakassa dukkhassa
adhiṭṭhānabhāvato, kilesāpi apāyadukkhassa adhiṭṭhānabhāvato, abhisaṅkhārāpi
bhavadukkhassādhiṭṭhānabhāvatoti. idha pana kāmūpadhi adhippeto. pañca hi kāmaguṇā
tebhūmikādipāsādauḷārasayanavatthālaṅkāranāṭakaparivārādivasena 2- paccupaṭṭhitā
pītisomanassaṁ upasaṁharamānā naraṁ nandayanti. tasmā yathā puttā ca gāvo ca, evaṁ imepi
upadhī hi narassa nandanāti veditabbā. na hi so nandati yo nirūpadhīti yo
nirūpadhi 3- kāmaguṇasampattirahito daliddo dullabhaghāsacchādano, na hi so nandati.
evarūpo manussapeto ca manussanerayiko ca kiṁ nandissati bhagavāti āha.
idaṁ sutvā satthā cintesi:- "ayaṁ devatā sokavatthumeva nandanāvatthuṁ 4-
karoti, sokavatthubhāvamassā dīpissāmī"ti phalena phalaṁ pātento viya tāyeva upamāya
tassā vādaṁ bhindanto tameva gāthaṁ parivattetvā socatīti āha. tattha socati puttehīti
videsagamanādivasena puttesu naṭṭhesupi nassantesupi idāni nassissantīta
nāsasaṅkīpi socati, tathā matesupi marantesupi corādirājapurisehi 5- gahitesu vā
paccatthikānaṁ hatthaṁ upagatesu vā maraṇasaṅkīpi hutvā socati, rukkhapabbatādīhi
patitvā hatthapādādīnaṁ bhedavasena bhinnesupi bhijjantesupi bhedasaṅkīpi hutvā
socati. yathā ca puttehi puttimā, gomikopi 6- tatheva navahākārehi gohi socati.
upadhī hi narassa socanāti yathā ca puttagāvo, 7- evaṁ pañca kāmaguṇūpadhīpi 8- :-
"tassa ce kāmayamānassa 9- chandajātassa jantuno
te kāmā parihāyanti sallaviddhova ruppatī"ti 10-

footnote: 1 maßēáū. 12/166/129 mahādukkhakkhandhasutta 2 i., sī....uḷārasayanaseyyu...
footnote: 3 chaßēéa. ayaṁ pāṭho na dissati 4 chaßēéa. nandavatthuṁ, i. nandanavatthuṁ
footnote: 5 chaßēéa. corehi rājapurisehi 6 chaßēéa., i. gosāmikopi

7 ma. puttagohi, i.puttāgāvo 8 chaßēéa. kāmaguṇopadhīpi, sī.ßēéa. pañcakāmaguṇopadhīhi
9 chaßēéa., kāmayānassa, i. kāmayāmanassa 10 khu. sutta. 25/774/486 kāmasutta

page number: 032

vuttanayena naraṁ socenti. tasmā narassa socanā sokavatthukamevāti veditabbā.
na hi so socati, yo nirūpadhīti yassa pana catubbidhāpete upadhiyo natthi, so
nirūpadhīti 1- mahākhīṇāsavo kiṁ socissati, na socati devateti.
nandatisuttavaṇṇanā niṭṭhitā.
-------------------
3. natthiputtasamasuttavaṇṇanā
[13] tatiye natthi puttasamaṁ pemanti virūpepi hi attano putte 2-
suvaṇṇabimbakaṁ viya maññanti, mālāguḷe viya sīsādīsu katvā pariharamānā tehi
ohānitāpi 3- opitihitāpi gandhavilepanaṁ paṭicchantā 3- viya somanassaṁ āpajjanti.
tenāha "natthi puttasamaṁ peman"ti. puttapemena samaṁ pemaṁ nāma natthīti vuttaṁ
hoti. gosamikaṁ 4- dhananti gohi samaṁ godhanasamaṁ godhanasadisaṁ aññaṁ dhanaṁ nāma
natthi bhagavāti āha. suriyasamā ābhāti suriyābhāya samā aññā ābhā nāma
natthīti dasseti. samuddaparamāti ye keci aññe sarā nāma, sabbe te
samuddaparamā, samuddo tesaṁ uttamo, samuddasadisaṁ aññaṁ udakanidānannāma
natthi bhagavāti.
yasmā pana attapemena samaṁ pemaṁ nāma natthi. mātāpitādayo 5- hi
chadḍetvāpi puttadhītādayo 6- ca chaḍḍetvā āvāsetvāpi 7- sattā attānameva
posenti. dhaññena ca samaṁ dhanaṁ nāma natthi. yadā hi sattā dubbhikkhā
honti, tathārūpe hi kāle 8- hiraññasuvaṇṇādīnipi gomahisādīnipi dhaññaggahanatthaṁ
dhaññasāmikānameva santikaṁ gahetvā gacchanti. paññāya ca samā ābhā nāma natthi.
suriyādayopi 9- ekadesaṁyeva obhāsenti, paccuppannameva ca tamaṁ vinodenti. paññā
pana dasasahassilokadhātuṁ 10- ekappajotaṁ kātuṁ sakkoti, atītaṁsādipaṭicchādakañca

footnote: 1 chaßēéa., i. itisaddo na dissati 2 chaßēéa., i. puttake
footnote: 3-3 chaßēéa. ohaditāpi omuttikāpi gandhavilepanapatitā, i. opatitāpi omuttitāpi ohanitāpi gandhavilepanaṁ patitaṁ 4 cha. gosamitaṁ dhananti i. gosamitanti
5 ma. mātāpitaro 6 ma. puttadhītaro 7 chaßēéa., i. amosetvāpi 8 i. kūle.
9 chaßēéa., i. hi. 10 chaßēéa., i. dasasahassimpi lokadhātuṁ

page number: 033

tamaṁ vidhamati. meghavuṭṭhiyā ca samo saro nāma natthi. nadī vāpi hotu taḷākādīni
vā, vuṭṭhisamo saro nāma natthi. meghavuṭṭhiyā hi pacchinnāya mahāsamudde 1-
aṅgulipabbatemanamattaṁpi udakaṁ na hoti, vuṭṭhiyā pana pavattamānāya yāva
ābhassarabhavanāpi ekodakaṁ hoti. tasmā bhagavā devatāya paṭigāthaṁ vadanto natthi
attasamaṁ pemantiādimāha.
natthiputtasamasuttavaṇṇanā niṭṭhitā.
-----------------------
4. khattiyasuttavaṇṇanā
[14] catutthe khattiyo dipadanti 2- dipadānaṁ 2- rājā seṭṭho. komārīti
kumārikāle gahitā. ayaṁ sesabhariyānaṁ seṭṭhāti vadati. pubbajoti paṭhamaṁ jāto
kāṇo vāpi hotu kuṇiādīnaṁ vā aññataro, yo paṭhamaṁ jāto, ayameva putto
imissā devatāya vāde seṭṭho nāma hoti. yasmā pana dvipadādīnaṁ buddhādayo
seṭṭhā, tasmā bhagavā paṭigāthaṁ āha. tattha kiñcāpi bhagavā sabbesaṁyeva
apadādibhedānaṁ sattānaṁ seṭṭho, uppajjamāno panesa sabbasattaseṭṭho
dvipadesuyeva uppajjati, tasmā sambuddho dipadaṁ seṭṭhoti āha. dvipadesu
uppannassa cassa sabbattha seṭṭhabhāvo 3- appaṭihatova hoti. ājānīyoti hatthī
vā hotu assādīsu vā aññataro, yo kāraṇaṁ jānāti, ayaṁ ājānīyova
catuppadānaṁ seṭṭhoti attho. kūṭakaṇṇarañño guḷavaṇṇāsso viya. rājā kira
pācīnadvārena nikkhamitvā cetiyapabbataṁ gamissāmīti kalambanadītīraṁ 4- sampatto,
asso tīre ṭhatvā udakaṁ otarituṁ na icchati, rājā assācariyaṁ āmantetvā
"aho vata tayā asso susikkhāpito 5- udakaṁ otarituṁ na icchatī"ti āha.
ācariyo "susikkhāpito deva asso, etassa hi cittaṁ `sacāhaṁ udakaṁ otarissāmi,
vālaṁ temissati, vāle tinte rañño aṅge udakaṁ pāteyyā'ti, evaṁ tumhākaṁ
sarīre udakapātanabhayena na otarati, vālaṁ gaṇhāpethā"ti āha. rājā tathā
kāresi. asso vegena otaritvā pāraṁ gato. sussūsāti sussūsamānā. kumārikāle

footnote: 1 chaßēéa., i. mahāsamuddo 2-2 chaßēéa., i. dvipadanti dvipadānaṁ evamuparipi
footnote: 3 chaßēéa. sabbasattaseṭṭhabhāvo 4 sī. kadambanadītīraṁ 5 chaßēéa. sikkhāpito

page number: 034

vāpi 1- gahitā hotu pacchā vā, surūpā vā virūpā vā, yā sāmikaṁ sussūsati
paricarati toseti, sā bhariyānaṁ seṭṭhā. assavoti asuṇamāno. 2- jeṭṭho vā hi
hotu kaniṭṭho vā, yo mātāpitūnaṁ vacanaṁ suṇāti, sampaṭicchati, ovādapaṭikāro 3-
hoti, ayaṁ puttānaṁ seṭṭho, aññehi sandhicchedakādicorehi puttehi ko attho
devateti.
khattiyasuttavaṇṇanā niṭṭhitā.
-------------------
5. saṇamānasuttavaṇṇanā
[15] pañcame ṭhite majjhantiketi 4- ṭhitamajjhantike. sannisinnesūti 5-
yathāphāsukaṭṭhānaṁ upagantvā sannisinnesu visamamānesu. ßēhitamajjhantikālo nāmesa
sabbasattānaṁ iriyāpathadubbalyakālo. idha pana pakkhīnaṁyeva vasena dassito.
saṇatevāti saṇati viya mahāviravaṁ viya muñcati. 6- saṇamānameva cettha "saṇatevā"ti
vuttaṁ. tappaṭibhāgaṁ nāmetaṁ. nidāghasamayasmiñhi ṭhitamajjhantikakāle catuppadagaṇesu
ceva pakkhīgaṇesu ca sannisinnesu vātapūritānaṁ susirarukkhānañceva
chiddaveḷupabbānañca 7- khandhena dhandhaṁ sākhāya sākhaṁ ghaṁsantānaṁ 8- pādapānañca
araññamajjhe mahāsaddo uppajjati. taṁ sandhāyetaṁ vuttaṁ. taṁ bhayaṁ paṭibhāti manti taṁ
evarūpe kāle mahāaraññassa saṇamānaṁ mayhaṁ bhayaṁ hutvā upaṭṭhāti. dandhapaññā kiresā
devatā tasmiṁ khaṇe attano nisajjaphāsukaṁ kathāphāsukaṁ dutiyakaṁ alabhantī evamāha.
yasmā pana tādise kāle piṇḍapātapaṭikkantassa vivitte araññāyatane kammaṭṭhānaṁ
gahetvā nisinnassa bhikkhuno anappakaṁ sukhaṁ uppajjati, yaṁ sandhāya vuttaṁ:-
"suññāgāraṁ paviṭṭhassa santacittassa bhikkhuno
amānusī ratī hoti sammā dhammaṁ vipassato"ti 9- ca,

footnote: 1 chaßēéa., i. pisaddo na dissati 2 chaßēéa. āsuṇamāno 3 chaßēéa. ovādapaṭikaro
footnote: 4 chaßēéa. majjhanhike evamuparipi 5 chaßēéa. sannisīvesūti
footnote: 6 chaßēéa. muccati, i. vuccati. 7 chaßēéa., i. chiddaveṇupabbānañca

8 chaßēéa. saṅghaṭṭayantānaṁ, i. ghaṭṭantānaṁ
9 khu. dhamma. 25/373/82 sambahulabhikkhuvatthu

page number: 035

"purato pacchato vāpi aparo ce na vijjati
atīva phāsu bhavati ekassa vasato vane"ti 1- ca.
tasmā bhagavā dutiyagāthamāha. tattha sā rati paṭibhāti manti yā evarūpe kāle
ekekassa 2- nisajjā nāma, sā rati mayhaṁ upaṭṭhātīti attho. sesaṁ tādisamevāti.
saṇamānasuttavaṇṇanā niṭṭhitā.
-------------------
6. niddātandīsuttavaṇṇanā
[16] chaṭṭhe niddāti "abhijānāmahaṁ aggivessana gimhānaṁ pacchime māse
.pe. niddaṁ okkamitā"ti 3- evarūpāya abyākataniddāya pubbabhāgāparabhāgesu
sekhaputhujjanānaṁ sasaṅkhārikākusalacitte uppannaṁ thīnamiddhaṁ. tandīti
aticchātātisītādikālesu 4- uppannaṁ āgantukaṁ ālasyaṁ. vuttampi cetaṁ:- tattha
katamā tandī yā tandī tandiyanā tandimanakatā 5- ālasyaṁ ālasyāyanā ālasyāyitattaṁ,
ayaṁ vuccati tandīti. 6- vijimhitāti kāyavijimhanā. 7- aratīti kusalapakkhesu
ukakaṇṭhikā. 8- bhattasammadoti bhattamucchā bhattakilamatho. vitthāro panetesaṁ "tattha katamā
vijimhikā, yā kāyassa jambhanā vijimhanā"tiādinā nayena abhidhamme āgatova.
etenāti etena niddādinā upakkilesena upakkiliṭṭho nivāritapātubhāvo.
nappakāsatīti na jotati, na pātubhavatīti attho. ariyamaggoti lokuttaramaggo.
idhāti imasmiṁ loke. pāṇinanti sattānaṁ. viriyenāti maggasahajātaviriyena. naṁ
paṇāmetvāti etaṁ kilesajātaṁ nīharitvā. ariyamaggoti lokiyalokuttaramaggo. iti
maggeneva upakkilese nīharitvā maggassa visuddhi vuttāti.
niddātandīsuttavaṇṇanā niṭṭhitā.
---------------

footnote: 1 khu. thera. 26/537/349 ekavihāriyattheravatthu 2 chaßēéa., i. ekakassa
footnote: 3 maßēáū. 12/387/345 mahāsaccakasutta 4 sī....sītavātādikālesu, i....sītavātādīsu
footnote: kālesu 5 chaßēéa., i. tandimanatā 6 abhi. vibhaṅga. 35/857/429 khuddakavatthuvibhaṅga

7 chaßēéa., i. vijambhitāti kāyavijambhanā evamuparipi
8 chaßēéa. akusalapakakhā ukkaṇṭhitatā, i. kusalapakkhesu ukkaṇṭhitatā

page number: 036

7. dukkarasuttavaṇṇanā
[17] sattame duttitikkhanti dukkhamaṁ duadhivāsanaṁ. 1- abyattenāti bālena.
sāmaññanti samaṇadhammo. iminā devatā idaṁ dasseti:- yaṁ paṇḍitā kulaputtā
dasapi vassāni vīsatimpi 2- saṭṭhimhi 2- vassāni dante abhidantamādāyapi 3- jivhāya
tāluṁ āhaccapi cetasā cittaṁ abhiniggaṇhitvāpi ekāsanaṁ ekabhattaṁ paṭisevamānā
āpāṇakoṭikaṁ 4- brahmacariyaṁ carantā sāmaññaṁ karonti. taṁ bhagavā bālo abyatto
kātuṁ na sakkotīti. bahū hi tattha sambādhāti tasmiṁ sāmaññasaṅkhāte ariyamagge
bahū sambādhā maggādhigamāya paṭipannassa pubbabhāge bahū parissayāti dasseti.
cittaṁ ce na nivārayeti yadi ayoniso uppannaṁ cittaṁ na nivāreyya,
kati ahāni sāmaññaṁ careyya, ekadivasaṁpi na careyya. cittavasiko hi samaṇadhammaṁ
kātuṁ na sakkoti. pade padeti ārammaṇe ārammaṇe. ārammaṇamhi idha padanti
adhippetaṁ. yasmiṁ yasmiṁ hi ārammaṇe kileso uppajjati, tattha tattha bālo
visīdati nāma. iriyāpathapadaṁpi vaṭṭati. gamanādīsu hi yattha yattha kileso uppajjati,
tattha tattheva visīdati nāma. saṅkappānanti kāmasaṅkappādīnaṁ.
kummovāti kacchapo viya. aṅgānīti gīvapañcamāni aṅgāni. samodahanti
samodahanto, samodahitvā vā. manovitakketi manamhi uppannavitakke. ettāvatā
idaṁ dasseti:- yathā kummo soṇḍipañcamāni aṅgāni sake kapāle samodahanto
siṅgālassa otāraṁ na deti, samodahetvāpissa 5- appasayhataṁ āpajjati, evameva
bhikkhu manamhi uppannavitakke sake ārammaṇakapāle samodahaṁ mārassa otāraṁ na
deti, samodahetvāpissa appasayhataṁ āpajjatīti. anissitoti taṇhādiṭṭhinissayehi
anissito hutvā. aheṭhamānoti 6- avihiṁsamāno. parinibbutoti
kilesaparinibbānena 7- parinibbuto. nūpavadeyya kañcīti aññaṁ kañci 8- paggalaṁ
avacāravipattiādīsu yāya

footnote: 1 chaßēéa. i. duadhivāsiyaṁ 2 chaßēéa. vīsatipi saṭṭhipi
footnote: 3 sī.,i. dantehi dantamādāya, chaßēéa.pisaddo na dissati
footnote: 4 āpāṇakoṭikanti pāṇakoṭipariyosānaṁ yāvajīvanti atthoti ṭīkā

5 chaßēéa., i. samodahitvā cassa 6 chaßēéa., i aheṭhayāno
7 chaßēéa. kilesanibbānena 8 chaßēéa. yaṁ kiñci

page number: 037

kāyaci maṅkukattukāmo 1- hutvā na vadeyaya, "kālena vakkhāmi no akālenā"tiādayo
pana pañca dhamme ajjhattaṁ upaṭṭhapetvā ullumpanasabhāvasaṇṭhitena cittena
kāruññataṁ paṭicca vadeyyāti.
dukkarasuttavaṇṇanā niṭṭhitā.
-----------------
8. hirīsuttavaṇṇanā
[18] aṭṭhame hirīnisedhoti hiriyā akusaladhamme nisedhetīti hirinisedho.
koci lokasmiṁ vijjatīti koci evarūpo vijjatīti pucchati. yo nindaṁ apabodhetīti 2-
yo garahaṁ apaharanto bujjhati. asso bhadrokasāmivāti yathā bhadro assājānīyo
kasaṁ apaharanto bujjhati, paṭodacchāyaṁ disvā saṁvijjhanto viya kasāya attani
pātaṁ 3- na deti, evameva yo bhikkhu bhūtassa akkosavatthuno 4- attani nipātaṁ
adadanto nindaṁ apabodheti apaharanto bujjhati, evarūpo koci khīṇāsavo
vijjatīti pucchati. abhūtakkosena pana parimutto nāma natthi. tanuyāti tanukā,
hiriyā akusale dhamme nisedhetvā carantā khīṇāsavā nāma appakāti attho.
sadā satāti niccakālaṁ sativepullena samannāgatā. antaṁ dukkhassa pappuyyāti
vaṭṭadukkhassa koṭiantabhūtaṁ nibbānaṁ pāpuṇitvā. sesaṁ vuttanayamevāti.
hirīsuttavaṇṇanā niṭṭhitā.
-----------------
9. kuṭikāsuttavaṇṇanā
[19] navame kacci te kuṭikāti ayaṁ devatā dasa māse
antovasanaṭṭhena 5- mātaraṁ kuṭikaṁ katvā, yathā sakuṇā divasaṁ gocarapasutā rattiṁ
kulāvake allīyanti, evameva 6- sattā tattha tattha gantvāpi mātugāmassa
santikaṁ āgacchanti, ālayavasena bhariyaṁ kulāvakaṁ katvā. kulapaveṇisantānakaṭṭhena
putte santānake katvā, taṇhaṁ bandhanaṁ katvā, gāthābandhanena ime pañhe
samodhānetvā bhagavantaṁ pucchi, bhagavāpissā visajjento tagghātiādimāha. tattha

footnote: 1 chaßēéa. maṅkuṁ kātukāmo 2 chaßēéa., i. apabodhatīti evamuparipi 3 chaßēéa., i. nipātaṁ
footnote: 4 chaßēéa., i. dasasakkosanavatthuno 5 chaßēéa., i. antovasanaṭṭhānaṭṭhena
footnote: 6 chaßēéa., i. evamevaṁ

page number: 038

tagghāti ekaṁsavacane nipāto. natthīti pahāya pabbajitattā vaṭṭasmiṁ vā pana
mātukucchivāsassa dārābharaṇassa 1- puttanibbattiyā 2- vā abhāvato natthi.
devatā "mayā sannāhaṁ bandhitvā guḷhapañhā pucchitā, ayañca samaṇo
pucchitamatteyeva visajjesi, jānaṁ nu kho me ajjhāsayaṁ 3- kathesi, udāhu ajānaṁ
yaṁ vā taṁ vā mukhāruḷhaṁ kathesī"ti cintetvā puna kintāhantiādimāha. tattha
kintāhanti kinte ahaṁ. athassa 4- bhagavā ācikkhanto mātarantiādimāha. sāhu
teti gāthāya anumoditvā 5- sampahaṁsitvā bhagavantaṁ gandhamālehi 6- pūjetvā
attano devaṭṭhānameva 7- gatāti.
kuṭikāsuttavaṇṇā niṭṭhitā
------------
10. samiddhisuttavaṇṇanā
[20] dasame tapodārāmeti tapodassa tattodakassa rahadassa vasena
evaṁ laddhanāme ārāme. vebhārapabbatassa kira heṭṭhā bhummaṭṭhakanāgānaṁ
pañcayojanasatikaṁ nāgabhavanaṁ devalokasadisaṁ maṇimayena 8- talena ārāmuyyānehi ca
samannāgataṁ. tattha nāgānaṁ kīḷanaṭṭhāne mahāudakarahado, tato tapodā nāma
nadī sandati kuthitā uṇhodakā. kasmā panesā edisā? rājagahaṁ kira
parivāretvā mahāpetaloko tiṭṭhati. tattha dvinnaṁ mahālohakumbhīnirayānaṁ antarena
ayaṁ tapodā āgacchati. tasmā kuthitā sandati. vuttampi cetaṁ:-
"yatāyaṁ 9- bhikkhave tapodā sandati, so daho 10-
acchodako sātodako sītodako setodako
supatittho 11- ramaṇīyo pahūtamacchakacchapo, cakkamattāni ca
padumāni pupphanti. apicāyaṁ bhikkhave tapodā dvinnaṁ mahānirayānaṁ
anantarikāya āgacchati, tenāyaṁ tapodā kuthitā sandatī"ti 12-

footnote: 1 chaßēéa. dārabharaṇassa 2 sī. puttanipphattiyā 3 ma. āsayaṁ 4 chaßēéa., i. athassā
footnote: 5 ma. anumodetvā 6 chaßēéa., i. vanditvā gandhamālādīhi 7 ma. devabhavanameva
footnote: 8 ma. nimmalena 9 ka. yatthāyaṁ, sī. yatoyaṁ, ma. yadāyaṁ 10 i. rahado

11 ka. supatiṭṭho 12 vinayu. mahāvi. 1/231/164 catutthapārājika vinītavatthu

page number: 039

imassa pana ārāmassa abhimukhaṭṭhāne tato mahāudakarahado jāto, tassa
vasenāyaṁ vihāro "tapodārāmo"ti vuccati.
samiddhīti tassa kira therassa attabhāvo samiddho abhirūpo pāsādiko,
tasmā "samiddhī"tveva saṅkhaṁ gato. gattāni parisiñcitunti padhānikatthero esa,
balavapaccūse uṭṭhāya senāsanaṁ utuṁ gāhāpetvā 1- bahi saṭṭhihatthamatte mahācaṅkame
aparāparaṁ caṅkamitvā "sedagahitehi gattehi paribhuñjamānaṁ senāsanaṁ kilissatī"ti
maññamāno gattānaṁ parisiñcanatthaṁ sarīradhovanatthaṁ upasaṅkami. ekacīvaro aṭṭhāsīti
nivāsanaṁ nivāsetvā kāyabandhanaṁ bandhitvā cīvaraṁ hatthena gahetvā aṭṭhāsi.
gattāni sukkhāpayamānoti 2- gattāni pubbasadisāni nirodakāni 3- kurumāno.
allasarīre pārutañhi cīvaraṁ kilissati duggandhaṁ hoti, na cetaṁ vattaṁ. thero pana
vattasampanno, tasmā vatte ṭhitova nhāyitvā paccuttaritvā aṭṭhāsi. tattha idaṁ
nhānavattaṁ:- udakatiṭṭhaṁ gantvā yattha vā tattha 4- vā cīvarāni nikkhipitvā
vegena ṭhitakeneva na otaritabbaṁ, sabbadisāva 5- oloketvā vivittabhāvaṁ ñatvā
khāṇugumbalatādīni vavatthapetvā tikkhattuṁ ukkāsitvā avakujjaṭṭhitena
uttarāsaṅgacīvara apanetvā pasāretabbaṁ, kāyabandhanaṁ mocetvā cīvarapiṭṭheyeva
ṭhapetabbaṁ. sace udakasāṭikā natthi, udakante ukkuṭikaṁ nisīditvā nivāsanaṁ
mocetvā sace nisinnaṭṭhānaṁ 6- atthi, pasāretabbaṁ. no ce atthi, saṁharitvā
ṭhapetabbaṁ. udakaṁ otarantena saṇikaṁ nābhippamāṇamattaṁ otaritvā vīciṁ anuṭṭhapentena
saddaṁ akarontena nivattitvā āgatadisābhimukhena nimmujjitabbaṁ, evaṁ cīvaraṁ
rakkhitaṁ hoti. ummujjantenapi saddaṁ akarontena saṇikaṁ ummujjetvā
nhānapariyosāne udakante ukkuṭikena nisīditvā nivāsanaṁ parikkhipitvā uṭṭhāya
suparimaṇḍalaṁ nivāsetvā kāyabandhanaṁ bandhitvā cīvaraṁ apārupetvāva ṭhātabbanti.
theropi tathā nhāyitvā paccuttaritvā vigacchamānaudakaṁ kāyaṁ olokiyamāno
aṭṭhāsi. tassa pakatiyāpi pāsādikassa paccūsasamaye sammā pariṇatāhārassa

footnote: 1 chaßēéa., i. uṭṭhāyāsanā sarīraṁ utuṁ gāhāpetvā 2 chaßēéa., pubbāpayamānoti
footnote: 3 chaßēéa., i. vodakāni 4 chaßēéa., i. yattha katthaci 5 chaßēéa., i. pana
footnote: 6 chaßēéa. sanniṭṭhānaṁ

page number: 040

uṇhodakena nhātassa ativiya mukhavaṇṇo viroci, 1- bandhanā pamuttatālaphalaṁ viya
pabhāsampanno puṇṇacando viya taṁkhaṇaṁ vikasitapadumaṁ viya mukhaṁ sassirikaṁ ahosi,
sarīravaṇṇopi vippasīdati. tasmiṁ samaye vanasaṇḍe adhivatthā bhummadevatā pāsādikaṁ
bhikkhuṁ olokayamānā manaṁ 2- niggahetuṁ asakkontī kāmūpanitā lobhābhibhūtā 3- hutvā
"theraṁ palobhissāmī"ti 4- attabhāvaṁ uḷārena alaṅkārena alaṅkaritvā sahassavaṭṭipadīpaṁ
pajjalamānā viya candaṁ uṭṭhāpayamānā viya sakalārāmaṁ ekobhāsaṁ katvā theraṁ
upasaṅkamitvā avanditvāva vehāse ṭhitā gāthaṁ abhāsi. tena vuttaṁ "athakho
aññatarā devatā .pe. ajjhabhāsī"ti.
abhutvāti pañca kāmaguṇe aparibhuñjitvā. bhikkhasīti piṇḍāya carasi. mā
taṁ kālo upaccagāti ettha kālo nāma pañcakāmaguṇapaṭisevanakkhamo daharayobbanakālo.
jarājiṇṇena hi obhaggena 5- daṇḍaparāyanena pavedhamānena kāsasāsābhibhūtena
na sakkā kāme paribhuñjituṁ, iti imaṁ kālaṁ sandhāya devatā "mā taṁ kālo
upaccagā"ti āha. tattha mā upaccagāti mā atikkami.
kālaṁ vohaṁ na jānāmīti ettha voti nipātamattaṁ. kālaṁ na jānāmīti
maraṇakālaṁ sandhāya vadati. sattānañhi:-
jīvitaṁ byādhi kālo ca dehanikkhepanaṁ gati
pañcete jīvalokasmiṁ animittā na jāyare. 6-
tattha jīvitaṁ tāva "ettakameva, na ito paran"ti vavatthānābhāvatopi 7-
animittaṁ. kalalakālepi hi sattā maranti, abbudapesighanamāsikadvimāsa-
temāsacatumāsapañcamāsa .pe. dasamāsakālepi, kucchito nikkhanta samayepi, tato
paraṁ vassasatassa antopi bahipi marantiyeva. byādhipi "imināva byādhinā sattā
maranti, na aññenā"ti vavatthānābhāvato animitto. cakkhurogenapi hi sattā
maranti sotarogādīnaṁ aññatarenāpi. kālopi "imasmiṁyeva kāle maritabbaṁ, na
aññasmin"ti evaṁ vavatthānābhāvato animitto. pubbaṇhepi hi sattā maranti

footnote: 1 ma. virocati 2 chaßēéa.samaṇaṁ 3 chaßēéa., i. kāmapariḷāhābhibhūtā
footnote: 4 chaßēéa., i. palobhessāmi 5 ma. obhaggavibhaggena 6 sī. ñāyare
footnote: 7 chaßēéa. vavatthānābhāvato

page number: 041

majjhantikādīnaṁ 1- aññatarasmiṁpi. dehanikkhepanaṁpi "idheva miyyamānānaṁ 2- dehena
patitabbaṁ, na aññatthā"ti evaṁ vavatthānābhāvato animittaṁ. antogāme
jātānañhi bahi gāmepi attabhāvo patati, bahigāmepi jātānaṁ antogāmepi.
tathā thalajānaṁ jale, jalajānaṁ thaleti anekappakārato vitthāretabbaṁ. gatipi "ito
cutena idha nibbattitabban"ti evaṁ vavatthānābhāvato animittā. devalokato
hi cutā manussesupi nibbattanti, manussalokato cutā devalokādīnaṁ yattha katthaci
nibbattantīti evaṁ yantayuttagoṇo viya gatipañcako loko 3- samparivattati. tasseva
samparivattato "imasmiṁ nāma kāle maraṇaṁ bhavissatī"ti imaṁ maraṇassa kālaṁ vohaṁ
na jānāmi.
channo kālo na dissatīti ayaṁ kālo mayhaṁ paṭicchanno avibhūto na
paññāyati. tasmāti yasmā ayaṁ kālo paṭicchanno na paññāyati, tasmā pañca
kāmaguṇe abhutvāva bhikkhāmi. mā maṁ kālo upaccagāti ettha samaṇadhammakaraṇakālaṁ
sandhāya "kālo"ti āha. ayañhi samaṇadhammo nāma pacchime kāle tisso
vayasīmā 4- atikkantena obhaggena daṇḍaparāyanena pavedhamānena kāsasāsābhibhūtena
na sakkā kātuṁ. tadā hi na sakkā hoti icchiticchitaṁ buddhavacanaṁ vā uggaṇhituṁ,
dhutaṅgaṁ vā paribhuñjituṁ, araññavāsaṁ vā vasituṁ, icchiticchitakkhaṇe samāpattiṁ vā
samāpajjituṁ, padabhāṇasarabhaññadhammakathāanumodanādīni vā kātuṁ, taruṇayobbanakāle
panetaṁ sabbaṁ sakkā kātunti ayaṁ samaṇadhammakaraṇakālo mā maṁ upaccagā, yāva
maṁ nātikkamati, tāva kāme abhutvāva samaṇadhammaṁ karomīti āha.
paṭhaviyaṁ patiṭṭhahitvāti sā kira devatā "ayaṁ bhikkhusamaṇadhammakaraṇassa kālaṁ
nāma katheti, akālaṁ nāma katheti, sahetukaṁ katheti sānisaṁsan"ti ettāvatā ca
there lajjaṁ paccupaṭṭhapetvā mahābrahmaṁ viya aggikkhandhaṁ viya ca naṁ maññamānā
gāravajātā ākāsā oruyha paṭhaviyaṁ aṭṭhāsi, taṁ sandhāyetaṁ vuttaṁ. kiñcāpi paṭhaviyaṁ
ṭhitā, yena panatthena āgatā, punapi tameva gahetvā daharo tvantiādimāha.
tattha susūti taruṇo. kāḷakesoti suṭṭhu kāḷakeso. bhadrenāti bhaddakena.

footnote: 1 chaßēéa. majjhanhikādīnaṁ 2 chaßēéa., i. mīyamānānaṁ
footnote: 3 chaßēéa. gatipañcake loko,i. gatipañcake loke 4 chaßēéa. vayosīmā

page number: 042

ekacco hi daharopi samāno kāṇo vā hoti kuṇiādīnaṁ vā aññataro, so
bhadrena yobbanena samannāgato nāma na hoti. 1- yo pana abhirūpo hoti
dassanīyo pāsādiko sabbasampattisampanno, yaṁ yadeva alaṅkāraparihāraṁ icchati,
tena tena alaṅkato devaputto viya carati, ayaṁ bhadrena yobbanena samannāgato
nāma hoti. thero ca uttamarūpasampanno, tena naṁ evamāha.
anikkīḷitāvī kāmesūti kāmesu akīḷitakīḷo abhuttāvī, akatakāmakāroti 2-
attho. mā sandiṭṭhikaṁ hitvāti yebhuyyena hi tā adiṭṭhasaccā avītarāgā
aparacittavidūniyo devatā bhikkhū dasapi vassāni vīsatipi .pe. saṭṭhīpi vassāni
parisuddhaṁ akhaṇḍaṁ brahmacariyaṁ caramāne disvā "ime bhikkhū mānusake pañca
kāmaguṇe pahāya dibabe kāme patthayantā samaṇadhammaṁ karontī"ti saññaṁ
uppādenti, ayaṁpi tatheva uppādesi. tasmā mānusake kāme sandiṭṭhike, dibbe
ca kālike katvā evamāha.
na khvāhaṁ āvusoti āvuso ahaṁ sandiṭṭhike kāme hitvā na kālike
kāme anudhāvāmi na patthemi na pihemi. kālikañca khvāhaṁ āvusoti
ahaṁ kho āvuso kālikaṁ kāmaṁ hitvā sandiṭṭhikaṁ lokuttaradhammaṁ anudhāvāmi. iti
thero cittānantaraṁ aladdhabbatāya dibbepi mānusakepi pañca kāmaguṇe kālikāti
akāsi, cittānantaraṁ laddhabbatāya lokuttaradhammaṁ sandiṭaṭhikanti. pañcasu kāmaguṇesu
samohitesupi sampannakāmassāpi kāmino cittānantaraṁ icchiticchitārammaṇānubhavanaṁ
na sampajjati. cakkhudvāre iṭṭhārammaṇaṁ anubhavitukāmena hi cittakārapoṭṭhakāra-
rūpakārādayo pakkosāpetvā "idaṁ nāma sajjethā"ti vattabbaṁ hoti, etthantare
anekakoṭisatasahassāni cittāni uppajjitvā nirujjhanti. atha pacchā taṁ ārammaṇaṁ
sampāpuṇāti. sesadvāresupi eseva nayo. sotāpattimaggānantaraṁ pana sotā
pattiphalameva uppajjati, antarā 3- aññassa cittassa vāro natthi. sesaphalesupi
eseva nayoti.
so tamevatthaṁ gahetvā kālikā hi āvusotiādimāha. tattha kālikāti
vuttanayena samohitasampattināpi kālantare pattabbā. bahudukkhāti pañca

footnote: 1 i. samannāgato nāma hoti 2 chaßēéa., i. akatakāmakīḷoti 3 sī. maggassa anantarā

page number: 043

kāmaguṇe nissāya pavattadukkhassa 1- bahutāya bahudukkhā. taṁvatthukasseva upāyāsassa
bahutāya bahūpāyāsā. ādīnavo ettha bhiyyoti pañca kāmaguṇe nissāya
laddhabbasukhato ādīnavo bhiyyo, dukkhameva bahutaranti attho. sandiṭṭhiko ayaṁ
dhammoti ayaṁ lokuttaradhammo yena yena adhigato hoti, tena tena parasaddhāya
gantabbataṁ hitvā paccavekkhaṇañāṇena sayaṁ daṭṭhabboti sandiṭṭhiko. attano
phaladānaṁ sandhāya nāssa kāloti akālo, akāloyeva akāliko. yo ettha
ariyamaggadhammo, so attano pavattisamanantarameva phalaṁ detīti attho. "ehi
passa imaṁ dhamman"ti evaṁ pavattaṁ ehipassavidhiṁ arahatīti ehipassiko. ādittaṁ
celaṁ vā sīsaṁ vā ajjhupekkhitvāpi bhāvanāvasena attano citte upaneyyaṁ 2-
arahatīti opanayiko. sabbehipi ugghaṭitaññūādīhi viññūhi "bhāvito me
maggo, adhigataṁ phalaṁ, sacchikato nirodho"ti attani attani veditabboti paccattaṁ
veditabbo viññūhīti. ayamettha saṅkhepo, vitthāro pana visuddhimagge 3-
dhammānussativaṇṇanā yaṁ vutto.
idāni sā devatā andho viya rūpavisesaṁ, therena kathitassa atthaṁ
ajānantī kathañca bhikkhūtiādimāha. tattha kathañcāti padassa "kathañca bhikkhu
kālikā kāmā vuttā bhagavatā, kathaṁ bahudukkhā, kathaṁ bahūpāyāsā"ti evaṁ
sabbapadehi sambandho veditabbo.
navoti aparipuṇṇapañcavasso bhikkhu hi navo nāma hoti, pañcavassato
paṭṭhāya majjhimo, dasavassato paṭṭhāya thero. aparo nayo:- aparipuṇṇadasavasso
navo, dasavassato paṭṭhāya majjhimo, vīsativassato paṭṭhāya thero. tesu 4-
ahaṁ navoti vadati.
navopi ekacco sattaṭṭhavassakāle pabbajitvā dasa vassāni 5-
sāmaṇerabhāveneva atikkanto cirapabbajito hoti, ahaṁ pana acirapabbajitoti vadati.
imaṁ dhammavinayanti imaṁ dhammañca vinayañca. ubhayampetaṁ sāsanasseva nāmaṁ. dhammena

footnote: 1 chaßēéa. pattabbadukkhassa 2 chaßēéa. upanayaṁ sī. upanayanaṁ
footnote: 3 visuddhi. 1/272 chānussatiniddesa: dhammānussatikathā 4 chaßēéa. tesaṁ
footnote: 5 chaßēéa., i. dvādasaterasavassāni

page number: 044

hettha dve piṭakāni vuttāni, vinayena vinayapiṭakaṁ, iti tīhi piṭakehi pakāsitaṁ
paṭipattiṁ adhunā āgatomhīti vadati.
mahesakkhāhīti mahāparivārāhi. ekekassa hi devarañño koṭisataṁpi
koṭisahassaṁpi parivāro hoti, te attānaṁ mahante ṭhāne ṭhapetvā tathāgataṁ
passanti. tattha amhādisānaṁ appesakkhānaṁ mātugāmajātikānaṁ kuto okāsoti
dasseti.
mayaṁpi āgaccheyyāmāti idaṁ sā devatā "sacepi cakkavāḷaṁ pūretvā
parisā nisinnā hoti, mahatāya 1- buddhavīthiyā satthu santikaṁ gantuṁ labhatī"ti
ñatvā āha. puccha bhikkhu puccha bhikkhūti thirakaraṇavasena āmeṇḍitaṁ 2- kataṁ.
akkheyyasaññinoti ettha "devo manusso gahaṭṭho pabbajito satto
puggalo tisso pusso"tiādinā nayena akkheyyato sabbesaṁ akkhānaṁ sabbāsaṁ
kathānaṁ vatthubhūtato pañcakkhandhā "akkheyyā"ti vuccanti. "satto naro poso
puggalo itthī puriso"ti evaṁ saññā etesaṁ atthī"ti saññino, akkheyyaṁ eva
saññino 3- akkheyyasaññino, pañcasu khandhesu sattapuggalādisaññinoti attho.
akkheyyasmiṁ patiṭṭhitāti pañcasu khandhesu aṭṭhahākārehi patiṭṭhitā. ratto hi
rāgavasena patiṭṭhito hoti, duṭṭho dosavasena, muḷho mohavasena, parāmaṭṭho
diṭṭhivasena, thāmagato anusayavasena, vinibandho 4- mānavasena, aniṭṭhāgato 5-
vicikicchāvasena, vikkhepagato uddhaccavasena patiṭṭhito hotīti. 6- akkheyyaṁ
apariññāyāti pañca khandhe tīhi pariññāhi aparijānitvā. yogamāyanti maccunoti
maccuno yogaṁ payogaṁ pakkhepaṁ upakkhepaṁ upakkamaṁ abbhantaraṁ āgacchanti, maraṇavasaṁ 7-
āgacchantīti 8- attho. evamimāya gāthāya kālikā 9- kāmā kathitā.
pariññāyāti ñātapariññā tīraṇapariññā pahānapariññāti imāhi tīhi
pariññāhi parijānitvā. tattha katamā ñātapariññā? pañcakkhandhe parijānāti
"ayaṁ rūpakkhandho .pe. ayaṁ viññāṇakkhandho, imāni nesaṁ

footnote: 1 chaßēéa. i. mahatiyā 2 chaßēéa. āmeḍitaṁ 3 chaßēéa., i. akkheyyeseva saññinoti
footnote: 4 chaßēéa. vinibaddho 5 chaßēéa. aniṭṭhaṅgato 6 iti-saddo na dissati 7 sī. māravasaṁ 8 chaßēéa. gacchantīti 9 ka. kāyikā

page number: 045

lakkhaṇarasapaccupaṭṭhānapadaṭṭhānānī"ti, ayaṁ ñātapariññā. katamā tīraṇapariññā? evaṁ ñātaṁ
katvā pañcakkhandhe tīreti aniccato dukkhato rogatoti dvācattāḷīsāya ākārehi,
ayaṁ tīraṇapariññā. katamā pahānapariññā? evaṁ tīrayitvā aggamaggena pañcasu
khandhesu chandarāgaṁ pajahati, ayaṁ pahānapariññā.
akkhātāraṁ na maññatīti evaṁ tīhi pariññāhi pañcakkhandhe parijānitvā
khīṇāsavo bhikkhu akkhātāraṁ puggalaṁ na maññati. akkhātāranti kammavasena kārakaṁ
veditabbaṁ, akkhātabbaṁ kathetabbaṁ puggalaṁ na maññati, na passatīti attho. kinti
akkhātabbaṁ? "tisso"ti vā "pusso"ti vā evaṁ yena kenaci nāmena vā
gottena vā pakāsetabbaṁ. tañhi tassa na hotīti taṁ tassa khīṇāsavassa na
hoti. yena naṁ vajjāti yena naṁ "rāgena ratto"ti vā "dosena duṭṭho"ti vā
"mohena muḷho"ti vāti koci vadeyya, taṁ kāraṇaṁ tassa khīṇāsavassa natthi.
sace vijānāsi vadehīti sace evarūpaṁ khīṇāsavaṁ jānāsi, "jānāmī"ti
vadehi. no ce jānāsi, atha "na jānāmī"ti vadehi. yakkhāti devataṁ
ālapanto āha. iti imāya kathāya sandiṭṭhiko navavidho lokuttaradhammo kathito.
sādhūti āyācanatthe nipāto.
yo maññatīti yo attānaṁ "ahaṁ samo"ti vā "visesī"ti vā
"nihīno"ti vā maññati. etena "seyyohamasmī"tiādayo tayo mānā gahitāva.
tesu gahitesu nava mānā gahitāva honti. so vivadetha tenāti so puggalo
teneva mānena yena kenaci puggalena saddhiṁ "kena maṁ tvaṁ pāpuṇāsi,
kiṁ jātiyā pāpuṇāsi, udāhu gottena, kulapadesena, vaṇṇapokkharatāya,
bāhusaccena, dhutaguṇenā"ti evaṁ vivadeyya. iti imāyapi upaḍḍhagāthāya kālikā
kāmā kathitā.
tīsu vidhāsūti tīsu mānesu. "ekavidhena rūpasaṅgaho"tiādīsu 1- hi koṭṭhāso
"vidhā"ti 2- vutto. "kathaṁvidhaṁ sīlavantaṁ vadanti, kathaṁvidhaṁ paññavantaṁ
vadantī"tiādīsu 3- ākāro. 4- "tisso imā bhikkhave vidhā, katamā tisso?
seyyohamasmīti vidhā,

footnote: 1 abhi. saṅgaṇi. 34/584/168 rūpakaṇḍa 2 chaßēéa. vidho 3 saṁ. sagā. 15/95/61 nandanasutta
footnote: 4 ma. sabhāvo, aṭṭhasāsinī hanā 448 rūpavibhattiekakaniddesavaṇṇanā

page number: 046

sadisohamasmīti vidhā, hīnohamasmīti vidhā"tiādīsu 1- māno "vidhā"ti vutto,
idhāpi mānova. tena vuttaṁ "tīsu vidhāsūti tīsu mānesū"ti. avikampamānoti so
puggalo etesu saṅkhepato tīsu, vitthārato navasu mānesu na kampati na calati.
samo visesīti na tassa hotīti tassa pahīnamānassa khīṇāsavassa "ahaṁ sadiso"ti
vā "seyyo"ti vā "hīno"ti vā na hotīti dasseti. pacchimapadaṁ vuttanayameva.
iti imāyapi upaḍḍhagāthāya navavidho sandiṭṭhiko lokuttaradhammo kathito.
pahāsi saṅkhanti "paṭisaṅkhā yoniso āhāraṁ āhāretī"tiādīsu 2- paññā
"saṅkhā"ti āgatā. "atthi te koci gaṇako vā muddiko vā saṅkhāyiko vā,
yo pahoti gaṅgāya vālikaṁ gaṇetun"ti 3- ettha gaṇanā. "saññānidānā hi
papañcasaṅkhā"tiādīsu 4- koṭṭhāso. "yā tesaṁ tesaṁ dhammānaṁ saṅkhā samaññā"ti 5-
ettha paṇṇatti "saṅkhā"ti āgatā. idhāpi ayameva adhippetā. pahāsi saṅkhanti
padassa hi ayamattho 6- :- ratto duṭṭho muḷhoti imaṁ paṇṇattiṁ khīṇāsavo
pahāsi jahi pajahīti.
na vimānamajjhagāti navabhedaṁ tividhamānaṁ na upagato. nivāsanaṭṭhena vā
mātukucchi "vimānan"ti vuccati, taṁ āyatiṁ paṭisandhivasena na upagacchītipi attho.
anāgatatthe atītavacanaṁ. acchejjīti chindi. chinnaganthanti cattāro ganthe
chinditvā ṭhitaṁ. anighanti niddukkhaṁ. nirāsanti nittaṇhaṁ. pariyesamānāti
olokayamānā. nājjhagamunti na adhigacchanti na vindanti na passanti.
vattamānatthe atītavacanaṁ. idha vā huraṁ vāti idha loke vā paraloke vā.
sabbanivesanesūti tayo bhavā, catasso yoniyo, pañca gatiyo, satta viññāṇaṭṭhitiyo,
nava sattāvāsā, iti imesu sabbesupi sattanivesanesu evarūpaṁ khīṇāsavaṁ
kāyassa bhedā upapajjamānaṁ vā upapannaṁ vā 7- na passantīti attho. imāya
gāthāya sandiṭṭhikaṁ lokuttaradhammameva kathesi.

footnote: 1 saṁ. mahā. 19/162/52 vidhāsutta 2 saṁ. saḷā. 18/185/131 lokakāmaguṇavagga,-
footnote: 318/221 āsīvisavagga (syā) 3 saṁ. saḷā. 18/756/457 abyākatasaṁyutta
footnote: 4 khu. sutta 25/881/506 kalahavivādasutga 5 abhi. saṅgaṇi. 34/1313/297 nikkhepakaṇḍa

6 chaßēéa. ayamevattho 7 chaßēéa. uppajjamānaṁ vā uppannaṁ vā

page number: 047

imañca gāthaṁ sutvā sāpi devatā atthaṁ sallakkhesi, teneva kāraṇena imassa
khvāhaṁ bhantetiādimāha. tattha pāpaṁ na kayirāti gāthāya dasakusalakammapathavasenapi
kathetuṁ vaṭṭati aṭṭhaṅgikamaggavasenapi. dasakusalakammapathavasena tāva vacasāti catubbidhaṁ
vacīsucaritaṁ gahitaṁ. manasāti tividhaṁ manosucaritaṁ gahitaṁ. kāyena vā kiñcana
sabbaloketi tividhaṁ kāyasucaritaṁ gahitaṁ. ime tāva dasakusalakammapathadhammā honti.
kāme pahāyāti iminā pana kāmasukhallikānuyogo paṭikkhitto. satimā sampajānoti
iminā dasakusalakammapathakārakaṁ 1- satisampajaññaṁ gahitaṁ. dukkhaṁ na sevetha anatthasañhitanti
iminā attakilamathānuyogo paṭisiddho. iti devatā "ubho ante
vajjetvā kārakehi 2- satisampajaññehi saddhiṁ dasakusalakammapathadhamme tumhehi kathite
ājānāmi bhagavā"ti vadati.
aṭṭhaṅgikamaggavasena pana ayaṁ nayo:- tasmiṁ kira ṭhāne mahatīdhammadesanā
ahosi. desanāpariyosāne sā devatā yathāṭṭhāne ṭhitāva desanānusārena ñāṇaṁ
pesetvā sotāpattiphale patiṭṭhāya attanā adhigataṁ aṭṭhaṅgikamaggaṁ dassentī
evamāha. tattha vacasāti sammāvācā gahitā, mano pana aṅgaṁ na hotīti manasāti
maggasampayuttakacittaṁ 3- gahitaṁ. kāyena vā kiñcana sabbaloketi sammākammanato
gahito, ājīvo pana vācākammantapakkhikattā gahitova hoti. satimāti iminā
vāyāmasatisamādhayo gahitā. sampajānoti padena sammādiṭṭhi sammāsaṅkappo. kāme
pahāya dukkhaṁ na sevethāti padadvayena antadvayavajjanaṁ. 4- iti ime dve ante
anupagamma majjhimaṁ paṭipadaṁ tumhehi kathitaṁ ājānāmi bhagavāti vatvā tathāgataṁ
gandhamālādīhi pūjetvā padakkhiṇaṁ katvā pakkāmīti.
samiddhisuttavaṇṇanā niṭṭhitā.
nandanavaggo dutiyo.
-----------

footnote: 1 chaßēéa....kāraṇaṁ 2 chaßēéa. vivajjetvā kāraṇehi
footnote: 3 sī. maggasampayuttaṁ..., chaßēéa. maggasampayuttakaṁ cittaṁ 4 sī. antadvayavajjaṁ

page number: 048

3. sattivagga
1. sattisuttavaṇṇanā
[21] sattivaggassa paṭhame sattiyāti desanāsīsametaṁ, ekatodhārādinā
satthenāti attho. omaṭṭhoti pahaṭo. cattāro hi pahārā omaṭṭho ummaṭṭho
maṭṭho vimaṭṭhoti. tattha upari ṭhatvā adhomukhaṁ dinnapahāro omaṭṭho nāma,
heṭṭhā ṭhatvā uddhaṁmukhaṁ 1- dinno ummaṭṭho nāma, aggaḷasūci viya vinivijjhitvā
gato maṭṭho nāma, seso sabbopi vimaṭṭho nāma. imasmiṁ pana ṭhāne
omaṭṭho gahito. so hi sabbadāruṇo duruddharasallo duttikiccho antodoso
antopubbalohitova hoti, pubbalohitaṁ anikkhamitvā vaṇamukhaṁ pariyonaddhitvā
tiṭṭhati. pubbalohitaṁ nīharitukāmehi mañcena saddhiṁ bandhitvā adhosiro kātabbo
hoti, maraṇaṁ vā maraṇamattaṁ vā dukkhaṁ pāpuṇāti. paribbajeti vihareyya.
imāya gāthāya kiṁ katheti? yathā sattiyā omaṭṭhapuriso sallubbahanavaṇatikicchanānaṁ
atthāya viriyaṁ ārabhati, payogaṁ karoti parakkamati. yathā ca ḍayhamāne 2-
matthake ādittasīso tassa nibbāpanatthāya viriyaṁ ārabhati, payogaṁ karoti
parakkamati, evameva bhikkhu kāmarāgaṁ pahānāya sato appamatto hutvā vihareyya
bhagavāti katheti. 3-
atha bhagavā cintesi:- imāya devatāya upamā tāva daḷhaṁ katvā ānītā,
atthaṁ pana parittakaṁ gahetvā ṭhitā, punappunaṁ kathentīpi hesā kāmarāgassa
vikkhambhanapahānameva katheyya. yāva ca kāmarāgo maggena na samugghāṭiyati, tāva
anubandhova hoti. iti tameva opammaṁ gahetvā paṭhamamaggavasena desanaṁ vinivaṭṭetvā
dassento dutiyaṁ gāthamāha. tassattho purimānusāreneva veditabboti. paṭhamaṁ.
2. phusatisuttavaṇṇanā
[22] dutiye nāphusantaṁ phusatīti kammaṁ aphusantaṁ vipāko na phusati,
kammameva vā aphusantaṁ kammaṁ na phusati. kammaṁ hi nākarato kayirati. 4- phusantañca

footnote: 1 ma. uparimukhaṁ 2 chaßēéa. ḍayhamāno, ma. dayhamāno
footnote: 3 chaßēéa. kathesi 4 chaßēéa. nākaroto kariyati, sīṇākārako kayirati

page number: 049

tato phuseti kammaṁ phusantaṁ vipāko phusati, kammameva vā phusati. kammaṁ hi karato
kayirati 1-. tasmā phusantaṁ phusati, appaduṭṭhappadosinanti yasmā na aphusantaṁ phusati,
phusantañca phusati, ayaṁ kammavipākānaṁ dhammatā, tasmā yo "appaduṭṭhassa narassa
dussati, suddhassa posassa aṇaṅgaṇassā"ti evaṁ vutto appaduṭṭhappadosī puggalo,
taṁ puggalaṁ kammaṁ phusantameva kammaṁ phusati, vipāko vā phusati. so hi parassa
upaghātaṁ kātuṁ sakkoti vā mā vā, attā panānena catūsu apāyesu ṭhapito
nāma hoti. tenāha bhagavā "tameva bālaṁ pacceti pāpaṁ, sukhumo rajo paṭivātaṁva
khitto"ti. dutiyaṁ.
3. jaṭāsuttavaṇṇanā
[23] tatiye antojaṭāti gāthāya jaṭāti taṇhāya jāliniyā adhivacanaṁ.
sā hi rūpādīsu ārammaṇesu heṭṭhuppariyavasena punappunaṁ uppajjanato
saṁsibbanaṭṭhena veḷugumbādīnaṁ sākhājālasaṅkhātā jaṭā viyāti jaṭā. sā panesā
sakaparikkhāraparaparikkhāresu sakāttabhāvaparāttabhāvesu ajjhattikāyatanabāhirāyatanesu ca
uppajjanato antojaṭā bahijaṭāti vuccati. tāya evaṁ uppajjamānāya jaṭāya
jaṭitā pajā. yathā nāma veḷujaṭādīhi veḷuādayo, evaṁ tāya taṇhājaṭāya
sabbāpi ayaṁ sattanikāyasaṅkhātā pajā jaṭitā vinaddhā, saṁsibbitāti attho. yasmā
ca evaṁ jaṭitā, taṁ taṁ gotama pucchāmīti tasmā taṁ pucchāmīti. gotamāti
bhagavantaṁ gottena ālapati. ko imaṁ vijaṭaye jaṭanti imaṁ evaṁ tedhātukaṁ
jaṭetvā ṭhitajaṭaṁ ko vijaṭeyya, vijaṭetuṁ ko samatthoti pucchati.
athassa bhagavā tamatthaṁ vissajjento sīle patiṭṭhāyātiādimāha. tattha
sīle patiṭṭhāyāti catupārisuddhisīle ṭhatvā. ettha ca bhagavā jaṭāvijaṭanaṁ pucchito
sīlaṁ ārabhanto na "aññaṁ puṭṭho aññaṁ kathetī"ti veditabbo. jaṭāvijaṭakassa
hi patiṭṭhādassanatthamettha 2- sīlaṁ kathitaṁ.
naroti satto. sapaññoti kammajatihetukapaṭisandhipaññāya paññavā. cittaṁ
paññañca bhāvayanti samādhiñceva vipassanañca bhāvayamāno. cittasīsena hettha

footnote: 1 chaßēéa. karoto kariyati, sī. kārako kayirati 2 sī. patiṭṭhaṭṭhenapettha

page number: 050

aṭṭha samapattiyo kathitā, paññānāmena vipassanā. ātāpīti viriyavā. viriyaṁ hi
kilesānaṁ ātāpanaparitāpanatthena "ātāpo"ti vuccati, tadassa atthīti ātāpī.
nipakoti nepakaṁ vuccati paññā, tāya samannāgatoti attho. iminā padena
pārihāriyapaññaṁ dasseti. pārihāriyapaññā nāma "ayaṁ kālo uddesassa, ayaṁ
kālo paripucchāyā"tiādinā nayena sabbattha kārāpitā 1- pariharitabbapaññā.
imasmiṁ hi pañhābyākaraṇe tikkhattuṁ paññā āgatā. tattha paṭhamā sajātipaññā,
dutiyā vipassanāpaññā, tatiyā sabbakiccapariṇāyikā pārihāriyapaññā.
so imaṁ vijaṭaye jaṭanti so imehi sīlādīhi samannāgato bhikkhu. yathā
nāma puriso paṭhaviyaṁ patiṭṭhāya sunisitaṁ satthaṁ ukkhipitvā mahantaṁ veḷugumbaṁ
vijaṭeyya, evameva sīle patiṭṭhāya samādhisilāya sunisitaṁ vipassanāpaññāsatthaṁ
viriyabalapaggahitena pārihāriyapaññāhatthena ukkhipitvā sabbaṁpi taṁ attano
santānapatitaṁ 2- taṇhājaṭaṁ vijaṭeyya sañchindeyya sampadāleyyāti.
ettāvatā sekkhabhūmiṁ kathetvā idāni jaṭaṁ vijaṭetvā ṭhitaṁ mahākhīṇāsavaṁ
dassento yesantiādimāha. evaṁ jaṭaṁ vijaṭetvā ṭhitaṁ khīṇāsavaṁ dassetvā puna
jaṭāya vijaṭitokāsaṁ 3- dassento yattha nāmañcātiādimāha. tattha nāmanti
cattāro arūpino khandhā. paṭigharūpasaññā cāti ettha paṭighasaññāvasena kāmabhavo
gahito, rūpasaññāvasena rūpabhavo. tesu dvīsu gahitesu arūpabhavo gahitova hoti
bhavasaṅkhepenāti. etthesā chijjate jaṭāti ettha tebhūmikavaṭṭassa pariyādiyanaṭṭhāne
esā jaṭā chijjati, nibbānaṁ āgamma chijjati nirujjhatīti ayamattho dassito
hotīti. tatiyaṁ.
4. manonivāraṇasuttavaṇṇanā
[24] catutthe yato yatoti pāpato vā kalyāṇato vā. ayaṁ kira
devatā "yaṁkiñci kusalādibhedaṁ lokiyaṁ vā lokuttaraṁ vā mano, taṁ nivāretabbameva,
na uppādetabban"ti evaṁladdhikā. sa sabbatoti so sabbato. atha bhagavā
"ayaṁ devatā aniyyānikaṁ kathaṁ katheti, mano nāma nivāretabbaṁpi atthi,

footnote: 1 sī. kārāpikā 2 sī. ṭhitaṁ 3 chaßēéa. vijaṭanokāsaṁ

page number: 051

bhāvetabbaṁpi atthi, vibhajitvā desanamassā 1- dassessāmī"ti cintetvā dutiyaṁ
gāthamāha. tattha na mano saṁyattamāgatanti yaṁ vuttaṁ "na sabbato mano
nivāraye"ti, kataraṁ taṁ mano, yaṁ taṁ sabbato na nivāretabbanti ce. mano
saṁyattamāgataṁ, yaṁ mano yattha saṁyatabhāvaṁ āgataṁ, "dānaṁ dassāmi, sīlaṁ
rakkhissāmī"tiādinā nayena uppannaṁ, etaṁ mano na nivāretabbaṁ, aññadatthuṁ
brūhetabbaṁ vaḍḍhetabbaṁ. yato yato ca pāpakanti yato yato akusalaṁ uppajjati, tato
tato ca taṁ nivāretabbanti. catutthaṁ.
5. arahantasuttavaṇṇanā
[25] pañcame katāvīti catūhi maggehi katakicco. ahaṁ vadāmīti ayaṁ
devatā vanasaṇḍavāsinī, sā araññikānaṁ bhikkhūnaṁ "ahaṁ bhuñjāmi, ahaṁ nisīdāmi,
mama patto, mama cīvaran"tiādikathāvohāraṁ sutvā cintesi "ahaṁ ime bhikkhū
`khīṇāsavā'ti maññāmi, khīṇāsavānañca nāma evarūpā attūpaladdhinissitakathā hoti,
na hoti nukho"ti jānanatthaṁ evaṁ pucchati.
samaññanti 2- lokaniruttiṁ lokavohāraṁ. kusaloti khandhādikusalo.
vohāramattenāti upaladdhinissitakathaṁ hitvā vohārabhedaṁ akaronto "ahaṁ mamā"ti
vadeyya. "khandhā bhuñjanti, khandhā nisīdanti, khandhānaṁ patto, khandhānaṁ
cīvaran"ti hi vutte vohārabhedo hoti, na koci jānāti. tasmā evaṁ avatvā
lokavohārena voharatīti.
atha devatā "yadi diṭṭhiyā vasena na vadati, mānavasena nukho vadatī"ti
cintetvā puna yo hotīti pucchi. tattha mānaṁ nukhoti so bhikkhu mānaṁ
upagantavā mānavasena vadeyya nukhoti. atha bhagavā "ayaṁ devatā khīṇāsavaṁ samānaṁ
viya karotī"ti cintetvā "khīṇāsavassa navavidhopi māno pahīno"ti dassento
paṭigāthaṁ āha. tattha vidhūpitāti vidhaṁsitā. 3- mānaganthassāti mānā ca ganthā
ca assa. maññatanti 4- maññanaṁ. tividhaṁpi taṇhādiṭṭhimānamaññanaṁ so vītivatto,
atikkantoti attho. sesaṁ uttānamevāti. pañcamaṁ.

footnote: 1 chaßēéa. namassā 2 chaßēéa. sāmaññanti 3 chaßēéa. vidhamitā ma. viddhaṁsitā 4 sī. mānanti

page number: 052

6. pajjotasuttavaṇṇanā
[26] chaṭṭhe puṭṭhunti pucchituṁ. kathaṁ jānemūti kathaṁ jāneyyāma.
divārattinti divā ca rattiṁ ca. tattha tatthāti yattha yattheva 1- pajjalito hoti,
tattha tattha. esā ābhāti esā buddhābhā. katamā pana sāti? ñāṇāloko
vā hotu pītiāloko vā pasādāloko vā dhammakathāāloko vā, sabbopi
buddhānaṁ pātubhāvā uppanno āloko buddhābhā nāma. ayaṁ anuttarā
sabbaseṭṭhā asadisāti. chaṭṭhaṁ.
7. sarasuttavaṇṇanā
[27] sattame kuto sarā nivattantīti ime saṁsārasarā kuto nivattanti,
kiṁ āgamma nappavattantīti attho. na gādhatīti na patiṭṭhāti. atoti ato
nibbānato. sesaṁ uttānamevāti 2-. sattamaṁ.
8. mahaddhanasuttavaṇṇanā
[28] aṭṭhame nidhānagataṁ muttasādhādi mahantaṁ dhanametesanti mahaddhanā.
suvaṇṇarajatabhājanādi mahābhogo etesanti mahābhogā. aññamaññābhigijjhantīti
aññamaññaṁ abhigijjhanti patthenti pihenti. analaṅkatāti atittā apariyantajātā. 3-
ussukkajātesūti nānākiccajātesu anuppannānaṁ rūpādīnaṁ uppādanatthāya
uppannānaṁ anubhavanatthāya pasutesu. 4- bhavasotānusārīsūti vaṭṭasotaṁ anussarantesu.
anussukāti abādhatā. 5- agāranti mātugāmena saddhiṁ gehaṁ. virājiyāti virājitvā.
sesaṁ uttānamevāti. aṭṭhamaṁ.
9. catucakkasuttavaṇṇanā
[29] navame catucakkanti catuiriyāpathaṁ. iriyāpatho hi idha cakkanti
adhippeto. navadvāranti navahi vaṇamukhehi navadvāraṁ. puṇṇanti asucipūraṁ. lobhena

footnote: 1 ma. yattha yattha 2 chaßēéa., i. uttānatthamevāti 3 chaßēéa. apariyattajātā
footnote: 4 chaßēéa., i. ussukkesu 5 chaßēéa. avāvaṭā

page number: 053

saṁyuttanti taṇhāya saṁyuttaṁ. kathaṁ yātrā bhavissatīti etassa evarūpassa sarīrassa
kathaṁ niggamanaṁ 1- bhavissati, kathaṁ mutti parimutti samatikkamo bhavissatīti pucchati.
naddhinti upanāhaṁ, pubbakāle kodho, aparakāle upanāhoti evaṁ pavattaṁ
balavakodhanti attho. varattanti "chetvā naddhiṁ varattañca, sandānaṁ sahanukkaman"ti
gāthāya 2- taṇhā varattā, diṭṭhi sandānaṁ nāma jātaṁ, idha pana pāliniddiṭṭhe
kilese ṭhapetvā avasesā "varattā"ti veditabbā, iti kilesavarattañca chetvāti
attho. icchālobhanti ekoyeva dhammo icchanatthena icchā, lubbhanatthena lobhoti
vutto. paṭhamuppattikā vā dubbalā icchā, aparāparuppattiko balavā lobho.
aladdhapatthanā vā icchā, paṭiladdhavatthumhi lobho. samūlaṁ taṇhanti avijjāmūlena
samūlakañca taṇhaṁ. abbuyahāti aggamaggena uppāṭetvā. sesaṁ uttānamevāti. navamaṁ.
10. eṇijaṅghasuttavaṇṇanā
[30] dasame eṇijaṅghanti eṇimigassa viya suvaṭṭitajaṅghaṁ. kisanti athūlaṁ
samasarīraṁ. athavā tacomilātaṁ 3- mālāgandhavilepanehi anūpabrūhitasarīrantipi 4- attho.
vīranti viriyavantaṁ. appāhāranti bhojane mattaññutāya mitāhāraṁ, 5- vikālabhojanaṁ
paṭikkhepavasena vā parittāhāraṁ. aloluppanti catūsu paccayesu loluppavirahitaṁ.
rasataṇhāpaṭikkhepo vā esa. sīhaṁvekacaraṁ nāganti ekacaraṁ sīhaṁ viya, ekacaraṁ
nāgaṁ viya. gaṇavāsino hi pamattā honti, ekacarā appamattā, tasmā
ekacarāva gahitā. paveditāti pakāsitā kathitā. etthāti etasmiṁ nāmarūpe.
pañcakāmaguṇavasena hi rūpaṁ gahitaṁ, manena nāmaṁ, ubhayehi pana avinibhuttadhamme 6-
gahetvā pañcakkhandhādivasena pettha bhummaṁ yojetabbanti. dasamaṁ.
sattivaggo tatiyo.
-----------

footnote: 1 ma. nikkhamanaṁ. 2 khu. dhamma. 25/398/86 dvebrāhmavatthu, khu. sutta. 25/628/457
footnote: vāseṭṭhasutta 3 chaßēéa., i. ātapena milātaṁ 4 sī. supabrūhitasarīrantipi
footnote: 5 sī. mattāhāraṁ

6 sī. avinimmuttadhamme. avinibhuttadhammeti avināsabhāvadhamme saṅgahitvāti ṭīkā

page number: 054

4. satullapakāyikavagga
1. sabbhisuttavaṇṇanā
[31] satullapakāyikavaggassa paṭhame satullapakāyikāti sataṁ dhammasamādānavasena
ullapitvā sagge nibbattāti satullapakāyikā. tatridaṁ vatthuṁ:- sambahulā kira
samuddavāṇijā nāvāya samuddaṁ pakkhandiṁsu. tesaṁ khittasaravegena gacchantiyā nāvāya
sattame divase samuddamajjhe mahantaṁ uppātikaṁ 1- pātubhūtaṁ, mahāummiyo 2-
uṭṭhahitvā nāvaṁ udakassa pūrenti. nāvāya nimmujjamānāya mahājano attano
attano devatānaṁ nāmāni gahetvā āyācanādīni karonto paridevi. tesaṁ majjhe
eko puriso "atthi nu no me evarūpe bhaye patiṭṭhā"ti āvajjento attano
parisuddhāni saraṇāni ceva sīlāni ca disvā yogī viya pallaṅkaṁ ābhujitvā
nisīdi. tametaṁ 3- itare abhayakāraṇaṁ pucchiṁsu. so tesaṁ kathesi "āma bho 4- ahaṁ
nāvaṁ abhiruhanadivaseva bhikkhusaṁghassa dānaṁ datvā saraṇāni ceva sīlāni ca aggahesiṁ,
tena me bhayaṁ natthī"ti. kiṁ pana sāmi etāni aññesaṁpi vaṭṭantīti. 5- āma
vaṭṭantīti. tenahi amhākaṁpi dethāti. so te manusse sataṁ sataṁ katvā
satta koṭṭhāse akāsi, tato pañca sīlāni adāsi. tesu paṭhamaṁ janasataṁ 6-
gopphakamatte udake ṭhitaṁ aggahesi, dutiyaṁ jānumatte, tatiyaṁ kaṭimatte, catutthaṁ
nābhimatte, pañcamaṁ thanamatte, chaṭṭhaṁ galappamāṇe, sattamaṁ mukhena loṇodake
pavisante aggahesi. so tesaṁ sīlāni datvā "aññaṁ tumhākaṁ paṭisaraṇaṁ natthi,
sīlameva āvajjethā"ti ugghosesi. tāni sattapi satāni 7- tattha kālaṁ katvā
āsannakāle gahitasīlaṁ nissāya tāvatiṁsabhavane nibbattiṁsu, tesaṁ ghaṭāvaseneva vimāni
nibbattiṁsu. sabbamajjhe ācariyassa yojanasatikaṁ suvaṇṇavimānaṁ nibbatti, avasesāni
tassa parivārāni hutvā sabbaheṭṭhimaṁ dvādasayojanikaṁ ahosi. te nibbattakkhaṇeyeva
kammaṁ āvajjentā ācariyaṁ nissāya taṁ sampattilābhaṁ ñatvā "gacchāma tāva,

footnote: 1 chaßēéa. uppātitaṁ, sī. ugghāṭikaṁ 2 chaßēéa. mahāūmiyo 3 chaßēéa. tamenaṁ, i. tameva
footnote: 4 chaßēéa., i. ambho 5 chaßēéa., i. vattantīti evamuparipi 6 chaßēéa., i. jaṅghasataṁ
footnote: 7 chaßēéa. jaṅghasatāni

page number: 055

dasabalassa santike amhākaṁ ācariyassa vaṇṇaṁ kathessāmā"ti 1- majjhimayāmasamanantare
bhagavantaṁ upasaṅkamiṁsu, tāsu cha devatā 2- ācariyassa vaṇṇabhaṇanatthaṁ ekekaṁ gāthaṁ
abhāsiṁsu.
tattha sabbhirevāti paṇḍitehi sappurisehi eva. rakāro padasandhikaro.
samāsethāti saha nisīdeyya. desanāsīsameva cetaṁ, sabbairiyāpathe sabbhireva saha
kappeyyāti 3- attho. kubbethāti kareyya. santhavanti mittasanthavaṁ. taṇhāsanthavo
pana na kenaci saddhiṁ kātabbo, mittasanthavo buddhapaccekabudadhabuddhasāvakehi saha
kātabbo. idaṁ sandhāyetaṁ vuttaṁ. satanti buddhādīnaṁ sappurisānaṁ. saddhammanti
pañcasīladasasīlacatusatipaṭṭhānādibhedaṁ saddhammaṁ, idha pana pañcasīlaṁ adhippetaṁ. seyyo
hotīti vuḍḍhi hoti. na pāpiyoti lāmakaṁ kiñci na hoti. nāññatoti
vālikādīhi telādīni viya aññato andhabālato paññā nāma na labbhati,
tilādīhi pana telādīni viya sataṁ dhammaṁ ñatvā paṇḍitameva sevanto bhajanto
labhatīti. sokamajjheti sokavatthūnaṁ sokānugatānaṁ vā sattānaṁ majjhe gato na
socati bandhulasenāpatissa 4- upāsikā viya, pañcannaṁ corasatānaṁ majjhe
dhammasenāpatissa saddhivihāriko saṅkiccasāmaṇero viya ca.
Ñātimajjhe virocatīti ñātigaṇamajjhe saṅkiccattherassa saddhivihāriko
adhimuttakasāmaṇero viya sobhati. so kirassa 5- bhāgineyyo hoti, atha naṁ thero āha
"sāmaṇera mahallakosi jāto, gaccha, vassāni pucchitvā ehi, upasampādessāmī"ti.
so "sādhū"ti theraṁ vanditvā pattacīvaramādāya corāṭaviyā orabhāge
bhaginiyā gāmaṁ gantvā piṇḍāya cari, bhaginī naṁ 6- disvā vanditvā gehe
nisīdāpetvā bhojesi. so katabhattakicco vassāni pucchi. sā "ahaṁ na jānāmi,
mātā me jānātī"ti āha. atha so "tiṭṭhatha tumhe, ahaṁ mātu santikaṁ
gamissāmī"ti aṭaviṁ otiṇṇo. tamenaṁ dūratova corapuriso 7- disvā corānaṁ
āṇāpesi. 8- corā "sāmaṇero kireko aṭaviṁ otiṇṇo, gacchatha naṁ ānethā"ti

footnote: 1 chaßēéa., i. katheyyāmā"ti 2 chaßēéa. tā devatā 3 chaßēéa. kubbeyyāti
footnote: 4 chaßēéa., i. bandhulamallasenāpatissa 5 chaßēéa. kira therassa 6 chaßēéa., i. taṁ bhaginī
footnote: 7 chaßēéa. carapuriso 8 chaßēéa.,i. ārocesi

page number: 056

āṇāpetvā ekacce "mārema 1- nan"ti āhaṁsu, ekacce vissajjemāti. 2-
sāmaṇeropi cintesi "ahaṁ sekkho sakaraṇīyo, imehi saddhiṁ mantetvā
sotthimattānaṁ karissāmī"ti corajeṭṭhakaṁ āmantetvā "upamante āvuso
karissāmī"ti imā gāthā abhāsi:-
"ahu atītamaddhānaṁ araññasmiṁ brahāvane
cheto 3- kūṭāni oḍetvā campakaṁ 4- avadhī tadā.
campakañca mataṁ 5- disvā ubbiggā migapakkhino
ekarattiṁ apakkāmuṁ `akiccaṁ vattate idha'.
tatheva samaṇaṁ hantvā atimuttaṁ akiñcanaṁ
addhiyā 6- nāgamissanti dhanātītā gamissathā"ti. 7-
saccaṁ kho samaṇo āha atimutto akiñcano
addhiyā nāgamissanti dhanajāni bhavissati.
sace paṭipathe disvā nārocessasi kassaci
tava saccamanurakkhanto gaccha bhante yathāsukhanti.
so tehi corehi vissajjito gacchanto ñātayopi disvā tesampi na
ārocesi. atha ne 8- anuppatte corā gahetvā viheṭhayiṁsu, uraṁ paharitvā
paridevamānaṁ cassa mātaraṁ corā etadavocuṁ:-
"kinte hoti adhimutto udare vasitoti bhāsasi 9-
puṭṭhā me amma akkhāhi kathaṁ jānemu taṁ mayan"ti.
adhimuttassa ahaṁ mātā ayañca janako pitā
bhaginī bhātaro cāpi sabbeva idha ñātayo.
akiccakārī adhimutto yaṁ disvā na nivāraye
etaṁ kho vattaṁ samaṇānaṁ ariyānaṁ dhammajīvinaṁ.

footnote: 1 sī.,ma. māretha 2 ma. vissajjetha 3 chaßēéa., i. ceto 4 chaßēéa., i. sasakaṁ
footnote: 5 ma. vadhaṁ 6 chaßēéa., i. addhikā evamuparipi 7 chaßēéa., i. dhanajāni bhavissati
footnote: 8 chaßēéa., i. te 9 chaßēéa. vasiko asi, i. vasitoti ca

page number: 057

saccavādī adhimutto yaṁ disvā na nivāraye
adhimuttassa suciṇṇena saccavādissa bhikkhuno.
sabbeva abhayaṁ pattā sotthiṁ gacchantu ñātayoti.
evaṁ te corehi vissajjitā gantvā adhimuttaṁ āhaṁsu:-
"tava tāta suciṇṇena saccavādissa bhikkhuno
sabbeva abhayaṁ pattā sotthipaccāgamāmhase"ti. 1-
te 2- pañcasatā corā pasādaṁ āpajjitvā adhimuttassa sāmaṇerassa
santike pabbajiṁsu. so te ādāya upajjhāyassa santikaṁ gantvā paṭhamaṁ attanā
upasampanno pacchā te pañcasate attano antevāsike katvā upasampādesi.
te adhimuttattherassa ovāde ṭhitā sabbe aggaphalaṁ arahattaṁ pāpuṇiṁsu. imamatthaṁ
gahetvā devatā "sataṁ saddhammamaññāya, ñātimajjhe virocatī"ti āha.
sātatanti satataṁ sukhaṁ vā ciraṁ sukhaṁ vā 3- tiṭṭhantīti vadati. sabbāsaṁ voti
sabbāsaṁ tumhākaṁ. pariyāyenāti kāraṇena. sabbadukkhā pamuccatīti na kevalaṁ
seyyova hoti, na ca kevalaṁ paññaṁ labhati, sokamajjhe na socati, ñātimajjhe
virocati, sugatiyaṁ nibbattati, ciraṁ sukhaṁ tiṭṭhati, sakalasmā pana vaṭṭadukkhāpi
pamuccatīti. paṭhamaṁ.
2. maccharisuttavaṇṇanā
[32] dutiye maccherā ca pamādā cāti attasampattinigūhanalakkhaṇena
maccherena ceva sativippavāsalakkhaṇena pamādena ca. ekacco hi "imaṁ 4- me
dentassa parikkhayaṁ gamissati, mayhaṁ vā gharamānusakānaṁ vā na bhavissatī"ti
macchariyena 5- dānaṁ na deti. ekacco khiḍḍādipasutattā "dānaṁ dātabban"ti
cittampi na uppādeti. evaṁ dānaṁ na dīyatīti evametaṁ yasadāyakaṁ siridāyakaṁ
sampattidāyakaṁ sukhadāyakaṁ dānaṁ nāma na dīyatītiādinā kāraṇaṁ kathesi. puññaṁ
ākaṅkhamānenāti pubbacetanādibhedaṁ puññaṁ icchamānena. deyyaṁ hoti vijānatāti
atthi dānassa phalanti jānantena dātabbamevāti vadati.

footnote: 1 chaßēéa. sotthiṁ paccāgamamhaseti, i. sotthiṁ paccāgamāmhaseti 2 chaßēéa., i. tepi
footnote: 3 chaßēéa., i. sukhaṁ vāti na dissati 4 chaßēéa. idaṁ 5 ma. maccharena

page number: 058

tameva bālaṁ phusatīti taṁyeva bālaṁ idhalokaparalokesu jighacchā ca pipāsā
ca phusati anubandhati na vijahati. tasmāti yasmā tameva phusati, tasmā. vineyya
maccheranti maccheramalaṁ vinetvā. dajjā dānaṁ malābhibhūti malābhibhū hutvā taṁ
maccheramalaṁ abhibhavitvā dānaṁ dadeyya.
te matesu na miyyantīti adānasīlatāya maraṇena matesu na miyyanti.
yathā hi mato samparivāretvā ṭhapite bahumhipi annapānādimhi "idaṁ imassa
hotu, idaṁ imassā"ti uṭṭhahitvā saṁvibhāgaṁ na karoti, evaṁ adānasīlopīti
matakassa ca adānasīlassa ca bhogā samasamā nāma honti. tena dānasīlā
evarūpesu matesu na miyyantīti attho. addhānaṁva sahabbajaṁ 1- appasmiṁ ye
pavecchantīti yathā addhānaṁ kantāramaggaṁ saha vajantā pathikā saha vajantānaṁ
pathikānaṁ appasmiṁ pātheyye saṁvibhāgaṁ katvā pavecchanti dadantiyeva, evameva ye 2-
anamataggaṁ saṁsārakantāraṁ saha vajantā saha vajantānaṁ appasmiṁpi deyyadhamme
saṁvibhāgaṁ katvā dadantiyeva, te matesu na miyyanti.
esa dhammo sanantanoti esa porāṇako dhammo, sanantanānaṁ vā
paṇḍitānaṁ esa dhammoti. appassameketi appakasmiṁ deyyadhamme eke. pavecchantīti
dadanti. bahuneke na dicchareti bahunāpi bhogena samannāgatā ekacce na
dadanti. sahassena samaṁ mitāti sahassena saddhiṁ mitā, sahassadānasadisā hoti.
duranvayoti duranugamano, duppūroti attho. dhammaṁ careti dasakusalakammapathadhammaṁ
carati. yopi samuñjakaṁ careti yopi khalamaṇḍalādisodhanapalālapoṭhanādivasena
samuñjakaṁ carati. dāraṁ ca posanti dāraṁ ca posento. dadaṁ appakasminti
appakasmiṁ paṇṇasākamattamhipi saṁvibhāgaṁ katvā dadantova so dhammaṁ carati. sataṁ
sahassānanti sahassaṁ sahassaṁ katvā gaṇitānaṁ purisānaṁ sataṁ, satasahassanti attho.
sahassayāginanti bhikkhusahassassa vā yāgo kahāpaṇasahassena vā nibbattito

footnote: 1 chaßēéa. panthānaṁ saha vajaṁ, 2 chaßēéa. evamevaṁ ye pana, i. evamevaṁ

page number: 059

yāgopi sahassayāgo, so etesaṁ atthīti sahassayāgino, tesaṁ sahassayāgīnaṁ. etena
dasannaṁ vā bhikkhukoṭīnaṁ dasannaṁ vā kahāpaṇakoṭīnaṁ piṇḍapāto dassito hoti.
ye ettakaṁ dadanti, te kalaṁpi nāgghanti 1- tathāvidhassāti āha. yvāyaṁ samuñjakaṁ
carantopi dhammaṁ carati, dāraṁ posentopi, appakasmiṁ dadantopi, tathāvidhassa
ete sahassayāgino kalaṁpi nāgghanti yantena daliddena ekapaṭivīsakamattampi
salākabhattamattaṁpi vā dinnaṁ, tassa dānassa sabbesaṁpi tesaṁ 2- dānāni kalaṁ
nāgghanti. 2- kalaṁ nāma soḷasabhāgopi satabhāgopi sahassabhāgopi. idha satabhāgo
gahito. yaṁ tena dānaṁ dinnaṁ, tasmiṁ satadhā vibhatte itaresaṁ dasakoṭisahassadānaṁ
tato ekakoṭṭhāsampi nāgghatīti āha.
evaṁ tathāgate dānassa agghaṁ karonte samīpe ṭhitā devatā cintesi
"evaṁ bhagavā mahādānaṁ pādena pavaṭṭetvā ratanasatike viya narake pakkhipanto
idaṁ evaṁ paritakkaṁ dānaṁ candamaṇḍale paharanto 3- viya pakkhipati, 4- kathaṁ nu kho
etaṁ mahapphalataran"ti 5- jānanatthaṁ gāthāya ajjhabhāsi. tattha kenāti kena kāraṇena.
mahaggatoti mahattaṁ gato, vipulassevetaṁ 6- vevacanaṁ. samena dinnassāti samena dinnassa
dānassa. athassā bhagavā dānaṁ vibhajitvā dassento dadanti heketiādimāha.
tattha visame niviṭṭhāti visame kāyavacīmanokamme patiṭṭhitā hutvā. ghatvāti 7-
pothetvā. vadhitvāti māretvā. socayitvāti paraṁ sokasamappitaṁ katvā. assumukhāti
assumukhasammissā. paraṁ rodāpetvā dinnadānaṁ hi assumukhadānanti vuccati.
sadaṇḍāti daṇḍena tajjetvā paharitvā dinnadakkhiṇā sadaṇḍāti vuccati.
evanti nāhaṁ sammāsambuddhatāya mahādānaṁ gahetvā appaphalaṁ nāma kātuṁ sakkomi
parittadānaṁ vā mahapphalaṁ nāma. idaṁ pana mahādānaṁ attano uppattiyā
aparisuddhatāya evaṁ appaphalaṁ nāma hoti, itaraṁ parittadānaṁ attano uppattiyā
parisuddhatāya evaṁ mahapphalaṁ nāmāti imamatthaṁ dassento evantiādimāhāti. dutiyaṁ.

footnote: 1 chaßēéa. nagghanti evamuparipi 2-2 chaßēéa., i. dānaṁ kalaṁ nagghagīti 3 ma. pasāranto
footnote: 4 chaßēéa. ukkhipati. 5 sī. mahagghataranti 6 chaßēéa. vipulassetaṁ 7 chaßēéa., i. chetvā

page number: 060

3. sādhusuttavaṇṇanā
[33] tatiye udānaṁ udānesīti udāhāraṁ udāhari. yathā hi yaṁ telaṁ
pamāṇaṁ 1- gahetuṁ na sakkoti visanditvā gacchati, taṁ avasesakoti 2- vuccati. yaṁ ca
jalaṁ taḷākaṁ gahetuṁ na sakkoti, ajjhottharitvā gacchati, taṁ oghoti vuccati,
evameva yaṁ pītivacanaṁ dahayaṁ gahetuṁ na sakkoti, adhikaṁ hutvā anto asaṇṭhahitvā
bahi nikkhamati, taṁ udānanti vuccati, evarūpaṁ pītimayavacanaṁ nicchāresīti attho.
saddhāyapi sāhu dānanti kammañca kammaphalañca saddahitvāpi dinnadānaṁ sāhu
laddhakaṁ bhaddakameva. āhūti kathenti. kathaṁ panetaṁ ubhayaṁ samaṁ nāma hotīti?
jīvitabhīruko hi yujjhituṁ na sakkoti, khayabhīruko dātuṁ na sakkoti. "jīvitaṁ ca
rakkhissāmi yujjhissāmi cā"ti hi vadanto na yujjhati. jīvate pana ālayaṁ
vissajjetvā chejjaṁ vā hotu maraṇaṁ vā, gamissāmetaṁ issariyan"ti ussahantova
yujjhati. "bhoge ca rakkhissāmi, dānaṁ ca dassāmī"ti vadanto na dadāti.
bhogesu pana ālayaṁ vissajjetvā mahādānaṁ dassāmīti ussahantova deti. evaṁpi 3-
dānañca yuddhañca samaṁ hoti. kiñci bhiyyo:- appāpi santā bahuke
jinantīti yathā ca yuddhe appāpi vīrapurisā bahuke bhīrukapurise jinanti, evaṁ
saddhādisampanno appakaṁpi dānaṁ dadanto bahumaccheraṁ maddati, bahuñca dānavipākaṁ
adhigacchati. evaṁpi dānaṁ ca yuddhaṁ ca samānaṁ. tenevāha:-
"appaṁpi ce saddahāno dadāti
teneva so hoti sukhī paratthā"ti.
imassa ca panatthassa pakāsanatthaṁ ekasāṭakabrāhmaṇavatthuṁ ca aṅkuravatthuṁ
ca vitthāretabbaṁ.
dhammaladdhassāti dhammena samena laddhassa bhogassa dhammaladdhassa ca
puggalassa. ettha puggalo laddhadhammo nāma adhigatadhammo ariyapuggalo. iti yaṁ
dhammaladdhassa bhogassa dānaṁ dhammaladdhassa ariyapuggalassa dīyati, taṁpi sādhūti attho.
yo dhammaladdhassāti imasmiṁpi gāthāpade ayameva attho. uṭṭhānaviriyādhigatassāti

footnote: 1 chaßēéa., i. mānaṁ 2 sī. avasekoti. 3 chaßēéa. evaṁ

page number: 061

uṭṭhānena ca viriyena ca adhigatassa bhogassa. vetaraṇinti 1- desanāsīsamattamevetaṁ.
yamassa pana vetaraṇimpi 2- sañjīvakāḷasuttādayopi ekatiṁsa mahānirayepi sabbasova
atikkamitvāti attho.
viceyya dānanti vicinitvā dinnadānaṁ. tattha dve vicinanā dakkhiṇāvicinanaṁ
ca dakkhiṇeyyavicinanaṁ ca. tesu lāmakalāmake paccaye apanetvā paṇītapaṇīte
vicinitvā tesaṁ dānaṁ dakkhiṇāvicinanaṁ nāma. vipannasīle ito bahiddhā
chanavuti 3- pāsaṇḍabhede vā dakkhiṇeyyaṁ pahāya sīlādiguṇasampannānaṁ sāsane
pabbajitānaṁ dānaṁ dakkhiṇeyyavicinanaṁ nāma. evaṁ dvīhākārehi viceyya dānaṁ.
sugatappasaṭṭhanti sugatena vaṇṇitaṁ. tattha dakkhiṇeyyavicinanaṁ dassento ye
dakkhiṇeyyātiādimāha. vījāni 4- vuttāni yathāti iminā pana dakkhirāvicinanaṁ
āha. avicinabījasadisā 5- hi vicinitvā gahitā paṇītapaṇītā deyyadhammāti.
pāṇesupi sādhu saṁyamoti pāṇesu saṁyatabhāvopi bhaddako. ayaṁ devatā
itarāhi kathitaṁ dānānisaṁsaṁ atikkamitvā sīlānisaṁsaṁ kathetuṁ āraddhā. aheṭhayaṁ
caranti avihiṁsanto caramāno. parūpavādāti parassa upavādabhayena. bhayāti
upavādabhayā. dānā ca kho dhammapadaṁva seyyoti dānato nibbānasaṅkhātaṁ
dhammapadameva seyyo. pubbe ca hi pubbatareva 6- santoti pubbe vā
kassapabuddhādikāle pubbatare vā 7- konāgamanabuddhādikāle, sabbepi vā ete
pubbe ca pubbatare ca santo nāmāti. tatiyaṁ.
4. nasantisuttavaṇṇanā
[34] catutthe kamanīyānīti rūpādīni iṭṭhārammaṇāni. apunāgamanaṁ anāgantvā 8-
puriso maccudheyyāti tebhūmikavaṭṭasaṅkhātā maccudheyyā apunāgamanasaṅkhātaṁ
nibbānaṁ anāgantā. nibbānaṁ hi patvā 9- punāgacchanti, tasmā taṁ
apunāgamananti vuccati. taṁ kāmesu baddho ca pamatto ca anāgantā nāma
hoti, sotaṁ pāpuṇituṁ na sakkoti, tasmā evamāha. chandajanti taṇhāchandato

footnote: 1 ma. vettaraṇīti evamuparipi 2 ma. vettaraṇīpi 3 chaßēéa., i. pañcanavuti.
footnote: 4 chaßēéa., i. bījāni 5 chaßēéa. avipannabījasadisā 6 chaßēéa. pubbatare ca
footnote: 7 chaßēéa., i. pubbe ca..ḍikāle pubbatare ca 8 chaßēéa. sattā

9 chaßēéa. anāgantā, i. apunāgantā

page number: 062

jātaṁ. aghanti pañcakkhandhadukkhaṁ. dutiyapadaṁ tasseva vevacanaṁ. chandavinayā aghavinayoti
taṇhāvinayena pañcakkhandhavinayo. aghavinayā dukkhavinayoti pañcakkhandhavinayena
vaṭṭadukkhaṁ vinītameva hoti. citrānīti ārammaṇacittāni. saṅkapparāgoti
saṅkappitarāgo. evamettha vatthukāmaṁ paṭikkhipitvā kilesakāmo kāmoti vutto. ayaṁ
panattho pasurasuttena 1- vibhāvetabbo. pasuraparibbājako hi therena "saṅkapparāgo
purisassa kāmo"ti vutte:-
"na te kāmā yāni citrāni loke
saṅkapparāgaṁ ca vadesi kāmaṁ
saṅkappayaṁ akusalavitakke
bhikkhūpi te hehinti kāmabhogī"ti āha.
atha naṁ thero avoca:-
"te ce kāmā yāni citrāni loke
saṅkapparāgaṁ na vadesi kāmaṁ
passanto rūpāni manoramāni
satthāpi te hehiti kāmabhogī.
suṇanto saddāni ghāyanto gandhāni
sāyanto rasāni phusanto phassāni manorammāni
satthāpi te hehiti kāmabhogī"ti.
athettha dhīrāti atha etesu ārammaṇesu paṇḍitā chandarāgaṁ vinayanti.
saṁyojanaṁ sabbanti dasavidhampi saṁyojanaṁ. akiñcananti rāgakiñcanādivirahitaṁ.
nānupatanti dukkhāti vaṭṭadukkhā pana tassa upari na patanti. iccāyasmā
mogharājāti "pahāsi saṅkhan"ti gāthaṁ sutvā tāsaṁ pi 3- parisati anusandhikusalo
mogharājā nāma thero "imissā gāthāya attho na yathānusandhigato"ti cintetvā
yathānusandhiṁ ghaṭento evamāha. tattha idha vā huraṁ vāti idha loke vā
paraloke vā. naruttamaṁ atthacaraṁ narānanti kiñcāpi sabbakhīṇāsavā naruttamā

footnote: 1 khu. sutta 25/831 ādi/496 aṭṭhakavagga
footnote: 2 hehitīti hessati bhaveyyāti atthoti ṭīkā 3 chaßēéa. tassaṁ, sī. tāyaṁ, ma. tāsaṁ

page number: 063

ceva atthacarā ca narānaṁ, thero pana dasabalaṁ sandhāyevamāha. ye taṁ namassanti
pasaṁsiyā teti yadi tathā vimuttaṁ devamanussā namassanti, atha ye taṁ bhagavantaṁ
kāyena vā vācāya vā anupaṭipattiyā vā namassanti, te kiṁ pasaṁsiyā, udāhu
apasaṁsiyāti. bhikkhūti mogharājattheraṁ ālapati. aññāya dhammanti catusaccadhammaṁ
jānitvā. saṅagātītā 1- tepi bhavantīti ye taṁ kāyena vācāya vā anupaṭipattiyā
vā namassanti, te catusaccadhammaṁ aññāya vicikicchaṁ pahāya saṅgātītāpi 1- honti,
pasaṁsiyāpi hontīti. catutthaṁ.
5. ujjhānasaññisuttavaṇṇanā
[35] pañcame ujjhānasaññikāti ujjhānasaññīdevaloko nāma pāṭiyekko
natthi, imā pana devatā tathāgatassa catupaccayaparibhogaṁ nissāya ujjhāyamānā āgatā.
tāsaṁ kira evaṁ ahosi:- "samaṇo gotamo bhikkhūnaṁ paṁsukūlacīvarapiṇḍiyāloparukkhamūla-
senāsanapūtimuttabhesajjehi santosasseva pariyantakāritaṁ vaṇṇeti, sayaṁ
cinapaṭadukulakhomādīni 2- paṇītacīvarāni dhāreti, rājārahaṁ uttamabhojanaṁ bhuñjati,
devavimānakappāya gandhakuṭiyā varasayane sayati, sappinavanītādīni bhesajjāni paṭisevati,
divasaṁ mahājanassa dhammaṁ deseti, vacanamassa aññato 3- gacchati, kiriyaṁ aññato"ti
ujjhāyamānā āgamiṁsu. tena tāsaṁ dhammasaṅgāhakattherehi "ujjhānasaññikā"ti
nāmaṁ gahitaṁ.
aññathā santanti aññenākārena bhūtaṁ. nikaccāti nikatiyā vañcanāya,
vañcetvāti 4- attho. kitavassevāti kitavo vuccati sākuṇiko. so hi agumbe
vasamāno sākhāpaṇṇādipaṭicchādanena gumbavaṇṇaṁ dassetvā upagate moratittirādayo
sakuṇe māretvā dārabharaṇaṁ karoti. iti tassa kitavassa imāya vañcanāya evaṁ
vañcetvā sakuṇamaṁsabhojanaṁ viya kuhakassāpi paṁsukūlena attānaṁ paṭicchādetvā
kathāchekatāya mahājanaṁ vañcetvā khādamānassa vicarato. bhuttaṁ theyyena tassa
tanti sabbopi tassa catupaccayaparibhogo theyyena paribhutto nāma hotīti devatā
bhagavantaṁ sandhāya vadati. parijānanti paṇḍitāti ayaṁ kārako vā akārako vāti

footnote: 1-1 chaßēéa. saṅgātigā 2 chaßēéa., i. pattuṇdukūlakhomādīni 3 ma. amuto
footnote: 4 chaßēéa. vañcetvā vāti.

page number: 064

paṇḍitā jānanti. iti tā devatā "tathāgatāpi mayameva paṇḍitā"ti maññamānā
evamāhaṁsu.
atha bhagavā na yidantiādimāha. tattha yāyaṁ paṭipadā daḷhāti ayaṁ
dhammānudhammapaṭipadā hi thirā. yāya paṭipadāya dhīrā paṇḍitā ārammaṇūpanijjhānena
lakkhaṇūpanijjhānena cāti dvīhi jhānehi jhāyino mārabandhanā pamuccanti, taṁ 1-
paṭipadaṁ bhāsitamattena vā savanamattena vā okkamituṁ paṭipajjituṁ na sakkāti
attho. na ve dhīrā pakubbantīti dhīrā paṇḍitā viditvā lokapariyāyaṁ
saṅkhāralokassa udayabbayaṁ ñatvā catusaccadhammaṁ ca aññāya kilesanibbānena
nibbutā loke visattikaṁ tiṇṇā evaṁ na kubbanti, mayaṁ evarūpāni na
kathemāti 2- attho.
paṭhaviyaṁ patiṭṭhahitvāti "ayuttaṁ amhehi kataṁ, akārakameva mayaṁ
kārakavādena samudācarimhā"ti lajjamānā mahābrahmā 3- viya bhagavati gāravaṁ
paccupaṭṭhapetvā aggikkhandhaṁ viya bhagavantaṁ durāsadaṁ katvā namassamānā 4- ākāsato
otaritvā bhūmiyaṁ ṭhatvāti attho. accayoti aparādho. no bhante accagamāti
amhe atikkamma abhibhavitvā pavatto. apasādetabbanti 5- ghaṭayitabbaṁ. tā kira
devatā bhagavantaṁ kāyena vācāyāti dvīhipi ghaṭayiṁsu. tathāgataṁ avanditvā ākāse
patiṭṭhamānā kāyena ghaṭayiṁsu, kitavo cammaṁ 6- āharitvā nānappakāraṁ asabbhivādaṁ 7-
vadamānā vācāya ghaṭayiṁsu. tasmā apasādetabbaṁ 8- amaññimhāti āhaṁsu.
paṭiggaṇhātūti khamatu. āyatiṁ saṁvarāyāti anāgate saṁvaraṇatthāya, 9- puna evarūpassa
aparādhassa dosassa khalitassa 10- akaraṇatthāya.
sitaṁ pātvākāsīti aggadante dassento pahaṭṭhākāraṁ dassesi. kasmā?
tā kira devatā na sabhāvena khamāpenti, lokiyamahājanañca sadevake loke
aggapuggalaṁ tathāgatañca ekasadisaṁ karonti. atha bhagavā "parato kathāya uppannāya
buddhabalaṁ dīpetvā pacchā gamissāmī"ti sitaṁ pātvākāsi. bhiyyoso mattāyāti

footnote: 1 ma. tañca 2 ka. na kathentīti 3 chaßēéa., i. mahābrahmāni 4 chaßēéa. passamānā
footnote: 5 chaßēéa. āsādetabbanti 6 chaßēéa. kitavopamaṁ 7 sī. asabbhavācaṁ. 8 chaßēéa. āsādetabbaṁ
footnote: 9 ma. saṁvaratthāya 10 chaßēéa. ayaṁ pāṭho na dissati

page number: 065

atirekappamāṇena. imaṁ gāthaṁ abhāsīti kuppito esa amhākanti maññamānā
abhāsi.
na paṭiggaṇhātīti na khamati nādhivāseti. kopantaroti abbhantare
uppannakodho. 1- dosagarūti dosaṁ garuṁ katvā ādāya viharanto. sa veraṁ
paṭimuccatīti so evarūpo gaṇḍikaṁ paṭimuccanto viya taṁ veraṁ attani paṭimuccati
ṭhapeti, na paṭinissajjatīti attho. accayo ce na vijjethāti sace accāyikakammaṁ
na bhaveyya. no cīdha apahataṁ siyāti yadi aparādho nāma na bhaveyya. kenīdha
kusalo siyāti yadi verāni na sammeyyuṁ, kena kāraṇena kusalo bhaveyya.
kassaccayāti gāthāya 2- kassa atikkamo natthi, kassa aparādho natthi, ko
sammohaṁ nāpajjati, ko niccameva paṇḍito nāmāti attho. imaṁ kira gāthaṁ
bhaṇāpanatthaṁ bhagavato sitapātukammaṁ. tasmā idāni devatānaṁ buddhabalaṁ dīpetvā
khamissāmīti tathāgatassa buddhassātiādimāha. tattha tathāgatassāti tathā āgatoti
tathāgatotievamādīhi kāraṇehi tathāgatassa. buddhassāti catunnaṁ saccānaṁ
buddhattādīhi kāraṇehi vimokkhantikapaṇṇattivasena evaṁ laddhanāmassa. accayaṁ
desayantīnanti yaṁ vuttaṁ tumehahi "accayaṁ desayantīnaṁ .pe. sa veraṁ paṭimuccatī"ti,
taṁ sādhu vuttaṁ, ahaṁ pana taṁ veraṁ nābhinandāmi na patthayāmīti attho.
paṭiggaṇhāmi voccayanti tumhākaṁ aparādhaṁ khamāmīti. pañcamaṁ.
6. saddhāsuttavaṇṇanā
[36] chaṭṭhe saddhā dutiyā purisassa hotīti purisassa devaloke
manussaloke ceva nibbānañca gacchantassa saddhā dutiyā hoti, sahāyakiccaṁ
sādheti. no ce assaddhiyaṁ avatiṭṭhatīti yadi assaddhiyaṁ na tiṭṭhati. yasoti
parivāro. kittīti vaṇṇabhaṇanaṁ. tatvassa hotīti tato assa hoti. nānupatanti
saṅgāti rāgasaṅgādayo pañca saṅgā na anupatanti. pamādamanuyuñjantīti ye
pamādaṁ karonti nibbattenti, te taṁ anuyuñjanti nāma. dhanaṁ seṭṭhaṁva
rakkhatīti muttāmaṇisārādiuttamadhanaṁ viya rakkhati. jhāyantoti lakkhaṇūpanijjhānena ca

footnote: 1 chaßēéa., i. uppannakopo 2 ka. vācāya

page number: 066

ārammaṇūpanijjhānena ca jhāyanto. tattha lakkhaṇūpanijjhānaṁ nāma vipassanāmaggaphalāni.
vipassanā hi tīṇi lakkhaṇāni upanijjhāyatīti lakkhaṇūpanijjhānaṁ. maggo
vipassanāya āgatakiccaṁ sādhetīti lakkhaṇūpanijjhānaṁ. phalaṁ tathalakkhaṇanirodhasaccaṁ
upanijjhāyatīti lakkhaṇūpanijjhānaṁ. aṭṭha samāpattiyo pana kasiṇārammaṇassa
upanijjhāyanato ārammaṇūpanijjhānanti veditabbā. paramaṁ sukhaṁ nāma arahattasukhaṁ
adhippetanti. chaṭṭhaṁ.
7. samayasuttavaṇṇanā
[37] sattame sakkesūti "sakyā vata bho kumārā"ti 1- udānaṁ paṭicca
sakkāti laddhanāmānaṁ rākumārānaṁ nivāso ekopi janapado ruḷhisaddena
sakkāti vuccati. tasmiṁ sakkesu janapade. mahāvaneti sayaṁ jāte aropite
himavantena saddhiṁ ekābaddhe mahāvane. sabbeheva arahantehīti imaṁ suttaṁ
kathitadivaseyeva pattārahantehi.
tatrāyaṁ anupubbīkathā:- sākiyakoliyā kira kapilavatthunagarassa ca koliyanagarassa
ca antare rohiṇiṁ nāma nadiṁ ekeneva āvaraṇena bandhāpetvā sassāni
kārenti. atha jeṭṭhamūlamāse sassesu milāyantesu ubhayanagaravāsikānaṁ kammakarā 2-
sannipatiṁsu. tattha lokiyanagaravāsino āhaṁsu "idaṁ udakaṁ ubhato hariyamānaṁ 3- na
tumhākaṁ, na amhākaṁ pahossati, 4- amhākaṁ pana sassaṁ ekaudakeneva nipphajjissati,
idaṁ udakaṁ amhākaṁ dethā"ti. kapilavatthuvāsino āhaṁsu "tumhesu koṭṭhe pūretvā
ṭhitesu mayaṁ rattasuvaṇṇanīlamaṇikāḷakahāpaṇe ca gahetvā pacchipasibbakādihatthā na
sakkhissāma tumhākaṁ gharadvāre vicarituṁ, amhākaṁpi sassaṁ ekeneva udakena
nipphajjissati, idaṁ udakaṁ amhākaṁ dethā"ti. "na mayaṁ dassāmā"ti. "mayaṁpi na
dassāmā"ti. evaṁ kathaṁ vaḍḍhetvā eko uṭṭhāya ekassa pahāraṁ adāsi, sopi
aññassāti evaṁ aññamaññaṁ paharitvā rājakulānaṁ jātiṁ ghaṭṭetvā kalahaṁ vaḍḍhayiṁsu.
koliyakammakarā 2- vadanti "tumhe kapilavatthuvāsino 5- dārake gahetvā
tajjetha, 6- ye soṇasiṅgālādayo viya attano bhaginīhi saddhiṁ saṁvāsaṁ vasiṁsu, etesaṁ

footnote: 1 dī.sī. 9/267/93 dāsīputtavāda 2 chaßēéa., i. kammakārā evamuparipi
footnote: 3 chaßēéa., i. āhariyamānaṁ 4 ma., sī., i. pahoti 5 chaßēéa., i. kapilavatthuvāsike
footnote: 6 chaßēéa. gajjatha evamuparipi

page number: 067

hatthino ca assā ca phalakāvudhāni ca amhākaṁ kiṁ karissantī"ti. te
sākiyakammakarā vadanti "tumhedāni kuṭṭhino dārake gahetvā tajjetha, ye
anāthā nigatikā tiracchānā viya kolarukkhe vasiṁsu, etesaṁ hatthino ca assā ca
phalakāvudhāni ca amhākaṁ kiṁ karissantī"ti. te gantvā tasmiṁ kamme niyuttāmaccānaṁ
kathesuṁ, amaccā rājakulānaṁ kathesuṁ, tato sākiyā "bhaginīhi saddhiṁ saṁvasitakānaṁ thāmaṁ
ca balaṁ ca dassessāmā"ti yuddhasajjā nikkhamiṁsu. koliyāpi "kolarukkhavāsīnaṁ
thāmaṁ ca balaṁ ca dassessāmā"ti yuddhasajjā nikkhamiṁsu.
bhagavāpi rattiyā paccūsasamaye mahākaruṇāsamāpattito vuṭṭhāya lokaṁ volokento
ime evaṁ yuddhasajje nikkhamante addasa. disvā "mayi gate ayaṁ kalaho
vūpasamissati nukho"ti 1- upadhārayanto "ahamettha gantvā kalahavūpasamanatthaṁ tīṇi
jātakāni kathessāmi, tato kalaho vūpasamissati. atha sāmaggidīpanatthāya dve
jātakāni kathetvā attadaṇḍasuttaṁ dassessāmi. desanaṁ sutvā ubhayanagaravāsinopi
aḍḍhatiyāni aḍḍhatiyāni kumārasatāni dassanti, ahante pabbājessāmi, tadā
mahāsamāgamo bhavissatī"ti sanniṭṭhānamakāsi. tasmā imesu yuddhasajjesu nikkhamantesu
kassaci anārocetvā sayameva pattacīvaramādāya gantvā dvinnaṁ senānaṁ antare
ākāse pallaṅkaṁ ābhujitvā chabbaṇṇaraṁsiyo vissajjetvā nisīdi.
kapilavatthuvāsino bhagavantaṁ disvāva "amhākaṁ ñātiseṭṭho satthā āgato,
diṭṭho nukho tena amhākaṁ kalahakaraṇabhāvo"ti cintetvā "na kho pana sakkā
bhagavati āgate amhehi parassa sarīre satthaṁ pātetuṁ, koliyanagaravāsino amhe
hanantu vā bajjhantu vā"ti āvudhāni chaḍḍetvā bhagavantaṁ vanditvā nisīdiṁsu.
koliyanagaravāsinopi tatheva cintetvā āvudhāni chaḍḍetvā bhagavantaṁ vanditvā
nisīdiṁsu.
bhagavā jānantova "kasmā āgatattha mahārājā"ti pucchi. "na bhagavā
titthakīḷāyanapabbatakīḷāyananadīkīḷāyanagiridassanatthaṁ, imasmiṁ pana ṭhāne saṅgāmaṁ
paccupaṭṭhāpetvā āgatamhā"ti. kiṁ nissāya vo kalaho mahārājāti. udakaṁ

footnote: 1 chaßēéa. nukho udāhu no"ti

page number: 068

bhanteti. udakaṁ kiṁ agghati mahārājāti. appaṁ bhanteti. paṭhavī nāma kiṁ agghati
mahārājāti. anagghā bhanteti. khattiyā kiṁ agghantīti. khattiyā nāma anagghā
bhanteti. appamūlakaṁ udakaṁ nissāya kimatthaṁ anagghe khattiye nāsetha mahārāja,
kalahe assādo nāma natthi, kalahavasena mahārāja aṭṭhāne veraṁ katvā ekāya
rukkhadevatāya kāḷasīhena saddhiṁ baddhāghāto sakalaṁpi imaṁ kappaṁ anuppavattoyevāti 1-
vatvā phandanajātakaṁ 2- kathesi. tato "parapattiyena nāma mahārāja na bhavitabbaṁ
parapattiyā hutvā hi ekassa sasakassa kathāya tiyojanasahassavitthate himavante
catuppadagaṇā mahāsamuddaṁ pakkhandino ahesuṁ. tasmā parapattiyena na bhavitabban"ti
vatvā paṭhavīudriyanajātakaṁ 3- kathesi. tato "kadāci mahārāja dubbalopi mahābalassa
randhaṁ vivaraṁ passati, kadāci mahābalo dubbalassa. laṭukikāpi hi sakuṇikā
hatthināgaṁ ghātesī"ti laṭukikajātakaṁ 4- kathesi. evaṁ kalahavūpasamanatthāya tīṇi jātakāni
kathetvā sāmaggiparidīpanatthāya dve jātakāni kathesi. kathaṁ? samaggānaṁ hi
mahārāja koci otāraṁ nāma passituṁ na sakkotīti vatvā rukkhadhammajātakaṁ 5-
kathesi. tato "samaggānaṁ mahārāja koci vivaraṁ passituṁ nāsakkhi. yadā pana
aññamaññaṁ vivādamakaṁsu, atha te nesādaputto jīvitā voropetvā ādāya gatoti
vivāde assādo nāma natthī"ti vatvā vaṭṭakajātakaṁ 6- kathesi. evaṁ imāni
pañca jātakāni kathetvā avasāne attadaṇḍasuttaṁ 7- kathesi.
rājāno ca pasannā "sace satthā nāgamissa, mayaṁ sahatthā aññamaññaṁ
vadhitvā lohitanadiṁ pavattayissāma. amhākaṁ puttabhātaro ca gehadvāre na
passāma, 8- sāsanapaṭisāsanaṁpi no āharaṇako nābhavissa. satthāraṁ nissāya no
jīvitaṁ laddhaṁ. sace pana satthā agāraṁ ajjhāvasissa 9- , dīpasahassadvayaparivāraṁ
catumahādīparajjamassa hatthagataṁ abhavissa, atirekasahassaṁ kho panassa puttā abhavissaṁsu,

footnote: 1 chaßēéa. anuppattoyevāti 2 khu. jā. terasa. 27/1738/345 (syā)
footnote: 3 pāli. duddubhāyajātakaṁ, khu. jā. catukka. 27/586 ādi/142 (syā)
footnote: 4 khu. jā. pañcaka. 27/732 ādi/170 (syā) 5 khu. jā. eka.27/74/23

varuṇavagga (syā) 6 khu. jā. eka. 27/118/38 haṁsivagga (syā)
7 khu. sutta. 25/942 ādi/518 aṭṭhakavagga
8 chaßēéa., i. passeyyāma 9 ma. ajjhāvasissati

page number: 069

tato ca khattiyaparivāro vicarissati. 1- taṁ kho panesa sampattiṁ pahāya nikkhamitvā
sambodhiṁ patto. idānipi khattiyaparivāroyeva vicaratū"ti ubhayanagaravāsino aḍḍhatiyāni
aḍḍhatiyāni kumārasatāni adaṁsu. bhagavāpi te pabbājetvā mahāvanaṁ agamāsi. tesaṁ
garubhāvena 2- na attano ruciyā pabbajitānaṁ anabhirati uppajji. purāṇadutiyikāyopi
tesaṁ "ayyaputtā ukkaṇṭhantu, gharāvāso na saṇṭhātī"tiādīni vatvā sāsanaṁ
pesenti. te ca atirekataraṁ ukkaṇṭhiṁsu.
bhagavā āvajjento tesaṁ anabhiratibhāvaṁ ñatvā "ime bhikkhū mādisena
buddhena saddhiṁ ekato vasantā ukkaṇṭhanti, handa nesaṁ kuṇāladahassa vaṇṇaṁ
kathetvā tattha netvā anabhiratiṁ vinodessāmī"ti kuṇāladahassa vaṇṇaṁ kathesi. te
taṁ daṭṭhukāmā ahesuṁ. daṭṭhukāmattha bhikkhave kuṇāladahanti. āma bhagavāti. yadi
evaṁ etha gacchāmāti. iddhimantānaṁ bhagavā āgamanaṭṭhānaṁ mayaṁ kathaṁ gamissāmāti.
tumhe gantukāmā hotha, ahaṁ mamānubhāvena gahetvā gamissāmīti. sādhu bhanteti.
bhagavā pañca bhikkhusatāni gahetvā ākāse uppatitvā kuṇāladahe patiṭṭhāya te
bhikkhū āha "bhikkhave imasmiṁ kuṇāladahe yesaṁ macchānaṁ nāmaṁ na jānātha maṁ 3-
pucchathāti.
te pucchiṁsu, bhagavā pucchitapucchitaṁ kathesi. na kevalaṁ ca, macchānaṁyeva,
tasmiṁ vanasaṇḍe rukkhānaṁpi pabbatapāde dipadacatupadasakuṇānaṁpi nāmāni pucchāpetvā
kathesi. atha dvīhi sakuṇehi mukhatuṇḍakena ḍaṁsitvā gahitadaṇḍake nisinno
kuṇālo sakuṇarājā purato pacchato ubhosu ca passesu sakuṇasaṅghaparivuto
āgacchati. bhikkhū taṁ disvā "esa bhante imesaṁ sakuṇānaṁ rājā bhavissati,
parivārā ete tassā"ti maññemāti. 4- evameva bhikkhave, ayampi mameva vaṁso
mama paveṇīti. idāni tāva mayaṁ bhante ete sakuṇe passāma. yaṁ pana
bhagavā "ayampi mameva vaṁso mama paveṇī"ti āha. taṁ sotukāmamhāti.
sotukāmattha bhikkhaveti. āma bhagavāti. tenahi suṇāthāti tīhi gāthāsatehi
maṇḍetvā kuṇālajātakaṁ 5- kathento anabhiratiṁ vinodesi. desanāpariyosāne sabbepi

footnote: 1 chaßēéa. avicarissa, i. vicarissatha. 2 chaßēéa. garugāravena 3 chaßēéa. mamaṁ
footnote: 4 chaßēéa., i. maññāmāti. 5 khu.jā.asīti. 28/296/106 (syā)

page number: 070

sotāpattiphale patiṭṭhahiṁsu, maggeneva ca nesaṁ iddhipi āgatā. bhagavā "hotu
tāva ettakaṁ tesaṁ bhikkhūnan"ti ākāse uppatitvā mahāvanameva agamāsi. tepi
bhikkhū gamanakāle dasabalassa ānubhāvena gantvā āgamanakāle attano ānubhāvena
bhagavantaṁ parivāretvā mahāvane otariṁsu.
bhagavā paññattāsane nisīditvā te bhikkhū āmantetvā "etha bhikkhave
nisīdatha, uparimaggattayavajjhānaṁ vo kilesānaṁ kammaṭṭhānaṁ kathessāmī"ti kammaṭṭhānaṁ
kathesi. bhikkhū cintayiṁsu "bhagavā amhākaṁ anabhiratibhāvaṁ ñatvā kuṇāladahaṁ netvā
anabhiratiṁ vinodesi, tattha sotāpattiphalaṁ pattānaṁ no idāni idha tiṇṇaṁ maggānaṁ
kammaṭṭhānaṁ adāsi, na kho panamhehi `sotāpannā mayan'ti vītināmetuṁ vaṭṭati,
purisasadisehi 1- no bhavituṁ vaṭṭatī"ti te dasabalassa pāde vanditvā uṭṭhāya
nisīdanaṁ pappoṭhetvā 2- visuṁ visuṁ pabbhārarukkhamūlesu nisīdiṁsu.
bhagavā cintesi "ime bhikkhū pakatiyāpi avisaṭṭhakammantā 3- laddhupāyassa
pana bhikkhuno kilamanakāraṇaṁ nāma natthi. gacchantā gacchantā ca vipassanaṁ
paṭṭhapetvā 4- arahattaṁ pattā 5- `attanā paṭividdhaguṇaṁ ārocessāmā'ti mama
santikaṁ āgamissanti. etesu āgatesu dasasahassacakkavāḷadevatā ekacakkavāḷe
sannipatissanti, mahāsamayo bhavissati, vivitte okāse mayā nisīdituṁ vaṭṭatī"ti.
tato vivitte okāse buddhāsanaṁ paññāpetvā nisīdi.
sabbapaṭhamaṁ kammaṭṭhānaṁ gahetvā gatatthero saha paṭisambhidāhi arahattaṁ
pāpuṇi. tato aparo tato aparoti pañcasatāpi paduminiyaṁ padumāni viya vikasiṁsu.
sabbapaṭhamaṁ arahattappattabhikkhu "bhagavato ārocessāmī"ti pallaṅkaṁ vinibhujitvā
nisīdanaṁ pappoṭhetvā 2- uṭṭhāya dasabalābhimukho ahosi. evaṁ aparopi aparopīti
pañcasatāpi bhattasālaṁ pavisantā viya paṭipāṭiyāva āgamiṁsu. paṭhamaṁ āgato
vanditvā nisīdanaṁ paññāpetvā ekamantaṁ nisīditvā paṭividdhaguṇaṁ ārocetukāmo
"atthi nukho añño koci, natthī"ti nivattitvā āgatamaggaṁ olokento aparaṁpi
addasa aparaṁpi addasayevāti sabbepi te āgantvā ekamantaṁ nisīditvā ayaṁ

footnote: 1 chaßēéa. purisapurisehi, sī. uttamapurisasadisehi 2 chaßēéa. papphoṭetvā
footnote: 3 chaßēéa. avisaṭṭhakammaṭṭhānā 4 chaßēéa. vaḍḍhetvā 5 chaßēéa. patvā

page number: 071

imassa harāyamāno na kathesi, ayaṁ imassa harāyamāno na kathesi. khīṇāsavānaṁ
kira dve ākārā honti:- "aho vata mayā paṭividdhaguṇaṁ 1- sadevako loko
khippameva paṭivijjheyyā"ti cittaṁ uppajjati. paṭividdhabhāvaṁ 1- pana nidhiladdhapuriso
viya na aññassa ārocetukāmā honti.
evaṁ uṭṭhānamatte 2- pana tasmiṁ ariyamaṇḍale pācīnayugandharaparikkhepato
abbhā mahikā dhūmo rajo rāhūti imehi upakkilesehi vippamuttaṁ
buddhuppādapaṭimaṇḍitassa lokassa rāmaṇeyyakadassanatthaṁ pācīnadisāya
ukkhittarajatamayamahāādāsamaṇḍalā 3- viya nemivaṭṭiyaṁ gahetvā
parivattiyamānarajatacakkasassirikaṁ puṇṇacandamaṇḍalaṁ ullaṅghitvā anīlapathaṁ
paṭipajjittha. iti evarūpe khaṇe laye muhutte bhagavā sakkesu
viharati kapilavatthusmiṁ mahāvane mahatā bhikkhusaṁghena saddhiṁ pañcamattehi
bhikkhusatehi sabbeheva arahantehi.
tattha bhagavāpi mahāsammatassa vaṁse uppanno, tepi pañcasatā bhikkhū
mahāsammatassa kule uppannā. bhagavāpi khattiyagabbhe jāto, tepi khattiyagabbhe
jātā. bhagavāpi rājapabbajito, tepi rājapabbajitā. bhagavāpi setacchattaṁ pahāya
hatthagataṁ cakkavattirajjaṁ nissajjitvā pabbajito, tepi setacchattaṁ pahāya
hatthagatāni rajjāni vissajjitvā pabbajitā. iti bhagavā parisuddhe okāse
parisuddhe rattibhāge sayaṁ parisuddho parisuddhaparivāro vītarāgo vītarāgaparivāro
vītadoso vītadosaparivāro vītamoho vītamohaparivāro nittaṇho nittaṇhaparivāro
nikkileso nikkilesaparivāro santo santaparivāro danto dantaparivāro mutto
muttaparivāro ativiya virocatīti. vaṇṇabhūmi nāmesā, yattakaṁ sakkoti, tattakaṁ
vattabbaṁ. iti ime bhikkhū sandhāya vuttaṁ "pañcamattehi bhikkhusatehi sabbeheva
arahantehī"ti.
yebhuyyenāti bahutarā sannipatitā, mandā na sannipatitā
asaññārūpāvacaradevatāyeva. 4- tatrāyaṁ sannipātakkamo:- mahāvanassa kira sāmantā

footnote: 1 su. vi. 2/331/292 paṭiladdha...
footnote: 2 chaßēéa., i. osaṭamatte, su.vi. 2/331/292 osīdamatte 3 chaßēéa., i...ßēáaṇḍalaṁ viya
footnote: 4 chaßēéa., i. asaññī arūpāvacaradevatā samāpannadevatāyo ca

page number: 072

devatā vasiṁsu, 1- "āyāma bho buddhadassanaṁ nāma bahūpakāraṁ, dhammassavanaṁ bahūpakāraṁ,
bhikkhusaṁghadassanaṁ bahūpakāraṁ, āyāma āyāmā"ti mahāsaddaṁ kurumānā āgantvā
bhagavantaṁ ca taṁmuhuttaṁ arahattappattakhīṇāsave ca vanditvā ekamantaṁ aṭṭhaṁsu. eteneva
upāyena tāsaṁ tāsaṁ saddaṁ sutvā saddantarāḍḍhagāvutagāvutāḍḍhayojanādivasena
tiyojanasahassavitthate himavante, tikkhattuṁ tesaṭṭhiyā nagarasahassesu, navanavutiyā
doṇamukhasatasahassesu, chanavutiyā paṭṭanakoṭisatasahassesu, chapaṇṇāsāya ratanākaresūti
sakalajambūdīpe, pubbavidehe, amaragoyāne, uttarakurumhi, dvīsu
parittadīpasahassesūti sakalacakkavāḷe, tato dutiyatatiyacakkavāḷeti evaṁ dasasahassa-
cakkavāḷesu devatā sannipatitāti veditabbā. dasasahassacakkavāḷaṁ hi idha dasalokadhātuyoti
adhippetaṁ. tena vuttaṁ "dasahi ca lokadhātūhi devatā yebhuyyena sannipatitā hontī"ti.
evaṁ sannipatitāhi devatāhi sakalacakkavāḷagabbhaṁ yāva brahmalokā sūcighare
nirantarapakkhittasūci 2- viya paripuṇṇaṁ hoti. tattha brahmalokassa evaṁ uccataraṁ 3-
veditabbaṁ:- lohapāsāde kira pabbatakūṭāgārasamo 4- pāsāṇo brahmaloke ṭhatvā
adho khitto catūhi māsehi paṭhaviṁ pāpuṇāti. evaṁ mahante okāse yathā heṭṭhā
ṭhatvā khittapupphāni vā dumā 5- vā upari gantuṁ, upari vā ṭhatvā khittasāsapā
heṭṭhā otarituṁ antaraṁ na labhanti, evaṁ nirantarā devatā ahesuṁ. yathā kho pana
cakkavattirañño nisinnaṭṭhānaṁ asambādhaṁ hoti, āgatāgatā mahesakkhā khattiyā
okāsaṁ labhantiyeva, parato ca parato ca na atisambādhaṁ 6- hoti. evameva
bhagavato nisinnaṭṭhānaṁ asambādhaṁ, āgatāgatā mahesakkhā devā ca brahmāno ca
okāsaṁ labhantiyeva. api sudaṁ bhagavato āsannaṭṭhāne 7- vālagganittudanamatte
padese dasapi vīsatipi devā sukhume attabhāve māpetvā aṭṭhaṁsu. sabbaparato
saṭṭhī saṭṭhī devatā aṭṭhaṁsu.
suddhāvāsakāyikānanti suddhāvāsavāsīnaṁ. suddhāvāsā nāma suddhānaṁ
anāgāmikhīṇāsavānaṁ āvāsā pañca brahmalokā. etadahosīti kasmā ahosi?

footnote: 1 chaßēéa. caliṁsu 2 chaßēéa. nirantaraṁ pakkhittasūcīhi
footnote: 3 chaßēéa. uccattanaṁ, i. uccattaṁ 4 chaßēéa. sattakūṭāgārasamo, i. sattamakūṭāgārasamo
footnote: 5 chaßēéa. khittāni pupphāni vā dhūmo vā 6 chaßēéa., i. parato parato pana atisambādhaṁ

7 chaßēéa., i. āsannāsannaṭṭhāne

page number: 073

te kira brahmāno samāpattiṁ samāpajjitvā yathāparicchedena vuṭṭhitā brahmabhavanaṁ
olokentā pacchābhatte bhattagehaṁ viya suññataṁ 1- addasaṁsu. tato "kuhiṁ
brahmāno gatā"ti āvajjentā mahāsamāgamaṁ ñatvā "ayaṁ samāgamo mahā, mayaṁ
ohīnā, ohīnakānampana okāso dullabho hoti, tasmā gacchantā atucchahatthā
hutvā ekekaṁ gāthaṁ abhisaṅkharitvā gacchāma. tāya mahāsamāgame ca attano
āgatabhāvaṁ jānāpessāma, dasabalassa ca vaṇṇaṁ bhāsissāmā"ti. iti tesaṁ
samāpattito vuṭṭhāya āvajjitattā etadahosi.
bhagavato purato pāturahesunti pāliyā bhagavato santike abhimukhaṭṭhāneyeva
otiṇṇā viya katvā vuttā, na kho panettha evaṁ attho veditabbo. te
pana brahmaloke ṭhitāyeva gāthā abhisaṅkharitvā eko puratthimacakkavāḷamukhavaṭṭiyaṁ
otari, eko dakkhiṇacakkavāḷamukhavaṭṭiyaṁ, eko pacchimacakkavāḷamukhavaṭṭiyaṁ, eko
uttaracakkavāḷamukhavaṭṭiyaṁ otari. tato puratthimacakkavāḷamukhavaṭṭiyaṁ otiṇṇabrahmā
nīlakasiṇaṁ samāpajjitvā nīlarasmiyo vissajjetvā dasasahassacakkavāḷadevatānaṁ
maṇicammaṁ 2- paṭimuñcanto viya attano āgatabhāvaṁ jānāpetvā buddhavithī nāma
kenaci uttarituṁ na sakkā, tasmā pahaṭabuddhavīthiyāva 3- āgantvā bhagavantaṁ
abhivādetvā ekamantaṁ aṭṭhāsi. ekamantaṁ ṭhito kho attanā abhisaṅkhatagāthaṁ abhāsi.
dakkhiṇacakkavāḷamukhavaṭṭiyaṁ otiṇṇabrahmā pītakasiṇaṁ samāpajjitvāva
suvaṇṇapabhaṁ muñcitvā dasasahassacakkavāḷadevatānaṁ suvaṇṇapaṭaṁ pārupanto 4- viya
attano āgatabhāvaṁ jānāpetvā tatheva akāsi. pacchimacakkavāḷamukhavaṭṭiyaṁ
otiṇṇabrahmā lohitakasiṇaṁ samāpajjitvā lohitakarasmiyo muñcitvā dasasahassa-
cakkavāḷadevatānaṁ rattavarakambalena parikkhipanto viya attano āgatabhāvaṁ jānāpetvā
tatheva akāsi. uttaracakkavāḷamukhavaṭṭiyaṁ otiṇṇabrahmā odātakasiṇaṁ samāpajjitvā
odātarasmiyo vissajjetvā dasasahassacakkavāḷadevatānaṁ sumanakusumapaṭaṁ pārupanto
viya attano āgatabhāvaṁ jānāpetvā tatheva akāsi.

footnote: 1 sī. suññakaṁ, i. suññaṁ. 2 chaßēéa. maṇivammaṁ
footnote: 3 chaßēéa. mahatiyā buddhavīthiyāva 4 ma. pārupento

page number: 074

pāliyaṁ pana bhagavato purato pāturahesuṁ athakho tā devatā bhagavantaṁ
abhivādetvā ekamantaṁ aṭṭhaṁsūti evaṁ ekakkhaṇe viya purato pātubhāvo ca
abhivādetvā ekamantaṁ ṭhitabhāvo ca vutto, so iminā anukkamena ahosi,
ekato katvā pana dassito. gāthābhāsanaṁ pana pāliyaṁpi visuṁ visuṁyeva vuttaṁ.
tattha mahāsamayoti mahāsamūho. pavanaṁ vuccati vanasaṇḍo. ubhayenapi bhagavā
"imasmiṁ pana vanasaṇḍe ajja mahāsamūho sannipāto"ti āha. tato yesaṁ so
sannipāto, te dassetuṁ devakāyā samāgatāti āha. tattha devakāyāti devaghaṭā.
āgatamha imaṁ dhammasamayanti evaṁ samāgate devakāye disvā mayaṁpi imaṁ dhammasamūhaṁ
āgatā. kiṁ kāraṇā? dakkhitāyeva aparājitasaṁghanti kenaci aparājitaṁ ajjeva
tayo māre madditvā vijitasaṅgāmaṁ imaṁ aparājitasaṁghaṁ dassanatthāya āgatamhāti
attho. so pana brahmā imaṁ gāthaṁ bhāsitvā bhagavantaṁ abhivādetvā
puratthimacakkavāḷamukhavaṭṭiyaṁyeva aṭṭhāsi.
atha dutiyo vuttanayeneva āgantvā abhāsi. tattha tatra bhikkhavoti tasmiṁ
sannipātaṭṭhāne bhikkhū. samādahaṁsūti samādhinā yojesuṁ. cittaṁ attano ujukamakaṁsūti
attano citte sabbe vaṅkakuṭilajimhabhāve haritvā ujukaṁ akariṁsu. sārathīva
nettāni gahetvāti yathā samappavattesu sindhavesu odhastapaṭodo sārathī
sabbayottāni gahetvā acodento asārento 1- tiṭṭhati, evaṁ chaḷaṅgupekkhāya
samannāgatā guttadvārā sabbepete pañcasatā bhikkhū indriyāni rakkhanti
paṇḍitā, evaṁ te 2- daṭṭhuṁ idhāgatamhā bhagavāti, sopi gantvā yathāṭṭhāneyeva
aṭṭhāsi.
atha tatiyo vuttanayeneva āgantvā abhāsi. tattha chetvā khīlanti
rāgadosamohakhīlaṁ chinditvā. palīghanti rāgadosamohapalighameva. indakhīlanti
rāgadosamohindakhīlameva. ohaccamanejāti ete taṇhāejāya anejā bhikkhū indakhīlaṁ
ohacca samūhanitvā. te carantīti 3- catūsu disāsu appaṭihatacārikaṁ caranti.
suddhāti nirupakkilesā. vimalāti nimmalā. idaṁ tasseva vevacanaṁ. cakkhacumatāti

footnote: 1 chaßēéa. avārento 2 chaßēéa., i. ete 3 chaßēéa. te carantīti na dissati

page number: 075

pañcahi cakkhūhi cakkhumantena. sudantāti cakkhutopi dantā sotatopi ghānatopi
jivhātopi kāyatopi manatopi dantā. susū nāgāti taruṇanāgā. tatrāyaṁ
vacanattho:- chandādīhi na gacchantīti nāgā tena tena maggena pahīne kilese
na āgacchantīti nāgā, nānappakāraṁ āguṁ na karontīti nāgā. ayamettha
saṅkhepo, vitthāro pana mahāniddese 1- vuttanayeneva veditabbo. apica:-
"āguṁ na karoti kiñci loke
sabbasaṁyoge visajja bandhanāni
sabbattha na sajjatī vimutto
nāgo tādi pavuccate tathattā"ti 2-
evamettha attho veditabbo. susū nāgāti susū nāgā, nāgabhāvasampattiṁ 3-
pattāti attho. te evarūpena 4- anuttarena yogācariyena damite taruṇanāge
dassanāya āgatamha bhagavāti. sopi gantvā yathāṭṭhāneyeva aṭṭhāsi.
atha catuttho vuttanayeneva āgantvā abhāsi. tattha gatāseti
nibbematikasaraṇagamanena gatā. sopi gantvā yathāṭṭhāneyeva aṭṭhāsīti. sattamaṁ.
8. sakalikasuttavaṇṇanā
[38] aṭṭhame maddakucchisminti evaṁnāmake uyyāne. taṁ hi ajātasattumhi
kucchigate tassa mātarā "ayaṁ mayhaṁ kucchigato gabbho rañño sattu bhavissati,
kimme iminā"ti gabbhapātanatthaṁ tattha 5- kucchi maddāpitā. tasmā "maddakucchī"ti
saṅkhaṁ gataṁ. migānaṁ pana abhayavāsatthāya dinnattā migadāyo vuccati.
tena kho pana samayenāti ettha ayaṁ anupubbīkathā:- devadatto hi
ajātasattuṁ nissāya dhanuggahe ca dhanapālakaṁ ca payojetvāpi tathāgatassa
jīvitantarāyaṁ kātuṁ asakkonto "sahatthāva naṁ māressāmī"ti 6- gijjhakūṭaṁ pabbataṁ
abhirūhitvā mahantaṁ kūṭāgārappamāṇaṁ silaṁ ukkhipitvā "samaṇo gotamo

footnote: 1 khu. mahā. 29/363/242 māgandiyasuttaniddesa (syā)
footnote: 2 khu. sutta. 25/528/437 sabhiyasutta 3 chaßēéa., i. susunāgabhāvasampattiṁ
footnote: 4 chaßēéa., i. evarūpe 5 chaßēéa. ayaṁ pāṭho na dissati.

6 chaßēéa. sahattheneva māressāmi

page number: 076

cuṇṇavicuṇṇo hotū"ti pavijjhi. mahāthāmavā kiresa pañcannaṁ hatthīnaṁ balaṁ dhāreti.
aṭṭhānaṁ kho panetaṁ, yaṁ buddhānaṁ parūpakkamena jīvitantarāyo bhaveyyāti taṁ
tathāgatassa sarīrābhimukhaṁ āgacchantaṁ ākāse aññā silā uṭṭhahitvā sampaṭicchi.
dvinnaṁ silānaṁ sampahārena mahantā pāsāṇasakalikā 1- uṭṭhahitvā bhagavato
piṭṭhipādapariyantaṁ abhihani, pādo mahāpharasunā pahaṭo viya samuggatalohitena
lākhārasarañjito 2- viya ahosi. bhagavā uddhī oloketvā devadattaṁ etadavoca
"bahu tayā moghapurisa apuññaṁ pasutaṁ, yo tvaṁ paduṭṭhacitto vadhakacitto tathāgatassa
lohitaṁ uppādesī"ti. tato paṭṭhāya bhagavato aphāsu jātaṁ. bhikkhū cintayiṁsu "ayaṁ
vihāro ujjaṅgalo visamo, bahunnaṁ khattiyādīnañceva pabbajitānañca anokāso"ti.
te tathāgataṁ mañcasivikāya ādāya maddakucchiṁ nayiṁsu. tena vuttaṁ "tena kho pana
samayena bhagavato pādo sakalikāya khato hotī"ti.
bhusāti balavatiyo. sudanti nipātamattaṁ. dukkhāti sukhapaṭikkhepo. tibbāti
bahalā. kharāti pharusā. kaṭukāti tikhiṇā. asātāti amadhurā. na tāsu mano
appeti, na tā manaṁ appāyanti na vaḍḍhentīti amanāpā. sato sampajānoti
vedanādhivāsanasatisampajaññena samannāgato hutvā. avihaññamānoti apīḷiyamāno,
samparivattasāyitāya vedanānaṁ vasaṁ agacchanto.
sīhaseyyanti ettha kāmabhogīseyyā petaseyyā sīhaseyyā tathāgataseyyāti
catasso seyyā. tattha "yebhuyyena bhikkhave kāmabhogī sattā vāmena passena
sentī"ti 3- ayaṁ kāmabhogīseyyā. tesu hi yebhuyyena dakkhiṇapassena sayāno
nāma natthi. "yebhuyyena bhikkhave petā uttānā sentī"ti 3- ayaṁ petaseyyā.
appamaṁsalohitattā hi aṭṭhisaṅghāṭajaṭitā ekena passena sayituṁ na sakkonti,
uttānāva senti. "yebhuyyena bhikkhave sīho migarājā naṅguṭṭhaṁ antarasatthimhi
anupakkhipitvā dakkhiṇena passena setī"ti 3- ayaṁ sīhaseyyā. tejussadattā hi
sīho migarājā dve purimapāde ekasmiṁ, pacchimapāde ekasmiṁ ṭhāne ṭhapetvā
naṅguṭṭhaṁ antarasatthimhi pakkhipitvā purimapādapacchimapādanaṅguṭṭhānaṁ ṭhitokāsaṁ

footnote: 1 ma. pāsāṇassa sakkhalikā, chaßēéa. pāsāṇassa sakalikā 2 chaßēéa. lākhārasamakkhito
footnote: 3 aṅ. catukka. 21/246/272 seyyāsutta

page number: 077

sallakkhetvā dvinnaṁ purimapādānaṁ matthake sīsaṁ ṭhapetvā sayati, divasaṁpi sayitvā
pabujjhamāno na utrasanto pabujjhati, sīsaṁ pana ukkhipitvā purimapādādīnaṁ
ṭhitokāsaṁ sallakkheti. sace kiñci ṭhānaṁ vijahitvā ṭhitaṁ hoti, "nayidaṁ tuyhaṁ
jātiyā, na sūrabhāvassa ca anurūpan"ti anattamano hutvā tatheva sayati, na
gocarāya pakkamati. avijahitvā ṭhite pana "tuyhaṁ jātiyā ca sūrabhāvassa ca
anurūpamidan"ti haṭṭhatuṭṭho uṭṭhāya sīhavijimhitaṁ vijimhitvā 1- kesarabhāraṁ
vidhunitvā tikkhattuṁ sīhanādaṁ naditvā gocarāya pakkamati. catutthajjhāne seyyā pana
"tathāgataseyyā"ti vuccati. tāsu idha sīhaseyyā āgatā. ayaṁ hi
tejussadairiyāpathattā uttamaseyyā nāma.
pāde pādanti dakkhiṇapāde vāmapādaṁ. accādhāyāti atiādhāya, īsakaṁ
atikkamma ṭhapetvā. goppakena 2- hi goppake jānunā 3- vā jānumhi
saṅghaṭṭiyamāne abhiṇhaṁ vedanā uppajjati, cittaṁ ekaggaṁ na hoti, seyyā
aphāsukā hoti. yathā pana 4- na saṅghaṭeti, evaṁ atikkamma ṭhapite vedanā
nuppajjati, cittaṁ ekaggaṁ hoti, seyyā phāsu hoti. tasmā evaṁ nipajji. sato
sampajānoti sayanapariggāhakasatisampajaññena samannāgato. "uṭṭhānasaññan"ti
panettha na vuttaṁ, gilānaseyyā hesā tathāgatassa.
sattasatāti imasmiṁ sutte sabbāpi tā devatā gilānaseyyaṭṭhānaṁ āgatā.
udānaṁ udānesīti gilānaseyyaṁ āgatānaṁ domanasseneva bhavitabbaṁ siyā. imā 5-
pana tathāgatassa vedanādhivāsanaṁ disvā "aho buddhānaṁ mahānubhāvatā, evarūpāsu
nāma vedanāsu vattamānāsu vikāramattaṁpi natthi, sirisayane alaṅkaritvā
ṭhapitasuvaṇṇarūpakaṁ viya aniñjamānena kāyena nipanno, idānissa adhikataraṁ mukhavaṇṇo
virocati, pabhāsampanno puṇṇacando viya sampati vikasitaṁ viya ca aravindaṁ assa
mukhaṁ sobhati, kāyepi vaṇṇāyatanaṁ idāni susampahaṭṭhakañcanaṁ 6- viya vippasīdatī"ti
udānaṁ udāhari. 7-

footnote: 1 chaßēéa., i. sīhavijambhitaṁ vijambhitvā 2 chaßēéa. gopphaka...evamuparipi
footnote: 3 chaßēéa. jāṇu...evapamuparipi 4 chaßēéa. pana-saddo na dissati 5 chaßēéa. imāsaṁ, i. imasmiṁ 6 chaßēéa. susammaṭṭhakañcanaṁ viya 7 chaßēéa. udapādi.

page number: 078

nāgo vata bhoti ettha bhoti dhammālapanaṁ. balavantaṭṭhena nāgo.
nāgavatāti nāgabhāvena. sīho vatātiādīsu asantāsanaṭṭhena sīho. byattaparicariyaṭṭhena 1-
kāraṇākāraṇajānanena vā ājānīyo. appaṭisamaṭṭhena nisabho.
gavasatajeṭṭhako hi usabho, gavasahassajeṭṭhako ca āsabho, 2- gavasatasahassajeṭṭhako
nisabhoti vuccati. bhagavā pana appaṭisamaṭṭhena āsabhaṇṭhānaṁ paṭijānāti. tenevatthena
idha "nisabho"ti vutto. dhuravāhaṭṭhena dhorayho. nibbisevanaṭṭhena danto.
passāti aniyamitāṇatti. samādhinti arahattaphalasamādhiṁ. suvimuttanti
phalavimuttiyā suvimuttaṁ. rāgānugataṁ pana cittaṁ abhinataṁ nāma hoti, dosānugataṁ
apanataṁ. tadubhayapaṭikkhepena na cābhinataṁ na cāpanatanti āha. na ca sasaṅkhāraniggayha
vāritavatanti 3- na sasaṅkhārena sappayogena kilese niggahetvā
vāritvā vataṁ, 4- kilesānaṁ pana chinnattā vataṁ phalasamādhinā samāhitanti attho.
atikkamitabbanti viheṭhetabbaṁ ghaṭṭetabbaṁ. adassanāti aññāṇā. aññāṇī hi
andhabālova. evarūpe satthari aparajjheyyāti devadattaṁ ghaṭayamānā vadanti.
pañcavedāti itihāsapañcamānaṁ vedānaṁ dhārakā. sataṁ samanti vassasataṁ.
tapassīti tapanissitakā hutvā. caranti carantā. na sammā vimuttanti sacepi
evarūpā brāhmaṇā vassasataṁ caranti, cittaṁ ca nesaṁ sammā vimuttaṁ na hoti.
hīnattarūpā na pāraṁ gamā teti hīnattasabhāvā te nibbānaṁ gamā na honti.
"hīnattharūpā"tipi pāṭho. hīnatthajātikā parihīnatthāti attho. taṇhādhipannāti
taṇhāya ajjhotthatā. vatasīlabaddhāti ajavatakukkuravatādīhi ca vatehi tādiseheva
ca sīlehi baddhā. lūkhaṁ tapanti pañcatāpatappanaṁ 6- kaṇṭakaseyyādikaṁ tapaṁ. idāni
sā devatā sāsanassa niyyānikabhāvaṁ kathentī na mānakāmassātiādamāha, taṁ
vuttatthamevāti. aṭṭhamaṁ.

footnote: 1 chaßēéa. bayattaparicayaṭṭhena, sī. bhattuparicariyatthena ṭīkā. byattuparicaraṇatthena
footnote: 2 chaßēéa. vasabho 3 chaßēéa. vāritagatanti 4 chaßēéa. vāritavataṁ
footnote: 5 sī., i. pañcatapatāpanaṁ, chaßēéa. pañcātapatāpanaṁ

page number: 079

9. paṭhamapajjunnadhītusuttavaṇṇanā
[39] navame pajjunnassa dhītāti pajjunnassa nāma vassavalāhakadevarañño
cātummahārājikassa dhītā. abhivandeti bhagavā tumhākaṁ pāde vandāmi. cakkhumatāti
pañcahi cakkhūhi cakkhumantena tathāgatena. dhammo anubuddhoti "idaṁ mayā pubbe
paresaṁ santike kevalaṁ sutaṁyeva asī"ti vadati. sāhaṁdānīti sā ahaṁ idāni. sakkhi
jānāmīti paṭivedhavasena paccakkhameva jānāmi. vigarahantāti "hīnakkharapadabyañjano"ti
vā "aniyyāniko"ti vā evaṁ garahantā. roruvanti dve roruvā dhūmaroruvo ca
jālaroruvo ca. tattha dhūmaroruvo visuṁ hoti, jālaroruvoti pana avīcimahānirayassevetaṁ
nāmaṁ. tattha hi sattā aggimhi jalante jalante punappunaṁ ravaṁ
ravanti, tasmā so "roruvo"ti vuccati. ghoranti dāruṇaṁ. khantiyā upasamena
upetāti rucitvā khametvā gahaṇakhantiyā ca rāgādiupasamena ca upetāti. navamaṁ.
10. dutiyapajjunnadhītusuttavaṇṇanā
[40] dasame dhammaṁ cāti casaddena saṁghañca, iti tīṇi ratanāni
namassamānā idhāgatāti vadati. atthavatīti atthavatiyo. bahunāpi kho tanti yaṁ
dhammaṁ sā abhāsi, taṁ dhammaṁ bahunāpi pariyāyena ahaṁ vibhajeyyaṁ. tādiso dhammoti
tādiso hi ayaṁ bhagavā dhammo, taṁsaṇṭhito sappaṭibhāgo 1- bahūhi pariyāyehi
vibhajitabbayuttakoti dasseti. lapayissāmīti kathayissāmi. yāvatā me manasā
pariyattanti yattakaṁ mayā manasā pariyāpuṇitaṁ 2- tassatthaṁ divasaṁ avatvā madhupaṭalaṁ
pīḷentī viya muhutteneva saṅkhittena kathessāmi. sesaṁ uttānamevāti. dasamaṁ.
satullapakāyikavaggo catuttho
---------------

footnote: 1 chaßēéa. tappaṭibhāgo 2 chaßēéa.,i.pariyāpuṭaṁ

page number: 080

5. ādittavagga
1. ādittasuttavaṇṇanā
[41] ādittavaggassa paṭhame jarāya maraṇena cāti desanāsīsametaṁ,
rāgadīhi pana ekādasahi aggīhi loko ādittova. dānenāti dānacetanāya.
dinnaṁ hoti sunībhatanti 1- dānapuññacetanāhi dāyakasseva hoti gharasāmikassa viya
nībhatabhaṇḍakaṁ, tenetaṁ vuttaṁ. corā harantīti adinne bhoge corāpi haranti
rājānopi, aggipi dahati, ṭhapitaṭṭhānepi nassanti. antenāti maraṇena. sarīraṁ
sapariggahanti sarīrañceva corādīnaṁ vasena avinaṭṭhabhoge ca. saggamupetīti
vessantaramahārājādayo viya sagge nibbattatīti. paṭhamaṁ.
2. kindadasuttavaṇṇanā
[42] dutiye annadoti yasmā atibalavāpi dve tīṇi bhattāni abhutvā
uṭṭhātuṁ na sakkoti, bhutvā pana dubbalopi hutvā balasampanno hoti, tasmā
"annado balado"ti āha. vatthadoti yasmā surūpopi duccoḷo vā acoḷo
vā virūpo hoti ohīḷito duddassiko, vatthacchanno devaputto viya sobhati,
tasmā "vatthado hoti vaṇṇado"ti āha. yānadoti hatthiyānādīnaṁ dāyako,
tesu pana:-
na hatthiyānaṁ samaṇassa kappati
na assayānaṁ na rathena yātuṁ
idañca yānaṁ samaṇassa kappati
upāhanā rakkhato sīlakkhandhanti.
tasmā chattupāhanakattarayaṭṭhimañcapīṭhānaṁ dāyako yo ca maggaṁ sodheti,
nisseṇiṁ karoti, setuṁ karoti, nāvaṁ paṭiyādeti, sabbopi yānadova hoti.
sukhado hotīti yānasukhāvahanato sukhado nāma hoti. cakkhudoti andhakāre
cakkhumantānaṁpi rūpadassanābhāvato dīpado cakkhudo nāma hoti, anuruddhatthero viya
dibbacakkhusampadaṁ labhati.

footnote: 1 chaßēéa. sunīhataṁ evamuparipi

page number: 081

sabbadado hotīti sabbesaṁyeva balādīnaṁ dāyako hoti. dve tayo gāme
piṇḍāya caritvā kiñci aladdhā āgatassāpi sītalāya pokkharaṇiyā nhāyitvā
patissayaṁ 1- pavisitvā muhuttaṁ mañce nipajjitvā uṭṭhāya nisinnassāpi kāye
balaṁ āharitvā pakkhittaṁ viya hoti. bahi vicarantassa ca kāye vaṇṇāyatanaṁ vātātapehi
jhāyati, patissayaṁ pavisitvā dvārampidhāya muhuttaṁ nipannassa ca visabhāgasantati
vūpasamati, sabhāgasantati okkamati, vaṇṇāyatanaṁ āharitvā pakkhittaṁ viya hoti. bahi
vicarantassa pāde kaṇṭako vijjhati, khāṇu paharati, siriṁsapādiparissayo 2- ceva
corabhayaṁ ca uppajjati, patissayaṁ pavisitvā dvārampidhāya nipannassa sabbe te
parissayā na honti, dhammaṁ sajjhāyantassa dhammapītisukhaṁ, kammaṭṭhānaṁ manasikarontassa
upasamasukhaṁ uppajjati. tathā bahi vicarantassa ca sedā muñcanti, akkhīni
phandanti, senāsanaṁ pavisanakkhaṇe kūpe otiṇṇo viya hoti, mañcapīṭhādīni na
paññāyanti. muhuttaṁ nisinnassa pana akkhipasādo āharitvā pakkhitto viya hoti,
dvārakavāṭavātapānamañcapīṭhādīni paññāyanti. tena vuttaṁ "so ca sabbadado
hoti, yo dadāti upassayan"ti.
amataṁ dado ca so hotīti paṇītabhojanassa pattaṁ pūrento viya
amaradānaṁ nāma deti. yo dhammamanusāsatīti yo dhammaṁ anusāsati, aṭṭhakathaṁ
katheti, pāliṁ vāceti, pucchitapañhaṁ vissajjeti, kammaṭṭhānaṁ ācikkhati, dhammassavanaṁ
karoti, sabbopesa dhammamanusāsati nāma. sabbadānānañca idaṁ dhammadānameva
agganti veditabbaṁ. vuttampi cetaṁ:-
"sabbadānaṁ dhammadānaṁ jināti
sabbarasaṁ dhammaraso jināti
sabbaratiṁ dhammarati jināti
taṇhakkhayo sabbadukkhaṁ jinātī"ti 3-
dutiyaṁ.

footnote: 1 ma. upassayaṁ 2 chaßēéa. sarīsapādiparissayo 3 khu. dhamma. 25/354/78 sakkadevarājavatthu

page number: 082

3. annasuttavaṇṇanā
[43] tatiye abhinandantīti patthenti. bhajatīti upagacchati,
cittagahapatisīvalittherādike viya pacchato pacchato anubandhati. tasmāti yasmā idhaloke
paraloke ca annadāyakameva anugacchati, tasmā. sesaṁ uttānamevāti. tatiyaṁ.
4. ekamūlasuttavaṇṇanā
[44] catutthe ekamūlanti avijjā taṇhāya mūlaṁ, taṇhā avijjāya. idha pana
taṇhā adhippetā. sā ca 1- dvīhi sassatucchedadiṭṭhīhi āvaṭṭatīti dvāvaṭṭā. 2-
sā ca rāgādīhi tīhi malehi timalā. tatrāssā moho sahajātakoṭiyā malaṁ
hoti, rāgadosā upanissayakoṭiyā. pañca pana kāmaguṇā assā pattharā, 3- tesu
sā pattharatīti pañcapattharā. sā ca apūraṇīyaṭṭhena samuddo. ajjhattikabāhiresu
panesā dvādasasu āyatanesu āvaṭṭati parivaṭṭatīti dvādasāvaṭṭā apatiṭṭhaṭṭhena
pana pātāloti vuccatīti. taṁ 4- ekamūlaṁ .pe. pātālaṁ atari isi, uttari
samatikkamīti attho.
catutthaṁ.
5. anomasuttavaṇṇanā
[45] pañcame anomanāmanti sabbaguṇasamannāgatattā avekallanāmaṁ,
paripūranāmanti attho. nipuṇatthadassinti bhagavā saṇhasukhume khandhantarādayo atthe
passatīti nipuṇatthadassī. paññādadanti paññādhigamāya 5- paṭipadaṁ kathanavasena
paññādāyakaṁ. kāmālaye asattanti pañcakāmaguṇālaye alaggaṁ. kammānanti bhagavā
mahābodhimaṇḍeyeva ariyamaggena gato, na idāni gacchatīti, 6- atītaṁ pana upādāya
idaṁ vuttaṁ. mahesinti mahantānaṁ sīlakkhandhādīnañca 7- esitāraṁ pariyesitāranti.
pañcamaṁ.

footnote: * pāli. anomiyasutta 1 chaßēéa. sā cāti pāṭho na dissati 2 chaßēéa. dvirāvaṭṭā
footnote: 3 chaßēéa. pattharaṇaṭṭhānā, sī. patthanā 4 chaßēéa. tanti pāṭho na dissati
footnote: 5 chaßēéa. anvayapaññādhigamāya 6 chaßēéa. gacchati 7 chaßēéa. sīlakkhandhādīnaṁ

page number: 083

6. accharāsuttavaṇṇanā
[46] chaṭṭhe accharāgaṇasaṅghuṭṭhanti ayaṁ kira devaputto satthu sāsane
pabbajitvā vattapaṭipattiṁ pūrayamāno pañcavassakāle pavāretvā dve mātikā
paguṇā 1- katvā kammākammaṁ uggahetvā cittarucitaṁ 2- kammaṭṭhānaṁ uggaṇhitvā
sallahukavuttiko araññaṁ pavisitvā yo bhagavatā majjhimayāmo sayanassa koṭṭhāsoti
anuññāto, tasmiṁpi sampatte "pamādassa bhāyāmī"ti mañcakaṁ ukkhipitvā rattiṁ
ca divā ca nīrāhāro kammaṭṭhānameva manasākāsi.
athassa abbhantare satthakavātā uppajjitvā jīvitaṁ pariyādiyiṁsu. so
dhurasmiṁyeva kālamakāsi. yo hi koci bhikkhu caṅkame caṅkamamāno vā ālambanakhandhaṁ 3-
nissāya ṭhito vā caṅkamakoṭiyaṁ cīvaraṁ sīse ṭhapetvā nisinno vā nipanno vā
parisamajjhe alaṅkatadhammāsane dhammaṁ desento vā kālaṁ karoti, sabbo so
dhurasmiṁ kālaṁ karoti nāma. iti ayaṁpi caṅkamane kālaṁ katvā upanissayamandatāya
āsavakkhayaṁ appatto tāvatiṁsabhavane mahāvimānadvāre niddāyitvā pabujjhanto
viya paṭisandhiṁ aggahesi. tāvadevassa suvaṇṇatoraṇaṁ viya tigāvuto attabhāvo
nibbatti.
anto vimāne sahassamattā accharā taṁ disvā "vimānasāmiko devaputto
āgato, ramayissāma 4- nan"ti turiyāni 5- gahetvā parivārayiṁsu. devaputto na
tāva cutabhāvaṁ 6- jānāti, pabbajitasaññīyeva accharā oloketvā vihāracārikaṁ
āgataṁ mātugāmaṁ disvā lajjī paṁsukuliko viya upari ṭhitaṁ ghanadukulaṁ ekaṁsaṁ
karonto aṁsakūṭaṁ paṭicchādetvā indriyāni okkhipitvā adhomukho aṭṭhāsi.
tassa kāyavikāreneva tā devatā "samaṇadevaputto ayan"ti ñatvā evamāhaṁsu
"ayya devaputta devaloko nāmāyaṁ, na samaṇadhammassa karaṇokāso,
sampattianubhavanokāso"ti. so tatheva aṭṭhāsi. devatā "na tāvāyaṁ sallakkhetī"ti
turiyāni 5- paggaṇhiṁsu. so tathāpi anolokentova aṭṭhāsi.

footnote: 1 chaßēéa. dve mātikaṁ paguṇaṁ 2 sī. cittarucikaṁ 3 ma. ālambaṇakkhandhaṁ
footnote: 4 ma. passisāma 5 chaßēéa. tūriyāni 6 i. cutibhāvaṁ

page number: 084

athassa sabbakāyikādāsaṁ purato ṭhapayiṁsu. so chāyaṁ disvā cutabhāvaṁ 1-
ñatvā "na mayā imaṁ ṭhānaṁ patthetvā samaṇadhammo kato, uttamatthaṁ arahattaṁ
patthetvā kato"ti sampattiyā vippaṭisārī ahosi "suvaṇṇapaṭaṁ paṭilabhissāmī"ti
takkayitvā yuddhaṭṭhānaṁ otiṇṇamallo mūlakamuṭṭhiṁ labhitvā viya. so "ayaṁ
saggasampatti nāma sulabhā, buddhānaṁ pātubhāvo dullabho"ti cintetvā vimānaṁ
apavisitvāva asambhinneneva sīlena accharāsaṁghaparivuto dasabalassa santikaṁ āgamma
abhivādetvā ekamantaṁ ṭhito imaṁ gāthaṁ abhāsi.
tattha accharāgaṇasaṅghuṭṭhanti accharāgaṇena gītavāditasaddehi saṅghositaṁ.
pisācagaṇasevitanti tameva accharāgaṇaṁ pisācagaṇaṁ katvā vadati. vananti nandanavanaṁ
sandhāya vadati. ayañhi niyāmacittatāya attano garukabhāvena 2- devagaṇaṁ "devagaṇo"ti
vattuṁ na roceti, "pisācagaṇo"ti vadati. nandanavanaṁ "nandanavanan"ti 3- avatvā
"mohanan"ti vadati. kathaṁ yātrā bhavissatīti kathaṁ nikkhamanaṁ 4- bhavissati, kathaṁ
atikkamo bhavissati, arahattassa me padaṭṭhānabhūtaṁ vipassanaṁ ācikkhatha bhagavāti vadati.
athakho bhagavā "atisallakkhateva 5- ayaṁ devaputto, kiṁ nukho idan"ti
āvajjento attano sāsane pabbajitabhāvaṁ ñatvā "ayaṁ accāraddhaviriyatāya kālaṁ
katvā devaloke nibbatto, ajjāpissa caṅkamanasmiṁyeva attabhāvo asambhinnena
sīlena āgato"ti cintesi. buddhā ca akatābhinivesassa ādikammikassa akataparikammassa
antevāsino cittakāro bhittiparikammaṁ viya "sīlaṁ tāva visodhehi, 6- samādhiṁ bhāvehi,
kammassakatapaññaṁ ujuṁ karohī"ti paṭhamaṁ pubbabhāgapaṭipadaṁ ācikkhanti, kārakassa
pana yuttapayuttassa arahattamaggapadaṭṭhānabhūtaṁ saṇhasukhumaṁ suññatāvipassanaṁyeva
ācikkhanti, ayañca devaputto kārako abhinnasīlo, eko maggo cassa 7-
anāgatoti suññatāvipassanaṁ ācikkhanto ujuko nāmāādimāha.
tattha ujukoti kāyavaṅkādīnaṁ abhāvato aṭṭhaṅgiko maggo ujuko nāma.
abhayā nāma sā disāti nibbānaṁ sandhāyāha. tasmiṁ hi kiñci bhayaṁ natthi, taṁ

footnote: 1 i.cutibhāvaṁ 2 chaßēéa. garubhāvena, sī., i. garugāravena
footnote: 3 chaßēéa., iṇandanavanaṁ ca "nandanan"ti 4 chaßēéa., i. niggamanaṁ
footnote: 5 chaßēéa. atisallikhateva, i. atisallekhakova, ma. atisallekhateva

6 chaßēéa., i. sodhehi 7 chaßēéa., i. assa

page number: 085

vā pattassa bhayaṁ natthīti "abhayā nāma sā disā"ti vuttaṁ. ratho akujjanoti 1-
aṭṭhaṅgikamaggo ca 2- adhippeto. yathā hi pākatikaratho akkhe vā anabbhañjite
atirekesu vā manussesu abhiruḷhesu kujjati 3- viravati, na evaṁ ariyamaggo. so hi
ekappahārena caturāsītiyāpi pāṇasahassesu abhirūhantesu na kujjati 4- na viravati.
tasmā "akujjano"ti 5- vutto. dhammacakkehi saṁyutoti kāyikacetasikaviriyasaṅkhātehi
dhammacakkehi saṁyutto.
hirīti ettha hirigahaṇena ottappaṁpi gahitameva hoti. tassa apālamboti
yathā bāhirakarathassa rathe ṭhitānaṁ yodhānaṁ apatanatthāya dārumayaṁ apālambanaṁ hoti,
evaṁ imassa maggarathassa ajjhattabahiddhāsamuṭṭhānaṁ hirottappaṁ apālambanaṁ.
satyassa parivāraṇanti rathassa sīhacammādiparivāro viya imassāpi maggarathassa
sampayuttā sati parivāraṇaṁ. dhammanti lokuttaramaggaṁ. 6- sammādiṭṭhipurejavanti
vipassanāsammādiṭṭhi purejavā assa pubbayāyikāti 7- sammādiṭṭhipurejavo, taṁ
sammādiṭṭhipurejavaṁ. yathā hi paṭhamataraṁ rājapurisehi kāṇakuṇiādīnaṁ nīharaṇena
magge sodhite pacchā rājā nikkhamati, evameva 8- vipassanāsammādiṭṭhiyā aniccādi-
vasena khandhādīsu sodhitesu pacchā bhūmiladdhavaṭṭaṁ parijānamānā maggasammādiṭṭhi
uppajjati. tena vuttaṁ "dhammāhaṁ sārathiṁ brūmi, sammādiṭṭhipurejavan"ti.
iti bhagavā desanaṁ niṭṭhāpetvā avasāne cattāri saccāni dīpesi.
desanāpariyosāne devaputto sotāpattiphale patiṭṭhāsi. yathā hi rañño bhojanakāle
attano pamāṇena 9- kabaḷe ukkhitte aṅke nisinno putto attano
mukhappamāṇeneva tato kabaḷaṁ karoti, evameva 10- bhagavati arahattanikūṭena desanaṁ
desentepi sattā attano upanissayānurūpena sotāpattiphalādīni pāpuṇantīti. 11-
ayaṁpi devaputto sotāpattiphalaṁ patvā bhagavantaṁ gandhādīhi pūjetvā pakkāmīti.
chaṭṭhaṁ.

footnote: 1 chaßēéa., i. akūjano 2 chaßēéa., i. va 3 chaßēéa., i. kūjati 4 chaßēéa., i. kūjati
footnote: 5 chaßēéa.,i. akūjano 6 ma. lokuttaradhammaṁ 7 ma. pubbayāyitā
footnote: 8 chaßēéa. evamevaṁ, i.evaṁ 9 chaßēéa. mukhappamāṇe

10 chaßēéa., i. evamevaṁ 11 chaßēéa. pāpuṇanti

page number: 086

7. vanaropasuttavaṇṇanā
[47] sattame dhammaṭṭhā sīlasampannāti ke dhammaṭṭhā, ke sīlasampannāti
pucchati. bhagavā imaṁ pañhaṁ tāva vatthunā 1- dīpento ārāmaropātiādimāha.
tattha ārāmaropāti pupphārāmaphalārāmaropakā. vanaropāti sayaṁ jāte aropitavane 2-
sīmaṁ parikkhipitvā cetiyabodhicaṅkamanamaṇḍapakuṭileṇarattiṭṭhānadivāṭṭhānānaṁ
kārakā chāyūpage rukkhe ropetvā dadamānāpi vanaropāyeva nāma. setukārakāti
visame setuṁ karonti, udake nāvaṁ paṭiyādenti. papanti pānīyadānasālaṁ.
udapānanti yaṁ kiñci pokkharaṇītaḷākādiṁ. 3- apassayanti 4- vāsāgāraṁ.
"upāsayan"tipi pāṭho.
sadā puññaṁ pavaḍḍhatīti na akusalavitakkaṁ vā vitakkentassa niddāyantassa
vā pavaḍḍhati. yadā 5- pana anussarati, tadā pavaḍḍhatīti 6- imamatthaṁ
sandhāya "sadā puññaṁ pavaḍḍhatī"ti vuttaṁ. dhammaṭṭhā sīlasampannāti tasmiṁ dhamme
ṭhitattā tenapi sīlena sampannattā dhammaṭṭhā sīlasampannā. athavā evarūpāni
puññāni karontānaṁ dasa kusaladhammā pūrenti, tesu ṭhitattā dhammaṭṭhā.
teneva ca sīlena sampannattā sīlasampannāti. sattamaṁ.
8. jetavanasuttavaṇṇanā
[48] aṭṭhame idañhi taṁ jetavananti anāthapiṇḍiko devaputto
jetavanassa ceva buddhādīnañca vaṇṇabhaṇanatthaṁ āgato 7- evamāha. isisaṁghanisevitanti
bhikkhusaṁghanisevitaṁ.
evaṁ paṭhamagāthāya jetavanassa vaṇṇaṁ kathetvā idāni ariyamaggassa
kathento kammaṁ vijjātiādimāha. tattha kammanti maggacetanā. vijjāti maggapaññā.
dhammoti samādhipakkhikā dhammā. sīlaṁ jīvitamuttamanti sīle patiṭṭhitassa jīvitaṁ
uttamanti dasseti. athavā vijjāti diṭṭhisaṅkappā. dhammoti vāyāmasatisamādhayo.

footnote: 1 chaßēéa., i. thāvaravatthunā 2 chaßēéa. aropimavane, i. aropime vane
footnote: 3 i...ṭaḷākādikaṁ 4 chaßēéa., i. upassayaṁ 5 chaßēéa., i. yadā yadā
footnote: 6 chaßēéa. tadā tadā tassa vaḍḍhati 7 ma. bhagavato

page number: 087

sīlanti vācākammantā. 1- jīvitamuttamanti etasmiṁ sīle ṭhitassa jīvitaṁ nāma
uttama. etena maccā sujjhantīti etena aṭṭhaṅgikamaggena sattā visujjhanti.
tasmāti yasmā maggena sujjhanti, na gottadhanehi tasmā yoniso vicine
dhammanti upāyena samādhipakkhiyadhammaṁ vicineyya. evaṁ tattha visujjhatīti evaṁ tasmiṁ
ariyamagge visujjhati. athavā yoniso vicine dhammanti upāyena pañcakkhandhadhammaṁ
vicineyya. evaṁ tattha visujjhatīti evaṁ tesu catūsu saccesu visujjhatīti.
idāni sāriputtattherassa vaṇṇaṁ kathento sāriputtovātiādimāha. tattha
sāriputtovāti avaṭṭhānavacanaṁ, 2- etehi paññādīhi sāriputtova seyyoti vadati.
upasamenāti kilesaupasamena. pāragatoti nibbānagato. yokoci nibbānaṁ patto
bhikkhu, so etāvaparamo siyā, na therena uttaritaro nāma atthīti vadati. sesaṁ
uttānamevāti. aṭṭhamaṁ.
9. maccharisuttavaṇṇanā
[49] navame maccharinoti maccherena samannāgatā. ekacco hi attano
vasanaṭṭhāne bhikkhū 3- hatthaṁ pasāretvāpi na vandati, aññattha gato vihāraṁ
pavisitvā sakkaccaṁ vanditvā madhurapaṭisanthāraṁ karoti "bhante amhākaṁ vasanaṭṭhānaṁ
nāgacchatha, sampanno padeso, paṭibalā mayaṁ ayyānaṁ yāgubhattādīhi upaṭṭhānaṁ
kātun"ti. bhikkhu 4- "saddho ayaṁ upāsako"ti yāgubhattādīhi saṅgaṇhati. 5- atheko
thero tassa gāmaṁ 6- piṇḍāya carati. so taṁ disvā aññena vā gacchati, gharaṁ
vā pavisati. sacepi sammukhībhāvaṁ āgacchati, hatthena vanditvā "ayyassa bhikkhaṁ
detha, ahaṁ ekena kammena gacchāmī"ti pakkamati. thero sakalagāmaṁ caritvā
tucchapattova nikkhamati. idaṁ tāva mudumacchariyaṁ nāma, yena 7- adāyakopi dāyako
viya paññāyati. idha pana thaddhamacchariyaṁ adhippetaṁ, yena samannāgato bhikkhūsu
piṇḍāya paviṭṭhesu "therā ṭhitā"ti vutte "kiṁ mayhaṁ 8- pādā rujjantī"tiādīni

footnote: 1 chaßēéa.,i....kammantājīvā 2 chaßēéa.,i.avadhāraṇavacanaṁ 3 chaßēéa. bhikkhuṁ
footnote: 4 chaßēéa. bhikkhū 5 chaßēéa. saṅgaṇhanti, i. saṅgaṇhātīti
footnote: 6 chaßēéa., i. gāmaṁ gantvā 7 chaßēéa. yena samannāgato 8 ma. tuyhaṁ

page number: 088

vatvā silāthambho viya khāṇuko viya ca thaddho hutvā tiṭṭhati, sāmīcimpi na
karoti. kadariyāti idaṁ maccharinoti padasseva vevacanaṁ. mudukaṁpi hi macchariyaṁ
"macchariyan"tveva vuccati, thaddhaṁ pana kadariyaṁ nāma. paribhāsakāti bhikkhū gharadvāre
ṭhite disvā "kiṁ tumhe kasitvā āgatā, vappitvā, lāyitvā, mayaṁ attanopi
na labhāma, kuto tumhākaṁ, sīghaṁ nikkhamathā"tiādīhi santajjitvā. 1- antarāyakarāti
dāyakassa saggantarāyo, paṭiggāhakānaṁ lābhantarāyo, attano upaghātoti imesaṁ
antarāyānaṁ kārakā.
samparāyoti paraloko. ratīti pañcakāmaguṇarati. khiḍḍāti kāyikakhiḍḍādikā
tividhā khiḍḍā. diṭṭhe dhamme sa vipākoti tasmiṁ nibbattaṭṭhāne 2- diṭṭhe
dhamme esa vipāko. samparāye ca duggatīti "yamalokaṁ upapajjare"ti vutte
samparāye ca duggati.
vadaññūti bhikkhū gharadvāre ṭhitā kiñcāpi tuṇhī va honti, atthato
pana "bhikkhaṁ dethā"ti vadanti nāma. tatra ye "mayaṁ pacāma, ime 3- na pacanti,
pacamāne patvā alabhantā kuhiṁ labhissantī"ti deyyadhammaṁ saṁvibhajanti. te vadaññū
nāma. pakāsentīti vimānappabhāya jotanti. parasambhatesūti parehi sampiṇḍitesu.
samparāye ca suggatīti "ete maggā"ti 4- evaṁ vuttasamparāye sugati. ubhinnaṁpi
vā etesaṁ tato cavitvā puna samparāyepi duggatisugatiyeva ca hontīti.
navamaṁ.
10. ghaṭīkārasuttavaṇṇanā
[50] dasame upapannāseti nibbattivasena upagatā. vimuttāti avihā-
brahmalokasmiṁ upapattisamanantarā 5- arahattaphalavimuttiyā vimuttā. mānusaṁ dehanti
idha pañcorambhāgiyasaṁyojanāni evaṁ 6- vuttāni. dibbayoganti pañca uddhambhāgiya-
saṁyojanāni. upaccagunti atikkamiṁsu. upakotiādīni tesaṁ therānaṁ nāmāni.
kusalī bhāsasi tesanti "kusalan"ti idaṁ vacanaṁ imassa atthīti kusalī, tesaṁ therānaṁ

footnote: 1 chaßēéa. saṁtajjakā, ma. saṁtajjitā, i. santajjetvā 2 chaßēéa. nibbattabhavane
footnote: 3 chaßēéa. ime pana 4 chaßēéa., i. saggā"ti 5 chaßēéa....samanantarameva 6 chaßēéa. eva

page number: 089

tvaṁ kusalī anavajjī 1- bhāsasi, thomesi pasaṁsasi, paṇḍitosi devaputtāti vadati.
taṁ te dhamghaṁ idhaññāyāti te therā taṁ dhammaṁ idha tumhākaṁ sāsane jānitvā.
gambhīranti gambhīratthaṁ. brahmacārī nirāmisoti nirāmisabrahmacārī nāma anāgāmī,
anāgāmī ahosinti attho. ahuvāti ahosi. sagāmeyyoti ekagāmavāsī.
pariyosānagāthā saṅgītikārehi ṭhapitāti. dasamaṁ.
ādittavaggo pañcamo.
----------------
6. jarāvagga
1. jarāsuttavaṇṇanā
[51] jarāvaggassa paṭhame sādhūti laddhakaṁ bhaddakaṁ. sīlaṁ yāva jarāti
iminā idaṁ dasseti:- yathā muttāmaṇiratanavatthādīni 2- ābharaṇāni taruṇakāleyeva
sobhanti, jarājiṇṇakāle tāni dhārento "ayaṁ ajjāpi bālabhāvaṁ pattheti,
ummattako maññe"ti vattabbataṁ āpajjati, na evaṁ sīlaṁ. sīlaṁ hi niccakālaṁ
sobhati. bālakālepi hi sīlaṁ rakkhanti 3- "kiṁ imassa sīlenā"ti vattāro natthi,
majjhimakālepi mahallakakālepīti.
saddhā sādhu patiṭṭhitāti hatthāaḷavakacittagahapatiādīnaṁ viya maggena
āgatā patiṭṭhitasaddhā nāma sādhu. paññā narānaṁ ratananti ettha cittīkataṭṭhādīhi
ratanaṁ veditabbaṁ. vuttaṁ hetaṁ:-
"yadi cittīkatanti ratanaṁ, nanu bhagavā cittīkato purisasīho, yepi 4-
loke cittīkatā, tesaṁ cittīkato bhagavā. yadi ratikaranti 5- ratanaṁ, nanu
bhagavā ratikaro purisasīho, tassa vacanena carantā jhānaratisukhena
ratisukhena 6- abhiramanti. yadi atulyanti ratanaṁ, nanu bhagavā atulyo 7-
purisasīho. na hi sakkā tuletuṁ guṇehi guṇapāramigato. yadi dullabhanti
ratanaṁ, nanu bhagavā dullabho purisasīho. yadi anomasattaparibhoganti

footnote: 1 chaßēéa., i. kusalaṁ anavajjaṁ 2 chaßēéa., i. muttāmaṇirattavatthādīni
footnote: 3 chaßēéa., i. rakkhantaṁ 4 chaßēéa., i.ye ca 5 sī. ratikatanti
footnote: 6 chaßēéa., i. ayaṁ saddo na dissati 7 chaßēéa. atulo

page number: 090

ratanaṁ, nanu bhagavā anomo sīlena samādhinā paññāya vimuttiyā
vimuttiñāṇadassanenā"ti.
idha pana dullabhapātubhāvaṭṭhena paññā "ratanan"ti vuttaṁ. puññanti
puññacetanā, sā hi arūpattā pariharituṁ na sakkāti. paṭhamaṁ.
2. ajarasāsuttavaṇṇanā
[52] dutiye ajarasāti ajīraṇena, avipattiyāti attho. sīlaṁ hi
avipannameva sādhu hoti, vipannasīlaṁ ācariyūpajjhāyādayopi na saṅgaṇhanti,
gatagataṭṭhānena damitabbova 1- hotīti. dutiyaṁ.
3. mittasuttavaṇṇanā
[53] tatiye satthoti saddhicaro 2- jaṅghasattho sakaṭasattho vā. mittanti
roge uppanne pāṭaṅkiyā vā aññena vā yānena haritvā khemantaṁ sampāpanena
mittaṁ. sake ghareti attano gehe. tathārūpe roge jāte puttabhariyādayo
jigucchanti, mātā pana asuciṁpi candanaṁ viya maññati. tasmā sā sake ghare mittaṁ.
sahāyo atthajātassāti uppannakiccassa yo taṁ kiccaṁ vahati nittharati, so
kiccesu saha ayanabhāvena sahāyo mittaṁ, surāpānādisahāyā pana na mittā.
samparāyikanti samparāyahitanti. 3- tatiyaṁ.
4. vatthusuttavaṇṇanā
[54] catutthe puttā vatthūti mahallakabhāvakāle 4- paṭijagganaṭṭhena puttā
patiṭṭhā. paramāti 5- aññesaṁ akathetabbassapi guyhassa kathetabbayuttatāya bhariyā
paramā 6- sakhā nāmāti. catutthaṁ.
5-7. paṭhamajanasuttādivaṇṇanā
[55-57] pañcame vidhāvatīti parasamuddādigamanavasena ito cito ca
vidhāvati. pañcamaṁ.

footnote: 1 chaßēéa., i. gatagataṭṭhāne niddhamitabbova 2 chaßēéa., i. saddhiṁ caro 3 chaßēéa.....ßñitaṁ
footnote: 4 chaßēéa., i. mahallakakāle 5 chaßēéa. paramoti 6 chaßēéa. paramo, ma. paramasakhā

page number: 091

chaṭṭhe dukkhāti vaṭṭadukkhato. chaṭṭhaṁ.
sattame parāyananti nipphatti avassayo. sattamaṁ.
8. uppathasuttavaṇṇanā
[58] aṭṭhame rāgo uppathoti sugatiñca nibbānañca gacchantassa
amaggo. rattidivakkhayo 1- rattīhi divehi ca khīyati. 2- itthīmalanti sesaṁ bāhiramalaṁ
osaṅkhārādīhi 3- dhovitvā sakkā sodhetuṁ, mātugāmamalena phuṭṭho 4- pana na sakkā
suddho nāma kātunti itthī "malan"ti vuttā. etthāti ettha itthiyaṁ pajā
sajjati. tapoti indriyasaṁvaradhutaṅgaguṇaviriyadukkarakārikānaṁ nāmaṁ, idha pana ṭhapetvā
dukkarakārikaṁ sabbāpi kilesasantāpikā paṭipadā vaṭṭati. brahmacariyanti methunavirati.
aṭṭhamaṁ.
9. dutiyasuttavaṇṇanā
[59] navame kissa cābhiratoti kismiṁ abhirato. dutiyāti sugatiñceva
nibbānañca gacchantassa dutiyikā. paññā cenaṁ pasāsatīti paññā etaṁ purisaṁ
"idaṁ karohi, idaṁ mā karī"ti anusāsati. navamaṁ.
10. kavisuttavaṇṇanā
[60] dasame chando nidānanti gāyatiādiko chando gāthānaṁ nidānaṁ.
pubbavuṭṭhānaṁ 5- pana gāthaṁ ārabhanto hi "katachandena 6- hotū"ti 7- ārabhati.
viyañjananti jananaṁ. akkharaṁ hi padaṁ janeti, padaṁ gāthaṁ janeti, gāthā atthaṁ
pakāseti. 8- nāmasannissitāti samuddādipaṇṇattinissitā. gāthā ārabhantehi 9-
samuddaṁ vā paṭhaviṁ vā yaṁkiñci nāmaṁ sannissitvāva 10- ārabbhati. āsayoti
patiṭṭhā. kavito hi gāthā pavattanti, so tāsaṁ patiṭṭhā hotīti. dasamaṁ.
jarāvaggo chaṭṭho.
------------

footnote: 1 chaßēéa., i. rattin.....rattidivehi, 2 chaßēéa. rattidivesu vā khīyati
footnote: 3 chaßēéa., i. bhasmakhārādīhi 4 chaßēéa. duṭṭho 5 chaßēéa., i.pubbapaṭṭhāpanagāthā,
footnote: ma. pubbavuṭṭhāpanagāthā 6 chaßēéa., i. kataracchanadena 7 sī., i. hotīti

8 chaßēéa.,i. pakāsetīti 9 chaßēéa., i. ārabhanto hi 10 chaßēéa., i: nissayitvāva

page number: 092

7. addhavagga
1. nāmasuttavaṇṇanā
[61] addhavaggassa 1- paṭhame nāmaṁ sabbaṁ addhabhavīti 2- nāmaṁ sabbaṁ
abhibhavati anupatati. opapātikena bāhirakitimena 3- nāmena mutto satto vā
saṅkhāro vā natthi. yassapi hi rukkhassa vā pāsāṇassa vā "idaṁ nāma
nāman"ti na jānanti, anāmakotveva tassa nāmaṁ hoti. paṭhamaṁ.
2-3. cittasuttādivaṇṇanā
[62-63] dutiye sabbeva vasamanvagūti ye cittassa vasaṁ gacchanti,
tesaṁyeva anavasesapariyādānametaṁ. tatiyepi eseva nayo. dutiyaṁ.
4-5. saṁyojanasuttavaṇṇanā
[64-65] catutthe kiṁsu saṁyojanoti kiṁsaṁyoona kiṁbandhano. vicaraṇanti 4-
vicaraṇā pādā 5- bahuvacane ekavacanaṁ kataṁ. vitakkassa vicaraṇāti 4- vitakko
tassa pādā. pañcamepi eseva nayo. pañcamaṁ.
6. attahatasuttavaṇṇanā
[66] chaṭṭhe kenassu abbhāhatoti kena abbhāhato. sukāro
nipātamattaṁ. icchādhūmāyitoti 6- icchāya āditto. chaṭṭhaṁ.
7-9. uḍḍitasuttādivaṇṇanā
[67-69] sattame taṇhāya uḍḍitoti taṇhāya ullaṅghito. cakkhuṁ hi
taṇhārajjunā āvunitvā rūpanāgadante uḍḍitaṁ, sotādīni saddādīsūti taṇhāya
uḍḍito loko. maccunā pihitoti anantare attabhāve kataṁ kammaṁ na dūraṁ
ekacittantaraṁ, balavatiyā pana maraṇantikavedanāya pabbatena viya otthaṭattā sattā
taṁ na bujjhantīti "maccunā pihito loko"ti vuttaṁ. sattamaṁ.

footnote: 1 ka. andha..., sī., i. anva... 2 ka. andhabhavīti
footnote: 3 chaßēéa., i....vā hi kittimena vā 4-4 chaßēéa., i.vicāraṇanti 5 chaßēéa., i. pādāni 6 chaßēéa. icchādhūpāyito

page number: 093

aṭṭhame sveva pañho devatāya heṭṭhupariyāyavasena pucchito. aṭṭhamaṁ.
navame sabbaṁ uttānameva. navamaṁ.
10. lokasuttavaṇṇanā
[70] dasame kismiṁ loko samuppannoti kismiṁ uppanne loko uppannoti
vuccati. 1- chasūti chasu ajjhattikesu āyatanesu uppannesu uppannoti
vuccati. chasu kubbatīti tesuyeva chasu santhavaṁ karoti. upādāyāti tāniyeva ca
upādāya āgamma paṭicca pavattati. vihaññatīti tesuyeva chasu vihaññati pīḷiyati.
iti ajjhattikāyatanavasena ayaṁ pañho āgato, ajjhattikabāhirānaṁ pana vasena
āharituṁ vaṭṭati. chasu hi ajjhattikāyatanesu uppannesu ayaṁ uppanno nāma
hoti, chasu bāhiresu santhavaṁ karoti, channaṁ ajjhattikānaṁ upādāya chasu bāhiresu
vihaññatīti. dasamaṁ.
addhavaggo 2- sattamo.
----------------
8. ghatvāvagga 3-
1. ghatvāsuttavaṇṇanā 3-
[71] ghatvāvaggassa 3- paṭhame ghatvāti 3- vadhitvā. sukhaṁ setīti kodhapariḷāhena
apariḍayhamānattā 4- sukhaṁ sayati. na socatīti kodhavināsena 5- vinaṭṭhadomanassattā
na socati. visamūlassāti dukkhavipākassa. madhuraggassāti 6- akkuṭhassa 7-
paccakkositvā, pahaṭassa ca paṭipaharitvā sukhaṁ uppajjati, taṁ sandhāyesa 8-
madhuraggoti vutto. imasmiṁ hi ṭhāne pariyosānaṁ agganti vuttaṁ. ariyāti
buddhādayo. paṭhamaṁ.
2. rathasuttavaṇṇanā
[72] dutiye paññāyati etenāti paññāṇaṁ. dhajo rathassāti mahantasmiṁ
hi saṅgāmasīse dūratova dhajaṁ disvā "asukassa rañño nāma ayaṁ ratho"ti ratho

footnote: 1 chaßēéa. pucchati 2 ka. andhavagga... 3...3 chaßēéa. chetvā... evamuparipi
footnote: 4 chaßēéa. aparidayha... 5 ma. kopachedanena
footnote: 6 chaßēéa., i. madhuraggassāti kuddhassa paṭikujjhitvā, ekkaṭṭhassa paccakkositvā

7 ma. akkosassa 8 chaßēéa., i. sandhāya, esa-saddo na dissati

page number: 094

pākaṭo hoti. tena vuttaṁ "dhajo rathassa paññāṇan"ti. aggipi dūratova dhūmena
paññāyati. coḷaraṭṭhaṁ paṇḍuraṭṭhanti evaṁ raṭṭhaṁpi raññā paññāyati. cakkavattirañño
dhītāpi pana itthī "asukassa nāma bhariyā"ti bhattarāva 1- paññāyati. tasmā
dhūmo paññāṇamagginotiādi vuttaṁ. dutiyaṁ.
3. vittasuttavaṇṇanā
[73] tatiye saddhīdha vittanti yasmā saddho saddhāya muttāmaṇiādīnipi
vittāni labhati, tissopi kulasampadā, cha kāmasaggāni, nava brahmaloke patvā
pariyosāne amatamahānibbānadassanaṁpi labhati. tasmā maṇimuttādīhi vittehi
saddhāvittameva seṭṭhaṁ. dhammoti dasakusalakammapatho. sukhamāvahātīti 2- sabbasāsavānāsavaṁ
asaṅkiliṭṭhasukhaṁ āvahati. sādhutaranti lokasmiṁ loṇambilādīnaṁ sabbarasānaṁ saccameva
madhurataraṁ. saccasmiṁ hi ṭhitā sīghavegaṁ nadiṁpi nivattenti, visaṁpi nimmaddenti,
aggiṁpi paṭibāhanti, devaṁpi vassāpenti, tasmā taṁ sabbarasānaṁ madhurataranti vuttaṁ.
paññājīviṁ jīvitamāhu seṭṭhanti yo paññājīvī gahaṭṭho samāno pañcasu sīlesu
patiṭṭhāya salākabhattādīni paṭṭhapetvā paññāya jīvati, pabbajito vā pana dhammena
uppanne paccaye "idamatthī"ti 4- paccavekkhitvā paribhuñjanto kammaṭṭhānaṁ ādāya
vipassanaṁ paṭṭhapetvā ariyaphalādhigamavasena paññāya jīvati, taṁ paññājīviṁ puggalaṁ
seṭṭhaṁ jīvitaṁ jīvatīti āhu. tatiyaṁ.
4. vuṭṭhisuttavaṇṇanā
[74] catutthe bījanti upatantānaṁ sattavidhaṁ dhaññabījaṁ seṭṭhaṁ. tasmiṁ hi
uggate janapado khemo hoti subhikkho. nipatatanti nipatantānaṁpi 5- meghavuṭṭhi
seṭṭhā. meghavuṭṭhiyaṁ hi sati vividhāni sassāni uppajjanti, janapadā phītā honti
khemā subhikkhā. pavajamānānanti jaṅgamamānānaṁ 6- padasā caramānānaṁ gāvo seṭṭhā.
tā nissāya hi sattā pañca gorase paribhuñjamānā sukhaṁ viharanti. pavadatanti
rājakulamajjhādīsu vadantānaṁ putto varo. so hi mātāpitūnaṁ anatthāvahaṁ na vadati.

footnote: 1 chaßēéa., i.bhattāraṁ patvāva 2 chaßēéa. sukhamāvahati 3 chaßēéa., i. sādhutaranti lokasmiṁ
footnote: 4 chaßēéa., i. idamatthanti 5 chaßēáa, i. pisaddo na dissati 6 chaßēéa. jaṅgamānaṁ

page number: 095

vijjā uppatataṁ seṭṭhāti purimapañhe kira sutvā samīpe ṭhitā ekā
devatā "devate kasmā tvaṁ etaṁ pañhaṁ dasabalaṁ pucchasi, ahaṁ te kathessāmī"ti
attano laddhiyā 1- pañhaṁ kathesi. atha naṁ itarā devatā āha "yāva dhaṁsī 2-
devate yāva pagabbhamukharā, ahaṁ buddhaṁ bhagavantaṁ pucchāmi, tvaṁ mayhaṁ kasmā
kathesī"ti nivattitvā 3- tameva pañhaṁ dasabalaṁ pucchi. athassā satthā visajjento
vijjā uppatatantiādimāha. tattha vijjāti catumaggavijjā. sā hi uppajjamānā 4-
sabbākusaladhamme samugghāṭeti. tasmā "uppatataṁ seṭṭhā"ti vuttā. avijjāti
vaṭṭamūlakamahāavijjā. sā hi nipatantānaṁ osīdantānaṁ varā. pavajjamānānanti 5-
padasā caramānānaṁ jaṅgamamānānaṁ 6- anomapuññakkhettabhūto saṁgho varo. tañhi tattha
tattha disvā pasannacittā sattā sotthiṁ pāpuṇanti. buddhoti putto hotu 7-
añño vā, yesaṁ kesañci vadamānānaṁ buddho varo. tassa hi dhammadesanaṁ āgamma
anekasatasahassānaṁ pāṇānaṁ bandhanamokkho hotīti. catutthaṁ.
5. bhītāsuttavaṇṇanā
[75] pañcame kiṁsūdha bhītāti kiṁ bhītā. maggo canekāyatanaṁ pavuttoti
aṭṭhatiṁsārammaṇavasena anekehi kāraṇehi kathito. evaṁ sante kissa bhītā hutvā
ayaṁ janatā dvāsaṭṭhī diṭṭhiyo aggahesīti vadati. bhūripaññāti bahupaññā
ussannapaññā. 8- paralokaṁ na bhāyeti imasmā lokā paralokaṁ gacchanto na
bhāyeyya. paṇidhāyāti ṭhapetvā. bahuannapānaṁ 9- gharamāvasantoti anāthapiṇḍikādayo
viya bahunnapāne 10- ghare vasanto. saṁvibhāgīti accharāya gahitaṁpi nakhena phāletvā
parassa datvāva bhuñjanasīlo. vadaññūti vuttamatthameva.
idāni gāthāya aṅgāni uddharitvā dassetabbāni. "vācan"ti hi iminā
cattāri sucaritāni 11- gahitāni, "manenā"ti padena tīṇi manosucaritāni, "kāyenā"ti

footnote: 1 chaßēéa. khantiyā laddhiyā 2 chaßēéa., i. padhaṁsī vadesi 3 chaßēéa., i. nivattetvā
footnote: 4 chaßēéa. uppatamānā 5 chaßēéa. pavajamānānanti 6 chaßēéa. jaṅgamānaṁ
footnote: 7 chaßēéa., i. buddhoti yādiso putto vā hotu 8 i. dassanapaññā

9 chaßēéa., i. bahvannapānaṁ... 10 chaßēéa., i. bahvannapāne
11 chaßēéa., i. vacīsucaritāni

page number: 096

padena tīṇi kāyasucaritāni. iti ime dasa kusalakammapathā pubbasuddhiaṅgā 1- nāma.
bahunnapānaṁ 2- gharamāvasantoti iminā yaññaupakkharo gahito. saddhoti ekaṁ
aṅgaṁ, mudūti ekaṁ, saṁvibhāgīti ekaṁ, vadaññūti ekaṁ. iti imāni cattāri aṅgāna
sandhāya "etesu dhammesu ṭhito catūsū"ti āha.
aparopi pariyāyo:- vācantiādīni tīṇi aṅgāni, bahunnapānanti 2- iminā
yaññaupakkharo va gahito, saddho mudū saṁvibhāgī vadaññūti ekaṁ aṅgaṁ. aparo
dukanayo nāma hoti. "vācaṁ manaṁ 3- vā"ti idamekaṁ aṅgaṁ, "kāyena pāpāni
akubbamāno bahunnapānaṁ gharamāvasanto"ti ekaṁ, "saddho mudū"ti ekaṁ, "saṁvibhāgī
vadaññū"ti ekaṁ. etesu catūsu dhammesu ṭhito dhamme ṭhito nāma hoti. so ito
paralokaṁ gacchanto na bhāyati. pañcamaṁ.
6. najīratisuttavaṇṇanā
[76] chaṭṭhe nāmagottaṁ na jīratīti atītabuddhānaṁ yāvajjadivasā nāmagottaṁ
kathiyati, tasmā na jīratīti vuccati. porāṇā 4- pana "addhāne gacchante
na paññāyissati, jīraṇasabhāvaṁ 5- pana na hotiyevā"ti vadanti. ālasyanti ālasiyaṁ,
yena ṭhitaṭṭhāne ṭhitova, nisinnaṭṭhāne nisinnova hoti, kesepi uttarante
tinte 6- na karoti. pamādoti niddāya vā kilesavasena vā pamādo. anuṭṭhānanti
kammasamaye kammakaraṇaviriyābhāvo. asaññamoti sīlasaññamābhāvo visaṭṭhācāratā.
niddāti soppabahulatāya 7- gacchantopi ṭhitopi nisinnopi niddāyati, pageva
nipanno. tandīti aticchātādivasena āgantukālasiyaṁ. te chiddeti tāni cha
chiddāni cha vivārāni. sabbasoti sabbākārena. tanti nipātamattaṁ. vivajjayeti
vivajjeyya 8- jaheyya. chaṭṭhaṁ.

footnote: 1 chaßēéa., i.....aṅgaṁ 2 chaßēéa., i. bahvannapānaṁ 3 chaßēéa., i. manañcā"ti
footnote: 4 ma. porāṇanāmassa 5 chaßēéa., i. jīraṇasabhāvo
footnote: 6 chaßēéa., i. telepi uttarante ṭhitiṁ na karoti 7 chaßēéa. soppabahulatā. tāyu...

8 chaßēéa., i. vajjeyya

page number: 097

7. issariyasuttavaṇṇanā
[77] sattame satthamalanti malaggahitasatthaṁ. kiṁsu harantaṁ vārentīti taṁ 1-
harantaṁ nisedhenti. vasoti āṇāpavattanaṁ. itthīti avissajjanīyabhaṇḍattā "itthī
bhaṇḍānamuttamaṁ, varabhaṇḍan"ti āha. athavā sabbepi bodhisattā ca cakkavattino
ca mātukucchiyaṁyeva nibbattantīti "itthī bhaṇḍānamuttaman"ti āha. kodho
satthamalanti kodho malaggahitasatthasadiso, paññāsatthassa vā malanti satthamalaṁ.
abbudanti vināsakāraṇaṁ, corā lokasmiṁ vināsakāti attho. harantoti salākabhattādīni
gahetvā gacchanto. salākabhattādīni hi paṭṭhāpitakāleyeva 2- manussehi
pariccattāni. tesaṁ tāni haranto samaṇo piyo hoti, aharante 3- puññahāniṁ
nissāya vippaṭisārino honti. sattamaṁ.
8. kāmasuttavaṇṇanā
[78] aṭṭhame attānaṁ na dadeti parassa dāsaṁ katvā attānaṁ na
dadeyya ṭhapetvā sabbabodhisatteti vuttaṁ. na pariccajeti sīhabyagghādīnaṁ na
pariccajeyya sabbabodhisatte ṭhapetvāyevāti vuttaṁ. kalyāṇanti saṇhaṁ mudukaṁ.
pāpikanti pharusavācaṁ. aṭṭhamaṁ.
9. pātheyyasuttavaṇṇanā
[79] navame saddhā bandhati pātheyyanti saddhaṁ uppādetvā dānaṁ
deti, sīlaṁ rakkhati, uposathakammaṁ karoti, tenetaṁ vuttaṁ. sirīti issariyaṁ. āsayoti
vasanaṭṭhānaṁ. issariye hi abhimukhībhūte thalatopi jalatopi bhogā āgacchantiyeva.
tenetaṁ vuttaṁ. parikassatīti parikaḍḍhati. navamaṁ.
10. pajjotasuttavaṇṇanā
[80] dasame pajjototi padīpo viya hoti. jāgaroti jāgarikabrāhmaṇo 4-
viya hoti. gāvo kamme sajīvānanti kammena saha jīvantānaṁ gāvova kamme
kammasahāyā kammadutiyakā nāma honti, gomaṇḍalehi saddhiṁ kasikammādīni

footnote: 1 chaßēéa., i. kaṁ 2 chaßēéa., i. paṭṭhapita.... 3 chaßēéa., i. anāharante
footnote: 4 chaßēéa., i. jāgarabrāhmaṇo

page number: 098

nipphajjanti. sītassa iriyāpathoti sītaṁ assa sattakāyassa iriyāpatho jīvitavutti.
sītanti naṅgalaṁ. yassa hi naṅgalena 1- khettaṁ appamattakaṁpi kaṭṭhaṁ na hoti, so
kathaṁ jīvissāmīti 2- vadati. dasamaṁ.
11. araṇasuttavaṇṇanā
[81] ekādasame araṇāti nikkilesā. vusitanti vusitavāso. bhojissiyanti
adāsabhāvo. samaṇāti khīṇāsavasamaṇā. te hi ekantena araṇā nāma. vusitaṁ na
nassatīti tesaṁ ariyamaggavāso na nassati. parijānantīti puthujjanakalyāṇakato
paṭṭhāya sekkhā 3- lokiyalokuttarāya pariññāya parijānanti. bhojissiyanti
khīṇāsavasamaṇānaṁyeva niccabhujissasabhāvo 4- nāma. vandantīti pabbajitadivasato paṭṭhāya
vandanti. patiṭṭhitanti sīle patiṭṭhitaṁ. samaṇīdhāti samaṇaṁ idha. jātihīnanti api
caṇḍālakulā pabbajitaṁ. khattiyāti na kevalaṁ khattiyāva, devāpi sīlasampannaṁ
samaṇaṁ vandantiyevāti. ekādasamaṁ.
ghatvāvaggo 5- aṭṭhamo.
iti sāratthappakāsiniyā saṁyuttanikāyaṭṭhakathāya
devatāsaṁyuttavaṇṇanā niṭṭhitā.
------------

footnote: 1 chaßēéa. naṅgalehi 2 chaßēéa., i. jīvissati 3 chaßēéa., i.sekhā evamuparipi, sī.sekhāya
footnote: 4 chaßēéa. niccaṁ bhujissasabhāvo 5 chaßēéa. chetvāvaggo

page number: 099

2. devaputtasaṁyutta
1. paṭhamavagga
1. paṭhamakassapasuttavaṇṇanā
[82] devaputtasaṁyuttassa paṭhame devaputtoti devānaṁ hi aṅke nibbattā
purisā devaputtā nāma, itthiyo devadhītaro nāma honti. nāmavasena apākaṭāva
"aññatarā devatā"ti vuccati, pākaṭo "itthannāmo devaputto"ti. tasmā
heṭṭhā "aññatarā devatā"ti vatvā idha "devaputto"ti vuttaṁ. anusāsanti
anusiṭṭhiṁ. ayaṁ kira devaputto bhagavatā sambodhito sattame vasse yamakapāṭihāriyaṁ
katvā tidasapure vassaṁ upagamma abhidhammaṁ desentena jhānavibhaṅge "bhikkhūti
samaññāya bhikkhu, paṭiññāya bhikkhū"ti 1- evaṁ bhikkhuniddesaṁ kathiyamānaṁ assosi.
"evaṁ vitakketha, mā evaṁ vitakkayittha, evaṁ manasikarotha, mā evaṁ manasākattha, idaṁ
pajahatha, idaṁ upasampajja viharathā"ti 2- evarūpaṁ pana bhikkhuovādaṁ bhikkhuanusāsanaṁ
na assosi. so taṁ sandhāya "bhikkhuṁ bhagavā pakāsesi, no ca bhikkhuno
anusāsan"ti āha.
tena hīti yasmā mayā bhikkhuno anusiṭṭhī na pakāsitāti vadesi 3- tasmā.
taññevettha paṭibhātūti tuyhevesā anusiṭṭhippakāsanā upaṭṭhātūti. yo hi pañhaṁ
kathetukāmo hoti, na ca sakkoti sabbaññutañāṇena saddhiṁ saṁsanditvā kathetuṁ. yo
vā na kathetukāmo hoti, sakkoti pañhaṁ 4- kathetuṁ. yo vā neva kathetukāmo
hoti. na kathetuṁ sakkoti. 5- sabbesaṁpi tesaṁ bhagavā pañhaṁ bhāraṁ na karoti. ayaṁ
pana devaputto kathetukāmo ceva, sakkoti ca kathetuṁ. tasmā tasseva bhāraṁ
karonto bhagavā evamāha. sopi pañhaṁ kathesi.
tattha subhāsitassa sikkhethāti subhāsitaṁ sikkheyya, catusaccanissitaṁ
dasakathāvatthunissitaṁ sattatiṁsabodhipakkhiyanissitaṁ catubbidhaṁ vacīsucaritameva sikkheyya.
samaṇūpāsanassa

footnote: 1 abhi. vibhaṅga. 35/510/296 jhānavibhaṅga 2 vinayu. mahāvi. 1/19/10 verañjakaṇḍa
footnote: 3 chaßēéa., i. vadasi 4 chaßēéa., i. pana 5 chaßēéa., i. kathetuṁ na ca sakkoti

page number: 100

cāti samaṇehi upāsevitabbaṁ 1- samaṇūpānaṁ 2- aṭṭhatiṁsabhedaṁ kammaṭṭhānaṁ, taṁ 3-
sikkheyya bhāveyyāti attho. bahussutānaṁ vā bhikkhūnaṁ upasaṅkamanaṁpi 4- samaṇūpāsanaṁ,
taṁpi "kiṁ bhante kusalan"tiādinā pañhapucchanena paññābuddhatthaṁ 5- sikkheyya.
cittavūpasamassa cāti aṭṭhasamāpattivasena ca cittavūpasamaṁ sikkheyya. iti devaputtena
tisso sikkhā kathitā honti. purimapadena hi adhisīlasikkhā kathitā, dutiyapadena
adhipaññāsikkhā, cittavūpasamena adhicittasikkhāti evaṁ imāya gāthāya sakalaṁpi sāsanaṁ
pakāsitameva hoti. paṭhamaṁ.
2. dutiyakassapasuttavaṇṇanā
[83] dutiye jhāyīti dvīhi jhānehi jhāyī. vimuttacittoti kammaṭṭhānavimuttiyā
vimuttacitto. hadayassānupattinti arahattaṁ. lokassāti saṅkhāralokassa.
anissitoti taṇhādiṭṭhīhi anissito, taṇhādiṭṭhiyo vā anissito. tadānisaṁsoti
arahattānisaṁso. idaṁ vuttaṁ hoti:- arahattānisaṁso bhikkhu arahattaṁ patthento
jhāyī bhaveyya, suvimuttacitto bhaveyya, lokassa udayabbayaṁ ñatvā anissito
bhaveyya. tantidhammo pana imasmiṁ sāsane sabbapubbabhāgoti. 6- dutiyaṁ.
3-4. māghasuttādivaṇṇanā
[84-85] tatiye māghoti sakkassetaṁ nāmaṁ. sveva vattena 7- aññaṁ 8-
abhibhavitvā devissariyaṁ pattoti vatrabhū, vatranāmakaṁ vā asuraṁ abhibhavatīti vatrabhū.
tatiyaṁ. catutthaṁ vuttatthameva. catutthaṁ.
5. dāmalisuttavaṇṇanā
[86] pañcame na tenāsīsate bhavanti tena kāraṇena yaṁkiñci bhavaṁ na
pattheti. āyattapaggāho 9- nāmesa devaputto, khīṇāsavassa kiccavosānaṁ natthi.
khīṇāsavena hi ādito arahattappattiyā viriyaṁ kataṁ, aparabhāge mayā arahattaṁ

footnote: 1 chaßēéa., i. upāsitabbaṁ 2 chaßēéa. samañūpāsanaṁ nāma 3 chaßēéa., i. tampi
footnote: 4 chaßēéa. upāsanampi, i. upāsanaṁ 5 chaßēéa. paññāvuddhatthaṁ 6 chaßēéa. pubbabhāgoti
footnote: 7 ṭīkā. vatena 8 chaßēéa., i. aññe

9 chaßēéa. āyatapaggaho, sī. āyatipaggaho, i. ayanapaggaho

page number: 101

pattanti mā tuṇhī bhava, 1- taṁ 2- tatheva viriyaṁ daḷhaṁ karotu parakkamatūti
cintetvā evamāha.
atha bhagavā "ayaṁ devaputto khīṇāsavassa kiccavosānaṁ akathento mama
sāsanaṁ aniyyānikaṁ katheti, kiccavosānamassa dassissāmī"ti 3- cintetvā natthi
kiccantiādimāha. tīsu kira piṭakesu ayaṁ gāthā asambhinnā. 4- bhagavatā hi
aññattha viriyassa doso nāma dassito natthi. idha pana imaṁ devaputtaṁ
paṭibāhitvā "khīṇāsavena pubbabhāge āsavakkhayatthāya araññe vasantena kammaṭṭhānaṁ
ādāya viriyaṁ kataṁ, aparabhāge sace icchati, karotu, no ce icchati, yathāsukhaṁ
viharatū"ti khīṇāsavassa kiccavosānadassanatthaṁ evamāha. tattha gādhanti patiṭṭhaṁ.
pañcamaṁ.
6. kāmadasuttavaṇṇanā
[87] chaṭṭhe dukkaranti ayaṁ kira devaputto pubbayogāvacaro bahalakilesatāya
sampayogena 5- kilese vikkhambhento samaṇadhammaṁ katvā pubbūpanissayamandatāya
ariyabhūmiṁ appatvāva kālaṁ katvā devaloke nibbatto, so "tathāgatassa santikaṁ
gantvā dukkarabhāvaṁ ārocessāmī"ti āgantvā evamāha. tattha dukkaranti dasapi
vassāni .pe. saṭṭhīpi yadetaṁ ekantaparisuddhassa samaṇadhammassa karaṇaṁ nāma, taṁ
dukkaraṁ. sekkhāti 6- satta sekkhā. sīlasamāhitāti sīlena samāhitā samupetā.
ßēhitattāti ṭhitasabhāvā. 7- evaṁ pucchitapañhaṁ vissajjetvā idāni uparipañha-
samuṭṭhāpanatthaṁ anagāriyūpetassātiādimāha. tattha anagāriyūpetassāti anagāriyaṁ
niggehabhāvaṁ upetassa. sattabhūmikepi hi pāsāde vasanto bhikkhu vuḍḍhatarena
āgantvā "mayhaṁ idaṁ pāpuṇātī"ti vutte pattacīvaraṁ ādāya nikkhamateva.
tasmā "anagāriyūpeto"ti vuccati. tuṭṭhīti catupaccayasantoso. bhāvanāyāti
cittavūpasamabhāvanāya.

footnote: 1 chaßēéa., i. tuṇhī bhavatu 2 chaßēéa. taṁ-saddo na dissati 3 chaßēéa., i. kathessāmi
footnote: 4 chaßēéa., i. asaṁkiṇṇā 5 chaßēéa., i. sappayogena 6 chaßēéa., i. sekhāti
footnote: 7 chaßēéa.. i. patiṭṭhitasabhāvā

page number: 102

te chetvā maccuno jālanti ye rattindivaṁ indriyūpasame ratā, te
dussamādahaṁ cittaṁ samādahanti. ye ca samāhitacittā, te catupaccayasantosaṁ
pūrentā na kilamanti. ye santuṭṭhā, te sīlaṁ pūrentā na kilamanti. ye
sīle patiṭṭhitā satta sekkhā, te ariyā maccuno jālasaṅkhātaṁ kilesajālaṁ
chinditvā gacchanti. duggamoti sabbametaṁ 1- bhante, ye indriyūpasame ratā, te
dussamādahaṁ samādahanti .pe. ye sīle patiṭṭhitā, te maccuno jāle 2- chinditvā
gacchanti, kiṁ na gamissanti, 3- ayaṁ pana duggamo bhagavā visamo maggoti āha.
tattha kiñcāpi ariyamaggo neva duggamo na visamo, pubbabhāgapaṭipadāya panassa
bahū parissayā honti. tasmā evaṁ vutto. avaṁsirāti ñāṇasirena adhosirā
hutvā papatanti. ariyamaggaṁ ārohituṁ asamatthatāyeva ca te 4- anariyamagge
patantīti ca vuccanti. ariyānaṁ samo maggoti sveva maggo ariyānaṁ samo
hoti. visame samāti visame hi 5- sattakāye samāyeva. chaṭṭhaṁ.
7. pañcālacaṇḍasuttavaṇṇanā
[88] sattame sambādheti nīvaraṇasambādhaṁ kāmaguṇasambādhanti dve
sambādhā. tesu idha nīvaraṇasambādhaṁ adhippetaṁ. okāsanti jhānassetaṁ nāmaṁ.
paṭilīnanisabhoti paṭilīnaseṭṭho. paṭilīnā nāma pahīnamānā vuccanti. 6- yathāha:-
kathañca bhikkhave bhikkhu paṭilīno hoti. idha bhikkhave bhikkhuno asmimāno
pahīno hoti ucchinnamūlo tālāvatthukato *- anabhāvaṁkato āyatiṁ anuppādadhammo"ti. 7-
paccalatthaṁsūti paṭilabhiṁsu. sammā 8- teti ye nibbānapattiyā satiṁ paṭilabhiṁsu, te
lokuttarasamādhināpi susamāhitāti missakajjhānaṁ kathitaṁ. sattamaṁ.
8. tāyanasuttavaṇṇanā
[89] aṭṭhame purāṇatitthakaroti pubbe titthakaro. ettha ca titthaṁ
nāma dvāsaṭṭhī diṭṭhiyo, titthakaro nāma tāsaṁ uppādako satthā. seyyathīdaṁ?

footnote: 1 chaßēéa. saccametaṁ 2 chaßēéa., i. jālaṁ 3 chaßēéa., i. gacchissanti
footnote: 4 sī., i. asamatthabhāvato. ma. asamatthatāyacete 5 chaßēéa. visamepi
footnote: 6 chaßēéa. paṭilīno nāma pahīnamāno vuccati

*7 pāli. kālā...aṅ. catukka 21/38/46, khu. mahā.29/396/268 (syā)
8 sī. susamāhitāti

page number: 103

nando maccho 1- kiso saṅkicco. pūraṇādayo 2- pana titthiyā nāma. ayaṁ pana diṭṭhiṁ
uppādetvā kathaṁ sagge nibbattoti? kammavāditāya. esa kira uposathabhattādīni
adāsi, anāthānaṁ vattaṁ paṭṭhapeti, 3- patissaye akāsi, pokkharaṇiyo khaṇāpesi,
aññaṁpi bahukalyāṇaṁ akāsi. so tassa nissandena sagge nibbatto, so
sāsanassa pana niyyānikabhāvaṁ na 4- jānāti. so tathāgatassa santikaṁ gantavā
sāsanānucchavikaviriyapaṭisaṁyuttā gāthā vakkhāmīti āgantvā chinda sotantiādimāha.
tattha chindāti aniyamitāaṇatti. sotanti taṇhāsotaṁ. parakkammāti
parakkamitvā viriyaṁ katvā. kāmeti kilesakāmepi vatthukāmepi. panudāti nīhara.
ekattanti jhānaṁ. idaṁ vuttaṁ hoti:- kāme avijahitvā muni jhānaṁ na
upapajjati, na paṭilabhatīti attho. kayirā ce kayirāthenanti yadi viriyaṁ 5- kareyyātha,
taṁ viriyaṁ na osakkeyya. daḷhametaṁ parakkameti enaṁ daḷhaṁ 6- kareyya. sithilo hi
paribbājoti sithilagahitā pabbajjā. bhiyyo ākirate rajanti atirekaṁ upari
kilesarajaṁ ākirati. akataṁ dukkaṭaṁ seyyoti dukkaṭaṁ akatameva seyyo. yaṁ kiñcīti
na kevalaṁ dukkaṭaṁ katvā katasāmaññameva, aññaṁpi yaṁ kiñci sithilakataṁ evarūpameva
hoti. saṅkiliṭṭhanti dukkarakārikavattaṁ. 7- imasmiṁ hi sāsane paccayahetu samādinnaṁ
dhutaṅgavattaṁ 7- saṅkiliṭṭhameva. saṅkassaranti saṅkāya saritaṁ, "idaṁpi iminā
kataṁ bhavissati, idaṁpi iminā"ti evaṁ āsaṅkitaparisaṅkitaṁ. ādibrahmacariyikāti
maggabrahmacariyassa ādibhūtā paccupaṭṭhānabhūtā. 8- aṭṭhamaṁ.
9. candimasuttavaṇṇanā
[90] navame candimāti candavimānavāsī devaputto. sabbadhīti sabbesu
khandhāyatanādīsu. lokānukampakāti tuyhaṁpi etassapi tādisā eva. santaramānovāti
turito viya. pamuñcasīti atītatthe vattamānavacanaṁ. navamaṁ.

footnote: 1 chaßēéa., i. vaccho 2 chaßēéa.,i. purāṇādayo 3 chaßēéa. paṭṭhapesi
footnote: 4 chaßēéa., i. na - saddo natthi 5 chaßēéa. vīriyaṁ kareyya, 6 chaßēéa. daḷhaṁ enaṁ 7 chaßēéa., i....vataṁ 8 chaßēéa., i. pubbapadhānabhūtā

page number: 104

10. suriyasuttavaṇṇanā
[91] dasame suriyoti suriyavimānavāsī devaputto. andhakāreti
cakkhuviññāṇupattinivāraṇena andhabhāvakaraṇe. verocanoti virocano. 1- maṇḍalīti
maṇḍalasaṇṭhāno. mā rāhu gilī caramantalikkheti antalikkhe caraṁ suriyaṁ rāhu mā
gilīti vadati. kiṁ panesa taṁ gilatīti. āma gilati. rāhussa hi attabhāvo mahā,
uccattanena aṭṭha yojanasatādhikāni cattāri yojanasahassāni, bāhantaramassa
dvādasa yojanasatāni, bahalantena 2- cha yojanasatāni, sīsaṁ navayojanasataṁ, nalātaṁ 3-
tiyojanasataṁ, bhamukantaraṁ paññāsayojanaṁ, bhamukaṁ dviyojanasataṁ, 4- mukhaṁ dviyojanasataṁ,
ghānaṁ tiyojanasataṁ, mukhādhānaṁ 5- tiyojanasataṁ gambhīraṁ, hatthatalapādatalānaṁ puthutalā
dviyojanasatā. 6- aṅgulipabbāni paṇṇarasa 7- yojanāni. so candasuriye 8- virocamāne
disvā issāpakato tesaṁ gamanavīthiṁ otaritvā mukhaṁ vivaritvā tiṭṭhati. candavimānaṁ
suriyavimānaṁ vā tiyojanasatike mahānarake pakkhittaṁ viya hoti. vimāne adhivatthā
devatā maraṇabhayatajjitā ekappahāreneva viravanti. so pana vimānaṁ kadāci
hatthenacchādeti, kadāci hanukassa heṭṭhā pakkhipati, kadāci jivhāya parimajjati,
kadāci avagaṇḍakārakaṁ bhuñjanto viya kapolantare ṭhapeti. vegaṁ pana dhāretuṁ 9- na
sakkoti. sace dhāressāmīti 10- gaṇḍakaṁ katvā tiṭṭheyya, matthakaṁ vāssa 11-
bhinditvā nikkhameyya, ākaḍḍhitvā 12- naṁ oṇāmeyya. tasmā vimānena saheva
gacchati. pajaṁ mamāti 13- candimasuriyā kira dvepi devaputtā mahāsamayasuttakathanadivase
sotāpattiphalaṁ pattā. tena bhagavā "pajaṁ mamā"ti 13- āha, putto mama
esoti attho. dasamaṁ.
paṭhamo vaggo
--------

footnote: 1 chaßēéa. virocatīti verocano 2 chaßēéa., i. bahalattena 3 chaßēéa. nalāṭaṁ
footnote: 4 chaßēéa., i. ime pāṭhā na dissanti 5 sī. mukhadvāraṁ
footnote: 6 chaßēéa., i. hattha... talāni puthuto dviyojanasatāni, i. hattha..ṭalānaṁ

puthulato dviyojanasatāni 7 chaßēéa., i. paṇṇāsa
8 chaßēéa. candimasūriye, i. candimasuriye, sī.candasūriye
9 chaßēéa., i. vāretuṁ 10 chaßēéa., i. vāressāmi 11 chaßēéa., i. tassa
12 chaßēéa., i. akaḍḍhitvā vā naṁ onameyya 13 chaßēéa., i. mamanti

page number: 105

2. anāthapiṇḍikavagga
1. candimasasuttavaṇṇanā
[92] dutiyavaggassa paṭhame kacchevāti kacche viya 1-. kacchoti 2-
pabbatakacchopi nadīkacchopi. ekodinipakāti ekaggacittena 3- ceva paññānepakena ca
samannāgatā. satāti satimanto. idaṁ vuttaṁ hoti:- ye jhānāni labhitvā ekodī
nipakā satā viharanti, te amakase pabbatakacche vā nadīkacche vā migā 4- viya
sotthiṁ gamissantīti. pāranti nibbānaṁ. ambujoti maccho. raṇañjahāti kilesaṁ
jahā. ye 5- jhānāni labhitvā appamattā kilese jahanti, te suttamayajālaṁ 6-
bhinditvā maccho 7- viya nibbānaṁ gamissantīti vuttaṁ hoti. paṭhamaṁ.
2. veṇḍusuttavaṇṇanā
[93] dutiye veṇḍūti tassa devaputtassa nāmaṁ. payirupāsiyāti
payirupāsitvā. anusikkhareti sikkhanti. satthipadeti 8- anusiṭṭhipade. 9- kāle te
appamajjantāti kāle 10- appamādaṁ karontā. dutiyaṁ.
3. dīghalaṭṭhisuttavaṇṇanā
[94] tatiye dīghalaṭṭhīti devaloke sabbe samappamāṇāti vuttikāva 11-
honti, manussaloke panassa dīghattabhāvatāya evaṁnāmaṁ ahosi. so puññāni
katvā devaloke nibbattopi tatheva paññāyi. tatiyaṁ.
4. nandanasuttavaṇṇanā
[95] catutthe gotamāti bhagavantaṁ gottena ālapati. anāvaṭṭanti 12-
tathāgatassa 13- sabbaññutañāṇaṁ pesentassa rukkho vā pabbato vā āvarituṁ
samattho nāma natthi. tenāha "anāvaṭṭan"ti. 12- iti tathāgataṁ thometvā devaloke

footnote: 1 ma. kuñjevāti kuñje viya 2 chaßēéa., i. kaccheti pabbatakacchepi nadīkacchepi,
footnote: sī.kaccho hi pabbatakacchopi nadīkacchopi 3 chaßēéa., i. ekaggacittā
footnote: 4 chaßēéa., i. magā 5 chaßēéa., i. yepi 6 chaßēéa., i. suttajālaṁ 7 chaßēéa., i. macchā

8 siṭṭhipadeti, sī., i. satthipadeti 9 sī., i, anusatthipade
10 chaßēéa., i. kāle te 11 chaßēéa., i. samappamāṇā tigāvutikāva
12-12 chaßēéa., i. anāvaṭanti 13 chaßēéa. tathāgatassahi

page number: 106

abhisaṅkhataṁ pañhaṁ pucchanto kathaṁvidhantiādimāha. tattha dukkhamaticca iriyatīti
dukkhamatikkamitvā viharati. sīlavāti lokiyalokuttarena sīlena samannāgato khīṇāsavo.
paññādayopi missakāyeva veditabbā. pūjayantīti gandhapupphādīhi pūjenti. catutthaṁ.
5-6. candanasuttādivaṇṇanā
[96-97] pañcame appatiṭṭhe anālamabeti heṭṭhā appatiṭṭhe upari
anālambe. 1- susamāhitoti appanāyapi upacārenapi suṭṭhu samāhito. pahitattoti
pesitatto. nandirāgaparikkhīṇoti parikkhīṇanandirāgo nandirāgo nāma tayo
kammābhisaṅkhārā. iti imāya gāthāya kāmasaññāgahaṇena pañcorambhāgiyasaṁyojanāni,
rūpasaṁyojanagahaṇena pañca uddhambhāgiyasaṁyojanāni, nandirāgena tayo kammābhisaṅkhārā
gahitā. evaṁ yassa dasa saṁyojanāni tayo ca kammābhisaṅkhārā pahīnā, so gambhīre
mahoghe na sīdatīti. kāmasaññāya vā kāmabhavo, rūpasaṁyojanena rūpabhavo gahito,
tesaṁ gahaṇena arūpabhavo gahitova, nandirāgena tayo kammābhisaṅkhārā gahitāti
evaṁ yassa tīsu bhavesu tayo saṅkhārā natthi, so gambhīre na sīdatītipi dasseti.
pañcamaṁ. chaṭṭhaṁ vuttatthameva.
7. subrahmasuttavaṇṇanā
[98] sattame subrahmāti so kira devaputto accharāsaṅghaparivuto
nandanakīḷikaṁ 2- gantvā pārichattakamūle paññattāsane nisīdi. taṁ pañcasatā
devadhītaro parivāretvā nisinnā, pañcasatā rukkhaṁ abhiruḷhā. 3- nanu ca devatānaṁ
cittavasena yojanasatikopi rukkho namitvā hatthaṁ āgacchati, kasmā tā abhiruḷhāti.
khiḍḍāpasuttāya. abhiruyha pana madhurassarena gāyitvā 3- pupphāni pātenti, tāni
gahetvā itarā ekatovaṇṭikamālādivasena ganthenti. atha rukkhaṁ abhiruḷhā
upacchedakakammavasena ekappahāreneva kālaṁ katvā avīcimhi nibbattā mahādukkhaṁ
anubhavanti.

footnote: 1 chaßēéa., i. anālambane 2 ma. nandanavanakīḷitaṁ 3 chaßēéa., i. gāyitvā gāyitvā

page number: 107

atha kāle gacchante devaputto "imāsaṁ neva saddo suyyati, na
pupphāni pātenti, kahaṁ nukho gatā"ti āvajjento niraye nibbattabhāvaṁ disvā
piyavatthukasokena ruppamāno cintesi "ettāvatā 1- yathākammena gatā, mayhaṁ
āyusaṅkhāro kittako"ti. so "sattame divase mayā 2- avasesāhi pañcasatāhi saddhiṁ
kālaṁ katvā tattheva nibbattitabban"ti disvā balavatarena sokena ruppi. so
"imaṁ mayhaṁ sokaṁ sadevake loke aññatra tathāgatā nibbāpetuṁ 3- samattho nāma
natthī"ti cintetvā satthu santikaṁ gantvā niccaṁ utrastanti gāthamāha.
tattha idanti attano cittaṁ dasseti. dutiyapadaṁ purimasseva vevacanaṁ.
niccanti ca padassa devaloke nibbattakālato paṭṭhāyāti attho na gahetabbo,
sokuppattikālato pana paṭṭhāya niccanti veditabbaṁ. anuppannesu kiccesūti ito
sattāhaccayena yāni dukkhāni uppajjissanti, tesu. atho uppattitesu cāti
yāni pañcasatānaṁ accharānaṁ niraye nibbattānaṁ diṭṭhāni, tesu cāti evaṁ imesu
uppannānuppannesu dukkhesu niccaṁ mama utrastaṁ cittaṁ, abbhantare ḍayhamāno
viya homi bhagavāti dasseti.
nāññatra bojjhaṅgatapasāti 4- bojjhaṅgabhāvanañca tapoguṇañca muñcitvā
aññatra 5- sotthiṁ na passāmīti attho. sabbanissaggāti nibbānato. ettha
ca 6- kiñcāpi bojjhaṅgabhāvanā paṭhamaṁ gahitā, indriyasaṁvaro pacchā, atthato
pana indriyasaṁvarova paṭhamaṁ veditabbo. indriyasaṁvare hi gahite catupārisuddhisīlaṁ
gahitaṁ hoti. tasmiṁ patiṭṭhito bhikkhu nissayamuttako dhutaṅgasaṅkhātaṁ tapoguṇaṁ
samādāya araññaṁ pavisitvā kammaṭṭhānaṁ bhāvetvā 7- saha vipassanāya bojjhaṅge
bhāveti. tassa ariyamaggo yaṁ nibbānaṁ ārammaṇaṁ katvā uppajjati, so
"sabbanissaggo"ti bhagavā catusaccavasena desanaṁ vinivattesi. devaputto desanāpariyosāne
sotāpattiphale patiṭṭhahi. 8- sattamaṁ.

footnote: 1 chaßēéa. etā tāva, i. ete tāva 2 chaßēéa., ißēáayāpi 3 chaßēéa. niddhamituṁ
footnote: 4 chaßēéa. nāññatra bojjhā tapasāti, 5 chaßēéa., i. aññatra muñcitvā
footnote: 6 chaßēéa., i. ca-saddo na dissati 7 chaßēéa. bhāvento 8 chaßēéa., i. patiṭṭhahīti

page number: 108

8-10. kakudhasuttādivaṇṇanā
[99-101] aṭṭhame kakudho devaputatoti ayaṁ kira kolanagare mahāmog-
gallānattherassa upaṭṭhākaputto daharakāleyeva therassa santike vasanto jhānaṁ
nibbattetvā kālakato brahmaloke uppajji. tatrāpi naṁ kakudho brahmātveva
jānanti. 1- nandasīti tussi. 2- kiṁ laddhāti tuṭṭhī nāma kiñci manāpaṁ labhitvā
hoti, tasmā evamāha. kiṁ jiyitthāti yassa 3- hi kiñci manāpaṁ cīvarādivatthu
jiṇṇaṁ 4- hoti, so socati, tasmā evamāha. aratī nābhikīratīti ukkaṇṭhikā 5-
nābhibhavati. aghajātassāti dukkhajātassa, vaṭṭadukkhe ṭhitassāti attho.
nandijātassāti jātataṇhassa. aghanti evarūpassa hi vaṭṭadukkhaṁ āgatameva hoti.
"dukkhī sukhaṁ patthayatī"ti hi vuttaṁ. iti aghajātassa nandi hoti, sukhapariṇāme 6-
pana dukkhaṁ āgatamevāti nandijātassa aghaṁ hoti. aṭṭhamaṁ. navamaṁ vuttatthameva.
dasame ānandattherassa anumānabuddhiyā ānubhāvappakāsanatthaṁ aññataroti
āha. dasamaṁ.
dutiyo vaggo.
---------
3. nānātitthiyavagga
1-2. sivasuttādivaṇṇanā
[102-103] tatiyavaggassa paṭhamaṁ vuttatthameva. dutiye paṭikaccevāti
paṭhamaṁyeva. akkhacchinnovajjhāyatīti akkhacchinno avajjhāyati, balavacittaṁ 7- cinteti.
dutiyagāthāya akkhacchinnovāti akkhacchinno viya. dutiyaṁ.
3-4. serīsuttādivaṇṇanā
[104-105] tatiye dāyakoti dānasīlo. dānapatīti yaṁ dānaṁ demi,
tassa pati hutvā demi, na dāso na sahāyo. yo hi attanā madhuraṁ bhuñjati,

footnote: 1 chaßēéa., i. sañjānanti 2 chaßēéa., iṭussasi 3 sī. yo 4 sī. cīvarādivatthu jiṇṇo
footnote: 5 chaßēéa. ukkaṇṭhitā 6 chaßēéa. sukhavipariṇāmena 7 chaßēéa., i. balavacintanaṁ

page number: 109

paresañca amadhuraṁ deti, so dānasaṅkhātassa deyyadhammassa dāso hutvā deti. yo
yaṁ attanā bhuñjati, tadeva deti, so sahāyo hutvā deti. yo pana attanā
yena tena yāpeti, paresañca 1- madhuraṁ deti, so pati jeṭṭhako sāmī hutvā deti.
"ahaṁ tādiso ahosin"ti vadati.
catūsu dvāresūti tassa kira rañño sindhavaraṭṭhaṁ sovīrakaraṭṭhanti 2- dve
raṭṭhāni ahesuṁ, nagaraṁ roruvaṁ nāma. tassa ekekasmiṁ dvāre devasikaṁ satasahassaṁ
uppajjati, anto nagare vinicchayaṭṭhāne satasahassaṁ. so bahuhiraññasuvaṇṇaṁ
rāsibhūtaṁ disvā kammassakatañāṇaṁ uppādetvā catūsu dvāresu dānasālā 3-
kāretvā tasmiṁ tasmiṁ dvāre uṭṭhitadāyena 4- dānaṁ dethāti amacce ṭhapeti. 5-
tenāha "catūsu dvāresu dānaṁ dīyitthā"ti.
samaṇabrāhmaṇakapaṇaddhikavaṇibbakayācakānanti ettha samaṇāti pabbajjūpagatā.
brāhmaṇāti bhovādino. samitapāpavāhitapāpe pana samaṇabrāhmaṇe esa nālattha.
kapaṇāti duggatā dalidadamanussā kāṇakuṇiādayo. addhikāti pathāvino. vaṇibbakāti
ye "iṭṭhaṁ dinnaṁ, kantaṁ, manāpaṁ, kālena, anavajjaṁ dānaṁ, 6- dadaṁ cittaṁ
pasādeyya, gacchatu bhavaṁ brahmalokan"tiādinā nayena dānassa vaṇṇaṁ thomayamānā
vicaranti. yācakāti ye "pasatamattaṁ detha, sarāvamattaṁ dethā"tiādīni vatvā
yācamānā vicaranti. itthāgārassa dānaṁ dīyitthāti paṭhamadvārassa laddhattā tattha
uppajjanakasatasahasse aññaṁpi dhanaṁ pakkhipitvā rañño amacce hāretvā attano
amacce ṭhapetvā raññā dinnadānato rājitthiyo mahantataraṁ dānaṁ adaṁsu. taṁ
sandhāyevamāha. mama dānaṁ paṭikkamīti yaṁ mama dānaṁ tattha dīyittha, taṁ paṭinivattaṁ. 7-
sesadvāresupi eseva nayo. kocīti katthaci. dīgharattanti asītivassasahassāni.
ettakaṁ kira kālaṁ tassa rañño dānaṁ dīyittha. tatiyaṁ. catutthaṁ vuttatthameva.

footnote: 1 chaßēéa., i. ca-saddo na dissati 2 chaßēéa. sodhivākaraṭṭhanti, i., ma. sodhikaraṭṭhanti
footnote: 3 chaßēéa., i. dānasālāyo 4 chaßēéa., i...... āyena 5 chaßēéa., i. ṭhapesi
footnote: 6 chaßēéa., i. dinnaṁ 7 chaßēéa., i. paṭinivatti

page number: 110

5. jantusuttavaṇṇanā
[106] pañcame kosalesu viharantīti bhagavato santike kammaṭṭhānaṁ
gahetvā tattha gantvā viharanti. uddhatāti akappiye kappiyasaññitāya ca
kappiye akappiyasaññitāya ca anavajje vajjasaññitāya 1- ca vajje 2- anavajjasaññitāya
ca uddhaccapakatikā hutvā. unnaḷāti uggatanaḷā, uṭṭhitatucchamānāti
vuttaṁ hoti. capalāti pattacīvaramaṇḍanādinā cāpalena 3- yuttā. mukharāti mukhakharā,
kharavacanāti vuttaṁ hoti. vikiṇṇavācāti asaṁyatavacanā, divasaṁpi niratthakavacanappalāpino.
muṭṭhassatinoti naṭṭhasatī 4- sativirahitā, idha kataṁ ettha pamussanti. asampajānāti
nippaññā. asamāhitāti appanāupacārasamādhirahitā, caṇḍasote bandhanāvāsadisā.
vibbhantacittāti anavatthitacittā, pathāruḷhabālamigasadisā. 5- pākatindriyāti
saṁvarābhāvena gihikāle viya vivaṭaindriyā.
jantūti evaṁ nāmako devaputto. tadahuposatheti tasmiṁ ahu uposathe,
uposathadivaseti attho. paṇṇaraseti cātuddasikādipaṭikkhepo. upasaṅkamīti
codanatthāya upagato. so kira cintesi "ime bhikkhū satthu santike kammaṭṭhānaṁ
gahetvā nikkhantā, idāni pamattā hutvā viharanti, na kho panete pāṭiyekkaṁ
nisinnaṭṭhāne codiyamānā kathaṁ gaṇhissanti, samāgamakāle 6- codissāmī"ti
uposathadivase tesaṁ sannipatitabhāvaṁ ñatvā upasaṅkami. gāthāhi ajjhabhāsīti sabbesaṁ
majjhe ṭhatvā gāthā abhāsi.
tattha yasmā guṇakathāya saddhiṁ nigguṇassa aguṇo pākaṭo hoti, tasmā
guṇaṁ tāva kathento sukhajīvino pure āsuntiādimāha. tattha sukhajīvino pure
āsunti pubbe bhikkhū supposā subharā ahesuṁ, uccanīcakulesu sapadānañcaritvā
laddhena missakapiṇḍena yāpesunti adhippāyena evamāha. anicchāti nittaṇhā
hutvā.
evaṁ porāṇakabhikkhūnaṁ vaṇṇaṁ kathetvā idāni tesaṁ avaṇṇaṁ kathento
dupposantiādimāha. tattha gāme gāmaṇikā viyāti yathā gāme gāmakūṭā

footnote: 1 chaßēéa. sāvajja.... 2 chaßēéa. sāvajje 3 chaßēéa., i. cāpallena 4 chaßēéa. naṭṭhassatino
footnote: 5 chaßēéa., i. panthā.... sī. panthā.... vāḷamiga.... 6 chaßēéa. samāgamana.....

page number: 111

nānappakārena janaṁ pīḷetvā khīradadhitaṇḍulādīni āharāpetvā bhuñjanti, evaṁ
tumhepi anesanāya ṭhitā tumhākaṁ jīvitaṁ kappethāti adhippāyena vadati. nipajjantīti
uddesaparipucchāmanasikārehi anatthikā hutvā sayanamhi hatthapāde vissajjetvā
nipajjanti. parāgāresūti paragehesu, kulasuṇhādīsūti attho. mucchitāti
kilesamucachāya mucchitā.
ekacceti vattabbayuttakeyeva. apaviddhāti chaḍḍitakā. anāthāti
apatiṭṭhā. petāti susāne chaḍḍitā kālakatamanussā. yathā hi susāne chaḍḍitā
nānāsakuṇādīhi khajjanti, ñātakāpi nesaṁ nāthakiccaṁ na karonti, na rakkhanti na
gopayanti, evameva 1- evarūpāpi ācariyūpajjhāyādīnaṁ santikā ovādānusāsaniṁ na
labhantīti apaviddhā anāthā, yathā petā, tatheva honti. pañcamaṁ.
6. rohitassasuttavaṇṇanā
[107] chaṭṭhe yatthāti cakkavāḷalokassa ekokāse bhummaṁ. na cavati
na upapajjatīti idaṁ aparāparacutipaṭisandhivasena gahitaṁ. gamanenāti padagamanena.
nāhantaṁ lokassa antanti satthā saṅkhāralokassa antaṁ sandhāya vadati.
Ñāteyyantiādīsu ñātabbaṁ, daṭṭhabbaṁ, pattabbanti attho.
iti devaputtena cakkavāḷalokassa anto pucchito, satthārā saṅkhāralokassa
kathito. so pana attano pañhena saddhiṁ satthu byākaraṇaṁ sametīti saññāya
sampahaṁsanto 2- acchariyantiādimāha.
daḷhadhammoti 3- daḷhadhanu, uttamappamāṇena dhanunā samannāgato.
dhanuggahoti dhanuācariyo. susikkhitoti dvādasa 6- vassāni dhanusippaṁ sikkhito.
katahatthoti usabhappamāṇepi bālaggaṁ vijjhituṁ samatthabhāvena katahattho. katupāsanoti
katasarakkhepo dassitasippo. asanenāti kaṇḍena. atipāteyyāti atikkameyya.
yāvatā so tālacchāyaṁ atikkameyya, tāvatā kālena ekacakkavāḷaṁ atikkamāmīti
attano javasampattiṁ dasseti.

footnote: 1 chaßēéa., i. evamevaṁ 2 chaßēéa., i. pasaṁsanto
footnote: 3 chaßēéa. daḷhadhammāti 4 chaßēéa. dasa dvādasa

page number: 112

puratthimā samuddā pacchimoti yathā puratthimasamuddā pacchimasamuddo dūre,
evaṁ me dūre padavītihāro ahosīti vadati. so kira pācīnacakkavāḷamukhavaṭṭiyaṁ ṭhito
pādaṁ pasāretvā pacchimacakkavāḷamukhavaṭṭiṁ 1- atikkamati, 2- puna dutiyapādaṁ pasāretvā
paracakkavāḷamukhavaṭṭiṁ 1- atikkamati. 2- icchāgatanti icchā eva. aññatrevāti
nippapañcataṁ dasseti. bhikkhācārakāle kiresa nāgalatādantakaṭṭhaṁ khāditvā anotatte
mukhaṁ dhovitvā sampatto 3- uttarakurumhi piṇḍāya caritvā cakkavāḷamukhavaṭṭiyaṁ
nisinno bhattakiccaṁ karoti, tattha muhuttaṁ visamitvā puna javati. vassasatāyukoti
tadā dīghāyukakāle 4- hoti, ayaṁ pana vassasatāvasiṭṭhe āyumhi gamanaṁ ārabhi.
vassasatajīvīti taṁ vassasataṁ anantarāyena jīvanto. antarāva kālakatoti
cakkavāḷalokassa antaṁ appatvā antarāva mato. so pana tattha kālaṁ katvāpi
āgantvā imasmiṁyeva cakkavāḷe nibbatti. appatvāti saṅkhāralokassa antaṁ
appatvā. dukkhassāti vaṭṭadukkhassa. antakiriyanti pariyantakaraṇaṁ. kaḷevareti
attabhāve. sasaññimhi samanaketi sasaññe sacitte. lokanti dukkhasaccaṁ.
lokasamudayanti samudayasaccaṁ. lokanirodhanti nirodhasaccaṁ. paṭipadanti maggasaccaṁ. iti
nāhaṁ āvuso imāni cattāri saccāni tiṇakaṭṭhādīsu paññapemi, imasmiṁ pana
catumahābhūtike 5- kāyasmiṁyeva paññapemī"ti dasseti. samitāvīti samitapāpo. nāsiṁsatīti
na pattheti. chaṭṭhaṁ. sattamaṭṭhamāni vuttatthāneva.
9. susimasuttavaṇṇanā
[110] navame tuyhaṁpi no ānanda sāriputto ruccatīti satthā therassa
vaṇṇaṁ kathetukāmo, vaṇṇo ca nāmesa visabhāgapuggalassa santike kathetuṁ na
vaṭṭati. tassa santike kathito hi matthakaṁ na pāpuṇāti. so hi "asuko nāma
bhikkhu sīlavā"ti vutte "kiṁ tassa sīlaṁ, gorūpasīlo so, kiṁ tayā añño sīlavā
na diṭṭhapubbo"ti vā, "paññavā"ti vutte "kiṁ paññā 6- so, kiṁ tayā

footnote: 1-1 chaßēéa., i.....vaṭṭiyaṁ 2-2 chaßēéa., i. akkamati
footnote: 3 chaßēéa., i. dhovitvā kāle sampatte 4 chaßēéa., i.....kālo
footnote: 5 chaßēéa. cātu...., i. cātum.... 6 chaßēéa. pañño

page number: 113

añño paññavā na diṭṭhapubbo"ti 1- ādīni vatvā vaṇṇakathāya antarāyaṁ karoti.
ānandatthero pana sāriputtattherassa sabhāgo, paṇītāni cīvarādīni 2- labhitvā
therassa deti, attano upaṭṭhākadārake pabbājetvā therassa santike upajjhaṁ
gaṇhāpeti, 3- sāriputtattheropi ānandattherassa tatheva karoti. kiṁkāraṇā?
aññamaññassa guṇesu pasīditvā. 4- ānandatthero hi "amhākaṁ jeṭṭhabhātiko ekaṁ
asaṅkheyyaṁ satasahassañca kappaṁ 5- pāramiyo pūretvā soḷasavidhaṁ paññaṁ paṭivijjhitvā
dhammasenāpatiṭṭhāne ṭhito"ti therassa guṇesu pasīditvā ca 6- theraṁ mamāyati.
sāriputtattheropi "sammāsambuddhassa mayā kattabbaṁ mukhodakadānādikiccaṁ sabbaṁ
ānando karoti, ānandaṁ nissāyāhaṁ icchiticchitaṁ samāpattiṁ samāpajjituṁ labhāmī"ti
tassāyasmato 7- guṇesu pasīditvā 8- taṁ mamāyati. tasmā bhagavā sāriputtattherassa
vaṇṇaṁ kathetukāmo ānandattherassa santike kathetuṁ āraddho.
tattha tuyhaṁpīti sampiṇḍanatthe 9- pikāro. idaṁ vuttaṁ hoti:- ānanda
sāriputtassa ācāro gocaro vihāro abhikkamo paṭikkamo ālokitavilokitaṁ
sammiñjitapasāraṇaṁ mayhaṁ ruccati, asītimahātherānaṁ ruccati, sadevakassa lokassa
ruccati, tuyhaṁpi ruccatīti.
tato thero sāṭakantare laddhokāso balavamallo viya tuṭṭhamānaso
hutvā "satthā mayhaṁpi sahāyassa 10- vaṇṇaṁ kathāpetukāmo, labhissāmi no ajja
dīpadhajabhūtaṁ mahājambuṁ vidhunanto viya balāhakantarato candaṁ nīharitvā dassento
viya sāriputtattherassa vaṇṇaṁ kathetun"ti cintetvā paṭhamataraṁ tāva catūhi padehi
puggalapalāpe 11- haranto kassa hi nāma bhante abālassātiādimāha. bālo
hi bālatāya, duṭṭho dosatāya, muḷho mohena, vipallatthacitto ummattako
cittavipallāsena vaṇṇaṁ "vaṇṇo"ti vā avaṇṇaṁ "avaṇṇo"ti vā "ayaṁ buddho,

footnote: 1 chaßēéa., i. na diṭṭhapubbo"ti vā 2 chaßēéa. ayaṁ saddo na dissati
footnote: 3 chaßēéa., i. gaṇhāpeti, upasampādeti 4 sī., i., ma. pasīditvāva mamāyanti
footnote: 5 chaßēéa., i. kappe 6 chaßēéa., i. va 7 chaßēéa. āyasmato ānandassa

8 chaßēéa. pasīditvā va 9 chaßēéa., i. sampiṇḍanattho
10 chaßēéa., i. mayhaṁ piyasahāya ssa 11 ma. puggalapalāse

page number: 114

ayaṁ sāvako"ti vā na jānāti, abālādayo nāma 1- jānanti, tasmā
abālassātiādimāha. na rucceyyāti bālādīnaṁyeva hi so na rucaceyya, aññassa
kassa 2- na rucceyya.
evaṁ puggalapalāpe haritvā idāni soḷasahi padehi yathābhūtaṁ vaṇṇaṁ
kathento paṇḍito bhantetiādimāha. tattha paṇḍitoti paṇḍiccena samannāgato,
catūsu kosallesu ṭhitassetaṁ nāmaṁ. vuttaṁ hetaṁ:- "yato kho ānanda bhikkhu
dhātukusalo ca hoti āyatanakusalo ca paṭiccasamuppādakusalo ca ṭhānāṭhānakusalo ca,
ettāvatā kho ānanda `paṇḍito bhikkhū'ti alaṁ vacanāyā"ti. 3- mahāpaññotiādīsu
mahāpaññādīhi samannāgatoti attho. tatrīdaṁ mahāpaññādīnaṁ nānattaṁ 4- :- katamā
mahāpaññā? mahante sīlakkhandhe pariggaṇhātīti mahāpaññā, mahante samādhikkhandhe,
paññākkhandhe, vimuttikkhandhe, vimuttiñāṇadassanakkhandhe pariggaṇhātīti
mahāpaññā. mahantāni ṭhānāṭhānāni, mahāvihārasamāpattiyo, mahantāni ariyasaccāni,
mahante satipaṭṭhāne, sammappadhāne, iddhipāde, mahantāni indriyāni, balāni,
bojjhaṅgāni, mahante ariyamagge, mahantāni sāmaññaphalāni, mahāabhiññāyo,
mahantaṁ paramatthanibbānaṁ pariggaṇhātīti mahāpaññā.
sā pana therassa devorohanaṁ katvā saṅkassanagaradvāre ṭhitena satthārā
puthujjanapañcake 5- pañhe pucchite taṁ vissajjentassa pākaṭā jātā.
katamā puthupaññā? puthu nānākhandhesu ñāṇaṁ pavattatīti puthupaññā, puthu
nānādhātūsu, puthu nānāāyatanesu, puthu nānāpaṭiccasamuppādesu, puthu
nānāsuññatamanupalabbhesu, puthu nānāatthesu, dhammesu, niruttīsu, paṭibhāṇesu, puthu
nānāsīlakkhandhesu, puthu nānāsamādhipaññāvimuttivimuttiñāṇadassanakkhandhesu, puthu
nānāṭhānāṭhānesu, puthu nānāvihārasamāpattīsu, puthu nānāariyasaccesu, puthu
nānāsatipaṭṭhānesu, sammappadhānesu, iddhipādesu, indariyesu, balesu,
bojjhaṅgesu, puthu nānāariyamaggesu, sāmaññaphalesu, abhiññāsu, puthu
nānājanasādhāraṇadhamme 6- samatikkamma paramatthe nibbāne ñāṇaṁ pavattatīti puthupaññā.

footnote: 1 chaßēéa., i. pana 2 chaßēéa., i. kassaci 3 ma. upari. 14/124/111 bahudhātukasutta
footnote: 4 khu. paṭi. 31/665/570 mahāpaññākathā (syā) 5 sī. puthujjanādike pañcake
footnote: 6 sī. sādhāraṇe sīladhamme

page number: 115

katamā hāsapaññā? idhekacco hāsabahulo vedabahulo tuṭṭhibahulo
pāmojjabahulo sīlaṁ paripūreti, indriyasaṁvaraṁ paripūreti, bhojane
mattaññutājāgariyānuyogaṁ, 1- sīlakkhandhaṁ, samādhikkhandhaṁ, paññākkhandhaṁ,
vimuttikkhandhaṁ, vimuttiñāṇadassanakkhandhaṁ paripūretīti hāsapaññā. hāsabahulo
pāmojjabahulo ṭhānāṭhānāni 2- paṭivijjhatīti hāsapaññā. hāsabahulo vihārasamāpattiyo
paripūretīti hāsapaññā. hāsabahulo ariyasaccāni paṭivijjhatīti 3- hāsapaññā. 4-
satipaṭṭhāne, sammappadhāne, iddhipāde, indriyāni, balāni, bojjhaṅgāni,
ariyamaggaṁ bhāvetīti hāsapaññā. hāsabahulo sāmaññaphalāni sacchikaroti, abhiññāyo
paṭivijjhatīti hāsapaññā, hāsabahulo vedatuṭṭhipāmojjabahulo paramatthanibbānaṁ
sacchikarotīti hāsapaññā.
thero ca sarado nāma tāpaso hutvā anomadassissa bhagavato pādamūle
aggasāvakapatthanaṁ patthesi, 5- taṁkālato paṭṭhāya hāsabahulo sīlaparipūraṇādīni akāsīti
hāsapaññā. 6-
katamā javanapaññā? yaṁkiñci rūpaṁ atītānāgatapaccuppannaṁ .pe. yaṁ dūre
santike vā, sabbaṁ rūpaṁ aniccato khippaṁ javatīti javanapaññā. dukkhato khippaṁ,
anattato khippaṁ javatīti javanapaññā. yākāci vedanā .pe. yaṁkiñci viññāṇaṁ
atītānāgatapaccuppannaṁ .pe. sabbaṁ viññāṇaṁ aniccato, dukkhato, anattato
khippaṁ javatīti javanapaññā. cakkhuṁ 7- .pe. jarāmaraṇaṁ atītānāgatapaccuppannaṁ
aniccato, dukkhato, anattato khippaṁ javatīti javanapaññā. rūpaṁ atītānāgatapaccuppannaṁ
aniccaṁ khayatthena, dukkhaṁ bhayatthena, anattā asārakatthenāti tulayitvā
tīrayitvā vibhāvayitvā vibhūtaṁ katvā rūpanirodhe nibbāne khippaṁ javatīti javanapaññā.
vedanā, saññā, saṅkhārā, viññāṇaṁ, cakkhuṁ 7- .pe. jarāmaraṇaṁ atītānāgata-
paccuppannaṁ aniccaṁ khayatthena .pe. vibhūtaṁ katvā jarāmaraṇanirodhe nibbāne
khippaṁ javatīti javanapaññā. rūpaṁ atītānāgatapaccuppannaṁ .pe. viññāṇaṁ. cakkhuṁ 7-

footnote: 1 chaßēéa., i. bhojane mattaññutaṁ,jāgariyānuyogaṁ,
footnote: 2 chaßēéa. ṭhānāṭṭhānaṁ, i. ṭhānāṭṭhānāni 3 chaßēéa., i. paṭivijjhati
footnote: 4 chaßēéa., i. ayaṁ saddo na dissati 5 chaßēéa., i paṭṭhapesi

6 chaßēéa. hāsapañño 7 chaßēéa. cakkhu

page number: 116

.pe. jarāmaraṇaṁ aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ
nirodhadhammanti tulayitvā tīratvā vibhāvayitvā vibhūtaṁ katvā jarāmaraṇanirodhe
nibbāne khippaṁ javatīti javanapaññā.
katamā tikkhapaññā? khippaṁ kilese chindatīti tikkhapaññā. uppannaṁ
kāmavitakkaṁ nādhivāseti, uppannaṁ byāpādavitakkaṁ, uppannaṁ vihiṁsāvitakkaṁ,
uppannuppanne pāpake akusale dhamme, uppannaṁ rāgaṁ, dosaṁ, mohaṁ, kodhaṁ,
upanāhaṁ, makkhaṁ, palāsaṁ, issaṁ, macchariyaṁ, māyaṁ, sātheyyaṁ, thambhaṁ, sārambhaṁ, mānaṁ,
atimānaṁ, madaṁ, pamādaṁ, sabbe kilese, sabbe duccarite, sabbe abhisaṅkhāre
sabbe bhavagāmikamme nādhivāseti pajahati vinodeti, byantīkaroti, anabhāvaṅgametīti
tikkhapaññā. ekasmiṁ āsane cattāro ca ariyamaggā, cattāri ca sāmaññaphalāni,
catasso ca paṭisambhidāyo, cha ca abhiññāyo adhigatā honti sacchikatā phusitā 1-
paññāyāti tikkhapaññā.
thero ca bhāgineyyassa dīghanakhaparibbājakassa vedanāpariggahasutte desiyamāne
ṭhitakova sabbakilese chinditvā sāvakapāramiñāṇaṁ paṭividdhakālato paṭṭhāya
tikkhapañño nāma jāto. tenāha "tikkhapañño bhante āyasmā sāriputto"ti.
katamā nibbedhikapaññā? idhekacco sabbasaṅkhāresu ubbegabahulo hoti
utrāsabahulo 2- ukkaṇṭhabahulo aratibahulo anabhiratibahulo bahimukho na ramati
sabbasaṅkhāresu, anibbidhapubbaṁ appadālitapubabaṁ lobhakkhandhaṁ nibbijjhati padāletīti
nibbedhikapaññā. anibbidhapubbaṁ appadālitapubbaṁ dosakkhandhaṁ, mohakkhandhaṁ, kodhaṁ,
upanāhaṁ .pe. sabbe bhavagāmikamme nibbijjhati padāletīti nibbedhikapaññā.
appicchoti santaguṇaniguhanatā, paccayapaṭiggahaṇe ca mattaññutā, etaṁ
appicchalakkhaṇanti 3- iminā lakkhaṇena samannāgato. santuṭṭhoti catūsu paccayesu
yathālābhasantoso yathābalasantoso yathāsāruppasantosoti imehi tīhi santosehi
samannāgato. pavivittoti kāyaviveko ca vivekaṭṭhakāyānaṁ nekkhammābhiratānaṁ,
cittaviveko ca parisuddhacittānaṁ paramavodānapattānaṁ, upadhiviveko ca nirūpadhīnaṁ

footnote: 1 chaßēéa. phassitā 2 chaßēéa., i. uttāsa.... 3 ma. appicchatālakkhaṇanti

page number: 117

puggalānaṁ visaṅkhāragatānanti imesaṁ tiṇṇaṁ vivekānaṁ lābhī. asaṁsaṭṭhogi dassana-
saṁsaggo savanasaṁsaggo samullāpasaṁsaggo 1- paribhogasaṁsaggo kāyasaṁsaggoti imehi
pañcahi saṁsaggehi virahito. ayañca pañcavidho saṁsaggo rājūhi rājamahāmattehi
titthiyehi titthiyasāvakehi upāsakehi upāsikāhi bhikkhūhi bhikkhunīhīti aṭṭhahi
puggalehi saddhiṁ jāyati, so sabbopi therassa natthīti asaṁsaṭṭho.
āraddhaviriyoti paggahitaviriyo paripuṇṇaviriyo. tattha āraddhaviriyo bhikkhu
gamane uppannakilesassa ṭhānaṁ pāpuṇituṁ na deti, ṭhāne uppannassa nisajjaṁ,
nisajjāya uppannassa sayanaṁ 2- pāpuṇituṁ na deti, tasmiṁ tasmiṁ iriyāpathe uppannaṁ
tattha tattheva niggaṇhāti. thero pana catucattāḷīsavassāni mañce pīṭṭhiṁ na
pasāresi. 3- taṁ sandhāya "āraddhaviriyo"ti āha. vattāti odhunanavattā. bhikkhūnaṁ
ajjhācāraṁ disvā "ajja kathessāmi, sve kathessāmī"ti tiṇavatthāraṁ 4- na karoti,
tasmiṁ tasmiṁyeva ṭhāne ovadati anusāsatīti attho.
vacanakkhamoti vacanaṁ khamati. eko hi parassa ovādaṁ deti, sayaṁ pana
aññena ovadiyamāno kujjhati. thero pana parassapi ovādaṁ deti, sayaṁ
ovadiyamānopi sirasā sampaṭicchati. ekadivasaṁ kira sāriputtattheraṁ sattavassiko
sāmaṇero "bhante sāriputta tumhākaṁ nivāsanakaṇṇo olambatī"ti āha. thero
kiñci avatvāva ekamantaṁ gantvā parimaṇḍalaṁ nivāsetvā āgamma "ettakaṁ
vaṭṭati ācariyā"ti añjaliṁ paggayha aṭṭhāsi.
"tadahupabbajito santo, jātiyā sattavassiko.
sopi maṁ anusāseyya, sampaṭicchāmi matthakenā"ti 5- āha.
codakoti vatthusmiṁ otiṇṇe vā anotiṇṇe vā vītikkamaṁ disvā
"āvuso bhikkhunā nāma evaṁ nivāsetabbaṁ, evaṁ pārupitabbaṁ, evaṁ gantabbaṁ
evaṁ ṭhātabbaṁ, evaṁ nisīditabbaṁ, evaṁ khāditabbaṁ, evaṁ bhuñjitabban"ti tantivasena
anusiṭṭhiṁ deti.

footnote: 1 samullapana...., i. samullāpa..... 2 chaßēéa. seyyaṁ 3 chaßēéa.,i. pasāreti
footnote: 4 chaßēéa. kathāvavatthānaṁ 5 chaßēéa., ißēáatthaketi, milindapañha hanā 382

page number: 118

pāpagarahīti "pāpapuggale na passe na tesaṁ vacanaṁ suṇe, tehi saddhiṁ
ekacakkavāḷepi na vaseyyaṁ.
"mā me kadāci pāpiccho 1- kusīto hīnaviriyo.
appassuto anācāro 2- sameto ahu katthacī"ti 3-
evaṁ pāpapuggalepi garahati, samaṇena nāma rāgavasikena dosamohavasikena
na hotabbaṁ, uppanno rāgo doso moho pahātabbo"ti evaṁ pāpadhammepi
garahatīti dvīhi kāraṇehi "pāpagarahī bhante āyasmā sāriputto"ti vadati.
evaṁ āyasmatā ānandena soḷasahi padehi therassa yathābhūtaṁ
vaṇṇappakāsane kate "kiṁ ānando attano piyasahāyassa vaṇṇaṁ kathetuṁ na labhati,
kathetu kiṁ pana tena kathitaṁ tatheva hoti, kiṁ so sabbaññū"ti koci pāpapuggalo
vattuṁ mā labhīti. 4- satthā taṁ vaṇṇabhaṇanaṁ akuppaṁ sabbaññūbhāsitaṁ karonto
jinamuddikāya lañchanto evametantiādimāha.
evaṁ tathāgatena ca ānandattherena ca mahāsāvakassa 5- vaṇṇe kathiyamāne
bhūmaṭṭhakā devatā uṭṭhahitvā eteheva soḷasahi padehi vaṇṇaṁ kathayiṁsu,
tato ākāsaṭṭhakadevatā sītabalāhakā uṇhabalāhakā cātummahārājikāti yāva
akaniṭṭhabrahmalokā devatā uṭṭhahitvā eteheva soḷasahi padehi vaṇṇaṁ kathayiṁsu.
etenupāyena ekacakkavāḷaṁ ādiṁ katvā dasasu cakkavāḷasahassesu devatā
uṭṭhahitvā kathayiṁsu. athāyasmato sāriputtassa saddhivihāriko susimo devaputto
cintesi "ime devaputtā 6- attano attano nakkhattakīḷaṁ pahāya tattha ṭhatvā 7-
mayhaṁ upajjhāyasseva vaṇṇaṁ kathenti, gacchāmi tathāgatassa santikaṁ, gantvā
etadeva vaṇṇabhaṇanaṁ devatā bhāsitaṁ karomī"ti, so tathā akāsi. taṁ dassetuṁ
athakho susimo devaputtoti 8- ādi vuttaṁ.

footnote: 1 ka. mekatadassī dussīlo 2 chaßēéa. anādaro, ka. anādāno
footnote: 3 ka. samantā katthaci ahūti, khu. apa. 32/365/44 sāriputtattherāpadāna
footnote: 4 chaßēéa. labhatūti 5 chaßēéa. mahātherassa 6 chaßēéa., i. imā devatā

7 chaßēéa., i. tattha tattha gantvā 8 chaßēéa., i. devaputtoti pāṭho na dissati

page number: 119

uccāvacāti aññesu ṭhānesu paṇītaṁ uccaṁ vuccati, hīnaṁ avacaṁ. idha
pana uccāvacāti nānāvidhā vaṇṇanibhā. tassā kira devaparisāya nīlaṭṭhānaṁ
atinīlaṁ, pītakaṭṭhānaṁ atipītakaṁ, lohitaṭṭhānaṁ atilohitaṁ, odātaṭṭhānaṁ accodātanti
cutubbidhā vaṇṇanibhā pātubhavi. teneva seyyathāpi nāmāti catsso upamā
āgatā. tattha subhoti sundaro. jātimāti jātisampanno. suparikammakatoti
dhovanādiparikammena suṭṭhu parikammakato. paṇḍukambale ṭhapito. 1- evamevanti
ratkambale nikkhittamaṇī viya sabbā ekappahāreneva virocituṁ āraddhā. nikkhanti 2-
atirekapañcasuvaṇṇena katapilandhanaṁ. taṁ hi ghaṭṭanamajjanakkhamaṁ hoti. jambonadanti
mahājambusākhāya pavattanadiyaṁ nibbattaṁ, mahājambuphalarase vā paṭhaviyaṁ paviṭṭhe
suvaṇṇaṅkurā uṭṭhahanti, tena suvaṇṇena kataṁ pilandhanantipi attho.
dakkhakammāraputtaukkāmukhasukusalasampahaṭaṭhanti sukusalena kammāraputtena ukakāmukhe
pacitvā sampahaṭṭhaṁ. dhātuvibhaṅge 3- akatabhaṇḍaṁ gahitaṁ, idha pana katabhaṇḍaṁ.
viddheti dūribhūte. deveti ākāse. nabhaṁ abbhussakkamānoti 4- ākāsaṁ
abhilaṅghanto. iminā taruṇasuriyabhāvo dassito. soratoti soraccena samannāgato.
dantoti nibbisevano. satthuvaṇṇabhatoti satthārā ābhatavaṇṇo. satthā hi
aṭṭhaparisamajjhe nisīditvā "sevatha bhikkhave sāriputtamoggallāne"ti ādinā 5-
nayena therassa vaṇṇaṁ āharati. thero ābhatavaṇṇo nāma hoti. kālaṁ kaṅkhatīti
parinibbānakālaṁ pattheti. khīṇāsavo hi neva maraṇaṁ abhinandati, na jīvitaṁ pattheti,
divase 6- vetanaṁ gantvā 7- ṭhitapuriso viya kālaṁ pana pattheti, olokento
tiṭṭhatīti attho. tenāha:- 8-
"nābhinandāmi maraṇaṁ nābhinandāmi jīvitaṁ.
kālaṁ ca pāṭikaṅkhāmi nibbisaṁ bhatako yathā"ti. 9- navamaṁ.

footnote: 1 chaßēéa., i. paṇḍukambale nikkhittoti rattakambale ṭhapito 2 ka. nekkhanti
footnote: 3 ma. upari. 14/360/311 dhātuvibhaṅgasutta 4 ka. abbhussukkamāno....
footnote: 5 ma. upari. 14/371/316 saccavibhaṅgasutta 6 chaßēéa., i. divasasaṅkhepaṁ, sī. divase

divase 7 chaßēéa., i. gahetvā 8 chaßēéa., i. tenevāha
9 khu. thera. 26/1002/397 sāriputtatheragāthā

page number: 120

10. nānātitthiyasāvakasuttavaṇṇanā
[111] dasame nānātitthiyasāvakāti te kira kammavādino ahesuṁ, tasmā
dānādīni puñañāni katvā sagge nibbattā, te "attano attano satthari
pasādena nibbattamhā"ti saññino hutvā "gacchāma dasabalassa santike ṭhatvā
amhākaṁ satthārānaṁ vaṇṇaṁ kathessāmā"ti āgantvā paccekagāthāhi kathayiṁsu. tattha
chinditamāriteti chindite ca mārite ca. hatajānīsūti pothane ca dhanajānīsu ca.
puññaṁ vā panāti attano puññaṁpi na samanupassati, saṅkhepato puññāpuññānaṁ
vipāko natthīti vadati. sa ve vissāsamācikkhīti so "evaṁ katapāpānaṁpi
katapuññānaṁpi vipāko natthī"ti vadanto sattānaṁ vissāsaṁ avassayaṁ patiṭṭhaṁ
ācikkhati, tasmā mānanaṁ vandanaṁ pūjanaṁ arahatīti vadati.
tapojigucchāyāti kāyakilamathatapena pāpajigucchanena. susaṁvutattoti samannāgato
pihito vā. jegucchīti tapena pāpajigucchako. nipakoti paṇḍito. cātuyāmasusaṁvutoti
cātuyāmena susaṁvuto. cātuyāmo nāma sabbavārivārito ca hoti
sabbavāriyutto ca sabbavāridhuto ca sabbavāriphuṭṭho 1- cāti ime cattāro
koṭṭhāsā. tattha sabbavārivārito cāti 2- vāritasabbaudako, paṭikkhittasabbasītodakoti
attho. so kira sītodake sattasaññī hoti, tasmā taṁ na valañjeti.
sabbavāriyuttoti sabbena pāpavāraṇena yutto. sabbavāridhutoti sabbena
pāpavāraṇena dhutapāpo. sabbavāriphuṭṭhoti 3- sabbena pāpavāraṇena phuṭṭho. diṭṭhaṁ
sutaṁ ca ācikkhanti diṭṭhaṁ "diṭṭhaṁ me"ti sutaṁ "sutaṁ me"ti ācikkhanto, na
niguhanto. na hi nūna kibbisīti evarūpo satthā kibbisakārako nāma na hoti.
nānātitthiyeti so kira nānātitthiyānaṁyeva upaṭṭhāko, tasmā te
ārabbha vadati. pakudhakoti 4- kātiyānoti pakudho 5- kaccāyano. nigaṇṭhoti
nāṭputto. makkhalipūraṇā seti makkhali ca pūraṇo ca. sāmaññappattāti

footnote: 1 chaßēéa. sabbavāriphuṭo 2 chaßēéa. sabbavāri vāritoti 3 chaßēéa.....phuṭoti
footnote: 4 ka. pakuddhako 5 ka. pakuddho

page number: 121

samaṇadhamme koṭippattā. na hi nūna teti te sappurisehi na dūre, teyeva loke
sappurisāti vadati. paccabhāsīti "ayaṁ ākoṭako imesaṁ nagganissirikānaṁ dasabalassa
santike ṭhatvā vaṇṇaṁ kathetīti tesaṁ avaṇṇaṁ kathessāmī"ti paṭiabhāsīti.
tattha sahā caritenāti saha caritamattena. 1- chavo sigāloti lāmako
kāṇasigālo. 2- koṭṭhukoti 3- tasseva vevacanaṁ. saṅkassarācāroti āsaṅkitasamācāro.
na sataṁ sarikkhoti paṇḍitānaṁ sappurisānaṁ sadiso na hoti, kiṁ tvaṁ kāṇasigālasadiso 4-
titthiye sīhe karosīti.
anvāvisitvāti "ayaṁ evarūpānaṁ satthārānaṁ avaṇṇaṁ katheti, teneva naṁ
mukhena vaṇṇaṁ kathāpessāmī"ti cintetvā tassa sarīre anvāvisi adhimucci, evaṁ
anvāvisitvā. āyuttāti tapojigucchane yuttapayuttā. pālayaṁ pavivekiyanti
pavivekaṁ pālayantā. te kira "nhāpitapavivekaṁ pālessāmā"ti sayaṁ kese luñcanti,
"cīvarapavivekaṁ pālessāmā"ti 5- naggā vicaranti, "piṇḍapātapavivekaṁ pālessāmā"ti
sunakhā viya bhūmiyaṁ vā bhuñjanti hatthesu vā, "senāsanapavivekaṁ pālessāmā"ti
kaṇṭakaseyyādīni kappenti. rūpe niviṭṭhāti taṇhādiṭṭhīhi rūpe patiṭṭhitā.
devalokābhinandinoti devalokapatthanakā. 6- mātiyāti maccā, teva macce 7-
paralokatthāya sammāanusāsantīti vadati.
iti viditvāti "ayaṁ paṭhamaṁ etesaṁ avaṇṇaṁ kathetvā idāni vaṇṇaṁ
katheti, ko nu kho eso"ti āvajjento jānitvā. 8- ye cantalikkhasmiṁ
pabhāsavaṇṇāti ye antalikkhe candobhāsasuriyobhāsasajjharāgaindadhanutārakarūpānaṁ
pabhāvaṇṇā. 9- sabbeva te teti sabbeva te tayā. namucīti māraṁ ālapati.
āmisaṁva macchānaṁ vadhāya khittāti yathā macchānaṁ vadhatthāya balisalaggaṁ āmisaṁ
khipati, evaṁ tayā pasaṁsamānena ete rūpā sattānaṁ vadhāya khittāti vadati.

footnote: 1 ka. saha racitenāti saha racitamattena 2 chaßēéa. kālasigālo 3 chaßēéa. kotthako..., i.
footnote: kutthako... 4 chaßēéa. kāṇasigālasadise 5 chaßēéa. pātessāma 6 chaßēéa......patthanakāmā
footnote: 7 chaßēéa. te ve maccā, sī. te 8 chaßēéa., i. jānitvā va 9 chaßēéa., i. pabhāsavaṇṇā

page number: 122

māṇavagāmiyoti ayaṁ kira devaputto buddhupaṭṭhāko. rājagahiyānanti
rājagahapabbatānaṁ. setoti kelāso. aghagāminanti ākāsagāmīnaṁ. udadhinanti
udakanidhānānaṁ. idaṁ vuttaṁ hoti:- yathā rājagahiyānaṁ pabbatānaṁ vipulo seṭṭho,
himavantapabbatānaṁ kelāso, ākāsagāmīnaṁ ādicco, udakanidhānānaṁ samuddo,
nakkhattānaṁ cando, evaṁ sadevakassa lokassa buddho seṭṭho. 1- dasamaṁ.
tatiyo vaggo.
devaputtasaṁyuttavaṇṇanā niṭṭhitā.
-----------

footnote: 1 chaßēéa., i. seṭṭhoti

page number: 123

3. kosalasaṁyutta
1. paṭhamavagga
1. daharasuttavaṇṇanā
[112] kosalasaṁyuttassa paṭhame bhagavatā sadadhiṁ sammodīti yathā khamanīyādīni
pucchanto bhagavā tena, evaṁ sopi bhagavatā saddhiṁ sampavattamodo 1- ahosi.
sītodakaṁ viya uṇhodakena sammoditaṁ ekībhāvaṁ agamāsi. yāya ca "kacci bho
gotama khamanīyaṁ, kacci yāpanīyaṁ, kacci bhoto gotamassa gotamasāvakānañca 2-
appābādhaṁ appātaṅkaṁ lahuṭṭhānaṁ balaṁ phāsuvihāro"tiādikāya kathāya sammodi,
taṁ pītipāmojjasaṅkhātasammodajananato sammodituṁ yuttabhāvato ca sammodanīyaṁ,
atthabyañjanamadhuratāya sucirampi kālaṁ sāretuṁ nirantaraṁ pavattetuṁ araharūpato
saritabbabhāvato ca sārāṇīyaṁ. 3- suyyamānasukhato ca sammodanīyaṁ, anussariyamānasukhato
sārāṇīyaṁ. tathā byañjanaparisuddhatāya sammodanīyaṁ, atthaparisuddhatāya sārāṇīyanti
evaṁ anekehi pariyāyehi sammodanīyaṁ kathaṁ sārāṇīyaṁ vītisāretvā pariyosāpetvā
niṭṭhapetvā ito pubbe tathāgatassa adiṭṭhattā guṇāguṇavasena gambhīrabhāvaṁ vā 4-
ajānanto ekamantaṁ nisīdi, ekamantaṁ nisinno 5- yaṁ ovaṭṭikasāraṁ katvā āgato
lokanissaraṇabhavokkantipañhaṁ taṁ pucchituṁ 6- bhavampi notiādimāha.
tattha bhavampīti pikāro sampiṇḍanatthe nipāto. tena ca cha satthāre
sampiṇḍeti. yathā pūraṇādayo "sammāsambuddhamhā"ti paṭijānanti, evaṁ bhavaṁpi nu
paṭijānātīti attho. idampana rājā na attano laddhiyā, loke mahājanena
gahitapaṭiññāvasena pucchati. atha bhagavā buddhasīhanādaṁ nadanto yaṁ hi taṁ
mahārājātiādimāha. tattha ahaṁ hi mahārājāti anuttaraṁ sabbaseṭṭhaṁ
sabbaññutañāṇasaṅkhātaṁ sammāsambodhiṁ ahaṁ abhisambuddhoti attho. samaṇabrāhmaṇāti

footnote: 1 chaßēéa., i. samappavattamodo 2 chaßēéa. sāvakānañca 3 chaßēéa. sāraṇīyaṁ evamuparipi
footnote: 4 chaßēéa., i. gambhīrabhāvaṁ vā uttānabhāvaṁ vā 5 chaßēéa., i. nisinno kho
footnote: 6 chaßēéa. lokanissaraṇabhavokkantipañhaṁ satthu sammāsambuddhataṁ pucchituṁ

page number: 124

pabbajjūpagamanena samaṇā, jātivasena brāhmaṇā. saṁghinotiādīsu pabbajitasamūhasaṅkhāto
saṁgho etesaṁ atthīti saṁghino. sveva gaṇo etesaṁ atthīti gaṇino.
ācārasikkhāpanavasena tassa gaṇassa ācariyāti gaṇācariyā. Ñātāti paññātā
pākaṭā. "appicchā santuṭṭhā appicchatāya vatthampi na nivāsentī"ti evaṁ
samuggato yaso etesaṁ atthīti yasassino. titthakarāti laddhikarā. sādhusammatāti
"santo sappurisā"ti evaṁ sammatā. bahujanassāti asutavato andhabālaputhujjanassa.
pūraṇotiādīni tesaṁ nāmagottāni. pūraṇoti hi nāmameva. tathā makkhalīti. so
pana gosālāyaṁ 1- jātattā gosāloti vutto. nāṭaputtoti nāṭassa putto.
veḷaṭṭhaputtoti veḷaṭṭhassa putto. kaccāyanoti pakuddhassa gottaṁ. kesakambalassa
dhāraṇato ajito kesakambaloti vutto.
tepi mayāti kappakolāhalaṁ buddhakolāhalaṁ cakkavattikolāhalanti tīṇi
kolāhalāni. tattha "vassasatasahassamatthake kappuṭṭhānaṁ bhavissatī"ti kappakolāhalaṁ
nāma hoti, "ito vassasatasahassamatthake loko vinassissati, mettaṁ mārisā
bhāvetha, karuṇaṁ muditaṁ upekkhan"ti manussapathe devatā ghosentiyo vicaranti.
"vassasahassamatthake pana buddho uppajjissatī"ti buddhakolāhalaṁ nāma hoti, "ito
vassasahassamatthake buddho uppajjitvā dhammānudhammapaṭipadaṁ paṭipannena saṁgharatanena
parivārito dhammaṁ desento vicarissatī"ti devatā ugghosenti. "vassasatamatthake
pana cakkavatti uppajjissatī"ti cakkavattikolāhalaṁ nāma hoti, "ito
vassasatamatthake sattaratanasampanno cātuddīpissaro parosahassaputtaparivāro 2-
vehāsaṅgamo cakkavattirājā uppajjissatī"ti devatā ugghosenti.
imesu tīsu kolāhalesu ime cha satthāro buddhakolāhalaṁ sutvā ācariye
payirupāsitvā cintāmaṇivijjādīni uggaṇhitvā "mayaṁ buddhamhā"ti paṭiññaṁ
katvā mahājanaparivutā janapadaṁ vicarantā anupubbena sāvatthiyaṁ sampattā. tesaṁ
upaṭṭhākā rājānaṁ upasaṅkamitvā "mahārāja pūraṇakassapo .pe. ajito kesakambalo buddho
kira sabbaññū"ti 3- ārocesuṁ. rājā "tumheva ne nimantetvā ānethā"ti āha.

footnote: 1 chaßēéa., i. gosālāya 2 chaßēéa., i. sahassaputtaparivāro
footnote: 3 chaßēéa. buddho kira sabbaññū kirā"ti

page number: 125

te gantvā tehi "rājā vo nimanteti, rañño gehe bhikkhaṁ gaṇhathā"ti vuttā
gantuṁ na ussahanti, 1- punappunaṁ vuccamānā upaṭṭhākānaṁ cittānurakkhanatthāya
adhivāsetvā sabbe ekatova agamaṁsu. rājā āsanāni paññāpetvā "nisīdantu"ti
āha. nigaṇṭhānaṁ 2- attabhāve rājusamā 3- nāma pharati, te mahārahesu āsanesu
nisīdituṁ asakkontā phalakesu ceva bhūmiyañca nisīdiṁsu.
rājā "ettakeneva natthi tesaṁ anto sukko dhammo"ti vatvā āhāraṁ
adatvāva tālato patitaṁ muggarena pothento viya "tumhe buddhā, na buddhā"ti
pañhaṁ pucchi. te cintayiṁsu "sace `buddhamhā'ti vakkhāma, rājā buddhavisaye
pañhaṁ pucchitvā kathetuṁ asakkontā 4- `tumhe mayaṁ buddhāti mahājanaṁ vañcetvā
āhiṇḍathā'ti jivhaṁ 5- chindāpeyya, aññampi anatthaṁ kareyyā"ti sakapaṭiññāya
eva "na mayaṁ buddhā"ti vadiṁsu. atha ne rājā gehato nikaḍḍhāpesi. te
rājagharato nikkhante upaṭṭhākā pucchiṁsu "kiṁ ācariyā rājā tumhe pañhaṁ
pucchitvā sakkārasammānaṁ akāsī"ti. rājā "tumhe buddhā na buddhāti 6- pucchi,
tato mayaṁ "sace ayaṁ rājā buddhavisaye pañhaṁ kathiyamānaṁ ajānanto amhesu
manaṁ dosessati, 7- bahuṁ apuññaṁ pasavissatī"ti rañño anukampāya "na mayaṁ
buddhā"ti vadimhā, mayampana buddhā eva, amhākaṁ buddhabhāvo udakena dhovitvā 8-
harituṁ na sakkā 9- iti bahiddhā "buddhamhā"ti āhaṁsu, rañño santike "na
mayaṁ buddhā"ti vadiṁsu, 10- idaṁ gahetvā rājā evamāha. tattha kiṁ pana bhavaṁ
gotamo daharo ceva jātiyā, navo ca pabbajjāyāti idaṁ attano paṭiññaṁ
gahetvā vadati. tattha kinti paṭikkhepavacanaṁ. ete jātiyā mahallakā 11- ca
cirapabbajitā ca "buddhamhā"ti na paṭijānanti, bhavaṁ gotamo jātiyā ca daharo
pabbajjāya ca navo kiṁ paṭijānāti, mā paṭijānāhīti attho.

footnote: 1 ma. na ussahantā 2 chaßēéa., i. nigguṇānaṁ 3 rājusmāti rājatejoti ṭīkā
footnote: 4 chaßēéa., i. asakkonte 5 chaßēéa., i. jivhampi
footnote: 6 chaßēéa., i. "buddhā tumhe"ti pucchi 7 chaßēéa., i. padosessati

8 chaßēéa., i. dhovitvāpi 9 chaßēéa., i. na sakkāti
10 chaßēéa., i. vadiṁsūti 11 chaßēéa., i. jātimahallakā

page number: 126

na uññātabbāti na avajānitabbā. na paribhotabbāti na paribhavitabbā.
katame cattāroti kathetukamyatāpucchā. khattiyoti rājakumāro. uragoti āsīviso.
aggīti aggiyeva. bhikkhūti imasmiṁ pana pade desanākusalatāya attānaṁ abbhantaraṁ
katvā sīlavantaṁ pabbajitaṁ dasseti. ettha ca daharaṁ rājakumāraṁ disvā ukkamitvā
maggaṁ adento pārupanaṁ anapanento nisinnāsanato anuṭṭhahanto hatthipiṭṭhādīhi
anotaranto heṭṭhā katvā avamaññavasena 1- aññampi evarūpaṁ anācāraṁ karonto
khattiyaṁ avajānāti nāma. "bhaddako vatāyaṁ rājakumāro mahāgaṇḍo 2- mahodaro 3- yaṁkiñci
corupaddavaṁ vūpasametuṁ yattha katthaci ṭhāne rajjaṁ anusāsituṁ sakkhissatī"tiādīni
vadanto paribhoti nāma. añjanisalākamattampi āsīvisapotakaṁ kaṇṇādīsu pilandhanto
aṅgulimpi jivhampi ḍaṁsāpento uragaṁ avajānāti nāma. "bhaddako vatāyaṁ
āsīviso udakadeḍḍubho viya kañcideva 4- ḍaṁsituṁ kassacideva kāye visaṁ pharituṁ
sakkhissatī"tiādīni vadanto paribhoti nāma. khajjupanakamattampi 5- aggiṁ gahetvā
hatthena kīḷanto bhaṇḍukkhalikāya khipanto cuḷāya vā sayanapiṭṭhasāṭakapasibbakādīsu
vā khipanto 6- aggiṁ avajānāti nāma. "bhaddako vatāyaṁ aggi kataraṁ nukho
yāgubhattaṁ pacissati, kataraṁ macchamaṁsaṁ, kassa sītaṁ vinodessatī"tiādīni vadanto
paribhoti nāma. daharasāmaṇere 7- pana disvā ukkamitvā maggaṁ adentoti
rājakumāre vuttaṁ anācāraṁ karonto bhikkhuṁ avajānāti nāma. "bhaddako vatāyaṁ
sāmaṇero mahāgaṇḍo 2- mahodaro 3- yaṁkiñci buddhavacanaṁ uggahetuṁ yaṁkiñci araññaṁ
ajjhogahetvā 8- vasituṁ sakkhissati, saṁghattherakāle manāpo bhavissatī"tiādīni vadanto
paribhoti nāma. taṁ sabbampi na kātabbanti dassento na uññātabbo na
paribhotabboti āha.
etadavocāti etaṁ gāthābandhaṁ avoca. gāthā ca nāmetā tadatthadīpanāpi
honti visesatthadīpanāpi, tatrimā tadatthampi visesatthampi dīpentiyeva. tattha

footnote: 1 chaßēéa., i. maññanavasena 2 chaßēéa. mahākaṇṭho, i. mahākaṇho, sī. mahākaṇṇo
footnote: 3 chaßēéa. mahodaro kiṁ nāma 4 chaßēéa. kiṁ nāma kiñcideva 5 chaßēéa., i. jajjopanakamattamapi
footnote: 6 chaßēéa., i. ṭhapento 7 chaßēéa., i. daharasāmaṇerampi

8 chaßēéa. ajjhogāhetvā, i. ajjhogetvā

page number: 127

khattiyanti khettānaṁ adhipatiṁ. vuttaṁ hetaṁ "khettānaṁ adhipatīti kho vāseṭṭha `khattiyo
khattiyo'tveva dutiyaṁ akkharaṁ upanibbattan"ti. 1- jātisampannanti
vāseṭṭhakhattiyajātiyā 2- jātisampannaṁ. abhijātanti tīṇi kulāni atikkamitvā jātaṁ.
ßēhānaṁ hīti kāraṇaṁ vijjati. manussindoti 3- manussajeṭṭhako. rājadaṇḍenāti
raññā 4- uddhatadaṇḍena, so appako nāma na hoti, dasasahassavīsatisahassappamāṇo
hotiyeva. tasmiṁ pakkamate bhusanti tasmiṁ puggale balavaṁ upakkamati. rakkhaṁ
jīvitamattanoti attano jīvitaṁ rakkhamāno taṁ khattiyaṁ parivajjeyya na ghaṭeyya. 5-
uccāvacehīti nānāvidhehi. vaṇṇehīti saṇṭhānehi. yena kenaci 6- hi
vaṇṇena caranto gocaraṁ labhati, yadi sappavaṇṇena, yadi deḍḍubhavaṇṇena, yadi
dhammanivaṇṇena, antamaso kalandakavaṇṇenapi caratiyeva. āsajjāti patvā.
bālanti yena bālena ghaṭito, taṁ bālaṁ naraṁ vā nāriṁ vā ḍaṁseyya.
pahūtabhakkhanti bahubhakkhaṁ. aggissa hi abhakkhaṁ nāma natthi. jālinanti
jālavantaṁ. pāvakanti 7- aggiṁ. pāvagantipi pāṭho. kaṇhavattaninti vattanīti maggo,
8- agginā gatamaggo 8- kaṇho hoti kāḷako, tasmā "kaṇhavattanī"ti vuccati.
mahā hutvānāti mahanto hutvā. aggi hi ekadā yāva brahmalokappamāṇopi
hoti. jāyanti tattha pārohāti tattha agginā daḍḍhe vane
pārohā jāyanti. pārohāti tiṇarukkhādayo vuccanti. te hi agginā
daḍḍhaṭṭhāne mūlamattepi avasiṭṭhe pādato rohanti jāyanti vaḍḍhanti, tasmā
"pārohā"ti vuccanti. puna rohanatthena vā pārohā. ahorattānaṁ accayeti
rattidivānaṁ 9- atikkame. nidāghepi deve vuṭṭhamatte jāyanti.
bhikkhu ḍahati tejasāti ettha akkosantaṁ paccakkosanto bhaṇḍantaṁ
paṭibhaṇḍanto paharantaṁ paṭippaharanto bhikkhu nāma kañci 10- bhikkhuṁ tejasā 11-
ḍahituṁ na sakkoti. yo pana akkosantaṁ na paccakkosati, bhaṇḍantaṁ na

footnote: 1 dī. pāṭi. 11/131/80 mahāsammatarājā 2 chaßēéa., i. tāyeva khattiyajātiyā
footnote: 3 chaßēéa. manujindo 4 chaßēéa. rañño 5 chaßēéa., i. ghaṭṭeyya
footnote: 6 chaßēéa., i. yena yena 7 i. pavākanti 8-8 ma. so

9 chaßēéa., i. rattindivānaṁ 10 chaßēéa., i. kiñci 11 chaßēéa. bhikkhutejasā

page number: 128

paṭibhaṇḍati, paharantaṁ na paṭippaharati, tasmiṁ vippaṭipanno tassa sīlatejena ḍayhati.
tenetaṁ 1- vuttaṁ. na tassa puttā pasavoti tassa puttadhītaropi gomahisakukkuṭasūkarādayo
ca 2- sabbepi 3- na bhavanti, vinassantīti attho. dāyādā vindare
dhananti tassa dāyādāpi dhanaṁ na vindanti. tālavatthu 4- bhavanti teti te bhikkhū
tejasā 5- daḍḍhā vatthumattāvasiṭṭhā 6- matthakā chinnatālo viya bhavanti,
puttadhītādivasena na vaḍḍhantīti attho.
tasmāti yasmā samaṇatejena daḍḍhā matthakacchinnatālo viya aviruḷhadhammā
bhavanti, tasmā. sammadeva samācareti sammā samācareyya. sammā samācāraṁ tena
kiṁ kātabbaṁ. 7- khattiyaṁ tāva nissāya laddhagāmanigamayānabāhanādiānisaṁsaṁ, 8- uragaṁ
nissāya tassa kīḷāpanena laddhabbaṁ vatthahiraññasuvaṇṇādiānisaṁsaṁ, aggiṁ nissāya
tassānubhāvena pattabbaṁ yāgubhattapacanasītavinodanādiānisaṁsaṁ, bhikkhuṁ nissāya tassa
vasena pattabbaṁ asutasavanasutapariyodapanasamaggādhigamādiānisaṁsaṁ 9- sampassamānena
"ete nissāya pubbe vuttappakāro ādīnavo atthi, kiṁ imehī"ti na sabbasova
pahātabbo. 10- issariyatthikena ca 11- vuttappakāraṁ avajānanañca paribhavanañca
akatvā pubbuṭṭhāyipacchānipātādīhi upāyehi khattiyakumāro tosetabbo, evaṁ
tato issariyaṁ adhigamissati. ahituṇḍikena urage vissāsaṁ akatvā nāgavijjaṁ
parivattetvā ajapadena daṇḍena gīvāya gahetvā visaharena mūlena dāḍhaṁ 12-
dhovitvā peḷāyaṁ pakkhipitvā kīḷāpentena caritabbaṁ. evaṁ taṁ nissāya
ghāsacchādanādīni labhissati. yāgupacanādīni kattukāmena aggiṁ vissāsena
bhaṇḍukkhalikādīsu apakkhipitvā hatthehi anāmasantena gomayacuṇṇādīhi jalitvā 13-
yāgupacanādīni kattabbāni, evaṁ taṁ nissāya ānisaṁsaṁ labhissati. asutasavanādīni
patthayantenapi bhikkhuṁ ativissāsena vejjakammadūtakammanavakammādīsu 14- ayojetvā
catūhi paccayehi

footnote: 1 chaßēéa. tenevetaṁ 2 chaßēéa., i. ca saddo na dissati 3 chaßēéa., i. pasavopi
footnote: 4 chaßēéa., i. tālāvatthū 5 chaßēéa., i. bhikkhutejasā 6 chaßēéa., i. vasiṭṭho
footnote: 7 chaßēéa., i. samācarantena pana kiṁ kātabbanti 8 chaßēéa., i. laddhabbaṁ gāmanigama...

9 chaßēéa., i......saggamaggādhi..... 10 chaßēéa. sabbaso pahātabbā, i. pahātabbā
11 chaßēéa., i. pana 12 chaßēéa., i. dāṭhā 13 chaßēéa., i. jāletvā
14 chaßēéa. vejjakammanavakammādīsu, sī., i. vejjakammadūtakammādīsu

page number: 129

sakkaccaṁ upaṭṭhātabbo, evaṁ taṁ nissāya asutapubbaṁ buddhavacanaṁ asutapubbaṁ
pañhavinicchayaṁ diṭṭhadhammikasamparāyikaṁ atthaṁ tisso kulasampattiyo 1- cha kāmasaggāni
nava ca brahmaloke patvā amatamahānibbānadassanampi labhissatīti imamatthaṁ sandhāya
sammadeva samācareti āha.
etadavocāti dhammadesanaṁ sutvā pasanno pasādaṁ āvikaronto etaṁ
"abhikkantan"tiādivacanaṁ avoca. tattha abhikkantanti atikantaṁ 2- atiiṭṭhaṁ
atimanāpaṁ, atisundaranti attho. ettha ekena abhikkantasaddena desanaṁ thometi
"abhikkantaṁ bhante yadidaṁ bhagavato dhammadesanā"ti. ekena attano pasādaṁ
"abhikkantaṁ bhante yadidaṁ bhagavato dhammadesanaṁ āgamma mama pasādo"ti.
tato paraṁ catūhi upamāhi desanaṁyeva thometi. tattha nikkujjitanti adhomukhaṭhapitaṁ,
heṭṭhāmukhajātaṁ vā. ukkujjeyyāti upari mukhaṁ kareyya. paṭicchannanta
tiṇādichāditaṁ. 3- vivareyyāti ugghāṭeyya. mūḷhassāti disāmūḷhassa. maggaṁ
ācikkheyyāti hatthe gahetvā "esa maggo"ti vadeyya. andhakāreti
kāḷapakkhacātuddasīaḍḍharattaghanavanasaṇḍameghapaṭalehi caturaṅge tame. 4- idaṁ vuttaṁ hoti:-
yathā koci nikkujjitaṁ ukkujjeyya, evaṁ saddhammavimukhaṁ asaddhamme patitaṁ maṁ
saddhammā vuṭṭhāpentena, yathā paṭicchannaṁ vivareyya, evaṁ kassapassa bhagavato
sāsanantaradhānā pabhūti micchādiṭṭhigahaṇapaṭicchannaṁ sāsanaṁ vivarantena, yathā mūḷhassa
maggaṁ ācikkheyya, evaṁ kummaggamicchāmaggapaṭipannassa me saggamokkhamaggaṁ
āvikarontena, yathā andhakāre telapajotaṁ dhāreyya, evaṁ mohandhakāre nimuggassa 5-
me buddhādiratanarūpāni apassato tappaṭicchādakamohandhakāraviddhaṁsakadesanāpajotaṁ
dhārentena 6- mayhaṁ bhagavatā etehi pariyāyehi pakāsitattā anekapariyāyena
dhammo pakāsito. 7-
evaṁ desanaṁ thometvā imāya desanāya ratanattayapasannacitto pasannākāraṁ
karonto esāhantiādimāha. tattha esāhanti eso ahaṁ. bhagavantaṁ saraṇaṁ

footnote: 1 sī. kusala........ 2 chaßēéa., i. abhikantaṁ 3 chaßēéa., i. tiṇapaṇṇādichāditaṁ
footnote: 4 ma. caturaṅgatamasi 5 sī., ka. mohandhakānimuggassa 6 ka.....pajotadhāraṇena
footnote: 7 chaßēéa. pakāsitoti

page number: 130

gacchāmi dhammañca bhikkhusaṁghañcāti bhagavantañca dhammañca saṁghañcāti 1- imaṁ ratanattayaṁ
saraṇaṁ gacchāmi. upāsakaṁ maṁ bhante bhagavā dhāretūti maṁ bhagavā "upāsako
ayan"ti evaṁ dhāretu, jānātūti attho. ajjataggeti ajjataṁ ādiṁ katvā.
ajjadaggeti vā pāṭho, dakāro padasandhikaro, ajja aggaṁ katvāti attho.
pāṇupetanti pāṇehi upetaṁ. yāva me jīvitaṁ pavattati, tāva upetaṁ anaññasatthukaṁ
tīhi saraṇagamanehi saraṇagataṁ upāsakaṁ kappiyakārakaṁ maṁ bhagavā dhāretūti ayamettha
saṅkhepo, vitthāro pana sumaṅgalavilāsiniyā dīghanikāyaṭṭhakathāya sāmaññaphalasutte
sabbākārena vuttoti. paṭhamaṁ.
2. purissuttavaṇṇanā
[113] dutiye abhivādetvāti purimasutte saraṇagatattā idha abhivādesi.
ajjhattanti niyakajjhattaṁ, attano santāne uppajjantīti attho. lobhādīsu
lubbhanalakkhaṇo lobho, dussanalakkhaṇo doso, muyhanalakkhaṇo moho. 2- hiṁsantīti
viheṭhenti nāsenti vināsenti. attasambhūtāti attani sambhūtā. tacasāraṁva
sapphalanti 3- yathā tacasāraṁ veḷuṁ vā naḷaṁ vā attano phalaṁ hiṁsati vināseti,
evaṁ hiṁsanti vināsentīti. dutiyaṁ.
3. jarāmaraṇasuttavaṇṇanā
[114] tatiye aññatra jarāmaraṇāti jarāmaraṇato mutto nāma atthīti
pucchati. khattiyamahāsālāti khattiyamahāsālā nāma mahāsārappattā khattiyā.
yesaṁ hi khattiyānaṁ heṭṭhimantena koṭisataṁ nidhānagataṁ hoti, tayo kahāpaṇakumbhā
vaḷañjanatthāya gehamajjhe rāsiṁ katvā ṭhapitā honti, te khattiyamahāsālā
nāma. yesaṁ brāhmaṇānaṁ asītikoṭidhanaṁ nihitaṁ hoti, diyaḍḍho kahāpaṇakumbho
vaḷañjanatthāya gehamajjhe rāsiṁ katvā ṭhapito hoti, te brāhmaṇamahāsālā

footnote: 1 chaßēéa., i. bhikkhusaṁghañcāti 2 chaßēéa. mohoti
footnote: 3 chaßēéa., i. samphalanti, ka. vaṁsaphalanti

page number: 131

nāma. yesaṁ gahapatīnaṁ cattāḷīsakoṭidhanaṁ nihitaṁ hoti, kahāpaṇakumbho vaḷañjanatthāya
gehamajjhe rāsiṁ katvā ṭhapito hoti, te gahapatimahāsālā nāma
aḍḍhāti issarā. nidhānagatassa 1- mahantatāya mahaddhanā. suvaṇṇarajatabhājanādīnaṁ
upabhogabhaṇḍānaṁ mahantatāya mahābhogā. anidhānagatassa jātarūparajatassa
pahūtatāya pahūtajātarūparajatā. vittūpakaraṇassa tuṭṭhikāraṇassa 2- pahūtatāya
pahūtavittūpakaraṇā. godhanādīnañca sattavidhadhaññānañca pahūtatāya pahūtadhanadhaññā. tesampi
jātānaṁ natthi aññatra jarāmaraṇāti tesampi evaṁ issarānaṁ jātānaṁ nibbattānaṁ
natthi aññatra jarāmaraṇā, jātattāyeva jarāmaraṇato mokkho nāma natthi,
antojarāmaraṇeyeva teti. 3-
arahantotiādīsu ārakā kilesehīti arahanto. khīṇā etesaṁ cattāro
āsavāti khīṇāsavā. brahmacariyavāsaṁ vutthā pariniṭṭhitavāsāti vusitavanto. catūhi
maggehi karaṇīyaṁ etesaṁ katanti katakaraṇīyā. khandhabhāro kilesabhāro abhisaṅkhārabhāro
kāmaguṇabhāroti ime ohitā bhārā etesanti ohitabhārā. anuppatto
arahattasaṅkhāto sako attho etesanti anuppattasadatthā. dasavidhampi parikkhīṇaṁ
bhavasaṁyojanaṁ etesanti parikkhīṇabhavasaṁyojanā. sammā kāraṇena 4- jānitvā vimuttāti
sammadaññāvimuttā. maggapaññāya catusaccadhammaṁ ñatvā phalavimuttiyā vimuttāti
attho. bhedanadhammoti bhijjanasabhāvo. nikkhepanadhammoti nikkhipitabbasabhāvo.
khīṇāsavassa hi ajīraṇadhammopi atthi, ārammaṇato paṭividdhanibbānaṁ, taṁ hi 5- na
jīrati. idha panassa jīraṇadhammaṁ dassento evamāha. atthuppattiko kirassa
suttassa nikkhepo. sīvikasālāya nisīditvā kathitanti vadanti. tattha bhagavā citrāni
rathayānādīni disvā diṭṭhameva upamaṁ katvā "jīranti ve rājarathā"ti gāthamāha.
tattha jīrantīti jaraṁ pāpuṇanti. rājarathāti rañño abhirūpā rathā. 6- sucittāti
suvaṇṇarajatādīhi suṭṭhu cittā. 7- atho sarīrampi jaraṁ upetīti evarūpesu
anupādinnakesu sāradārumayesu rathesu jarantesu 8- imasmiṁ ajjhattike upādinnake

footnote: 1 chaßēéa., i. nidhānagatadhanassa 2 chaßēéa., i. tuṭṭhikaraṇassa 3 sī., i. hoti
footnote: 4 chaßēéa., i. kāraṇehi 5 ma. tampi 6 chaßēéa., i. abhirūhanarathā
footnote: 7 chaßēéa., i........cittitā 8 chaßēéa., i. jīrantesu

page number: 132

maṁsalohitādimaye sarīre kiṁ vattabbaṁ, sarīraṁ 1- jaraṁ upetiyevāti attho. santo
have sabbhi pavedayantīti santo sabbhi 2- saddhiṁ sataṁ dhammo na jaraṁ upetīti
evaṁ pavedayanti. sataṁ dhammo nāma nibbānaṁ, taṁ na jīrati, ajaraṁ amaranti 3- evaṁ
kathentīti attho. yasmā vā nibbānaṁ āgamma sīdanasabhāvā kilesā bhijjanti,
tasmā taṁ sabbhīti vuccati. iti purimapadassa kāraṇaṁ dassento "santo have
sabbhi pavedayantī"ti āha. idaṁ hi vuttaṁ hoti:- sataṁ dhammo na jaraṁ upeti,
tasmā santo sabbhi pavedayanti, ajaraṁ nibbānaṁ sataṁ dhammoti ācikkhantīti
attho. sundarādhivacanaṁ vā etaṁ sabbhīti. yaṁ sabbhidhammabhūtaṁ nibbānaṁ santo
pavedayanti kathayanti, so sataṁ dhammo na jaraṁ upetīti 4- attho. tatiyaṁ.
4. piyasuttavaṇṇanā
[115] catutthe raho gatassāti rahasi gatassa. paṭisallīnassāti nilīnassa
ekībhūtassa. evametaṁ mahārājāti idha 5- bhagavā imaṁ suttaṁ sabbaññūbhāsitaṁ
karonto āha. antakenādhipannassāti maraṇena ajjhotthatassa. catutthaṁ.
5. attarakkhitasuttavaṇṇanā
[116] pañcame hatthikāyoti hatthighaṭā. 6- sesesupi eseva nayo.
saṁvaroti pidahanaṁ. sādhu sabbattha saṁvaroti iminā kammapathabhedaṁ appattassa
kammassa saṁvaraṁ dasseti. lajjīti hirimā. lajjīgahaṇena cettha ottappampi
gahitameva hoti. pañcamaṁ.
6. appakasuttavaṇṇanā
[117] chaṭṭhe uḷāre uḷāreti paṇīte ca bahuke ca. majjantīti
mānamajjanena majjanti. atisāranti atikkamaṁ. kūṭanti pāsaṁ. pacchāsanti pacchā
tesaṁ. chaṭṭhaṁ.

footnote: 1 chaßēéa., i. sarīrampi 2 chaßēéa., i. sabbhīhi 3 chaßēéa., i. amatanti
footnote: 4 chaßēéa. upetītipi 5 sī., i. iti 6 ka. hatthighaṭo

page number: 133

7. atthakaraṇasuttavaṇṇanā
[118] sattame kāmahetūti kāmamūlakaṁ. kāmanidānanti kāmapaccayā.
kāmādhikaraṇanti kāmakāraṇā. sabbāni hetāni aññamaññavevacanāneva. bhadramukhoti
sundaramukho. ekadivasaṁ kira rājā atthakaraṇe 1- nisīdi. tattha paṭhamataraṁ lañcaṁ
gahetvā nisinnā amaccā assāmike 2- sāmike kariṁsu. rājā taṁ ñatvā "mayhaṁ
tāva paṭhavissarassa sammukhā cete 3- evaṁ karonti, parammukhā kinnāma na
karissanti, paññāyissati idāni viḍūḍabho 4- senāpati sakena rajjena, kiṁ mayhaṁ
evarūpehi lañcakhādakehi musāvādīhi saddhiṁ ekaṭṭhāne nisajjāyā"ti cintesi.
tasmā evamāha. khippaṁva oḍḍitanti kuminaṁ viya oḍḍitaṁ. yathā macchā oḍḍitaṁ
kuminaṁ pavisantā na jānanti, evaṁ sattā kilesakāmena vatthukāmaṁ vītikkamantā
na jānantīti attho. sattamaṁ.
8. mallikāsuttavaṇṇanā
[119] aṭṭhame atthi nu kho te malliketi kasmā pucchati? ayaṁ kira
mallikā duggatamālākārassa dhītā, ekadivasaṁ āpaṇato pūvaṁ gahetvā "mālārāmaṁ
gantvāva khādissāmī"ti gacchantī paṭipathe bhikkhusaṁghaparivāraṁ bhagavantaṁ bhikkhācāraṁ
pavisantaṁ disvā pasannacittā taṁ bhagavato adāsi, satthā nisīdanākāraṁ dassesi.
ānandatthero cīvaraṁ paññapetvā adāsi. bhagavā tattha nisīditvā taṁ pūvaṁ
paribhuñjitvā mukhaṁ vikkhāletvā sitaṁ pātvākāsi. thero "imissā bhante ko
vipāko bhavissatī"ti pucchi. ānanda ajjeva sā 5- tathāgatassa paṭhamaṁ bhojanaṁ
adāsi, ajjeva kosalarañño aggamahesī bhavissatīti. taṁdivasameva 6- rājā kāsigāme
bhāgineyyena yuddhe 7- parājito palāyitvā nagaraṁ āgacchanto mālārāmaṁ pavisitvā
balakāyassa āgamanaṁ āgamesi. tassa sā vattaṁ akāsi. so tāya katavatte 8-
pasīditvā taṁ antepuraṁ atihārāpetvā taṁ aggamahesiṭṭhāne ṭhapesi.

footnote: 1 chaßēéa. aḍḍakaraṇe 2 chaßēéa., i. assāmikepi 3 chaßēéa., i. pete
footnote: 4 chaßēéa. viṭṭūbho, sī. vijaṭabho * chaßēéa. aḍḍa.... 5 chaßēéa., i. ajjesā
footnote: 6 chaßēéa., i. taṁdivasameva ca 7 chaßēéa., i. yuddhena 8 chaßēéa., i. vatte

page number: 134

athekadivasaṁ cintesi "mayā imissā duggatakulassa dhītuyā mahantaṁ issariyaṁ
dinnaṁ, yannūnāhaṁ imaṁ puccheyyaṁ `ko te piyo'ti. sā `tvaṁ me mahārāja piyo'ti
vatvā puna maṁ pucchissati, athassāhaṁ `mayhampi tvaṁyeva piyā'ti vakkhāmī"ti.
so 1- aññamaññaṁ vissāsajananatthaṁ sammodanīyaṁ kathaṁ kathento pucchati. sā pana
devī paṇḍitā buddhupaṭṭhāyikā dhammupaṭṭhāyikā saṁghupaṭṭhāyikā mahāpuññā, 2- tasmā
evaṁ cintesi "nāyaṁ pañho rañño mukhaṁ oloketvā kathetabbo"ti. sā saraseneva
kathetvā rājānaṁ pucchi. rājā tāya sarasena kathitattā nivattituṁ alabhanto
sayampi saraseneva kathetvā "sukāraṇaṁ 3- idaṁ, tathāgatassa naṁ ārocessāmī"ti
gantvā bhagavato ārocesi. nevajjhagāti nādhigacchati. evaṁ piyo puthu attā
paresanti yathā ekassa attā piyo, evaṁ paresaṁ puthuttānaṁ 4- attā piyoti
attho. aṭṭhamaṁ.
9. yaññasuttavaṇṇanā
[120] navame thūṇūpanītānīti thūṇaṁ upanītāni, thūṇāya baddhāni honti.
parikammāni karontīti ettāvatā tehi bhikkhūhi raññā 5- āraddhayañño tathāgatassa
ārocito. kasmā pana raññā ayaṁ yañño āraddho? dussupinapaṭighātāya.
ekadivasaṁ kira rājā sabbālaṅkārapaṭimaṇḍito hatthikkhandhavaragato nagaraṁ anusañ-
caranto vātapānaṁ vivaritvā olokayamānaṁ ekaṁ itthiṁ disvā tassā paṭibaddhacitto
tato 6- paṭinivattitvā antepuraṁ pavisitvā ekassa purisassa tamatthaṁ ārocetvā
"gaccha tassā sassāmikabhāvaṁ vā assāmikabhāvaṁ vā jānāhī"ti pesesi. so taṁ 7-
gantvā pucchi. sā "eso me sāmiko āpaṇe nisinno"ti dassesi. rājapuriso
rañño tamatthaṁ ācikkhi, rājā taṁ purisaṁ pakkosāpetvā "maṁ upaṭṭhahā"ti āha.
nāhaṁ deva upaṭṭhātuṁ 8- jānāmīti ca vutte "upaṭṭhānaṁ nāma na ācariyasantike

footnote: 1 chaßēéa., i. iti so 2 chaßēéa., i. mahāpaññā 3 chaßēéa. sakāraṇaṁ
footnote: 4 chaßēéa., i. puthusattānampi 5 chaßēéa., i. rañño 6 chaßēéa., i. tatova
footnote: 7 chaßēéa., i. taṁ-saddo na dissati 8 chaßēéa. upaṭṭhahituṁ

page number: 135

uggahetabban"ti balakārena āvudhaphalakaṁ gāhāpetvā upaṭṭhākaṁ kāresi. 1- upaṭṭha-
hitvā gehaṁ gatamattameva ca naṁ puna pakkosāpetvā "upaṭṭhākena nāma rañño
vacanaṁ kattabbaṁ, gaccha ito yojanamagge 2- amhākaṁ sīsadhovanapokkharaṇī atthi,
tato aruṇamattikañca lohituppalamālañca gaṇhitvā ehi. sace ajjeva nāgacchasi,
rājāṇante 3- karissāmī"ti vatvā pesesi. so rājabhayena nikkhamitvā gato.
rājāpi tasmiṁ gate dovārikaṁ pakkosāpetvā "ajja sāyaṇheyeva dvāraṁ
pidahitvā `ahaṁ rājadūto vā uparājadūto vā'ti 4- bhaṇantānampi mā vivarī"ti
āha. so puriso mattikañca uppalāni ca gahetvā dvāre pidahitamatte
āgantvā bahuṁ vadantopi dvāraṁ alabhitvā parissayabhayena jetavanaṁ gato. rājāpi
balavapariḷāhena 6- abhibhūto kāle nisīdati, kāle tiṭṭhati, kāle nipajjati,
sanniṭṭhānaṁ 7- alabhanto yattha katthaci nisinnakova makkaṭaniddāya niddāyati.
pubbepi 8- tasmiṁyeva nagare cattāro seṭṭhiputtā paradārakakammaṁ 9- katvā
nandopanandāya nāma lohakumbhiyā nibbattiṁsu. te pheṇudehakaṁ pacamānā tiṁsa
vassasahassāni heṭṭhā gacchantā kumbhiyā talaṁ pāpuṇanti, tiṁsa vassasahassāni
upari gacchantā matthakaṁ pāpuṇanti. te taṁ divasaṁ ālokaṁ oloketvā attano
dukkaṭabhayena ekekaṁ gāthaṁ vattukāmā vattuṁ asakkontā ekekaṁ akkharameva āhaṁsu.
eko sakāraṁ, eko sokāraṁ, eko nakāraṁ, eko dukāraṁ āha. rājā
tesaṁ nerayikasattānaṁ saddaṁ sutakālato paṭṭhāya sukhaṁ avindamāno 10- taṁ rattāvasesaṁ
vītināmesi.
aruṇe uṭṭhite purohito āgantvā taṁ sukhaseyyaṁ pucchi. so "kuto me
ācariya sukhan"ti vatvā "supine evarūpe sadde assosin"ti ācikkhi. brāhmaṇo
"imassa rañño iminā supinena vuḍḍhi vā hāni vā natthi, apica kho pana

footnote: 1 chaßēéa., i. akāsi 2 chaßēéa., i. yojanamatte 3 chaßēéa., i. rājadaṇḍaṁ
footnote: 4 chaßēéa., i. rājadūto'ti vā `uparājadūto'ti vā 5 chaßēéa. pihitamatte
footnote: 6 chaßēéa. rāgapariḷāhena 7 sī. nisinnaṭṭhānaṁ 8 chaßēéa., i. pubbe ca

9 chaßēéa. paradārikakammaṁ, sī. paradārakammaṁ 10 chaßēéa., i. avindamānova

page number: 136

yaṁ imassa gehe atthi, taṁ samaṇassa gotamassa hoti, gotamasāvakānaṁ hoti,
brāhmaṇāpi 1- kiñci na labhanti, brāhmaṇānaṁ bhikkhaṁ uppādessāmī"ti
"bhāriyo 2- mahārāja supino tīsu jānīsu ekā paññāyati, rajjantarāyo vā bhavissati
jīvitantarāyo vā, devo vā na vassissatī"ti āha. kathaṁ sotthi bhaveyya
ācariyāti. mantetvā ñātuṁ sakkā mahārājāti. gacchatha ācariyehi saddhiṁ mantetvā
amhākaṁ sotthiṁ karothāti.
so sivikasālāyaṁ brāhmaṇe sannipātetvā tamatthaṁ ārocetvā "visuṁ
visuṁ gantvā evaṁ vadathā"ti tayo vagge akāsi. brāhmaṇā pavisitvā rājānaṁ
sukhaseyyaṁ pucchiṁsu. rājā purohitassa kathitaniyāmeneva kathetvā "kathaṁ sotthi
bhaveyyā"ti pucchi. mahābrāhmaṇā "sabbapañcapañcasataṁ 3- yaññaṁ yajitvā etassa
kammassa sotthi bhaveyya, evaṁ mahārāja ācariyā kathentī"ti āhaṁsu. rājā tesaṁ
sutvā anabhinanditvā apaṭikkositvā tuṇhī ahosi. atha dutiyavaggabrāhmaṇāpi
āgantvā tatheva kathesuṁ. tathā tatiyavaggabrāhmaṇāpi. atha rājā "yaññaṁ
karontū"ti āṇāpesi. tato paṭṭhāya brāhmaṇā usabhādayo pāṇe āharāpesuṁ,
nagare mahāsaddo udapādi. taṁ pavattiṁ ñatvā mallikā rājānaṁ tathāgatassa
santikaṁ pesesi. so gantvā bhagavantaṁ vanditvā ekamantaṁ nisīdi. atha naṁ
bhagavā "handa kuto nu tvaṁ mahārāja āgacchasi divādivassā"ti āha. rājā
"ajja me bhante supinake 4- cattāro saddā sutā, sohaṁ brāhmaṇe pucchiṁ,
brāhmaṇā `bhāriko 5- mahārāja supino, sabbapañcapañcasataṁ 3- yaññaṁ yajitvā
paṭikammaṁ karomā'ti āraddhā"ti āha. kinti te mahārāja saddā sutāti. so
yathāsutaṁ ārocesi. atha naṁ bhagavā āha:- pubbe mahārāja imasmiṁyeva nagare
cattāro seṭṭhiputtā paradārakā 6- hutvā nandopanandāya lohakumbhiyā nibbattā
saṭṭhīvassasahassamatthake ummujjiṁsu. 7-

footnote: 1 chaßēéa., i. brāhmaṇā 2 chaßēéa., i. bhāriyo ayaṁ 3 chaßēéa., i. sabbapañcasataṁ
footnote: 4 ma. supinakā 5 chaßēéa., i. bhāriyo 6 chaßēéa., i. paradārikā
footnote: 7 chaßēéa., i. uggacchiṁsu, ma. uppajjiṁsu

page number: 137

tattha eko:-
"saṭṭhivassasahassāni paripuṇṇāni sabbaso
niraye paccamānānaṁ kadā anto bhavissatī"ti 1-
ekaṁ 2- gāthaṁ vattukāmo ahosi. dutiyo:-
"sohaṁ nūna ito gantvā yoniṁ laddhāna mānusiṁ
vadaññū sīlasampanno kāhāmi kusalaṁ bahun"ti 1-
imaṁ. tatiyo:-
"natthi anto kuto anto na anto paṭidissati
tadā hi pakataṁ pāpaṁ mama tuyhañca mārisā"ti 1-
imaṁ. catuttho:-
"dujjīvitamajīvimhā *- ye sante na dadamhase
vijjamānesu bhogesu dīpannākamha attano"ti 1-
imaṁ. te imā gāthā vattuṁ asakkontā ekekaṁ akkharaṁ vatvā tatheva nimmuggā.
iti mahārāja te nerayikasattā yathākammena viraviṁsu. tassa saddassa sutapaccayā
tuyhaṁ hāni vā vuḍḍhi vā natthi. ettakānampana pasūnaṁ ghāṭanakammaṁ nāma
bhāriyanti nirayabhayena tajjitvā 3- dhammakathaṁ kathesi. rājā dasabale pasīditvā
"muñcāmi, nesaṁ jīvitaṁ dadāmi, haritāni ceva tiṇāni khādantu sītalāni ca
pānīyāni pivantu, sīto ca nesaṁ vāto upavāyatū"ti vatvā "gacchatha hārethā"ti
manusse āṇāpesi. te gantvā brāhmaṇe palāpetvā pāṇasaṅghaṁ 4- bandhanato
mocetvā nagare dhammabheriñcārāpesuṁ. 5-
atha rājā dasabalassa santike nisinno āha "bhante ekaratti nāma
tiyāmā hoti, mayhampana ajja dve rattiyo ekato ghaṭitā viya ahesun"ti.
sopi puriso tattheva nisinno āha "bhante yojanaṁ nāma catugāvutaṁ hoti,
mayhampana ajja dve yojanāni ekato katāni viya ahesun"ti. atha bhagavā

footnote: *1 pāli. jīvamha, khu. peta. 26/852-5/255 seṭṭhiputtapetavatthu, khu. jā. catukka.
footnote: 27/554-7/137 lohakumbhijātaka (syā) 2 chaßēéa., i. imaṁ 3 chaßēéa., i. tajjetvā 4 chaßēéa., i. taṁ pāṇasaṅghaṁ 5 chaßēéa., i.....carāpesuṁ

page number: 138

"jāgarassa tāva rattiyā dīghabhāvo pākaṭo, santassa yojanassa dīghabhāvo pākaṭo,
vaṭṭapatitassa pana bālaputhujjanassa anamataggaṁ saṁsāravaṭṭaṁ ekantaṁ dīghamevā"ti
rājānañca tañca purisaṁ nerayikasatte ca ārabbha dhammapade imaṁ gāthaṁ abhāsi:-
"dīghā jāgarato ratti dīghaṁ santassa yojanaṁ
dīgho bālāna saṁsāro saddhammaṁ avijānatan"ti. 1-
gāthāpariyosāne sopi 2- itthisāmiko puriso sotāpattiphale patiṭṭhahi.
etamatthaṁ viditvāti etaṁ kāraṇaṁ jānitvā.
sassamedhanti 3- porāṇarājakāle kira sassamedhaṁ purisamedhaṁ sammāpāsaṁ vāja-
peyyanti 4- cattāri saṅgahavatthūni ahesuṁ, yehi rājāno lokaṁ saṅgaṇhiṁsu. tattha
nipphannasassato dasamabhāgaggahaṇaṁ sassamedhaṁ nāma, sassasampādane medhāvitāti
attho. mahāyodhānaṁ chamāsikabhativetanānuppadānaṁ 5- purisamedhaṁ nāma, purisasaṅgaṇhane
medhāvitāti attho. daliddamanussānaṁ hatthato 6- lekhaṁ gahetvā tīṇi vassāni vināpi
vaḍḍhiyā sahassadavisahassamattadhanānuppadānaṁ sammāpāsaṁ nāma. taṁ hi sammā
manusse pāseti, hadaye bandhitvā viya ṭhapeti, tasmā sammāpāsanti vuccati.
"tāta mātulā"tiādinā nayena pana 7- saṇhavācābhaṇanaṁ vājapeyyaṁ nāma, piyavācāti
attho. evaṁ catūhi saṅgahavatthūhi saṅgahitaṁ raṭṭhaṁ iddhañceva hoti phītañca
pahūtannapānaṁ khemaṁ nirabbudaṁ, manussā mudā modamānā ure putte naccentā
apārutagharadvārā viharanti. idaṁ gharadvāresu aggaḷānaṁ abhāvato niraggaḷanti
vuccati. ayaṁ porāṇikā paveṇi.
aparabhāge pana okkākarājakāle brāhmaṇā imāni cattāri saṅgahavatthūni
imañca raṭṭhasampattiṁ parivattetvā uddhaṁ mūlakaṁ katvā assamedhaṁ purisamedhantiā-
dike pañca yaññe nāma akariṁsu. tesu assamettha medhanti vadhantīti assamedho. dvīhi
pariyaññehi yajitabbassa ekavīsatiyūpassa ekasmiṁ majjhimadivaseyeva sattanavutipañca-
pasusataghāṭabhiṁsanassa ṭhapetvā bhūmiñca purise ca avasesasabbavibhavadakkhiṇassa yaññassetaṁ

footnote: 1 khu. dhamma. 25/60/27 aññatarapurisavatthu 2 chaßēéa., i. so
footnote: 3 chaßēéa., i. assamedhantiādīsu pāli. assamedhaṁ 4 chaßēéa. vācāpeyyanti. evamuparipi
footnote: 5 chaßēéa., i. chamāsikaṁ bhattavetanānuppadānaṁ 6 ma.potthake

7 chaßēéa., i. pana-saddo na dissati

page number: 139

adhivacanaṁ. purisamettha medhantīti purisamedho. catūhi pariyaññehi yajitabbassa saddhiṁ
bhūmiyā assamedhe vuttavibhavadakkhiṇassa yaññassetaṁ adhivacanaṁ. sammamettha pāsentīti
sammāpāso. divase divase yugacchiggale pavesanadaṇḍakasaṅkhātaṁ 1- sammaṁ khipitvā
tassa patitokāse vedaṁ 2- saṁhārimehi yūpādīhi sarassatiyā nadiyā nimuggokāsato
pabhūti paṭilomaṁ gacchantena yajitabbassa sattayāgassetaṁ 3- adhivacanaṁ. vājamettha
pivantīti vājapeyyo. ekena pariyaññena sattarasahi pasūhi yajitabbassa
veḷuvayūpassa sattarasadakkhiṇassa 4- yaññassetaṁ adhivacanaṁ. natthi ettha aggaḷanti 5-
niraggaḷo. navahi pariyaññehi yajitabbassa saddhiṁ bhūmiyā ca purisehi ca assamedhe
vuttavibhavadakkhiṇassa sabbamedhapariyāyanāmassa assamedhavikappassevetaṁ adhivacanaṁ. mahā-
rambhāti mahākiccā mahākaraṇīyā. sammaggatāti sammā paṭipannā buddhādayo.
nirārambhāti appatthā appakiccā. yajanti anukulanti anukulesu yajanti,
niccabhattādiṁ pubbapurisehi paṭṭhapitaṁ, taṁ aparāparaṁ anupacchinnattā manussā
dadantīti attho. navamaṁ.
10. bandhanasuttavaṇṇanā
[121] dasame idha bhante raññāti idaṁ te bhikkhū tesu manussesu
ānandattherassa sukatakāraṇaṁ 6- ārocesuṁ. 7- rañño kira sakkena kusarājassa
dinno aṭṭha vaṅko 8- maṇi paveṇiyā āgato. rājā alaṅkaraṇakāle taṁ maṇiṁ
āharathāti āha. manussā "ṭhapitaṭṭhāne na passāmā"ti ārocesuṁ. rājā
antogharacārino "maṇiṁ pariyesitvā dethā"ti bandhāpesi. ānandatthero te
disvā sāṇiyā parikkhipāpetvā paṭisāmakānaṁ 9- ekaṁ upāyaṁ ācikkhi. te rañño
ārocesuṁ. rājā "paṇḍito thero, therassa vacanaṁ karothā"ti. paṭisāmakamanussā
rājaṅgaṇe udakacāṭiṁ ṭhapetvā sāṇiyā parikkhipāpetvā te manusse āhaṁsu "sāṭakaṁ

footnote: 1-1 chaßēéa., i.yugacchiggale pavesanadaṇḍakasaṅkhātanti ime pāṭhā na dissanti
footnote: 2 chaßēéa., i. vediṁ 3 chaßēéa. satrayāgassetaṁ 4 chaßēéa. sattarasakadakkhiṇassa
footnote: 5 chaßēéa. aggaḷāti, i. aggalo 6 sī., i sukāraṇaṁ

7 chaßēéa., i. ārocentā ārocesuṁ 8 ṭīkā. aṭṭhavaṅkoti aṭṭhaṁso
9 chaßēéa., i. disvā maṇipaṭisāmakānaṁ

page number: 140

pārupitvā ettha gantvā hatthaṁ otārethā"ti. maṇicoro cintesi "rājabhaṇḍaṁ
vissajjetuṁ vā vaḷañjetuṁ vā na sakkā"ti. so gehaṁ gantvā maṇiṁ upakacchake
ṭhapetvā sāṭakaṁ pārupitvā āgamma udakacāṭiyaṁ pakkhipitvā pakkāmi. mahājane
paṭikkante rājamanussā cāṭiyaṁ hatthaṁ otāretvā maṇiṁ disvā āharitvā rañño
adaṁsu. "ānandattherena kira dassitanayena maṇi diṭṭho"ti mahājano kolāhalaṁ
akāsi. te bhikkhū taṁ sukatakāraṇaṁ 1- tathāgatassa ārocentā imaṁ pavattiṁ
ārocesuṁ. satthā "anacchariyaṁ bhikkhave, yaṁ ānando manussānaṁ hatthāruḷhamaṇiṁ
āharāpeyya, yattha pubbe paṇḍitā attano ñāṇe ṭhatvā ahetukapaṭisandhiyaṁ
nibbattānaṁ tiracchānagatānampi hatthāruḷhaṁ bhaṇḍaṁ āharāpetvā rañño adaṁsū"ti
vatvā:-
"ukkaṭṭhe sūramicchanti mantīsu 2- akutūhalaṁ
piyañca annapānamhi atthe jāte ca paṇḍitan"ti 3-
mahāsārajātakaṁ kathesi.
na taṁ daḷhanti taṁ bandhanaṁ thiranti na kathenti. yadāyasanti yaṁ ayasā
kataṁ. sārattarattāti suṭṭhu rattarattā, sārattena vā rattā, 4- sāraṁ idanti
maññanāya 5- rattāti attho. apekkhāti ālayo nikanti. āhūti kathenti.
ohārinanti 6- catūsu apāyesu ākaḍḍhanakaṁ. sithilanti na āyasādibandhanaṁ viya
iriyāpathaṁ nivāretvā ṭhitaṁ. tena hi bandhanena baddhā paradesampi parasamuddampi 7-
gacchantiyeva. duppamuñcanti aññatra lokuttarañāṇena muñcituṁ asakkuṇeyyanti.
dasamaṁ. paṭhamo vaggo.
-----------

footnote: 1 chaßēéa., i. kāraṇaṁ 2 ka. mantesu 3 khu. jā. ekaka. 27/92/30 mahāsārajātaka
footnote: 4 chaßēéa. rattā sārattarattā 5 sī.,i. maññamānā 6 ka. ohārinti
footnote: 7 chaßēéa. ayaṁ pāṭho na dissati

page number: 141

2. dutiyavagga
1. sattajaṭilasuttavaṇṇanā
[122] dutiyavaggassa paṭhame pubbārāme migāramātupāsādeti
pubbārāmasaṅkhāte vihāre migāramātāya 1- pāsāde. tatrāyaṁ anupubbīkathā:- atīte
satasahassakappamatthake ekā upāsikā padumuttaraṁ bhagavantaṁ nimantetvā buddhappamukhassa
bhikkhusatasahassassa dānaṁ 2- datvā bhagavato pādamūle nipajjitvā "anāgate
tumhādisassa buddhassa aggupaṭṭhāyikā homī"ti patthanaṁ akāsi. sā kappasatasahassaṁ
devesu ca mānusesu ca saṁsaritvā amhākaṁ bhagavato kāle bhaddiyanagare
meṇḍakaputtassa dhanañjayaseṭṭhino 3- gehe sumanadeviyā kucchismiṁ paṭisandhiṁ
gaṇhi. jātakāle 4- visākhāti nāmaṁ akariṁsu. sā yadā bhagavā bhaddiyanagaraṁ
agamāsi, tadā pañcahi dārikāsatehi saddhiṁ bhagavato paccuggamanaṁ gatā
paṭhamadassanamhiyeva sotāpannā ahosi. aparabhāge sāvatthiyaṁ migāraseṭṭhiputtassa
puṇṇavaḍḍhanakumārassa gehaṁ gatā. tattha naṁ migāraseṭṭhī mātiṭṭhāne 5- ṭhapesi,
tasmā migāramātāti vuccati. tāya kārite pāsāde.
bahi dvārakoṭṭhaketi pāsādadvārakoṭṭhakassa bahi, na vihāradvārakoṭṭhakassa.
so kira pāsādo lohapāsādo viya samantā catudvārakoṭṭhakayuttena pākārena
parikkhitto. tesu pācīnadvārakoṭṭhakassa bahi pāsādacchāyāya pācīnalokadhātuṁ
olokento paññatte varabuddhāsane nisinno hoti.
paruḷhakacchanakhalomāti paruḷhakacchā paruḷhanakhā paruḷhalomā, kacchādīsu
dīghalomā dīghanakhā cāti attho. khārivividhanti vividhakhāriṁ nānappakārapabbajita-
parikkhārabhaṇḍakaṁ. avidūre atikkamantīti avidūramaggena nagaraṁ pavisanti. rājāhaṁ
bhanteti ahaṁ bhante rājā pasenadikosalo, mayhaṁ nāmaṁ tumhe jānāthāti.
kasmā pana rājā loke aggapuggalassa santike nisinno evarūpānaṁ

footnote: 1 chaßēéa., i. migāramātuyā 2 chaßēéa., i. bhikkhusaṁghassa satasahassadānaṁ
footnote: 3 chaßēéa. dhanañcayu..... 4 chaßēéa. jātakāle cassā 5 sī. mātuṭṭhāne

page number: 142

naggabhoganissirikānaṁ 1- añjaliṁ paggaṇhātīti. saṅgaṇhanatthāya. evaṁ hissa ahosi
"sacāhaṁ ettakampi etesaṁ na karissāmi, `mayaṁ puttadāraṁ pahāya etassatthāya
dubbhojanadukkhaseyyādīni anubhoma, ayaṁ amhākaṁ añjalimattakaṁ 2- na karotī"ti
attanā diṭṭhasutaṁ paṭicchādetvā na katheyyuṁ, evaṁ kate pana aniguhitvā 3-
kathessantī"ti. tasmā evamakāsi. apica satthu ajjhāsayajānanatthampi evamakāsi.
kāsikacandananti sasaṇhacandanaṁ. 4- mālāgandhavilepananti vaṇṇagandhatthāya 5-
mālaṁ sugandhabhāvatthāya gandhaṁ vaṇṇagandhatthāya vilepanañca dhārentena.
saṁvāsenāti saha vāsena. sīlaṁ veditabbanti ayaṁ sussīlo vā dussīlo
vāti saṁvasantena upasaṅkamantena jānitabbo. tañca kho dīghena addhunā na
ittaranti tañca sīlaṁ dīghena kālena veditabbaṁ, na ittarena. dvīhatīhañhi
saṁyatākāro ca saṁvutindriyākāro ca na 6- sakkā dassetuṁ. manasikarotāti tampi 7-
sīlamassa pariggahissāmīti manasikarontena paccavekkhanteneva sakkā jānituṁ, na
ittarena. paññavatāti tampi sappaññeneva paṇḍitena. bālo hi manasikarontova 8-
jānituṁ na sakkoti.
saṁvohārenāti kathanena.
"yo hi koci manussesu vohāraṁ upajīvati
evaṁ vāseṭṭha jānāhi vāṇijo so na brāhmaṇo"ti 9-
ettha hi byavahāro vohāro 10- nāma. "cattāro ariyavohārā cattāro
anariyavohārā"ti 11- ettha cetanā. "saṅkhā samaññā paññattivohāro"ti 12-
ettha paññatti. "vohāramattena so vohareyyā"ti 13- ettha kathāvohāro.
idhāpi esova adhippeto. ekaccassa hi sammukhā kathā parammukhāya kathāya na
sameti parammukhā kathā ca sammukhāya kathāya, tathā purimakathā pacchimakathāya,

footnote: 1 chaßēéa. naggabhogga... 2 chaßēéa., i. añjalimattampi 3 chaßēéa., i. anigūhitvā
footnote: 4 chaßēéa., i. saṇhacandanaṁ 5 sī. vaṇṇagahaṇatthāya 6 ka. na-saddo na dissati 7 chaßēéa. ayaṁ pāṭho na dissati 8 chaßēéa., i. manasikarontopi 9 maßēéa. 13/457/449
vāseṭṭhasutta 10 i. hi vaṇijjaṁ vohāro nāma 11 dī. pāṭi. 11/313/206
saṅgītisutta 12 abhi. saṅgaṇi. 34/1313/297 nikkhepakaṇḍa
13 saṁ. sagā. 15/25/17 arahantasutta

page number: 143

pacchimakathā ca purimakathāya. so kathenteneva sakkā jānituṁ "asuci eso
puggalo"ti. sucisīlassa pana purimaṁ pacchimena, pacchimañca purimena sameti, sammukhā
kathitaṁ parammukhā kathitena, parammukhā kathitañca sammukhā kathitena, tasmā kathentena
sakkā sucibhāvo jānitunti pakāsento evamāha.
thāmoti ñāṇathāmo. yassa hi ñāṇathāmo natthi, so uppannesu
upaddavesu gahetabbagahaṇaṁ kattabbakiccaṁ apassanto 1- andhakāraṁ gharaṁ 1- paviṭṭho
viya carati. tenāha āpadāsu kho mahārāja thāmo veditabboti. sākacchāyāti
saṅkathāya. duppaññassa hi kathā udake geṇḍuko 2- viya upalavati, paññavato
kathentassa paṭibhāṇaṁ anantaṁ 3- hoti. udakavipphanditeneva hi maccho khuddako vā
mahanto vāti ñāyati. ocarakāti heṭṭhā carakā. carā 4- hi pabbatamatthakena
carantāpi heṭṭhā carakāva honti. ocaritvāti avacaritvā vīmaṁsitvā, taṁ taṁ
pavattiṁ ñatvāti attho. rajojallanti rajañca jallañca. vaṇṇarūpenāti vaṇṇasaṇṭhānena.
ittaradassanenāti lahukadassanena. viyañjanenāti parikkhārabhaṇḍakena.
paṭirūpako mattikakuṇḍalovāti suvaṇṇakuṇḍalapaṭirūpako mattikakuṇḍalova.
lohaḍḍhamāsoti lohamāsako. 5- paṭhamaṁ.
2. pañcarājasuttavaṇṇanā
[123] dutiye rūpāti nīlapītādibhedaṁ rūpārammaṇaṁ. kāmānaṁ agganti etaṁ
kāmānaṁ uttamaṁ seṭṭhanti rūpagaruko āha. sesesupi eseva nayo. yatoti yadā.
manāpapariyantanti manāpanipphattikaṁ manāpakoṭikaṁ. tattha dve manāpāni
puggalamanāpaṁ sammatimanāpañca. puggalamanāpaṁ nāma yaṁ ekassa puggalassa iṭṭhaṁ kantaṁ
hoti, tadeva aññassa aniṭṭhaṁ akantaṁ. paccantavāsīnañhi gaṇḍupādāpi iṭṭhā
honti kantā manāpā, majjhimapadesavāsīnaṁ atijegucchā. tesañca moramaṁsādīni
iṭṭhāni honti, itaresaṁ tāni atijegucchāni. idaṁ puggalamanāpaṁ. itaraṁ
sammatimanāpaṁ.

footnote: 1-1 chaßēéa., i. advāragharaṁ 2 chaßēéa., i. geṇḍu 3 chaßēéa. anantaraṁ
footnote: 4 ka. cārā, sī., i. corā 5 chaßēéa. lohaḍḍhamāsako

page number: 144

iṭṭhāniṭṭhārammaṇaṁ nāma loke paṭivibhattaṁ natthi, vibhajitvā pana
dassetabbaṁ. vibhajantena pana 1- atiissarānaṁ mahāsammatamahāsudassanadhammāsokādīnaṁ
vasena vibhajitabbaṁ. tesaṁ hi dibbakappampi ārammaṇaṁ amanāpaṁ upaṭṭhāti.
atiduggatānaṁ dullabhannapānānaṁ vasena 2- na vibhajitabbaṁ. tesaṁ hi
kaṇājakabhattasitthānipi pūtimaṁsassa rasopi atimadhuro amatasadiso hoti. majjhimānampana
gaṇikamahāmattaseṭṭhikuṭumbikavāṇijādīnaṁ kālena iṭṭhaṁ kālena aniṭṭhaṁ labhamānānaṁ
vasena vibhajitabbaṁ. tañca panetaṁ ārammaṇaṁ javanaṁ paricchindituṁ na sakkoti. javanaṁ
hi iṭṭhepi rajati aniṭṭhepi, iṭṭhepi dussati aniṭṭhepi. ekantato pana
vipākacittaṁ iṭṭhāniṭṭhaṁ paricchindati. kiñcāpi hi micchādiṭṭhikā buddhaṁ 3- vā
saṁghaṁ vā mahācetiyādīni vā uḷārāni ārammaṇāni disvā akkhīni pidahanti
domanassaṁ āpajjanti, dhammasaddaṁ sutvā kaṇṇe thakenti,
cakkhuviññāṇasotaviññāṇāni 4- pana tesaṁ kusalavipākāneva honti. kiñcāpi
gūthasūkarādayo gūthagandhaṁ ghāyitvā khādituṁ labhissāmāti somanassajātā honti, gūthadassane
pana nesaṁ cakkhuviññāṇaṁ, tassa gandhaghāyane ghānaviññāṇaṁ, rasasāyane jivhāviññāṇañca
akusalavipākameva hoti. bhagavā pana puggalamanāpataṁ sandhāya te ca mahārāja
rūpātiādimāha.
candanaṅgaliyoti 5- idaṁ tassa upāsakassa nāmaṁ. paṭibhāti maṁ bhagavāti
mayhaṁ 6- ekaṁ kāraṇaṁ upaṭṭhāti paññāyati. tassa pañca 7- rājāno āmuttamaṇikuṇḍale
sajjitāya āpānabhūmiyā sanniveseneva 8- mahatā rājānubhāvena paramena
issariyavibhavena āgantvāpi dasabalassa santike ṭhitakālato paṭṭhāya divā padīpe
viya udakābhisitte aṅgāre viya suriyuṭṭhāne khajjopanake viya ca hatappabhe
hatasobhe taṁ tathāgatañca tehi sataguṇehi virocamānaṁ 9- disvā "mahantā vata bho
buddhā nāmā"ti paṭibhāṇaṁ udapādi. tasmā evamāha.

footnote: 1 chaßēéa., i. ca na 2 chaßēéa., i. vasenapi 3 sī. sambuddhaṁ
footnote: 4 ma. cakkhuviññāṇādīni 5 chaßēéa., i. candanaṅgaliko 6 chaßēéa. bhagavā mayhaṁ
footnote: 7 chaßēéa., i. tassa te pañca, sī. tassa te ca 8 chaßēéa., i. nisinnavaseneva

9 chaßēéa., i. tehi sattaguṇena sahassaguṇena virocamānaṁ

page number: 145

kokanadanti padumassevetaṁ vevacanaṁ. pātoti kālasseva. siyāti bhaveyya.
avītagandhanti avigatagandhaṁ. aṅgīrasanti sammāsambuddhaṁ. bhagavato hi aṅgato raṁsiyo 1-
nikkhamanti, tasmā aṅgīrasoti vuccati. yathā kokanadasaṅkhātaṁ padumaṁ pātova phullaṁ
avītagandhaṁ sugandhaṁ 2- siyā, evameva bhagavantaṁ aṅgīrasaṁ tapantaṁ ādiccamiva
antalikkhe virocamānaṁ passāti ayamettha saṅkhepattho. bhagavantaṁ acchādesīti bhagavato
adāsīti attho. lokavohārato panettha īdisaṁ vacanaṁ hoti. so kira upāsako
"ete tathāgatassa guṇesu pasīditvā mayhaṁ pañca uttarāsaṅge denti, ahaṁ
ete 3- bhagavatova dassāmī"ti cintetvā adāsi. dutiyaṁ.
3. doṇapākasuttavaṇṇanā
[124] tatiye 4- doṇapākasudanti doṇapākaṁ sudaṁ. 4- doṇassa taṇḍulānaṁ
pakkabhattaṁ tadupiyañca sūpabyañjanaṁ bhuñjatīti attho. bhuttāvīti pubbe bhattasammadaṁ
vinodetvā muhuttaṁ vissametvā buddhupaṭṭhānaṁ gacchati, taṁdivasampana bhuñjantova
dasabalaṁ saritvā hatthe dhovitvāva agamāsi. mahassāsīti tassa gacchato balavā
bhattapariḷāho udapādi, tasmā mahantehi assāsehi assasati, gattatopissa
sedabindūni muñcanti, 5- tamenaṁ ubhosu passesu ṭhatvā yamakatālavaṇṭehi bījanti,
buddhagāravena pana nipajjituṁ na ussahatīti idaṁ sandhāya "mahassāsī"ti vuttaṁ. imaṁ
gāthaṁ abhāsīti rājā bhojane amattaññutāya kilamati, phāsuvihāraṁ idānissa
karissāmīti cintetvā abhāsi. manujassāti sattassa. kahāpaṇasatanti pātarāse
paṇṇāsaṁ sāyamāse paṇṇāsanti evaṁ kahāpaṇasataṁ. pariyāpuṇitvāti raññā saddhiṁ
thokaṁ gantvā "imaṁ maṅgalāsiṁ kassa dammi mahārājā"ti. asukassa nāmāti
vutte 6- so taṁ asiṁ datvā 7- nivattitvā 8- dasabalassa santikaṁ āgamma vanditvā
ṭhitakova "gāthaṁ vadatha bho gotamā"ti vatvā bhagavatā vuttaṁ pariyāpuṇitvāti attho.

footnote: 1 chaßēéa., i. rasmiyo 2 chaßēéa., i. ayaṁ pāṭho na dissati 3 chaßēéa., i. ahampi te
footnote: 4-4 chaßēéa. doṇapākakuranti doṇapākaṁ kuraṁ 5 chaßēéa. muccanti 6 chaßēéa., i. nāma dehīti 7 sī., i. aññassa datvā 8 chaßēéa., i. ayaṁ pāṭho na dissati

page number: 146

bhattābhihāre sudaṁ bhāsatīti kathaṁ bhāsati? bhagavatā anusiṭṭhiniyāmena.
bhagavā hi naṁ evaṁ anusāsi "māṇava imaṁ pattaṁ pana dhova pattaṭṭhāne 1- mā
avaca, rañño bhuñajanaṭṭhāne ṭhatvā paṭhamapiṇaḍādīsu ca 2- avatvā avasānapiṇḍe
gahite vadeyyāsi, rājā sutvāva bhattapiṇḍaṁ chaḍḍessati, atha rañño hatthesu
dhotesu cāṭiṁ 3- apanetvā sitthāni gaṇetvā tadūpikaṁ bayañjanaṁ ñatvā punadivase
tāvattake taṇḍule hāreyyāsi, pātarāse 4- vatvā sāyamāse mā vadeyyāsī"ti.
so sādhūti paṭisuṇitvā taṁdivasaṁ rañño pātarāsaṁ bhutvā gatattā sāyamāse
bhagavatā 5- anusiṭṭhiniyāmena gāthaṁ abhāsi. rājā dasabalassa vacanaṁ saritvā
bhattapiṇḍaṁ cāṭiyaṁyeva 6- chaḍḍesi. rañño hatthesu dhotesu cāṭiṁ 3- apanetvā
sitthāni gaṇetvā 7- punadivaseva tattake taṇḍule hariṁsu.
nāḷikodanaparamatāya saṇṭhāsīti so kira māṇavo divase divase
tathāgatassa santikaṁ gacchati, dasabalassa vissāsiko ahosi. atha naṁ ekadivasaṁ pucchi
"rājā kittakaṁ bhuñjatī"ti. so "nāḷikodanan"ti āha. vaṭṭissati ettāvatā
purisabhāgo esa, ito paṭṭhāya gāthaṁ mā vadīti. iti rājā tattheva
saṇṭhāti. 8- diṭṭhadhammikena ceva atthena samparāyikena cāti ettha sallikhitasarīratā
diṭṭhadhammikattho nāma, sīlaṁ samparāyikattho. bhojane mattaññutā hi sīlaṅgannāma
hotīti. tatiyaṁ.
4. paṭhamasaṅgāmasuttavaṇṇanā
[125] catutthe vedehiputtoti vedehīti paṇḍitādhivacanametaṁ, paṇḍitatitthiyā
puttoti attho. caturaṅgininti hatthiassarathapattisaṅkhātehi catūhi aṅgehi
samannāgataṁ. sannayhitvāti cammapaṭimuñcanādīhi sannāhaṁ kāretvā. saṅgāmesunti
yujjhiṁsu. kena kāraṇena? mahākosalaraññā kira bimbisārassa dhītaraṁ dentena dvinnaṁ
rajjānaṁ antare satasahassuṭṭhāno kāsigāmo nāma dhītu dinno. ajātasattunā ca
pitari mārite mātāpissa rañño viyogasokena nacirasseva matā. tato rājā

footnote: 1 chaßēéa., i. imaṁ gāthaṁ naṭo viya pattapattaṭṭhāne 2 chaßēéa., i. paṭhamapiṇḍādīsupi
footnote: 3 chaßēéa., i. pātiṁ 4 chaßēéa., i. pātarāse ca 5 chaßēéa., i. bhagavato 6 chaßēéa. pātiyaṁyeva
footnote: 7 chaßēéa., i. gaṇetvā tadupiyaṁ byañjanaṁ ñatvā 8 chaßēéa., i. saṇṭhāsi

page number: 147

pasenadikosalo "ajātasattunā mātāpitaro māritā, mayhaṁ pitu santako gāmo"ti
tassatthāya aṭṭaṁ karoti. ajātasattupi "mayhaṁ mātu santako"ti iti 1- tassa
gāmassatthāya dvepi mātulabhāgineyyā yujjhiṁsu.
pāpā devadattādayo mittā assāti pāpamitto. tevassa 2- sahāyāti
pāpasahāyo. tesvevassa cittaṁ ninnaṁ sampavaṅkanti pāpasampavaṅko. pasenadikosalassa 3-
sāriputtattherādīnaṁ vasena kalyāṇamittāditā veditabbā. dukkhaṁ
sessatīti 4- jitāni hatthiādīni anusocanto dukkhaṁ sayissati. 5- idaṁ bhagavā
puna tassa jayakāraṇaṁ disvā āha. jayaṁ veraṁ pasavatīti jinanto veraṁ pasavati,
veripuggale 6- labhati. catutthaṁ.
5. dutiyasaṅgāmasuttavaṇṇanā
[126] pañcame abbhuyyāsīti parājaye garahappatto "ārāmaṁ gantvā
bhikkhūnaṁ kathāsallāpaṁ suṇathā"ti 7- rattibhāge buddharakkhitena nāma vuḍḍhapabbajitena
dhammarakkhitassa vuḍḍhapabbajitassa "sace rājā imañca upāyaṁ katvā gaccheyya,
puna jineyyā"ti vuttajayakāraṇaṁ sutvā abhiuyyāsi.
yāvassa upakappatīti yāva tassa upakappati sayhaṁ hoti. yadā caññeti yadā
caññe. 8- vilumpantīti taṁ vilumpitvā ṭhitapuggalaṁ vilumpanti. vilumpatīti 9-
vilumpiyati. ßēhānañhi maññatīti "kāraṇan"ti hi maññati. yadāti yasmiṁ kāle.
jetāraṁ labhate jayanti jayanto puggalo pacchā jetārampi labhati. rosetāranti
ghaṭetāraṁ. rosakoti ghaṭako. 10- kammavivaṭṭenāti kammapariṇāmena, tassa
vilumpanakammassa vipākadānena. so vilutto vilumpatīti so vilumpako vilumpiyati.
pañcamaṁ.
6. mallikāsuttavaṇṇanā
[127] chaṭṭhe upasaṅkamīti mallikāya deviyā gabbhavuṭṭhānakāle pasūtigharaṁ 11-
paṭijaggāpetvā ārakkhaṁ datvā upasaṅkami. anattamano ahosīti "duggatakulassa

footnote: 1 chaßēéa. ayaṁ saddo na dissati 2 chaßēéa. teyevassa 3 chaßēéa. pasenadissa
footnote: 4 chaßēéa. setīti 5 ma. sayati 6 chaßēéa., i. veripuggalaṁ 7 chaßēéa., i. suṇāthāti
footnote: 8 chaßēéa., i. aññe 9 chaßēéa. viluppatīti 10 chaßēéa., i. ghaṭṭako 11 chaßēéa. sūtigharaṁ

page number: 148

me dhītu mahantaṁ issariyaṁ dinnaṁ, sace puttaṁ alabhissa, mahantaṁ sakkāraṁ addhā
gamissa, 1- tato dāni parihīnā"ti anattamano ahosi. seyyāti dandhapaññasamā
elamūgaputtato ekaccā itthīyeva seyyā. posāti posehi. janādhipāti
janādhiparājānaṁ 2- ālapati. sassudevāti sassusassuradevatā. disampatīti disājeṭṭhaka.
tādisā subhariyāti 3- tādisāya subhariyāya. chaṭṭhaṁ.
7. paṭhamāppamādasuttavaṇṇanā
[128] sattame samadhiggayhāti samadhiggaṇhitvā, ādiyitvāti attho.
appamādoti kārāpakāppamādo. samodhānanti samāvadhānaṁ upakkhepaṁ. evameva
khoti hatthipadaṁ viya hi kārāpakāppamādo, sesapadajātāni viya avasesā catubhūmikā 4-
kusaladhammā. te hatthipade sesapadāni viya appamāde samodhānaṁ gacchanti,
appamādassa anto parivattanti. yathā ca hatthipadaṁ sesapadānaṁ aggaṁ seṭṭhaṁ
mahantaṁ, 5- evaṁ appamādo sesadhammānanti dasseti. mahaggatalokuttaradhammānampi
hesa paṭilābhakaṭṭhena lokiyopi samāno aggova hoti.
appamādaṁ pasaṁsantīti "etāni āyuādīni patthayantena appamādova
kattabbo"ti appamādameva pasaṁsanti. yasmā vā puññakiriyāsu paṇḍitā appamādaṁ
pasaṁsanti, tasmā āyuādīni patthayantena appamādova kātabboti attho.
atthābhisamayāti atthapaṭilābhā. sattamaṁ.
8. dutiyāppamādasuttavaṇṇanā
[129] aṭṭhame so ca kho kalyāṇamittassāti so cāyaṁ dhammo
kalyāṇamittasseva svākkhāto nāma hoti, na pāpamittassa. 6- kiñcāpi hi dhammo
sabbesampi svākkhātova, kalyāṇamittassa pana sussūsantassa saddahantassa atthaṁ
pūreti bhesajjaṁ viya vaḷañjentassa na itarassāti. tenetaṁ vuttaṁ. dhammoti cettha
desanādhammo veditabbo.

footnote: 1 chaßēéa., i. adhigamissa 2 chaßēéa., i. janādhibhuṁ rājānaṁ, sī. janābhibhuṁ rājānaṁ
footnote: 3 chaßēéa., i. subhagiyāti 4 chaßēéa. catubhūmakā 5 chaßēéa.,i. ayaṁ pāṭho na dissati
footnote: 6 chaßēéa., i.pāpamittassāti * chaßēéa. kalyāṇamittasutta....

page number: 149

upaḍḍhamidanti thero kira raho gato cintesi "ayaṁ samaṇadhammo 1-
ovādake anusāsake kalyāṇamitte sati paccattapurisakāre ṭhitassa sampajjati, iti 2-
upaḍḍhaṁ kalyāṇamittato hoti, upaḍḍhaṁ paccattapurisakārato"ti. athassa etadahosi
"ahaṁ padesañāṇe ṭhito nippadesaṁ cintetuṁ na sakkomi, satthāraṁ pucchitvā
nikkaṅkho bhavissāmī"ti. tasmā satthāraṁ upasaṅkamitvā evamāha. brahmacarissāti
ariyamaggassa. yadidaṁ kalyāṇamittatāti yā esā kalyāṇamittatā nāma, sā
upaḍḍhaṁ, tato upaḍḍhaṁ āgacchatīti attho. iti therena "upaḍḍhupaḍḍhā
sammādiṭṭhiādayo kalyāṇamittato āgacchanti, upaḍḍhupaḍḍhā paccattapurisakārato"ti
vuttaṁ. kiñcāpi therassa ayaṁ manoratho, yathā pana bahūhi silāthambhe ussāpite "ettakaṁ
ṭhānaṁ asukena ussāpitaṁ, ettakaṁ asukenā"ti vinibbhogo natthi, yathā ca
mātāpitaro nissāya uppanne putte 3- "ettakaṁ mātito nibbattaṁ, ettakaṁ
pitito"ti vinibbhogo natthi, evaṁ idhāpi. avinibbhogadhammo hesa, "ettakaṁ
sammādiṭṭhiādīnaṁ kalyāṇamittato nibbattaṁ, ettakaṁ paccattapurisakārato"ti na
sakkā laddhuṁ, kalyāṇamittatāya pana upaḍḍhaguṇo labbhatīti 4- therassa ajjhāsayena
upaḍḍhaṁ nāma jātaṁ, sakalaguṇo paṭilabbhatīti bhagavato ajjhāsayena sakalaṁ
nāma jātaṁ. kalyāṇamittatāti cetaṁ pubbabhāgapaṭilābhaṁ 5- nāmāti gahitaṁ. atthato
kalyāṇamittaṁ nissāya laddhā sīlasamādhivipassanāvasena cattāro khandhā.
saṅkhārakkhandhotipi vadantiyeva.
mā hevaṁ ānandāti ānanda mā evaṁ abhaṇi, bahussuto tvaṁ
sekhapaṭisambhidappatto aṭṭha vare gahetvā maṁ upaṭṭhahasi, catūhi acchariyabbhūtadhammehi
samannāgato, tādisassa evaṁ kathetuṁ na vaṭṭati. sakalameva hidaṁ ānanda
brahmacariyaṁ, yadidaṁ kalyāṇamittatāti idaṁ bhagavā "cattāro maggā cattāri phalāni
tisso vijjā cha abhiññā sabbaṁ kalyāṇamittamūlakameva hotī"ti 6- sandhāyāha.

footnote: 1 chaßēéa., i. samaṇadhammo nāma 2 chaßēéa., i. ayaṁ saddo na dissati
footnote: 3 chaßēéa., i. uppannesu puttesu 4 ma. upaḍḍhaguṇe labhati
footnote: 5 chaßēéa., i. pubbabhāgapaṭilābhaṅgaṁ 6 ma. hoti taṁ

page number: 150

idāni vacībhedeneva kāraṇaṁ dassento kalyāṇamittassetantiādimāha. tattha
pāṭikaṅkhanti pāṭikaṅkhitabbaṁ icchitabbaṁ, avassabhāvīti attho.
idhāti imasmiṁ sāsane. sammādiṭṭhiṁ bhāvetītiādīsu aṭṭhannaṁ ādipadānaṁyeva
tāva ayaṁ saṅkhepavaṇṇanā:- sammā dassanalakkhaṇā sammādiṭṭhi. sammā
abhiniropanalakkhaṇo sammāsaṅkappo. sammā pariggahalakkhaṇā sammāvācā. sammā
samuṭṭhāpanalakkhaṇo sammākammanto. sammā vodāpanalakkhaṇo sammāājīvo. sammā
paggahalakkhaṇo sammāvāyāmo. sammā upaṭṭhānalakkhaṇā sammāsati. sammā
samādhānalakkhaṇo sammāsamādhi. tesu ekekassa tīṇi kiccāni honti. seyyathīdaṁ?
sammādiṭṭhi tāva aññehipi attano paccanīkakilesehi saddhiṁ micchādiṭṭhiṁ pajahati,
nirodhaṁ ārammaṇaṁ karoti, sampayuttadhamme ca passati tappaṭicchādakamohavidhamanavasena 1-
asammohato. sammāsaṅkappādayopi tatheva micchāsaṅkappādīni ca pajahanti, nirodhañca
ārammaṇaṁ karonti. visesato panettha sammādiṭṭhi sahajātadhamme sammā dasseti,
sammāsaṅkappo sahajātadhamme abhiniropeti, sammāvācā sammā pariggaṇhati,
sammākammanto sammā samuṭṭhāpeti, sammāājīvo sammā vodāpeti, sammāvāyāmo
sammā paggaṇhati, sammāsati sammā upaṭṭhāpeti, sammāsamādhi sammā samādahati. 2-
apicesā sammādiṭṭhi nāma pubbabhāge nānākhaṇā nānārammaṇā hoti,
maggakāle 3- ekakkhaṇā ekārammaṇā. kiccato pana 4- dukkhe ñāṇantiādīni
cattāri nāmāni labhati. sammāsaṅkappādayopi pubbabhāge nānākhaṇā nānārammaṇā
honti, maggakāle ekakkhaṇā ekārammaṇā. tesu sammāsaṅkappo kiccato
nekkhammasaṅkappotiādīni tīṇi nāmāni labhati. sammāvācādayo tayo viratiyopi
honti cetanādayopi, 5- maggakkhaṇe pana viratiyova. sammāvāyāmo sammāsatīti
idampi dvayaṁ kiccato sammappadhānasatipaṭṭhānavasena cattāri nāmāni labhati,
sammāsamādhi pana pubbabhāgepi maggakkhaṇepi sammāsamādhiyeva.

footnote: 1 sī. tappaṭicchādakamohaviddhaṁsanavasena 2 chaßēéa. dahati 3 ma. maggakkhaṇe
footnote: 4 chaßēéa., i. pana sammādiṭṭhi 5 chaßēéa. cetanāyopi

page number: 151

evaṁ tāva "sammādiṭṭhin"tiādinā nayena vuttānaṁ aṭṭhannaṁ ādipadānaṁyeva
atthavaṇṇanaṁ ñatvā idāni bhāveti vivekanissitantiādīsu evaṁ ñātabbaṁ. 1-
bhāvetīti vaḍḍheti, attano cittasantāne punappunaṁ janeti, abhinibbattetīti
attho. vivekanissitanti vivekaṁ nissitaṁ. 2- vivekoti vivittatā. sacāyaṁ 3-
tadaṅgaviveko vikkhambhanasamudchedapaṭipassaddhinissaraṇavivekoti pañcavidho. evametasmiṁ
pañcavidhe viveke. vivekanissitanti tadaṅgavivekanissitaṁ samucchedavivekanissitaṁ
nissaraṇavivekanissitañca sammādiṭṭhiṁ bhāvetīti ayamattho veditabbo. tathāyaṁ 4-
ariyamaggabhāvanānuyutto yogī vipassanākkhaṇe kiccato tadaṅgavivekanissitaṁ, ajjhāsayato
nissaraṇavivekanissitaṁ, maggakāle pana kiccato samucchedavivekanissitaṁ, ārammaṇato
nissaraṇavivekanissitaṁ sammādiṭṭhiṁ bhāveti. esa nayo virāganissitādīsu. vivekatthā
eva hi virāgādayo.
kevalañcettha vossaggo duvidho pariccāgavossaggo ca pakkhandanavossaggo
cāti. tattha pariccāgavossaggoti vipassanākkhaṇe ca tadaṅgavasena maggakkhaṇe ca
samucchedavasena kilesappahānaṁ. pakkhandanavossaggoti vipassanākkhaṇe tanninnabhāvena,
maggakkhaṇe pana ārammaṇakaraṇena nibbānapakkhandanaṁ. tadubhayampi imasmiṁ
lokiyalokuttaramissake atthavaṇṇanānaye vaṭṭati. tathā hi ayaṁ sammādiṭṭhi yathāvuttena
pakārena kilese ca pariccajati, nibbānañca pakkhandati.
vossaggapariṇāminti iminā pana sakalena vacanena vossaggatthaṁ pariṇāmantaṁ
pariṇatañca, paccantaṁ 5- paripakkañcāti idaṁ vuttaṁ hoti. ayaṁ hi
ariyamaggabhāvanānuyutto bhikkhu yathā sammādiṭṭhi kilesapariccāgavossaggatthaṁ
nibbānapakkhandanavossaggatthañca paripaccati, yathā ca paripakkā hoti, tathā naṁ
bhāvetīti. esa nayo sesamaggaṅgesu.
āgammāti ārabbha sandhāya paṭicca. jātidhammāti jātisabhāvā jātipakatikā.
tasmāti yasmā sakalo ariyamaggopi kalyāṇamittaṁ nissāya labbhati, tasmā. handāti

footnote: 1 chaßēéa. ñātabbā, i. ñātabbo 2 chaßēéa. vivekaṁ nissitaṁ, viveke vā nissitanti
footnote: vivekanissitaṁ 3 chaßēéa., i. vivittā cāyaṁ 4 chaßēéa. yathā hi ayaṁ, sī., i. yathā cāyaṁ
footnote: 5 chaßēéa., i. paripaccantaṁ

page number: 152

vacasāyatthe 1- nipāto. appamādaṁ pasaṁsantīti appamādaṁ vaṇṇayanti, tasmā
appamādo kātabbo. atthābhisamayāti atthapaṭilābhā. aṭṭhamaṁ.
9. paṭhamāputtakasuttavaṇṇanā
[130] navame divādivassāti divasassa divā, majjhantikasamayeti attho.
sāpateyyanti dhanaṁ. ko pana vādo rūpiyassāti suvaṇṇarajatatambaloha-
kāḷalohaphālakacchakādibhedassa ghanakatassa 2- ceva paribhogabhājanādibhedassa ca rūpiyabhaṇḍassa
ko pana 3- vādo, "ettakaṁ nāmā"ti kā paricchedakathāti attho. kāṇājakanti 4-
sakoṇḍabhattaṁ. 5- bilaṅgadutiyanti kañjikadutiyaṁ. sāṇanti sāṇavākamayaṁ. tipakkhavasananti
tīṇi khaṇḍāni dvīsu ṭhānesu sibbitvā katanivāsanaṁ.
asappurisoti lāmakapuriso. uddhaggikantiādīsu uparūparibhūmīsu phaladānavasena
uddhaṁ aggamassāti uddhaggikā. saggassa hitā tatrupapattijananatoti sovaggikā.
nibbattanibbaṭṭhānesu 6- sukho vipāko assāti sukhavipākā. suṭṭhu aggānaṁ
dibbavaṇṇādīnaṁ visesānaṁ nibbattanato saggasaṁvattanikā. evarūpaṁ dakkhiṇadānaṁ na
patiṭṭhapetīti.
sātodakāti madhurodakā. setakāti 7- vīcīnaṁ bhinnaṭṭhāne udakassa setatāya
setakā. 7- supatitthāti sundaratitthā. tañjanoti yena udakena sā 8- sātodakā, taṁ
udakaṁ jano bhājanāni pūretvā neva hareyya. na yathāpaccayaṁ vā kareyyāti yaṁ yaṁ
udakena udakakiccaṁ kātabbaṁ, taṁ taṁ na kareyya. tadapeyyamānanti taṁ apeyyamānaṁ.
kiccakaro ca hotīti attano kammantakiccakaro 9- ceva kusalakiccakaro ca, bhuñjati
ca, kammante ca payojeti, dānañca detīti attho. navamaṁ.
10. dutiyāputtakasuttavaṇṇanā
[131] dasame piṇḍapātena paṭipādesīti piṇḍapātena saddhiṁ saṁyojesi,
piṇḍapātaṁ adāsīti attho. pakkāmīti kenacideva rājūpaṭṭhānādikiccena gato.

footnote: 1 chaßēéa. vavassaggatthe 2 sī. ghanakassa 3 chaßēéa., i. pana ko 4 chaßēéa., i. kaṇājakanti
footnote: 5 chaßēéa., i. sakuṇḍakabhattaṁ 6 chaßēéa., i. nibbattaṭṭhānesu 7 chaßēéa. setodakā
footnote: 8 chaßēéa. ayaṁ pāṭho na dissati 9 chaßēéa. attanā kattabbakiccakaro

page number: 153

pacchā vippaṭisārī ahosīti so kira aññesupi divasesu taṁ paccekasambuddhaṁ
passati, dātumpanassa cittaṁ na uppajjati. tasmiṁ pana divase ayaṁ padumavatideviyā
tatiyaputto tagarasikhī paccekasambuddho gandhamādanapabbate phalasamāpattisukhena
vītināmetvā pubbaṇhasamaye vuṭṭhāya anotattadahe mukhaṁ dhovitvā manosilātale
nivāsetvā kāyabandhanaṁ bandhitvā pattacīvaramādāya abhiññāpādakaṁ catutthajjhānaṁ
samāpajjitvā iddhiyā vehāsaṁ abbhuggantvā nagaradvāre oruyha cīvaraṁ pārupitvā
pattamādāya nagaravāsīnaṁ nagaradvāresu 1- sahassabhaṇḍikaṁ ṭhapento viya pāsādikehi
abhikkantādīhi anupubbena seṭṭhino gharadvāraṁ sampatto. taṁdivasañca seṭṭhī
pātova uṭṭhāya paṇītabhojanaṁ bhuñjitvā gharadvārakoṭṭhake āsanaṁ paññāpetvā
dantantarāni sodhento nisinno hoti. so paccekasambuddhaṁ disvā taṁdivasaṁ
pāto bhutvā nisinnattā dānacittaṁ uppādetvā bhariyaṁ pakkosāpetvā "imassa
samaṇassa piṇḍapātaṁ dehī"ti vatvā pakkāmi.
seṭṭhibhariyā cintesi "mayā ettakena kālena imassa `dethā'ti vacanaṁ na
sutapubbaṁ, dāpentopi ca ajja na yassa vā tassa vā dāpeti, vītarāgadosamohassa
vantakilesassa ohitabhārassa paccekasambuddhassa dāpeti, yaṁ vā taṁ
vā adatvā paṇītaṁ piṇḍapātaṁ dassāmī"ti gharā nikkhamma paccekasambuddhaṁ
pañcapatiṭṭhitena vanditvā pattaṁ ādāya antonivesane paññattāsane nisīdāpetvā
suparisuddhehi sālitaṇḍulehi bhattaṁ sampādetvā tadanurūpaṁ khādanīyabyañjanaṁ
sūpeyyañca sallakkhetvā 2- bahi gandhehi alaṅkaritvā 3- paccekabuddhassa hatthesu
patiṭṭhapetvā vandi. paccekabuddho "aññesampi paccekabuddhānaṁ saṅgahaṁ
karissāmī"ti aparibhuñkhitvāva anumodanaṁ katvā pakkāmi. sopi kho seṭṭhī bāhirato
āgacchanto paccekabuddhaṁ disvā mayaṁ "tumhākaṁ piṇḍapātaṁ dethā"ti vatvā pakkantā,
apica kho 4- laddhoti. āma seṭṭhi laddhoti. "passāmī"ti gīvaṁ ukkhipitvā
olokesi. athassa piṇḍapātagandho uṭṭhahitvā nāsapuṭaṁ pahari. so cittaṁ saṁyametuṁ
asakkonto pacchā vippaṭisārī ahosīti.

footnote: 1 chaßēéa. gharadvāresu 2 chaßēéa., i. sallakkhetvā pattaṁ pūretvā
footnote: 3 chaßēéa. samalaṅkaritvā 4 chaßēéa., i. api vo

page number: 154

varametantiādi vippaṭisārassa uppannākārassa dassanaṁ. bhātu ca pana
ekaputtakaṁ sāpateyyassa kāraṇā jīvitā voropesīti tadā kirassa avibhatteyeva
kuṭumbe mātāpitaro ca jeṭṭhabhātā ca kālamakaṁsu. so bhātujāyāya saddhiṁyeva
saṁvāsaṁ kappesi. bhātu panassa eko putto hoti, taṁ vīthiyā kīḷantaṁ manussā
vadanti "ayaṁ dāso ayaṁ dāsī idaṁ yānaṁ idaṁ dhanaṁ tava santakan"ti. so tesaṁ
kathaṁ gahetvā "ayandāni 1- mayhan"tiādīni 2- katheti.
athassa cūḷapitā cintesi "ayaṁ dārako idāneva evaṁ katheti, 3-
mahallakakāle kuṭumbaṁ majjhe chindāpeyya, 4- idānevassa kattabbaṁ karissāmī"ti
ekadivasaṁ vāsiṁ ādāya "ehi putta araññaṁ gacchāmā"ti taṁ araññaṁ netvā
viravantaṁ viravantaṁ māretvā āvāṭe pakkhipitvā paṁsunā paṭicchādesi. idaṁ
sandhāyetaṁ vuttaṁ. sattakkhattunti satta vāre. pubbapacchimacetanāvasena cettha
attho veditabbo. ekapiṇḍapātadānasmiṁ hi ekāva cetanā dve paṭisandhiyo
na deti, pubbapacchimacetanāhi panesa sattakkhattuṁ sagge, sattakkhattuṁ seṭṭhikule
nibbatto. purāṇanti paccekabuddhassa dinnapiṇḍapātacetanākammaṁ.
pariggahanti pariggahitavatthu. anujīvinoti ekaṁ mahākulaṁ nissāya
paṇṇāsampi saṭṭhīpi kulāni jīvanti, te manusse sandhāyetaṁ vuttaṁ. sabbannādāya
gantabbanti sabbametaṁ na ādiyitvā gantabbaṁ. sabbaṁ nikkhepagāminanti 5-
sabbametaṁ nikkhepasabhāvaṁ, 6- pariccajitabbasabhāvamevāti attho. dasamaṁ.
dutiyo vaggo.
----------

footnote: 1 chaßēéa. ayaṁ dāso, sī. ayaṁ dāsī 2 chaßēéa. mayhaṁ santakantiādīni 3 chaßēéa. kathesi
footnote: 4 chaßēéa., i. bhindāpeyya 5 chaßēéa. sabbaṁ nikkhippagāminanti
footnote: 6 chaßēéa. nikkhippasabhāvaṁ

page number: 155

3. tatiyavagga
1. puggalasuttavaṇṇanā
[132] tatiyavaggassa paṭhame nīcakule pacchā jātiādikena 1- tamena
yuttoti tamo. kāyaduccaritādīhi puna nirayatamūpagamanato tamaparāyano. iti ubhayenapi
khandhatamova kathito hoti. aḍḍhakule pacchā jātiādikena 2- jotinā yuttato
joti, ālokabhūtoti 3- vuttaṁ hoti. kāyasucaritādīhi puna saggūpapattijotibhāvūpagamanato
jotiparāyano. iminā nayena itarepi dve veditabbā
venakuleti vilīvakārakule. nesādakuleti migaluddhakādīnaṁ kule. rathakārakuleti
cammakārakule. pukkusakuleti pupphachaḍḍakakule. kasiravuttiketi dukkhavuttike.
dubbaṇṇoti paṁsupisācako viya jhāmakhāṇuvaṇṇo. duddassikoti vijātamātuyāpi
amanāpadassano. okoṭimakoti lakuṇḍako. 4- kāṇoti ekakkhikāṇo vā
ubhayakkhikāṇo vā. kuṇīti ekahatthakuṇi vā ubhayahatthakuṇi vā. khañjoti ekapādakhañjo
vā ubhayapādakhañjo vā. pakkhahatoti hatapakkho pīṭhasappī. padīpeyyassāti
telakapallakādino padīpaupakaraṇassa. evaṁ kho mahārājāti ettha eko
puggalo bahiddhā ālokaṁ adisvā mātu kucchismiṁyeva kālaṁ katvā apāyesu
nibbatto 5- sakalampi kappaṁ saṁsarati, sopi tamotamaparāyanova. so pana kuhakapuggalo
bhaveyya. kuhakassa hi evarūpā nipphatti 6- hotīti vuttaṁ.
ettha ca "nīcakule pacchājāto 7- hoti caṇḍālakule vā"tiādīhi
āgamanavipatti ceva pubbuppannapaccayavipatti ca dassitā. daḷiddetiādīhi
pavattapaccayavipatti. kasiravuttiketiādīhi ājīvupāyavipatti. dubbaṇṇotiādīhi
attabhāvavipatti. bahvābādhotiādīhi dukkhakāraṇasamāyogo. na lābhītiādīhi
sukhakāraṇavipatti ceva upabhogavipatti ca. kāyena duccaritantiādīhi tamapārayanabhāvassa
kāraṇasamāyogo. kāyassa bhedātiādīhi samparāyikatamūpagamo. sukkapakkho
vuttapaṭipakkhanayena veditabbo.

footnote: 1 chaßēéa., i. "nīce kule paccājāto"tiādikena
footnote: 2 chaßēéa., i. "ucce kule paccājāto"tiādikena 3 chaßēéa. ālokībhūtoti
footnote: 4 sī., i. lakuṇṭako 5 chaßēéa., i. nibbattanto

6 chaßēéa. nibbatti 7 chaßēéa. paccājāto

page number: 156

akkosatīti dasahi akkosavatthūhi akkosati. paribhāsatīti "kasmā tiṭṭhatha,
kiṁ tumhehi amhākaṁ kasikammādīni katānī"tiādīhi paribhavavacanehi paribhāsati.
rosetīti ghaṭeti. 1- abyaggamanasoti ekaggacitto. paṭhamaṁ.
2. ayyikāsuttavaṇṇanā
[133] dutiye jiṇṇāti jarājiṇṇā. vuḍḍhāti vayovuḍḍhā. mahallikāti
jātimahallikā. addhagatāti addhaṁ dīghakālaṁ 2- atikkantā. vayoanuppattāti
pacchimavayaṁ sampattā. piyā manāpāti rañño kira mātari matāya ayyikānaṁ
mātiṭṭhāne 3- ṭhatvā paṭajaggi, tenassa ayyikāya balavapemaṁ uppajji. tasmā
evamāha. hatthiratanenāti satasahassagghaniko 4- hatthī satasahassagghanikena alaṅkārena
alaṅkato hatthiratanaṁ nāma. assaratanepi eseva nayo. gāmavaropi satasahassuṭṭhānagāmova.
sabbāni tāni bhedanadhammānīti tesu hi kiñci kayiramānameva 5- bhijjati,
kiñci katavayositaṁ 6- cakkato anapanītameva, kiñci apanetvā bhūmiyaṁ ṭhapitamattaṁ, kiñci
tato paraṁ, evameva sattesupi koci paṭisandhiṁ gahetvā marati, koci muḷhagabbhāya
mātari mātu kucchito anikkhantova, koci nikkhantamatto, koci tato paranti.
tasmā evamāha. dutiyaṁ.
tatiye sabbaṁ uttānatthameva.
4. issatthasuttavaṇṇanā *-
[135] catutthassa atthuppattiko nikkhepo. bhagavato kira paṭhamabodhiyaṁ
mahālābhasakkāro udapādi bhikkhusaṁghassa ca. titthiyā hatalābhasakkārā hutvā kulesu
evaṁ kathentā vicaranti:- "samaṇo gotamo evamāha `mayhameva dānaṁ dātabbaṁ,
na aññesaṁ dānaṁ dātabbaṁ. mayhameva sāvakānaṁ dānaṁ dātabbaṁ, na aññesaṁ
sāvakānaṁ dānaṁ dātabbaṁ. mayhameva dinnaṁ mahapphalaṁ, na aññesaṁ dinnaṁ mahapphalaṁ.
mayhameva sāvakānaṁ dinnaṁ mahapphalaṁ, na aññesaṁ sāvakānaṁ dinnaṁ mahapphalan'ti,

footnote: 1 chaßēéa. rosakoti ghaṭṭako 2 chaßēéa., i. cirakālaṁ 3 chaßēéa., i. ayyikāmātuṭṭhāne
footnote: 4 chaßēéa., i. satasahassagghanako 5 chaßēéa., i. kariyamānameva 6 chaßēéa., i. katapariyositaṁ
footnote: * chaßēéa. issattasuttavaṇaṇanā

page number: 157

yuttaṁ nukho sayampi bhikkhācāranissitena paresaṁ bhikkhācāranissitānaṁ catunnaṁ
paccayānaṁ antarāyaṁ kātuṁ, ayuttaṁ karoti ananucchavikan"ti. sā kathā pattharamānā
rājakulaṁ sampattā. rājā sutvā cintesi "aṭṭhānametaṁ yaṁ tathāgato paresaṁ lābhantarāyaṁ
kareyya, ete tathāgatassa alābhāya ayasāya parisakkanti. sacāhaṁ idheva ṭhatvā
`mā evaṁ avacuttha, na satthā evaṁ kathetī'ti vadeyyaṁ, esā 1- kathā nijjhaggiṁ 2-
na gaccheyya, imassa mahājanassa sannipatitakāleyeva naṁ nijjhāpessāmī"ti 3- ekaṁ
chaṇadivasaṁ āgamento tuṇhī ahosi.
aparena samayena mahāchaṇe sampatte "ayaṁ imassa kālo"ti nagare
bheriṁ carāpesi:- "saddhā vā assaddhā vā sammādiṭṭhikā vā micchādiṭṭhikā
vā geharakkhake dārake vā mātugāme vā ṭhapetvā avasesā ye vihāraṁ
nāgacchanti, paññāsadaṇḍo"ti. sayampi pātova nhātvā katapātarāso
sabbābharaṇapaṭimaṇḍito mahatā balakāyena saddhiṁ vihāraṁ agamāsi. gacchanto ca
cintesi:- "bhagavā tumhehi 4- kira 5- mayhameva dānaṁ dātabbaṁ .pe. na aññesaṁ
sāvakānaṁ dinnaṁ mahapphalan'ti evaṁ pucchituṁ ayuttaṁ, pañhameva pucchissāmi, pañhaṁ
kathento ca 6- me bhagavā avasāne titthiyānaṁ vādaṁ bhajjissatī"ti. 7- so pañhaṁ
pucchanto kattha nukho bhante dānaṁ dātabbanti āha. yatthāti yasmiṁ puggale
cittaṁ pasīdati, tasmiṁ dātabbaṁ, tassa vā dātabbanti attho.
evaṁ vutte rājā yehi manussehi titthiyānaṁ vacanaṁ ārocitaṁ, tepi
olokesi. te raññā olokitamattāva maṅkubhūtā adhomukhā pādaṅguṭṭhakena bhūmiṁ
khanamānā 8- aṭṭhaṁsu. rājā "ekapadeneva bhante hatā titthiyā"ti mahājanaṁ sāvento
mahāsaddena abhāsi. evaṁ vacanaṁ 9- bhāsitvā "bhagavā cittaṁ nāma
nigaṇṭhācelakaparibbājakādīsu yattha katthaci pasīdati, kattha pana dinnaṁ mahapphalan"ti
pucchi. aññaṁ kho etanti "mahārāja aññaṁ tayā paṭhamaṁ pucchitaṁ, aññaṁ pacchā,

footnote: 1 chaßēéa., i. evaṁ sā 2 chaßēéa. nijjhattiṁ, sī., i. niruddhaṁ
footnote: 3 sī., i. nirujjhāpessāmi, ma. nijjhattiṁ labhissāmi 4 chaßēéa., i. tumhe
footnote: 5 chaßēéa. kira evaṁ vadatha 6 sī., i. kathentova 7 chaßēéa. bhañjissati, i. bhijjissati

8 chaßēéa., i. lekhamānā 9 chaßēéa., i. evañca pana

page number: 158

sallakkhehi etaṁ, pañhakathanampi 1- mayhaṁ bhāro"ti vatvā sīlavato khotiādimāha.
tattha idha tyassāti idha te assa. samupabyūḷhoti rāsibhūto. asikkhitoti
dhanusippe asikkhito. akatahatthoti muṭṭhibandhādivasena asampāditahattho. akatayoggoti
tiṇapuñjamattikāpuñjādīsu akataparicayo. akatupāsanoti rājarājamahāmattānaṁ
adassitasarakkhepo. chambhīti pavedhitakāyo.
kāmacchando pahīnotiādīsu arahattamaggena kāmacchando pahīno hoti,
anāgāmimaggena byāpādo, arahattamaggeneva thīnamiddhaṁ, tathā uddhaccaṁ dutiyena,
tatiyeneva kukkuccaṁ, paṭhamamaggena vicikicchā pahīnā hoti. asekkhena sīlakkhandhenāti
asekkhassa sīlakkhandho asekkho sīlakkhandho nāma. esa nayo sabbattha. ettha
ca purimehi catūhi padehi lokiyalokuttarā sīlasamādhipaññāvimuttiyo kathitā.
vimuttiñāṇadassanaṁ paccavekkhaṇañāṇaṁ hoti, taṁ lokiyameva.
issatthanti 2- ususippaṁ. balaviriyanti ettha balaṁ nāma vāyodhātu, viriyaṁ
kāyikacetasikaviriyameva. bhareti bhareyya. nāsūraṁ jātipaccayāti "ayaṁ jātisampanno"ti
evaṁ jātikāraṇā asūraṁ na bhareyya.
khantisoraccanti ettha khantīti adhivāsanakhanti, soraccanti arahattaṁ.
dhammāti ete dve dhammā. assameti āvasathe. vivaneti araññaṭṭhāne, nirudake
araññe caturassapokkharaṇiādīni kārayeti attho. duggeti visamaṭṭhāne. saṅkamanānīti
paṇṇāsahatthasaṭṭhihatthāni samokiṇṇaparisudadhavālukāni saṅkamanāni kareyya.
idāni etesu araññasenāsanesu vasantānaṁ bhikkhūnaṁ bhikkhācāravattaṁ
ācikkhanto annapānantiādimāha. tattha senāsanānīti mañcapīṭhādīni.
vippasannenāti khīṇāsavassa dentopi sakaṅkhena kilesamalinena cittena adatvā
vippasanneneva 3- dadeyya. thanayanti gajjento. satakkuthūti 4- satasikharo, anekakūṭota
attho. abhisaṅkhaccāti abhisaṅkharitvā samodhānetvā rāsiṁ katvā.

footnote: 1 chaßēéa., i. pañhākathanaṁ pana 2 chaßēéa. issattanti, ma. issaṭṭhanti
footnote: 3 chaßēéa. vippasanneneva cittena 4 chaßēéa., i. satakkakūti

page number: 159

anumodamānoti tuṭṭhamānaso hutvā. pakiretīti dānagge vicarati,
pakiranto viya vā dānaṁ deti. puññadhārāti anekadānacetanāmayā puññadhārā.
dātāraṁ abhivassatīti yathā ākāse samuṭṭhitameghato nikkhantā udakadhārā paṭhaviṁ
sinehayanti kalinnayanti abhivassanti, 1- evameva ayampi dāyakassa abbhantare
uppannā puññadhārā tameva dātāraṁ anto sineheti pūreti abhisandeti. tena
vuttaṁ "dātāraṁ abhivassatī"ti. catutthaṁ.
5. pabbatopamasuttavaṇṇanā *-
[136] pañcame muddhāvasittānanti khattiyābhisekena muddhani avasittānaṁ
katābhisekānaṁ. kāmagedhapariyuṭṭhitānanti kāmesu gedhena pariyuṭṭhitānaṁ abhibhūtānaṁ.
janapadatthāvariyappattānanti janapade thirabhāvappattānaṁ. rājakaraṇīyānīti rājakammāni
rājūhi kattabbakiccāni. tesvāhanti tesu ahaṁ. ussukkaṁ āpannoti byāpāraṁ
āpanno. esa kira rājā divasassa tikkhattuṁ bhagavato upaṭṭhānaṁ gacchati,
antaragamanāni bahūnipi honti. tassa nibaddhaṁ gacchato balakāyo mahāpi hoti
appopi. athekadivasaṁ pañcasatā corā cintayiṁsu 2- "ayaṁ rājā avelāya appena
balena samaṇassa gotamassa upaṭṭhānaṁ gacchati, antarāmaggena 3- gahetvā rajjaṁ
gaṇhissāmā"ti. te andhavane nilīyiṁsu. rājāno ca nāma mahāpuññā honti.
atha tesaṁyeva abbhantarato eko puriso nikkhamitvā rañño ārocesi. rājā
mahantaṁ balakāyaṁ ādāya andhavanaṁ parivāretvā te sabbe gahetvā andhavanato
yāva nagaradvārā maggassa ubhosu passesu yathā aññamaññaṁ cakkhunā cakkhuṁ
upanibandhitvā olokenti, evaṁ āsannāni sūlāni ropetvā 4- sūlesu
uttāsesi. idaṁ sandhāya evamāha.
atha satthā cintesi "sacāhaṁ vakkhāmi `mahārāja mādise nāma
sammāsambuddhe dhūravihāre vasante tayā evarūpaṁ dāruṇaṁ kammaṁ kataṁ, ayuttaṁ te

footnote: 1 chaßēéa., i. sinehayantī tementī kiledayantī abhivassati 2 sī. mantayiṁsu
footnote: 3 chaßēéa., i. antarāmaggenaṁ 4 chaßēéa., i. ropāpetvā * chaßēéa. pabbatūpamasuttavaṇṇanā

page number: 160

katan'ti, athāyaṁ rājā maṅku hutvā saṅkhambhituṁ 1- na sakkuṇeyya, pariyāyena dhammaṁ
kathentasseva me sallakkhessatī"ti dhammadesanaṁ ārabhanto taṁ kiṁ maññasītiādimāha.
tattha saddhāyikoti saddhātabbo, yassa tvaṁ vacanaṁ saddahasīti attho. paccayikoti
tasseva vevacanaṁ, yassa vacanaṁ paṭiyāyasīti 2- attho. abbhasamanti ākāsasamaṁ.
nippothento āgacchatīti paṭhavītalato yāva akaniṭṭhabrahmalokā sabbasatte
saṇahakaraṇīyaṁ tilacuṇṇaṁ viya karonto piṁsanto 3- āgacchati.
aññatra dhammacariyāyāti ṭhapetvā dhammacariyaṁ aññaṁ kattabbaṁ natthi,
dasakusalakammapathasaṅkhātā dhammacariyāva kattabbā bhanteti. samacariyādīni tasseva
vevacanāni. ārocemīti ācikkhāmi. paṭivedayāmīti jānāpemi. adhivattatīti
ajjhottharati. hatthiyuddhānīti nāḷāgirisadise hemakappane nāge āruyha
yujjhitabbayuttāni 4- gatīti nipphatti. visayoti okāso, samatthabhāvo vā. na hi
sakkā tehi jarāmaraṇaṁ paṭibāhituṁ. mantino mahāmattāti mantasampannā
mahosathavidhurapaṇḍitasadisamahāmaccā. bhūmigatanti mahālohakumbhiyo pūretvā bhūmiyaṁ ṭhapitaṁ.
vehāsaṭṭhanti cammapasibbake pūretvā tulāsaṅghāṭādīsu laggetvā ceva niyuhādīsu 5-
ca pūretvā ṭhapitaṁ. upalāpetunti aññamaññaṁ bhindituṁ. yathā dve janā ekena
maggena na gacchanti, evaṁ kātuṁ.
nabhaṁ āhaccāti ākāsaṁ pūretvā. evaṁ jarā ca maccu cāti idha 6-
dveyeva pabbatā gahitā, rājovāde pana "jarā āgañchi 7- sabbaṁ yobbanaṁ
vilumpamānāpī"ti evaṁ jarā maraṇaṁ byādhi vipattīti cattāropete āgatāva.
tasmāti yasmā hatthiyuddhādīhi jarāmaraṇaṁ jinituṁ na sakkā, tasmā. saddhaṁ
nivesayeti saddhaṁ niveseyya patiṭṭhāpeyyāti. pañcamaṁ.
tatiyo bhāgo.
iti kosalasaṁyuttavaṇṇanā niṭṭhitā.
---------------

footnote: 1 chaßēéa., i. santhambhituṁ, ma. saṇṭhambhituṁ 2 chaßēéa., i. pattiyāyasi
footnote: 3 chaßēéa., i. saṇhakaraṇīyaṁ tiṇacuṇṇaṁ viya karonto pisanto
footnote: 4 chaßēéa. abhiruyha yujjhitabbayuddhāni 5 chaßēéa., i. niyyuhādīsu

6 sī., i. ime, ma. idha pana 7 chaßēéa., i. āgacchati

page number: 161

4. mārasaṁyutta
1. paṭhamavagga
1. tapokammasuttavaṇṇanā
[137] mārasaṁyuttassa paṭhame uruvelāyaṁ viharatīti paṭividdhasabbaññutañāṇo
uruvelagāmaṁ upanissāya viharati. paṭhamābhisambuddhoti abhisambuddho hutvā paṭhamaṁ
antosattasattāhasmiṁyeva. 1- dukkarakārikāyāti chabbassāni katāya dukkarakiriyāya.
māro pāpimāti attano visayaṁ atikkamituṁ paṭipanne satte māretīti māro.
pāpe niyojeti, sayaṁ vā pāpe niyuttoti pāpimā. aññānipissa kaṇho
adhipati vasavattī antako namuci pamattabandhūtiādīnipi bahūni nāmāni, idha pana
nāmadvayameva gahitaṁ. upasaṅkamīti "ayaṁ samaṇo gotamo `muttosmī'ti maññati, 2-
amuttabhāvamassa kathessāmī"ti cintetvā upasaṅkami.
tapokammā apakkammāti tapokammato apakkamitvā. aparaddhoti "dūre
tvaṁ suddhimaggā"ti vadati. aparaṁ tapanti aparabhāvatthāya 3- kataṁ lūkhatapaṁ,
attakilamathānuyogo. sabbaṁ natthāvahaṁ hotīti "sabbatapaṁ mayhaṁ atthāvahaṁ na
bhavissatī"ti 4- ñatvā. phiyārittaṁva dhammanīti araññe thale phiyārittaṁ viya. idaṁ
vuttaṁ hoti:- yathā hi 5- araññe thale nāvaṁ ṭhapetvā bhaṇḍassa pūretvā
mahājane abhiruḷhe 6- phiyārittaṁ gahetvā ākaḍḍheyyuṁ ceva uppileyyuṁ ca, so
mahājanassa vāyāmo ekaṅguladvaṅgulamattaṁpi nāvāya gamanaṁ asādhento niratthako
bhaveyya na atthāvaho, evameva ahaṁ "sabbaṁ aparaṁ tapaṁ anatthāvahaṁ hotī"ti
ñatvā vissajjesinti.
idāni taṁ aparaṁ tapaṁ pahāya yena maggena buddho jāto, taṁ dassento
sīlantiādimāha. tattha sīlanti vacanena sammāvācākammantājīvā gahitā, samādhinā

footnote: 1 chaßēéa. antosattāhasmiṁyeva 2 ka. paññapeti 3 chaßēéa. amaratapaṁ amarabhāvatthāya
footnote: 4 chaßēéa., i. na bhavatīti 5 chaßēéa. ayaṁ saddo na dissati
footnote: 6 chaßēéa. mahājanā abhirūhitvā, sī., i. mahājano abhiruḷho

page number: 162

sammāvāyāmasatisamādhayo, paññāya sammādiṭṭhisaṅkappā. maggaṁ bodhāya bhāvayanti
imaṁ aṭṭhaṅgikaṁ ariyamaggaṁ bodhatthāya bhāvento. ettha ca bodhāyāti maggatthāya.
yathā hi yāgutthāya yāgumeva pacanti, pūvatthāya pūvameva pacanti, na aññaṁ kiñci
karonti, evaṁ maggameva maggatthāya bhāveti. tenāha "maggaṁ bodhāya bhāvayan"ti.
paramaṁ suddhinti arahattaṁ. nīhatoti tvaṁ mayā nīhato parājito. paṭhamaṁ.
2. nāgasuttavaṇṇanā *-
[138] dutiye rattandhakāratimisāyanti rattiṁ 1- andhabhāvakaraṇe 2- mahātame
caturaṅgatamasi. ajjhokāse nisinno hotīti gandhakuṭito nikkhamitvā caṅkamakoṭiyaṁ
pāsāṇaphalake mahācīvaraṁ sīse ṭhapetvā padhānaṁ pariggaṇhamāno nisinno hoti.
nanu ca tathāgatassa abhāvito vā maggo appahīnā vā kilesā
appaṭividdhaṁ vā akuppaṁ asacchikato vā nirodho natthi, kasmā evamakāsīti?
anāgate kulaputtānaṁ aṅkusatthaṁ. "anāgate 3- kulaputtā mayā gatamaggaṁ āvajjitvā
ajjhokāse vāsaṁ vasitabbaṁ maññamānā padhānakammaṁ karissantī"ti sampassamāno
satthā evamakāsi. mahāti mahanto. ariṭṭhakoti kāḷako. maṇīti pāsāṇo.
evamassa sīsaṁ hotīti evaṁ 4- tassa kāḷavaṇṇakūṭāgārappamāṇamahāpāsāṇasadisaṁ
sīsaṁ hoti.
subhāsubhanti dīghamaddhānaṁ saṁsaranto sundarāsundaraṁ vaṇṇaṁ katvā āgatosīti
vadati. athavā saṁsaranti saṁsaranto āgacchanto. dīghamaddhānanti vasavattiṭṭhānato
yāva uruvelāya 5- dīghamaggaṁ, pure bodhiyā ca 6- chabbassāni dukkarakārikasamayasaṅkhātaṁ
dīghakālaṁ. vaṇṇaṁ katvā subhāsubhanti sundarañca asundarañca nānappakāraṁ vaṇṇaṁ
katvā anekavāraṁ mama santikaṁ āgatosīti attho. so kira vaṇṇo nāma natthi,
yena vaṇṇena māro vibhiṁsakatthāya 7- bhagavato santikaṁ na āgatapubbo. tena naṁ
bhagavā evamāha. alante tenāti alaṁ tuyhaṁ etena māravibhiṁsakadassanabyāpārena.
dutiyaṁ.

footnote: 1 sī., i. ratti 2 chaßēéa. andhabhāvakārake 3 chaßēéa. anāgatehi
footnote: 4 chaßēéa., i. evarūpaṁ 5 ma. uruvelā 6 chaßēéa., i. vā
footnote: 7 i. vihiṁsakatthāya * chaßēéa. hatthirājavaṇṇasuttavaṇṇanā

page number: 163

3. subhasuttavaṇṇanā
[139] tatiye susaṁvutāti supihitā. na te māravasānugāti māra te
tuyhaṁ vasānugā na honti. na te mārassa paccagūti 1- te tuyhaṁ mārassa
bandhaparā 2- sissā antevāsikā na honti. tatiyaṁ.
4. paṭhamamārapāsasuttavaṇṇanā
[140] catutthe yonisomanasikārāti upāyamanasikārena. yonisosammappadhānāti
upāyaviriyena kāraṇaviriyena. vimuttīti arahattaphalavimutti. ajjhabhāsīti
"ayaṁ attanā viriyaṁ katvā arahattaṁ patvāpi na tussati, idāni aññesaṁpi
`pāpuṇathā'ti 3- ussāhaṁ karoti, paṭibāhissāmi nan"ti cintetvā abhāsi.
mārapāsenāti kilesapāsena. ye dibbā ye ca mānusāti ye
dibbakāmaguṇasaṅkhātā mānusakakāmaguṇasaṅkhātā ca mārapāsā nāma atthi, sabbehi
tehi tvaṁ bandhoti 4- vadati. mārabandhanabandhoti mārabandhanena bandho,
mārabandhane vā bandho. na me samaṇa mokkhasīti samaṇa tvaṁ mama visayato na
muccissasi. catutthaṁ.
5. dutiyamārapāsasuttavaṇṇanā
[141] pañcame muttāhanti mutto ahaṁ. purimasuttaṁ antovasse vuttaṁ,
idaṁ pana pavāretvā vuṭṭhavassakāle. cārikanti anupubbagamanacārikaṁ. divasaṁ 5-
yojanaparamaṁ gacchantā carathāti vadati. mā ekena dveti ekamaggena dve janā
mā agamittha. evaṁ hi gatesu ekasmiṁ dhamme desente ekena tuṇhībhūtena
ṭhātabbaṁ hoti. tasmā evamāha.
ādikalyāṇanti ādimhi kalyāṇaṁ sundaraṁ bhaddakaṁ. tathā majjhapariyosānesu
ādimajjhapariyosānaṁ ca nāmetaṁ sāsanassa ca desanāya ca vasena
dubbidhaṁ. tattha sāsanassa sīlaṁ ādi, samathavipassanāmaggā majjhaṁ, phalanibbānāni

footnote: 1 chaßēéa. baddhagū 2 chaßēéa., baddhacarā 3 chaßēéa., i. pāpuṇātha
footnote: 4 chaßēéa.,i. baddhoti. evamuparipi 5 chaßēéa., i. divase divase

page number: 164

pariyosānaṁ. sīlasamādhayo vā ādi, vipassanāmaggā majjhaṁ, phalanibbānāni
pariyosānaṁ. sīlasamādhivipassanā vā ādi, maggo majjhaṁ, phalanibbānāni pariyosānaṁ.
desanāya pana catuppadikāya gāthāya tāva paṭhamapado 1- ādi. dutiyatatiyā majjhaṁ,
catuttho pariyosānaṁ. pañcapadachappadānaṁ paṭhamapado 1- ādi, avasānapado 1-
pariyosānaṁ, sesā 2- majjhaṁ. ekānusandhikasuttassa nidānaṁ ādi, "idamavocā"ti
pariyosānaṁ, sesaṁ majjhaṁ. anekānusandhikassa majjhe bahūpi anusandhimeva 3- nidānaṁ
ādi, "idamavocā"ti pariyosānaṁ.
sātthanti sātthakaṁ katvā desetha. sabyañjananti byañjanehi ceva
padehi ca paripūraṁ katvā desetha. kevalaparipuṇṇanti sakalaparipuṇṇaṁ. parisuddhanti
nirūpakkilesaṁ. brahmacariyanti sikkhattayasaṅgahasāsanabrahmacariyaṁ. pakāsethāti
āvikarotha.
apparajakkhajātikāti paññācakkhumhi appakilesarajasabhāvā, dukūlasāṇiyā
paṭicchannā viya catuppadikagāthāpariyosāne arahattappattasamatthā sattā 4- santīti
attho. assavanatāti assavanatāya. parihāyantīti alābhaparihāniyā dhammato
parihāyanti. senānigamoti paṭhamakappikānaṁ senāya niviṭṭhokāse patiṭṭhitagāmo,
sujātāya vā pitu senānigamo. 5- tenupasaṅkamissāmīti nāhaṁ tumhe uyyojetvā
pariveṇādīni kāretvā upaṭṭhākādīhi paricariyamāno viharissāmi, tiṇṇaṁ pana
jaṭilānaṁ aḍḍhuḍḍhāni pāṭihāriyasahassāni dassetvā dhammameva desetuṁ
upasaṅkamissāmi. 6- upasaṅkamīti 7- "ayaṁ samaṇo gotamo mahāyuddhaṁ viya 8- `mā ekena
dve agamittha, dhammaṁ desethā'ti saṭṭhī jane uyyojeti, imasmiṁ pana ekasmiṁpi
dhammaṁ desente mayhaṁ cittassa sātaṁ 9- natthi, evaṁ bahūsu desentesu kuto
bhavissati, paṭibāhāmi nan"ti cintetvā upasaṅkami. pañcamaṁ.

footnote: 1 chaßēéa., i......pādo 2 chaßēéa., i. avasesā 3 chaßēéa., i. anusandhi majjhameva
footnote: 4 chaßēéa., i. arahattaṁ pattuṁ samatthā 5 chaßēéa., i. senānī nāma nigamo
footnote: 6 chaßēéa., i. upasaṅkamissāmīti 7 chaßēéa., i. tenupasaṅkamīti

8 chaßēéa., i, mahāyuddhaṁ vicārento viya 9 chaßēéa., i. cittassādaṁ

page number: 165

6. sappasuttavaṇṇanā
[142] chaṭṭhe soṇḍikā kilañjanti surākārakānaṁ piṭhapattharaṇakilañjaṁ. 1-
kosalikā 2- kaṁsacāṭīti 3- kosalarañño rathacakkappamāṇā paribhogacāṭi. 3- gaḷagaḷāyanteti
gajjente. 4- kammāragaggariyāti kammāruddhanapanāḷiyā. dhamamānāyāti
bhasmavātena 5- pūriyamānāya. iti viditvāti "samaṇo gotamo padhānamanuyutto
sukhanisinno, ghaṭṭayissāmi nan"ti vuttappakāraṁ attabhāvaṁ māpetvā padhānabhūmiyaṁ 6-
ito cito ca sañcarantaṁ 7- vijjulatālokena disvā "ko nukho eso satto"ti
āvajjento "māro ayan"ti evaṁ viditvā.
suññagehānīti suññāgārāni. seyyāti seyyatthāya, ṭhassāmi caṅkamissāmi
nisīdissāmi nipajjissāmīti etadatthāya yo suññāgārāni sevatīti attho. so muni
attasaññatoti so buddhamuni hatthapādakukkuccābhāvena saññattabhāvo. vossajja
careyya tattha soti so tasmiṁ attabhāve ālayaṁ nikantiṁ vossajjitvā pahāya
careyya. paṭirūpaṁ hi tathāvidhassa tanti tādisassa taṁsaṇṭhitassa buddhamunino taṁ
attabhāve nikantiṁ vossajjetvā caraṇaṁ nāma paṭirūpaṁ yuttaṁ anucchavikaṁ.
carakāti sīhabyagghādikā sañcaraṇasattā. bheravāti saviññāṇakāviññāṇakā
bheravā. tattha saviññāṇakā sīhabyagghādayo, aviññāṇakā rattibhāge
khāṇuvammikādayo. tepi hi tasmiṁ kāle yakkhā viya upaṭṭhahanti, rajjuvalliyādīni 8-
sappā viya upaṭṭhahanti. tatthāti tesu bheravesu suññāgāragato buddhamuni
lomahaṁsamattakaṁpi 9- na karoti.
idāni aṭṭhānaparikappaṁ dassento nabhaṁ phaleyyātiādimāha. tattha
phaleyyāti kākapadaṁ viya hīrahīraso phaleyya. caleyyāti pokkharapatte vātāhato udakabindu
viya caleyya. sallampi ce urasi pakappayeyyunti 10- tiṇhasattisallaṁ cepi urasmiṁ
dhāreyyuṁ. 10- upadhīsūti khandhūpadhīsu. tāṇaṁ na karontīti tiṇhasallaṁ 11- urasmiṁ

footnote: 1 chaßēéa., i. piṭṭhapattharaṇakakilañjaṁ 2 ma. kosalakā 3 chaßēéa., i. kaṁsapātīti.....pāti
footnote: 4 chaßēéa. gajjante 5 chaßēéa. bhastavātena, sī. tassā vātena 6 chaßēéaṇiyāmabhūmiyaṁ
footnote: 7 sī., i. saṁsarantaṁ 8 chaßēéa., i. rajjuvalliyādīni sabbāni

9 chaßēéa., i. lomacalanamattakampi 10-10 chaßēéa. tikhiṇasattisallaṁ cepi urasmiṁ
cārayeyyuṁ, i. tikhiṇā sattisallaṁ... 11 chaßēéa., i. tikhiṇe salle

page number: 166

dhārayamāne 1- bhayena guyhantarakuṭantarādīni 2- pavisantā tāṇaṁ karonti nāma.
buddhā pana samucchinnasabbabhayā evarūpaṁ tāṇaṁ na karonti. chaṭṭhaṁ.
7. supatisuttavaṇṇanā
[143] sattame pāde pakkhāletvāti utugāhāpanatthaṁ dhovitvā. buddhānaṁ
pana sarīre rajojallaṁ na upalimapati, udakaṁpi pokkharapatte pakkhittaṁ viya
vivaṭṭitvā gacchata. apica 3- dhotapādake gehe pāde dhovitvā pavisanaṁ pabbajitānaṁ
vattaṁ. tattha buddhānaṁ vattabhedo nāma natthi, vattasīse pana ṭhatvā dhovanti.
sace hi tathāgato neva nhāyeyya, na pāde dhoveyya, "nāyaṁ manusso"ti vadeyyuṁ.
tasmā manussakiriyaṁ amuccanto 4- dhovati, sato sampajānoti soppariggāhakena
satisampajaññena samannāgato. upasaṅkamīti samaṇo gotamo sabbarattiṁ ajjhokāse
caṅkamitvā gandhakuṭiṁ pavisitvā niddāyati, ativiya sukhasayito bhavissati,
ghaṭṭessāmi 5- nanti cintetvā upasaṅkami.
kiṁ soppasīti kiṁ supasi, kiṁ soppaṁ nāmidaṁ tavāti vadati. kiṁ nu
soppasīti kasmā nu supasi. dubbhago 6- viyāti mato viya visaññī viya ca.
suññamagāranti suññaṁ me gharaṁ laddhanti soppasīti vadati. suriye uggateti
suriyamhi uṭṭhite. idāni hi aññe bhikkhū sammajjanti, pānīyaṁ upaṭṭhapenti,
bhikkhācāragamanasajjā bhavanti, tvaṁ kasmā soppasiyeva.
jālinīti tayo bhave ajjhottharitvā ṭhitena "ajjhattikassupādāya aṭṭhārasa
taṇhāvicaritānī"tiādinā 7- nayena tena tena attano koṭṭhāsabhūtena jālena
jālinī. visattikāti rūpādīsu tattha tattha vissajjatāya 8- visamūlatāya visaparibhogatāya
ca visattikā. kuhiñci netaveti katthaci netuṁ. sabbūpadhīnaṁ parikkhayāti 9- sabbesaṁ
khandhakilesābhisaṅkhārakāmaguṇabhedānaṁ upadhīnaṁ parikkhayā. kiṁ tavettha mārāti māra

footnote: 1 chaßēéa. cāriyamāne 2 chaßēéa., i. gumbantarakandarādīni 3 chaßēéa., i. apica kho
footnote: 4 chaßēéa., i. amuñcanto 5 chaßēéa., i. ghaṭayissāmi 6 ka. dubbhato, i. dubbhayo
footnote: 7 abhi. vibhaṅga. 35/842/426 khuddakavatthuvibhaṅga 8 chaßēéa., i. visattatāya

9 chaßēéa. sabbūpadhi parikkhayāti

page number: 167

tuyhaṁ kiṁ ettha, kasmā tvaṁ uṇhayāguyaṁ nilīyituṁ asakkontī khuddamakkhikā viya
antanteneva ujjhāyanto āhiṇḍasīti. sattamaṁ.
8. nandatisuttavaṇṇanā
[144] aṭṭhamaṁ devatāsaṁyutte vuttatthameva. aṭṭhamaṁ.
9. paṭhamāayusuttavaṇṇanā
[145] navame appaṁ vā bhiyyoti bhiyyo jīvanto aparavassasataṁ jīvituṁ
na sakkoti, paṇṇāsaṁ vā saṭṭhī vā vassāni jīvati. ajjhabhāsīti samaṇo gotamo
"manussānaṁ appamāyun"ti katheti, dīghabhāvamassa kathessāmīti paccanīkasātatāya
abhibhavitvā 1- abhāsi.
na naṁ hīḷeti taṁ āyuṁ "appakaṁ idan"ti na hīḷeyya. khīramattovāti
yathā daharo kumāro uttānaseyyako khīraṁ pivitvā dukūlacumbitake 2- nipanno asaññī
viya niddāyati, kassaci āyuṁ appaṁ vā dīghaṁ vāti na cinteti, evaṁ sappuriso.
careyyādittasīsovāti āyuṁ parittanti ñatvā pajjalitasīso viya careyya. navamaṁ.
10. dutiyāayusuttavaṇṇanā
[146] dasame nemiva rathakubbaranti yathā divasaṁ gacchantassa rathassa
cakkanemi kubbaraṁ anupariyāyati na vijahati, evaṁ āyu anupariyāyatīti dasamaṁ.
paṭhamo vaggo.
---------
2. dutiyavagga
1. pāsāṇasuttavaṇṇanā
[147] dutiyavaggassa paṭhame nisinnoti pubbe vuttanayeneva padhānaṁ
pariggaṇhanto nisinno. māropissa sukhanisinnabhāvaṁ ñatvā ghaṭṭayissāmīti
upasaṅkanto. paggaḷesīti 3- pabbatapiṭṭhe ṭhatvā pavijjhi. pāsāṇā nirantarā
aññamaññaṁ abhihanantā patanti. kevalanti sakalaṁ. sabbanti tasseva vevacanaṁ. paṭhamaṁ.

footnote: 1 ma. adhibhavitvā 2 chaßēéa., i. dukūlacumbaṭake 3 chaßēéa., i. padālesīti

page number: 168

2. sīhasuttavaṇṇanā *-
[148] dutiye vicakkhukammāyāti parisāya paññāya 1- paññācakkhuṁ
vināsetukāmatāya. 2- buddhānaṁ panesa paññācakkhuṁ vināsetuṁ na sakkoti, parisāya
bheravārammaṇaṁ sāvento vā dassento vā sakkoti. vijitāvī nu maññasīti kiṁ
nu tvaṁ "vijitavijayo ahan"ti maññasi, mā evaṁ maññi, natthi tava jayo.
parisāsūti aṭṭhasu parisāsu. balappattāti dasabalappattā. dutiyaṁ.
3. sakkalikasuttavaṇṇanā
[149] tatiye mandiyā nu sīseti 3- mandabhāvena momūhabhāvena. udāhu
kāveyyamattoti udāhu yathā kathitabbaṁ 4- cintento tena kattabbakārena 5-
matto sayati, evaṁ sayasi. sampacurāti bahavo. kimidaṁ soppase vāti kasmā idaṁ
soppaṁ soppasiyeva. atthaṁ sameccāti atthaṁ samāgantvā pāpuṇitvā. mayhaṁ hi
6- asaṅgato nāma saṅgatavipannovāti 6- attho natthi. sallanti tikhiṇasattisallaṁ.
jaggaṁ na saṅkemīti 7- yathā ekacco sīhapathādīsu jagganto saṅkati, tathā ahaṁ
jaggantopi na saṅkāmi. napi bhemi sottunti yathā ekacco sīhapathādīsuyeva
supituṁpi bhāyati, evaṁ ahaṁ supituṁ na bhāyāmi. nānutapanti māmanti yathā ācariyassa
vā antevāsikassa vā aphāsuke jāte uddesaparipucchāya ṭhitattā antevāsiṁ
rattindivā 8- atikkamantā anupatanti, evaṁ maṁ nānutapanti. na hi mayhaṁ kiñci
apariniṭṭhitakammaṁ nāma atthi. tenevāha "hāniṁ na passāmi kuhiñci loke"ti. tatiyaṁ.
4. paṭirūpasuttavaṇṇanā *-
[150] catutthe anurodhavirodhesūti rāgapaṭighesu. mā sajjittha 9- tadācaranti
etaṁ 10- dhammakathaṁ ācaranto mā laggi. dhammakathaṁ kathentassa hi ekacce
sādhukāraṁ dadanti, tesu rāgo uppajjati. ekacce asakkaccaṁ suṇanti, tesu

footnote: 1 chaßēéa. ayaṁ pāṭho na dissati 2 chaßēéa., i. vināsetukamyatāya
footnote: 3 chaßēéa., i mandiyā nūti 4 chaßēéa., i. kavi kabbaṁ 5 chaßēéa., i. kabbakaraṇena
footnote: 6-6 chaßēéa., i. asaṅgaho nāma saṅgahavipanno 7 chaßēéa., i. saṅketi

8 ma., i, ratti vā divā vā 9 chaßēéa., i. sajjittho 10 chaßēéa., i. evaṁ
* chaßēéa. kinnusīhasuttavaṇṇanā * chaßēéa. patirūpasutta...

page number: 169

paṭigho uppajjati. iti dhammakathiko anurodhavirodhesu sajjati nāma. tuvaṁ evaṁ mā
sajjitthāti 1- vadati. yadaññamanusāsatīti yaṁ aññaṁ anusāsati, taṁ. sambuddho
hitānukampī hitena anukampati. yasmā ca hitānukampī, tasmā anurodhavirodhehi
vippamutto tathāgatoti. catutthaṁ.
5. mānasasuttavaṇṇanā
[151] pañcame ākāse carantepi bandhatīti antalikkhacaro. pāsoti
rāgapāso. mānasoti manasampayutto. pañcamaṁ.
6. puttasuttavaṇṇanā
[152] chaṭṭhe pañcannaṁ upādānakkhandhānaṁ upādāyāti pañca
upādānakkhandhe ādiyitvā, sabhāvasāmaññalakkhaṇavasena nānappakārato vibhajitvā
dassento. sandassetīti khandhānaṁ sabhāvalakkhaṇādīni dasseti. samādapetīti
gaṇhāpeti. samuttejetīti samādānamhi ussāhaṁ janeti. sampahaṁsetīti paṭividdhaguṇena
vodāpeti jotāpeti. aṭṭhikatvāti 2- atthikatvā, 3- "ayanno adhigantabbo
attho"ti evaṁ sallakkhetvā tāya desanāya atthikā hutvā. manasikatvāti citte
ṭhapetvā. sabbacetaso 4- samannāharitvāti sabbena tena kammakārakacittena
samannāharitvā. ohitasotāti ṭhapitasotā. abbhokāse nikkhittāti otāpanatthāya
ṭhapitā.
rūpaṁ vedayitaṁ saññanti 5- ete rūpādayo tayo khandhe. 6- yañca saṅkhatanti
iminā saṅkhārakkhandho gahito. evaṁ tattha virajjatīti "eso ahaṁ na homi,
etaṁ mayhaṁ na hotī"ti passanto evaṁ tesu khandhesu virajjati. khemattanti khemībhūtaṁ
attabhāvaṁ. iminā phalakkhaṇaṁ 7- dasseti. anvesanti bhavayonigatiṭhitisattāvāsasaṅkhātesu
sabbaṭṭhānesu pariyesamānā. nājjhagāti na passīti. chaṭṭhaṁ.

footnote: 1 chaßēéa. lajjittho 2 chaßēéa. aṭṭhiṁ katvā 3 chaßēéa. atthikaṁ katvā 4 chaßēéa. sabbacetasā
footnote: 5 chaßēéa. saññāti 6 chaßēéa. khandhā 7 sī. phalalakkhaṇaṁ

page number: 170

7. āyatanasuttavaṇṇanā *-
[153] sattame phassāyatanānanti sañjātisamosaraṇaṭṭhena chadvārikassa
phassassa āyatanānaṁ. bhayabheravaṁ saddanti meghadundubhiasanipātasaddasadisaṁ bhayajanakaṁ
saddaṁ. paṭhavī maññe udrīyatīti 1- ayaṁ mahāpaṭhavī paṭapaṭasaddaṁ kurumānā viya
ahosi. ettha loko vimucchitoti etesu chasu ārammaṇesu loko adhimucchito.
māradheyyanti mārassa ṭhānabhūtaṁ tebhūmikavaṭṭaṁ. 2- sattamaṁ.
8. piṇḍasuttavaṇṇanā
[154] aṭṭhame pāhunakāni bhavantīti tathārūpe nakkhatte tattha tattha
pesetabbāni pahonakāni 3- bhavanti. āgantukapaṇṇākāradānāni vā. sayaṁ
caraṇadivaso 4- kira so. samavayajātigottā kumārakā tato tato sannipatanti.
kumārikāyopi attano attano vibhavānurūpena alaṅkatā tahaṁ tahaṁ vicaranti. tatra
kumārikāyopi yathārucitānaṁ kumārakānaṁ paṇṇākāraṁ pesenti, kumārakāpi kumārikānaṁ
aññasmiṁ asati antamaso mālāgulenapi parikkhipanti. anvāviṭṭhāti anuāviṭṭhā.
taṁdivasaṁ kira pañcasatā kumārikāyo uyyānakīḷaṁ gacchantiyo paṭipathe satthāraṁ disvā
mandapūvaṁ 5- dadeyyuṁ, satthā tāsaṁ dānānumodanatthaṁ pakiṇṇakadhammadesanaṁ deseyya,
desanāpariyosāne sabbāpi sotāpattiphale patiṭṭhaheyyuṁ, māro tāsaṁ sampattiyā
antarāyaṁ karissāmīti anvāvisi. pāliyaṁ pana mā samaṇo gotamo piṇḍamalatthāti.
ettakaṁyeva vuttanti.
kiṁ pana satthā mārāvaṭṭanaṁ ajānitvā paviṭṭhoti. āma ajānitvā.
kasmā? anāvajjanakatāya. buddhānaṁ hi "asukaṭṭhāne bhattaṁ labhissāma, na
labhissāmā"ti āvajjanaṁ ananucchavikaṁ. paviṭṭho pana manussānaṁ upacārabhedaṁ
disvā "kiṁ idan"ti āvajjento ñatvā "āmisatthaṁ mārāvaṭṭanaṁ bhindituṁpi
ananucchavikan"ti abhinditvāva nikkhanto.

footnote: 1 chaßēéa. undrīyati 2 chaßēéa. tebhūmakavaṭṭaṁ 3 chaßēéa., i. pāhunakāni
footnote: 4 chaßēéa. caraṇadivase 5 chaßēéa. chaṇapūvaṁ * chaßēéa. chaphassāyatanasutta....

page number: 171

upasaṅkamīti amittavijayena viya tuṭṭho sakalagāme kaṭacchumattampi bhattaṁ
alabhitvā gāmato nikkhamantaṁ bhagavantaṁ gāmiyamanussavesena upasaṅkami. tathāhaṁ
karissāmīti idaṁ yo 1- musā bhāsati. evaṁ kirassa ahosi "mayā evaṁ vutte puna
pavisati, 2- atha naṁ gāmadārakā `sakalagāme caritvā kaṭacchubhikkhaṁpi alabhitvā gāmato
nikkhamma puna paviṭṭhosī'tiādīni vatvā upphaṇḍessantī"ti. 3- bhagavā pana "sacāyaṁ
maṁ evaṁ viheṭhessati, muddhamasseva sattadhā phalessatī"ti tasmiṁ anukampāya
apavisitvā gāthādvayamāha.
tattha pasavīti janesi uppādesi. 4- āsajjāti āsādetvā ghaṭetvā.
na me pāpaṁ vipaccatīti mama pāpaṁ na vipaccati. nipphalaṁ etanti kiṁ nu tvaṁ
evaṁ maññasi, mā evaṁ maññasi, 5- atthi tayā katassa pāpassa phalanti dīpeti.
kiñcananti maddituṁ samatthaṁ rāgakiñcanādikilesajātaṁ. ābhassarā yathāti yathā
ābhassarā devā sappītikajjhānena yāpentā pītibhakkhā nāma honti, evaṁ
bhavissāmāti. aṭṭhamaṁ.
9. kassakasuttavaṇṇanā
[155] navame nibbānapaṭisaṁyuttāyāti nibbānaṁ apadisitvā pavattāya.
haṭahaṭakesoti purimakese pacchato, pacchimakese purato, vāmapassakese dakkhiṇato,
dakkhiṇapassakese vāmato haritvā 6- vippakiṇṇakeso. mama cakkhusamphassa-
viññāṇāyatananti cakkhuviññāṇena sampayutto cakkhusamphassopi viññāṇāyatanaṁpi
mamevāti. ettha ca cakkhusamphassena viññāṇasampayuttakā dhammā gahitā,
viññāṇāyatanena sabbānipi cakkhudvāre uppannāni āvajjanādīni viññāṇāni.
sotadvārādīsupi eseva nayo. manodvāre pana manoti sāvajjanakaṁ bhavaṅgacittaṁ.
dhammāti ārammaṇadhammā. manosamphassoti āvajjanena 7- bhavaṅgena sampayuttaphasso.
viññāṇāyatananti javanacittaṁ tadārammaṇaṁpi vattati.

footnote: 1 chaßēéa., i. so 2 chaßēéa., i. pavisissati 3 chaßēéa., i. uppaṇḍessanti
footnote: 4 chaßēéa. nipphādesi 5 chaßēéa. maññi
footnote: 6 chaßēéa. pharitavā pharitvā, sī., i. pasāritvā pasāritvā 7 chaßēéa. sāvajjanena

page number: 172

taveva pāpima cakkhunti yaṁ loke timirakārādīhi upaddutaṁ anekarogāyatanaṁ
upakkaṁ vipakkaṁ antamaso kāṇacakkhupi sabbantaṁ taveva bhavati. rūpādīsupi eseva
nayo.
yaṁ vadantīti yaṁ bhaṇḍakaṁ "mama idan"ti vadanti. ye vadanti mamanti cāti
ye ca puggalā "maman"ti vadanti. ettha ce te mano atthīti etesu ca
ṭhānesu yadi cittaṁ atthi. na me samaṇa mokkhasīti samaṇa mayhaṁ visayā 1- na
muccissasi. yaṁ vadantīti yaṁ bhaṇḍakaṁ vadanti, na taṁ mayhaṁ. ye vadantīti yepi
puggalā evaṁ vadanti, na te ahaṁ. na me maggampi dakkhasīti bhavayonigatiādīsu
mayhaṁ gatamaggaṁpi na passasi. navamaṁ.
10. rajjasuttavaṇṇanā
[156] dasame ahanaṁ aghāṭayanti ahanantena aghāṭentena. ajinaṁ
ajāpayanti parassa dhanajāniṁ akarontena akārentena. 2- asocaṁ asocāpayanti
asocentena 3- asocayantena. 4- iti bhagavā adhammikarājūnaṁ rajje vijite
daṇḍakarapīḷite manusse disvā kāruññavasena evaṁ cintesi. upasaṅkamīti "samaṇo gotamo
`sakkā nukho rajjaṁ kāretun'ti cintesi, rajjaṁ kāretukāmo bhavissati, rajjaṁ ca
nāmetaṁ pamādaṭṭhānaṁ, rajjaṁ kārente sakkā otāraṁ labhituṁ, gacchāmi ussāhamassa
janessāmī"ti cintetvā upasaṅkami. iddhipādāti ijjhanakakoṭṭhāsā. bhāvitāti
vaḍḍhitā. bahulīkatāti punappunaṁ katā. yānīkatāti yuttayānaṁ viya katā. vatthukatāti
patiṭṭhaṭṭhena vatthukatā. anuṭṭhitāti avijahitā niccānubaddhā. paricitāti
sātaccakiriyāya suparicitā katā issāsassa avirādhitavedhihattho viya. susamāraddhāti
suṭṭhu samāraddhā paripuṇṇabhāvanā. adhimucceyyāti cinteyya.
pabbatassāti pabbato bhaveyya. dvittāvāti tiṭṭhatu eko pabbato,
dvikkhattuṁpi tāva mahanto suvaṇṇapabbato ekassa nālaṁ, na pariyattoti attho.
iti vidvā samañcareti evaṁ jānanto samaṁ careyya. yatonidānanti dukkhaṁ

footnote: 1 chaßēéa. visayato 2 chaßēéa.,i. akārāpentena
footnote: 3 chaßēéa., i. asocantena 4 chaßēéa., i. asocāpayantena

page number: 173

nāma pañcakāmaguṇanidānaṁ, taṁ yatonidānaṁ hotīti 1- evaṁ yo addakkhi. kathaṁ
nameyyāti so jantu tesu dukkhassa nidānabhūtesu kāmesu kena kāraṇena nameyya.
upadhiṁ viditvāti kāmaguṇaupadhiṁ "saṅgo eso, lagganametanti evaṁ viditvā.
tasseva jantu vinayāya sikkheti tasseva upadhissa vinayāya sikkheyya. dasamaṁ.
dutiyo vaggo.
-----------
3. tatiyavagga
1. sambahulasuttavaṇṇanā
[157] tatiyavaggassa paṭhame jaṭaṇḍuvenāti jaṭācumbiṭena. 2-
ajinakkhipanivatthoti sukhuraṁ 3- ajinacammaṁ ekaṁ nivattho ekaṁ pāruto.
udumbaradaṇḍanti appicchabhāvappakāsanatthaṁ īsakaṁ vaṅkaṁ udumbaradaṇḍaṁ gahetvā.
etadavocāti loke brāhmaṇassa vacanaṁ nāma sussūsanti, brāhmaṇesupi pabbajitassa,
pabbajitesupi mahallakassāti mahallakabrāhmṇapabbajitavesaṁ gahetvā padhānabhūmiyaṁ kammaṁ
karonte te bhikkhū upasaṅkamitvā hatthe ukkhipitvā etaṁ "daharā
bhavanto"tiādivacanaṁ avoca. okampetvāti hanukena udaraṁ 4- paharanto adhonataṁ katvā.
jivhaṁ nillāḷetvāti kavaramahājivhaṁ nīharitvā uddhamadho ubhayapassesu ca
palāpetvā. 5- tivisākhanti tisākhaṁ. nalāṭikanti bhakuṭiṁ, nalāṭe uṭṭhitaṁ valittayanti
attho. pakkāmīti tumhe jānantānaṁ vacanaṁ akatvā attanova tele pavisathāti 6- vatvā
ekaṁ maggaṁ gahetvā gato. paṭhamaṁ.
2. samiddhisuttavaṇṇanā
[158] dutiye lābhā vata me, suladdhaṁ vata meti evarūpassa satthu
ceva dhammassa ca brahmacārīnaṁ ca laddhattā mayhaṁ lābhā mayhaṁ suladdhanti. so
kirāyasmā pacchā mūlakammaṭṭhānaṁ sammasitvā "arahattaṁ gahessāmī"ti pāsādikaṁ tāva

footnote: 1 chaßēéa. hoti 2 chaßēéa., i. jaṭācumbaṭakena 3 chaßēéa., i. sakhuraṁ
footnote: 4 chaßēéa., i. uraṁ 5 chaßēéa., iḷāletvā 6 chaßēéa., i. paccissathāti

page number: 174

kammaṭṭhānaṁ gahetvā buddhadhammasaṁghaguṇe āvajjitvā 1- cittakallataṁ uppādetvā
cittaṁ hāsetvā tosetvā nisinno. tenassa evamahosi. upasaṅkamīti "ayaṁ samiddhi
bhikkhu pāsādikaṁ kammaṭṭhānaṁ gahetvā nisinnasadiso, yāva mūlakammaṭṭhānaṁ gahetvā
arahattaṁ na gaṇhāti, tāvassa antarāyaṁ karissāmī"ti upasaṅkami. gaccha tvanti
satthā sakalajambūdīpaṁ olokento "tasmiṁyeva ṭhāne tassa kammaṭṭhānaṁ sappāyaṁ
bhavissatī"ti addasa, tasmā evamāha. satipaññā ca me buddhāti mayā mayhaṁ 2-
sati ca paññā ca ñātā. kāmaṁ karassu rūpānīti 3- bahūnipi vibhiṁsakarahāni rūpāni 4-
karassu. neva maṁ byādhayissasīti maṁ neva vedhayissasi na kampessasi. 5- dutiyaṁ.
3. godhikasuttavaṇṇanā
[159] tatiye isigilipasseti isigilissa nāma pabbatassa passe.
kāḷasilāyāti kāḷavaṇṇāya silāya. sāmāyikaṁ cetovimuttinti appitakkhaṇe 6-
paccanīkadhammehi vimuccati, ārammaṇe ca adhimuccatīti lokiyasamāpatti sāmāyikā
cetovimutti nāma. phusīti paṭilabhi. parihāyīti kasmā yāva chaṭṭhaṁ parihāyi?
sābādhattā. therassa kira vātapittasemhavasena anusāyiko ābādho atthi, tena
samādhissa sappāye upakāradhamme pūretuṁ na sakkoti, appitāppitāya samāpattiyā
parihāyati.
yannūnāhaṁ satthaṁ āhareyyanti so kira cintesi, yasmā parihīnajjhānassa
kālaṁ karoto anibaddhā gati hoti, aparihīnajjhānassa nibaddhā gati hoti,
brahmaloke nibbattati, tasmā satthaṁ āharitukāmo ahosi. upasaṅkamīti "ayaṁ
samaṇo satthaṁ āharitukāmo, satthāharaṇaṁ ca nāmetaṁ kāye ca jīvite ca
anapekkhassa hoti, yo evaṁ kāye ca jīvate ca anapekkho hoti, so
mūlakammaṭṭhānaṁ sammasitvā arahattampi gahetuṁ samattho hoti, mayā pana

footnote: 1 chaßēéa. āvajjetvā 2 chaßēéa. ayaṁ pāṭho na dissati 3 chaßēéa. karassu rūpānīti
footnote: 4 chaßēéa. vibhiṁsakārahāni i. vihiṁsakarahāni sī. vibhiṁsakakarāni rūpāni ma. vibhiṁsakarūpāni
footnote: 5 chaßēéa. kampasessasi 6 chaßēéa. appitappitakkhaṇe

page number: 175

paṭibāhitopi esa na oramissati, satthārā paṭibāhito oramissatī"ti therassa
atthakāmo viya hutvā yena bhagavā tenupasaṅkami.
jalāti jalamāna. pāde vandāmi cakkhumāti pañcahi cakkhūhi cakkhuma
tava pāde vandāmi. jutindharāti ānubhāvadhara. appattamānasoti appattārahatto.
sekhoti sīlādīni sikkhamāno sakaraṇīyo. jane sutāti jane vissuta. satthaṁ
āharitaṁ hotīti thero kira "kiṁ mayhaṁ iminā jīvitenā"ti uttāno nipajjitvā
satthena galanāḷiṁ chindi, dukkhā vedanā uppajjiṁsu. thero vedanaṁ vikkhambhetvā
taṁyeva vedanaṁ pariggahitvā 1- satiṁ upaṭṭhapetvā mūlakammaṭṭhānaṁ sammasanto arahattaṁ
patvā samasīsī hutvā parinibbāyi. samasīsī nāma tividho hoti iriyāpathasamasīsī
rogasamasīsī jīvitasamasīsīti.
tattha yo ṭhānādīsu iriyāpathesu aññataraṁ adhiṭṭhāya "imaṁ akopetvāva
arahattaṁ pāpuṇissāmī"ti vipassanaṁ paṭṭhapeti, athassa arahattappatti ca
iriyāpathakopanaṁ ca ekappakāreneva hoti. ayaṁ iriyāpathasamasīsī nāma. yo pana
cakkhurogādīsu aññatarasmiṁ sati "ito anuṭṭhitova arahattaṁ pāpuṇissāmī"ti
vipassanaṁ paṭṭhapeti, athassa arahattappatti ca rogato vuṭṭhānaṁ ca ekappakāreneva
hoti. ayaṁ rogasamasīsī nāma. keci pana tasmiṁyeva iriyāpathe tasmiṁ ca roge
parinibbānavasenettha samasīsī taṁ 2- paññāpenti. yassa pana āsavakkhayo ca
jīvitakkhayo ca ekappahāreneva hoti. ayaṁ jīvitasamasīsī nāma. vuttampi cetaṁ
"yassa puggalassa apubbaṁ acarimaṁ āsavapariyādānaṁ ca hoti jīvitapariyādānaṁ ca ayaṁ
vuccati puggalo samasīsī"ti. 3-
ettha ca pavattasīsaṁ 4- kilesasīsanti dve sīsāni. ettha pavattasīsī nāma
jīvitindriyaṁ, kilesasīsaṁ nāma avijjā. tesu jīvitindriyaṁ cuticittaṁ khepeti,
avijjā maggacittaṁ. dvinnaṁ cittānaṁ ekato uppādo natthi. maggānantaraṁ pana
phalaṁ, phalānantaraṁ bhavaṅgaṁ, bhavaṅgato vuṭṭhāya paccavekkhaṇaṁ, taṁ paripuṇṇaṁ vā hoti

footnote: 1 chaßēéa. pariggahetvā 2 chaßēéa. samasīsitaṁ
footnote: 3 abhi. pug. 36/16/120 ekakapuggalapaññatti 4 chaßēéa., i. pavattisīsaṁ

page number: 176

aparipuṇṇaṁ vā. tikhiṇena asinā sīse chijjantepi hi eko vā dve vā
paccavekkhaṇavārā 1- vā avassaṁ uppajjantiyeva, cittānaṁ pana lahuparivattitāya
āsavakkhayo ca jīvitapariyādānaṁ ca ekakkhaṇeyeva viya paññāyati.
samūlaṁ taṇhaṁ abbuyhāti avijjāmūlena samūlakaṁ taṇhaṁ arahattamaggena
uppāṭetvā. parinibbutoti anupādisesanibbānena parinibbuto.
vivattakkhandhanti parivattakkhandhaṁ. 2- seyyamānanti 3- uttānaṁ hutvā
sayati. 4- thero pana kiñcāpi uttānako sayito, tathāpissa dakkhiṇena passena
paricitasayanattā sīsaṁ dakkhiṇatova parivattitvā ṭhitaṁ. dhūmāyitattanti dhūmāyitabhāvaṁ.
tasmiṁ hi khaṇe dhūmabalāhakā viya timirabalāhakā viya ca uṭṭhahiṁsu. viññāṇaṁ
samanvesatīti paṭisandhicittaṁ pariyesati. appatiṭṭhitenāti paṭisandhiviññāṇena
appatiṭṭhitena, appatiṭṭhitakāraṇenāti attho. veḷuvapaṇḍuvīṇanti veḷuvapakkaṁ
viya paṇḍuvīṇaṁ 5- suvaṇṇamahāvīṇaṁ. ādāyāti kacche ṭhapetvā. upasaṅkamīti
"godhikattherassa nibbattaṭṭhānaṁ na jānāmi, samaṇaṁ gotamaṁ pucchitvā nikkaṅkho
bhavissāmī"ti khuddakadārakavaṇṇo 6- hutvā upasaṅkami. nādhigacchāmīti na passāmi.
sokaparetassāti sokena phuṭṭhassa abhassathāti pādapiṭṭhiyaṁ patitā. tatiyaṁ.
4. sattavassānubandhasuttavaṇṇanā
[160] catutthe satta vassānīti pure bodhiyaṁ chabbassāni, bodhito
pacchā ekaṁ vassaṁ. otārāpekkhoti "sace samaṇassa gotamassa kāyadvārādīsu
kiñcideva ananucchavikaṁ passāmi, codessāmi nan"ti evaṁ vivaraṁ apekkhamāno.
alabhamānoti rajareṇumattampi 7- avakkhalinaṁ apassanto. tenāha:-
"satta vassāni bhagavantaṁ anubandhiṁ padāpadaṁ
otāraṁ nādhigacchissaṁ sambuddhassa sirīmato"ti. 8-

footnote: 1 ma. paccavekkhaṇā, 2 sī. parivaṭṭakkhandhaṁ 3 chaßēéa. semānanti, sī. soppamānanti
footnote: 4 chaßēéa., i. sayitaṁ hoti 5 chaßēéa., i. beluvapaṇḍuvīṇanti beluvapakkaṁ viya
footnote: paṇḍuvaṇṇaṁ 6 chaßēéa. khuddakadārakavaṇṇī 7 chaßēéa. rathareṇumattampi

8 chaßēéa. satīmato..., khu. sutta. 25/449/417 padhānasutta

page number: 177

upasaṅkamīti "ajja samaṇaṁ gotamaṁ abhivādetvā āgamissāmī"ti 1- upasaṅkami.
jhāyasīti jhāyanto avajjhāyanto 2- nisinnosīti vadati. vittaṁ nu jīnoti
sataṁ vā sahassaṁ vā jitosi nu. āgunnu gāmasminti kinnu antogāme
pamāṇātikkantaṁ pāpakammaṁ akāsi, yena aññesaṁ mukhaṁ oloketuṁ avisahanto
apajjhāyanto nisinno 3- araññe vicarasi. sakkhinti mittabhāvaṁ.
palikhāyāti khanitvā. bhavalobhajappanti bhavalobhasaṅkhātaṁ taṇhaṁ. anāsavo
jhāyāmīti nittaṇho hutvā dvīhi jhānehi jhāyāmi. pamattabandhūti māraṁ ālapati.
so hi ye keci loke pamattā, tesaṁ bandhu.
sace maggaṁ anubuddhanti yadi tayā 4- maggo anubuddho. apehīti apayāhi.
amaccudheyyanti maccuno anokāsabhūtaṁ nibbānaṁ. pāragāminoti yepi pāraṁ gatā,
tepi pāragāmino. yepi pāraṁ gantukāmā, tepi pāragāmino.
visūkāyikānīti 5- māravisūkāni. visevitānīti viruddhasevitāni, "appamāyu
manussānaṁ, accayanti ahorattā"ti vutte "dīghamāyumanussānaṁ, nāccayanti
ahorattā"tiādīni paṭilomakāraṇāni. vipphanditānīti 6- tamhi tamhi kāle
hatthirājavaṇṇasappavaṇṇādidassanāni. nibbejanīyāti ukkaṇḍanīyā.
anupariyagātiādīsu kiñcāpi atītavacanaṁ kataṁ, attho pana vikappavasena
veditabbo. idaṁ vuttaṁ hoti:- yathā medavaṇṇaṁ pāsāṇaṁ vāyaso disvā
"apettha 7- muduṁ vindeyyāma, api assādo siyā"ti anuparigaccheyya, atha so
tattha assādaṁ alabhitvāva vāyaso eto apakkame, 8- tato pāsāṇā apagaccheyya,
evaṁ mayampi so kāko viya selaṁ gotamaṁ āsajja assādaṁ vā santhavaṁ vā
alabhantā gotamaṁ 9- nibbinditvā apagacchāma. catutthaṁ.

footnote: 1 sī. atigahetvā āgamissāmīti, chaßēéa. atigahetvā gamissāmīti
footnote: 2 sī., i. apajjhāyanto 3 chaßēéa., i. apajjhāyanto nisinnoti pāṭhā na dissanti
footnote: 4 i. tassa 5 ka. visūkāyitānīti 6 sī.,ma. vipphanditāni kānici kānicīti

7 chaßēéa.api nāmettha 8 chaßēéa. apakkameyya 9 chaßēéa. gotamā

page number: 178

5. māradhītusuttavaṇṇanā
[161] pañcame abhāsitvāti ettha akāro nipātamattaṁ, bhāsitvāti attho.
abhāsayitvātipi pāṭho. upasaṅkamiṁsūti "gopāladārakaṁ viya daṇḍakena
bhūmiyaṁ vilekhantaṁ 1- disvā ativiya dummano hutvā nisinno, `kinnu kho
kāraṇan'ti pucchitvā jānissāmā"ti upasaṅkamiṁsu.
socasīti cintesi. araññamiva kuñjaranti yathā araññato pesitagaṇikārahatthiniyo
2- araññikaṁ 3- kuñjaraṁ itthīkuttadassanena palobhetvā bandhitvā
ānayanti, evaṁ ānayissāma. māradheyyanti tebhūmikavaṭṭaṁ. 4-
upasaṅkamiṁsūti "tumhe thokaṁ adhivāsetha, mayaṁ taṁ ānessāmā"ti pitaraṁ
samassāsetvā upasaṅkamiṁsu. uccāvacāti nānāvidhā. ekasataṁ ekasatanti ekekaṁ
sataṁ sataṁ katvā. kumārivaṇṇasatanti iminā nayena kumāriattabhāvānaṁ sataṁ.
atthassa pattiṁ dahayassa santinti dvīhipi padehi arahattameva katheti. 5-
senanti kilesasenaṁ. sā hi piyarūpasātarūpā nāma. ekāhaṁ jhāyanti eko ahaṁ
jhāyanto. sukhamanubodhayanti 6- arahattasukhaṁ anubujjhiṁ idaṁ vuttaṁ hoti:-
piyarūpasātarūpasenaṁ jinitvā ahaṁ eko jhāyanto "atthassa pattiṁ hadayassa santin"ti
saṅkhagataṁ arahatte sukhaṁ anubujjhiṁ, tasmā janena mittasanthavaṁ na karomi, teneva
ca me kāraṇena kenaci saddhiṁ sakkhī na sampajjatīti.
kathaṁ vihārībahuloti katamena vihārena bahulaṁ viharanto. aladdhāti
alabhitvā. yoti nipātamattaṁ. idaṁ vuttaṁ hoti:- katamena jhānena bahulajjhāyantaṁ
taṁ puggalaṁ kāmasaññā alabhitvāva aparikkhārā 7- hontīti.
passaddhakāyoti catutthajjhānena assāsapassāsakāyassa passaddhattā passaddhakāyo.
suvimuttacittoti arahattaphalavimuttiyā suṭṭhu vimuttacitto. asaṅkhārānoti
tayo kammābhisaṅkhāre anabhisaṅkharonto. anokoti anālayo. aññāya dhammanti

footnote: 1 chaßēéa. bhūmiṁ lekhaṁ 2 sī., i. araññaṁ tosetvā pesitā gaṇikāhatthiniyo
footnote: 3 chaßēéa. āraññakaṁ 4 chaßēéa., i. tebhūmakavaṭṭaṁ 5 chaßēéa. kathesi
footnote: 6 chaßēéa. sukhamanubodhiṁ 7 chaßēéa. paribāhirā

page number: 179

catusaccadhammaṁ jānitvā. avitakkajhāyīti avitakkena catutthajjhānena jhāyanto. na
kuppatītiādīsu dosena na kuppati, rāgena na sarati, mohena na thīno. imesu
tīsu mūlakilesesu gahitesu diyaḍḍhakilesasahassaṁ gahitameva hoti. paṭhamapadena vā
byāpādanīvaraṇaṁ gahitaṁ, dutiyena kāmacchandanīvaraṇaṁ, tatiyena thīnaṁ ādiṁ katvā
sesanīvaraṇāni. iti iminā nīvaraṇappahānenāpi khīṇāsavaṁ dasseti.
pañcoghatiṇṇoti pañcadvārikaṁ kilesoghaṁ tiṇṇo. chaṭṭhanti manodvārikaṁpi
chaṭṭhaṁ kilesoghaṁ atari. pañcoghaggahaṇena vā pañcorambhāgiyāni saṁyojanāni,
chaṭṭhaggahaṇena pañcuddhambhāgiyāni veditabbāni. gaṇasaṁghacārīti 1- gaṇe ca saṁghe ca
caratīti satthā gaṇasaṁghacārī nāma. addhā carissantīti aññepi saddhā bahū janā
ekaṁsena carissanti. ayanti ayaṁ satthā. anokoti anālayo.
ajchejja nessatīti acchinditvā nayissati, naccurājassa hatthato
acchinditvā nibbānapāraṁ nayissatīti vuttaṁ hoti. nayamānānanti nayamānesu.
selaṁva sirasi ohacca, 2- pātāle gādhamesathāti mahantaṁ kūṭāgārappamāṇaṁ
silaṁ sīse ṭhapetvā pātāle patiṭṭhagavesanaṁ viya. khāṇuṁva urasāsajjāti
urasi khāṇuṁ paharitvā viya. apethāti apagacchatha. imasmiṁ ṭhāne saṅgītikārā
"idamavocā"ti desanaṁ niṭṭhapetvā daddallamānāti gāthaṁ āhaṁsu. tattha
daddallamānāti ativiya jalamānā sobhamānā. āgañchunti āgatā. panudīti nīhari
tulaṁ bhaṭṭhaṁva mālutoti yathā phalato bhaṭṭhaṁ simbalitūlaṁ vā poṭakitūlaṁ vā vāto
panudati nīharati, evaṁ panudati 3-. pañcamaṁ.
tatiyo vaggo.
iti mārasaṁyuttavaṇṇanā niṭṭhitā.
---------------

footnote: 1 gaṇasaṁghavārītipi pāṭho 2 chaßēéa. sirasūhacca 3 chaßēéa., i. panudīti

page number: 180

5. bhikkhunīyutta
1. āḷavikāsuttavaṇṇanā
[162] bhikkhunīsaṁyuttassa paṭhame āḷavikāti āḷaviyaṁ jātā āḷavinagaratoyeva
ca nikkhamma pabbajitā. andhavananti kassapasammāsambuddhassa cetiye
navakammatthāya dhanaṁ samādapetvā āgacchantassa yasodharassa nāma dhammabhāṇakassa
ariyapuggalassa akkhīni uppāṭetvā tattheva akkhibhedaṁ pattehi pañcahi corasatehi
nivutthattā tato paṭṭhāya "andhavanan"ti saṅkhaṁ gataṁ vanaṁ. taṁ kira sāvatthito
dakkhiṇapasse gāvutamatte hoti rājārakkhāya guttaṁ. tattha ca vivekakāmā 1- bhikkhū
ca bhikkhuniyo ca gacchanti. 2- tasmā ayaṁpi āḷavikā 3- vivekatthinī 4- yena taṁ vanaṁ,
tenupasaṅkami. nissaraṇanti nibbānaṁ. paññāyāti paccavekkhaṇañāṇena. na tvaṁ
jānāsi taṁ padanti tvaṁ etaṁ nibbānapadaṁ vā nibbānagāmimaggapadaṁ vā na
jānāsi. sattisūlūpamāti vinivijjhanaṭṭhena sattisūlasadisā. khandhāsaṁ adhikuṭṭhanāti 5-
khandhā tesaṁ adhikuṭṭhanagaṇḍikā. paṭhamaṁ.
2. somāsuttavaṇṇanā
[163] dutiye ṭhānanti arahattaṁ. durabhisambhavanti duppasahaṁ.
dvaṅgulapaññāyāti parittapaññāya. yasmā vā dvīhi aṅgulīhi kappāsavaṭṭiṁ gahetvā
suttaṁ kantanti, tasmā itthī "dvaṅgulapaññā"ti vuccati. Ñāṇamhi vattamānamhīti
phalasamāpattiñāṇe vattamāne. 6- sammā dhammaṁ vipassatoti catusaccadhammaṁ
vipassantassa, pubbabhāge vā vipassanāya ārammaṇabhūtaṁ khandhapañcakameva. kiñci vā
pana asmīti aññaṁ vā kiñcanaṁ 7- "ahaṁ asmī"ti taṇhāmānadiṭṭhivasena yassa siyā.
dutiyaṁ.

footnote: 1 chaßēéa., i. pavivekakāmā 2 i. āgacchanti 3 chaßēéa. ayaṁ pāṭho na dissati
footnote: 4 chaßēéa. kāyavivekatthinī 5 chaßēéa. adhikuṭṭanāti 6 chaßēéa. pavattamāne
footnote: 7 chaßēéa., i. kiñci

page number: 181

3. kisāgotamīsuttavaṇṇanā
[164] tatiye kisāgotamīti appamaṁsalohitatāya kisā, gotamīti panassā
nāmaṁ. pubbe kira sāvatthiyaṁ ekasmiṁ kulaghare 1- asītikoṭidhanaṁ sabbaṁ aṅgāraṁva 2-
jātaṁ. kuṭumbiko "aṅgārajātāni 3- anīharitvā 4- "avassaṁ koci puññavā bhavissati,
tassa puññena puna pākatikaṁ bhavissatī"ti suvaṇṇahiraññassa pātiyo 5- pūretvā
āpaṇe ṭhapetvā samīpe nisīdi. athekā duggatakulassa dhītā "aḍḍhamāsakaṁ gahetvā
dārusākaṁ āharissāmī"ti vīthigatā taṁ disvā kuṭumbikaṁ āha "āpaṇe tāva
dhanaṁ ettakaṁ, gehe kittakaṁ bhavissatī"ti. kiṁ disvā amma evaṁ kathesīti. imaṁ
hiraññasuvaṇṇanti. so "puññavatī esā bhavissatī"ti tassā vasanaṭṭhānaṁ pucchitvā
āpaṇe bhaṇḍaṁ paṭisāmetvā tassā mātāpitaro upasaṅkamitvā evamāha "amhākaṁ
gehe vayappatto dārako atthi, tassetaṁ dārikaṁ dethā"ti. kiṁ sāmi duggatehi
saddhiṁ keḷiṁ karosīti. mittasanthavo nāma duggatehipi saddhiṁ hoti, detha naṁ,
kuṭumbasāminī bhavissatīti naṁ gahetvā gharaṁ ānesi. 6- sā saṁvāsamanvāya puttaṁ
vijātā. putto padasā āhiṇḍanakāle kālamakāsi. sā duggatakule uppajjitvā
mahākulaṁ gantvāpi "puttavināsaṁ pattamhī"ti uppannabalavasokā puttassa sarīrakiccaṁ
vāretvā taṁ matakaḷevaraṁ ādāya nagare vippalapantī vicarati.
ekadivasaṁ mahatiyā buddhavīthiyā dasabalassa santikaṁ gantvā "puttassa me
arogabhāvatthāya bhesajjaṁ detha bhagavā"ti āha. gaccha sāvatthiṁ āhiṇḍitvā
yasmiṁ gehe matapubbo natthi, tato siddhatthakaṁ āhara, puttassa te bhesajjaṁ
bhavissatīti. sā nagaraṁ pavisitvā dhūragehato paṭṭhāya bhagavatā vuttanayena gantvā
siddhatthakaṁ yācantī ghare ghare "kuto tvaṁ evarūpaṁpi gharaṁ passissasī"ti 7-
vuttā katipayāni gehāni āhiṇḍitvā "sabbesaṁpi kirāyaṁ dhammatā, na mayhaṁ
puttassevā"ti sālāyaṁ chavaṁ chaḍḍetvā pabbajjaṁ yāci. satthā "imaṁ pabbājetū"ti
bhikkhunūpassayaṁ pesesi. sā khuraggeyeva arahattaṁ pāpuṇi. imaṁ theriṁ sandhāya
"athakho kisāgotamī"ti vuttaṁ.

footnote: 1 chaßēéa. kule 2 chaßēéa. aṅgārāva 3 ma. aṅgārā jātāti 4 sī. āharitvā
footnote: 5 chaßēéa. cāṭiyo 6 sī. abhinesi ma. atiharati 7 i. passasīti

page number: 182

ekamāsīti ekā āsi. rudammukhīti rudamānamukhī viya. accantaṁ mataputtamhīti
ettha antaṁ atītaṁ accantaṁ, bhāvanapuṁsakametaṁ. idaṁ vuttaṁ hoti:- yathā puttamaraṇaṁ
antaṁ atītaṁ hoti, evaṁ mataputtā ahaṁ, idāni mama puna puttamaraṇaṁ nāma
natthi. purisā etadantikāti purisāpi ne etadantikāva. yo me puttamaraṇassa
anto, purisānaṁpi me esevanto, abhabbā ahaṁ idāni purisaṁ gavesitunti.
sabbattha vihatā nandīti sabbesu khandhāayatanadhātubhavayonigatiṭhitinivāsesu mama
taṇhānandi vihatā. tamokkhandhoti avijjākkhandho. padālitoti ñāṇena bhinno.
tatiyaṁ.
4. vijayāsuttavaṇṇanā
[165] catutthe pañcaṅgikenāti ātataṁ vitataṁ ātatavitataṁ ghanaṁ susiranti
evaṁ pañcaṅgasamannāgatena. niyyātayāmi tuyhevāti sabbe tuyhaṁyeva demi. māra
nāhaṁ tenatthikāti nāhaṁ tena atthikā. pūtikāyenāti suvaṇṇavaṇṇopi kāyo
niccaṁ uggharitapaggharitaṭṭhena pūtikāyova, tasmā evamāha. bhindanenāti
bhijjanasabhāvena. pabhaṅgunāti cuṇṇavicuṇṇaṁ āpajjanadhammena. aṭṭiyāmīti aṭṭapīḷitā
homi. harāyāmīti lajjāmi. santā samāpattīti aṭṭhavidhā lokiyasamāpatti
ārammaṇasantatāya aṅgasantatāya ca santāti vuttā. sabbatthāti sabbesu
rūpārūpabhavesu, tesaṁ dvinnaṁ bhavānaṁ gahitattā gahite kāmabhave aṭṭhasu ca
samāpattīsūti etesu sabbesu ṭhānesu mayhaṁ avijjātamopi vihatoti vadati. catutthaṁ.
5. uppalavaṇṇāsuttavaṇṇanā
[166] pañcame supupphitagganti aggato paṭṭhāya suṭṭhu pupphitaṁ sālarukkhaṁ.
na catthi te dutiyā vaṇṇadhātūti tava vaṇṇadhātusadisā dutiyā vaṇṇadhātu natthi,
tayā sadisā aññā bhikkhunī natthīti vadati. idhāgatā tādisikā bhaveyyunti yathā
tvaṁ idhāgatā kiñci santhavaṁ vā sinehaṁ vā na labhasi, evameva tepi tayāva
sadisā bhaveyyuṁ. pakhumantarikāyampīti dvinnaṁ akkhīnaṁ majjhe nāsavaṁsepi tiṭṭhantiṁ
maṁ na passissasi. vasībhūtamhīti vasībhūtā asmi. pañcamaṁ.

page number: 183

6. cālāsuttavaṇṇanā
[167] chaṭṭhe ko nu tvaṁ idamādapayīti ko nu mandabuddhī bālo taṁ
evaṁ gāhāpesi. pariklesanti aññaṁpi nānappakāraṁ upaddavaṁ. idāni yaṁ māro
āha "ko nu tvaṁ idamādapayī"ti, taṁ maddantī "na maṁ andhabālo ādapesi,
loke pana aggapuggalo satthā dhammaṁ desesī"ti dassetuṁ buddhotiādimāha.
tattha sacce nivesayīti paramatthasacce nibbāne nivesesi. nirodhaṁ appajānantāti
nirodhasaccaṁ ajānantā. chaṭṭhaṁ.
7. upacālāsuttavaṇṇanā
[168] sattame enti māravasaṁ punāti punappunaṁ maraṇamārakilesamāra-
devaputtamārānaṁ vasaṁ āgacchanti. padhūpitoti santāpito. agati yattha
mārassāti yattha tuyhaṁ mārassa agati. tatthāti tasmiṁ nibbāne. sattamaṁ.
8. sīsupacālāsuttavaṇṇanā
[169] aṭṭhame samaṇī viya dissasīti samaṇīsadisā dissasi. kimiva carasi
momūhāti kiṁkāraṇā momūhā viya carasi. ito bahiddhāti imamhā sāsanā
bahiddhā. 1- pāsaṁ ḍentīti 2- pāsaṇḍā, sattānaṁ cittesu diṭṭhipāsaṁ khipantīti
attho. sāsanaṁ pana pāse mocesi, 3- tasmā pāsaṇḍoti na vuccati, ito
bahiddhāyeva pāsaṇḍā honti. saṁsīdantīti 4- saṁsīdanti lagganti.
idāni "kaṁ nu uddissa maṇḍāsī"ti pañhaṁ kathentī atthi sakyakule
jātotiādimāha. tattha sabbābhibhūti sabbāni khandhāyatanadhātubhavayonigatiādīni
abhibhavitvā ṭhito. maraṇamārādayo nudi nīharīti māranudo. sabbatthamaparājitoti
sabbesu rāgādīsu vā mārayuddhe vā ajjito. sabbattha muttoti sabbesu
khandhādīsu mutto. asitoti taṇhādiṭṭhinissayena anissito. sabbakammakkhayanti
sabbakammakkhayasaṅkhātaṁ arahattaṁ patto. upadhisaṅkhayeti upadhisaṅkhayasaṅkhāte nibbāne
ārammaṇato vimutto. aṭṭhamaṁ.

footnote: 1 chaßēéa. bahi 2 i. pāsaṁ oḍḍentīti 3 chaßēéa. moceti 4 chaßēéa. pasīdantīti

page number: 184

9. selāsuttavaṇṇanā
[170] navame kenidaṁ pakatanti kena idaṁ kataṁ. bimbanti attabhāvaṁ
sandhāya vadati. aghanti dukkhapatiṭṭhānattā attabhāvameva vadati. hetubhaṅgāti
hetunirodhena paccayavekallena. navamaṁ.
10. vajirāsuttavaṇṇanā
[171] dasame na yidha sattupalabbhatīti imasmiṁ suddhasaṅkhārapuñje
paramatthato satto nāma na upalabbhati. khandhesu santesūti pañcasu khandhesu
vijjamānesu tena tenākārena vavatthitesu. sammatīti 1- sattoti samaññāmattameva
hoti. dukkhanti pañcakkhandhadukkhaṁ. nāññatra dukkhāti ṭhapetvā dukkhaṁ añño 2-
neva sambhoti na nirujjhatīti. dasamaṁ.
iti bhikkhunīsaṁyuttavaṇṇanā niṭṭhitā.
------------

footnote: 1 chaßēéa., i. sammutīti 2 sī. aññaṁ

page number: 185

6. brahmasaṁyutta
1. paṭhamavagga
1. brahmāyācanasuttavaṇṇanā
[172] brahmasaṁyuttassa paṭhame parivitakko udapādīti sabbabuddhānaṁ
āciṇṇo samāciṇṇo ayaṁ cetaso parivitakko 1- udapādi. kadā udapādīti?
buddhabhūtassa aṭṭhame sattāhe rājāyatanamūle sakkena devānamindena ābhataṁ
dantakaṭṭhañca osathaharītakañca khāditvā mukhaṁ dhovitvā catūhi lokapālehi
upanīte paccagghe selamaye patte tapussabhallikānaṁ piṇḍapātaṁ paribhuñjitvā puna
paccāgantvā ajapālanigrodhe nisinnamattassa.
adhigatoti paṭividdho. dhammoti catusaccadhammo. gambhīroti uttānapaṭikkhepa-
vacanametaṁ. duddasoti gambhīrattāva duddaso dukkhena daṭṭhabbo, na sakkā
sukhena daṭṭhuṁ. duddasattāva durānubodho dukkhena avabujjhitabbo, na sakkā
sukhena avabujjhituṁ. santoti nibbuto. paṇītoti atapako. 2- idaṁ dvayaṁ
lokuttarameva sandhāya vuttaṁ. atakkāvacaroti takkena avacaritabbo ogāhitabbo
na hoti, ñāṇeneva avacaritabbo. nipuṇoti saṇho. paṇditavedanīyoti
sammāpaṭipadaṁ paṭipannehi paṇḍitehi veditabbo. ālayarāmāti sattā pañcakāmaguṇesu
allīyanti, tasmā te ālayāti vuccanti. aṭṭhasatataṇhāviparītāni 3- allīyanti,
tasmāpi ālayāti vuccanti. tehi ālayehi ramantīti 4- ālayarāmā. ālayesu
ratāti ālayaratā. ālayesu sumuditāti 5- ālayasumuditā. yatheva hi susajjitaṁ
pupphaphalabharitarukkhādisampannaṁ uyyānaṁ paviṭṭho rājā tāya tāya sampattiyā ramati,
sumudito āmoditapamodito 6- hoti, na ukkaṇṭhati. sāyaṁpi nikkhamituṁ na icchati,
evamimehi 7- kāmālayataṇhālayehi sattā ramanti, saṁsāravaṭṭe sumuditā anukkaṇṭhitā

footnote: 1 chaßēéa. vitakko 2 chaßēéa. atappako i. anappako 3 chaßēéa....... vicaritāni
footnote: 4 i. ramatīti 5 chaßēéa. suṭṭhu muditāti i. sammuditā 6 ma. āmoditasammodito
footnote: 7 chaßēéa. evamimehipi

page number: 186

vasanti. tena tesaṁ bhagavā dubbidhaṁpi 1- ālayaṁ uyyānabhūmiṁ viya dassento
"ālayarāmā"tiādimāha.
tattha yadidanti nipāto, tassa ṭhānaṁ sandhāya "yaṁ idan"ti,
paṭiccasamuppādaṁ sandhāya "yo ayan"ti evamattho daṭṭhabbo. idappaccayatā-
paṭiccasamuppādoti imesaṁ paccayā idappaccayā, idappaccayā eva idappaccayatā,
idappaccayatā ca sā paṭiccasamuppādo cāti idappaccayatāpaṭiccasamuppādo.
saṅkhārādipaccayānaṁ etaṁ adhivacanaṁ. sabbasaṅkhārasamathotiādi sabbaṁ nibbānameva.
yasmā hi taṁ āgamma sabbasaṅkhāravipphanditāni samanti vūpasammanti, tasmā
sabbasaṅkhārasamathoti vuccati. yasmā ca taṁ āgamma sabbe upadhayo paṭinissaṭṭhā
honti, sabbataṇhā khīyanti, sabbe kilesarāgā virajjanti, sabbadukkhaṁ nirujjhati,
tasmā sabbūpadhipaṭinissaggo taṇhakkhayo virāgo nirodhoti vuccati. yā panesā
taṇhā bhavena bhavaṁ, phalena vā saddhiṁ kammaṁ vinati 2- saṁsibbatīti katvā vānanti
vuccati, tato nikkhantaṁ vānatoti nibbānaṁ. so mamassa kilamathoti yāpi
ajānantānaṁ desanā nāma, so mama kilamatho assa, sā mama vihesā assāti
attho. kāyakilamatho ceva kāyavihesā ca assāti vuttaṁ hoti. citte pana
ubhayaṁ cetaṁ 3- buddhānaṁ natthi. apissudanti 4- anubrūhanatthe nipāto, so "na
kevalaṁ ayaṁ parivitakko udapādi, imāpi gāthā paṭibhaṁsū"ti dīpeti. anacchariyāti
anu acchariyā. paṭibhaṁsūti paṭibhānasaṅkhātassa ñāṇassa gocarā ahesuṁ, parivitakkayitbbataṁ
pāpuṇiṁsu.
kicchenāti dukkhāya paṭipadāya. 5- buddhānañhi cattāropi maggā sukhā
paṭipadāva honti. pāramīpūraṇakāle pana sarāgasadosasamohasseva sato āgatānaṁ 6-
yācakānaṁ alaṅkatapaṭiyattaṁ sīsaṁ kantitvā galalohitaṁ nīharitvā suañjitāni akkhīni
ugghāṭetvā 7- kulavaṁsapadīpaṁ puttaṁ manāpacāriniṁ bhariyanti evamādīni dentassa
aññāni ca khantivādisadisesu attabhāvesu chejjādīni 8- pāpuṇantassa āgamanīyapaṭipadaṁ

footnote: 1 chaßēéa., i. duvidhaṁ 2 i. vināti 3 chaßēéa. ubhayampetaṁ 4 chaßēéa. apissūti
footnote: 5 chaßēéa. dukkhena, na dukkhāya paṭipādāya 6 chaßēéa. āgatāgatānaṁ 7 chaßēéa. uppāṭetvā
footnote: 8 chaßēéa. chejjabhejjādīni

page number: 187

sandhāyetaṁ vuttaṁ. halanti ettha hakāro nipātamatto, alanti attho.
pakāsitunti desituṁ, evaṁ kicchena adhigatassa alaṁ desituṁ, pariyantaṁ desituṁ,
ko attho desitenāti vuttaṁ hoti. rāgadosaparetehīti rāgadosaphuṭṭhehi
rāgadosānugatehi vā.
paṭisotagāminti niccādīnaṁ paṭisotaṁ "aniccaṁ dukkhamanattā asubhan"ti evaṁ
gataṁ catusaccadhammaṁ. rāgarattāti kāmarāgena bhavarāgena diṭṭhirāgena ca rattā. na
dakkhantīti anaccaṁ dukkhamanattā asubhanti iminā sabhāvena na passissanti, te
apassante ko sakkhissati evaṁ gāhāpetuṁ. tamokkhandhena āvuṭāti avijjārāsinā
ajjhotthaṭā.
appossukkatāyāti nirussukkabhāvena, adesetukāmyatāyāti attho. kasmā
panassa evaṁ cittaṁ nami, nanu esa "mutto mocessāmi, tiṇṇo tāressāmi,
kimme aññātavesena dhammaṁ sacchikatenidha
sabbaññutaṁ pāpuṇitvā tārayissaṁ sadevake"ti 2-
patthanaṁ katvā pāramiyo pūretvā sabbaññutaṁ pattoti? saccametaṁ, tadeva
paccavekkhaṇānubhāvena panassa evaṁ cittaṁ nami. tassa hi sabbaññutaṁ patvā
sattānaṁ kilesagahanataṁ dhammassa ca gambhīrataṁ paccavekkhantassa sattānaṁ kilesagahanatā
ca dhammagambhīratā ca sabbākārena pākaṭā jātā, athassa "ime sattā
kañjikapuṇṇā lāvu 3- viya, takkabharitācāṭi 4- viya, vasātelapītapilotikā viya,
añjanamakkhitahattho viya ca kilesabharitā atisaṅkiliṭṭhā rāgarattā dosaduṭṭhā
mohamuḷhā, te kinnāma paṭivijjhissantī"ti cintayato
kilesagahanapaccavekkhaṇānubhāvenapi 5- evaṁ cittaṁ nami.
"ayañca dhammo 6- paṭhavīsandhārakaudakakkhandho viya gambhīro, pabbatena
paṭicchādetvā ṭhapito sāsapo viya duddaso, sattadhā bhinnassa bālassa koṭiyā
koṭi viya, 7- nanu mayā hi imaṁ dhammaṁ paṭivijjhituṁ vāyamantena adinnaṁ dānaṁ

footnote: 1 chaßēéa., i. passissanti 2 khu. buddha 33/2(55)/421 kokaṁ visadisaṁ (syā)
footnote: 3 chaßēéa., i. lābu 4 i. takkabhūracāṭi 5 i. kilesagahanaṇapaccavekkhaṇānubhānenapi
footnote: sī. gahaṇatā 6 i. mama dhammo ayañca dhammo 7 chaßēéa. koṭipaṭipādanaṁ viya duranubodho

page number: 188

nāma natthi, arakkhitaṁ sīlaṁ nāma natthi, apūritā 1- kāci pāramī nāma natthi,
tassa me nirussāhaṁ viya mārabalaṁ vidhamantassāpi paṭhavī na kampittha, paṭhamayāme
pubbenivāsaṁ anussarantassāpi na kampittha, majjhimayāme dibbacakkhuṁ sodhentassāpi
na kampittha, pacchimayāme pana paṭiccasamuppādaṁ paṭivijjhantasseva me dasasahassīlokadhātu
kampittha, iti mādisenāpi tikkhañāṇena kicchenevāyaṁ dhammo paṭividdho,
taṁ lokiyamahājanā kathaṁ paṭivijjhissantī"ti dhammagambhīrapaccavekkhaṇānubhāvenāti evaṁ
cittaṁ namīti veditabbaṁ.
apica brahmunā yācite desetukāmatāyapissa evaṁ cittaṁ nami. jānāti
hi bhagavā "mama appossukkatāya citte namamāne maṁ mahābrahmā dhammadesanaṁ
yācissati, ime ca sattā brahmagarukā, te `satthā kira dhammaṁ na desetukāmo
ahosi, atha naṁ mahābrahmā yācitvā desāpeti, santo vata bho dhammo,
paṇīto vata bho dhammo'ti maññamānā sussūsissantī"ti idaṁpi kāraṇaṁ paṭicca
appossukkatāya cittaṁ nami, no dhammadesanāyāti veditabbaṁ.
sahampatissāti so kira kassapabhagavato sāsane sahako nāma thero
paṭhamajjhānaṁ nibbattetvā paṭhamajjhānabhūmiyaṁ kappāyubrahmā hutvā nibbatto,
tatra naṁ "sahampatibrahmā"ti sañjānanti, 2- taṁ sandhāyāha "brahmuno
sahampatissā"ti. nassati vata bhoti so kira imaṁ saddaṁ tathā nicchāresi, yathā
dasasahassīlokadhātubrahmāno sutvā sabbe sannipatiṁsu. yatra hi nāmāti yasmiṁ
nāma loke. purato pāturahosīti tehi dasahi brahmasahassehi saddhiṁ pāturahosi.
apparajakkhajātikāti paññāmaye akkhimhi appaṁ parittaṁ rāgadosamoharajaṁ etesaṁ evaṁ
sabhāvāti apparajakkhajātikā. assavanatāti assavanatāya. bhavissantīti purimabuddhesu
dasapuññakiriyāvasena katādhikārā paripākagatā padumāni viya suriyarasmisamphassaṁ,
dhammadesanaṁyeva ākaṅkhamānā catuppadikagāthāvasāne ariyabhūmiṁ okkamanārahā na
eko, na dve, anekasatasahassā dhammassa aññātāro bhavissantīti dasseti.
pāturahosīti pātubhavi. samalehi cintitoti samalehi chahi satthārehi
cintito. tehi puretaraṁ uppajjitvā sakalajambudīpe kaṇṭake pattharamānā viya,

footnote: 1 chaßēéa. aparipūritā 2 chaßēéa. paṭisañjānanti

page number: 189

saṁsibbamānā 1- viya ca samale micchādiṭṭhidhamme 2- desayiṁsu. apāpuretanti vivara
etaṁ. amatassa dvāranti amatassa nibbānassa dvārabhūtaṁ ariyamaggaṁ. suṇantu
dhammaṁ vimalenānubuddhanti ime sattā rāgādīnaṁ malānaṁ abhāvato vimalena
sammāsambuddhena anubuddhaṁ catusaccadhammaṁ suṇantu tāva bhagavāti yācati.
sele yathā patbatamuddhaniṭṭhitoti silāmaye 3- ekaghane pabbatamuddhani
yathā ṭhito ca. 4- na hi tattha ṭhitassa dassanatthaṁ gīvukkhipanapasāraṇādikiccaṁ atthi.
tathūpamanti tappaṭibhāgaṁ selapabbatūpamaṁ. ayaṁ panettha saṅkhepattho:- yathā
selapabbatamuddhani ṭhitova cakkhumā puriso samantato janataṁ passeyya, tathā tvaṁpi
sumedha sundarapañña sabbaññutañāṇena samantacakkhu bhagavā dhammamayaṁ paññāmayaṁ 5-
pāsādamāruyha sayaṁ apetasoko sokāvakiṇṇaṁ 6- jātijarābhibhūtañca janataṁ apekkhassu 7-
upadhāraya upaparikkha. ayaṁ panettha adhippāyo:- yathā hi pabbatapāde samantā
mahantaṁ khettaṁ katvā tattha kedārapāḷīsu kuṭikāyo katvā rattiṁ aggiṁ jāleyyuṁ,
caturaṅgasamannāgataṁ ca andhakāraṁ assa, atha tassa pabbatassa matthake ṭhatvā
cakkhumato purisassa bhūmiṁ olokayato neva khettaṁ na kedārapāḷiyo na kuṭikāyo
na tattha sayitamanussā paññāyeyyuṁ. kuṭikāsu pana aggijālamattameva paññāyeyya,
evaṁ dhammapāsādaṁ āruyha sattanikāyaṁ olokayato tathāgatassa ye te akatakalyāṇā
sattā, te ekavihāre dakkhiṇajānupasse nisannāpi buddhacakkhussa āpāthaṁ
nāgacchanti, rattiṁ khittā sarā viya honti. ye pana katakalyāṇā
veneyyapuggalā, te evassa dūre ṭhitāpi āpāthaṁ āgacchanti so aggi viya
himavantapabbato viya ca. vuttampi cetaṁ:-
"dūre santo pakāsenti himavantova pabbato
asantettha na dissanti rattiṁ khittā yathā sarā"ti. 8-
ajjhesananti yācanaṁ. buddhacakkhunāti indriyaparopariyattañāṇena āsayānusayañāṇena
ca. imesaṁ hi dvinnaṁ ñāṇānaṁ "buddhacakkhū"ti nāmaṁ, sabbaññutañāṇassa

footnote: 1 chaßēéa. visaṁ siñcamānā 2 chaßēéa. samalaṁ micchādiṭṭhidhammaṁ 3 chaßēéa. selamaye 4 chaßēéa. va
footnote: 5 chaßēéa. ayaṁ pāṭho na dissati 6 chaßēéa. sokāvatiṇṇaṁ 7 chaßēéa., i. avekkhassu
footnote: 8 khu. dhamma. 25/304/69 cūḷasubhaddāvatthu

page number: 190

"samantacakkhū"ti, tiṇṇaṁ maggañāṇānaṁ "dhammacakkhū"ti. apparajakkhetiādīsu yesaṁ
vuttanayena ca 1- paññācakkhumhi rāgādirajaṁ appaṁ, te apparajakkhā. yesaṁ mahantaṁ
te mahārajakkhā. yesaṁ saddhādīni indriyāni tikkhāni, te tikkhindriyā. yesaṁ
tāni mudūni, te mudindriyā, yesante eva saddhādayo ākārā sundarā,
te svākārā. ye kathitakāraṇaṁ sallakkhenti, sukhena sakkā honti viññāpetuṁ,
te suviññāpayā. ye paralokaṁ ceva vajjaṁ ca bhayto passanti, te
paralokavajjabhayadassāvino nāma.
ayaṁ panettha pāli:- saddho puggalo apparajakkho, assaddho puggalo
mahārajakkho. āraddhaviriyo, kusīto. upaṭṭhitassati muṭṭhassati. samāhito, asamāhito
paññavā, duppañño puggalo mahārajakkho. tathā saddho puggalo tikkhindriyo .pe.
paññavā puggalo paralokavajjabhayadassāvī, duppañño puggalo na paralokavajjabhayadassāvī.
lokoti khandhaloko, āyatanaloko, dhātuloko, sampattibhavaloko,
sampattisambhavaloko, vipattibhavaloko, vipattisambhavaloko, eko loko sabbe
sattā āhāraṭṭhitikā. dve lokā nāmañca rūpañca. tayo lokā tisso vedanā.
cattāro lokā cattāro āhārā. pañca lokā pañcupādānakkhandhā. cha lokā
cha ajjhattikāni āyatanāni. satta lokā satta viññāṇaṭṭhitiyo. aṭṭha lokā
aṭṭha lokadhammā. nava lokā nava sattāvāsā. dasa lokā dasāyatanāni. dvādasa
lokā dvādasāyatanāni. aṭṭhārasa lokā aṭṭhārasa dhātuyo. vajjanti sabbe
kilesā vajjā, sabbe duccaritā vajjā, sabbe abhisaṅkhārā vajjā, sabbe
bhavagāmikammā vajjā, iti imasmiṁ ca loke imasmiṁ ca vajje tibbā 2- bhayasaññā
paccupaṭṭhitā hoti, seyyathāpi ukkhittāsike vadhake. imehi paññāsāya ākārehi
imāni pañcindriyāni jānāti passati aññāsi paṭivijjhi. idaṁ tathāgatassa
indriyaparopariyatte ñāṇan"ti. 3-
uppaliniyanti uppalavane. itaresupi eseva nayo. antonimuggaposīnīti
yāni anto nimuggāneva posiyanti. udakaṁ accuggamma ṭhitānīti udakaṁ

footnote: 1 chaßēéa., i. vuttanayeneva 2 ka. vajjeti sabbā
footnote: 3 khu. paṭi. 31/270-76/177-79 ñāṇakathā (syā)

page number: 191

atikkamitvā ṭhitāni tattha yāni accuggamma ṭhitāni, tāni suriyarasmisamphassaṁ
āgamayamānāni ṭhitāni ajja pupphanakāni. yāni pana samodakaṁ ṭhitāni, tāni
sve pupphanakāni. yāni udakā anuggatāni antonimuggaposīni, tāni tatiyadivase
pupphanakāni. udakā pana anuggatāni aññānipi sarouppalādīni 1- nāma atthi,
yāni neva pupphissanti, macchakacchapabhakkhāneva bhavissanti, tāni pāliṁ nāruḷhāni.
āharitvā pana dīpetabbānīti dīpitāni. yatheva hi tāni catubbidhāni pupphāni,
evamevaṁ ugghaṭitaññū vipacitaññū neyyo padaparamoti cattāro puggalā.
tattha "yassa puggalassa saha udāhaṭavelāya dhammābhisamayo hoti, ayaṁ
vuccati puggalo ugghaṭitaññū. yassa puggalassa saṅkhittena bhāsitassa vitthārena
atthe vibhajiyamāne dhammābhisamayo hoti, ayaṁ vuccati puggalo vipacitaññū. yassa
puggalassa uddesato paripucchato yoniso manasikaroto kalyāṇamitte sevato
bhajato payirupāsato anupubbena dhammābhisamayo hoti, ayaṁ vuccati puggalo
neyyo yassa puggalassa bahumpi suṇato bahumpi bhaṇato bahumpi dhārayato
bahumpi vācayato na tāya jātiyā dhammābhisamayo hoti, ayaṁ vuccati puggalo
padaparamo"ti. 2- tattha bhagavā uppalavanādisadisaṁ dasasahassīlokadhātuṁ 3- olokento
"ajja pupphanakapupphāni viya ugghaṭitaññū, sve pupphanakāni viya vipacitaññū,
tatiyadivase pupphanakāni viya neyyo, macchakacchapabhakkhapupphāni viya padaparamo"ti
addasa. passanto ca "ettakā apparajakkhā, ettakā mahārajakkhā, tatrāpi
ettakā ugghaṭitaññū"ti evaṁ sabbākāratova addasa.
tattha tiṇṇaṁ puggalānaṁ imasmiṁyeva attabhāve bhagavato dhammadesanā atthaṁ
sādheti. padaparamānaṁ anāgatatthāya vāsanā 4- hoti. atha bhagavā imesaṁ catunnaṁ
puggalānaṁ atthāvahaṁ dhammadesanaṁ viditvā desetukamyataṁ uppādetvā puna sabbepi
tīsu bhavesu satte bhabbābhabbavasena dve koṭṭhāse akāsi. ye sandhāya vuttaṁ
"katame sattā abhabbā, ye te sattā kammāvaraṇena samannāgatā kilesāvaraṇena

footnote: 1 chaßēéa., i. sarogauppalādīni
footnote: 2 abhi. puggala. 36/148-51/152 catukkapuggalapaññatti 3 chaßēéa. dasasahassi...., 4 anāgate vāsanatthāya, dī. mahā. a. 2/69/66 mahāpadānasutta. (mahācuḷa).
ṭīkā pana passitabbā

page number: 192

samannāgatā vipākāvaraṇena samannāgatā assaddhā acchandikā duppaññā
abhabbā niyāmaṁ okkamituṁ kusalesu dhammesu sammattaṁ, ime te sattā abhabbā.
katame te sattā bhabbā, ye te sattā na kammāvaraṇena .pe. ime te
sattā bhabbā"ti. 1- tattha sabbepi abhabbapuggale pahāya bhabbapuggaleyeva ñāṇena
pariggahetvā "ettakā ettha rāgacaritā ettakā dosamohavitakkasaddhābuddhicaritā"ti
cha koṭṭhāse akāsi. evaṁ katvā dhammaṁ desessāmīti cintesi.
paccabhāsīti paṭi abhāsi. apārutāti vivaṭā. amatassa dvārāti ariyamaggo.
so hi amatasaṅkhātassa nibbānassa dvāraṁ, so mayā 2- vivaritvā ṭhapitoti
dasseti. pamuñcantu saddhanti sabbe attano saddhaṁ pamuñcantu vissajjentu.
pacchimapadadvaye ayamattho:- ahaṁ hi attano paguṇaṁ sampavattitaṁpi imaṁ paṇītaṁ
uttamaṁ dhammaṁ kāyavācākilamathasaññī hutvā na bhāsiṁ. idāni pana sabbo jano
saddhābhājanaṁ upanetu, pūressāmi tesaṁ saṅkappanti.
antaradhāyīti satthāraṁ gandhamālādīhi pūjetvā antarahito, sakaṭṭhānameva
gatoti attho. gate ca pana tasmiṁ bhagavā "kassa nukho ahaṁ paṭhamaṁ dhammaṁ
deseyyan"ti āḷārudakānaṁ kālakatabhāvaṁ, pañcavaggiyānaṁ ca bahūpakārabhāvaṁ ñatvā
tesaṁ dhammaṁ desetukāmo bārāṇasiyaṁ isipatanaṁ gantvā dhammacakkaṁ pavattesīti. paṭhamaṁ.
2. gāravasuttavaṇṇanā
[173] dutiye udapādīti ayaṁ vitakko pañcame sattāhe udapādi.
agāravoti aññatarasmiṁ gāravarahito, kiñci garuṭṭhāne aṭṭhapetvāti attho.
appatissoti patissena rahito, 3- kiñca jeṭṭhakaṭṭhāne aṭṭhapetvāti attho.
sadevaketiādīsu saddhiṁ devehi sadevake. devaggahaṇena cettha mārabrahmesu
gahitesupi māro nāma vasavattī sabbesaṁ upari saṁvatteti, brahmā nāma
mahānubhāvo ekaṅguliyā ekasmiṁ cakkavāḷe 4- ālokaṁ pharati. dvīhi dvīsu .pe.

footnote: 1 abhi. vibhaṅga. 35/826-7/417 ñāṇavibhaṅga, khu.paṭi. 31/282-3/131 ñāṇakathā (syā)
footnote: 2 i. so hi mayā 3 chaßēéa., i. patissayarahito 4 chaßēéa., i. cakkavāḷasahasse

page number: 193

dasahi aṅgulīhi dasasupi cakkavāḷasahassesu ālokaṁ pharati, so iminā sīlasampannataroti
vattuṁ mā labhatūti 1- samārake sabrahmaketi visuṁ vuttaṁ. tathā samaṇā nāma
ekanikāyādivasena bahussutā sīlavanto paṇḍitā, brāhmaṇāpi vatthuvijjādivasena
bahussutā paṇḍitā, te iminā sīlasampannataranti vattuṁ mā labhatūti
sassamaṇabrāhmaṇiyā pajāyāti vuttaṁ. sadevamanussāyāti idaṁ pana nippadesato
dassanatthaṁ gahitameva gahetvā vuttaṁ. apicettha purimāni tīṇi padāni lokavasena
vuttāni, pacchimāni dve pajāvasena. sīlasampannataranti sīlena sampannataraṁ,
adhikataranti attho. sesesupi eseva nayo. ettha ca sīlādayo cattāro dhammā
lokiyalokuttarā kathitā, vimuttiñāṇadassanaṁ lokiyameva. paccavekkhaṇañāṇaṁ hetaṁ.
pāturahosīti "ayaṁ satthā avīcito yāva bhavaggā sīlādīhi attano 2-
adhikataraṁ apassanto `mayā paṭividdhaṁ navalokuttaradhammameva sakkatvā garuṁ katvā
upanissāya viharissāmī"ti cinteti, kāraṇaṁ bhagavāpi cantetipi, atthavisesaṁ 3-
cinteti, gacchāmissa ussāhaṁ janessāmī"ti cintetvā purato pākaṭo ahosi,
abhimukhe aṭṭhāsīti attho.
vihariṁsu viharanti cāti ettha yo vadeyya "viharantīti vacanato
paccuppannepi bahū buddhā"ti, so "bhagavāpi bhante etarahi arahaṁ
sammāsambuddho"ti iminā vacanena paṭibāhitabbo.
"na me ācariyo atthi sadiso me na vijjati
sadevakasmiṁ lokasmiṁ natthi me paṭipuggalo"ti 4-
ādīhi panassa suttehi aññesaṁ buddhānaṁ abhāvo dīpetabbo. tasmāti yasmā
sabbepi buddhā saddhammagaruno, tasmā. mahattamabhikaṅkhatāti mahantabhāvaṁ
patthayamānena. saraṁ buddhāna sāsananti buddhānaṁ sāsanaṁ sarantena. dutiyaṁ.

footnote: 1 sī. labhantūti 2 chaßēéa. attanā
footnote: 3 chaßēéa. atthaṁ vuḍḍhivisesaṁ, sī. atthavuḍḍhivisesaṁ, ṭīkā. atthaṁ vuḍḍhiṁ visesaṁ
footnote: 4 vinayu. mahā. 4/11/11 pañcavaggiyakathā, ma. mū. 12/285/246 pāsarāsisutta

page number: 194

3. brahmadevasuttavaṇṇanā
[174] tatiye ekoti ṭhānādīsu iriyāpathesu ekako, ekavihārīti attho.
vūpakaṭṭhoti kāyena vūpakaṭṭho nissaggo. 1- appamattoti satiyā avippavāse
ṭhito. ātāpīti viriyātāpena samannāgato. pahitattoti pesitatto. kulaputtāti
ācārakulaputtā. sammadevāti na iṇaṭṭhā 2- na bhayaṭṭhā 3- nājīvikaṭṭhā 4- hutvā,
yathā vā tathā vā pabbajitāpi ye anulomapaṭipadaṁ pūrenti, te sammadeva
agārasmā anagāriyaṁ pabbajanti nāma. brahmacariyapariyosānanti
maggabrahmacariyassa pariyosānabhūtaṁ ariyaphalaṁ. diṭṭheva dhammeti imasmiṁyeva attabhāve.
sayaṁ abhiññā sacchikatvāti sāmaṁ jānitvā paccakkhaṁ katvā. upasampajjāti
paṭilabhitvā sampādetvā vihāsi. evaṁ viharanto ca khīṇā jāti .pe.
abbhaññāsīti. etenassa paccavekkhaṇabhūmi dassitā.
katamā panassa jāti khīṇā, kathañca naṁ abbhaññāsīti? vuccate, na
tāvassa atītā jāti khīṇā pubbeva khīṇattā, na anāgatā tattha vāyāmābhāvato,
na paccuppannā vijjamānattā. maggassa pana abhāvitattā yā uppajjeyya
ekacatupañcavokārabhavesu ekacatupañcakkhandhappabhedā jāti, sā maggassa bhāvitattā
anuppādadhammataṁ āpajjanena khīṇā, taṁ so maggabhāvanāya pahīnakilese
paccavekkhitvā "kilesābhāve vijjamānaṁpi kammaṁ āyatiṁ appaṭisandhikaṁ hotī"ti
jānanto jānāti.
vusitanti vuṭṭhaṁ parivuṭṭhaṁ, kataṁ caritaṁ niṭṭhāpitanti attho. brahmacariyanti
maggabrahmacariyaṁ. kataṁ karaṇīyanti catūsu saccesu catūhi maggehi pariññāpahāna-
sacchikiriyābhāvanāvasena soḷasavidhaṁpi kiccaṁ niṭṭhāpitanti attho. nāparaṁ
itthattāyāti idāni puna itthabhāvāya evaṁ soḷasakiccabhāvāya, kilesakkhayāya vā
katamaggabhāvanā natthīti. athavā itthattāyāti itthabhāvato, imasmā evampakārā idāni
vattamānakkhandhasantānā aparaṁ khandhasantānaṁ natthi, ime pana pañcakkhandhā

footnote: 1 chaßēéa., i. nissaṭo 2 chaßēéa., i.iṇaṭṭā 3 chaßēéa., i. bhayaṭṭā
footnote: 4 chaßēéa., i. jīvitapakatā

page number: 195

pariññātā tiṭṭhanti chinnamūlako rukkho viyāti abbhaññāsi. aññataroti eko.
arahatanti arahantānaṁ, bhagavato sāvakānaṁ arahataṁ abbhantaro ahosi.
sapadānanti sapadānacāraṁ, sampattagharaṁ anokkamma 1- paṭipāṭiyā caranto.
upasaṅkamīti upasaṅkamanto. mātā panassa puttaṁ disvāpi 2- gharā nikkhamma puttaṁ
gahetvā antonivesanaṁ pavesetvā paññattāsane nisīdāpesi.
āhutiṁ niccaṁ paggaṇhātīti niccakāle āhutiṁ piṇḍaṁ paggaṇhāti taṁdivasaṁ
pana tasmiṁ ghare bhūtabalikammaṁ hoti. sabbaṁ gehaṁ haritūpalittaṁ vippakiṇṇalājaṁ
vanamālāparikkhittaṁ ussitadhajapaṭākaṁ tattha tattha puṇṇaghare ṭhapetvā daṇḍadīpakāni 3-
jaletvā gandhacuṇṇamālādīhi alaṅkataṁ, samantato sañchādiyamānā dhūmakaṭacchu ahosi.
sāpi brāhmaṇī kālasseva vuṭṭhāya soḷasahi gandhokaghaṭehi nhāyitvā sabbālaṅkārena
attabhāvaṁ alaṅkari, sā tasmiṁ samaye mahākhīṇāsavaṁ nisīdāpetvā
yāgūḷuṅkamattaṁpi adatvā "mahābrahmaṁ bhojessāmī"ti suvaṇṇacāṭiṁ 4- pāyāsassa 5-
pūretvā sappimadhusakkharādīhi yojetvā nivesanassa pacchābhāge haritūpalittabhāgādīhi
6- alaṅkatā bhūtapīṭhikā 7- atthi, sā taṁ cāṭiṁ 8- ādāya tattha gantvā catūsu
koṇesu majjhe ca ekekaṁ pāyāsapiṇḍaṁ ṭhapetvā ekaṁ piṇḍaṁ hatthena gahetvā yāva
kappuraṁ 9- sappinā paggharantena paṭhaviyaṁ jānumaṇḍalaṁ patiṭṭhāpetvā "bhuñjatu bhavaṁ
mahābrahmā, sāyatu bhavaṁ mahābrahmā, tappetu bhavaṁ mahābrahmā"ti vadamānā
brahmānaṁ bhojeti.
etadahosīti mahākhīṇāsavassa sīlagandhaṁ cha devaloke ajjhottharitvā
brahmalokaṁ upagataṁ ghāyamānassa etaṁ ahosi. saṁvejeyyanti codeyyaṁ, sammā
paṭipattiyaṁ saṁyojeyyaṁ. ayaṁ hi evarūpaṁ aggadakkhiṇeyyaṁ mahākhīṇāsavaṁ nisīdāpetvā
yāgūḷuṅkamattaṁpi adatvā "mahābrahmaṁ bhojessāmī"ti tulaṁ pahāya hatthena tulayantī
viya, bheriṁ pahāya kucchiṁ vādentī viya, aggiṁ pahāya khajjopanakaṁ dhamamānā viya
bhūtabaliṁ kurumānā āhiṇḍati, gacchāmissā micchādassanaṁ bhinditvā apāyamaggato

footnote: 1 chaßēéa., i. anukkamma 2 chaßēéa., i. disvāva 3 chaßēéa. daṇḍadīpikā
footnote: 4 chaßēéa., i. suvaṇṇapātiyaṁ 5 chaßēéa., i. pāyāsaṁ 6 chaßēéa. haritupalittabhāvādīhi
footnote: 7 i. alaṅkatā pīṭhikā 8 chaßēéa., i. pātiṁ 9 chaßēéa., i. kapparā

page number: 196

uddharitvā yathā asītikoṭidhanaṁ buddhasāsane vippakiritvā saggamaggaṁ ārohati, tathā
karomīti vuttaṁ hoti.
dūre itoti imamhā ṭhānā dūre brahmaloko. brahmalokato 1- hi
kūṭāgāramattā silā pātitā ekena ahorattena aṭṭhacattāḷīsayojanasahassāni
khepayamānā evaṁ 2- catūhi māsehi paṭhaviyaṁ patiṭṭhapeyya, 3- sabbaheṭṭhimopi
brahmaloko evaṁ dūre. yassāhutinti yassa brahmuno āhutiṁ paggaṇhāsi,
tassa brahmaloko dūreti attho. brahmapathanti ettha brahmapatho nāma cattāri
kusalajjhānāni, vipākajjhānāni pana nesaṁ jīvitapatho nāma, taṁ brahmapathaṁ ajānantī
tvaṁ kiṁ jappasi vippalapasi. brahmāno hi sappītikajjhānena yāpenti, na etaṁ
tiṇabījāni pakkhipitvā randhaṁ goyūsaṁ khādanti, mā akāraṇā kilamasīti.
evaṁ vatvā puna so mahābrahmā añjaliṁ paggayha avakujjo hutvā
theraṁ upadassento eso hi te brāhmaṇi brahmadevotiādimāha. tattha
nirūpadhikoti kilesābhisaṅkhārakāmaguṇopadhīhi virahito. atidevapattoti devānaṁ
atidevabhāvaṁ brahmānaṁ atibrahmabhāvaṁ patto. anaññaposīti ṭhapetvā imaṁ attabhāvaṁ
aññassa attabhāvassa vā puttadārassa vā aposanatāya anaññaposīti.
āhuneyyoti āhunapiṇḍaṁ pāhunapiṇḍaṁ paṭiggahetuṁ yutto. vedagūti
catumaggasaṅkhātehi vedehi dukkhassantaṁ gato. bhāvitattoti attānaṁ bhāvetvā
vaḍḍhetvā ṭhito. anūpalittoti taṇhādiṭṭhilepehi 4- alitto. ghāsesanaṁ iriyatīti
āhārapariyesanaṁ carati.
na tassa pacchā na puratthamatthīti pacchā vuccati atītaṁ, puratthaṁ vuccati
anāgataṁ, iti atītānāgatesu khandhesu chandarāgavirahitassa pacchā vā puratthaṁ vā
natthīti vadati. santotiādīsu rāgādisantatāya santo. kodhadhūmaviggamā vidhūmo,
dukkhābhāvā anīgho, kattaradaṇḍādīni gahetvā vicarantopi vadhakacetanāya abhāvā
nikkhittadaṇḍo. tasathāvaresūti ettha pana puthujjanā tasā nāma, khīṇāsavā thāvarā

footnote: 1 chaßēéa. tato 2 chaßēéa. evaṁ-saddo na dissati
footnote: 3 chaßēéa. patiṭṭhaheyya 4 chaßēéa. taṇhādīhi lepehi

page number: 197

nāma. sattannaṁ sekkhānaṁ 1- tasāti vattuṁ na sakkā, thāvarā na honti,
bhajapayamānā 2- pana thāvarapakkhameva bhajanti. so tyāhutinti so te āhutiṁ.
visenibhūtoti kilesasenāya viseno jāto. anejoti nittaṇho. susīloti
khīṇāsavasīlena susīlo. suvimuttacittoti phalavimuttiyā suṭṭhu vimuttacitto.
oghatiṇṇanti cattāro oghe tiṇṇaṁ. ettakena kathāmaggena brahmā therassa
vaṇṇaṁ kathento āyatane brahmaṇiṁ niyyojesi. avasānagāthā pana saṅgītikārehi
ṭhapitā. patiṭṭhapesi dakkhiṇanti catupaccayadakkhiṇaṁ patiṭṭhapesi. sukhamāyatikanti
sukhāyatikaṁ āyatiṁ sukhavipākaṁ, sukhāvahanti attho. tatiyaṁ.
4. bakabrahmasuttavaṇṇanā *-
[175] catutthe pāpakaṁ diṭṭhigatanti lāmakā 3- sassatadiṭṭhi. idaṁ niccanti.
idaṁ sahokāsena 4- brahmaṭṭhānaṁ aniccaṁ "niccan"ti vadati. dhuvantiādīni 5-
tasseva vevacanāni. tattha dhuvanti thiraṁ. sassatanti sadā vijjamānaṁ. kevalanti
akhaṇḍaṁ kevalaṁ. 6- acavanadhammanti acavanasabhāvaṁ. idaṁ hi na jāyatītiādīsu imasmiṁ
ṭhāne koci jāyanako vā jīyanako vā mīyanako vā cavanako vā upapajjanako
vā natthitaṁ sandhāya vadati. ito ca panaññanti ito sahokāsā 7- brahmaṭṭhānā
uttariṁ aññaṁ nissaraṇaṁ nāma natthīti. evaṁpissa 8- thāmagatā sassatadiṭṭhi uppannā
hoti. evaṁ vādī ca pana so upari tisso jhānabhūmiyo cattāro magge
cattāri phalāni nibbānanti sabbaṁ paṭibāhati. kadā pana sā diṭṭhi uppannāti?
paṭhamajjhānabhūmiyaṁ nibbattakāle. dutiyajjhānabhūmiyanti eke.
tatrāyaṁ anupubbīkathā:- heṭṭhupapattiko kiresa brahmā anuppanne
buddhuppāde isipabbajjaṁ pabbajitvā kasiṇaparikammaṁ katvā samāpattiyo
nibbattetvā aparihīnajjhāno kālaṁ katvā catutthajjhānabhūmiyaṁ vehapphale brahmaloke
pañcakappasatikaṁ āyuṁ gahetvā nibbatti. tattha yāvatāyukaṁ ṭhatvā heṭṭhupapattikaṁ

footnote: 1 chaßēéa. satta pana sekhā 2 chaßēéa. bhajamānā 3 chaßēéa., i. lāmikā
footnote: 4 chaßēéa., i.saha kāyena 5 chaßēéa. dhuvādīni, i. dhuvādīti 6 chaßēéa., i. sakalaṁ
footnote: 7 chaßēéa. sahakāyā, i. panokāsā 8 chaßēéa., i. evamassa * pāli. bakasutta (mahācuḷa)

page number: 198

katvā tatiyaṁ jhānaṁ paṇītaṁ bhāvetvā subhakiṇhe brahmaloke catusaṭṭhikappaṁ āyuṁ
gahetvā nibbatti. tattha dutiyajjhānaṁ bhāvetvā ābhassare aṭṭhakappe āyuṁ
gahetvā nibbatti. tattha paṭhamajjhānaṁ bhāvetvā paṭhamajjhānabhūmiyaṁ kappāyuko
hutvā nibbatti. so paṭhamakāle attanā katakammañca nibbattaṭṭhānañca
aññāsi, kāle 1- pana gacchante gacchante ubhayaṁ pammussitvā sassatadiṭṭhiṁ
uppādesi.
avijjāgatoti avijjāya gato añāṇasamannāgato 2- añāṇī andhībhūto.
yatra hi nāmāti yo nāma. vakkhatīti bhaṇati. "yatrā"ti nipātayogena pana
anāgatavacanaṁ kataṁ.
evaṁ vutte so brahmā yathā nāma magge coro dve tayo pahāre
adhivāsento sahāye anācikkhitvāpi uttaripahāraṁ pahariyamāno "asuko ca asuko
ca mayhaṁ sahāyo"ti ācikkhati, evameva bhagavatā santajjiyamāno satiṁ labhitvā
"bhagavā mayhaṁ padānupadaṁ pekkhanto maṁ nippīḷitukāmo"ti bhīto attano sahāye
ācikkhanto dvāsattatītiādimāha. tassattho:- bho gotama mayaṁ dvāsattatijanā
puññakammā tena puññakammena idha nibbattā, vasavattino sayaṁ aññesaṁ vase
avattitvā pare attano vase vattema, jātiñca jarañca atītā, ayaṁ no vedehi
gatattā "vedagū"ti saṅkhagatā bhagavā antimā brahmūpapatti. asmābhijappanti
janā anekāti anekajanā amhe abhijappanti. "ayaṁ kho bhavaṁ brahmā
mahābrahmā abhibhū anabhibhūto aññadatthudasso vasavatti issaro kattā nimmitā
seṭṭho sajjitā vasī pitā bhūtabhabyānan"ti evaṁ patthenti pihentīti.
atha naṁ bhagavā appaṁ hi etantiādimāha. tattha etanti yaṁ tvaṁ
idha tava āyuṁ "dīghan"ti maññasi, etaṁ appaṁ parittakaṁ. sataṁ sahassānaṁ
nirabbudānanti nirabbudagaṇanāya satasahassanirabbudānaṁ. āyuṁ pajānāmīti "idāni
tava avasiṭṭhaṁ ettakaṁ āyun"ti ahaṁ jānāmi. anantadassī bhagavāhamasmīti bhagavā
tumhe "ahaṁ anantadassī jātiādīni upātivatto"ti vadatha. kiṁ me purāṇanti

footnote: 1 i. kāleyeva 2 chaßēéa. samannāgato

page number: 199

yadi tvaṁ anantadassī, evaṁ sante idaṁ me ācikkha, kiṁ mayhaṁ purāṇaṁ vattañca. 1-
vata sīlavattanti sīlameva vuccati. yamahaṁ vijaññāti yaṁ ahaṁ tayā kathitaṁ jāneyyaṁ,
tamme ācikkhāti vadati.
idānissa ācikkhanto bhagavā yaṁ tvaṁ apāyesītiādimāha. tatrāyaṁ
adhippāyo:- pubbe kiresa kulaghare nibbattitvā kāmesu ādīnavaṁ disvā
"jātijarāmaraṇassa antaṁ karissāmī"ti nikkhamma isipabbajjaṁ pabbajitvā samāpattiyo
nibbattetvā abhiññāpādakajjhānassa lābhī hutvā gaṅgātīre paṇṇasālaṁ kāretvā
jhānaratiyā vītināmeti. tadā ca kālena kālaṁ satthavāhā pañcahi sakaṭasatehi
marukantāraṁ paṭipajjanti. marukantāre pana divā na sakkā gantuṁ, rattiṁ pana 2-
gamanaṁ hoti. atha purimasakaṭassa aggayuge yuttabalibaddā gacchantā gacchantā
nivattitvā āgatamaggābhimukhāva ahesuṁ, sabbasakaṭāni tatheva nivattitvā aruṇe
uggate nivattabhāvaṁ jāniṁsu. tesañca tadā kantāraṁ atikkamanadivaso ahosi,
sabbaṁ dārūdakaṁ parikkhīṇaṁ. tasmā "natthidāni amhākaṁ jīvitan"ti cintetvā
goṇe cakkesu bandhitvā manussā sakaṭacchāyaṁ pavisitvā nipajjiṁsu.
tāpasopi kālasseva paṇṇasālato nikkhamitvā paṇṇasāladvāre nisinno
gaṅgaṁ olokayamāno addasa gaṅgaṁ mahatā udakoghena pūriyamānaṁ pavattitaṁ
maṇikkhandhaṁ viya āgacchantaṁ, disvā cintesi "atthi nu kho imasmiṁ loke evarūpassa
madhurodakassa alābhena kilamānā 3- sattā"ti. so evaṁ āvajjento marukantāre taṁ
satthaṁ disvā "ime sattā 4- mā nassantū"ti "ito cito ca mahāudakakkhandho
chijjitvā marukantāre satthābhimukho gacchatū"ti abhiññācittena adhiṭṭhāsi. saha
cittuppādena mātikāruḷhaṁ viya udakaṁ tattha agamāsi. manussā udakasaddena
vuṭṭhāya udakaṁ disvā haṭṭhatuṭṭhā nhāyitvā pivitvā goṇepi pāyetvā sotthinā
icchitaṭṭhānaṁ agamaṁsu. satthā taṁ brahmuno pubbakammaṁ dassento paṭhamaṁ gāthamāha.
tattha apāyesīti pāyesi. akāro nipātamattaṁ. ghammanīti gimhe. sampareteti
gimhātapena phuṭṭhe anugate.

footnote: 1 chaßēéa. ayaṁ pāṭho na dissati 2 chaßēéa. pana-saddo na dissati
footnote: 3 chaßēéa. kilissamānā 4 sī. satthā

page number: 200

aparasmiṁpi samaye tāpaso gaṅgātīre paṇṇasālaṁ māpetvā araññagāmakaṁ
nissāya vasati. tena ca samayena corā taṁ gāmaṁ paharitvā hatthasāraṁ gahetvā
gāviyo ca karamare ca gahetvā gacchanti. gāvopi sunakhāpi manussāpi mahāviravaṁ
viravanti. tāpaso taṁ saddaṁ sutvā "kiṁ nukho etan"ti āvajjento
"manussānaṁ bhayaṁ uppannan"ti ñatvā "mayi passante ime sattā mā nassantū"ti
abhiññāpādakajjhānaṁ samāpajjitvā vuṭṭhāya abhiññācittena corānaṁ paṭipathe
caturaṅginisenaṁ māpesi. kammasajjā āgacchantā corā disvā "rājā maññe
āgato"ti adhiṭṭhāsi, taṁ tatheva ahosi. mahājano sotthibhāvaṁ pāpuṇi. satthā
idaṁpi tassa pubbakammaṁ dassento dutiyagāthamāha. tattha eṇikulasminti gaṅgātīre.
gayhakaṁ nīyamānanti gahetvā nīyamānaṁ, karamaraṁ nīyamānantipi attho.
puna ekasmiṁ samaye upari gaṅgāvāsikaṁ ekaṁ kulaṁ heṭṭhā gaṅgāvāsikena
kulena saddhiṁ mittasanthavaṁ katvā nāvāsaṅghāṭaṁ bandhitvā bahuṁ khajjanīyañceva
bhojanīyañca gandhamālādīni ca āropetvā gaṅgāsotena āgacchati. manussā
khādamānā bhuñjamānā naccantā gāyantā devavimānena gacchantā viya
balavasomanassajātā 1- ahesuṁ. gaṅgeyyako nāgo disvā kupito "ime mayi saññaṁpi
na karonti, idāni ne samuddameva pāpessāmī"ti mahantaṁ attabhāvaṁ māpetvā
udakaṁ dvidhā bhinditvā uṭṭhāya phaṇaṁ katvā susukāraṁ 2- karonto aṭṭhāsi.
mahājano disvā bhīto visaramakāsi. 3- tāpaso pana sālāyaṁ nisinno sutvā "ime
gāyantā naccantā somanassajātā āgacchanti, idāni pana bhayaravaṁ raviṁsu, kinnu
kho"ti āvajjento nāgarājaṁ disvā "mayi passante sattā mā nassantū"ti
abhiññāpādakajjhānaṁ samāpajjitvā attabhāvaṁ jahitvā supaṇṇavaṇṇaṁ māpetvā
nāgarājassa dassesi. nāgarājā bhīto phaṇaṁ saṁharitvā udakaṁ paviṭṭho. mahājano
sotthibhāvaṁ pāpuṇi. satthā idampi tassa pubbakammaṁ dassento tatiyagāthamāha.

footnote: 1 chaßēéa. balavasomanassā 2 sī. sūsūkāraṁ 3 sī., i. viravamakāsi, chaßēéa. vissaramakāsi

page number: 201

tattha luddenāti dāruṇena. manussakamyāti manussakāmatāya, manusse
vimocetukāmatāyāti 1- attho.
aparasmiṁpi samaye esa isipabbajjaṁ pabbajitvā kesavo nāma tāpaso
ahosi. tena samayena amhākaṁ bodhisatto kappo nāma māṇavo kesavassa
paṭacaro 2- hutvā ācariyassa kiṁkārapaṭissāvī manāpacārī buddhisampanno atthadharo 3-
ahosi. kesavo tena vinā vasituṁ na sakkoti, taṁ nissāyeva jīvitaṁ kappesi.
satthā idampi tassa pubbakammaṁ dassento catutthaṁ gāthamāha.
tattha paṭacaroti antevāsiko, so pana jeṭṭhāntevāsiko ahosi.
sambuddhimantaṁ vatinaṁ amaññinti "sammā buddhimā vattasampanno ayan"ti taṁ 4-
maññamāno kappo tava antevāsiko ahosiṁ ahaṁ so tena samayenāti dasseti.
aññepi 5- jānāsīti na kevalaṁ mayhaṁ āyumeva, aññepi tvaṁ jānāsiyeva. tathā
hi buddhoti tathā hi tvaṁ buddho, yasmā buddho, tasmā jānāsīti attho.
tathā hi tyāyaṁ jalitānubhāvoti yasmā ca evaṁ 6- tvaṁ buddho, tasmā te ayaṁ
jalito ānubhāvo. obhāsayaṁ tiṭṭhatīti sabbaṁ brahmalokaṁ obhāsayanto tiṭṭhati.
catutthaṁ.
5. aparādiṭṭhisuttavaṇṇanā *-
[176] pañcame tejodhātuṁ samāpajjitvāti tejokasiṇaparikammaṁ katvā
pādakajjhānato vuṭṭhāya "sarīrato jālā nikkhamantū"ti adhiṭṭhahanto adhiṭṭhāna-
cittānubhāvena sakalasarīrato jālā nikkhamanti, evaṁ tejodhātuṁ samāpanno nāma
hoti, tathā samāpajjitvā. tasmiṁ brahmaloketi kasmā thero tattha agamāsi?
therassa kira tejodhātuṁ samāpajjitvā tassa brahmuno upari nisinnaṁ tathāgataṁ
disvā "aṭṭhivedhī ayaṁ puggalo, mayāpettha gantabban"ti ahosi, tasmā

footnote: 1 chaßēéa. viheṭhetukāmatāyāti 2 chaßēéa. baddhacaro antevāsiko 3 chaßēéa. atthacaro
footnote: 4 chaßēéa. evaṁ, i. evaṁ taṁ 5 sī. aññampi 6 chaßēéa. evaṁ-saddo na dissati * chaßēéa. aññatarabrahmasutta...

page number: 202

agamāsi. sesānaṁ gamanepi eseva nayo. sopi 1- brahmā tathāgatassa ceva
tathāgatasāvakānañca ānubhāvaṁ adisvā abhabbo vinayaṁ upagantuṁ, tena so
sannipāto ahosi. tattha tathāgatassa sarīrato uggatajālā sakalabrahmalokaṁ
atikkamitvā ajaṭākāse pakkhandā, tā ca pana chabbaṇṇā ahesuṁ, tathāgatasāvakānaṁ
sarīrapakativaṇṇāva. 2-
passasi vītivattantanti imasmiṁ brahmaloke aññabrahmasarīra-
vimānālaṅkārādīnaṁ pabhā atikkamamānaṁ buddhassa bhagavato pabhassaraṁ pabhaṁ passasīti pucchati.
na me mārisa sā diṭṭhīti yā me sā "idhāgantuṁ samattho añño samaṇo vā brāhmaṇo
vā natthī"ti pure diṭṭhi, natthi me sā. kathaṁ vajjanti kena kāraṇena vadeyyaṁ.
niccomhi sassatoti imassa kira brahmuno laddhidiṭṭhi ca sassatadiṭṭhi cāti dve
diṭṭhiyo, tatrāssa tathāgatañceva tathāgatasāvake ca passato laddhidiṭṭhi pahīnā.
bhagavā panettha mahantaṁ dhammadesanaṁ desesi, brahmā desanāpariyosāne
sotāpattiphale patiṭṭhahi. itissa maggena sassatadiṭṭhi pahīnā, tasmā evamāha.
brahmapārisajjanti brahmapāricārikaṁ. therānaṁ hi bhaṇḍagāhakadaharā viya
brahmānaṁpi pārisajjā brahmāno nāma honti. tenupasaṅkamāti kasmā therasseva
santikaṁ pesesi? there kirassa tattakeneva kathāsallāpena vissāso udapādi,
tasmā tasseva santikaṁ pesesi. aññepīti yathā tumhe cattāro janā, kinnu
kho evarūpā aññepi atthi, udāhu tumhe cattāro evaṁ 3- mahiddhikāti.
tevijjāti pubbenivāsadibbacakkhuāsavakkhayasaṅkhātāhi tīhi vijjāhi samannāgatā.
iddhipattāti iddhividhiñāṇaṁ 4- pattā. cetopariyāyakovidāti paresaṁ cittavāre 5-
kusalā. evamettha pañca abhiññāpi sarūpena vuttā. dibbasotaṁ pana tāsaṁ vasena
āgatameva ahosi. 6- bahūti evarūpā chaḷabhiññā buddhasāvakā bahū gaṇanapathaṁ
atikkantā, sakalajambūdīpaṁ kāsāvapajjotaṁ katvā vicarantīti. pañcamaṁ.

footnote: 1 chaßēéa. so hi 2 chaßēéa., i.ābhā pakativaṇṇāva 3 chaßēéa., i. eva
footnote: 4 chaßēéa. iddhividhañāṇaṁ 5 chaßēéa. cittācāre 6 chaßēéa. hoti

page number: 203

6. *- pamādasuttavaṇṇanā
[177] chaṭṭhe paccekaṁ dvārabāhanti ekeko ekekaṁ dvārabāhaṁ
nissāya dvārapālā viya aṭṭhaṁsu. iddhoti jhānasukhena samiddho. phītoti
abhiññāpupphehi supupphito. anadhivāsentoti asahanto. etadavocāti etesaṁ
nimmitabrahmānaṁ majjhe nisinno etaṁ "passasi me"tiādivacanaṁ avoca.
tayo supaṇṇāti gāthāya pañcasatāti satapadaṁ rūpavasena vā pantivasena
vā yojetabbaṁ. rūpavasena tāva tayo supaṇṇāti tīṇi supaṇṇarūpasatāni. caturo
ca haṁsāti cattāri haṁsarūpasatāni. byagghīnisā pañcasatāti byagghasadisā ekacce
migā byagghīnisā nāma, tesaṁ byagghīnisārūpakānaṁ pañcasatāni, pantivasena tayo
supaṇṇāti tīṇi supaṇṇapantisatāni, caturo haṁsāti cattāri haṁsapantisatāni.
byagghīnisā pañcasatānīti pañca byagghīnisāpantisatāni. jhāyinoti jhāyissa mayhaṁ
vimāne ayaṁ vibhūtīti dasseti. obhāsayanti obhāsayamānaṁ. uttarassaṁ disāyanti taṁ
kira kanakamahāvimānaṁ 1- tesaṁ mahābrahmānaṁ ṭhitaṭṭhānato uttaradisāyaṁ hoti, tasmā
evamāha. ayaṁ panassa adhippāyo:- evarūpe kanakavimāne vasanto ahaṁ kassa
aññassa upaṭṭhānaṁ gamissāmīti. rūpe raṇaṁ disvāti rūpamhi jātijarābhaṅgasaṅkhātaṁ
dosaṁ disvā. sadā pavedhitanti sītādīhi ca niccaṁ pavedhitaṁ calitaṁ ghaṭitaṁ rūpaṁ
disvā. tasmā na rūpe ramatī sumedhoti yasmā rūpe raṇaṁ passati, sadā
pavedhitañca rūpaṁ passati, tasmā sumedho sundarapañño so satthā rūpe na
ramatīti. chaṭṭhaṁ.
7. kokālikasuttavaṇṇanā
[178] sattame appameyyaṁ paminantoti appameyyaṁ khīṇāsavapuggalaṁ
"ettakaṁ sīlaṁ, ettako samādhi, ettakā paññā"ti evaṁ minanto. kodha vidvā
vikappayeti ko idha vidvā medhāvī vikappeyya, khīṇāsavova khīṇāsavaṁ minanto
kappeyyāti dīpeti. nivutaṁ taṁ maññeti yo pana puthujjano taṁ pametuṁ ārabhati,
taṁ nivutaṁ avakujjapaññaṁ maññemīti. 2- sattamaṁ.

footnote: 1 chaßēéa. kanakavimānaṁ 2 chaßēéa., i. maññāmīti * chaßēéa. brahmalokasutta

page number: 204

8. *- katamorakatissakasuttavaṇṇanā
[179] aṭṭhame akissavanti kissavā vuccati paññā, nippaññoti
attho. aṭṭhamaṁ.
9. *- tudubrahmasuttavaṇṇanā
[180] navame ābādhikoti "sāsapamattīhi pīḷakāhī"tiādinā nayena
anantarasutte āgatena ābādhena ābādhiko. bāḷhagilānoti adhimattagilāno.
tudūti 1- kokālikassa upajjhāyo tudutthero nāma anāgāmaphalaṁ patvā brahmaloke
nibbatto. so bhummaṭṭhakadevatā ādiṁ katvā "ayuttaṁ kokālikena kataṁ
aggasāvake antimavatthunā abbhācikkhantenā"ti paramparāya brahmalokasampattaṁ
kokālikassa pāpakammaṁ sutvā "mā mayhaṁ passantassa 2- varāko nassi, ovadissāmi
naṁ theresu cittapasādatthāyā"ti āgantvā tassa purato aṭṭhāsi. taṁ sandhāya
vuttaṁ "tudupaccekabrahmā"ti. pesalāti piyasīlā. kosi tvaṁ āvusoti nipannakova
kavarakkhīni ummiletvā evamāha. passa yāvañca teti passa yattakaṁ tayā
aparaddhaṁ, attano nalāte mahāgaṇḍaṁ apassanto sāsapamattāya pīḷakāya maṁ
codetabbaṁ maññasīti āha.
atha naṁ "adiṭṭhipatto ayaṁ varāko, gilaviso viya kassaci vacanaṁ na karissatī"ti
ñatvā purisassa hītiādimāha. tattha kudhārīti 3- kudhārisadisā pharusā vācā. chindatīti
kusalamūlasaṅkhāte mūleyeva nikantati. nindiyanti ninditabbaṁ dussīlapuggalaṁ.
pasaṁsatīti uttamatthe sambhāvetvā khīṇāsavoti vadati. taṁ vā nindati yo
pasaṁsiyoti yo vā pasaṁsitabbo khīṇāsavo, taṁ antimavatthunā codento "dussīlo
ayan"ti vadati. vicināti mukhena so kalinti so taṁ aparādhaṁ mukhena vicināti
nāma. kalinā tenāti tena aparādhena sukhaṁ na vindati. nindiyapasaṁsāya hi
pasaṁsiyanindāya ca samakova vipāko.

footnote: 1 chaßēéa. turūti 2 chaßēéa. passantasseva 3 chaßēéa., i. kuṭhārī
footnote: * chaßēéa. katamodaka... * chaßēéa. turū...

page number: 205

sabbassāpi sahāpi attanāti sabbena sakenapi attanāpi saddhiṁ yo
akkhesu dhanaparājayo nāma, ayaṁ appamattako aparādho. yo sugatesūti yo
pana samaggatesu puggalesu cittaṁ padūsaye, 1- ayaṁ cittapadosova tato kalito
mahantataro 2- kali.
idāni tassa mahantatarabhāvaṁ dassento sataṁ sahassānantiādimāha. tattha
sataṁ sahassānanti nirabbudagaṇanāya satasahassaṁ. chattiṁsatīti aparāni chattiṁsati
nirabbudāni. pañca cāti abbudagaṇanāya ca 3- pañca abbudāni. yamariye garahīti
yaṁ ariye garahanto nirayaṁ upapajjati, tattha ettakaṁ āyuppamāṇanti. navamaṁ.
10. kokālikasuttavaṇṇanā
[181] dasame kokāliko bhikkhu yena bhagavā tenupasaṅkamīti ko ayaṁ
kokāliko, kasmā ca upasaṅkami? ayaṁ kira kokālikaraṭṭhe kokālike nagare
kokālikaseṭṭhissa putto pabbajitvā pitarā kārāpite vihāre paṭivasati
cūḷakokālikoti nāmena, na devadattassa sisso. sopi 4- brāhmaṇaputto
mahākokāliko nāma. bhagavati pana sāvatthiyaṁ viharante dve aggasāvakā
pañcamattehi bhikkhusatehi saddhiṁ janapadacārikañcaramānā upakaṭṭhāya vassūpanāyikāya
vivekāvāsaṁ vasitukāmā te bhikkhū uyyojetvā attano pattacīvaramādāya tasmiṁ
janapade taṁ nagaraṁ patvā taṁ vihāraṁ agamaṁsu. tattha ca 5- nesaṁ kokāliko vattaṁ
dassesi. te tena saddhiṁ sammoditvā "āvuso mayaṁ idha temāsaṁ vasissāma, mā
kassaci ārocesī"ti 6- paṭiññaṁ gahetvā vasiṁsu. vasitvā pavāraṇādivase pavāretvā
"gacchāma mayaṁ āvuso"ti kokālikaṁ āpucchiṁsu. kokāliko "ajjekadivasaṁ āvuso
vasitvā sve gamissathā"ti vatvā dutiyadivase nagaraṁ pavisitvā manusse āmantesi
"āvuso tumhe aggasāvake idhāgantvā vasamānepi na jānātha, na koci 7-
paccayenāpi nimantetī"ti. nagaravāsino "kahaṁ bhante therā, kasmā no na

footnote: 1 chaßēéa. padusseyya, i. padūseyya 2 ma. mahattataro 3 chaßēéa. ca-saddo na dissati
footnote: 4 chaßēéa. so hi 5 chaßēéa. ca-saddo na dissati 6 chaßēéa. ārocehīti 7 chaßēéa. na ne koci

page number: 206

ārocayitthā"ti. kiṁ āvuso ārocitena, kiṁ na passatha dve bhikkhū therāsane
nisīdante, ete aggasāvakāti. te khippaṁ sannipatitvā sappiphāṇitādīni ceva
cīvaradussāni ca saṁhariṁsu.
kokāliko cintesi "paramappicchā aggasāvakā payuttavācāya uppannaṁ
lābhaṁ na sādiyissanti, asādiyantā `āvāsikassa dethā'ti vakkhantī"ti te 1- lābhaṁ
gāhāpetvā therānaṁ santikaṁ agamāsi. therā disvāva "ime paccayā neva
amhākaṁ, na kokālikassa kappantī"ti paṭikkhipitvā pakkamiṁsu. kokāliko "kathaṁ
hi nāma attanā agaṇhantā mayhaṁpi adāpetvā pakkamissantī"ti āghātaṁ
uppādesi. tepi bhagavato santikaṁ gantvā bhagavantaṁ vanditvā puna attano
parisaṁ ādāya janapadacārikañcarantā anupubbena tasmiṁ raṭṭhe tameva nagaraṁ
paccāgamiṁsu. nāgarā there sañjānitvā saha parikkhārehi dānaṁ sajjetvā
nagaramajjhe maṇḍapaṁ katvā dānaṁ adaṁsu, therānañca parikkhāre upanāmesuṁ. therā
bhikkhusaṁghassa niyyātayiṁsu. taṁ disvā kokāliko cintesi "ime pubbe appicchā
ahesuṁ, idāni pāpicchā jātā, pubbepi appicchasantuṭṭhapavivittasadisāva
maññe"ti there upasaṅkamitvā "āvuso tumhe pubbe appicchā viya, idāni
pana pāpabhikkhū jātā"ti vatvā "mūlaṭṭhāneyeva nesaṁ patiṭṭhaṁ bhindissāmī"ti
taramānarūpo nikkhamitvā sāvatthiṁ gantvā yena bhagavā tenupasaṅkami. ayamesa 2-
kokāliko imināva 3- kāraṇena upasaṅkamīti veditabbo.
bhagavā taṁ turitaturitaṁ āgacchantaṁ disvāva āvajjento aññāsi
"ayaṁ aggasāvake akkositukāmo āgato"ti. "sakkā nu kho paṭisedhetun"ti ca
āvajjento "na sakkā paṭisedhetuṁ, theresu aparajjhitvā kālakato ekaṁsena
padumaniraye nibbattissatī"ti disvā "sāriputtamoggallānepi nāma 4- garahantaṁ
sutvā na nisedhetī"ti vādamocanatthaṁ ariyūpavādassa ca mahāsāvajjadassanatthaṁ 5-
mā hevanti tikkhattuṁ paṭisedhesi. tattha mā hevanti mā hi evaṁ abhaṇi.

footnote: 1 chaßēéa. taṁ taṁ 2 chaßēéa. ayameva 3 chaßēéa., i. iminā ca
footnote: 4 sī. nāma paraṁ, ka. aparaṁ 5 chaßēéa. mahāsāvajjabhāvadassanatthaṁ

page number: 207

saddhāyikoti saddhāya ākaro pasādāvaho, saddhātabbavacano vā. paccayikoti
paṭiyāyitabbavacano.
pakkāmīti kammānubhāvena codiyamāno pakkāmi. okāsakataṁ hi kammaṁ na
sakkā paṭibāhituṁ, taṁ tassa tattha ṭhātuṁ na adāsi. acirapakkantassāti pakkantassa
sato nacireneva. sabbo kāyo phuṭṭho 1- ahosīti kesaggamattaṁpi okāsaṁ
avajjitvā 2- sakalasarīraṁ aṭṭhīni bhinditvā uggatāhi pīḷakāhi ajjhotthataṁ ahosi.
yasmā pana buddhānubhāvena tathārūpaṁ kammaṁ buddhānaṁ sammukhībhāve vipākaṁ na deti,
dassanūpacāre vijahitamatte deti, tasmā tassa acirapakkantassa pīḷakā uṭṭhahiṁsu.
kaḷāyamattiyoti valākamattiyo. 3- veluvasalāṭukamattiyoti taruṇaveluvamattiyo.
pabhijjiṁsūti bhijjiṁsu. tāsu bhinnāsu sakalasarīraṁ panassa pakkaṁ viya ahosi. so
pakkena gattena jetavanadvārakoṭṭhake visakalikato maccho viya kadalipattesu sayi.
atha dhammassavanatthaṁ āgatāgatā manussāpi "kokāliko 4- ayuttamakāsi, attanoyeva
vāsimukhaṁ nissāya anayabyasanaṁ patto"ti āhaṁsu. tesaṁ sutvā ārakkhadevatā dhikāraṁ
akaṁsu. ārakkhadevatānaṁ ākāsadevatāti iminā upāyena yāva akaniṭṭhabhavanā
ekadhikkāro udapādi. athassa upajjhāyo āgantvā ovādaṁ agaṇhantaṁ ñatvā
garahitvā pakkāmi.
kālamakāsīti upajjhāye pakkante kālamakāsi. padumanirayanti pāṭiyekko
padumanirayo nāma natthi, avīcimahānirayamhiyeva padumagaṇanāya pacitabbe ekasmiṁ
ṭhāne nibbatti.
vīsatikhārikoti māgadhikena patthena cattāro patthā kosalaraṭṭhe ekapattho
hoti, tena patthena cattāro patthā āḷhakaṁ, cattāri āḷhakāni doṇaṁ,
caturo doṇā mānikā, catumānikā khāri, tāya khāriyā vīsatikhāriko. tilavāhoti
māgadhikānaṁ 5- sukhumatilānaṁ tilasakaṭaṁ. abbudo nirayoti abbudo nāma pāṭiyekko
nirayo natthi, avīcimhiyeva pana abbudagaṇanāya pacitabbaṭṭhānassetaṁ nāmaṁ.
nirabbudādīsupi eseva nayo.

footnote: 1 chaßēéa. phuṭo 2 chaßēéa., i. avajjetvā 3 cha. caṇakamattiyo ma. calākamattiyo
footnote: 4 chaßēéa. dhi kokālika, dhi kokālika 5 chaßēéa., i. māgadhakānaṁ

page number: 208

vassagaṇanāpi panettha evaṁ veditabbā:- yatheva hi sataṁ satasahassānaṁ 1-
koṭi hoti, evaṁ sataṁ satasahassakoṭiyo pakoṭi nāma hoti, sataṁ satasahassapakoṭiyo
koṭippakoṭi nāma, sataṁ satasahassakoṭippakoṭiyo nahutaṁ, sataṁ satasahassanahutāni
ninnahutaṁ, sataṁ satasahassaninnahutāni ekaṁ abbudaṁ, tato vīsatiguṇaṁ nirabbudaṁ.
eseva nayo sabbatthāti. dasamaṁ.
paṭhamo vaggo.
---------
2. dutiyavagga
1. sanaṅkumārasuttavaṇṇanā
[182] dutiyavaggassa paṭhame sappinītīreti sappinīnāmikāya nadiyā tīre.
sanaṅkumāroti so kira pañcasikhakumārakakāle jhānaṁ bhāvetvā brahmaloke
nibbatto kumārakavaṇṇeneva vicarati, tena naṁ "kumāro"ti sañjānanti,
porāṇakattā pana "sanaṅkumāro"ti vuccati. janetasminti janitasmiṁ, 2- pajāyāti
attho. ye gottapaṭisārinoti ye janetasmiṁ gottaṁ paṭisaranti, tesu loke
gottapaṭisārīsu khattayo seṭṭho. vijjācaraṇasampannoti bhayabheravasuttapariyāyena 3-
pubbenivāsādīhi vā tīhi, ambaṭṭhasuttapariyāyena 4- vipassanāñāṇaṁ manomayiddhi cha
abhiññāyoti imāhi vā aṭṭhahi vijjāhi, sīlesu paripūrakāritā indriyesu
guttadvāratā bhojane mattaññutā jāgariyānuyogo satta saddhammā cattāri
rūpāvacarajjhānānīti evaṁ paṇṇarasadhammabhedena caraṇena ca samannāgato. so
seṭṭho devamānuseti so khīṇāsavabrāhmaṇo devesu ca manussesu ca seṭṭho
uttamoti. paṭhamaṁ.

footnote: 1 chaßēéa., i. satasahassāni 2 i. janatasmiṁ
footnote: 3 ma. mū. 12/52/29 4 dī.sī. 9/278 ādi/98

page number: 209

2. devadattasuttavaṇṇanā
[183] dutiye acirapakkanteti saṁghaṁ bhinditvā nacirasseva veḷuvanato
gayāsīsaṁ gate. assatarinti gadrabhassa vaḷavāya jātaṁ. dutiyaṁ.
3. andhakavindasuttavaṇṇanā
[184] tatiye andhakavindanti evaṁnāmakaṁ gāmaṁ. upasaṅkamīti "satthā
idānipi viriyaṁ karoti padhānamanuyuñjati, gacchāmissa santike ṭhatvā sāsanānucchavikaṁ
viriyapaṭisaṁyuttaṁ gāthaṁ vakkhāmī"ti upasaṅkami.
pantānīti janataṁ atikkamitvā manussānaṁ anūpacāre ṭhitāni.
saññojanavippamokkhāti tāni ca senāsanāni sevamāno na cīvarādīnaṁ atthāya seveyya,
athakho dasasaññojanavippamokkhatthāya careyya. saṁghe vaseti tesu senāsanesu ratiṁ
alabhanto upaṭṭhākādīnaṁ cittānurakkhanatthaṁ gadrabhapiṭṭhe rajaṁ viya uppatanto
araññe avasitvā 1- saṁghamajjhe vaseyya. rakkhittato satimāti tattha ca vasanto
sagavacaṇḍo goṇo viya sabrahmacārino avijjhanto aghaṭento rakkhitatto
satipaṭṭhānaparāyano hutvā vaseyya.
idāni saṁghe vasamānassa bhikkhuno bhikkhācāravattaṁ ācikkhanto
kulākulantiādimāha. tattha piṇḍikāya carantoti piṇḍatthāya caramāno. sevetha pantāni
sayanāsanānīti saṁghamajjhaṁ otaritvā vasamānopi dhurapariveṇe tālanāḷikerāadīni
ropetvā upaṭṭhākādisaṁsaṭṭho na vaseyya, cittakallataṁ pana janetvā cittaṁ
hāsetvā tosetvā puna pantasenāsaneva vaseyyāti araññasseva vaṇṇaṁ katheti.
bhayāti vaṭṭabhayato. abhayeti nibbāne. vimuttoti adhimutto hutvā vaseyya.
yattha bheravāti yasmiṁ ṭhāne bhayajanakā saviññāṇakā sīhabyagghādayo, aviññāṇakā
rattibhāge khāṇuvalliādayo bahū atthi. siriṁsapāti 2- dīghajātikādisiriṁsapā.
nisīdi tattha bhikkhūti tādise ṭhāne bhikkhu nisinno. iminā idaṁ dīpeti bhagavā:-
yathā tumhe etarahi tatraṭṭhakabheravārammaṇāni ceva siriṁsape ca vijjunicchāranādīni
ca amanasikatvā nisinnā, evameva padhānamanuyuttā bhikkhū nisīdantīti.

footnote: 1 chaßēéa. acaritvā 2 chaßēéa. sarīsapāti, evamuparipi

page number: 210

jātu me diṭṭhanti ekaṁsena mayā diṭṭhaṁ. nayidaṁ itihītihanti idaṁ
itiha itihāti na takkahetu vā nayahetu vā piṭakasampadānena vā ahaṁ vadāmi.
ekasmiṁ brahmacariyasminti ekāya dhammadesanāya. dhammadesanā hi idha
brahmacariyanti adhippetā. maccuhāyinanti maraṇapariccāgīnaṁ khīṇāsavānaṁ.
dasā ca dasadhā dasāti ettha dasāti daseva, dasadhā dasāti sataṁ,
aññe ca dasuttarasekkhasataṁ passāmīti vadati. sotaṁ samāpannāti maggasotaṁ
samāpannā. atiracchānagāminoti desanāsīsametaṁ, 1- avinipātadhammāti attho. saṅkhātuṁ
nopi sakkomīti musāvādabhayena ettakā nāma puññabhāgino sattāti gaṇetuṁ na
sakkomīti bahubrahmadesanaṁ sandhāya evamāha. tatiyaṁ.
4. aruṇavatīsuttavaṇṇanā
[185] catutthe abhibhūsambhavanti abhibhū ca sambhavo ca. tesu abhibhūthero
sāriputtatthero viya paññāya aggo, sambhavatthero mahāmoggallāno viya
samādhinā aggo. ujjhāyantīti avajjhāyanti, lāmakato vā cintenti. khiyyantīti
kinnāmetaṁ kinnāmetanti aññamaññaṁ kathenti. vipācentīti vitthārayanti 2-
punappunaṁ kathenti. heṭṭhimena upaḍḍhakāyenāti nābhito paṭṭhāya heṭṭhimakāyena.
pāliyaṁ ettakameva āgataṁ. thero pana "pakativaṇṇaṁ vijahitvā nāgavaṇṇaṁ
gahetvā dasseti, supaṇṇavaṇṇaṁ gahetvā vā dassetī"tiādinā 3- nayena āgataṁ
anekappakāraṁ iddhivikubbanaṁ dassesi. imā gāthāyo abhāsīti thero kira cintesi
"kathaṁ desitā nu kho dhammadesanā sabbesaṁ piyā assa manāpā"ti. tato
āvajjento "sabbepi pāsaṇḍā sabbe devamanussā attano attano samaye
purisakāraṁ vaṇṇayissanti, 4- viriyassa avaṇṇavādī nāma natthi, viriyapaṭisaṁyuttaṁ
katvā desessāmi, evamayaṁ dhammadesanā sabbesaṁ piyā bhavissati manāpā"ti ñatvā
tīsu piṭakesu vicinitvā imā gāthā abhāsi.

footnote: 1 chaßēéa. desanāmattametaṁ 2 chaßēéa., i. vitthāyantā
footnote: 3 khu. paṭi. 31/686/596 iddhikathā 4 chaßēéa., i. vaṇṇayanti

page number: 211

tattha ārabbhathāti 1- ārabhaviriyaṁ karotha. nikkamathāti nikkamaviriyaṁ karotha.
yuñjathāti payogaṁ karotha parakkamatha. maccuno senanti maccuno senā nāma
kilesasenā, taṁ dhunātha. jātisaṁsāranti jātiñca saṁsārañca, jātisaṅkhātaṁ vā
saṁsāraṁ. dukkhassantaṁ karissatīti vaṭṭadukkhassa paricchedaṁ karissati. kiṁ pana katvā
thero dasasahassīlokadhātuṁ viññāpesīti? nīlakasiṇaṁ tāva samāpajjitvā sabbattha
ālokaṭṭhāne andhakāraṁ phari, odātakasiṇaṁ samāpajjitvā andhakāraṭṭhāne
obhāsento. 2- tato "kimidaṁ andhakāran"ti sattānaṁ ābhoge uppanne ālokaṁ
dasseti. 3- ālokaṭṭhāne ālokakiccaṁ natthi, "kiṁ āloko ayan"ti vicinantānaṁ
attānaṁ dassesi. atha nesaṁ theroti vadantānaṁ imā gāthāyo abhāsi, sabbe
osaṭāya parisāya majjhe nisīditvā dhammaṁ desentassa viya saddaṁ suṇiṁsu. atthopi
nesaṁ pākaṭo ahosi. catutthaṁ.
5. parinibbānasuttavaṇṇanā
[186] pañcame upavattane mallānaṁ sālavaneti yatheva hi kadambanadītīrato
rājamātuvihāradvārena thūpārāmaṁ gantabbaṁ hoti, evaṁ hiraññavatikāya nāma
nadiyā pārimatīrato sālavanaṁ uyyānaṁ. yathā anurādhapurassa thūpārāmo, evantaṁ
kusinārāya hoti. yathā thūpārāmato dakkhiṇadvārena nagaraṁ pavisanamaggo pācīnamukho
gantvā uttarena nivattati, evaṁ uyyānato sālapanti pācīnamukhā gantvā
uttarena nivattā. tasmā taṁ "upavattanan"ti vuccati. tasmiṁ upavattane mallānaṁ
sālavane. antarena yamakasālānanti mūlakhandhaviṭapapattehi aññamaññaṁ saṁsibbitvā
ṭhitasālānaṁ antarikāya. appamādena sampādethāti satiavippavāsena sabbakiccāni 4-
sampādayatha. iti bhagavā yathā nāma maraṇamañce nipanno mahaddhano kuṭumbiko
puttānaṁ dhanasāraṁ ācikkheyya, evameva parinibbānamañce nipanno
pañcacattāḷīsavassāni dinnaṁ ovādaṁ sabbaṁ ekasmiṁ appamādapadeyeva pakkhipitvā
adāsi. 5- ayaṁ tathāgatassa pacchimā vācāti idaṁ pana saṅgītikārānaṁ vacanaṁ.

footnote: 1 chaßēéa. ārambhathāti 2 chaßēéa., i. obhāsaṁ 3 chaßēéa., i. dassesi
footnote: 4 chaßēéa. kattabbakiccāni 5 chaßēéa. abhāsi

page number: 212

ito paraṁ yaṁ parinibbānaparikammaṁ katvā bhagavā parinibbuto, taṁ dassetuṁ
athakho bhagavā paṭhamajjhānantiādi vuttaṁ. tattha saññāvedayitanirodhasamāpanne
bhagavati assāsapassāsānaṁ appavattiṁ disvā "parinibbuto satthā"ti saññāya
devamanussā ekappahārena viraviṁsu, ānandattheropi "parinibbuto nu kho bhante
anuruddha bhagavā"ti theraṁ pucchi. thero "na kho āvuso ānanda tathāgato
parinibbuto, apica saññāvedayitanirodhaṁ samāpanno"ti āha. kathaṁ paneso 1-
aññāsi? thero kira satthārā saddhiṁyeva taṁ taṁ samāpattiṁ samāpajjanto yāva
nevasaññānāsaññāyatanavuṭṭhānaṁ, tāva gantvā "idāni bhagavā nirodhaṁ samāpanno
antonirodhe ca kālakiriyā nāma natthī"ti aññāsi.
athakho bhagavā saññāvedayitanirodhasamāpattiyā 2- vuṭṭhahitvā
nevasaññānāsaññāyatanaṁ samāpajji .pe. tatiyajjhānā vuṭṭhahitvā catutthajjhānaṁ
samāpajjīti ettha pana bhagavā catuvīsatiyā ṭhānesu paṭhamajjhānaṁ samāpajji,
terasasu ṭhānesu dutiyajjhānaṁ, tathā tatiyaṁ, paṇṇarasasu ṭhānesu catutthajjhānaṁ
samāpajji. kathaṁ? dasasu asubhesu dvattiṁsākāre aṭṭhasu kasiṇesu mettākaruṇā-
muditāsu ānāpāne paricchedākāseti imesu tāva catuvīsatiyā ṭhānesu paṭhamajjhānaṁ
samāpajji. ßēhapetvā pana dvattiṁsākāraṁ ca dasa ca asubhāni sesesu terasasu
dutiyajjhānaṅgesuyeva. 3- tesuyeva tatiyajjhānaṁ samāpajji. aṭṭhasu pana kasiṇesu
upekkhābrahmavihāre ānāpāne paricchedākāse catūsu arūpesūti imesu paṇṇarasasu
ṭhānesu catutthajjhānaṁ samāpajji. ayaṁpi ca saṅkhepakathāva. nibbānapuraṁ pavisanto
pana bhagavā dhammasāmī sabbāpi catuvīsatikoṭisatasahassasaṅkhātā 4- samāpattiyo
pavisitvā videsaṁ gacchanto ñātijanaṁ āliṅgitvā 5- viya sabbasamāpattisukhaṁ
anubhavitvāva paviṭṭho.
catutthajjhānā vuṭṭhahitvā samanantaraṁ bhagavā parinibbāyīti ettha
jhānasamanantaraṁ paccavekkhaṇasamanantaranti dve samanantarāni. catutthajjhānā vuṭṭhāya

footnote: 1 chaßēéa. pana so 2 chaßēéa., i....samāpattito 3 chaßēéa. dutiyaṁ jhānaṁ
footnote: 4 chaßēéa....sahassasaṅkhā 5 chaßēéa. āliṅgetvā

page number: 213

bhavaṅgaṁ otiṇṇassa tattheva parinibbānaṁ jhānasamanantaraṁ nāma, catutthajjhānā
vuṭṭhahitvā puna jhānaṅgāni paccavekkhitvā bhavaṅgaṁ otiṇṇassa tattheva parinibbānaṁ
paccavekkhaṇasamanantaraṁ nāma, imāni dvepi samanantarāneva. bhagavā pana jhānaṁ
samāpajjitvā jhānā vuṭṭhāya jhānaṅgāni paccavekkhitvā bhavaṅgacittena abyākatena
dukkhasaccena parinibbāyi. ye keci 1- buddhā vā paccekabuddhā vā ariyasāvakā vā
antamaso kunthakipillikaṁ upādāya sabbe bhavaṅgacitteneva abyākatena dukkhasaccena
kālaṁ karonti.
bhūtāti sattā. appaṭipuggaloti paṭibhāgapuggalavirahito. balappattoti
dasavidhañāṇabalappatto. uppādavayadhamminoti uppādavayasabhāvā. 2- tesaṁ vūpasamo
sukhoti tesaṁ saṅkhārānaṁ vūpasamasaṅkhātaṁ nibbānameva sukhanti attho. 2- tadāsīti
"saha parinibbānā mahābhūmicālo ahosī"ti evaṁ mahāparinibbāne 3- vuttabhūmicālaṁ
sandhāyāha. so hi lomahaṁsanako ca bhiṁsanako ca āsi. sabbākāravarūpeteti
sabbavarakāraṇūpete 4- nāhu assāsapassāsoti na jāto assāsapassāso.
anejoti taṇhāsaṅkhātāya ejāya abhāvena anejo. santimārabbhāti anupādisesaṁ
nibbānaṁ paṭicca sandhāya. cakkhumāti pañcahi cakkhūhi cakkhumā. parinibbutoti
khandhaparinibbānena parinibbuto. asallīnenāti alīnena 5- asaṅkuṭitena *-
suvikasiteneva cittena. vedanaṁ ajjhavāsayīti vedanaṁ adhivāsesi, na vedanānuvattī
hutvā ito cito ca samparivatti. vimokkhoti kenaci dhammena anāvaraṇavimokkho
sabbaso apaññattibhāvūpagamo pajjotanibbānasadiso jātoti. pañcamaṁ.
dutiyo vaggo.
-----------

footnote: 1 chaßēéa., i. ye hi keci
footnote: 2-2 chaßēéa., i. tesaṁ vūpasamoti tesaṁ saṅkhārānaṁ vūpasamo. sukhoti asaṅkhataṁ nibbānameva sukhanti attho 3 dī. mahā. 10/220/136 mahāparinibbānasutata
4 chaßēéa. sabbākāravaraguṇūpetā, su.vi. a. 2/223/203 parinibbutakathāvaṇṇanā
5 chaßēéa., i. analalīnena * sī. asaṁkucitena

page number: 214

7. brāhmaṇasaṁyutta
1. arahantavagga
1. dhanañjānīsuttavaṇṇanā
[187] arahantavaggassa 1- paṭhame dhanañjānīti dhanañjānīgottā. ukkaṭṭhagottā
kiresā. sesabrāhmaṇā kira 2- brahmuno mukhato jātā, dhanañjānīgottā
matthakaṁ bhinditvā nikkhantāti tesaṁ laddhi. udānaṁ udānesīti kasmā udānesi?
so kira brāhmaṇo micchādiṭṭhiko "buddho dhammo saṁgho"ti vutte kaṇṇe
pidahati, thaddho khadirakhāṇusadiso. brāhmaṇī pana sotāpannā ariyasāvikā.
brāhmaṇo dānaṁ dento pañcasatānaṁ brāhmaṇānaṁ appodakaṁ pāyāsaṁ deti,
brāhmaṇī buddhappamukhassa bhikkhusaṁghassa nānārasabhojanaṁ. brāhmaṇassa dānadivase
brāhmaṇī tassa vasavattitāya pahīnamaccheratāya 3- ca sahatthā parivisati. brāhmaṇiyā
pana dānadivase brāhmaṇo pātova gharā nikkhamitvā palāyati. athekadivasaṁ
brāhmaṇo brāhmaṇiyā saddhiṁ āmantetvā 4- pañcasate brāhmaṇe nimantetvā
brāhmaṇiṁ āha "sve bhoti amhākaṁ ghare pañcasatā brāhmaṇā bhuñjissantī"ti.
mayā kiṁ kātabbaṁ brāhmaṇāti. tayā aññaṁ kiñci kātabbaṁ natthi, sabbaṁ
pacanaparivesanaṁ 5- aññe karissanti, yaṁ pana tvaṁ ṭhitāpi nisinnāpi khipitvāpi
ukkāsitvāpi 6- "namo buddhassā"ti tassa muṇḍasamaṇassa namakāraṁ 7- karosi, taṁ
sve ekadivasamattaṁ mā akāsi. taṁ hi sutvā brāhmaṇā anattamanā honti,
mā maṁ brāhmaṇehi bhindasīti. tvaṁ brāhmaṇehi vā bhijja devehi vā,
ahaṁ pana satthāraṁ anussaritvā na sakkomi anamassamānā saṇṭhātunti. bhoti
kulasatike 8- gāme gāmadvāraṁpi tāva pidahituṁ vāyamanti, tvaṁ dvīhaṅgulehi

footnote: 1 chaßēéa., i. brāhmaṇasaṁyuttassa 2 ma. hi 3 ma. bāhiramaccheratāya
footnote: 4 chaßēéa. asammantetvā, sī. mantetvā 5 ka. sabbaṁ ca pana parivesanaṁ
footnote: 6 sī., ma. kāsitvāpi 7 chaßēéa. tassa muṇḍakassa samaṇakassa namakkāraṁ

8 sī., ma. kulasantake

page number: 215

pidahitabbaṁ mukhaṁ brāhmaṇānaṁ bhojanakālamattaṁ pidahituṁ na sakkosīti. evaṁ punappunaṁ
kathetvāpi so nivāretuṁ 1- asakkonto ussīsake ṭhapitaṁ maṇḍalaggaṁ khaggaṁ
gahetvā "bhoti sace tvaṁ sve brāhmaṇesu sannisinnesu 2- taṁ muṇḍasamaṇaṁ 3-
namassasi, iminā taṁ khaggena pādatalato paṭṭhāya yāva kesamatthakā kaḷīraṁ viya
koṭṭetvā rāsiṁ karissāmī"ti imāpi gāthā 4- abhāsi:-
"iminā pana khaggena 5- pādato yāva matthakā
kaḷīramiva chejjāmi yadi micchaṁ na kāhasi.
sace buddhoti bhaṇasi sace dhammoti bhāsasi
sace saṁghoti kittesi jīvantī me nivesane"ti.
ariyasāvikā pana paṭhavī viya duppakampā, sineru viya dupparivattiyā.
sā tena naṁ evamāha:-
"sace me aṅgamaṅgāni kāmaṁ chejjasi brāhmaṇa
nevāhaṁ viramissāmi buddhaseṭṭhassa sāsanā.
nāhaṁ okkā varadharā sakkā rodhayituṁ jinā
dhītāhaṁ buddhaseṭṭhassa chinda vā maṁ vadhassu 6- vā"ti.
evaṁ dhanañjānītajjitaṁ nāma 7- tajjentī 8- pañca gāthāsatāni abhāsi.
brāhmaṇo brāhmaṇiṁ parāmasituṁ vā paharituṁ vā asakkonto "bhoti yaṁ te
ruccati, taṁ karohī"ti vatvā khaggaṁ sayane khipi. punadivase gehaṁ paritūpalittaṁ
kārāpetvā lājapuṇṇaghaṭamālāgandhādīhi tattha tattha alaṅkārāpetvā pañcannaṁ
brāhmaṇasatānaṁ navanītasappisakkharamadhurayuttaṁ 9- appodakapāyāsaṁ paṭiyādāpetvā kālaṁ
ārocāpesi.
brāhmaṇīpi pātova gandhodakena sayaṁ nhāyitvā sahassagghanikaṁ 10-
ahatavatthaṁ nivāsetvā pañcasatagghanikaṁ ekaṁsaṁ katvā sabbālaṅkārapaṭimaṇḍitā

footnote: 1 ka. sinehena vāretuṁ 2 chaßēéa. nisinnesu 3 chaßēéa. muṇḍasamaṇakaṁ
footnote: 4 chaßēéa. imaṁ gāthaṁ 5 chaßēéa. iminā maṇaḍalaggena 6 ka. pacassu
footnote: 7 chaßēéa. dhanañjānigajjitaṁ 8 chaßēéa., i. gajjantī

9 sī., i. navasappisakkharamadhuphāṇitayuttaṁ, chaßēéa. navasappisakkharamadhuyuttaṁ
10 chaßēéa....agghanakaṁ, evamuparipi

page number: 216

suvaṇṇakaṭacchuṁ gahetvā bhattagge brāhmaṇe parivisamānā tehi saddhiṁ ekapantiyaṁ
nisinnassa tassa brāhmaṇassa bhattaṁ upasaṁharantī dunnikkhitte dārubhaṇḍe
pakkhali. pakkhalanaghaṭanāya dukkhā vedanā uppajji. tasmiṁ samaye dasabalaṁ
sari. satisampannatāya pana pāyāsacāṭiṁ 1- achaḍḍetvā saṇikaṁ otāretvā bhūmiyaṁ
saṇṭhapetvā pañcannaṁ brāhmaṇasatānaṁ majjhe sirasi añjaliṁ ṭhapetvā yena
veḷuvanaṁ, tenañjalimpaṇāmetvā imaṁ udānaṁ udānesi.
tasmiṁ ca samaye tesu brāhmaṇesu keci bhuttā 2- honti, keci
bhuñjamānā, keci hatthe otāritamattā, kesañci bhojanaṁ purato ṭhapitamattaṁ hoti.
te taṁ saddaṁ sutvāva sinerumattena muggarena sīse pahatā viya kaṇṇesu sūlena
viddhā viya dukkhadomanassaṁ paṭisaṁvedayamānā "iminā aññaladdhikena mayaṁ gharaṁ
pavesitā"ti kujjhitvā hatthe piṇḍaṁ chaḍḍetvā mukhena gahitaṁ nuṭṭhahitvā 3- dhanuṁ
disvā kākā viya brāhmaṇaṁ akkosamānā disāvidisā pakkamiṁsu. brāhmaṇo evaṁ
bhijjitvā gacchante brāhmaṇe disvā brāhmaṇiṁ sīsato paṭṭhāya oloketvā
"idameva bhayaṁ sampassamānā mayaṁ hiyyo paṭṭhāya bhotiṁ yācantā na labhimhā"ti
nānappakārehi brāhmaṇiṁ akkositvā etaṁ "evameva panā"tiādivacanaṁ avoca.
upasaṅkamīti "samaṇo gotamo gāmanigamaraṭṭhapūjito, na sakkā gantvā yaṁ
vā taṁ vā vatvā santajjetuṁ, ekameva naṁ pañhaṁ pucchissāmī"ti gacchantova
"kiṁsu ghatvā"ti 4- gāthaṁ abhisaṅkharitvā "sace `asukassa nāma vadhaṁ rocemī'ti
vakkhati, atha naṁ `ye tuyhaṁ na ruccanti, te māretukāmosi, lokavadhāya uppanno,
kiṁ tuyhaṁ samaṇabhāvenā'ti niggaṇhissāmi. sace `na kassaci vadhaṁ rocemī'ti vakkhati,
atha naṁ `tuvaṁ rāgādīnaṁpi vadhaṁ na icchasi, kasmā samaṇo hutvā āhiṇḍasī"ti
niggaṇhissāmi. iti imaṁ ubhatokoṭikaṁ pañhaṁ samaṇo gotamo neva gilituṁ na
uggilituṁ sakkhissatī"ti cintetvā upasaṅkami. sammodīti attano paṇḍitatāya
kuddhabhāvaṁ adassetvā madhurakathaṁ kathento sammodi. pañho devatāsaṁyutte kathito.
sesaṁpi heṭṭhā vitthāritamevāti. paṭhamaṁ.

footnote: 1 pāyāsapātiṁ 2 sī. bhuttāvino
footnote: 3 chaßēéa. niṭṭhubhitvā, sī. nuṭṭhubhitvā, i. nuṭaṭhumbhitvā 4 chaßēéa. chetvāti

page number: 217

2. akkosasuttavaṇṇanā
[188] dutiye akkosakabhāradvājoti bhāradvājova so, pañcamattehi
pana gāthāsatehi tathāgataṁ akkosanto āgatoti "akkosakabhāradvājo"ti tassa
saṅgītikārehi nāmaṁ gahitaṁ. kupito anattamanoti "samaṇena gotamena mayhaṁ
jeṭṭhakabhātaraṁ pabbājentena jāni katā, pakkho bhinno"ti kodhena kupito
domanassena ca anattamano hutvāti attho. akkosatīti 1- "corosi, bālosi
mūḷhosi, oṭṭhosi, goṇosi, gadrabhosi, nerayikosi, tiracchānagatosi, natthi tuyhaṁ
sugati, duggatiyeva tuyhaṁ pāṭikaṅkhā"ti dasahi akkosavatthūhi akkosati. 1-
paribhāsatīti "hotu muṇḍakasamaṇa, `adaṇḍo ahan'ti karoti, idāni te rājakulaṁ gantvā
daṇḍaṁ āropessāmī"tiādīni vadanto paribhāsati nāma.
sambhuñjatīti ekato bhuñjati. vītiharatīti katassa paṭikāraṁ karoti. bhavantaṁ
kho gotamanti kasmā evamāha? "tavevetaṁ brāhmaṇa, tavevetaṁ brāhmaṇā"ti
kirassa sutvā "isayo nāma kupitā sāpaṁ 2- denti kīsavacchādayo viyā"ti
anussavavasena "sapati maṁ maññe samaṇo gotamo"ti sāpabhayaṁ 3- uppajji. tasmā
evamāha.
dantassāti nibbisevanassa. tādinoti tādilakkhaṇapattassa. tasseva tena
pāpiyoti tasseva puggalassa tena kodhena pāpaṁ hoti. sato upasammatīti
satiyā samannāgato hutvā adhivāseti. ubhinnaṁ tikicchantānanti ubhinnaṁ
tikicchataṁ. 4- ayameva vā pāṭho. yo puggalo sato upasammati, ubhinnamatthaṁ carati
tikicchati sādheti, taṁ puggalaṁ janā bāloti maññanti. kīdisā janā? ye dhammassa
akovidāti. 5- dhammassāti pañcakkhandhadhammassa vā catusaccadhammassa vā. akovidāti
tasmiṁ dhamme akusalā andhabālaputhujjanā. dutiyaṁ.

footnote: 1-1 chaßēéa. "corosi, bālosi, muḷhosi, thenosi, oṭṭhosi, meṇḍosi, goṇosi,
footnote: gadrabhosi, tiracchānagatosi, nerayikosī"ti dasahi akkosavatthūhi akkosati.
footnote: 2 chaßēéa. lapanaṁ 3 chaßēéa., i. mahabbhayaṁ 4 chaßēéa. tikicchantaṁ, i. tikicchantānaṁ

5 chaßēéa., i. akovidā

page number: 218

3. asurindakasuttavaṇṇanā
[189] tatiye asurindakabhāradvājoti akkosakabhāradvājassa kaniṭṭho.
kupitoti teneva kāraṇena kuddho. jayañcevassa taṁ hotīti asseva taṁ jayaṁ
hoti, so jayo hotīti attho. katamassāti? yā titikkhā vijānato, sā 1-
adhivāsanāya guṇaṁ vijānantassa titikkhā adhivāsanā, ayaṁ tassa vijānatova jayo.
bālo pana pharusaṁ bhaṇanto "mayhaṁ jayo"ti kevalaṁ jayaṁ maññati. tatiyaṁ.
4. bilaṅgikasuttavaṇṇanā
[190] catutthe bilaṅgikabhāradvājoti bhāradvājova so, nānappakāraṁ
pana suddhañca sambhārayuttañca kañjikaṁ kāretvā vikiṇāpento bahuddhanaṁ saṅgharīti 2-
"bilaṅgikabhāradvājo"ti tassa saṅgītikārehi nāmaṁ gahitaṁ. tuṇhībhūtoti "tayo me
jeṭṭhabhātaro iminā pabbājitā"ti ativiya kuddho kiñci vattuṁ asakkonto
tuṇhībhūto aṭṭhāsi. gāthā pana devatāsaṁyutte kathitāva. catutthaṁ.
5. ahiṁsakasuttavaṇṇanā
[191] pañcame ahiṁsakabhāradvājoti ahiṁsakabhāradvājovesa, 3- ahiṁsakapañhaṁ
pana pucchi, tenassetaṁ saṅgītikārehi nāmaṁ gahitaṁ. nāmena vā esa ahiṁsako,
gottena bhāradvājo. ahiṁsakāhanti 4- ahiṁsako ahaṁ, iti me bhavaṁ gotamo
jānātūti āha. tathā cassāti tathā ce assa, bhaveyyāsīti attho. na hiṁsatīti
na viheṭheti na dukkhāpeti. pañcamaṁ.
6. jaṭāsuttavaṇṇanā
[192] chaṭṭhe jaṭābhāradvājoti bhāradvājoveso, 5- jaṭāpañhassa pana
pucchitattā saṅgītikārehi evaṁ vutto. sesaṁ devatāsaṁyutte kathitameva. chaṭṭhaṁ.

footnote: 1 chaßēéa. ayaṁ pāṭho na dissati 2 chaßēéa., i. saṅkharīti 3 chaßēéa., i. bhāradvājovesa
footnote: 4 sī. ahiṁsakvāhanti 5 i. bhāradvājo vaso

page number: 219

7. suddhikasuttavaṇṇanā
[193] sattame suddhikabhāradvājoti ayaṁpi bhāradvājova, suddhikapañhassa
pana pucchitattā saṅgītikārehi evaṁ vutto. sīlavāpi tapokaranti sīlasampannopi
tapokammaṁ karonto. vijjācaraṇasampannoti ettha vijjāti tayo vedā.
caraṇanti gottacaraṇaṁ. so sujjhati na aññā itarā pajāti so tevijjo
brāhmaṇo sujjhati, ayaṁ pana añāṇamitapajā 1- na sujjhatīti vadati. bahumpi palapaṁ
jappanti bahuṁpi palapaṁ jappanto, "brāhmaṇova sujjhatī"ti evaṁ vacanasahassaṁpi
bhaṇantoti attho. anto kasambūti anto kilesapūtisabhāvena pūtiko. saṅkiliṭṭhoti
kiliṭṭhehi kāyakammādīhi samannāgato. sattamaṁ.
8. aggikasuttavaṇṇanā
[194] aṭṭhame aggikabhāradvājoti ayaṁpi bhāradvājo, aggiparicaraṇavasena
panassa saṅgītikārehi etaṁ nāmaṁ gahitaṁ. sannihito hotīti saṁyojito hoti.
aṭṭhāsīti kasmā tattha aṭṭhāsi? bhagavā kira paccūsasamaye lokaṁ olokento imaṁ
brāhmaṇaṁ disvā cintesi "ayaṁ brāhmaṇo evarūpaṁ aggapāyāsaṁ gahetvā
`mahābrahmānaṁ bhojemī'ti 2- aggimhi jhāpento aphalaṁ karoti apāyamaggaṁ
okkamati, imaṁ laddhiṁ avissajjento apāyapūrakova bhavissati, gacchāmissa
dhammadesanāya micchādiṭṭhiṁ bhinditvā pabbājetvā cattāro magge ceva cattāri
ca phalāni demī"ti, tasmā pubbaṇhasamaye rājagahaṁ pavisitvā tattha aṭṭhāsi.
tīhi vijjāhīti tīhi vedehi. jātimāti yāva sattamā pitāmahayugā
parisuddhāya jātiyā samannāgato. sutavā bahūti bahū nānappakāre ganthe sutavā.
somaṁ bhuñjeyyāti so te vijjo brāhmaṇo imaṁ pāyāsaṁ bhuñjituṁ yutto,
tumhākaṁ panesa pāyāso ayuttoti vadati.
vedīti pubbenivāsañāṇena jāni 3- paṭivijjhi. saggāpāyanti dibbena
cakkhunā saggaṁpi apāyaṁpi passati. jātikkhayanti arahattaṁ. abhiññāvositoti

footnote: 1 chaßēéa., i. nāmikā pajā, ma. aññāṇamigā 2 sī. bhojessāmīti, i. bhojessamīti
footnote: 3 sī. jātiṁ

page number: 220

jānitvā vositavosāno. brāhmaṇo bhavanti avīcito yāva bhavaggā bhotā
gotamena tādiso jātisampanno khīṇāsavabrāhmaṇo natthi, bhavaṁyeva brāhmaṇoti.
evañca pana vatvā suvaṇṇacāṭiṁ 1- pūretvā dasabalassa pāyāsaṁ upanāmesi.
satthā uppattiṁ dīpetvā bhojanaṁ paṭikkhipanto gāthābhigītaṁ metiādimāha. tattha
gāthābhigītanti gāthāhi abhigītaṁ. abhojaneyyanti abhuñjitabbaṁ. idaṁ vuttaṁ hoti:-
tvaṁ brāhmaṇa mayhaṁ ettakaṁ kālaṁ bhikkhācāravattena ṭhitassa kaṭacchubhattaṁpi dātuṁ
nāsakkhi, idāni pana mayā tuyhaṁ kilañjamhi tile vitthārentena viya sabbe
buddhaguṇā pakāsitā, iti gāyanena gāyitvā laddhaṁ viya idaṁ bhojanaṁ hoti,
tasmā idaṁ gāthābhigītaṁ me abhojaneyyaṁ. sampassataṁ brāhmaṇa nesa dhammoti
brāhmaṇa atthañca dhammañca sampassantānaṁ "evarūpaṁ bhojanaṁ bhuñjitabban"ti
esa dhammo na hoti. sudhābhojanaṁ pana 2- gāthābhigītaṁ panudanti buddhā, gāthāhi
gāyitvā laddhaṁ buddhā nīharantiyeva. dhamme sati brāhmaṇa vuttiresāti
brāhmaṇa dhamme sati dhammaṁ avekkhitvā 3- dhamme patiṭṭhāya jīvitaṁ kappentānaṁ
esā vutti ayaṁ ājīvo:- evarūpaṁ nīharitvā dhammaladdhameva bhuñjitabbanti.
atha brāhmaṇo cintesi:- ahaṁ pubbe samaṇassa gotamassa guṇe vā
aguṇe vā na jānāmi, idāni panassāhaṁ guṇe ñatvā mama gehe asītikoṭimattaṁ
dhanaṁ sāsane vippakiritukāmo jāto, ayañca "mayā dinnapaccayā akappiyā"ti
vadati, appaṭigayho ahaṁ samaṇagotamenāti. atha bhagavā sabbaññutañāṇaṁ pesetvā
tassa cittavāraṁ vīmaṁsanto "ayaṁ sabbepi attanā dinne paccaye `akappiye'ti 4-
sallakkheti. yaṁ hi bhojanaṁ ārabbha kathā uppannā, etadeva na vijjati, 5- sesā
niddosā"ti brāhmaṇassa catunnaṁ paccayānaṁ dānadvāraṁ dassento aññena
cātiādimāha. tattha kukkuccavūpasantanti hatthakukkuccādīnaṁ 6- vasena
vūpasantakukkuccaṁ. annena pānenāti desanāmattametaṁ. ayaṁ panattho:- aññehi tayā
"pariccajissāmī"ti sallakkhitehi cīvarādīhi paccayehi upaṭṭhahassu. khettañhi taṁ

footnote: 1 chaßēéa., i. suvaṇṇapātiṁ 2 chaßēéa. sudhābhojanampi, i. ayaṁ pāṭho na dissati
footnote: 3 chaßēéa. apekkhitvā 4 chaßēéa. akappiyāti 5 chaßēéa. vaṭṭati 6 sī. akukkuccādīnaṁ

page number: 221

puññapekkhassa hotīti evaṁ 1- tathāgatassa sāsanaṁ nāma puññapekkhassa puññatthikassa
tuyhaṁ 2- appaṁpi bījaṁ 3- bahuphaladāyakaṁ sukhette 4- viya paṭiyattaṁ hotīti. aṭṭhamaṁ.
9. sundarikasuttavaṇṇanā
[195] navame sundarikabhāradvājoti sundarikāya nadiyā tīre aggijuhanena
evaṁ laddhanāmo. sundarikāyāti evaṁnāmikāya nadiyā. aggiṁ juhatīti āhutiṁ
pakkhipanena jāleti. aggihuttaṁ paricaratīti agyāyatanaṁ sammajjanupalepanabalikammādinā
payirupāsati. ko nu kho imaṁ habyasesaṁ bhuñjeyyāti so kira brāhmaṇo
aggimhi hutāvasesaṁ pāyāsaṁ disvā cintesi "aggimhi tāva pakkhitapāyāso
mahābrahmunā bhutto, ayaṁ pana avaseso atthi, taṁ yadi brahmuno mukhato
jātassa brāhmaṇassa dadeyyaṁ, evaṁ me pitarā saha puttopi santappito bhaveyya,
suvisodhito cassa brahmalokamaggo"ti. 5- so brāhmaṇassa dassanatthaṁ uṭṭhāyāsanā
catuddisā anuvilokesi "ko nu kho imaṁ habyasesaṁ bhuñjeyyā"ti.
rukkhamūleti tasmiṁ vanasaṇḍe jeṭṭhakarukkhassa mūle. sasīsaṁ pārutaṁ nisinnanti
saha sīsena pārutakāyaṁ nisinnaṁ. kasmā pana bhagavā tattha nisīdi? bhagavā kira
paccūsasamaye lokaṁ olokento imaṁ brāhmaṇaṁ disvā cintesi:- ayaṁ brāhmaṇo
evarūpaṁ aggapāyāsaṁ gahetvā "mahābrahmānaṁ bhojemī"ti aggimhi jhāpento
aphalaṁ karoti .pe. cattāro magge ceva cattāri ca phalāni demīti. tasmā
kālasseva vuṭṭhāya sarīrapaṭijagganaṁ katvā pattacīvaraṁ ādāya gantvā vuttanayeneva 6-
tasmiṁ rukkhamūle nisīdi. atha kasmā sasīsaṁ pārupati? 7- himapātassa ca
sītavātassa ca paṭibāhanatthaṁ, paṭibalova etaṁ tathāgato adhivāsetuṁ. sace pana
pārupetvā 8- nisīdeyya, brāhmaṇo dūratova sañjānitvā nivatteyya, evaṁ sati
kathā nappavatteyya. ita bhagavā "brāhmaṇe āgate sīsaṁ vivarissāmi, atha maṁ

footnote: 1 chaßēéa. etaṁ 2 sī. na tuyhaṁyeva, ma. tuyhaṁyeva 3 chaßēéa., i. appepi bīje
footnote: 4 chaßēéa., i. sukhettaṁ 5 chaßēéa. brahmalokagāmimaggoti 6 chaßēéa. vuttanayena
footnote: 7 chaßēéa. pārupīti 8 chaßēéa. apārupetvā

page number: 222

so disvā kathaṁ pavattessati, tassāhaṁ kathānusārena dhammaṁ desessāmī"ti
kathāpavattanatthaṁ evamakāsi.
upasaṅkamīti brāhmaṇo "ayaṁ sasīsaṁ pārupitvā sabbarattiṁ padhānamayutto,
imassa dakkhiṇodakaṁ datvā imaṁ habyasesaṁ dassāmī"ti brāhmaṇasaññī hutvā
upasaṅkami. muṇḍo ayaṁ bhavaṁ, muṇḍako ayaṁ bhavanti sīse vivaritamatte nīcakesantaṁ
disvā "muṇḍo"ti 1- āha. tato suṭṭhutaraṁ olokento pavattamattaṁpi sikhaṁ
adisvā hīḷento "muṇḍako"ti āha. tatovāti yattha ṭhito addasa, tamhāva
padesā. muṇḍāpi hīti kenaci kāraṇena muṇḍitasīsāpi honti.
mā jātiṁ pucchāti yadi dānassa mahapphalataṁ paccāsiṁsasi, jātiṁ mā
puccha. akāraṇaṁ hi dakkhiṇeyyabhāvassa jāti. caraṇañca pucchāti apica kho
sīlādiguṇabhedacaraṇaṁ puccha. etaṁ hi dakkhiṇeyyabhāvassa kāraṇaṁ. idānissa tamatthaṁ
vibhāvento kaṭṭhā have jāyati jātavedotiādimāha. tatrādhippāyo 2- :- idha
kaṭṭhā aggi jāyati, na ca so sālādikaṭṭhā jātova aggikiccaṁ karoti,
pāsāṇadoṇiādikaṭṭhā jāto na karoti, attano pana acciādiguṇasampattiyā
yato vā tato vā jāto karotiyeva. evaṁ pana 3- brāhmaṇakulādīsu jātova
dakkhiṇeyyo hoti caṇḍālakulādīsu jāto na hoti, apica kho nīcakulinopi
uccākulinopi khīṇāsavamuni dhitimā hirinisedho ājānīyo hoti, imāya
dhitihiripamukhāya 4- guṇasampattiyā jātimā uttamadakkhiṇeyño hoti. so hi dhitiyā
guṇe dhāreti, hiriyā dose nisedhetīti. apicettha munīti monadhammena samannāgato.
dhitimāti viriyavā. ājānīyoti kāraṇākāraṇajānanako. hirinisedhoti hiriyā pāpāni
nisedhetvā ṭhito.
saccena dantoti paramatthasaccena danto. damasā upetoti indriyadamena
upagato. 5- vedantagūti catunnaṁ maggavedānaṁ antaṁ catūhi vā maggavedehi kilesānaṁ
antaṁ gato. vusitabrahmacariyoti maggabrahmacariyavāsaṁ vuttho. yaññūpanītoti

footnote: 1 rassakesantanti ṭīkā 2 chaßēéa. tatrāyaṁ adhippāyo 3 chaßēéa. na
footnote: 4 chaßēéa. dhitihiripamokkhāya 5 chaßēéa. upeto

page number: 223

upanītayañño paṭiyāditayañño vā. 1- tamupavhayethāti yena yañño paṭiyādito, so
taṁ paramatthabrāhmaṇaṁ avhayeyya. "indamavhayāma, somamavhayāma, varuṇamavhayāma,
īsānamavhayāma, avhayāmāti 2- idaṁ pana avhānaṁ niratthakaṁ. kālenāti avhaṁ
dassento 3- ca "kālo bhante niṭṭhitaṁ bhattan"ti anto majjhantikakāleyeva taṁ
upavhayeyya. so juhati dakkhiṇeyyeti yo evaṁ kāle khīṇāsavaṁ āmantetvā
tattha catupaccayadakkhiṇaṁ patiṭṭhapeti, so dakkhiṇeyye juhati nāma, na acetane
aggimhi pakkhipanto.
iti brāhmaṇo bhagavato kathaṁ suṇanto pasīditvā idāni attano
pasādaṁ āvikaronto addhā suyiṭṭhantiādimāha. tassattho:- addhā mama yidaṁ
idāni suyiṭṭhañca suhutañca bhavissati, pubbe pana aggimhi jhāpitaṁ niratthakaṁ
ahosīti. añño janoti "ahaṁ brāhmaṇo, ahaṁ brāhmaṇo"ti vadanto
andhabālaputhujjano. habyasesanti hutasesaṁ. bhuñjatu bhavantiādi purimasutte
vuttanayeneva veditabbaṁ.
na khvāhanti na kho ahaṁ. kasmā panevamāhāti? tasmiṁ kira bhojane
upahaṭamatteyeva "satthā bhuñjissatī"ti saññāya catūsu mahādīpesu dvīsu ca 4-
parittadīpasahassesu devatā pupphaphalādīni ceva sappinavanītatelamadhuphāṇitādīni ca
ādāya madhupaṭalaṁ pīḷetvā madhuṁ gaṇhantiyo viya dibbānubhāvena nibbattitojameva
gahetvā pakkhipiṁsu. tena taṁ sukhumattaṁ gataṁ, manussānañca oḷārikavatthunti 5- tesaṁ
tāva oḷārikavatthutāya sammā pariṇāmaṁ na gacchati. goyūse pana tīṇi bījāni 6-
pakkhipitvā pakkattā oḷārikamissakaṁ jātaṁ, devānañca sukhumavatthunti tesaṁ
sukhumavatthutāya sammā pariṇāmaṁ na gacchati. sukkhavipassakakhīṇāsavassāpi kucchiyaṁ na
pariṇāmati aṭṭhasamāpattilābhīkhīṇāsavassa pana samāpattivasena 7- pariṇāmeyya. bhagavato
pana pākatikeneva kammajatejena pariṇāmeyya.

footnote: 1 chaßēéa. ca 2 chaßēéa. yāvamavhayāmāti 3 chaßēéa., i. avhayanto
footnote: 4 chaßēéa. ca-saddo na dissati 5 chaßēéa....vatthūti, evamuparipi 6 chaßēéa., i tilabījāni 7 chaßēéa. samāpattibalena

page number: 224

appahariteti apaharite. 1- sace hi haritesu tiṇesu pakkhipeyya, siniddhapāyāsena
tiṇāni pūtīni bhaveyyuṁ. buddhā ca bhūtagāmasikkhāpadaṁ na vītikkamanti,
tasmā evamāha. yattha pana galappamāṇāni mahātiṇāni, tādise ṭhāne pakkhipituṁ
vaṭṭati. appāṇaketi sappāṇakasmiṁ hi parittaudake pakkhitte pāṇakā maranti,
tasmā evamāha. yaṁ pana gambhīraṁ mahāudakaṁ hoti. pātisatepi pātisahassepi
pakkhitte na āluḷati, tathārūpe udake vaṭṭati. opilāpesīti suvaṇṇapātiyā
saddhiṁyeva nimmujjāpesi. 2- viciṭāyati viṭiciṭāyatīti 3- evarūpaṁ saddaṁ karoti.
kiṁpanesa pāyāsassa ānubhāvo, udāhu tathāgatassāti? tathāgatassa. ayaṁ hi brāhmaṇo taṁ
pāyāsaṁ opilāpetvā ummaggaṁ āruyha satthu santikaṁ anāgantvāva gaccheyya,
atha bhagavā "ettakaṁ acchariyaṁ disvā mama santikaṁ āgamissati, athassāhaṁ
dhammadesanāya micchādiṭṭhigahaṇaṁ bhinditvā sāsane otāretvā amatapānaṁ
pāyessāmī"ti adhiṭṭhānabalena 4- evamakāsi.
dārusamādahānoti dāruṁ jhāpayamāno. bahiddhā hi etanti etaṁ
dārujjhāpanaṁ nāma ariyadhammato bahiddhā. yadi etena suddhi bhaveyya, ye
davadāhakādayo bahūni dārūni jhāpenti, te paṭhamataraṁ sujjheyyuṁ. kusalāti
khandhādīsu kusalā. ajjhattameva jalayāmi jotinti niyakajjhatte attano
santānasmiṁyeva ñāṇajotiṁ jālemi. niccagginīti āvajjanapaṭibaddhena sabbaññutañāṇena
niccaṁ pajjalitaggi. niccasamāhitattoti niccaṁ sammā ṭhapitcitto.
brahmacariyaṁ carāmīti bodhimaṇḍe caritaṁ brahmacariyaṁ gahetvā evaṁ vadati.
māno hi te brāhmaṇa khāribhāroti yathā khāribhāro khandhena
vuyhamāno 5- upari ṭhitopi akkantakkantaṭṭhāne paṭhaviyā saddhiṁ phusati 6- viya,
evameva jātigottakulādīni mānavatthūni nissāya ussāpito mānopi tattha tattha
issaṁ uppādento catūsu apāyesu saṁsīdāpeti. tenāha "māno hi te
brāhmaṇa khāribhāro"ti. kodho dhumoti tava ñāṇaggissa upakkilesaṭṭhena kodho

footnote: 1 chaßēéa. aharite 2 chaßēéa., i. nimujjāpesi 3 chaßēéa. cicciṭāyati ciṭiciṭāyatīti
footnote: 4 sī. adhiṭṭhānavasena 5 chaßēéa. vayhamāno 6 chaßēéa. phuseti

page number: 225

dhūmo. tena hi te upakkiliṭṭho ñāṇaggi na virocati. bhasmanimmosavajjanti
nirojaṭṭhena 1- musāvādo chārikā nāma. yathā hi chārikāya paṭicchanno aggi na
joteti, evaṁ te musāvādena paṭicchannaṁ ñāṇanti dasseti. jivhā sujāti yathā
tuyhaṁ suvaṇṇarajatalohakaṭṭhamattikāsu aññataramayā yāgayajanatthāya 2- sujā hoti, evaṁ
mayhaṁ dhammayāgayajanatthāya pahūtajivhā 3- sujāti vadati. hadayaṁ jotiṭṭhānanti yathā
tuyhaṁ nadītīre jotiṭṭhānaṁ, evaṁ mayhaṁ dhammayāgayajanaṭṭhānaṭṭhena 4- sattānaṁ hadayaṁ
jotiṭṭhānaṁ. attāti cittaṁ.
dhammo rahadoti yathā tvaṁ aggiṁ paricaritvā dhūmacchārikasedakiliṭṭhasarīro
sundarikaṁ nadiṁ otaritvā nhāyasi, evaṁ mayhaṁ sundarikāya sadisena bāhirena
rahadena attho natthi, aṭṭhaṅgikamaggadhammo pana mayhaṁ rahado, tatrāhaṁ pāṇasataṁpi
pāṇasahassaṁpi caturāsītipāṇasahassānipi ekappahārena nhāpemi. sīlatitthoti tassa
pana me dhammarahadassa catupārisuddhisīlaṁ titthanti dasseti. anāviloti yathā tuyhaṁ
sundarikā nadī catūhi pañcahi ekato nhāyantehi heṭṭhupariyavālikā āluḷā
hoti, na evaṁ mayhaṁ rahado, anekasahassesupi 5- pāṇesu otaritvā nhāyantesu
so anāvilo vippasannova hoti. sabbhi sataṁ pasatthoti paṇḍitehi paṇḍitānaṁ
pasaṭṭho. uttamatthena vāso sabbhīti vuccati, paṇḍitehi pasaṭṭhattā sataṁ pasaṭṭho.
taranti pāranti nibbānapāraṁ gacchanti.
idāni ariyamaggarahadassa aṅgāni uddharitvā dassento saccaṁ dhammoti-
ādimāha. tattha saccanti vacīsaccaṁ. dhammoti iminā diṭṭhisaṅkappavāyāmasatisamādhayo
dasseti. saṁyamoti iminā kammantājīvā gahitā. saccanti vā iminā maggasaccaṁ
gahitaṁ. sā atthato sammādiṭṭhi. vuttaṁ hetaṁ "sammādiṭṭhi maggo ceva hetu
cā"ti. 6- sammādiṭṭhiyā pana gahitāya taṁgatikattā sammāsaṅkappo gahitova hoti.
dhammoti iminā vāyāmasatisamādhayo. saṁyamoti iminā vācākammantājīvā. evaṁpi

footnote: 1 ma. nijotaṭṭhena 2 sī. aññatarā mahāyāgaṁ yajanatthāya 3 ka. bahujivhā
footnote: 4 chaßēéa., i. dhammayāgassa yajanaṭṭhānatthena 5 chaßēéa., i. anekasatasahassesupi
footnote: 6 abhi. saṅgaṇi. 34/1039/247 nikkhepakaṇḍa

page number: 226

aṭṭhaṅgiko maggo dassito hoti. athavā saccanti paramatthasaccaṁ, taṁ atthato
nibbānaṁ. dhammoti padena diṭṭhi saṅkappo vāyāmo sati samādhīti pañcaṅgāni
gahitāni. saṁyamoti vācā kammanto ājīvoti tīṇi. evampi aṭṭhaṅgiko maggo
dassito hoti. brahmacariyanti evaṁ 1- brahmacariyaṁ nāma. majjhe sitāti
sassatucchede vajjetvā majjhe nissitā. brahmapattīti seṭṭhappatti. sa
tujjubhūtesu namo karohīti ettha takāro padasandhikaro, sa tvaṁ ujubhūtesu khīṇāsavesu
namo karohīti attho. tamahaṁ naraṁ dhammasārīti brūmīti yo evaṁ paṭipajjati,
tamahaṁ puggalaṁ "eso dhammasārī dhammasāriyā paṭipanno"ti 2- ca "kusaladhammehi
akusaladhamme hāretvā 3- ṭhito"ti vā 4- vadāmīti. navamaṁ.
10. *- bahudhītisuttavaṇṇanā
[196] dasame aññatarasmiṁ vanasaṇḍeti paccūsasamaye lokaṁ volokento
tassa brāhmaṇassa arahattassa upanissayaṁ disvā "gacchāmissa saṅgahaṁ karissāmī"ti
gantvā tasmiṁ vanasaṇḍe viharati. naṭṭhā hontīti kasitvā visaṭṭhā aṭavīmukhā
caramānā brāhmaṇe bhuñjituṁ gate palātā honti. pallaṅkanti samantato
ūrubaddhāsanaṁ. ābhujitvāti bandhitvā. ujuṁ kāyaṁ paṇidhāyāti uparimaṁ sarīraṁ ujukaṁ
ṭhapetvā aṭṭhārasa piṭṭhikaṇṭake koṭiyā koṭiṁ paṭipādetvā. parimukhaṁ satiṁ
upaṭṭhapetvāti kammaṭṭhānābhimukhaṁ satiṁ ṭhapayitvā, mukhasamīpe vā katvāti attho.
teneva vibhaṅge vuttaṁ "ayaṁ sati upaṭṭhitā hoti sūpaṭṭhitā nāsikagge vā
mukhanimitte vā, tena vuccati parimukhaṁ satiṁ upaṭṭhapetvā"ti. 5- athavā "parīti
pariggahaṭṭho. mukhanti niyyānaṭṭho. satīti upaṭṭhānaṭṭho. tena vuccati parimukhaṁ
satiṁ upaṭṭhapetvā"ti paṭisamabhidāyaṁ 6- vuttanayena cettha 7- attho daṭṭhabbo. tatrāyaṁ
saṅkhepo "pariggahitaniyyānaṁ satiṁ katvā"ti. evaṁ nisīdanto ca pana chabbaṇṇā

footnote: 1 chaßēéa., i. etaṁ 2 chaßēéa., i. paṭicchannoti 3 chaßēéa., i. sāretvā
footnote: 4 chaßēéa. vāti * chaßēéa. bahudhītarasutta.... 5 abhi. vibhaṅga. 35/537/304 jhānavibhaṅga
footnote: 6 khu. paṭi. 31/388/264 ānāpānakathā(syā) 7 chaßēéa. vuttanayenapettha

page number: 227

ghanabuddharasmiyo vissajjetvā nisīdi. upasaṅkamīti domanassābhibhūto āhiṇḍanto
"sukhena vatāyaṁ samaṇo gotamo 1- nisinno"ti cintetvā upasaṅkami.
ajjasaṭṭhiṁ na dissantīti ajja chadivasamattakā paṭṭhāya na dissanti.
pāpakāti lāmakā tilakhāṇukā. tena kira tilakhette vapite 2- tadaheva devo
vassitvā tile paṁsumhi osīdāpesi, pupphaṁ vā phalaṁ vā gahetuṁ nāsakkhiṁsu. yepi
vaḍḍhiṁsu, tesaṁ upari pāṇakā patitvā paṇṇādiṁ 3- khādiṁsu, ekapaṇṇā dupaṇṇā
khāṇukā avasissiṁsu. brāhmaṇo khettaṁ oloketuṁ gato te disvā "vaḍḍhiyā me
tilā gahitā, tepi naṭṭhā"ti domanassajāto ahosi, taṁ gahetvā imaṁ gāthamāha.
ussoḷhikāyāti ussāhena kaṇṇanaṅguṭṭhādīni ukkhipitvā vicarantā 4-
uppatitā. 5- tassa kira anupubbena bhogesu parikkhīṇesu pakkhipitabbassa abhāvena
tucchakoṭṭhā ahesuṁ. tassa ito cito ca sattahi gharehi āgatā mūsikā te
tucchakoṭṭhe 6- pavisitvā uyyānakīḷitaṁ 7- kīḷantā viya naccanti, taṁ gahetvā
evamāha.
uppādakehi 8- sañchannoti uppādakapāṇakehi 9- sañchanno. tassa kira
brāhmaṇassa sayanatthāya santhataṁ tiṇapaṇṇasantharaṁ 10- koci antarantarā paṭijagganto
natthi. so divasaṁ araññe kammaṁ katvā sāyaṁ āgantvā tasmiṁ nipajjati.
athassa ca 11- uppādakā pāṇakā sarīraṁ ekacchannaṁ karontā khādanti, taṁ
gahetvā evamāha.
vidhavāti matapatikā. yāva kira tassa brāhmaṇassa gehe vibhavamattā 12-
ahosi, tāva tā vidhavāpi hutvā patikulesu vasituṁ labhiṁsu. yathā pana so niddhano
jāto, tadā tā "pitu gharaṁ 13- gacchathā"ti sassusasurādīhi nikkaḍḍhitā tato
tasseva gharaṁ āgantvā vasantiyo brāhmaṇassa bhojanakāle "gacchatha ayyakena

footnote: 1 chaßēéa., i. ayaṁ pāṭho na dissati 2 ka. vāpite 3 chaßēéa., i.paṇṇāni
footnote: 4 sī. varavantā 5 chaßēéa., i. uppatanti 6 ma. tucchakoṭṭhāni
footnote: 7 chaßēéa. uyyānakīḷaṁ 8 chaßēéa. uppāṭakehi 9 chaßēéa. uppāṭaka...

10 chaßēéa....santhāraṁ 11 chaßēéa. ca-saddo na dissati 12 chaßēéa. vibhavappattā
13 sī. mātāpitugharaṁ

page number: 228

saddhiṁ bhuñjathā"ti puttaṁ pesenti, tesaṁ hi 1- cāṭiyaṁ atthesu otāritesu yo
brāhmaṇo hatthassa okāsaṁpi na labhati. taṁ gahetvā imaṁ gāthamāha.
piṅgalāti kaḷārapiṅgalā. tilakāhatāti kāḷasetādivaṇṇehi tilakehi
āhatagattā. sottaṁ pādena pothetīti 2- niddaṁ okkantaṁ pādena paharitvā
pabodheti. ayaṁ kira brāhmaṇo mūsikasaddena ubbāḷho uppādakehi ca
khajjamāno sabbarattiṁ niddaṁ alabhitvā paccūsakāle niddāyati. atha naṁ akkhīsu
nimmilitamattesveva "kiṁ karosi brāhmaṇa, pacchā ca pubbe ca gahitassa iṇassa
vaḍḍhi matthakaṁ pattā, satta dhītaro posetabbā, idāni iṇāyikā āgantvā
gehaṁ parivāressanti, gaccha kammaṁ karohī"ti pādena paharitvā pabodheti. taṁ
gahetvā imaṁ gāthamāha.
iṇāyikāti yesaṁ anena hatthato iṇaṁ gahitaṁ. so kira kassaci hatthato
ekaṁ kassaci dve kassaci dasa .pe. kassaci satanti evaṁ bahunnaṁ hatthato
iṇaṁ aggahesi, te divā brāhmaṇaṁ apassantā "gehato taṁ nikkhantameva
gaṇhissāmā"ti balavapaccūse gantvā codenti. taṁ gahetvā imaṁ gāthamāha.
bhagavā tena brāhmaṇena imāhi sattahi gāthāhi dukkhe kathite "yaṁ yaṁ
brāhmaṇa tayā dukakhaṁ kathitaṁ, sabbametaṁ mayhaṁ natthī"ti dassento paṭigāthāhi
brāhmaṇassa dhammadesanaṁ vaḍḍhesi. brāhmaṇo tā gāthā sutvā bhagavati pasanno
saraṇesu patiṭṭhāya pabbajitvā arahattaṁ pāpuṇi. 3- taṁ dassetuṁ evaṁ vutte
bhāradvājotiādi 4- vuttaṁ. tattha alatthāti labhi.
taṁ ca pana brāhmaṇaṁ bhagavā pabbājetvā ādāya jetavanaṁ gantvā
punadivase tena therena pacchāsamaṇena kosalarañño gehadvāraṁ agamāsi. rājā
"satthā āgato"ti sutvā pāsādā oruyha vanditvā hatthato pattaṁ gahetvā
tathāgataṁ upari pāsādaṁ āropetvā varāsane nisīdāpetvā gandhodakena pāde
dhovitvā satapākatelena makkhetvā yāguṁ āharāpetvā rajatadaṇḍaṁ suvaṇṇakaṭacchuṁ
gahetvā satthu upanāmesi. sathā hatthena pattaṁ pidahi. rājā tathāgatassa

footnote: 1 chaßēéa. tehi 2 chaßēéa. bodhetīti 3 ka. pāpuṇīti 4 chaßēéa. bhāradvājagottotiādi

page number: 229

pādesu nipatitvā "sace me bhante doso atthi, khamathā"ti āha. natthi
mahārājāti. atha kasmā yāguṁ na gaṇhathāti. palibodho atthi mahārājāti. kiṁ
pana bhante yāguṁ agaṇhanteheva labhitabbo esa palibodho, paṭibalo ahaṁ
palibodhaṁ kātuṁ, 1- yāguṁ 2- gaṇhatha bhanteti. satthā aggahesi. mahallakattheropi
dīgharattaṁ chāto yāvadatthaṁ yāguṁ pivi. rājā khādanīyaṁ bhojanīyaṁ datvā
bhattakiccāvasāne bhagavantaṁ vanditvā āha:- "bhagavā tumhe paveṇiyā āgate
okkākavaṁse uppajjitvā cakkavattisiriṁ pahāya pabbajitvā loke aggataṁ patto,
ko nāma bhante tumhākaṁ palibodho"ti. mahārāja etassa mahallakattherassa
palibodho amhākaṁ palibodhasadisovāti.
rājā theraṁ vanditvā "ko bhante tumhākaṁ palibodho"ti pucchi.
iṇapalibodho mahārājāti. kittako bhanteti. gaṇehi mahārājāti. rañño "ekaṁ
dve sataṁ sahassan"ti gaṇentassa aṅguliyo nappahonti. athekaṁ purisaṁ pakkositvā
"gaccha bhaṇe nagare bheriṁ cārāpehi `sabbe bahudhītikabrāhmaṇassa iṇāyikā
rājaṅgaṇe sannipatantū"ti. manussā bheriṁ sutvā sannipatiṁsu. rājā tesaṁ
hatthato paṇṇāni āharāpetvā sabbesaṁ anūnaṁ dhanamadāsi. tattha suvaṇṇameva
satasahassagghanikaṁ ahosi. puna rājā pucchi "aññopi atthi bhante palibodho"ti.
iṇaṁ nāma mahārāja datvā pucchituṁ sakkoti, 3- etā pana satta dārikā
mahāpalibodhā mayhanti. rājā yānāni pesetvā tassa dhītaro āharāpetvā
attano dhītaro katvā taṁ taṁ patikulagharaṁ 4- pesetvā "aññopi bhante atthi
palibodho"ti pucchi. brāhmaṇī mahārājāti. rājā yānaṁ pesetvā tassa
brāhmaṇiṁ āharāpetvā ayyikaṭṭhāne ṭhapetvā puna pucchi "aññopi bhante
atthi palibodho"ti. natthi mahārājāti vutte rājāpi cīvaradussāni dāpetvā
"bhante mama santakaṁ tumhākaṁ bhikkhubhāvaṁ jānāthā"ti āha. āma mahārājāti. atha
naṁ rājā āha "bhante cīvarapiṇḍapātādayopi sabbe paccayā amhākaṁ santakā

footnote: 1 chaßēéa. dātuṁ 2 chaßēéa. ayaṁ pāṭho na dissati
footnote: 3 chaßēéa. muccituṁ sakkā 4 chaßēéa. kulagharaṁ

page number: 230

bhavissanti, tumhe tathāgatassa manaṁ gahetvā samaṇadhammaṁ karothā"ti. thero tatheva
appatto samaṇadhammaṁ karonto nacirasseva āsavakkhayaṁ pattoti. dasamaṁ.
arahantavaggo paṭhamo.
----------------
2. upāsakavagga
1. kasibhāradvājasuttavaṇṇanā
[197] upāsakavaggassa 1- paṭhame magadhesūti evaṁnāmake janapade.
dakkhiṇāgirisminti rājagahaṁ parivāretvā ṭhitassa girino dakkhiṇabhāge janapado atthi,
tasmiṁ janapade, tattha vihārassāpi tadeva nāmaṁ. ekanālāyaṁ brāhmaṇagāmeti
ekanālāti tassa gāmassa nāmaṁ. brāhmaṇā pana tattha 2- sambahulā paṭivasanti,
brāhmaṇabhogoeva so. 3- tasmā "brāhmaṇagāmo"ti vuccati.
tena kho pana samayenāti yaṁ samayaṁ bhagavā magadharaṭṭhe ekanālaṁ
brāhmaṇagāmaṁ upanissāya dakkhiṇāgirivihāre brāhmaṇassa indriyaparipākaṁ
āgamayamāno viharati, tena samayena. kasibhāradvājassāti so brāhmaṇo kasiṁ
nissāya jīvati, bhāradvājoti cassa gottaṁ. pañcamattānīti pañca pamāṇāni,
anūnāni anadhikāni pañcanaṅgalasatānīti vuttaṁ hoti. payuttānīti yojitāni,
balibaddānaṁ khandhesu ṭhapetvā yuge yottehi yojitānīti attho.
vappakāleti vappanakāle vījanikkhepasamaye. tattha dve vappāni
kalalavappañca paṁsuvappañca. paṁsuvappañca idha adhippetaṁ, tañca kho paṭhamadivase
maṅgalavappitatthāya. 4- tatthāyaṁ upakaraṇasampadā:- tīṇi balibaddasahassāni
upaṭṭhāpitāni honti, sabbesaṁ suvaṇṇamayāni siṅagāni paṭimukkāni, rajatamayā
khurā, sabbe setamālāhi ceva gandhapañcaṅgulīhi ca alaṅkatā paripuṇṇapañcaṅgā
sabbalakkhaṇasampannā, ekacce kāḷā añjanavaṇṇāeva, 5- ekacce setā

footnote: 1 chaßēéa. dutiyavaggassa 2 chaßēéa. panettha 3 ma. brāhmaṇabhogova heso
footnote: 4 chaßēéa., i. maṅgalavappaṁ 5 ma. ajinavaṇṇā

page number: 231

balāhakavaṇṇā, 1- ekacce rattā pabāḷavaṇṇā, ekacce kammāsā masāragallavaṇṇā.
evaṁ pañcasatā kassakapurisā 2- sabbe ahatasetavatthamālālaṅkatā dakkhiṇāṁsakūṭesu
patiṭṭhitapupphacumbaṭakā paritālamanosilādilañjanujjalagattā dasa dasa naṅgalā
ekekagumbā hutvā gacchanti. naṅgalānaṁ sīsañca yugañca patodā ca
suvaṇṇakhacitā. paṭhamanaṅgale aṭṭha balibaddā yuttā, sesesu cattāro cattāro,
avasesā kilantaparivattanatthaṁ ānītā. ekekagumbe ekekavījasakaṭaṁ ekeko kasati,
ekeko vappati.
brāhmaṇo pana pageva massukammaṁ kārāpetvā nhātvā 3- sugandhehi 4-
vilitto pañcasatagghanikaṁ vatthaṁ nivāsetvā sahassagghanikaṁ ekaṁsaṁ karitvā ekekissā
aṅguliyā dve dveti 5- vīsati aṅgulimuddikāyo kaṇṇesu sīhakuṇḍalāni sīse
brahmaveṭhanaṁ paṭimuñcitvā suvaṇṇamālaṁ kaṇṭheva 6- katvā brāhmaṇagaṇaparivuto
kammantaṁ vosāsati. athassa brāhmaṇī anekasatabhājanesu pāyāsaṁ pacāpetvā mahāsakaṭesu
āropetvā gandhodakena nhāyitvā sabbālaṅakārabhūsitā brāhmaṇīgaṇaparivutā
kammantaṁ agamāsi. gehaṁpissa haritūpalittaṁ vippakiṇṇalājaṁ puṇṇaghaṭakadali-
dhajapaṭākāhi alaṅkataṁ gandhapupphādīhi sukatabalikammaṁ, khettañca tesu tesu ṭhānesu
samussitadhajapaṭākaṁ ahosi. parijanakammakārehi saddhiṁ osaṭaparisā aḍḍhateyyasahassā
ahosi, sabbe ahatavatthā, sabbesaṁ pāyāsabhojanameva patiyattaṁ.
atha brāhmaṇo suvaṇṇacāṭiṁ 7- dhovāpetvā pāyāsassa pūretvā
sappimadhuphāṇitehi abhisaṅkharitvā naṅgalabalikammaṁ kārāpesi. brāhmaṇī pañcannaṁ
kassakasatānaṁ suvaṇṇarajatakaṁsatambalohamayāni bhājanāni dāpetvā suvaṇṇakaṭacchuṁ gahetvā
pāyāsena parivisantī gacchati. brāhmaṇo pana balikammaṁ kāretvā rattabaddhakāyo 8-
upāhanāyo ārohitvā rattasuvaṇṇadaṇḍaṁ gahetvā "idha pāyāsaṁ detha, idha sappiṁ
detha, idha sakkharaṁ dethā"ti vosāsamāno vicarati. ayaṁ tāva kammante pavatti.

footnote: 1 sī. balākavaṇṇā, chaßēéa. phalikavaṇṇā 2 chaßēéa. kassakā 3 chaßēéa. nhāyitvā
footnote: 4 chaßēéa. sugandhagandhehi 5 chaßēéa., i. dveti 6 chaßēéa., i. kaṇṭhe
footnote: 7 chaßēéa., i. suvaṇṇapātiṁ 8 chaßēéa., i. rattabandhikāyo

page number: 232

vihāre pana yattha yattha sambuddhā vasanti, tattha tattha nesaṁ devasikaṁ
pañca kiccāni bhavanti. seyyathīdaṁ? purebhattakiccaṁ pacchābhattakiccaṁ purimayāmakiccaṁ
majjhimayāmakiccaṁ pacchimayāmakiccanti.
tatrīdaṁ purebhattakiccaṁ:- bhagavāpi 1- pātova uṭṭhāya upaṭṭhākānuggahatthaṁ
sarīraphāsukatthañca mukhadhovanādisarīraparikammaṁ 2- katvā yāva bhikkhācāravelā, tāva
vivittāsane vītināmetvā bhikkhācāravelāya nivāsetvā kāyabandhanaṁ bandhitvā cīvaraṁ
pārupitvā pattamādāya kadāci ekako, kadāci bhikkhusaṁghaparivuto gāmaṁ vā nigamaṁ
vā piṇḍāya pavisati kadāci pakatiyā, kadāci anekehi pāṭihāriyehi vattamānehi.
seyyathīdaṁ? piṇḍāya pavisato lokanāthassa purato 3- mudugatavātā 4- paṭhaviṁ sodhenti,
balāhakā udakaphusitāni muñcantā magge reṇuṁ vūpasametvā upari vitānaṁ hutvā
tiṭṭhanti, apare vātā pupphāni upari haritvā 5- magge okiranti. uṇṇatā
bhūmippadesā oṇamanti, oṇatā uṇṇamanti. pādanikkhepasamaye samāva bhūmi
hoti, sukhasamphassāni padumapupphāni 6- pāde sampaṭicchanti. indakhīlassa anto
ṭhapitamatte dakkhiṇapāde sarīrā chabbaṇṇarasmiyo nikkhamitvā suvaṇṇarasasiñcanāni 7-
viya citrapaṭaparikkhittāni viya ca pāsādakūṭāgārādīni karontiyo 8- ito cito ca
vidhāvanti. hatthīassavihaṅgādayo sakasakaṭṭhānesu ṭhitāyeva madhurenākārena saddaṁ
karonti, tathā bherivīṇādīni turiyāni manussānañca kāyūpagāni ābharaṇāni. tena
saññāṇena manussā jānanti "ajja bhagavā idha piṇḍāya paviṭṭho"ti. te
sunivatthā supārutā gandhapupphādīni ādāya gharā nikkhamitvā antaravīthiṁ
paṭipajjitvā bhagavantaṁ gandha pupphādīhi sakkaccaṁ pūjetvā vanditvā "amhākaṁ
bhante dasa bhikkhū, amhākaṁ vīsati, amhākaṁ bhikkhusataṁ dethā"ti yācitvā bhagavatopi
pattaṁ gahetvā āsanaṁ paññāpetvā sakkaccaṁ piṇḍapātena paṭimānenti.
bhagavā katabhattakicco tesaṁ santānāni oloketvā tathā dhammaṁ deseti,
yathā keci saraṇagamane patiṭṭhahanti, keci pañcasu sīlesu, keci

footnote: 1 chaßēéa., i.bhagavā hi 2 chaßēéa., i. mukhadhovanādiparikammaṁ
footnote: 3 chaßēéa., i. purato purato gantvā 4 chaßēéa. mudugatiyo vātā
footnote: 5 chaßēéa. upaharitvā 6 chaßēéa. padumapupphāni vā

7 ka. suvaṇṇarasapiñjarāni 8 ma. alaṅkarontiyo, cha. alaṁ karontiyo

page number: 233

sotāpattisakadāgāmianāgāmiphalānaṁ aññatarasmiṁ, keci pabbajitvā aggaphale arahatte
patiṭṭhahanti 1- evaṁ mahājanaṁ anuggahetvā uṭṭhāyāsanā vihāraṁ gacchati. tattha
gandhamaṇḍalamāḷe paññattapavarabuddhāsane nisīdati bhikkhūnaṁ bhattakiccapariyosānaṁ
āgamayamāno. tato bhikkhūnaṁ bhattakiccapariyosāne upaṭṭhāko bhagavato nivedeti.
atha bhagavā gandhakuṭiṁ pavisati. idaṁ tāva purebhattakiccaṁ.
atha bhagavā evaṁ katapurebhattakicco gandhakuṭiyā upaṭṭhāne nisīditvā
pāde pakkhāletvā pādapīṭhe ṭhatvā bhikkhusaṁghaṁ ovadati "bhikkhave appamādena
samapādetha, dullabho buddhuppādo lokasmiṁ, dullabho manussattapaṭilābho, dullabhā
saddhāsampatti, 2- dullabhā pabbajjā, dullabhaṁ saddhammassavanan"ti. tattha keci
bhagavantaṁ kammaṭṭhānaṁ pucchanti. bhagavā tesañcariyānurūpaṁ kammaṭṭhānaṁ deti. tato
sabbepi bhagavantaṁ vanditvā attano attano rattiṭṭhānadivāṭṭhānāni gacchanti,
keci araññaṁ, keci rukkhamūlaṁ, keci pabbatādīnaṁ aññataraṁ, keci cātummahā-
rājikābhavanaṁ .pe. keci vasavattibhavananti. tato bhagavā gandhakuṭiṁ pavisitvā sace
ākaṅkhati, dakkhiṇena passena sato sampajāno muhuttaṁ sīhaseyyaṁ kappeti. atha
samassāsitakāyo uṭṭhahitvā dutiyabhāge lokaṁ oloketi. tatiyabhāge yaṁ gāmaṁ vā
nigamaṁ vā upanissāya viharati, tattha mahājano purebhattaṁ dānaṁ datvā pacchābhattaṁ
sunivattho supāruto gandhapupphādīni ādāya vihāre sannipati. 3- tato bhagavatā
sampattaparisāya anurūpena pāṭihāriyena gantvā dhammasabhāyaṁ paññattapavarabuddhāsane
nisajja dhammaṁ deseti kālayuttaṁ samaye yuttaṁ. atha kālaṁ viditvā parisaṁ uyyojeti,
manussā bhagavantaṁ vanditvā pakkamanti. idaṁ pacchābhattakiccaṁ.
so evaṁ niṭṭhitapacchābhattakicco sace gattāni osiñcitukāmo hoti,
buddhāsanā vuṭṭhāya nhānakoṭṭhakaṁ pavisitvā upaṭṭhākena paṭiyāditaudakena gattāni
utuṁ gāhāpeti. upaṭṭhākopi buddhāsanaṁ ānetvā papphoṭetvā gandhakuṭipariveṇe
paññāyati. 4- bhagavā rattadupaṭṭaṁ nivāsetvā kāyabandhanaṁ bandhitvā uttarāsaṅgaṁ

footnote: 1 chaßēéa. ayaṁ pāṭho na dissati 2 ma. saddhāsampadā, sampatti khaṇasampatti
footnote: su.vi. 1/4/46 brahmajālasutta: paribbājakathāvaṇṇanā (nava.)
footnote: 3 chaßēéa., i. sannipatati 4 chaßēéa. paññāpeti

page number: 234

katvā tattha āgantvā nisīdati ekakova muhuttaṁ paṭisallīno. atha bhikkhū tato
tato āgamma bhagavato upaṭṭhānaṁ gacchanti. tattha ekacce pañhaṁ pucchanti,
ekacce kammaṭṭhānaṁ, ekacce dhammassavanaṁ yācanti. bhagavā tesaṁ adhippāyaṁ
sampādento purimayāmaṁ vītināmeti. idaṁ purimayāmakiccaṁ.
purimayāmakiccapariyosāne pana bhikkhūsu bhagavantaṁ vanditvā pakkantesu,
sakaladasasahassīlokadhātudevatāyo okāsaṁ labhamānā bhagavantaṁ upasaṅkamitvā pañhaṁ
pucchanti yathābhisaṅkhataṁ antamaso caturakkharampi. bhagavā tāsaṁ tāsaṁ devatānaṁ pañhaṁ
vissajjento majjhimayāmaṁ vītināmeti. idaṁ majjhimayāmakiccaṁ.
pacchimayāmampana tayo koṭṭhāse katvā purebhattato paṭṭhāya nisajjāpīḷitassa
sarīrassa kilāsubhāvamocanatthaṁ ekakoṭṭhāsaṁ caṅkamena vītināmeti.
dutiyakoṭṭhāse gandhakuṭiyaṁ pavisitvā dakkhiṇena passena sato sampajāno
sīhaseyyaṁ kappeti. tatiyakoṭṭhāse paccupaṭṭhāya nisīditvā purimabuddhānaṁ santike
dānasīlādivasena katādhikārapuggadassanatthaṁ buddhacakkhunā lokaṁ oloketi. idaṁ
pacchimayāmakiccaṁ.
tadāpi evaṁ olokento kasibhāradvājabrāhmaṇaṁ arahattassa upanissayasampannaṁ
disvā "tattha mayi gate kathā pavattissati, kathāvasāne dhammadesanaṁ
sutvā eso brāhmaṇo saputtadāro tīsu saraṇesu patiṭṭhāya asītikoṭidhanaṁ mama
sāsane vippakiritvā aparabhāge nikkhamma pabbajitvā arahattaṁ pāpuṇissatī"ti
ñatvā tattha gantvā kathaṁ samuṭṭhāpetvā dhammaṁ desesi. etamatthaṁ dassetuṁ
athakho bhagavātiādi vuttaṁ.
tattha pubbaṇhasamayanti bhummatthe upayogavacanaṁ, pubbaṇhasamayeti attho.
nivāsetvāti paridahitvā. vihāracīvaraparivattanavasena taṁ vuttaṁ. pattacīvaramādāyāti
pattaṁ hatthehi, cīvaraṁ kāyena ādiyitvā, sampaṭicachitvā dhāretvāti attho.
bhagavato kira piṇḍāya pavisitukāmassa bhamaro viya vikasitapadumadvayamajjhaṁ,
indanīlamaṇivaṇṇaselamayapatto hatthadvayamajjhaṁ āgacchati. taṁ evamāgataṁ pattaṁ

page number: 235

hatthehi sampaṭicchitvā cīvaraṁ 1- parimaṇḍalaṁ pārutaṁ kāyena dhāretvāti vuttaṁ hoti.
tenupasaṅkamīti yena maggena kammanto gantabbo, tena ekakova upasaṅkami.
kasmā pana naṁ bhikkhū nānubandhiṁsūti? yadā hi bhagavā ekakova katthaci gantukāmo
hoti, yāva bhikkhācāravelāya 2- dvāraṁ pidahitvā antogandhakuṭiyaṁ nisīdati. bhikkhū
tāya saññāya jānanti "ajja bhagavā ekakova piṇḍāya caritukāmo, addhā
kañcieva vinetabbaṁ puggalaṁ addasā"ti. te attano pattacīvaraṁ gahetvā
gandhakuṭipadakkhiṇaṁ katvā vanditvā bhikkhācāraṁ gacchanti. tadā ca bhagavā evamakāsi.
tasmā bhikkhū nānubandhiṁsūti.
parivesanā vattatīti tesaṁ suvaṇṇabhājanādīni gahetvā nisinnānaṁ
pañcasatānaṁ kassakānaṁ parivesanā 3- vippakatā hoti. ekamantaṁ aṭṭhāsīti yattha
ṭhitaṁ brāhmaṇo passati, tathārūpesu dassanūpacāresu 4- kathāsavanaphāsuke uccaṭṭhāne
aṭṭhāsi. ßēhatvā ca rajatasuvaṇṇarasapiñjaraṁ candimasuriyānaṁ pabhaṁ atirocamānaṁ
samantato sarīrappabhaṁ muñci, yāya ajjhotthatattā brāhmaṇassa kammantasālābhitti-
rukkhakasitamattikapiṇḍādayo suvaṇṇamayā viya ahesuṁ. atha manussā bhuñjantā ca
kasantā ca sabbakiccāni pahāya asītianubyañjanaparivāraṁ dvattiṁsamahāpurisalakkhaṇa-
paṭimaṇḍitaṁ sarīraṁ byāmappabhāparikkhepavibhūsitaṁ bāhuyugalaṁ jaṅgamaṁ viya 5- padumasaraṁ,
rasmijālasamujjalitatārāgaṇamiva gaganatalaṁ, vijjulatāvinaddhamiva ca pavarakanakasikharaṁ 6-
siriyā jalamānaṁ sammāsambuddhaṁ ekamantaṁ ṭhitaṁ disvā hatthapāde dhovitvā añjaliṁ
paggayha sampavāretvā 7- aṭṭhaṁsu. evaṁ tehi parivāritaṁ addasā kho kasibhāradvājo
brāhmaṇo bhagavantaṁ piṇḍāya ṭhitaṁ, disvāna bhagavantaṁ etadavoca ahaṁ kho samaṇa
kasāmi ca vapāmi cāti.
kasmā panāyaṁ evamāha, kiṁ samantapāsādike pasādanīye uttamadamathasamatha-
manuppattepi tathāgate appasādena, udāhu aḍḍhatiyānaṁ janasahassānaṁ pāyāsaṁ
paṭiyādetvāpi kaṭacchubhikkhāya maccherenāti? ubhayathāpi no, bhagavato panassa

footnote: 1 chaßēéa., i. cīvarañca 2 chaßēéa. bhikkhācāravelā 3 chaßēéa. parivisanā
footnote: 4 chaßēéa. tathārūpe dassanūpacāre 5 sī. sassīrikataradassanaṁ jaṅgamamiva
footnote: 6 chaßēéa. kanakasikharaṁ i. ca kanakagirisikharaṁ 7 chaßēéa. samparivāretvā

page number: 236

dassanena atittaṁ nikkhittakammantaṁ janaṁ disvā kammabhaṅgaṁ me kātuṁ āgato"ti
anattamanatā ahosi, tasmā evamāha. bhagavato ca lakkhaṇasampattiṁ disvā "sacāyaṁ
kammante apayojayissa, sakalajambūdīpe manussānaṁ sīse cūḷāmaṇi viya abhavissa,
ko nāmassa attho na sampajjissati, evameva alasatāya kammante appayojetvā
vappamaṅgalādīsu piṇḍāya caratī"tipissa anattamanatā ahosi. tenāha "ahaṁ kho
samaṇa kasāmi ca vapāmi ca, kasitvā ca vapitvā ca bhuñjāmī"ti.
ayaṁ kirassa adhippāyo:- mayhaṁpi tāva kammantā na byāpajjanti, na
camhi yathā tvaṁ evaṁ lakkhaṇasampanno, tvaṁpi kasitvā ca vapitvā ca bhuñjassu,
ko te attho na sampajjeyya evaṁ lakkhaṇasampannassāti. apicāyaṁ assosi
"sakyarājakule kira kumāro uppanno, so cakkavattirajjaṁ pahāya pabbajito"ti
tasmā idāni "ayaṁ so"ti ñatvā "cakkavattirajjaṁ pahāya kilantosī"ti upārambhaṁ
āropento evamāha. apica tikkhapañño esa brāhmaṇo, na bhagavantaṁ
apasādento bhaṇati, bhagavato pana rūpasampattiṁ disvā puññasampattiṁ sambhāvayamāno
kathāpavattanatthaṁpi evamāha. atha bhagavā veneyyavasena sadevake loke
aggakassakavappakabhāvaṁ attano dassento ahampi kho brāhmaṇātiādimāha.
atha brāhmaṇo cintesi:- "ayaṁ samaṇo `ahampi kasāmi ca vapāmi
cā'ti bhaṇati, na cassa oḷārikāni yuganaṅgalādīni kasibhaṇḍāni passāmi, kiṁ nu
kho musā bhaṇatī"ti bhagavantaṁ pādatalato paṭṭhāya yāva kesantā 1- olokayamāno
aṅgavijjāya katādhikārattā dvattiṁsavaralakkhaṇasampattimassa ñatvā "aṭṭhānametaṁ, yaṁ
evarūpo musā bhaṇeyyā"ti sañjātabahumāno bhagavati samaṇavādaṁ pahāya gottena
bhagavantaṁ samudācaramāno na kho pana mayaṁ passāma bhoto gotamassātiādimāha.
bhagavā pana yasmā pubbadhammasabhāgatāya kathaṁ 2- nāma buddhānaṁ ānubhāvo, tasmā
buddhānubhāvaṁ dīpento saddhā bījantiādimāha.
kā panettha pubbadhammasabhāgatā, nanu brāhmaṇena bhagavā naṅgalādikasi-
sambhārasamāyogaṁ puṭṭho apucchitassa 3- bījassa sabhāgatāya āha "saddhā bījan"ti,

footnote: 1 chaßēéa., i. kesaggā 2 chaßēéa., i. kathanaṁ 3 sī. atha ca pana apucchitassa

page number: 237

evañca pana sati kathāpi ananusandhikā hoti. na hi buddhānampi ananusandhikakathā
nāma atthi, napi pubbadhammassa asabhāgatāya kathenti. evaṁ panettha anusandhi
veditabbā:- brāhmaṇena hi bhagavā yuganaṅgalādikasisambhāravasena kasiṁ pucchato,
so tassa anukampāya "idaṁ apucchitan"ti aparihāpetvā samūlaṁ saupakāraṁ sasambhāraṁ
saphalaṁ kasiṁ ñāpetuṁ 1- mūlato paṭṭhāya dassento "saddhā bījan"tiādimāha. tattha
bījaṁ kasiyā mūlaṁ tasmiṁ sati kattabbato, asati akattabbato, tappamāṇena ca
kattabbato. bīje hi sati kasiṁ karonti, na asati. bījappamāṇeneva 2- kusalā
kassakā khettaṁ kasanti, na ūnaṁ "mā no sassaṁ parihāyī"ti, na adhikaṁ "mā
no mogho vāyāmo ahosī"ti. yasmā ca bījameva mūlaṁ, tasmā bhagavā mūlato
paṭṭhāya kasisambhāraṁ dassento tassa brāhmaṇassa kasiyā pubbadhammabījassa
sabhāgatāya attano kasiyā pubbadhammaṁ dassento āha "saddhā bījan"ti.
evamettha pubbadhammasabhāgatāpi veditabbā.
pucchitaṁyeva vatvā apucchitaṁ pacchā kiṁ na vuttanti ce? tassa
upakārabhāvato ca dhammasambandhasamatthabhāvato ca. ayaṁ hi brāhmaṇo paññavā,
micchādiṭṭhikule pana jātattā saddhārahitova, saddhārahito ca paññavā paresaṁ
saddhāya attano avisaye appaṭipajjamāno visesaṁ nādhigacchati, kilesakālussiya-
parāmaṭṭhāpi 3- sampasādamattalakkhaṇāpi 4- cassa dubbalā saddhā balavatiyā paññāya
sahasā vattamānā atthasiddhiṁ na karoti hatthinā saddhiṁ ekadhure yutto goṇo
viya. itissa saddhā upakārakāti 5- taṁ brāhmaṇaṁ saddhāya patiṭṭhāpentena
pacchāpi vattabbo ayamattho desanākusalatāya pubbe vutto. bījassa ca upakārakā
vuṭṭhi, sā tadanantaraṁyeva vuccamānā samatthā hoti. evaṁ dhammasambandhasamatthabhāvato
pacchāpi vattabbo ayamattho, aññopi 6- evarūpo īsāyottādi pubbe vuttoti
veditabbo.

footnote: 1 chaßēéa. paññāpetuṁ 2 chaßēéa. bījappamāṇena ca 3 ka. kilesakāḷussiyāpagatamagtā
footnote: 4 chaßēéa. ayaṁ pāṭho na dissati 5 chaßēéa. upakārikā, evamuparipi 6 chaßēéa. añño ca

page number: 238

tattha sampasādalakkhaṇā saddhā, okappanalakkhaṇā vā. bījanti pañcavidhaṁ
bījaṁ mūlabījaṁ khandhabījaṁ phalubījaṁ aggabījaṁ bījabījameva pañcamanti. taṁ sabbampi
viruhanaṭṭhena bījantveva 1- saṅkhaṁ gacchati.
tattha yathā brāhmaṇassa kasiyā mūlabhūtaṁ bījaṁ dve kiccāni karoti,
heṭṭhā mūlena patiṭṭhāti, upari aṅkuraṁ uṭṭhāpeti, evaṁ bhagavato kasiyā mūlabhūtā
saddhā heṭṭhā sīlamūlena patiṭṭhāti, upari samathavipassanaṅkuraṁ uṭṭhāpeti. yathā ca
taṁ mūlena paṭhavīrasaṁ āporasaṁ gahetvā nāḷena dhaññaparipākagahaṇatthaṁ vaḍḍhati,
evamayaṁ sīlamūlena samathavipassanārasaṁ gahetvā ariyamagganāḷena ariyaphaladhaññaparipākagahaṇatthaṁ
vaḍḍhati. yathā ca taṁ subhūmiyaṁ patiṭṭhahitvā mūlaṅkurapaṇṇanāḷakaṇḍapasavehi vuḍḍhiṁ
viruḷhiṁ vepullaṁ patvā khīraṁ janetvā anekasāliphalabharitaṁ sālisīsaṁ nipphādeti,
evamesā cittasantāne patiṭṭhahitvā chahi visuddhīhi vuḍḍhiṁ viruḷhiṁ vepullaṁ
patvā ñāṇadassanavisuddhikhīraṁ janetvā anekapaṭisambhidāñāṇabharitaṁ 2- arahattaphalaṁ
nipphādeti. tena vuttaṁ "saddhā bījan"ti.
kasmā pana aññesu paropaññāsāya kusaladhammesu ekato uppajjamānesu
saddhāva "bījan"ti vuttāti ce? bījakiccakaraṇato. yathā hi tesu viññāṇaṁyeva
vijānanakiccaṁ karoti, evaṁ saddhā bījakiccaṁ. sā ca sabbakusalānaṁ mūlabhūtā. yathāha
"saddhājāto upasaṅkamati, upasaṅkamanto payirupāsati .pe. paññāya ca naṁ
ativijjha passatī"ti. 3-
akusaladhamme ceva kāyañca tapatīti tapo. indriyasaṁvaraviriyadhutaṅgadukkarakārikānaṁ
etaṁ adhivacanaṁ, idha pana indriyasaṁvaro adhippeto. vuṭṭhīti vassavuṭṭhi
vātavuṭṭhītiādi anekavidhā, idha vassavuṭṭhi adhippetā. yathā hi brāhmaṇassa
vassavuṭṭhisamanuggahitaṁ bījaṁ bījamūlakaṁ ca sassaṁ viruhati na milāyati nipphattiṁ
gacchati, evaṁ bhagavato indriyasaṁvarasamanuggahitā saddhā saddhāmūlā ca sīlādayo dhammā
viruhanti na milāyanti nipphattiṁ gacchanti. tenāha "tapo vuṭṭhī"ti.

footnote: 1 chaßēéa. bījanteva 2 chaßēéa. anekapaṭisambhidābhiññābharitaṁ
footnote: 3 maßēéa. 13/183,432/158,420 kīṭāgiri..., caṅkīsutta

page number: 239

paññā meti ettha vutto mesaddo purimapadesupi yojetabbo "saddhā
me bījaṁ, tapo me vuṭṭhī"ti. tena kiṁ dīpeti? yathā brāhmaṇa tayā vapite
khette sace vuṭṭhi atthi, iccetaṁ kusalaṁ. no ce atthi, udakampi tāva dātabbaṁ
hoti. tathā mayā hiriīse paññāyuganaṅgale manoyottena ekābaddhe kate
viriyabalibadde yojetvā satipācanena vijjhitvā attano cittasantānakhettamhi
saddhābīje vapite vuṭṭhiyā abhāvo nāma natthi 1- ayampana me niccakālaṁ
indriyasaṁvaratapo vuṭṭhīti.
paññāti kāmāvacarādibhedato anekavidhā, idha pana saha vipassanāya
maggapaññā adhippetā. yuganaṅgalanti yugañca naṅgalañca yuganaṅgalaṁ. yathā hi
brāhmaṇassa yuganaṅgalaṁ, evaṁ bhagavato duvidhāpi vipassanā paññā ca 2- tattha
yathā yugaṁ īsāya upanissayaṁ hoti, purato 3- ca īsābaddhaṁ hoti, yottānaṁ nissayaṁ
hoti, balibaddānaṁ ekato gamanaṁ dhāreti, 4- evaṁ paññāpi 5- hirippamukhānaṁ
dhammānaṁ upanissayā hoti. yathāha "paññuttarā sabbe kusalā dhammā"ti 6- ca,
"paññā hi seṭṭhā kusalā vadanti, nakkhattarājāriva tārakānan"ti 7- ca. kusalānaṁ
dhammānaṁ pubbaṅgamaṭṭhena purato ca hoti. yathāha "sīlaṁ sirī cāpi 8- satañca
dhammo, anugatā 9- anvāyikā paññavato bhavantī"ti. hirivippayogena anuppattito
pana īsābaddhā hoti. manosaṅkhātassa samādhiyottassa nissayapaccayato yottānaṁ
nissayo 10- hoti. accāraddhātilīnabhāvapaṭisedhanato viriyabalibaddānaṁ ekato gamanaṁ
dhāreti, 11- yathā ca naṅgalaṁ phālayuttaṁ kasanakāle paṭhavīghanaṁ bhindati, mūlasantānakāni
padāleti, evaṁ satiyuttā paññā vipassanākāle dhammānaṁ santatisamūhakiccārammaṇaghanaṁ
bhindati, sabbakilesamūlasantānakāni padāleti. sā ca kho lokuttarāva, itarā
pana lokikāpi siyā. tenāha "paññā me yuganaṅgalan"ti.

footnote: 1 ka. atthi 3 ka. duvidhā hi paññā 3 ma. dhurato 4 ma. vāreti 5 chaßēéa. paññā
footnote: 6 aṅ. aṭṭhaka. 23/189/351 sativagga (syā), aṅ. dasaka. 24/58/85 mūlakasutta
footnote: 7 khu. jā. cattālīsa. 57/2468/541 sarabhaṅgajātaka (syā) 8 sī. hiriñcāpi

9 chaßēéa. ayaṁ pāṭho na dissati 10 chaßēéa., i. nissayā 11 ma., i. vāreti

page number: 240

hiriyati pāpakehi dhammehīti hirī. taggahaṇena tāya avippayuttaṁ
ottappaṁpi gahitameva hoti. Ōsāti yuganaṅgalasandhārikā rukkhalaṭṭhi. yathā hi
brāhmaṇassa īsā yuganaṅgalaṁ dhāreti, evaṁ bhagavatopi hirī lokiyalokuttarapaññāsaṅkhātaṁ
yuganaṅgalaṁ dhāreti hiriabhāvo paññāya abhāvato. yathā ca īsāpaṭibaddhaṁ
yuganaṅgalaṁ kiccakaraṁ hoti acalaṁ asithilaṁ, evaṁ hiripaṭibaddhāpi 1- paññā kiccakārī
hoti acalā asithilā abbokiṇṇā ahirikena. tenāha "hirī īsā"ti. munātīti
mano, cittassetaṁ nāmaṁ. idha pana manosīsena taṁsampayutto samādhi adhippeto.
yottanti rajjubandhanaṁ. taṁ tividhaṁ īsāya saha yugassa bandhanaṁ, yugena saha
balibaddānaṁ bandhanaṁ, sārathinā saha balibaddānaṁ ekābandhananti. tattha yathā
brāhmaṇassa yottaṁ īsāyugabalibadde ekābaddhe katvā sakakicce 2- paṭipādeti,
evaṁ bhagavato samādhi sabbeva te hiripaññāviriyadhamme ekāramamaṇe
avikkhepasabhāvena bandhitvā sakakicce paṭipādeti. tenāha "mano yottan"ti.
cirakatādimatthaṁ saratīti sati. phāletīti phālo. pājenti etenāti pājanaṁ.
taṁ idha "pācanan"ti vuttaṁ. patodassetaṁ nāmaṁ. phālo ca pācanañca phālapācanaṁ.
yathā hi brāhmaṇassa phālapācanaṁ, evaṁ bhagavato 3- vipassanāyuttā maggayuttā ca 3-
sati. tattha yathā phālo naṅgalaṁ anurakkhati, purato cassa gacchati, evaṁ sati
kusalānaṁ 4- dhammānaṁ gatiyo samanvesamānā ārammaṇe vā upaṭṭhāpayamānā
paññānaṅgalaṁ rakkhati. tenevesā "satārakkhena cetasā viharatī"tiādīsu 5- viya
ārakkhāti vuttā. appamussanavasena cassā purato hoti. satiparicite hi dhamme
paññā pajānāti, no pamuṭṭhena. 6- yathā ca pācanaṁ balibaddānaṁ vijjhanabhayaṁ
dassentaṁ saṁsīdanaṁ 7- na deti, uppathagamanaṁ vāreti, evaṁ sati viriyabalibaddānaṁ
apāyabhayaṁ dassentī kosajjasaṁsīdanaṁ na deti, kāmaguṇasaṅkhāte agocare cāraṁ
vāretvā 8- kammaṭṭhāne niyojenti uppathagamanaṁ vāreti. tenāha "sati me
phālapācanan"ti.

footnote: 1 chaßēéa. hiripaṭibaddhā ca 2 i. sahakicce 3-3 chaßēéa. vipassanāsampayuttā
footnote: maggasampayuttā ca 4 chaßēéa. kusalākusalānaṁ 5 aṅ. dasaka. 34/20/24 atthato samānaṁ
footnote: 6 chaßēéa., i. pamuṭaṭhe 7 chaßēéa., i. saṁsīdituṁ 8 chaßēéa., i. nivāretvā

page number: 241

kāyaguttoti tividhena kāyasucaritena gutto. vacīguttoti catubbidhena
vacīsucaritena gutto. ettāvatā ca 1- pāṭimokkhasaṁvarasīlaṁ vuttaṁ. āhāre udare
yatoti ettha āhāramukhena sabbapaccayānaṁ saṅgahitattā 2- catubbidhepi paccaye
yato saṁyato nirupakkilesoti attho. iminā ājīvapārisuddhisīlaṁ vuttaṁ. udare
yatoti udare yato saṁyato mitabhojī, āhāre mattaññūti vuttaṁ hoti. iminā bhojane
mattaññutāmukhena paccayapaṭisevanasīlaṁ vuttaṁ. tena kiṁ dīpeti? yathā tvaṁ brāhmaṇa
bījaṁ vapitvā sassaparipālanatthaṁ kaṇaṭkavatiṁ vā rukkhavatiṁ vā pākāraparikkhepaṁ vā
karosi, tena te gomahiṁsamigagaṇā pavesaṁ alabhantā sassaṁ na vilumpanti, evaṁ
mahantaṁ 3- saddhābījaṁ vapitvā nānappakārakusalassaparipālanatthaṁ kāyavacīāhāraguttimayaṁ
tividhaṁ parikkhepaṁ karomi, tena me rāgādiakusaladhammagomahiṁsamigagaṇā pavesaṁ alabhantā
nānappakārakaṁ kusalasassaṁ na vilumpantīti.
saccaṁ karomi niddānanti ettha dvīhākārehi avisaṁvādanaṁ saccaṁ.
niddānanti chedanaṁ lunanaṁ uppāṭanaṁ. karaṇatthe cetaṁ upayogavacanaṁ veditabbaṁ.
ayaṁ hettha attho "saccena karomi niddānan"ti. idaṁ 4- vuttaṁ hoti:- yathā
tvaṁ bāhiraṁ kasiṁ katvā sassadūsakānaṁ tiṇānaṁ hatthena vā asitena vā niddānaṁ
karosi, evaṁ ahaṁpi ajjhattikaṁ kasiṁ katvā kusalasassadūsakānaṁ visaṁvādanatiṇānaṁ
saccena niddānaṁ karomi. 5- yathābhūtañāṇaṁ vā ettha saccanti veditabbaṁ. tena
attasaññādīnaṁ tiṇānaṁ niddānaṁ karomīti dasseti. athavā niddānanti chedakaṁ
lāvakaṁ uppāṭakanti attho. yathā tvaṁ dāsaṁ vā kammakaraṁ vā niddānaṁ karosi,
"niddehi tiṇānī"ti tiṇānaṁ chedakaṁ lāvakaṁ uppāṭakaṁ karosi, evamahaṁ saccaṁ
karomīti dasseti, athavā saccanti diṭṭhisaccaṁ. tamahaṁ niddānaṁ karomi, chinditabbaṁ
lunitabbaṁ uppāṭetabbaṁ karomīti. iti imesu dvīsu vikappesu upayogenevattho
yujjati.
soraccaṁ me pamocananti ettha yantaṁ "kāyiko avītikkamo vācasiko
avītikkamo"ti sīlameva "soraccan"ti vuttaṁ, netaṁ 6- adhippetaṁ.
"kāyagutto"tiādinā

footnote: 1 chaßēéa. ca-saddo na dissati 2 chaßēéa., i. gahitattā 3 chaßēéa. evamahampitaṁ
footnote: 4 chaßēéa., i. kiṁ 5 chaßēéa. karomīti 6 chaßēéa. na taṁ

page number: 242

hi taṁ vuttameva. arahattaphalaṁ pana adhippetaṁ. taṁ hi sundare nibbāne ratattā
"soraccan"ti vuccati. pamocananti yogavissajjanaṁ. idaṁ vuttaṁ hoti:- yathā tava
pamocanaṁ punapi sāyaṇhe vā dutiyadivase vā anāgatasaṁvacchare vā yojetabbato
appamocanameva hoti, na mama evaṁ. na hi mama antarā mocanaṁ nāma atthi.
ahaṁ hi dīpaṅkaradasabalakālato paṭṭhāya paññānaṅgale viriyabalibadde yojetvā
kappasatasahassādhikāni cattāri asaṅkheyyāni mahākasiṁ kasanto tāva na muñciṁ, yāva
na sammāsambodhiṁ abhisambujjhiṁ. yadā ca me sabbakālaṁ 1- khepetvā bodhimūle
aparājitapallaṅke nisinnassa sabbaguṇaparivāraṁ arahattaphalaṁ udapādi, tadā mayā 2-
taṁ sabbussukkapaṭippassaddhiyā pamuttaṁ, na idāni puna yojetabbaṁ bhavissatīti.
etamatthaṁ sandhāyāha "soraccaṁ me pamocanan"ti.
vīriyaṁ me dhuradhorayhanti ettha viriyanti kāyikacetasiko viriyārambho.
dhuradhorayhanti dhurāya 3- dhorayhaṁ, dhuraṁ vahantanti 4- attho. yathā hi brāhmaṇassa
dhurāya dhorayhākaḍḍhitaṁ naṅgalaṁ bhūmighanaṁ bhindati, mūlasantānakāni ca padāleti, evaṁ
bhagavato viriyākaḍḍhitaṁ paññānaṅgalaṁ yathāvuttaṁ ghanaṁ bhindati, kilesasantānakāni
ca padāleti. tenāha "vīriyaṁ me dhuradhorayhan"ti. athavā purimadhurāvahattā
dhurā, mūladhurāvahattā dhorayhā, dhurā ca dhorayhā ca dhuradhorayhā. iti
yathā brāhmaṇassa ekekasmiṁ naṅgale catubalibaddappabhedaṁ dhuradhorayhaṁ vahantaṁ
uppannuppannatiṇamūlaghātañceva sassasampattiñca sādheti, evaṁ bhagavato
catusammappadhānaviriyabhedaṁ dhuradhorayhaṁ vahantaṁ uppannuppannaṁ akusalaghātañceva
kusalasampattiñca sādheti. tenāha "vīriyaṁ me dhuradhorayhan"ti.
yogakkhemādhivāhananti ettha yogehi khemattā nibbānaṁ yogakkhemaṁ nāma.
taṁ adhikicca vāhiyati, abhimukhaṁ vā vāhiyatīti adhivāhanaṁ, yogakkhemassa adhivāhanaṁ
yogakkhemādhivāhanaṁ. 5- idaṁ vuttaṁ hoti:- yathā tava dhuradhorayhaṁ puratthimādīsu
aññataradisābhimukhaṁ vāhiyati, tathā mama dhuradhorayhaṁ nibbānābhimukhaṁ vāhiyatīti. evaṁ

footnote: 1 chaßēéa. sabbaṁ taṁ kālaṁ 2 ma. mayhaṁ 3 chaßēéa. dhurāyaṁ, evamuparipi
footnote: 4 chaßēéa. dhurāvahanti, i. dhuraṁ vahatīti 5 chaßēéa. yogakkhemādhivāhananti

page number: 243

vāhiyamānaṁ ca 1- gacchati anivattantaṁ. yathā tava naṅgalaṁ vahantaṁ dhuradhorayhaṁ
khettakoṭiṁ patvā puna nivattati, evaṁ anivattantaṁ dīpaṅkarakālato paṭṭhāya
gacchateva. yasmā vā tena tena maggena pahīnā kilesā na punappunaṁ pahātabbā
honti, yathā tava naṅgalena chinnāni tiṇāni puna aparasmiṁ samaye chinditabbāni
honti, tasmāpi evaṁ paṭhamamaggavasena diṭṭhekaṭṭhe kilese, dutiyavasena oḷārike,
tatiyavasena aṇusahagate, catutthavasena sabbakilese pajahantaṁ gacchati anivattantaṁ.
athavā gacchati anivattanti nivattanarahitaṁ hutvā gacchatīti attho. tanti taṁ
dhuradhorayhaṁ. evamettha attho veditabbo. evaṁ gacchantañca yathā tava dhuradhorayhaṁ
na taṁ ṭhānaṁ gacchati, yattha gantvā kassako asoko virajo hutvā na socati.
etaṁ pana taṁ ṭhānaṁ gacchati, yattha gantvā na socati. yattha satipācanena
etaṁ viriyadhuradhorayhaṁ codento gantvā mādiso 2- kassako asoko virajo hutvā
na socati, taṁ sabbasokasallasamugghātabhūtaṁ nibbānaṁ nāma asaṅkhataṁ ṭhānaṁ gacchati. 3-
imāni nigamanaṁ karonto evamesā kasīti gāthamāha. tassāyaṁ saṅkhepattho:-
yassa 4- brāhmaṇa esā saddhābījā tapovuṭṭhiyā anuggahitā kasīpi 5- paññāmayaṁ
yuganaṅgalaṁ hirimayañca īsaṁ manomayena yottena ekābaddhaṁ katvā paññānaṅgalena 6-
satiphāle 7- ākoṭetvā satipācanaṁ gahetvā kāyavacīāhāraguttiyā gopetvā saccaṁ
niddānaṁ katvā soraccappamocanaṁ viriyadhuradhorayhaṁ yogakkhemābhimukhaṁ anivattantaṁ
vāhantena kaṭṭhā kasī kammapariyosānaṁ catubbidhaṁ sāmaññaphalaṁ pāpitā. 8- sā hoti
amatapphalāti sā esā kasī amatapphalā hoti. amataṁ vuccati nibbānaṁ,
nibbānānisaṁsā hotīti attho. sā kho panesā kasī na mamevekassa amatapphalā
hoti, athakho yo koci khattiyo vā brāhmaṇo vā vesso vā suddo vā
gahaṭṭho vā pabbajito vā etaṁ kasiṁ kasati, so sabbopi etaṁ kasiṁ kasitvā
sabbadukkhā pamuccatīti.

footnote: 1 chaßēéa. vāhiyamānaṁva 2 ma. tādiso, sī. yadi so 3 chaßēéa. gacchatīti 4 ka. passa
footnote: 5 chaßēéa. kasī 6 sī. paññānaṅgale 7 chaßēéa. satiphālaṁ 8 sī., ka. vāpitā

page number: 244

evaṁ bhagavā brāhmaṇassa arahattanikūṭena nibbānapariyosānaṁ katvā
desanaṁ niṭṭhāpesi. tato brāhmaṇo gambhīratthaṁ desanaṁ sutvā "mama kasiphalaṁ
bhuñjitvā punadivaseyeva 1- chāto hoti, imassa pana kasī amatapphalā, tassa
phalaṁ bhuñjitvā sabbadukkhā pamuccatī"ti ñatvā pasanno pasannākāraṁ karonto
bhuñjatu bhavaṁ gotamotiādimāha. taṁ sabbaṁ tato parañca vuttatthamevāti. paṭhamaṁ.
2. udayasuttavaṇṇanā
[198] dutiye odanena pūresīti attano atthāya sampāditena
sasūpabyañjanena 2- odanena pūretvā adāsi. bhagavā kira paccūsasamaye lokaṁ
volokentova taṁ brāhmaṇaṁ disvā pātova sarīrapaṭijagganaṁ katvā gandhakuṭiṁ
pavisitvā dvāraṁ pidhāya nisinno tassa bhojanaṁ upasaṁhariyamānaṁ disvā ekakova
pattaṁ aṁsakūṭe laggetvā gandhakuṭito nikkhamma nagaradvāre pattaṁ nīharitvā
antonagaraṁ pavisitvā paṭipāṭiyā gacchanto brāhmaṇassa dvārakoṭṭhake aṭṭhāsi.
brāhmaṇo bhagavantaṁ disvā attano sajjitaṁ bhojanaṁ adāsi. taṁ sandhāyetaṁ vuttaṁ.
dutiyampīti dutiyadivasepi. tatiyampīti tatiyadivasepi. tāni kira tīṇi divasāni
nirantaraṁ brāhmaṇassa gharadvāraṁ gacchantassa bhagavato antarā yo koci 3- uṭṭhāya
pattaṁ gahetuṁ samattho nāma nāhosi, mahājano olokentova aṭṭhāsi.
etadavocāti brāhmaṇo tīṇi divasāni pattaṁ pūretvā dentopi na
saddhāya adāsi, "gharadvāraṁ āgantvā ṭhitassa pabbajitassa bhikkhāmattampi
adatvā bhuñjatī"ti upārambhabhayena adāsi. dadanto ca dve divasāni datvā
kiñci avatvāva nivatto. bhagavāpi kiñci avatvāva pakkanto. tatiyadivase pana
adhivāsetuṁ asakkonto etaṁ "pakaṭṭhako"tiādivacanaṁ avoca. bhagavāpi etaṁ vacanaṁ
nicchārāpanatthameva yāva tatiyaṁ agamāsi. tattha pakaṭṭhakoti rasagiddho.
punappunaṁ ceva vapanti bījanti satthā brāhmaṇassa vacanaṁ sutvā
"brāhmaṇa tvaṁ tīṇi divasāni piṇḍapātaṁ datvā osakkasi, punappunaṁ kātabbā

footnote: 1 chaßēéa. punapi divaseyeva 2 chaßēéa., i. sūpabyañjanena 3 chaßēéa. añño koci

page number: 245

nāma lokasmiṁ soḷasa dhammā"ti vatvā te dhamme dassetuṁ imaṁ dhammadesanaṁ 1-
ārabhi. tattha punappunaṁ ceva vapantīti ekasmiṁ sassavāre vuttaṁ. "alamettāvatā"ti
anosakkitvā aparāparesupi sassavāresu ca vapantiyeva. punappunaṁ vassatīti na ekadivasaṁ
vassitvā tiṭṭhati, punappunaṁ divasesupi punappunaṁ saṁvaccharesupi vassatiyeva,
evaṁ janapadā iddhā honti. etenupāyena sabbattha atthanayo 2- veditabbo.
yācakāti imasmiṁ pade satthā desanākusalatāya attānampi pakkhipitvā
dasseti. khīraṇikāti khīrakārakā 3- godohakā. na hi te ekavārameva thanaṁ
añchanti, punappunaṁ añchantā dhenuṁ duhantīti attho. kilamati phandati cāti ayaṁ
satto tena iriyāpathena kilamati ceva phandati ca. gabbhanti soṇasiṅgālādīnaṁpi
tiracchānagatānaṁ tiracchānagatānaṁ kucchiṁ. sīvathikanti susānaṁ, mataṁ mataṁ sattaṁ tattha
punappunaṁ harantīti attho. maggañca laddhā apunabbhavāyāti apunabbhavāya maggo
nāma nibbānaṁ, taṁ labhitvāti attho.
evaṁ vutteti evaṁ bhagavatā antaravīthiyaṁ ṭhatvāva soḷasa punappunadhamme 4-
desentena vutte. etadavocāti desanāpariyosāne pasanno saddhiṁ
puttadāramittañātivaggena bhagavato pāde vanditvā etaṁ "abhikkantaṁ bho"tiādivacanaṁ
avoca. dutiyaṁ.
3. devahitasuttavaṇṇanā
[199] tatiye vātehīti udaravātehi. bhagavato kira chabbassāni dukkarakārikaṁ
karontassa pasatapasatamuggayūsādīni 5- āhārayato dubbhojanena ceva dukkhaseyyāya ca
udaravāto kuppi 6- aparabhāge sambodhiṁ patvā paṇītabhojanaṁ bhuñjantassāpi
antarantarā so ābādho attānaṁ dassetiyeva. taṁ sandhāyetaṁ vuttaṁ. upaṭṭhāko
hotīti paṭhamabodhiyaṁ anibaddhupaṭṭhākakāle upaṭṭhāko hoti. tasmiṁ kira kāle
satthu asītimahātheresu upaṭṭhāko abhūtapubbo nāma natthi. nāgasumano 7- upavāṇo
sunakkhatto cundo samaṇuddeso sāgato bodhi meghiyoti ime pana pāliyaṁ

footnote: 1 chaßēéa. desanaṁ 2 chaßēéa. nayo 3 ka. khīrakāraṇā 4 sī. soḷasavidhaṁ punapapunadhammaṁ
footnote: 5 chaßēéa. pasatamuggayūsādīni 6 ka. kampi 7 chaßēéa., i. nāgasamālo

page number: 246

āgatupaṭṭhākā. imasmiṁ pana kāle upavāṇatthero pātova uṭṭhāya pariveṇasammajjanaṁ
dantakaṭṭhadānaṁ nhānodakapariyādanaṁ pattacīvaraṁ gahetvā anuggamananti
sabbaṁ bhagavato upaṭṭhānaṁ akāsi. upasaṅkamīti paṭhamabodhiyaṁ kira vīsativassāni
niddhūmaṁ 1- araññamahosi, 2- bhikkhusaṁghassa udakatāpanaṁpi na bhagavatā anuññātaṁ. so
ca brāhmaṇo uddhanapāḷiṁ bandhāpetvā mahāpātiyo 3- uddhanaṁ āropetvā
uṇhodakaṁ kāretvā nhānīyacuṇṇādīhi saddhiṁ taṁ vikkiṇanto jīvitaṁ kappeti.
nhāyitukāmā tattha gantvā mūlaṁ datvā nhāyitvā gandhehi 4- vilimpitvā mālaṁ
pilandhitvā pakkamanti. tasmā thero tattha upasaṅkami.
kiṁ patthayānoti kiṁ icchanto. kiṁ esanti kiṁ gavesanto. pūjito
pūjaneyyānanti idaṁ thero dasabalassa vaṇṇaṁ kathetumārabhi. gilānabhesajjatthaṁ gatena
kira gilānassa vaṇṇo kathetabboti vattametaṁ. 5- vaṇṇaṁ hi sutvā manussā
sakkaccaṁ bhesajjaṁ dātabbaṁ maññanti, sappāyabhesajjaṁ laddhagilāno 6- khippameva
vuṭṭhāti. kathentena ca jhānavimokkhasamāpattimaggaphalāni ārabbha kathetuṁ na vaṭṭati.
"sīlavā lajjī kukkuccako bahussuto āgamadharo vaṁsānurakkhako"ti evaṁ pana
āgamanīyapaṭipadaṁyeva kathetuṁ vaṭṭati. pūjaneyyānanti asītimahātherā sadevakena
lokena pūjetabbāti pūjaneyyā. teyeva sakkātabbāti sakkareyyā. tesaṁyeva
apaciti kattabbāti apacineyyā. 7- bhagavā tesaṁ pūjito sakkato apacito ca,
iccassa taṁ guṇaṁ pakāsento thero evamāha. hātaveti harituṁ.
phāṇitassa puṭanti mahantaṁ nicchārikaṁ guḷapiṇḍaṁ. so kira "kiṁ
samaṇassa gotamassa aphāsukan"ti pucchitvā "udaravāto"ti sutvā "tenahi
mayamettha bhesajjaṁ jānāma, ito thokena udakena imaṁ phāṇitaṁ āloḷetvā
nhānapariyosāne pātuṁ detha, iti uṇhodakena bahi parisedo 8- bhavissati, iminā
antoti evaṁ samaṇassa gotamassa phāsukaṁ bhavissatī"ti vatvā therassa patte
pakkhipitvā adāsi.

footnote: 1 sī. nibaddhaṁ 2 chaßēéa. araññameva hoti 3 chaßēéa. mahācāṭiyo 4 chaßēéa. gandhe
footnote: 5 ka. vuttametaṁ 6 chaßēéa. laddhā gilāno 7 chaßēéa. apaceyyā 8 ma. sarīrasedo

page number: 247

upasaṅkamīti tasmiṁ kira ābādhe paṭippassaddhe "devahitena tathāgatassa
bhesajjaṁ dinnaṁ, teneva rogo vūpasanto, aho dānaṁ paramadānaṁ brāhmaṇassā"ti
kathā vitthāritā jātā. taṁ sutvā kittikāmo brāhmaṇo "ettakenapi tāva
me ayaṁ kittisaddo abbhuggato"ti somanassajāto attanā katabhāvaṁ jānāpetukāmo
tāvadeva 1- dasabale vissāsaṁ āpajjitvā upasaṅkami.
dajjāti dadeyya. kathaṁ hi yajamānassāti kena kāraṇena yajantassa.
ijjhatīti samijjhati mahapphalo hoti. yovedīti yo avedi aññāsi, viditaṁ
pākaṭamakāsi "yovetī"tipi pāṭho, yo aveti jānātīti attho. passatīti
dibbacakkhunā passati. jātikkhayanti arahattaṁ. abhiññā vositoti jānitvā
vosito vosānaṁ katakiccataṁ patto. evaṁ hi yajamānassāti iminā khīṇāsave
yajanākārena yajantassa. tatiyaṁ.
4. mahāsālasuttavaṇṇanā
[200] catutthe lūkho lūkhapāpuraṇoti 2- jiṇṇo jiṇṇapāpuraṇo. 3- upasaṅkamīti
kasmā upasaṅkami? tassa kira ghare aṭṭhasatahassasadhanaṁ ahosi. so catunnaṁ
puttānaṁ āvāhaṁ katvā cattāri satahassāni adāsi. athassa brāhmaṇiyā kālakatāya
puttā sammantayiṁsu "sace aññaṁ brāhmaṇiṁ ānessati, tassā kucchiyaṁ nibbattānaṁ
vasena kulaṁ bhijjissati. handa naṁ mayaṁ saṅgaṇhāmā"ti. te cattāropi paṇītehi
ghāsacchādanādīhi upaṭṭhahantā hatthapādasambāhanādīni karontā saṅgaṇhitvā
ekadivasaṁ divā niddāyitvā vuṭṭhitassa hatthapāde sambāhamānā pāṭiyekkaṁ
gharāvāse ādīnavaṁ vatvā "mayaṁ tumhe iminā nīhārena yāvajīvaṁ upaṭṭhahissāma,
sesadhanampi no dethā"ti yāciṁsu. brāhmaṇo puna ekekassa satasahassaṁ
satasahassaṁ datvā attano nivatthapārupanamattaṁ ṭhapetvā sabbaṁ upabhogaparibhogaṁ
cattāro koṭṭhāse katvā niyyādesi. taṁ jeṭṭhaputto katipāhaṁ upaṭṭhahi.
atha naṁ ekadivasaṁ nhātvā āgacchantaṁ dvārakoṭṭhake ṭhatvā suṇhā
evamāha "kintayā jeṭṭhaputtassa sataṁ vā sahassaṁ vā atirekaṁ dinnamatthi, nanu

footnote: 1 chaßēéa. tāvatakeneva 2 chaßēéa. lūkhapāvuraṇoti 3 chaßēéa....pāvuraṇo

page number: 248

sabbesaṁ dve dve satasahassāni dinnāni, kiṁ sesaputtānaṁ gharassa maggaṁ na
jānāsī"ti. so "vinassa 1- vasalī"ti. kujjhitvā aññassa gharaṁ agamāsi, tatopi
katipāhaccayena imināva upāyena palāpito aññassāti evaṁ ekagharepi pavesanaṁ
alabhamāno paṇḍaraṅgapabbajjaṁ pabbajitvā bhikkhāya caranto kālānaṁ accayena
jarājiṇṇo dubbhojanadukkhaseyyāhi milātasarīro bhikkhācārato 2- āgamma pīṭhakāya
nipanno niddaṁ okkamitvā vuṭṭhāya nisinno attānaṁ oloketvā puttesu
patiṭṭhaṁ apassanto cintesi "samaṇo kira gotamo abbhākuṭiko uttānamukho
sukhasambhāso paṭisanthārakusalo, sakkā samaṇaṁ gotamaṁ upasaṅkamitvā paṭisanthāraṁ
labhitun"ti nivāsanapārupanaṁ 3- saṇṭhapetvā bhikkhābhājanamādāya yena bhagavā
tenupasaṅkami.
dārehi saṁpuccha gharā nikkhāmentīti sabbaṁ mama santakaṁ gahetvā mayhaṁ
niddhanabhāvaṁ ñatvā attano bhariyāhi saddhiṁ mantayitvā maṁ gharā nikkaḍḍhanti. 4-
nandissanti nandijāto tuṭṭho pamodito ahosiṁ. bhavamicchisanti vuḍḍhiṁ
patthayiṁ. sāva vārenti sūkaranti yathā sunakhā vaggavaggā hutvā bhussantā
bhussantā 5- sūkaraṁ vārenti, punappunaṁ mahāravaṁ ravāpenti, evaṁ dārehi saddhiṁ
maṁ bahuṁ vatvā viravantaṁ palāpentīti 6- attho.
asantāti asappurisā. jammāti lāmakā. bhāsareti bhāsanti. puttarūpenāti
puttavesena. vayogatanti tayo vaye gataṁ atikkantaṁ pacchimavaye ṭhitaṁ maṁ. jahantīti
pariccajanti.
nibbhogoti nipparibhogo. khādanā apanīyatīti asso hi yāvadeva taruṇo
hoti javasampanno, tāvassa nānārasaṁ khādanaṁ dadanti, jiṇṇaṁ nibbhogaṁ tato
apanenti, antimavaye taṁ vattaṁ 7- na labhati, gāvīhi saddhiṁ aṭaviyaṁ sukkhatiṇāni
khādanto carati. yathā so asso, evaṁ jiṇṇakāle viluttasabbadhanattā nibbhogo
mādisopi bālānaṁ pitā thero parāgāresu bhikkhati.

footnote: 1 chaßēéa. nassa 2 sī., ma. bhikkhāya caranto 3 chaßēéa. nivāsanapāvuraṇaṁ
footnote: 4 chaßēéa. nikkaḍḍhāpenti 5 ma. bhassantā bhassantā 6 sī., ma. palāpesunti
footnote: 7 sī. vuttiṁ

page number: 249

yañceti nipāto. idaṁ vuttaṁ hoti:- ye mama puttā anassavā
appatissā avasavattino, tehi daṇḍova kira seyyo sundarataroti. idānissa
seyyabhāvaṁ dassetuṁ caṇḍampi goṇantiādi vuttaṁ.
pure hotīti aggato hoti, taṁ purato katvā gantuṁ sukhaṁ hotīti
attho. gādhamedhatīti udakaṁ otaraṇakāle gambhīre udake patiṭṭhaṁ labhati.
pariyāpuṇitvāti uggaṇhitvā vācuggatā katvā. sannisinnesūti tathārūpe
brāhmaṇānaṁ samāgamadivase sabbālaṅkārapaṭimaṇḍitesu puttesu taṁ sabhaṁ ogāhetvā
brāhmaṇānaṁ majjhe mahārahe āsane nisinnesu. abhāsīti "ayaṁ me kālo"ti
sabhāmajjhaṁ 1- pavisitvā hatthaṁ ukkhipitvā "bho ahaṁ tumhākaṁ gāthā bhāsitukāmo,
bhāsite suṇissathā"ti "bhāsa bhāsa 2- brāhmaṇa suṇomā"ti vutto ṭhitakova abhāsi.
tena ca samayena manussānaṁ vattaṁ hoti "yo mātāpitūnaṁ santakaṁ khādanto
mātāpitaro na poseti, so māretabbo"ti. tasmā te brāhmaṇaputtā pitu
pādesu nipatitvā "jīvitaṁ no tāta dehī"ti yāciṁsu. so pituhadayassa puttānaṁ
muduttā "mā me bho bālake vināsayittha, posissanti man"ti āha.
athassa putte manussā āhaṁsu "sace bho ajja paṭṭhāya pitaraṁ na
sammā paṭijaggissatha, ghātessāma vo"ti. te bhītā gharaṁ netvā paṭijaggiṁsu. taṁ
dassetuṁ athakho naṁ brāhmaṇamahāsālantiādi vuttaṁ. tattha netvāti pīṭhe 3-
nisīdāpetvā sayaṁ ukkhipitvā nayiṁsu. nhāpetvāti sarīraṁ telena abbhañjitvā
ubbaṭṭetvā gandhacuṇṇādīhi nhāpesuṁ. brāhmaṇiyopi pakkosāpetvā "ajja
paṭṭhāya amhākaṁ pitaraṁ sammā paṭijaggatha, sace pamādaṁ āpajjissatha, gharato vo
nikkaḍḍhissāmā"ti vatvā paṇītabhojanaṁ 4- bhojesuṁ.
brāhmaṇo subhojanañca sukhaseyyañca āgamma katipāhaṁyeva 5- sañjātabalo
pīṇitindriyo attabhāvaṁ oloketvā "ayaṁ me sampatti samaṇaṁ gotamaṁ nissāya
laddhā"ti paṇṇākāraṁ ādāya bhagavato santikaṁ agamāsi. taṁ dassetuṁ athakho

footnote: 1 chaßēéa. sabhāya majjhe 2 chaßēéa. ayaṁ pāṭho na dissati 3 sī. pīṭheāsane
footnote: 4 ma. paṇītabhojanehi 5 cha. katipāhaccayena, ma. katipāhasseva

page number: 250

sotiādi vuttaṁ. tattha etadavocāti dussayugaṁ pādamūle ṭhapetvā etaṁ avoca.
saraṇagamanāvasānevāpi 1- bhagavantaṁ evamāha "bho gotama mayhaṁ puttehi cattāri
dhuvabhattāni 2- dinnāni, tato ahaṁ dve tumhākaṁ dammi, dve sayaṁ
paribhuñjissāmī"ti. kalyāṇaṁ brāhmaṇa, pāṭiyekkaṁ pana mā niyyādehi, amhākaṁ
ruccanaṭṭhānameva gamissāmāti. "evaṁ bho"ti kho brāhmaṇo bhagavantaṁ vanditvā gharaṁ
gantvā putte āmantesi "tātā samaṇo gotamo mayhaṁ sahāyo, tassa me dve
dhuvabhattāni dinnāni, tumhe tasmiṁ sampatte mā pamajjathā"ti. sādhu tātāti.
punadivase bhagavā pubbaṇhasamaye pattacīvaramādāya jeṭṭhaputtassa nivesanadvāraṁ
gato. so satthāraṁ disvāva hatthato pattaṁ gahetvā gharaṁ pavesetvā mahārahe
pallaṅke nisīdāpetvā paṇītabhojanamadāsi. satthā punadivase itarassa, punadivase
itarassāti paṭipāṭiyā sabbesaṁ gharāni agamāsi. sabbe tatheva sakkāraṁ akaṁsu.
athekadivasaṁ jeṭṭhaputtassa ghare maṅgalaṁ paccupaṭṭhitaṁ. so pitaraṁ āha
"tāta kassa maṅgalaṁ demā"ti. amhe kaṁ 3- aññaṁ na jānāma, nanu samaṇo
gotamo mayhaṁ sahāyoti. tenahi tumhe pañcahi bhikkhusatehi sadadhiṁ svātanāya
samaṇaṁ gotamaṁ nimantethāti. barāhmaṇo tathā akāsi. bhagavā adhivāsetvā
punadivase bhikkhusaṁghaparivuto tassa gehadajavāraṁ agamāsi. so haritūpalittaṁ sabbālaṅkāra-
paṭimaṇḍitaṁ gehaṁ satthāraṁ pavesetvā buddhappamukhaṁ bhikkhusaṁghaṁ paññattāsanesu
nisīdāpetvā appodakapāyāsañceva khajjakavikatiñca adāsi. atha 4- antarābhattasmiṁyeva
brāhmaṇassa cattāropi puttā satthu santike nisīditvā āhaṁsu "bho gotama
mayaṁ amhākaṁ pitaraṁ paṭijaggāma nappamajjāma, passathassa attabhāvan"ti. satthā
"kalyāṇaṁ vo kataṁ, mātāpituposanaṁ 5- nāma porāṇakapaṇḍitānaṁ āciṇṇamevā"ti
vatvā nāgarājajātakaṁ 6- nāma kathetvā cattāri saccāni dīpetvā dhammaṁ desesi.
desanāpariyosāne brāhmaṇo saddhiṁ catūhi ca puttehi catūhi ca suṇhāhi

footnote: 1 chaßēéa.... vasāne cāpi 2 chaßēéa.... dhurabhattāni, evamuparipi
footnote: 3 chaßēéa. ayaṁ pāṭho na dissati 4 chaßēéa. atha-saddo na dissati 5 chaßēéa. mātāpituposakaṁ 6 chaßēéa., i. mahānāgajātakaṁ, khu. jā. ekādasaka. 27/1493ādi/353,
khu. cariyā. 33/11/568 sīlavanāgacariya (syā)

page number: 251

desanānusārena ñāṇaṁ pesetvā sotāpattiphale patiṭṭhito. tato paṭṭhāya satthā
na sabbakālaṁ tesaṁ gehaṁ agamāsīti. catutthaṁ.
5. mānatthaddhasuttavaṇṇanā
[201] pañcame mānatthaddhoti vātabharitabhastā viya mānena thaddho.
ācariyanti sippuggahaṇakāle ācariyo anabhivādentassa sippaṁ na deti, aññasmiṁ
pana kāle taṁ anabhivādeti, atthibhāvaṁpissa na jānāti. nāyaṁ samaṇoti evaṁ
kirassa ahosi "yasmā ayaṁ samaṇo mādise jātisampanne brāhmaṇe sampatte
paṭisanthāramattaṁpi na karoti, tasmā na kiñci jānātī"ti.
abbhūtacittajātāti abhūtapubbāya bhūtāya 1- tuṭṭhiyā samannāgatā. kesu
cassāti kesu bhaveyya. kyassāti ke assa puggalassa. apacitā assūti apacitiṁ
dassetuṁ yuttā bhaveyyuṁ. arahanteti imāya gāthāya desanākusalattā attānaṁ
anto katvā pūjaneyyaṁ dasseti. pañcamaṁ.
6. paccanīkasuttavaṇṇanā
[202] chaṭṭhe "sabbaṁ setan"ti vutte "sabbaṁ kaṇhan"tiādinā nayena
paccanīkaṁ karontassevassa sātaṁ sukhaṁ hotīti paccanīkasāto. yo ca vineyya
sārambhanti yo karaṇuttariyalakkhaṇaṁ sārambhaṁ vinetvā suṇātīti attho. chaṭṭhaṁ.
7. navakammikasuttavaṇṇanā
[203] sattame navakammikabhāradvājoti so kira araññe rukkhaṁ chindāpetvā
tattheva pāsādakūṭāgārādīni yojetvā nagaraṁ āharitvā vikkiṇāti, iti navakammaṁ
nissāya jīvatīti navakammiko, gottena bhāradvājoti navakammikabhāradvājo.
disvānassa etadahosīti chabbaṇṇarasmiyo vissajjetvā nisinnaṁ bhagavantaṁ disvāna
assa etaṁ ahosi. vanasminti imasmiṁ varasaṇḍe. ucchinnamūlaṁ me vananti mayhaṁ

footnote: 1 chaßēéa. ayaṁ pāṭho na dissati

page number: 252

kilesavanaṁ ucchinnamūlaṁ. nibbanathoti nikkilesavano. eko rameti ekakova
abhiramāmi. aratiṁ vippahāyāti pantasenāsanesuyeva 1- sevanāya bhāvanāya ca ukkaṇṭhitaṁ
jahitvā. sattamaṁ.
8. kaṭṭhahārasuttavaṇṇanā
[204] aṭṭhame antevāsikāti veyyāvaccaṁ katvā sippaṁ uggaṇhikā 2-
dhammantevāsikā. nisinnanti chabbaṇṇarasmiyo vissajjetvā nisinnaṁ.
gambhīrarūpeti gambhīrasabhāve. bahubheraveti tatraṭṭhakasaviññāṇakāviññāṇakabheravehi
bahubherave. vigāhiyāti anupavisitvā. aniñjamānenātiādīni kāyavisesanāni,
evarūpena kāyenāti attho. sucārurūpaṁ vatāti atisundaraṁ vata jhānaṁ
jhāyasīti vadati.
vanavassito munīti vanaṁ avassito buddhamuni. idanti idaṁ tumhākaṁ evaṁ
vane nisinnakāraṇaṁ mayhaṁ accherarūpaṁ paṭibhāti. pītimanoti tuṭṭhacitto. vane
vaseti vanamhi vasi.
maññāmahanti maññāmi ahaṁ. lokādhipatisahabyatanti lokādhipatissa
mahābrahmuno sahabhāvaṁ. ākaṅkhamānoti icchamāno. tidivaṁ anuttaranti idaṁ
brahmalokameva sandhāyāha. kasmā bhavaṁ vijanamaraññamassitoti ahaṁ tāva brahmalokaṁ
ākaṅkhamānoti maññāmi. yadi evaṁ na hoti, atha me ācikkha, kasmā bhavanti
pucchati. brahmapattiyāti seṭṭhappattiyā. idha idaṁ tapo kasmā karosīti aparenapi
ākārena pucchati.
kaṅkhāti taṇhā. abhinandanāti abhinandanavasena taṇhāpi 3- vuttā.
anekadhātūsūti anekasabhāvesu ārammaṇesu. puthūti nānappakārā taṇhā sesakilesā
vā. sadā sitāti niccakālaṁ vase 4- avassitā. aññāṇamūlappabhavāti avijjāmūlā
hutvā jātā. pajappitāti taṇhā ca 5- "idampi mayhaṁ, idampi mayhan"ti
pajappāpanavasena pajappitā nāmāti vuttā. sabbā mayā byantīkatāti sabbā

footnote: 1 chaßēéa., i....senāsanesu ceva 2 chaßēéa., i. sippuggaṇhanakā 3 chaßēéa. taṇhāva
footnote: 4 chaßēéa. ayaṁ pāṭho na dissati 5 chaßēéa. taṇhāva

page number: 253

taṇhā mayā aggamaggena vigatantā nirantā katā. samūlikāti saddhiṁ
añāṇamūlena.
anūpayoti anūpagamano. sabbesu dhammesu visuddhadassanoti iminā
sabbaññutañāṇaṁ dīpeti. sambodhimanuttaranti arahattaṁ sandhāyāha. sivanti seṭṭhaṁ.
jhāyāmīti dvīhi jhānehi jhāyāmi. visāradoti vigatasārajjo. aṭṭhamaṁ.
9. mātuposakasuttavaṇṇanā
[205] navame peccāti ito paṭiggantvā. navamaṁ.
10. bhikkhakasuttavaṇṇanā
[206] dasame idhāti imasmiṁyeva 1- bhikkhubhāve. vissaṁ dhammanti duggandhaṁ
akusalaṁ dhammaṁ. pavāhetvāti aggamaggena jahitvā. saṅkhāyāti ñāṇena. sa ve
bhikkhūti vuccatīti so ve bhinnakilesattā bhikkhu nāma vuccati. dasamaṁ.
11. *- saṅgaravasuttavaṇṇanā
[207] ekādasame paccetīti icchati pattheti. sādhu bhanteti āyācamāno
āha. therassa kiresa gihisahāyo, tasmā thero "ayaṁ varāko maṁ sahāyaṁ
labhitvāpi micchādiṭṭhiṁ gahetvā mā apāyapūrako ahosī"ti āyācati. apicesa
mahāparivāro, tasmiṁ pasanne pañca kulasatāni sāsanaṁ 2- anuvattissantīti
maññamānopi āyācati. atthavasanti atthānisaṁsaṁ atthakāraṇaṁ. pāpanti
pāṇātipātādiakusalaṁ. pavāhemīti galappamāṇaṁ udakaṁ otaritvā pavāhemi palāpemi.
dhammoti gāthā vuttatthāva. ekādasamaṁ.
12. khomadussasuttavaṇṇanā
[208] dvādasame khomadussannāmāti khomadussānaṁ ussannattā evaṁ
laddhanāmaṁ. sabhāyanti sālāyaṁ. phusāyatīti phusitāni muñcati vassati. satthā kira
taṁ sabhaṁ upasaṅkamitukāmo "mayi evamevaṁ upasaṅkamante aphāsukadhātukaṁ hoti, ekaṁ

footnote: 1 chaßēéa. imasmiṁ * chaßēéa. saṅgārava... 2 sī. pañcakulasatāni ca, ma. pañcakulasatāni maṁ

page number: 254

kāraṇaṁ paṭicca upasaṅkamissāmī"ti adhiṭṭhānavasena vuṭṭhiṁ uppādesi. sabhādhammanti
sukhanisinne kira asañcāletvā ekapassena pavisanaṁ tesaṁ sabhādhammo nāma, na
mahājanaṁ cāletvā ujukameva pavisanaṁ. bhagavā ca ujukameva gacchati. tena te
kupitā bhagavantaṁ hīḷentā "ke ca muṇḍakā samaṇakā, ke ca sabhādhammaṁ
jānissantī"ti āhaṁsu. santoti paṇḍitā sappurisā. pahāyāti ete rāgādayo
jahitvā rāgādivinayāya dhammaṁ bhaṇanti, tasmā te santo nāmāti. dvādasamaṁ.
upāsakavaggo dutiyo.
iti brāhmaṇasaṁyuttavaṇṇanā niṭṭhitā.
-------------

page number: 255

8. vaṅgīsasaṁyutta *-
1. nikkhantasuttavaṇṇanā
[209] vaṅgīsasaṁyuttassa paṭhame aggāḷave cetiyeti āḷaviyaṁ aggacetiye.
anuppanne buddhe aggāḷava 1- gotamakādīni yakkhanāgādīnaṁ bhavanāni anekāni 2-
cetiyāni ahesuṁ. uppanne buddhe tāni apanetvā manussā vihāre kariṁsu.
tesaṁ tāneva nāmāni jātāni. nigrodhakappenāti nigrodharukkhamūlesu vāsinā
kappattherena. ohiyyakoti ohīnako. vihārapāloti so kira tadā avassiko
hoti pattacīvaraggahaṇe akovido. atha naṁ therā bhikkhū "āvuso imāni
chattupāhanakattarayaṭṭhiādīni olokento nisīdā"ti vihārarakkhikaṁ 3- katvā piṇḍāya
pavisiṁsu. tena vuttaṁ "vihārapālo"ti. samalaṅkaritvāti attano vibhavānurūpena
alaṅkārena alaṅkaritvā. cittaṁ anuddhaṁsetīti kusalacittaṁ dhaṁseti 4- vināseti. taṁ
kutettha labbhāti etasmiṁ rāge uppanne taṁ kāraṇaṁ kuto labbhā. yaṁ me
pareti 5- yena me kāraṇena añño puggalo vā dhammo vā anabhiratiṁ vinodetvā
idāneva abhiratiṁ uppādeyya, ācariyupajjhāyāpi maṁ vihāre ohāya gatā.
agārasmāti agārato nikkhantaṁ. anagāriyanti pabbajjaṁ upagatanti attho.
kaṇhatoti kaṇhapakkhato mārapakkhato ādhāvanti. uggaputtāti uggatānaṁ puttā
mahesakkhā rājaññabhūtā. daḷhadhamminoti daḷhadhanuno, uttamappamāṇaṁ ācariyadhanuṁ
dhārayamānā. sahassaṁ apalāyinanti ye te samantā sarehi parikireyyuṁ, tesaṁ
apalāyīnaṁ saṅkhaṁ dassento "sahassan"ti āha. ettakā 6- bhiyyoti etasmā
sahassā atirekatarā. neva maṁ byādhayissantīti maṁ cāletuṁ na sakkhissanti. dhamme
samhi patiṭṭhitanti anabhiratiṁ vinodetvā abhiratiuppādanasamatthe sake sāsanadhamme
patiṭṭhitaṁ. idaṁ vuttaṁ hoti:- issāsasahasse tāva samantā sarehi paṭikirante 7-

footnote: * i. vaṅgasatherasaṁyuttavaṇṇanā 1 ma. āḷavaka... 2 chaßēéa., i. ayaṁ pāṭho na dissati
footnote: 3 chaßēéa. vihārarakkhakaṁ 4 chaßēéa. vidadhaṁseti 5 chaßēéa. paroti
footnote: 6 sī. ettato, chaßēéa. etato 7 chaßēéa. parikirante

page number: 256

sikkhito puriso daṇḍakaṁ gahetvā sabbe sare sarīre apatamāne antarāva
haritvā 1- pādamūle pāteti. tattha ekopi issāso dve sare ekato na khipati,
imā pana itthiyo rūpārammaṇādivasena pañca pañca sare ekato khipanti. evaṁ
khipantiyo etā sacepi atirekasahassā honti, neva maṁ cāletuṁ sakkhissantīti.
sakkhī hi me sutaṁ etanti mayā hi sammukhā etaṁ sutaṁ. nibbānagamanaṁ
magganti vipassanaṁ sandhāyāha. so hi nibbānassa pubbabhāgamaggo. liṅgavipallāsena
pana "maggan"ti āha. tattha meti tasmiṁ me attano taruṇavipassanāsaṅkhāte
nibbānagamanamagge 2- mano nirato. pāpimāti kilesaṁ ālapati. maccūtipi tameva
ālapati. na me maggampi dakkhasīti yathā me bhavayoniādīsu gatamaggaṁpi na
passasi, tathā karissāmīti. paṭhamaṁ.
2. aratīsuttavaṇṇanā
[210] dutiye nikkhamatīti vihārā nikkhamati. aparajju vā kāleti
dutiyadivase vā bhikkhācārakāle vā. 3- vihāragaruko kiresa thero. aratiñca ratiñcāti
sāsane aratiṁ kāmaguṇesu ca ratiṁ. sabbaso gehasitañca vitakkanti pañcakāmaguṇe
gehanissitaṁ pāpavitakkaṁ ca sabbākārena pahāya. vanathanti kilesamahāvanaṁ. kuhiñcīti
kismiñci ārammaṇe. nibbanathoti nikkilesavano. anatoti 4- taṇhāratirahito.
paṭhaviñca vehāsanti paṭhaviṭṭhakañca 5- itthīpurisavatthālaṅkārādivaṇṇaṁ,
vehāsaṭṭhakañca candimasuriyobhāsādi. 6- rūpagatanti rūpameva. jagatogadhanti jagatiyā
ogadhaṁ, antopaṭhaviyaṁ nāgabhavanaṁ gatanti attho. parijīyatīti parijīrati. sabbamaniccanti
sabbantaṁ aniccaṁ. ayaṁ therassa mahāvipassanāti vadanti. evaṁ sameccāti 7- evaṁ
samāgantvā. caranti mutattāti viññātattabhāvā viharanti.
upadhīsūti khandhakilesābhisaṅkhāresu. gadhitāti giddhā. diṭṭhasuteti cakkhunā
diṭṭhe rūpe, sotena sute sadde. paṭighe ca mute cāti ettha paṭighapadena

footnote: 1 chaßēéa. paharitvā 2 sī., ma., i. nibbānādhigame 3 chaßēéa. vā- saddo na disasati
footnote: 4 chaßēéa. aratoti, i. araṇo... 5 chaßēéa. pathaviṭṭhitañca, i. paṭhavipatiṭṭhitañca
footnote: 6 chaßēéa. candasūriyobhāsādi, i. candasuriyobhāsādi 7 chaßēéa. evaṁ samaccāti

page number: 257

gandharasā gahitā, mutapadena phoṭṭhabbārammaṇaṁ. yo ettha na limpatīti yo
etesu pañcakāmaguṇesu taṇhādiṭṭhilepehi 1- na limpati.
atha saṭṭhisitā 2- savitakkā, puthū janatāya adhammā niviṭṭhāti atha
chāarammaṇanissitā puthū adhammavitakkā janatāya niviṭṭhāti attho. na ca
vaggagatassa kuhiñcīti tesaṁ vasena na katthaci kilesavaggato bhaveyya. no pana
duṭṭhullabhāṇīti duṭṭhullaṁ vācaṁ bhāṇīpi 3- na siyā. sa bhikkhūti so evaṁ citto 4-
bhikkhu nāma hoti.
dabboti dabbajātiko paṇḍito. cirarattasamāhitoti dīgharattaṁ samāhitacitto.
nipakoti nepakkena samannāgato pariṇatapañño. apihālūti nittaṇho.
santaṁ padanti nibbānaṁ. ajjhagamā munīti adhigato muni. paṭicca parinibbuto
kaṅkhati kālanti nibbānaṁ paṭicca kilesaparinibbānena parinibbuto parinibbānakālaṁ
āgameti. dutiyaṁ.
3. pesalātimaññanāsuttavaṇṇanā *-
[211] tatiye atimaññatīti "kiṁ ime mahallakā, na imesaṁ 5- pāli, na
aṭṭhakathā, na padabyañjanamadhuratā, amhākaṁ pana pāḷipi aṭṭhakathāpi nayasatena
nayasahassena upaṭṭhātī"ti atikkamitvā maññati. gotamāti gotamabuddhasāvakattā
attānaṁ ālapati. mānapathanti mānārammaṇañceva mānasahabhuno ca dhamme.
vippaṭisārīhuvāti vippaṭisārī ahuvā, ahosīti attho. maggajinoti maggena
jitakileso. kittiñca sukhañcāti vaṇṇabhaṇanañca kāyikacetasikasukhañca. akhīlodha
padhānavāti akhilo idha padhānavā viriyasampanno. visuddhoti visuddho bhaveyya.
asesanti nissesaṁ navavidhaṁ. vijjāyantakaroti vijjāya kilesānaṁ antakaroti.
samitāvīti rāgādīnaṁ samitatāya samitāvī. tatiyaṁ.

footnote: 1 ka. taṇhādiṭṭhikilesehi * chaßēéa. pesalasutta... 2 chaßēéa. saṭṭhinissitā
footnote: 3 chaßēéa. duṭṭhullavacanabhāṇīpi 4 chaßēéa. evaṁvidho 5 chaßēéa. etesaṁ

page number: 258

4. ānandasuttavaṇṇanā
[212] catutthe rāgoti āyasmā ānando mahāpuñño sambhāvito, taṁ
rājarājamahāmattādayo nimantetvā antonivesane nisīdāpenti. sabbālaṅkāra-
paṭimaṇḍitāpi itthiyo theraṁ upasaṅkamitvā vanditvā tālapaṇṇena vījanti, 1-
upanisīditvā pañhaṁ pucchanti, dhammaṁ suṇanti. tattha āyasmato vaṅgīsassa
navapabbajitassa ārammaṇaṁ pariggahituṁ asakkontassa itthīrūpārammaṇe rāgo cittaṁ
anuddhaṁsesi. 2- so saddhāya pabbajitattā ujujātiko kulaputto "ayaṁ me rāgo
vaḍḍhitvā diṭṭhadhammikasamparāyikaṁ atthaṁ nāseyyā"ti cintetvā anantaraṁ nisinnova
therassa attānaṁ āvikaronto kāmarāgenātiādimāha.
tattha nibbāpananti rāganibbānakāraṇaṁ. vipariyesāti vipallāsena. subhaṁ
rāgūpasañhitanti rāgaṭṭhāniyaṁ iṭṭhārammaṇaṁ. parato passāti aniccato passa. mā
ca attatoti attato mā passa. kāyagatā tyatthūti kāyagatā te atthu.
animittañca bhāvehīti niccādīnaṁpi nimittānaṁ ugghāṭitattā vipassanā animittā
nāma, taṁ bhāvehīti vadati. mānābhisamayāti mānassa dassanābhisamayā ceva
pahānābhisamayā ca. upasantoti rāgādisantatāya upasanto. catutthaṁ.
5. subhāsitasuttavaṇṇanā
[213] pañcame aṅgehīti kāraṇehi avayavehi vā. musāvādāveramaṇīādīni
hi cattāri subhāsitavācāya kāraṇāni, saccavacanādayo cattāro avayavā. kāraṇatthe
ca aṅgasadde "catūhī"ti nissakkavacanaṁ hoti, avayavatthe karaṇavacanaṁ. samannāgatāti
samanuāgatā pavattā yuttā ca. vācāti samullapanavācā, yā sā 3- "vācā girā
byappatho"ti 4- ca, "nelā kaṇṇasukhā"ti 5- ca āgatā. "yā pana vācāya ce
kataṁ kamman"ti evaṁ viññattivācā ca, 6- "yā catūhi vacīduccaritehi ārati .pe.
ayaṁ vuccati sammāvācā"ti 7- evaṁ virati ca, "pharusā bhikkhave vācā āsevitā

footnote: 1 chaßēéa. tālavaṇṭena bījenti, i....vījenti 2 chaßēéa. anuddhaṁseti
footnote: 3 chaßēéa. ayaṁ pāṭho na dissati 4 abhi. saṅgaṇi. 34/636/195 rūpakaṇḍa
footnote: 5 dī. sī. 9/9,194/4,64 6 chaßēéa. viññatti ca

7 abhi. vibhaṅga. 35/206/127 saccavibhaṅga

page number: 259

bhāvitā bahulīkatā nirayasaṁvattanikā hotī"ti 1- evaṁ cetanā ca vācāti āgatā, na
sā idha adhippetā. kasmā? abhāsitabbato. subhāsitāti suṭṭhu bhāsitā. tenassā
atthāvahattaṁ dīpeti. no dubbhāsitāti na duṭṭhu bhāsitā. tenassā anatthāvahattaṁ 2-
dīpeti. anavajjāti rāgādivajjarahitā. imināssā kāraṇasuddhiṁ catudosābhāvaṁ
ca dīpeti. ananuvajjāti ananuvādavimuttā. 3- imināssā sabbākārasampattiṁ dīpeti.
viññūnanti paṇḍitānaṁ. tena nindāpasaṁsāsu bālā appamāṇāti dīpeti.
subhāsitaṁyeva bhāsatīti puggalādhiṭṭhānāya desanāya catūsu vācaṅgesu hi 4-
aññataraṅganiddesavacanametaṁ. 5- no dubbhāsitanti tasseva vācaṅgassa
paṭipakkhabhāsananivāraṇaṁ. no dubbhāsitanti iminā micchāvācappahānaṁ dīpeti.
subhāsitanti iminā pahīnamicchāvācena bhāsitabbavacanalakkhaṇaṁ. aṅgaparidīpanatthaṁ pana 6-
abhāsitabbaṁ pubbe avatvā bhāsitabbamevāha. esa nayo dhammaṁyevātiādīsupi. ettha
ca paṭhamena pisuṇadosarahitaṁ samaggakaraṇavacanaṁ vuttaṁ, dutiyena samphappalāpadosarahitaṁ dhammato
anapetaṁ mettāvacanaṁ, 7- itarehi dvīhi pharusālikarahitāni piyasaccavacanāni. imehi
khotiādinā tāni aṅgāni paccakkhato dassento taṁ vācaṁ nigameti. yañca
aññe paṭiññādīhi avayavehi, nāmādīhi padehi, liṅgavacanavibhattikālakārakasampattīhi
ca samannāgataṁ musāvādādivācaṁpi subhāsitanti maññanti, taṁ paṭisedheti.
avayavādisamannāgatāpi hi tathārūpī vācā dubbhāsitāva hoti attano ca paresaṁ ca
anatthāvahattā. imehi pana catūhaṅgehi samannāgatā sacepi milakkha 8- bhāsāpariyāpannā
ghaṭaceṭikāgītikapariyāpannāpi hoti, tathārūpī 9- subhāsitāva lokiyalokuttara-
hitasukhāvahattā tathā hi maggapasse sassaṁ rakkhanti yā sīhalaceṭikāya sīhalakeneva jāti
jarāmaraṇayuttaṁ gītikaṁ gāyantiyā saddaṁ sutvā maggaṁ gacchantā saṭṭhimattā vipassakā
bhikkhū arahattaṁ pāpuṇiṁsu. tathā tisso nāma āraddhavipassako bhikkhu padumasarasamīpena
gacchanto padumasare padumāni bhañjitvā

footnote: 1 aṅ. aṭṭhaka. 23/130(40)/252 dānavagga 2 chaßēéa. anatthāvahanapahānataṁ, i. anatthāvahanataṁ
footnote: 3 chaßēéa. anuvādavimuttā 4 chaßēéa. ayaṁ saddo na dissati
footnote: 5 sī. aññatarassa niddesavacanametaṁ, chaßēéa. aññataraniddosavacanametaṁ,

i. aññataraṅganidassanavacanaṁ etaṁ 6 chaßēéa., i. panettha
7 sī. mattāvacanaṁ, chaßēéa., i. mantāvacanaṁ 8 chaßēéa., i. milakkhu... evamuparipi
9 chaßēéa., i. tathāpi

page number: 260

"pātova phullitakokanadaṁ 1- suriyālokena maddiyate 2-
evaṁ manussattaṁ gatā sattā jarābhivegehi 3- maddiyantī"ti
imaṁ gītikaṁ gāyantiyā ceṭikāya sutvā arahattaṁ patto.
buddhantare hi 4- aññataro puriso sattahi puttehi saddhiṁ aṭavito
āgamma aññatarāya itthiyā musalena taṇḍule koṭṭentiyā:-
"jarāya parimadditaṁ etaṁ milātacchavicammanissitaṁ
maraṇena bhijjati etaṁ maccussa ghāsamāmisaṁ gataṁ. 5-
kimīnaṁ ālayaṁ etaṁ nānākuṇapena pūritaṁ
asucissa bhājanaṁ etaṁ kaddalikkhandhasamaṁ idan"ti
imaṁ gītikaṁ sutvā paccavekkhanto saha puttehi paccekabodhiṁ patto. evaṁ imehi
catūhi aṅgehi samannāgatā vācā sacepi milakkhabhāsāpariyāpannā ghaṭaceṭikānaṁ
gītikapariyāpannā vā hoti, tathāpi subhāsitāti veditabbā. subhāsitattā
ceva anavajjā ca ananuvajjā viññūnaṁ atthatthikānaṁ atthapaṭisaraṇānaṁ no
byañjanapaṭisaraṇānanti.
sāruppāhīti anucchavikāhi. abhitthavīti pasaṁsi. na tāpayeti vippaṭisārena
na tāpeyya na viheṭheyya. 6- pareti parehi bhindanto na bādheyya. 7- iti
imāya gāthāya apisuṇavācāvasena bhagavantaṁ thometi. paṭinanditāti piyāyitā. yaṁ
anādāyāti yaṁ vācaṁ bhāsanto paresaṁ pāpāni appiyāni pharusavacanāni anādāya
atthabyañjanamadhuraṁ piyameva bhāsati, taṁ vācaṁ bhāseyyāti piyavācāvasena abhitthavi.
amatāti sādhubhāvena amatasadisā. vuttampi hetaṁ "saccaṁ have sādhutaraṁ
rasānan"ti. 8- nibbānāmatapaccayattā vā amatā. esa dhammo sanantanoti yā
ayaṁ saccavācā nāma, esa porāṇo dhammo cariyā paveṇī. idameva hi
porāṇānaṁ āciṇṇaṁ, na te alikaṁ bhāsiṁsu. tenevāha sacce atthe ca dhamme
ca, āhu santo patiṭṭhitāti.

footnote: 1 ma. phullitakokanudaṁ 2 sī., i. tajjīyate, chaßēéa.bhijjiyate 3 chaßēéa. jarābhivegena
footnote: 4 chaßēéa., i. buddhantarepi 5 chaßēéa. ayaṁ pāṭho na dissati 6 chaßēéa., i. na vibādheyya
footnote: 7 chaßēéa., i. nābhibhaveyya na bādheyya 8 saṁ. sagā. 15/246/258 āḷavakasutta

page number: 261

tattha sacce patiṭṭhitattāva attano ca paresañca atthe patiṭṭhitā, atthe
patiṭṭhitattāeva, dhamme patiṭṭhitā hontīti veditabbā. saccavisesanameva vā
etaṁ. idaṁ hi vuttaṁ hoti:- sacce patiṭṭhitā, kīdise? atthe ca dhamme ca, yaṁ
paresaṁ atthato anapetattā atthaṁ atthānuparodhakaraṁ, 1- dhammato anapetattā
dhammaṁ dhammikameva atthaṁ sādhetīti. iti imāya gāthāya saccavacanavasena abhitthavi.
khemanti abhayaṁ nirūpaddavaṁ. kena kāraṇenāti ce. nibbānapattiyā
dukkhassantakiriyāya, yasmā kilesanibbānaṁ pāpeti, vaṭṭadukkhassa ca antakiriyāya
saṁvattatīti attho. athavā yaṁ buddho nibbānapattiyā dukkhassantakiriyāyāti dvinnaṁ
nibbānadhātūnaṁ atthāya khemassa maggassa pakāsanato 2- khemaṁ vācaṁ bhāsati. sā ve
vācānamuttamāti sā vācā sabbavācānaṁ seṭṭhāti evamettha 3- attho daṭṭhabbo.
iti imāya gāthāya mantāvacanavasena bhagavantaṁ abhitthavanto arahattanikūṭena desanaṁ
niṭṭhapesīti. pañcamaṁ.
6. sāriputtasuttavaṇṇanā
[214] chaṭṭhe poriyāti akkharapadaparipuṇṇāya. 4- vissaṭṭhāyāti avibaddhāya
apalibaddhāya. dhammasenāpatissa hi kathentassa pittādīnaṁ vasena apalibuddhaṁ vacanaṁ
hoti, ayadaṇḍena pahatakaṁsatālato saddo viya niccharati. anelagaḷāyāti anelāya
agaḷāya niddosāya ceva agaḷita 5- padabyañjanāya ca. therassa hi kathayato padaṁ vā
byañjanaṁ vā na parihāyati. atthassa viññāpaniyāti atthassa viññāpanasamatthāya.
bhikkhunanti bhikkhūnaṁ.
saṁkhittenapīti "cattārīmāni āvuso ariyasaccāni. katamāni cattāri. dukkhaṁ
ariyasaccaṁ .pe. imāni kho āvuso cattāri ariyasaccāni, tasmātihāvuso idaṁ
dukkhaṁ ariyasaccanti yogo karaṇīyo"ti 6- evaṁ saṁkhittenapi deseti. vitthārenapīti
"katamaṁ āvuso dukkhaṁ ariyasaccan"tiādinā 7- nayena tāneva vibhajanto vitthārenapi

footnote: 1 chaßēéa., i.anuparodhakaraṁ 2 chaßēéa., i.khemamaggappakāsanato 3 i. evaṁ pettha
footnote: 4 chaßēéa. akkharādiparipuṇṇāya 5 chaßēéa. akkhalita... i. aneḷagaḷāyu...
footnote: 6 saṁ. mahā. 19/1097/380 tathasutta

7 ma. mūla.12/301/262 mahāhatthipadopamasutata, ma. upari.14/373/317 saccavibhaṅgasutta

page number: 262

bhāsati. khandhādidesanāsupi eseva nayo. sālikāyiva nigghosoti yathā madhuraṁ
ambapakkaṁ sāyitvā pakkhehi vātaṁ datvā madhurasaraṁ nicchārentiyā sālikāya sakuṇiyā
nigghoso, evaṁ therassa dhammaṁ kathentassa madhuro nigghoso hoti. paṭibhāṇaṁ
udīrayīti samuddato ūmiyo viya anantapaṭibhāṇaṁ uṭṭhahati. odhentīti odahanti
te. 1- chaṭṭhaṁ.
7. pavāraṇāsuttavaṇṇanā
[215] sattame tadahūti tasmiṁ ahu, tasmiṁ divaseti attho. upavasanti
etthāti uposatho. upavasantīti ca sīlena vā anasanena vā upetā hutvā
vasantīti attho. so panesa uposathadivaso aṭṭhamīcātuddasīpaṇṇarasībhedena tividho,
tasmā sesadvayanivāraṇatthaṁ paṇṇaraseti vuttaṁ. pavāraṇāyāti vassaṁ vuṭṭhapavāraṇāya.
visuddhipavāraṇātipi etissāva nāmaṁ. nisinno hotīti sāyaṇhasamaye sampattaparisāya
kālayuttaṁ dhammaṁ desetvā udakakoṭṭhake gattāni parisiñcitvā nivatthanivāsano
ekaṁsaṁ sugatamahācīvaraṁ katvā majjhimatthambhaṁ nissāya paññatte pavarabuddhāsane 2-
purimadisāyaṁ uṭṭhahato candamaṇḍalassa siriṁ siriyā abhibhavamāno nisinno hoti.
tuṇhībhūtanti 3- yato yato anuviloketi, tato tato tuṇhībhūtameva. tattha hi
ekabhikkhussāpi hatthakukkuccaṁ vā pādakukkuccaṁ vā natthi, sabbe niravā santena
iriyāpathena nisīdiṁsu. anuviloketvāti dissamānapañcappasādehi nettehi
anuviloketvā. handāti vossaggatthe nipāto. na ca me kiñci garahathāti ettha
na ca pucchanatthe nakāro. kiṁ me kiñci garahatha, yadi garatha, vadetha,
kiñcīti icchāpemi 4- vo vattunti attho. kāyikaṁ vā vācasikaṁ vāti iminā
kāyavacīdvārāneva pavāreti, na manodvāraṁ, kasmā? apākaṭattā. kāyavacīdvāresu
hi doso pākaṭo hoti, na manodvāre. ekamañce sayatopi hi "kiṁ cintesī"ti
pucchitvā cittavāraṁ 5- jānāti, iti manodvāraṁ apākaṭattā na pavāreti, no

footnote: 1 cha. ma., i. teti pāṭho na dissati
footnote: 2 cha. ma. paññatte varabuddhāsane, i. paññattavarabuddhāsane
footnote: 3 cha. ma. tuṇhībhūtaṁ tuṇhībhūtanti 4 ma. icchāmi 5 chaßēéa., i.cittācāraṁ

page number: 263

aparisuddhattā. bodhisattabhūtassāpi hi tassa bhūridattachaddantasaṅkhapāladhammapālādikāle
manodvāraṁ parisuddhaṁ, idānettha vattabbameva natthi.
etadavocāti dhammasenāpatiṭṭhāne ṭhitattā bhikkhusaṁghassa bhāraṁ vahanto
etaṁ avoca. na kho mayaṁ bhanteti bhante mayaṁ bhagavato na kiñci garahāma.
kāyikaṁ vā vācasikaṁ vāti idaṁ catunnaṁ arakkhiyataṁ sandhāya thero āha. bhagavato
hi cattāri arakkhiyāni. yathāha:-
"cattārīmāni bhikkhave tathāgatassa arakkhiyāni. 1- katamāni cattāri
parisuddhakāyasamācāro bhikkhave tathāgato, natthi tathāgatassa kāyaduccaritaṁ, yaṁ
tathāgato rakkheyya `mā me idaṁ paro aññāsī'ti. parisuddhavacīsamācāro
bhikkhave tathāgato, natthi tathāgatassa vacīduccaritaṁ, yaṁ tathāgato rakkheyya
`mā me idaṁ paro aññāsī'ti. parisudadhamanosamācāro bhikkhave tathāgato,
natthi tathāgatassa manoduccaritaṁ, yaṁ tathāgato rakkheyya `mā me idaṁ
paro aññāsī'ti parisuddhājīvo bhikkhave tathāgato, natthi tathāgatassa
micchājīvo, yaṁ tathāgato rakkheyya `mā me idaṁ paro aññāsī'ti". 2-
idāni bhagavato yathābhūtaguṇe kathento bhagavā hi bhantetiādimāha. tattha
anuppannassāti kassapasammāsambuddhato paṭṭhāya aññena samaṇena vā
brāhmaṇena vā anuppāditapubbassa. asañjātassāti idaṁ anuppannavevacanameva.
anakkhātassāti aññena adesitassa. pacchā samannāgatāti paṭhamaṁ gatassa 3-
bhagavato pacchā samanuāgatā. iti thero yasmā sabbepi bhagavato sīlādayo guṇā
arahattamaggameva nissāya āgatā, tasmā arahattamaggameva nissāya guṇaṁ kathesi.
tena sabbaguṇā kathitāva hontīti. 4- ahañca kho bhanteti idaṁ thero sadevake
loke aggapuggalassa attano ceva saṁghassa ca kāyikavācasikaṁ pavārento āha.
pitarā pavattitanti cakkavattimhi kālakate 5- vā pabbajite vā sattāhaccayena
cakkaṁ antaradhāyati, tato dasavidhaṁ dvādasavidhaṁ cakkavattivattaṁ pūretvā

footnote: 1 pāli. arakkheyyāni 2 aṅ. sattaka. 23/55/84 abyākatavagga (syā)
footnote: 3 chaßēéa., i. paṭhamagatassa 4 chaßēéa., i. honti 5 chaßēéa. kālaṅkate

page number: 264

nisinnassa puttassa aññaṁ pātubhavati, taṁ so pavatteti. ratanamayattā pana
sadisaṭṭhena 1- tadeva vattaṁ katvā "pitarā pavattitan"ti vuttaṁ. yasmā vā so
"appossukko tvameva 2- hohi, ahamanusāsissāmī"ti āha, tasmā pitarā pavattitaṁ
āṇācakkaṁ anupavatteti nāma. sammadeva anupattesīti sammā nayena hetunā
kāraṇeneva anupavattesi. bhagavā hi catusaccadhammaṁ katheti, thero tameva anukatheti,
tasmā evamāha. ubhatobhāgavimuttāti dvīhi bhāgehi vimuttā, arūpāvacarasamāpattiyā
rūpakāyato vimuttā, aggamaggena nāmakāyatoti. paññāvimuttāti paññāya vimuttā
tevijjādibhāvaṁ appattā khīṇāsavā.
visuddhiyāti visuddhatthāya. saññojanabandhanacchidāti saññojanasaṅkhāte ceva
bandhanasaṅkhāte ca kilese chinditvā ṭhitā. vijitasaṅgāmanti vijitarāgadosamohasaṅgāmaṁ.
mārabalassa vijitattāpi vijitasaṅgāmaṁ. satthavāhanti aṭṭhaṅgikamaggarathe āropetvā
veneyyasatthaṁ vāheti saṁsāraṁ 3- uttāretīti bhagavā satthavāho, taṁ satthavāhaṁ.
palāpoti antotuccho dussīlo. ādiccabandhunanti ādiccabandhuṁ satthāraṁ dasabalaṁ
vandāmīti vadati. sattamaṁ.
8. parosahassasuttavaṇṇanā
[216] aṭṭhame parosahassanti atirekasahassaṁ. akutobhayanti nibbāne
kutoci bhayaṁ natthi, nibbānappattassa hi 4- kutoci bhayaṁ natthīti nibbānaṁ akutobhayaṁ
nāma. isīnaṁ isisattamoti vipassito paṭṭhāya isīnaṁ sattamako isi.
kiṁ nu te vaṅgīsāti idaṁ bhagavā atthuppattivasena āha. saṁghamajjhe kira
kathā udapādi "vaṅgīsatthero vissaṭṭhavatto, neva uddese, na paripucchāya, na
yonisomanasikāre kammaṁ karoti, gāthā bandhanto puna padāni 5- karonto
vicaratī"ti. atha bhagavā cintesi "ime bhikkhū vaṅgīsassa paṭibhāṇasampattiṁ na

footnote: 1 ma. sadisattena, i. sadisatthena 2 chaßēéa. appossukko tvaṁ deva
footnote: 3 i. vāhetīti saṁsārakantāraṁ, chaßēéa. vāheti saṁsārakantāraṁ
footnote: 4 chaßēéa. nibabānappattassa vā, i. nibbānaṁ pattassa vā

5 chaßēéa. cuṇṇiyapadāni, i. cuṇaṇapadāni

page number: 265

jānanti, cintetvā 1- vadatīti maññanti, paṭibhāṇasampattimassa jānāpessāmī"ti
cintetvā "kiṁ nu te vaṅgīsā"tiādimāha.
ummaggapathanti anekāni kilesummujjanasatāni, 2- pavattimaggatāya 3- pana
pathanti vuttaṁ. pabhijja khilānīti rāgakhilādīni pañca bhinditvā vicarasi. taṁ
passathāti taṁ evaṁ abhibhuyya bhinditvā vicarantaṁ buddhaṁ passatha. bandhapamuñcakaranti
bandhanamocanakaraṁ. asitanti anissitaṁ. bhāgaso pavibhajjanti satipaṭṭhānādikoṭṭhāsavasena
dhammaṁ vibhajantaṁ. pavibhajāti vā pāṭho, aṅgapaccaṅgakoṭṭhāsavasena vibhajitvā 4-
passathāti attho.
oghassāti caturoghassa. anekavihitanti satipaṭṭhānādivasena anekavidhaṁ.
tasmiṁ ce 5- amate akkhāteti tasmiṁ tena akkhāte amate. dhammaddasāti dhammassa
passitāro. 6- ßēhitā asaṁhīrāti asaṁhāriyā hutvā patiṭṭhitā.
ativijjhāti ativijjhitvā. sabbaṭṭhitīnanti sabbesaṁ diṭṭhiṭṭhānānaṁ
viññāṇaṭṭhitīnaṁ vā. atikkamamaddasāti atikkamabhūtaṁ nibbānamaddasa. 7- agganti
uttamadhammaṁ. aggeti vā pāṭho, paṭhamataranti attho. dasaddhānanti pañcannaṁ
aggadhammaṁ pañcavaggiyānaṁ, agge vā pañcavaggiyānaṁ dhammaṁ desetīti 8- attho.
tasmāti yasmā esa dhammo sudesitoti jānantena ca pamādo na kātabbo,
tasmā. anusikkheti tisso sikkhā sikkheyya. aṭṭhamaṁ.
9. koṇḍaññasuttavaṇṇanā
[217] navame aññākoṇdaññoti 9- paṭhamaṁ dhammassa aññātattā evaṁ
gahitanāmo thero. sucirassevāti kīvacirassa? dvādasannaṁ saṁvaccharānaṁ. ettakaṁ
kālaṁ kattha vihāsīti. chaddantabhavane mandākinipokkharaṇiyā tīre paccekabuddhānaṁ
vasanaṭṭhāne. kasmā? vihāragarutāya. so hi puññavā 10- mahāsāvako. yatheva

footnote: 1 chaßēéa. cintetvā cintetvā 2 i. kilesamajjana... 3 chaßēéa. vaṭṭapathattā
footnote: 4 chaßēéa. vibhajitvā vibhajitvā 5 chaßēéa. ca 6 sī., i. passitā rocitā
footnote: 7 sī. nibbānamaddasaṁ 8 chaßēéa. desesīti 9 chaßēéa. aññāsi...,evamuparipi

10 chaßēéa. paññavā...

page number: 266

bhagavato, evamassa dasasahassacakkavāḷe devamanussānaṁ abbhantare guṇā patthaṭāva.
devamanussā tathāgatassa santikaṁ gantvā gandhamālādīhi pūjaṁ katvā "aggadhammaṁ
paṭividdhasāvako"ti anantaraṁ theraṁ upasaṅkamitvā pūjenti. santikaṁ āgatānaṁ ca
nāma tathārūpā dhammakathā vā paṭisanthāro vā kātabbo hoti. thero ca
vihāragaruko, tenassa so papañco viya upaṭṭhāti. iti vihāragarutāya tattha
gantvā vihāsi.
aparaṁpi kāraṇaṁ:- bhikkhācāravelāya tāva sabbasāvakā vassaggena 1-
gacchanti. dhammadesanākāle pana majjhaṭṭhāne alaṅkatabuddhāsanamhi satthari nisinne
dakkhiṇahatthapasse dhammasenāpati, vāmahatthapasse mahāmoggallānatthero nisīdati,
tesaṁ piṭṭhibhāge aññākoṇḍaññattherassa āsanaṁ paññāpenti. sesā bhikkhū taṁ
parivāretvā nisīdanti. dve aggasāvakā aggadhammapaṭividdhattā ca mahallakattā
ca there sagāravā, theraṁ mahābrahmānaṁ 2- viya aggikkhandhaṁ viya āsīvisaṁ viya ca
maññamānā dhurāsane nisīdantā ottappanti harāyanti. thero cintesi "imehi
dhurāsanatthāya kappasatasahassādhikaṁ asaṅkheyyaṁ pāramiyo pūritā, te idāni dhurāsane
nisīdantā mama ottappanti harāyanti, phāsuvihāraṁ nesaṁ karissāmī"ti. so
paṭirūpe kāle tathāgataṁ upasaṅkamitvā "icchāmahaṁ bhante janapade vasitun"ti āha.
satthā anujāni.
thero senāsanaṁ saṁsāmetvā pattacīvaramādāya chaddantabhavane mandākinitīraṁ
gato. pubbe paccekabuddhānaṁ pāricariyāya kataparicayā aṭṭhasahassā hatthināgā
theraṁ disvāva "amhākaṁ puññakkhettaṁ āgatan"ti nakhehi caṅkamanaṁ nittiṇaṁ katvā
āvaraṇasākhā haritvā therassa vasanaṭṭhānaṁ paṭijaggitvā vattaṁ katvā sabbe
sannipatitvā mantayiṁsu "sace hi mayaṁ `ayaṁ therassa kattabbaṁ karissati, ayaṁ
karissatī'ti paṭipajjissāma, 3- thero bahuñātikagāmaṁ gato viya yathādhoteneva
pattena gamissati, vārena naṁ paṭijaggissāma, ekassa pana vāre patte sesehipi

footnote: 1 ṭīkā. vassapaṭipāṭiyāti 2 chaßēéa. mahābrahmaṁ 3 sī., i. paṭijaggissāma

page number: 267

nappamajjitabban"ti vāraṁ ṭhapayiṁsu. vārikanāgo pātova therassa mukhodakañca
dantakaṭṭhañca paṭṭhapeti, vattaṁ karoti.
mandākinipokkharaṇī nāma cesā paṇṇāsayojanā hoti. tassā
pañcavīsatiyojanamatte ṭhāne sevālo vā paṇakaṁ vā natthi, phalikavaṇṇaṁ udakameva
hoti. tato paraṁ pana kaṭippamāṇe udake aḍḍhayojanavitthataṁ sesapadumavanaṁ
paṇṇāsayojanasaraṁ parikkhipitvā ṭhitaṁ. tadanantaraṁ tāva mahantameva rattapadumavanaṁ,
tadanantaraṁ rattakumudavanaṁ, tadanantaraṁ setakumudavanaṁ, tadanantaraṁ nīluppalavanaṁ,
tadanantaraṁ rattuppalavanaṁ, tadanantaraṁ sugandharattasālivanaṁ, tadanantaraṁ elāḷukālāvu-
kumbhaṇḍādīni madhurarasāni valliphalāni, tadanantaraṁ aḍḍhayojanavitthārameva ucchuvanaṁ,
tattha pūgarukkhakkhandhappamāṇā ucchū, tadanantaraṁ kadalivanaṁ, yato duve pakkāni
khādantā kilamanti, tadanantaraṁ cāṭippamāṇaphalaṁ panasavanaṁ, tadanantaraṁ jambūvanaṁ,
tadanantaraṁ ambavanaṁ, tadanantaraṁ kapiṭṭhavananti. saṅkhepato tasmiṁ dahe
khāditabbayuttakaṁ phalannāma natthīti na vattabbaṁ. kusumānaṁ pupphanasamaye vāto reṇuvaṭṭiṁ
uṭṭhāpetvā paduminipattesu ṭhapeti, tattha udakaphusitāni patanti. tato ādiccapākena
paccitvā pakkāyoghaṭikā 1- viya tiṭṭhati, etaṁ pokkharamadhu nāma, taṁ
therassa āharitvā denti. muḷālaṁ naṅgalasīsamattaṁ hoti, tampi āharitvā denti.
bhisaṁ mahābheripokkharappamāṇaṁ hoti, tassa ekekasmiṁ 2- pabbe pādaghaṭakappamāṇaṁ 3-
khīraṁ hoti, taṁ āharitvā denti. pokkharaṭṭhīni madhusakkharāya yojetvā denti.
ucchuṁ pāsāṇapiṭṭhe ṭhapetvā pādena akkamanti. tato raso paggharitvā
soṇḍiāvāṭe pūreti, 4- ādiccapākena paccitvā khīrapāsāṇapiṇḍo viya tiṭṭhati, taṁ
āharitvā denti. panasakadaliambapakkādīsu kathāva natthi.
kelāsapabbate nāgadanto 5- nāma devaputto vasati. thero kālena kālaṁ
tassa vimānadvāraṁ gacchati. so navasappipokkharamadhucuṇṇayuttassa nirūdakapāyāsassa
pattaṁ pūretvā deti. so kira kassapabuddhakāle vīsativassasahassāni sugandhasappinā

footnote: 1 chaßēéa. pakkapayoghanikā 2 chaßēéa. ekasmiṁ 3 i. ghaṭakappamāṇaṁ
footnote: 4 chaßēéa. pūretvā 5 chaßēéa. nāgadatto

page number: 268

khīrasalākaṁ adāsi. tenassa evaṁ 1- bhojanaṁ uppajjati. evaṁ thero dvādasa
vassāni vasitvā attano āyusaṅkhāraṁ olokento parikkhīṇabhāvaṁ ñatvā "kattha
parinibbāyissāmī"ti cintetvā "hatthināgehi maṁ dvādasa vassāni upaṭṭhahantehi
dukkaraṁ kataṁ, satthāraṁ anujānāpetvā etesaṁyeva santike parinibbāyissāmī"ti
ākāsena bhagavato santikaṁ agamāsi. tena vuttaṁ "sucirasseva yena bhagavā
tenupasaṅkamī"ti.
nāmañcāti kasmā nāmaṁ sāveti? therañhi keci sañjānanti, keci na
sañjānanti. tattha thero cintesi "ye maṁ ajānantā `ko esa paṇḍarasīso
obhaggo gopānasivaṅko mahallako satthārā saddhiṁ paṭisanthāraṁ karotī'ti cittaṁ
padūsessanti, te apāyapūrakā bhavissanti. ye pana maṁ jānantā `dasasahassacakkavāḷe
satthā viya paññāto pākaṭo mahāsāvako'ti cittaṁ pasādessanti, te saggūpagā
bhavissantī"ti sattānaṁ apāyamaggaṁ pidahitvā saggamaggaṁ vivaranto nāmaṁ sāveti.
buddhānubuddhoti buddho paṭhamaṁ 2- cattāri saccāni bujjhi, pacchā thero,
tasmā buddhānubuddhoti vuccati. tibbanikkamoti bāḷhaviriyo. vivekānanti tiṇṇaṁ
vivekānaṁ. tevijjo, cetopariyāyakovidoti chasu abhiññāsu catasso vadati.
itarā dve kiñcāpi na vuttā, thero pana chaḷabhiññova. imissā ca gāthāya
pariyosāne parisā sannisīdi. parisāya sannisinnabhāvaṁ ñatvā thero satthārā
saddhiṁ paṭisanthāraṁ katvā "parikkhīṇā me bhante āyusaṅkhārā, parinibbāyissāmī"ti
parinibbānakālaṁ anujānāpesi. kattha parinibbāyissasi koṇḍaññāti. upaṭṭhākehi
me bhante hatthināgehi dukkaraṁ kataṁ, tesaṁ santiketi. satthā anujāni.
thero dasabalaṁ padakkhiṇaṁ katvā "pubbaṁ tamme bhante paṭhamadassanaṁ,
idaṁ pacchimadassanan"ti paridevante mahājane satthāraṁ vanditvā nikkhamitvā
dvārakoṭṭhake ṭhito "mā socittha mā paridevittha, buddhā vā hontu
buddhasāvakā vā, uppannā saṅkhārā abhijjanakā nāma natthī"ti mahājanaṁ
ovaditvā passantasseva mahājanassa vehāsaṁ abbhuggamma mandākinitīre otaritvā

footnote: 1 chaßēéa. tenassetaṁ 2 sī. satthā paṭhamaṁ, chaßēéa. paṭhamaṁ satthā

page number: 269

pokkharaṇiyaṁ nhātvā nivatthanivāsano katuttarāsaṅgo senāsanaṁ saṁsāmetvā
phalasamāpattiyā tayo yāme vītināmetvā balavapaccūsasamaye parinibbāyi. therassa
saha parinibbānā himavati sabbarukkhā pupphehi ca phalehi ca onatavinatā ahesuṁ.
vārikanāgo therassa parinibbutabhāvaṁ ajānanto pātova mukhodakadantakaṭṭhāni
upaṭṭhapetvā vattaṁ katvā khādanīyaphalāni āharitvā caṅkamanakoṭiyaṁ aṭṭhāsi. so
yāva suriyuggamanā therassa nikkhamanaṁ apassanto "kinnu kho etaṁ, pubbe
ayyo pātova caṅkamati mukhaṁ dhovati, ajja pana paṇṇasālātopi na nikkhamatī"ti
kuṭidvāraṁ kampetvā 1- olokento theraṁ nisinnakameva disvā hatthaṁ pasāretvā
parāmasitvā assāsapassāse pariyesanto tesaṁ appavattibhāvaṁ ñatvā "parinibbuto
thero"ti soṇḍaṁ mukhe pakkhipitvā mahāravaṁ viravi. sakalahimavanto ekaninnādo
ahosi. aṭṭha nāgasahassāni sannipatitvā theraṁ jeṭṭhaṭhakanāgassa kumbhe
nisīdāpetvā supupphitarukkhasākhaṁ 2- gahetvā parivāretvā sakalahimavantaṁ
anuvicaritvā sakaṭṭhānameva āgatā.
sakko vissukammaṁ 3- āmantesi "tāta amhākaṁ jeṭṭhabhātā parinibbuto,
sakkāraṁ karissāma, navayojanikaṁ sabbaratanamayaṁ kūṭāgāraṁ māpehī"ti. so tathā
katvā theraṁ tattha nipajjāpetvā hatthināgānaṁ adāsi. te kūṭāgāraṁ ukkhipitvā
tiyojanasahassaṁ himavantaṁ punappunaṁ āvijjhiṁsu. 4- tesaṁ hatthato ākāsaṭṭhakā devā
gahetvā sādhukīḷitaṁ kīḷiṁsu. tato vassavalāhakā sītavalāhakā vātavalāhakā 5-
cātummahārājikā tāvatiṁsāti etenupāyena yāva brahmalokā kūṭāgāraṁ agamāsi,
puna brahmāno devānanti anupubbena hatthināgānaṁyeva kūṭāgāraṁ adaṁsu. ekekā
devatā caturaṅgulimattacandanaghaṭikaṁ āhari, citako navayojaniko ahosi. kūṭāgāraṁ
citakaṁ āropayiṁsu. pañca bhikkhusatāni ākāsenāgantvā sabbarattiṁ sajjhāyamakaṁsu.
anuruddhatthero dhammaṁ kathesi, bahūnaṁ devatānaṁ dhammābhisamayo ahosi. punadivase
aruṇuggamanavelāyameva citakaṁ nibbāpetvā sumanamakulavaṇṇānaṁ dhātūnaṁ parissāvanaṁ
pūretvā bhagavati nikkhamitvā veḷuvanavihārakoṭṭhakaṁ sampatte āharitvā satthu

footnote: 1 sī., ma. vivaritvā 2 supupphitarukkhasākhā, i. supupphitaṁ rukkhasākhaṁ
footnote: 3 cha., i. vissakammaṁ, ma. visukammaṁ 4 sī., i. anuvijjhiṁsu 5 chaßēéa. uṇhavalāhakā

page number: 270

hatthe ṭhapayiṁsu. satthā dhātuparissāvanaṁ gahetvā paṭhaviyā hatthaṁ pasāresi, mahāpaṭhaviṁ
bhinditvā rajatabubbuḷasadisaṁ cetiyaṁ nikkhami. satthā sahatthena cetiye dhātuyo
nidhesi. ajjāpi kira taṁ cetiyaṁ dharatiyevāti. navamaṁ.
10. moggallānasuttavaṇṇanā
[218] dasame samannesatīti pariyesati paccavekkhati. nagassāti pabbatassa.
muninti buddhamuniṁ. dukkhassa pāragunti dukkhapāragataṁ. samannesanti samannesanto.
evaṁ sabbaṅgasampannanti evaṁ sabbaguṇasampannaṁ. anekākārasampannanti anekehi
guṇehi samannāgataṁ. dasamaṁ.
11. gaggarāsuttavaṇṇanā
[219] ekādasame tyāssudanti te assudaṁ. assudanti nipātamattaṁ.
vaṇṇenāti sarīravaṇṇena. yasasāti 1- parivārena. vigatamalova 2- bhāṇumāti vigatamalo
ādicco viya. ekādasamaṁ.
12. vaṅgīsasuttavaṇṇanā
[220] dvādasame āyasmāti piyavacanaṁ. vaṅgīsoti tassa therassa nāmaṁ.
so kira pubbe padumuttarakāle paṭibhāṇasampannasāvakaṁ disvā dānaṁ datvā patthanaṁ
katvā kappasatasahassaṁ pāramiyo pūretvā amhākaṁ bhagavato kāle sakalajambūdīpe
vādakāmatāya jambūsākhaṁ parikkhipitvā 3- ekena paribbājakena saddhiṁ vādaṁ katvā
vāde jayaparājayānubhāvena teneva paribbājakena saddhiṁ saṁvāsaṁ kappetvā vasamānāya
ekissā paribbājikāya kucchimhi nibbatto vayaṁ āgamma 4- mātito pañcavādasataṁ,
pitito pañcāti 4- vādasahassaṁ uggaṇhitvā vicarati. ekaṁ ca vijjaṁ jānāti, yaṁ
vijjaṁ parijappitvā matānaṁ sīsaṁ aṅguliyā paharitvā "asukaṭṭhāne nibbatto"ti
jānāti. so anupubbena gāmanigamādīsu vicaranto pañcahi māṇavasatehi saddhiṁ
sāvatthiṁ anuppatto nagaradvāre sālāyaṁ nisīdi. 5-

footnote: 1 ka. yasenāti 2 ka. vītamalova... 3 chaßēéa. pariharitvā
footnote: 4-4 chaßēéa. mātito pañcavādasatāni, pitito pañcavādasatānīti 5 chaßēéa. nisīdati

page number: 271

tadā ca nagaravāsino purebhattaṁ dānaṁ datvā pacchābhattaṁ suddhuttarāsaṅgā
gandhamālādihatthā dhammassavanāya vihāraṁ gacchanti. māṇavo disvā "kahaṁ gacchathā"ti
pucchi. te "dasabalassa santike 1- dhammassavanāyā"ti āhaṁsu. sopi saparivāro
tehi saddhiṁ gantvā paṭisanthāraṁ katvā ekamantaṁ aṭṭhāsi. atha naṁ bhagavā āha
"vaṅgīsa bhaddakaṁ kira sippaṁ jānāsī"ti. "bho gotama ahaṁ bahusippaṁ jānāmi,
tumhe kataraṁ sandhāya vadathā"ti. chavadūsakasippanti. 2- āma bho gotamāti. athassa
bhagavā attano ānubhāvena niraye nibbattassa sīsaṁ dassetvā "vaṅgīsa ayaṁ kahaṁ
nibbatto"ti pucchi. so mantaṁ jappitvā aṅguliyā paharitvā "niraye"ti āha.
"sādhu vaṅgīsa sukathitan"ti. devaloke nibbattassa sīsaṁ dassesi. tampi so
tatheva byākāsi. athassa khīṇāsavassa sīsaṁ dassesi. so punappunaṁ mantaṁ
parivattetvāpi aṅguliyā pariharitvāpi nibbattaṭṭhānaṁ na passati.
atha naṁ bhagavā "kilamasi vaṅgīsā"ti āha. āma bho gotamāti. punappunaṁ
upadhārehīti. tathā karontopi adisvā "tumhe bho gotama jānāthā"ti āha.
āma vaṅgīsa maṁ nissāya cesa gato, 3- ahamassa gatiṁ jānāmīti. mantena jānāsi bho
gotamāti. āma vaṅgīsa ekena manteneva jānāmīti. bho gotama mayhaṁ mantena
imaṁ mantaṁ dethāti. amūliko 4- vaṅgīsa mayhaṁ mantoti. detha bho gotamāti. na
sakkā mayhaṁ santike apabbajitassa dātunti. so antevāsike āmantesi "tātā
samaṇo gotamo atirekasippaṁ jānāti, ahaṁ imassa santike pabbajitvā sippaṁ
gaṇhāmi, tato sakalajambūdīpe amhehi bahutaraṁ jānanto nāma na bhavissati.
tumhe yāva ahaṁ āgacchāmi, tāva anukkaṇṭhitvā viharathā"ti 5- te uyyojetvā
"pabbājetha man"ti āha. satthā nigrodhakappassa paṭipādesi. thero taṁ
attano vasanaṭṭhānaṁ netvā pabbājesi. so pabbajitvā satthu santikaṁ āgamma
vanditvā ṭhito "sippaṁ me 6- dethā"ti yāci. vaṅgīsa tumhe sippaṁ gaṇhantā
aloṇabhojanathaṇḍilaseyyādīhi parikammaṁ katvā taṁ 7- gaṇhatha, imassāpi sippassa

footnote: 1 chaßēéa. santikaṁ 2 sī., ī. chavarūpakasippaṁ
footnote: 3 sī. yaṁ nissāya ceva bhavo, i. maṁ nissāya esa kato 4 i. amūlako
footnote: 5 chaßēéa. vicarathāti 6 chaßēéa. ayaṁ pāṭho na dissati 7 chaßēéa. ayaṁ pāṭho na dissati

page number: 272

parikammaṁ atthi, taṁ tāva karohīti. sādhu bhanteti. athassa satthā
dvattiṁsākārakammaṭṭhānaṁ ācikkhi. so taṁ anulomapaṭilomaṁ manasikaronto vipassanaṁ
vaḍḍhetvā anukkamena arahattaṁ pāpuṇi.
vimuttisukhaṁ paṭisaṁvedīti evaṁ arahattaṁ patvā vimuttisukhaṁ paṭisaṁvedento.
kāveyyamattāti kāveyyena kabbakaraṇena mattā. khandhāyatanadhātuyoti imāni
khandhādīni pakāsento dhammaṁ desesi. ye niyāmagataddasāti ye niyāmagatā ceva
niyāmaddasā ca. svāgatanti suāgamanaṁ. iddhipattomhīti iminā iddhividhiñāṇaṁ
gahitaṁ. cetopariyāyakovidoti iminā cetopariyañāṇaṁ. dibbasotaṁ pana avuttampi
gahitameva hoti. evaṁ cha abhiññā patto eso mahāsāvakoti veditabbo.
dvādasamaṁ.
iti vaṅgīsasaṁyuttavaṇṇanā niṭṭhitā.
----------------

page number: 273

9. vanasaṁyutta
1. vivekasuttavaṇṇanā
[221] vanasaṁyuttassa paṭhame kosalesu viharatīti satthu santike kammaṭṭhānaṁ
gahetvā tassa janapadassa sulabhabhikkhatāya tattha gantvā viharati. saṁvejetukāmāti
vivekaṁ paṭipajjāpetukāmā. vivekakāmoti tayo viveke patthayanto. niccharatī
bahiddhāti bāhiresu puthuttārammaṇesu carati. jano janasminti tvaṁ jano aññasmiṁ
jane chandarāgaṁ vinayassu. pajahāsīti pajaha. bhavāsīti bhava. sataṁ taṁ sārayāmaseti 1-
satimantaṁ paṇḍitaṁ taṁ mayaṁpi sārayāma, 2- sataṁ vā dhammaṁ mayantaṁ sārayāmāti attho.
pātālarajoti appatiṭṭhaṭṭhena pātālasaṅkhāto kilesarajo. mā taṁ kāmarajoti ayaṁ
kāmarāgarajo taṁ mā avahari, apāyameva mā netūti attho. paṁsukuṇḍitoti 3-
paṁsumakkhito. vidhunanti vidhunanto. sitaṁ rajanti sarīralaggaṁ rajaṁ. saṁvegamāpādīti
devatāpi nāma maṁ evaṁ sāretīti. 4- vivekamāpanno, uttamaviriyaṁ vā paggayha
paramavivekaṁ maggameva paṭipannoti. paṭhamaṁ.
2. upaṭṭhānasuttavaṇṇanā
[222] dutiye supatīti ayaṁ kira khīṇāsavo, so dūre bhikkhācāragāmaṁ
gantvā āgato paṇṇasālāya pattacīvaraṁ paṭisāmetvā avidūre jātasaraṁ otaritvā
gattāni utuṁ gāhāpetvā divāṭṭhānaṁ sammajjitvā tattha nīcamañcakaṁ paññāpetvā
niddaṁ anokkamantova nipanno. khīṇāsavassāpi hi kāyadaratho hotiyevāti tassa
vinodanatthaṁ, taṁ sandhāya supatīti vuttaṁ. ajjhabhāsīti "ayaṁ bhikkhu satthu santike
kammaṭṭhānaṁ gahetvā divā supati, divāsoppañca nāmetaṁ vaḍḍhitaṁ diṭṭhadhammika-
samparāyikaṁ atthaṁ nāsetī"ti maññamānā "codessāmi nan"ti cintetvā abhāsi.
āturassāti jarāturo rogāturo kilesāturoti tayo āturā, tesu
kilesāturaṁ sandhāyevamāha. sallaviddhassāti savisena sattisallena viya
avijjāvisaṭṭhena 5- taṇhāsallena hadaye viddhassa. ruppatoti ghaṭiyamānassa. 6-

footnote: 1 sī. sādayāmaseti 2 sī. sādayāma 3 chaßēéa. paṁsukunthitoti, i. paṁsukuṇṭhitoti
footnote: 4 sī., ma., i. sāvetīti 5 sī., i. avijjāvisadiddhena, chaßēéa. avijjāvisaviṭṭhena
footnote: 6 chaßēéa., i. ghaṭṭiyamānassa

page number: 274

idānissa kāmesu ādīnavaṁ kathayantī aniccātiādimāha. tattha asitanti
taṇhādiṭṭhinissayena anissitaṁ. kasmā pabbajitaṁ tapeti evarūpaṁ khīṇāsavaṁ divāsoppaṁ
na tapati, tādisaṁ pana kasmā na tapessatīti vadati. therasseva ca 1- etaṁ
vacanaṁ, tasmā ayamettha attho:- baddhesu 2- muttaṁ asitaṁ mādisaṁ khīṇāsavaṁ pabbajitaṁ
kasmā divāsoppaṁ tape, na tapatīti. 3- sesagāthāsupi eseva nayo. devatāya hi
vacanapakkhe "evarūpaṁ khīṇāsavaṁ pabbajitaṁ divāsoppaṁ na tapati, 4- tādisaṁ pana
kasmā tapessati, tapessatiyevā"ti attho. 5- therassa vacanapakkhe "evarūpaṁ mādisaṁ
khīṇāsavaṁ pabbajitaṁ kasmā divāsoppaṁ tape, na tapatiyevā"ti attho. ayaṁ panettha
anuttānapadavaṇṇanā. vinayāti vinayena. samatikkamāti vaṭṭamūlikāya avijjāya
samatikkamena. taṁ ñāṇanti taṁ catusaccañāṇaṁ. paramodātanti 6- paramaparisuddhaṁ.
pabbajitanti evarūpena ñāṇena samannāgataṁ pabbajitaṁ. vijjāyāti catutthamaggavijjāya.
āraddhavīriyanti paggahitaviriyaṁ paripuṇṇaviriyaṁ. dutiyaṁ.
3. kassapagottasuttavaṇṇanā
[223] tatiye chetanti 7- ekaṁ migaluddakaṁ. ovadatīti so kira migaluddako
pātova bhuñjitvā "mige vadhissāmī"ti araññaṁ paviṭṭho ekaṁ rohitamigaṁ disvā
"sattiyā naṁ paharissāmī"ti anubandhamāno therassa paṭhamasutte vuttanayeneva
divāvihāre 8- nisinnassa avidūrena pakkamati. atha naṁ thero "upāsaka pāṇātipāto
nāmesa apāyasaṁvattaniko appāyukasaṁvattaniko, sakkā aññenapi kasivaṇijjādinā
kammena dārābharaṇaṁ kātuṁ, mā evarūpaṁ kakkhaḷaṁ kammaṁ karohī"ti āha. sopi
"mahāpaṁsukūlikatthero kathetī"ti gāravena ṭhatvā sotuṁ āraddho. athassa sotukāmataṁ
janessāmī"ti so 9- aṅguṭṭhakaṁ jālāpesi. so akkhīhipi passati, kaṇṇehipi suṇāti,
cittaṁ panassa "asukaṭṭhānaṁ migo gato bhavissati, asukatitthaṁ otiṇṇo, tattha

footnote: 1 chaßēéa., i. vā 2 sī. khandhesu ma., i. bandhesu 3 sī. divā soppaṁ tapessatīti,
footnote: chaßēéa. tapessatīti, i. tappessatīti 4 i. tappati
footnote: 5 i. tappissati tappissati evāti attho 6 sī. paramavodānanti, chaßēéa. paramodānanti

7 sī., i. cetanti 8 chaßēéa. divāvihāraṁ 9 chaßēéa., i. thero

page number: 275

naṁ gantvā ghātetvā yāvadicchakaṁ maṁsaṁ khāditvā sesaṁ kājenādāya gantvā
puttake tosessāmī"ti evaṁ migasseva anupadaṁ dhāvati. evaṁ vikkhittacittassa taṁ
dhammaṁ desentaṁ theraṁ sandhāya vuttaṁ "ovadatī"ti. ajjhabhāsīti "ayaṁ thero
adāruṁ tacchanto viya akhette vappento viya attanopi kammaṁ nāseti,
etassāpi, codessāmi nan"ti abhāsi.
appapaññanti nippaññaṁ. acetasanti kāraṇajānanasatthena cittena rahitaṁ.
mandovāti andhabālo viya. suṇātīti tava dhammakathaṁ suṇāti. na vijānātīti
atthamassa na jānāti. āloketīti tava pothujjanikaiddhiyā jalantaṁ aṅguṭṭhakaṁ
āloketi. na passatīti ettha "neva telaṁ na vaṭṭi na dīpakapallikā, therassa
pana ānubhāvenāyaṁ jalatī"ti imaṁ kāraṇaṁ na passati. dasa pajjoteti dasasu
aṅgulīsu dasa padīpe. rūpānīni kāraṇarūpāni. cakkhūti paññācakkhu. saṁvegamāpādīti
kimme imināti viriyaṁ paggayha paramavivekaṁ arahattamaggaṁ paṭipajji. tatiyaṁ.
4. sambahulasuttavaṇṇanā
[224] catutthe sambahulāti bahū suttantikā ābhidhammikā vinayadharā ca.
viharantīti satthu santike kammaṭṭhānaṁ gahetvā viharanti. pakkamiṁsūti te kira tasmiṁ
janapade aññataraṁ gāmaṁ upasaṅkamante disvāva manussā pasannacittā āsanasālāya
kojavattharaṇādīni 1- paññāpetvā yāgukhajjakaṁ 2- datvā upanisīdiṁsu. mahāthero ekaṁ
dhammakathikaṁ "dhammaṁ kathehī"ti āha. so cittadhammakathaṁ kathesi. manussā pasīditvā
bhojanavelāya paṇītabhojanaṁ adaṁsu. mahāthero manuññaṁ bhattānumodanaṁ akāsi.
manussā bhiyyoso mattāya pasannā "idheva bhante temāsaṁ vasathā"ti paṭiññaṁ
kāretvā gamanāgamanasampanne ṭhāne senāsanāni kāretvā catūhi paccayehi
upaṭṭhahiṁsu. mahāthero vassūpanāyikadivase bhikkhū ovadi "āvuso tumhehi garukassa
satthu santike kammaṭṭhānaṁ gahitaṁ, buddhapātubhāvo nāma dullabho māsassa aṭṭha
divase dhammassavanaṁ katvā gaṇasaṅgaṇikaṁ pahāya appamattā viharathā"ti. te tato

footnote: 1 i. kojavaṭṭharaṇādīni 2 chaßēéa. yāgukhajjakāni, i. yāgukhajjakādīni

page number: 276

paṭṭhāya yuñjanti ghaṭenti. kadāci sabbarattikaṁ 1- dhammassavanaṁ karonti, kadāci
pañhaṁ vissajjenti, kadāci padhānaṁ karonti. tesaṁ dhammassavanadivase dhammaṁ
kathentānaṁyeva aruṇaṁ 2- uggacchati. pañhavissajjanadivase byatto bhikkhu pañhaṁ
pucchati, paṇḍito vissajjetīti pucchanavissajjanaṁ karontānaṁyeva. padhānadivase
suriyatthaṅgamane gaṇḍiṁ paharitvāva caṅkamaṁ otaritvā padhānaṁ karontānaṁyeva. te evaṁ
vassaṁ vasitvā pavāretvā pakkamiṁsu. taṁ sandhāyetaṁ vuttaṁ. paridevamānāti "idāni
tathārūpaṁ madhuraṁ dhammassavanapañhakathanaṁ 3- kuto labhissāmī"tiādīni vatvā rodamānā.
khāyatīti paññāyati upaṭṭhāti. kometi kahaṁ ime. vajjibhūmiyāti
vajjīraṭṭhābhimukhagatā. 4- magā 5- viyāti yathā magā tasmiṁ pabbatapāde vā vanasaṇḍe
vā vicarantā "idaṁ amhākaṁ mātusantakaṁ pitusantakaṁ paveṇiāgatan"ti agahetvā
yattheva nesaṁ gocaraphāsutā ca hoti paripanthābhāvo ca, tattha viharanti. evaṁ
aniketā agehā bhikkhavopi "ayaṁ āvuso amhākaṁ ācariyūpajjhāyānaṁ santako
paveṇiāgato"ti agahetvā yattheva nesaṁ utusappāyaṁ bhojanasappāyaṁ senāsanasappāyaṁ
puggalasappāyaṁ 6- dhammassavanasappāyaṁ ca sulabhaṁ hoti, tattha viharanti. catutthaṁ.
5. ānandasuttavaṇṇanā
[225] pañcame ānandoti dhammabhaṇḍāgāriko thero. 7- ativelanti
atikkantaṁ velaṁ. gihisaññattibahuloti rattiṁ ca divā ca bahukālaṁ gihī
saññāpayanto. bhagavati hi parininbute mahākassapatthero theraṁ āha "āvuso
mayaṁ rājagahe vassaṁ upagantvā dhammaṁ saṅgāyissāma, gaccha tvaṁ araññaṁ pavisitvā
uparimaggattayatthāya vāyāmaṁ karohī"ti. so bhagavato pattacīvaraṁ ādāya kosalaraṭṭhaṁ
gantvā ekasmiṁ araññāvāse vasitvā punadivase ekaṁ gāmaṁ pāvisi. manussā
theraṁ disvā "bhante ānanda tumhe pubbe satthārā saddhiṁ āgacchatha, ajja

footnote: 1 sī. sabbarattiṁ 2 chaßēéa. aruṇo
footnote: 3 chaßēéa. madhuraṁ dhammassavanaṁ pañhākathanaṁ, i. madhuradhammassavanaṁ pañhakathaṁ
footnote: 4 chaßēéa., i. vajjiraṭṭhābhimukhā gatā 5 kaßēáakkaṭā, evamuparipi

6 chaßēéa. puggalasappāyaṁ senāsanasappāyaṁ, i. ime pāṭhā na dissanti
7 chaßēéa., i. dhammabhaṇḍāgārikatthero

page number: 277

ekakāva āgatā, 1- kahaṁ satthāraṁ ṭhapetvā āgatattha, idāni kassa pattacīvaraṁ
gahetvā vicaratha, kassa mukhodakaṁ dantakaṭṭhaṁ detha, pariveṇaṁ sammajjatha, vattapaṭivattaṁ
karothā"ti bahuṁ vatvā parideviṁsu. thero "āvuso mā socittha, mā paridevittha,
aniccā vata 2- saṅkhārā"tiādīni vatvā te saññāpetvā katabhattakicco 3-
vasanaṭṭhānameva gacchati. manussā sāyaṁpi tattha gantvā tatheva paridevanti. theropi
tatheva ovadati. taṁ sandhāyetaṁ vuttaṁ. ajjhabhāsīti "ayaṁ thero bhikkhusaṁghassa kathaṁ
sutvā `samaṇadhammaṁ karissāmī'ti araññaṁ pavisitvā idāni gihī saññāpento
viharati satthu sāsanaṁ asaṅgahitapuppharāsi viya ṭhitaṁ, dhammasaṅgahaṁ na karoti
codessāmi nan"ti cintetvā abhāsi.
pasakkiyāti pavisitvā. hadayasmiṁ opiyāti kiccato ca ārammaṇato ca
hadayamhi pakkhipitvā. "nibbānaṁ pāpuṇissāmī"ti viriyaṁ karonto nibbānaṁ kiccato
hadayamhi opeti nāma, nibbānārammaṇaṁ pana samāpattiṁ appetvā nisīdanto
ārammaṇato. tadubhayaṁpi sandhāyesā bhāsati. jhāyāti dvīhi jhānehi jhāyitā 4-
bhava. pīḷipīḷikāti 5- ayaṁ gihīhi saddhiṁ pīḷipīḷikathā. 6- pañcamaṁ.
6. anuruddhasuttavaṇṇanā
[226] chaṭṭhe purāṇadutiyikāti anantare attabhāve aggamahesī. sobhasīti
pubbepi sobhasi, idānipi sobhasi. duggatāti na gatiduggatiyā 7- duggatā. tā hi
sugatiyaṁ ṭhitā sampattiṁ anubhavanti, paṭipattiduggatiyā pana duggatā. tato cutā
hi tā nirayepi uppajjantīti 8- duggatā. patiṭṭhitāti sakkāyasmiṁ hi patiṭṭhahanto
aṭṭhahi kāraṇehi patiṭṭhāti:- ratto rāgavasena patiṭṭhāti, duṭṭho dosavasena,
muḷho mohavasena, vinibandho mānavasena, parāmaṭṭho diṭṭhivasena, thāmagato
anusayavasena, aniṭṭhaṅgato vicikicchāvasena, vikkhepagato uddhaccavasena patiṭṭhāti.
tāpi evaṁ patiṭṭhitāva. naradevānanti devanarānaṁ.

footnote: 1 i. ekakova āgato 2 chaßēéa., i. ayaṁ sadado na dissati
footnote: 3 chaßēéa., i. bhattakiccāvasāne 4 chaßēéa. jhāyiko 5 chaßēéa. biḷibiḷikāti
footnote: 6 chaßēéa. biḷibiḷikathā 7 sī., ma. paṭipattiduggatiyā 8 chaßēéa. upapajjantīti

page number: 278

natthidānīti sā kira devadhītā there balavasinehā ahosi, paṭiggantuṁ
nāsakkhi. kālena āgantvā pariveṇaṁ sammajjati, mukhodakaṁ dantakaṭṭhaṁ
pānīyaparibhojanīyaṁ upaṭṭhapeti. thero anāvajjanena paribhuñjati. ekasmiṁ divase therassa
jiṇṇacīvarassa coḷakabhikkhaṁ carato saṅkārakūṭe dibbadussaṁ ṭhapetvā pakkāmi. thero
taṁ disvā ukkhipitvā olokento dussantaṁ disvā "dussametan"ti ñatvā "alaṁ
ettāvatā"ti aggahesi. tenevassa 1- cīvaraṁ niṭṭhāsi. atha dve aggasāvakā
anuruddhatthero cāti tayo janā cīvaraṁ kariṁsu. satthā sūciṁ yojetvā adāsi.
niṭṭhitacīvarassa piṇḍāya carato devatā piṇḍapātaṁ samādapesi. sā kālena
ekikā, kālena attadutiyā therassa santikaṁ āgacchati. tadā pana attatatiyā
āgantvā divāṭṭhāne theraṁ upasaṅkamitvā "mayaṁ manāpakāyikā nāma manasā
icchiticchitarūpaṁ māpemā"ti āha. thero "etā evaṁ vadanti, vīmaṁsissāmi, sabbā
nīlakā hontū"ti cintesi. tā therassa manaṁ ñatvā sabbāva nīlavaṇṇā
ahesuṁ, evaṁ pītalohitaodātavaṇṇāti. tato cintayiṁsu "thero amhākaṁ dassanaṁ
assādetī"ti. tā samajjaṁ kātuṁ āraddhā, ekāpi gāyi, ekāpi nacci, ekāpi
accharaṁ pahari. thero indriyāni okkhipi. tato "na amhākaṁ dassanaṁ thero
assādetī"ti ñatvā sinehaṁ vā santhavaṁ vā alabhamānā nibbinditvā
gantumāraddhā. thero tāsaṁ gamanabhāvaṁ ñatvā "mā punappunaṁ āgacchiṁsū"ti arahattaṁ
byākaronto imaṁ gāthamāha. tattha vikkhīṇoti khīṇo. jātisaṁsāroti tattha tattha
jātisaṅkhāto saṁsāro. chaṭṭhaṁ.
7. nāgadattasuttavaṇṇanā
[227] sattame atikālenāti sabbarattiṁ niddāyitvā balavapaccūse
koṭisammajjaniyā 2- thokaṁ sammajjitvā mukhaṁ dhovitvā yāgubhikkhatthāya pātova
pavisati. atidivāti yāguṁ ādāya āsanasālaṁ gantvā pivitvā ekasmiṁ ṭhāne
nipanno niddāyitvā "manussānaṁ bhojanavelāya paṇītabhikkhaṁ labhissāmī"ti upakaṭṭhe

footnote: 1 i. teneva 2 chaßēéa.,i. koṭisammuñjaniyā

page number: 279

majjhantike uṭṭhāya dhammakarakena 1- udakaṁ gahetvā akkhīni puñchitvā 2- piṇḍāya
caritvā yāvadatthaṁ bhuñjitvā majjhantike vītivatte paṭikkamati. divā ca āgantvāti
atikāle paviṭṭhena nāma aññehi bhikkhūhi paṭhamataraṁ āgantabbaṁ hoti, tvaṁ pana
ativiya divā āgantvā āgatāsīti 3- bhāyāmi nāgadattanti taṁ nāgadattaṁ ahaṁ bhāyāmi.
suppagabbhanti suṭṭhu pagabbhaṁ. kulesūti khattiyakulādiupaṭṭhākakulesu. sattamaṁ.
8. kulagharaṇīsuttavaṇṇanā
[228] aṭṭhame ajjhogāḷhappattoti ogāhappato. so kira satthu
santike kammaṭṭhānaṁ gahetvā taṁ vanasaṇḍaṁ pavisitvā dutiyadivase gāmaṁ piṇḍāya
pāvisi pāsādikehi abhikkantādīhi. aññataraṁ kulaṁ tassa iriyāpathe pasīditvā
pañcapatiṭṭhitena vanditvā piṇḍapātaṁ adāsi. bhattānumodanaṁ puna sutvā atirekataraṁ
pasīditvā "bhante niccakālaṁ idheva bhikkhaṁ gaṇhathā"ti nimantesi. thero
adhivāsetvā tesaṁ āhāraṁ paribhuñjamāno viriyaṁ paggayha ghaṭento arahattaṁ
patvā cintesi "bahūpakāraṁ me etaṁ kulaṁ, aññattha gantvā kiṁ karissāmī"ti
phalasamāpattisukhaṁ anubhavanto tattheva vasi. ajjhabhāsīti sā kira therassa
khīṇāsavabhāvaṁ ajānantī cintesi "ayaṁ thero neva aññaṁ gāmaṁ gacchati, na aññaṁ
gharaṁ, na rukkhamūlāasanasālādīsu nisīdati, niccakālaṁ gharaṁ pavisitvāva nisīdati, ubho
cete 4- ogādhappattā patigādhappattā, kadāci esa imaṁ kulaṁ dūseyya, codessāmi
nan"ti. tasmā abhāsi.
saṇṭhāneti nagaradvārassa āsanne 5- manussānaṁ bhaṇḍakaṁ otāretvā
visamanaṭṭhāne. saṅgammāti samāgantvā. mantentīti kathenti. mañca tañcāti maṁ
ca kathenti, taṁ ca kathenti. kimantaranti kiṁ kāraṇaṁ. bahū hi saddā paccūhāti
bahukā ete lokasmiṁ paṭilomasaddā. na tenāti tena kāraṇena, tena vā
tapassinā na maṅku hotabbaṁ. na hi tenāti na hi tena parehi vuttavacanena

footnote: 1 sī. dhammakārakena, chaßēéa. dhamamakaraṇena 2 chaßēéa. pamajjitvā, i. sammajjitvā
footnote: 3 sī., i. gatoti 4 chaßēéa.,i. ubho pete 5 sī.āsanne ṭhāne

page number: 280

satto kilissati, attanā katena pana pāpakammeneva kilissatīti dasseti. vātamigo
yathāti yathā vane vātamigo vāteritānaṁ paṇṇādīnaṁ saddena paritasati, 1- evaṁ
so 2- saddaparittāsī hotīti attho. nāssa sampajjate vatanti tassa lahucittassa
vattaṁ na sampajjati. thero pana khīṇāsavattā sampannavattoti veditabbo. aṭṭhamaṁ.
9. vajjīputtasuttavaṇṇanā
[229] navame vajjīputtakoti vajjīraṭṭhe rājaputto chattaṁ pahāya
pabbajito. sabbaratticāroti kattikanakkhattaṁ ghosetvā sakalanagaraṁ dhajapaṭākādīhi
paṭisaṇḍetvā pavattito sabbaratticāro. idaṁ hi nakkhattaṁ yāva cātummahārājikehi
ekābaddhaṁ hoti. tūriyatāḷitavāditanigghosasaddanti bheriāditūriyānaṁ tāḷitānaṁ
vīṇādīnañca vāditānaṁ vīṇādīnañca vāditānaṁ nigghosasaddaṁ. abhāsīti vesāliyaṁ kira
satta rājasahassāni sattasatāni satta ca rājāno, tattakāva tesaṁ
uparājasenāpatiādayo, tesu alaṅkatapaṭiyattesu nakkhattakīḷanatthāya vīthiṁ otiṇṇesu
saṭṭhīhatthe mahācaṅkame caṅkamamāno nabhamajjhe ṭhitaṁ candaṁ disvā caṅkamakoṭiyaṁ phalakaṁ
nissāya ṭhito abhāsi. apaviddhaṁva vanasmiṁ dārukanti vatthaveṭhanālaṅkāravirahitattā
vane chaḍḍitadārukaṁ viya jātaṁ. pāpiyoti lāmakataro amhehi añño koci
atthi. pihayantīti thero āraññiko paṁsukūliko piṇḍapātiko sapadānacāriko
appiccho santuṭṭhoti bahū tuyhaṁ patthayantīti attho. saggagāminanti saggaṁ
gacchantānaṁ gatānaṁpi. navamaṁ.
10. sajjhāyasuttavaṇṇanā
[230] dasame yaṁ sudanti nipātamattaṁ. sajjhāyabahuloti
nissaraṇapariyattivasena sajjhāyanato bahutaraṁ kālaṁ sajjhāyanto. so kira ācariyassa
divāṭṭhānaṁ sammajjitvā ācariyaṁ udikkhanto tiṭṭhati. atha naṁ āgacchantaṁ disvāva
paccuggantvā pattacīvaraṁ paṭiggahetvā paññattāsane nisinnassa tālavaṇṭavātaṁ
datvā pānīyaṁ āpucchitvā pāde dhovitvā telaṁ makkhetvā vanditvā ṭhito

footnote: 1 chaßēéa. paritassati 2 chaßēéa. yo

page number: 281

uddesaṁ gahetvā yāva suriyaṭṭhaṅgamā sajjhāyaṁ karoti. so nhānakoṭṭhake udakaṁ
upaṭṭhapetvā aṅgārakapalle aggiṁ karoti. ācariyassa nhātvā āgatassa pādesu
udakaṁ puñchitvā piṭṭhiparikammaṁ katvā vanditvā uddesaṁ gahetvā paṭhamayāme
sajjhāyaṁ katvā majjhimayāme sarīraṁ samassāsetvā pacchimayāme uṭṭhāya 1- uddesaṁ
gahetvā yāva aruṇuggamanā sajjhāyaṁ katvā niruddhasaddaṁ khayato 2- sammasati. tato
sesaṁ upādāyarūpaṁ bhūtarūpaṁ nāmarūpanti pañcasu khandhesu vipassanaṁ vaḍḍhetvā
arahattaṁ pāpuṇi. appossukkoti uddesaggahaṇe ca sajjhāyakaraṇe ca 3- nirussukko.
saṅkasāyatīti yassa idāni atthāya ahaṁ sajjhāyaṁ kareyyaṁ, so me attho
matthakaṁ patto. kimme idāni sajjhāyenāti phalasamāpattisukhena kālaṁ ativatteti.
ajjhabhāsīti "kiṁ nu kho therassa 4- aphāsukaṁ jātaṁ, udāhussa ācariyassa, kena
nu kho kāraṇena pubbe viya madhurassarena na sajjhāyatī"ti āgantvā santike
ṭhitā abhāsi.
dhammapadānīti idha sabbaṁpi buddhavacanaṁ adhippetaṁ. nādhīyasīti na sajjhāyasi.
nādiyasītipi 5- pāṭho, na gaṇhāsīti attho. pasaṁsanti dhammabhāṇako pasaṁsaṁ labhati,
ābhidhammiko suttantiko vinayadharoti tassa pasaṁsitāro 6- bhavanti. virāgenāti
ariyamaggena. aññāyāti jānitvā. nikkhepananti tassa diṭṭhasutādino vissajjanaṁ
santo vadantīti dīpeti, na buddhavacanassa ettāvatā "thero buddhavacanaṁ na
vissajjāpetī"ti na niccakālaṁ sajjhāyanakeneva 7- bhavitabbaṁ, sajjhāyitvā pana
"ettakassāhaṁ atthassa vā dhammassa vā ādhāro bhavituṁ samattho"ti ñatvā
vaṭṭadukkhassa antakiriyāya paṭipajjitabbaṁ. dasamaṁ.
11. *- ayonisomanasikārasuttavaṇṇanā
[231] ekadasame akusale vitakketi kāmavitakkādayo tayo mahāvitakke.
ayonisomanasikārāti anupāyamanasikārena. soti so tvaṁ. ayoniso paṭinissajjāti

footnote: 1 chaßēéa. ayaṁ pāṭho na dissati 2 sī.,ma. udayavayato 3 chaßēéa. sajjhāyakaraṇīye ca
footnote: 4 chaßēéa. assa therassa 5 chaßēéa. nādiyasīti vā,iṇa dīyasīti vā 6 chaßēéa. pasaṁsitā
footnote: 7 chaßēéa.,i. sajjhāyanteneva *chaßēéa. akusalavitakka...

page number: 282

etaṁ anupāyamanasikāraṁ vajjehi. satthāranti imāya gāthāya pāsādikaṁ kammaṭṭhānaṁ
katheti. pītisukhamasaṁsayanti ekaṁseneva balavapītiñca sukhañca adhigamissasi. ekādasamaṁ.
12. majjhanhikasuttavaṇṇanā
[232] dvādasame yaṁ vattabbaṁ, taṁ devatāsaṁyutte nandanavagge vuttameva.
dvādasamaṁ.
13. pākatindriyasuttavaṇṇanā
[233] terasamaṁ devaputtasaṁyutte jantudevaputtasutte vitthāritameva. terasamaṁ.
14. *- padumapupphasuttavaṇṇanā
[234] cuddasame ajjhabhāsīti taṁ bhikkhuṁ nāḷe gahetvā padumaṁ
siṅghamānaṁ 1- disvāva "ayaṁ bhikkhu satthu santike kammaṭṭhānaṁ gahetvā samaṇadhammaṁ
kātuṁ araññaṁ paviṭṭho gandhārammaṇaṁ upanijjhāyati, svāyaṁ ajja upasiṅghitvā 2-
svepi punadivasepi upasiṅghissati, evamassa sā gandhataṇhā vaḍḍhitvā diṭṭhadhammika-
samparāyikaṁ atthaṁ nāsessati, mā mayi passantiyā nassatu, codessāmi nan"ti
upasaṅkamitvā abhāsi.
ekaṅgametaṁ theyyānanti thenitabbānaṁ rūpārammaṇādīnaṁ pañcannaṁ
koṭṭhāsānaṁ idaṁ ekaṁ aṅgaṁ, ekakoṭṭhāsoti attho. na harāmīti na gahetvā
gacchāmi. ārāti dūre, nāḷe gahetvā nāmetvā dūre ṭhito upasiṅghāmīti
vadati. vaṇṇenāti kāraṇena.
yvāyanti yo ayaṁ. tasmiṁ kira devatāya saddhiṁ kathenteyeva eko tāpaso
otaritvā bhisakhananādīni kātuṁ āraddho, taṁ sandhāyevamāha. ākiṇṇakammantoti
evaṁ aparisuddhakammanto. akhīṇakammantotipi pāṭho, kakkhalakammantoti attho. na
vuccatīti gandhacoroti vā pupphacoroti vā kasmā na vuccati.

footnote: 1 sī.,i. ghāyamānaṁ 2 cha.,i. upasiṅghaṁ, ma.upasiṅghi *chaßēéa. gandhatthena...

page number: 283

ākiṇṇaluddoti bahupāpo gāḷhapāpo vā, tasmā na vuccati 1- dhāticelaṁva
makkhitoti yathā dhātiyā nivatthakiliṭṭhavatthaṁ uccārapassāvapaṁsumasikaddamādīhi
makkhitaṁ, evameva rāgadosādīhi makkhito. arahāmi vattaveti arahāmi vattuṁ.
devatāya codanā kira sugatānusiṭṭhisadisā, na taṁ lāmakā hīnādhimuttikā
micchāpaṭipannakapuggalā labhanti. tasmiṁ pana attabhāve maggaphalānaṁ bhabbarūpā
puggalā taṁ labhanti. tasmā evamāha.
sucigavesinoti sucīni sīlasamādhiñāṇāni gavesantassa. abbhāmattaṁvāti
valāhakakūṭamattaṁ viya. jānāsīti suddo ayanti jānāsi. vajjāsīti vadeyyāsi.
neva taṁ upajīvāmīti 2- devatā kira cintesi "ayaṁ bhikkhu atthi me hitakāmā
devatā, sā maṁ codessati sāressatīti pamādaṁpi anuyuñjeyya, nāssa nāssa vacanaṁ
sampaṭicchissāmī"ti. tasmā evamāha. tvamevāti tvaṁyeva. jāneyyāti jāneyyāsi.
yenāti yena kammena sugatiṁ gaccheyyāsi, taṁ kammaṁ tvaṁyeva jāneyyāsīti. cuddasamaṁ.
iti vanasaṁyuttavaṇṇanā niṭṭhitā.
--------------

footnote: 1 i. kasmā na vuccati 2 chaßēéa. upajīvāmāti

page number: 284

10. yakkhasaṁyutta
10. yakkhasaṁyutta
1. indakasuttavaṇṇanā
[235] yakkhasaṁyuttassa paṭhame indakassāti indakūṭanivāsino yakkhassa.
yakkhato hi kūṭena, kūṭato ca yakkhena nāmaṁ laddhaṁ. rūpaṁ na jīvanti vadantīti
yadi buddhā rūpaṁ jīvanti na vadanti, yadi rūpaṁ satto puggaloti evaṁ na
vadantīti attho. kathaṁ nvayanti kathaṁ nu ayaṁ. kutassa aṭṭhīyakapiṇḍametīti assa
sattassa aṭṭhī yakapiṇḍañca 1- kuto āgacchati. ettha ca aṭṭhiggahaṇena tīṇi
aṭṭhisatāni, yakapiṇḍaggahaṇena nava maṁsapesisatāni gahitāni. yadi rūpaṁ na jīvo,
athassa imāni ca aṭṭhīni imā ca maṁsapesiyo kuto āgacchantīti pucchati. kathaṁ
nvayaṁ sajjati gabbhasminti 2- kena nu kāraṇena ayaṁ satto mātu kucchismiṁ sajjati
laggati nibbattati. 3- puggalavādī kiresa yakkho, "ekappahāreneva satto mātu
kucchismiṁ nibbattatī"ti gahetvā gabbhaseyyakasattassa mātā macchamaṁsādīni khādati,
sabbāni ekarattivāsena pacitvā pheṇuṁ 4- viya vilīyanti. yadi rūpaṁ satto na
bhaveyya, evameva vilīyeyyāti laddhiyā evamāha. athassa bhagavā "na mātu kucchismiṁ
ekappahāreneva nibbattati, anupubbena pana vaḍḍhatī"ti dassento paṭhamaṁ kalalaṁ
hotītiādimāha. tattha paṭhamanti paṭhamena paṭisandhiviññāṇena saddhiṁ tissoti vā
pussoti vā nāmaṁ natthi. athakho tīhi jātiuṇṇaṁsūhi katasuttagge
saṇṭhitatelabinduppamāṇaṁ kalalaṁ hotīti, 5- yaṁ sandhāya vuttaṁ:-
"tilatelassa yathā bindu sappi maṇḍo anāvilo
evaṁ vaṇṇapaṭibhāgaṁ kalalaṁ sampavuccatī"ti.
kalalā hoti abbudanti tasmā kalalā sattāhaccayena maṁsadhovanaudakavaṇṇaṁ
abbudaṁ nāma hoti, kalalanti nāmaṁ antaradhāyati. vuttampi cetaṁ:-

footnote: 1 chaßēéa. aṭṭhiyakapiṇḍañca 2 chaßēéa. gabbharasminti 3 chaßēéa. tiṭṭhatīti
footnote: 4 chaßēéa. pheṇaṁ 5 chaßēéa. hoti

page number: 285

"sattāhaṁ kalalaṁ hoti paripakkaṁ samūhataṁ
vivaṭṭamānaṁ taṁ bhāvaṁ 1- abbudaṁ nāma jāyatī"ti.
abbudā jāyate pesīti tasmāpi abbudā sattāhaccayena vilīnatipusadisā
pesi nāma sañjāyati. sā maricaphāṇitena dīpetabbā. gāmadārakā 2- hi supakkāni
maricāni gahetvā sāṭakante bhaṇḍikaṁ katvā pīḷetvā maṇḍaṁ ādāya kapāle
pakkhipitvā ātape ṭhapenti, taṁ sukkhamānaṁ sabbabhāgehi muccati. evarūpā pesi
hoti, abbudanti nāmaṁ antaradhāyati. vuttampi cetaṁ:-
"sattāhaṁ abbudaṁ hoti paripakkaṁ samūhataṁ
vivaṭṭamānaṁ taṁ bhāvaṁ 1- pesi ca nāma jāyatī"ti. 3-
pesi nibbattatī ghanoti tato pesito sattahaccayena kukkuṭaṇḍasaṇṭhāno
ghano nāma maṁsapiṇḍo nibbattati, pesīti nāmaṁ antaradhāyati. vuttampi cetaṁ:-
"sattāhaṁ pesi bhavati paripakkaṁ samūhataṁ
vivaṭṭamānaṁ taṁ bhāvaṁ ghano ca nāma jāyati.
yathā kukkuṭiyā aṇḍaṁ samantā parimaṇdalaṁ
evaṁ ghanassa saṇṭhānaṁ nibbattaṁ kammapaccayā"ti.
ghanā pasākhā jāyantīti pañcame sattāhe dvinnaṁ hatthapādānaṁ sīsassa
catthāya pañca pīḷakā jāyanti, yaṁ sandhāya 4- vuttaṁ "pañcime bhikkhave sattāhe
pañca pīḷakā saṇṭhahanti kammato"ti.
ito paraṁ chaṭṭhasattamādīni sattāhāni atikkamma desanaṁ saṅkhipitvā
dvācattāḷīse 5- sattāhe pariṇatakālaṁ gahetvā dassento kesātiādimāha. tattha
kesā lomā nakhāpi cāti dvācattāḷīse sattāhe etāni jāyanti. tena so
tattha yāpetīti tassa hi nābhito uṭṭhitanāḷo mātu udarapaṭalena ekābaddho
hoti, so uppaladaṇḍako viya chiddo, tena āhāraraso saṁsaritvā
āhārasamuṭṭhānaṁ rūpaṁ samuṭṭhāpeti. evaṁ so dasa māse yāpeti. mātu kucchigato

footnote: 1 chaßēéa. tabbhāvaṁ, evamuparipi 2 chaßēéa. gāmadārikā 3 chaßēéa. pesi nāma pajāyati,
footnote: sī., i, pesi nāma ca jāyati 4 chaßēéa., i. sandhāyetaṁ 5 ma. dvācattālīsame

page number: 286

naroti mātu naro kucchigato, 1- kucchiyā abbhantaragatoti attho. iti bhagavā
"evaṁ kho yakkha ayaṁ satto anupubbena mātu kucchiyaṁ vaḍḍhati, na ekappahāreneva
nibbattatī"ti dasseti. paṭhamaṁ.
2. sakkanāmasuttavaṇṇanā
[236] dutiye sakkanāmakoti evaṁnāmako eko yakkho, eso 2- kira
mārapakkhiko yakkho. 3- vippamuttassāti tīhi bhavehi vimuttassa. 4- yadaññanti yaṁ
aññaṁ. vaṇṇenāti kāraṇena. saṁvāsoti ekato vāso, sakhidhammo mittadhammoti
attho. sappaññoti supañño sambuddho. dutiyaṁ.
3. sūcilomasuttavaṇṇanā
[237] tatiye gayāyanti gayāgāme, gayāya avidūre niviṭṭhagāmaṁ upanissāyāti
attho. ßēaṅkitamañceti dīghamañce pādamajjhe vijjhitvā aṭaniyo pavesetvā
katamañce. tassa "idaṁ upari, idaṁ heṭṭhā"ti natthi, parivattetvā atthatopi
tādisova hoti, taṁ devaṭṭhāne ṭhapenti. catunnaṁ pāsāṇānaṁ upari pāsāṇaṁ attharitvā
katagehaṁ 5- "ṭaṅkitamañco"ti vuccati. sūcilomassāti kathinasūcisadisalomassa.
so kira kassapassa bhagavato sāsane pabbajitvā dūraṭṭhānato āgato sedamalaggahitena
gattena supaññattaṁ saṁghikamañcaṁ anādarena apaccattharitvā nipajji, tassa
parisuddhasīlassa taṁ kammaṁ suddhavatthe kāḷakaṁ viya ahosi. so tasmiṁ attabhāve visesaṁ
nibbattetuṁ asakkonto kālaṁ katvā gayāgāmadvāre saṅkāraṭṭhāne yakkho hutvā
nibbatti nibbattamattasseva cassa sakalasarīraṁ kathinasūcīhi gavaccitaṁ 6- viya jātaṁ.
athekadivasaṁ bhagavā paccūsasamaye lokaṁ volokento taṁ yakkhaṁ paṭhamāvajjanasseva 7-
āpāthaṁ āgataṁ disvā "ayaṁ ekaṁ buddhantaraṁ mahādukkhaṁ anubhavi,
kinnu khvassa maṁ āgamma sotthikāraṇaṁ bhaveyyā"ti āvajjento paṭhamamaggassa

footnote: 1 chaßēéa., i. mātuyā tirokucchigato 2 cha., i. so 3 chaßēéa. mārapakkhikayakkho
footnote: 4 chaßēéa. vippamuttassa 5 chaßēéa. katagehampi
footnote: 6 sī., i. āvijjhitaṁ, chaßēéa. gavicchivijjhitaṁ 7 ma. paṭhamavajjantasseva

page number: 287

upanissayaṁ addasa. athassa saṅgahaṁ kātukāmo rattadupaṭaṁ 1- nivāsetvā sugatamahācīvaraṁ
pārupitvā devavimānakappagandhakuṭiṁ 2- pahāya hatthigavassamanussakukkurādi-
kuṇapaduggandhaṁ saṅkāraṭṭhānaṁ gantvā tattha mahāgandhakuṭiyaṁ viya nisīdi. taṁ sandhāya
vuttaṁ "sūcilomassa yakkhassa bhavane"ti.
kharoti suṁsumārapiṭṭhi viya chadaniṭṭhakāhi visamacchadanapiṭṭhi viya ca kharasarīro.
so kira kassapasammāsambuddhakāle sīlasampanno upāsako ekadivasaṁ 3- vihāre
cittattharaṇādīhi atthatāya bhūmiyā saṁghike attharaṇe attano uttarāsaṅgaṁ
apaccattharitvā nipajji. saṁghikatelaṁ abhājetvā attano hatthehi sarīraṁ makkhesīti 4-
vadanti. so tena kammena sagge nibbattituṁ asakkonto tasseva gāmadvāre
saṅkārayakkho 5- hutvā nibbatti. nibbattassa cevassa 6- sakalasarīraṁ vuttappakāraṁ
ahosi. te ubhopi sahāyā jātā. iti kharassa kharabhāvo veditabbo.
avidūre atikkamantīti gocaraṁ pariyesantā samāgamaṭṭhānaṁ vā gacchantā
āsanne ṭhāne gacchanti. tesu sūcilomo satthāraṁ na passati, kharalomo paṭhamataraṁ
disvā sūcilomaṁ yakkhaṁ etadavoca "esa samaṇo"ti, samma esa tava bhavanaṁ
pavisitvā nisinno eko samaṇoti. neso samaṇo, samaṇako esoti so
kira yo maṁ passitvā bhīto palāyati, taṁ samaṇakoti vadati. yo na bhāyati, taṁ
samaṇoti. tasmā "ayaṁ maṁ disvā bhīto palāyissatī"ti maññamāno evamāha.
kāyaṁ upanāmesīti bheravarūpaṁ nimminitvā mahāmukhaṁ vivaritvā sakalasarīre
lomāni uṭṭhāpetvā kāyaṁ upanāmesi. apanāmesīti ratanasatikaṁ suvaṇṇagghaniyaṁ 7-
viya thokaṁ apanāmesi. pāpakoti lāmako amanuñño. so gūthaṁ viya aggi viya
kaṇhasappo viya ca parivajjetabbo, na iminā suvaṇṇavaṇṇena sarīrena
sampaṭicchitabbo. evaṁ vutte pana sūcilomo "pāpako kira me samphasso"ti kuddho
pañhaṁ taṁ samaṇātiādimāha. cittaṁ vā te khipissāmīti yesañhi amanussā cittaṁ

footnote: 1 chaßēéa. surattadupaṭṭaṁ 2 chaßēéa. devavimānakappaṁ gandhakuṭiṁ 3 chaßēéa. ekadivase
footnote: 4 chaßēéa. makkhesītipi 5 chaßēéa. saṅkāraṭṭhāne yakkho
footnote: 6 chaßēéa. nibbattamattassa calsa, i. nibbattamattasseva cassa

7 sī. suvaṇṇagghikaṁ, chaßēéa. suvaṇṇagghanikaṁ

page number: 288

khipitukāmā honti, tesaṁ setamukhaṁ nīlodaraṁ surattahatthapādaṁ mahāsīsaṁ pajjalitanettaṁ
bheravaṁ vā attabhāvaṁ nimminitvā dassenti, bheravaṁ saddaṁ sāventi, 1-
kathentānaṁyeva vā mukhe hatthaṁ pakkhipitvā hadayaṁ maddanti, tena te sattā ummattakā
honti khittacittā. taṁ sandhāyevamāha. pāragaṅgāyāti dvīsu pādesu gahetvā taṁ
āvijjhitvā 2- yathā na punāgacchasi, evaṁ pāraṁ vā te 3- gaṅgāya khipissāmīti
vadati. sadevaketiādi vuttatthameva. puccha yadākaṅkhasīti yaṅkiñci ākaṅkhasi, taṁ
sabbaṁ puccha, asesaṁ te byākarissāmīti sabbaññūpavāraṇaṁ pavāreti.
kutonidānāti kiṁnidānā, kiṁpaccayāti attho. kumārakā dhaṅkamivossajjantīti
yathā kumārakā kākaṁ gahetvā ossajjanti khipanti, evaṁ pāpavitakkā kuto
samuṭṭhāya cittaṁ ossajjantīti pucchati.
itonidānāti ayaṁ attabhāvo nidānaṁ etesanti itonidānā. itojāti
ito attabhāvato jātā. ito samuṭṭhāya manovitakkāti yathā dīghasuttakena
pāde bandhaṁ kākaṁ kumārakā tassa suttakapariyantaṁ aṅguliyaṁ veṭhetvā ossajjanti,
so dūraṁ gantvāpi puna tesaṁ pādamūleyeva patati, evameva ito attabhāvato
samuṭṭhāya pāpavitakkā cittaṁ ossajjanti.
snehajāti taṇhāsinehato jātā. attasambhūtāti attani sambhūtā.
nigrodhasseva khandhajāti nigrodhakhandhajātā pārohā viya. puthūti bahū anekappakārā
pāpavitakkā taṁsampayuttakilesā ca. visattāti sattā 4- laggā laggitā. kāmesūti
vatthukāmesu. māluvāva vitatā vaneti yathā vane māluvā latā yaṁ rukkhaṁ nissāya
jāyati, taṁ mūlato yāva aggā, aggato yāva mūlā punappunaṁ saṁsibbitvā
ajjhottharitvā otthatā vitthatā 5- tiṭṭhati. evaṁ vatthukāmesu puthū kilesakāmā
visattā, puthū vā sattā tehi kilesakāmehi vatthukāmesu visattā. ye naṁ
pajānantīti ye ca 6- "attasambhūtā"ti ettha vuttāttabhāvaṁ jānanti.

footnote: 1 ka. vādenti 2 chaßēéa. āviñchetvā, i. avijajhitvā 3 chaßēéa. ayaṁ pāṭho na dissati
footnote: 4 chaßēéa. ayaṁ pāṭho na dissati 5 chaßēéa. otatavitatā 6 sī., i. ye naṁ

page number: 289

yatonidānanti yaṁ nidānamassa attabhāvassa, tañca jānanti. te naṁ
vinodentīti te evaṁ attabhāvasaṅkhātassa dukkhasaccassa nidānabhūtaṁ samudayasaccaṁ
maggasaccena vinodenti nīharanti. te duttaranti te samudayasaccaṁ nīharantā
idaṁ duttaraṁ kilesoghaṁ taranti. atiṇṇapubbanti anamatagge saṁsāre supinantenāpi 1-
na tiṇṇapubbaṁ. apunabbhavāyāti apunabbhavasaṅkhātassa nirodhasaccatthāya. iti imāya
gāthāya cattāri ariyasaccāni 2- pakāsento arahattanikūṭena desanaṁ niṭṭhāpesi.
desanāvasāne sūcilomo tasmiṁyeva padese ṭhito desanānusārena ñāṇaṁ pesetvā
sotāpattiphale patiṭṭhito. sotāpannā ca nāma na kiliṭṭhattabhāve tiṭṭhantīti
saha phalapaṭilābhenassa sarīre petakaṇḍupīḷakāsūciyo 3- sabbā patitā. so
dibbavatthanivattho dibbavaradukūluttarāsaṅgo dibbaveṭhanaveṭhito dibbābharaṇagandhamālādharo
suvaṇṇavaṇṇo hutvā bhummadevatāparihāraṁ paṭilabhīti. tatiyaṁ.
4. maṇibhaddasuttavaṇṇanā
[238] catutthe sukhamedhatīti sukhaṁ paṭilabhati. suve seyyoti suve suve
seyyo, niccameva seyyoti attho. verā na parimuccatīti ahaṁ satimāti ettakena
verato na muccati. yassāti yassa arahato. ahiṁsāyāti karuṇāya ceva
karuṇāpubbabhāge ca. mettaṁ soti so mettañceva mettāpubbabhāgañca bhāveti. athavā
aṁsoti koṭṭhāso vuccati. mettā aṁso etassāti mettaṁso. idaṁ vuttaṁ hoti:-
yassa arahato sabbakālaṁ ahiṁsāya rato mano, yassa ca sabbabhūtesu mettākoṭṭhāso
atthi, tassa kenaci puggalena saddhiṁ veraṁ nāma natthi yakkhāti. catutthaṁ.
5. sānusuttavaṇṇanā
[239] pañcame yakkhena gahito hotīti so kira tassā upāsikāya
ekaputtako. atha naṁ sā daharakāleyeva pabbājesi. so pabbajitakālato paṭṭhāya
sīlavā ahosi vattasampanno, ācariyūpajjhāyāgantukādīnaṁ vattaṁ katameva hoti,
māsassa aṭṭhamīdivase pāto vuṭṭhāya udakamāḷake udakaṁ upaṭṭhāpetvā

footnote: 1 chaßēéa. supinantepi 2 chaßēéa. saccāni 3 i. sotakaṇḍupiḷakasūciyo

page number: 290

dhammassavanaggaṁ sammajjitvā dīpaṁ jāletvā madhurassarena dhammassavanaṁ ghoseti. bhikkhū
tassa thāmaṁ ñatvā "sarabhāṇaṁ 1- bhaṇa sāmaṇerā"ti ajjhesanti. so "mayhaṁ
dahayaṁ vāto rujati, kāso vā bādhatī"ti kiñci paccāhāraṁ akatvā dhammāsanaṁ
abhiruhitvā ākāsagaṅgaṁ otārento viya sarabhāṇaṁ 1- vatvā otaranto "mayhaṁ
mātāpitūnaṁpi imasmiṁ sarabhaññe pattī"ti vadati. tassa manussā mātāpitaro
pattiyā dinnabhāvaṁ na jānanti. anantarattabhāve panassa mātā yakkhinī jātā,
sā devatāhi saddhiṁ āgatā dhammaṁ sutvā "sāmaṇerena dinnapattiṁ anumodāmi
tātā"ti vadati. sīlasampannā ca nāma bhikkhū sadevakassa lokassa piyā hontīti
tasmiṁ sāmaṇere devatā salajjā sagāravā mahābrahmaṁ viya aggikkhandhaṁ viya ca naṁ
maññanti. sāmaṇere gāravena taṁ yakkhiniṁ garuṁ katvā passanti.
dhammassavanayakkhasamāgamādīsu "sānumātā"ti 2- yakkhiniyā aggāsanaṁ aggodakaṁ aggapiṇḍaṁ
denti. mahesakkhāpi yakkhā taṁ disvā maggā okkamanti, āsanā vuṭṭhahanti.
athakho sāmaṇero vuḍḍhimanvāya paripakkindriyo anabhiratipīḷito anabhiratiṁ
vinodetuṁ asakkonto paruḷhakesanakho atikiliṭṭhanivāsanapārupano kassaci
anārocetvā pattacīvaramādāya ekakova mātu gharadvāraṁ 3- gato. upāsikā puttaṁ
disvā vanditvā āha "tāta tvaṁ pubbe ācariyūpajjhāyehi vā daharasāmaṇerehi
vā saddhiṁ idhāgacchasi, kasmā ekakova ajja āgato"ti. so ukkaṇṭhitabhāvaṁ
ārocesi. saddhā upāsikā nānappakārena gharāvāse ādīnavaṁ dassetvā puttaṁ
ovadamānāpi taṁ saññāpetuṁ asakkontī "appevanāma attano dhammatāyapi
sallakkhessatī"ti anuyojetvāva "tiṭṭha tāta, yāva te yāgubhattaṁ sampādemi, yāguṁ
pivitvā katabhattakiccassa te manāpāni vatthāni nīharitvā dassāmī"ti vatvā
āsanaṁ paññāpetvā adāsi. nisīdi sāmaṇero. upāsikā muhutteneva yāgukhajjakaṁ
sampādetvā adāsi. tato "bhattaṁ sampādessāmī"ti avidūre nisinnā taṇḍule
dhovati. tasmiṁ samaye sā yakkhinī "kahaṁ nu kho sāmaṇero kañci āhāraṁ 4- labhati,

footnote: 1 ka. padabhāṇaṁ 2 chaßēéa. sānumātā sānumātāti 3 chaßēéa. mātu gharaṁ
footnote: 4 chaßēéa., i. bhikkhāhāraṁ

page number: 291

udāhu no"ti āvajjamānā tassa vibbhamitukāmatāya nisinnabhāvaṁ ñatvā "mā heva
kho me devatānaṁ antare lajjaṁ uppādeyya, gacchāmissa vibbhamane antarāyaṁ
karomī"ti āgantvā sarīre adhimuccitvā gīvaṁ parivattetvā bhūmiyaṁ pātesi. so
akkhīhi parivattehi 1- kheḷena paggharantena bhūmiyaṁ vipphandati. tena vuttaṁ "yakkhena
gahito hotī"ti.
abhāsīti upāsikā puttassa taṁ vippakāraṁ disvā vegenāgantvā 2- puttaṁ
āliṅgitvā 3- ūrūsu nipajjāpesi. sakalagāmavāsino āgantvā balikammādīni
karonti. upāsikā paridevamānā imā gāthāyo abhāsi. pāṭihāriyapakkhañcāti manussā
"aṭṭhamīuposathassa paccuggamanañca anuggamanañca karissāmā"ti sattamīnavamiyāpi 4-
uposathaṅgāni samādiyanti, cātuddasīpaṇṇarasīnaṁ 5- paccuggamanānuggamanaṁ
karontā terasiyāpi pāṭipadepi samādiyanti, "vassāvāsassa anuggamanaṁ karissāmā"ti
dvinnaṁ pavāraṇānaṁ antare aḍḍhamāsaṁ nibaddhuposathikā bhavanti. idaṁ sandhāya
vuttaṁ "pāṭihāriyapakkhañcā"ti. aṭṭhaṅgasusamāgatanti aṭṭhahaṅgehi suṭṭhu samāgataṁ,
sampayuttanti attho. brahmacariyanti seṭṭhacariyaṁ. na tehi yakkhā kīḷantīti na
te gahetvā yakkhā kīḷanti. 6-
puna cātuddasinti imāya gāthāya sāmaṇerassa kāye adhimuttā yakkhinī
āha. āvi vā yadi vā rahoti kassaci sammukhe vā parammukhe vā. pamutyatthīti
pamutti atthi. uppaccāpīti uppatitvāpi. sacepi sakuṇo viya uppatitvā
palāyasi, tathāpi te mokkho natthīti vadati. evañca pana vatvā sāmaṇeraṁ muñci.
sāmaṇero akkhīni ummilesi, mātā kese pakiriya assasantī passasantī rodati.
so "amanussena gahitomhī"ti na jānāti. olokento pana "ahaṁ pubbe
pīṭhe nisinno, mātā me avidūre nisīditvā taṇḍule dhovati, idāni panamhi
bhūmiyaṁ nisinno, mātāpi me assasantī passasantī rodati, sakalanagaravāsinopi
sannipatitā, kiṁ nu kho etan"ti nipannakova mataṁ vā ammāti gāthamāha.

footnote: 1 chaßēéa., i.viparivattehi 2 chaßēéa., i. vegena gantvā 3 chaßēéa. āliṅgetvā
footnote: 4 chaßēéa., i. sattamiyāpi navamiyāpi 5 i. cātuddasapaṇṇarasīnaṁ
footnote: 6 chaßēéa. kilamenti,i.kīḷamenti

page number: 292

kāme cajitvānāti duvidhepi kāme pahāya. punarāgacchateti vibbhamanavasena
āgacchati. puna jīvaṁ mato hi soti uppabbajitvā puna jīvantopi so matakova,
tasmā taṁpi rodantīti vadati.
idānissa gharāvāse ādīnavaṁ dassentī kukkuḷātiādimāha. tattha kukkuḷāti
gharāvāso kira uṇhaṭṭhena kukkuḷā nāma hoti. kassa ujjhāpayāmaseti
"abhidhāvatha, bhaddante hotū"ti evaṁ vatvā "yaṁ tvaṁ vibbhamitukāmo yakkhena
pāpito, imaṁ vippakāraṁ kassa mayaṁ ujjhāpayāma nijjhāpayāma ārocayāmā"ti
vadati. puna ḍayhitumicchasīti ādittagharato nibbhataṁ bhaṇḍaṁ 1- viya gharā nīharitvā
buddhasāsane pabbajitvā 2- puna mahāḍāhasadise gharāvāse ḍayhituṁ icchasīti attho.
so mātari kathentiyā sallakkhetvā hirottappaṁ paṭilabhitvā "natthi mayhaṁ
gihibhāvena attho"ti āha. athassa mātā "sādhu tātā"ti tuṭṭhā paṇītabhojanaṁ
bhojetvā "kativassosi tātā"ti pucchi. paripuṇṇavassomhi upāsiketi. "tenahi
tāta upasampadaṁ karohī"ti cīvarasāṭake adāsi. so ticīvaraṁ kāretvā upasampanno
buddhavacanaṁ uggaṇhanto tipiṭako 3- hutvā sīlādīni āgataṭṭhāne taṁ taṁ pūrento
nacirasseva arahattaṁ patvā mahādhammakathiko hutvā vīsavassasataṁ ṭhatvā sakalajambūdīpaṁ
khobhetvā parinibbāyi. pañcamaṁ.
6. piyaṅkarasuttavaṇṇanā
[240] chaṭṭhe jetavaneti jetavanassa paccante kosambakuṭikā 4- nāma
atthi, tattha viharati. dhammapadānīti idha pāṭiyekkaṁ saṅgahaṁ āruḷhā chabbīsativaggā
tanti adhippetā. tatra thero tasmiṁ samaye antovihāre nisinno madhurassarena
sarabhaññaṁ katvā appamādavaggaṁ bhāsati. evaṁ tosesīti sā kira puttaṁ piyaṅkaraṁ
aṅkenādāya jetavanassa pacchimabhāgato paṭṭhāya gocaraṁ pariyesantī anupubbena
nagarābhimukhī hutvā uccārapassāvakheḷasiṅghāṇikadubbhojanāni pariyesamānā therassa
vasanaṭṭhānaṁ patvā madhurassaraṁ assosi. tassā so saddo chavicammādīni 5- chetvā

footnote: 1 chaßēéa. nīhatabhaṇḍaṁ 2 chaßēéa. pabbajito 3 chaßēéa. tepiṭako
footnote: 4 chaßēéa. kosambakakuṭi 5 chaßēéa. chaviādīni

page number: 293

aṭṭhimiñjaṁ āhacca hadayagamanīyo hutvā aṭṭhāsi. athassā gocarapariyesane
cittaṁpi na uppajji, ohitasotā dhammameva suṇantī ṭhitā. yakkhadārakassa pana
daharatāya dhammassavane cittaṁ natthi. so jighacchāya pīḷitattā "kasmā
ammā gataṭṭhāne khāṇuko viya tiṭṭhasi, na mayhaṁ khādanīyaṁ vā bhojanīyaṁ vā
pariyesasī"ti punappunaṁ mātaraṁ codeti. sā "dhammassavanassa me antarāyaṁ karotī"ti
puttakaṁ "mā saddamakari piyaṅkārā"ti evaṁ tosesi. tattha mā saddamakarīti
saddaṁ mā akari.
pāṇesu cāti gāthāya sā attano dhammatāya samādinnaṁ pañcasīlaṁ
dasseti. tattha 1- saññamāmaseti saññamāma saññatā 1- homa. iminā pāṇātipātā
virati gahitā, dutiyapadena musāvādā virati, tatiyapadena sesā tisso viratiyo.
api muccema pisācayoniyāti amī nāma yakkhaloke uppannāni imāni 2- pañca
verāni pahāya yoniso paṭipajjitvā imāya chātakadubbhikkhāya pisācayakkhayoniyā
muccema tātāti vadati. chaṭṭhaṁ.
7. punabbasusuttavaṇṇanā
[241] sattame tena kho pana samayenāti katarasamayena? suriyassa
aṭṭhaṅgamanasamayena. tadā kira bhagavā pacchābhatte mahājanassa dhammaṁ desetvā mahājanaṁ
uyyojetvā nhānakoṭṭhake nhātvā gandhakuṭipariveṇe paññattapavarabuddhāsane
puratthimalokadhātuṁ volokayamāno nisīdi. athekacārikadvicārikādayo
paṁsukūlikapiṇḍapātikabhikkhū attano attano divāṭṭhānavasanaṭṭhānehi 3- nikkhamitvā
āgamma dasabalaṁ vanditvā rattasāṇiyā parikkhipamāṇā viya nisīdiṁsu. atha nesaṁ
ajjhāsayaṁ viditvā satthā nibbānapaṭisaṁyuttaṁ dhammīkathaṁ 4- kathesi.
evaṁ tosesīti sā kira dhītaraṁ aṅkenādāya puttaṁ aṅguliyā gahetvā
jetavanapiṭṭhiyaṁ pākāraparikkhepasamīpe 5- uccārapassāvakheḷasiṅghāṇikādīni 6-
pariyesamānā anupubbena jetavanadvārakoṭṭhakaṁ sampattā. bhagavato ca "ānanda pattamāhara,

footnote: 1-1 chaßēéa. saṁyamāmaseti saṁyamāma saṁyatā 2 chaßēéa. ayaṁ pāṭho na dissati
footnote: 3 chaßēéa., i.vasanaṭṭhānehi 4 chaßēéa., iḍhammakathaṁ 5 ka. pākāraparikkhipasamīpe
footnote: 6 chaßēéa., i......siṅghāṇikaṁ

page number: 294

cīvaramāhara, vighāsādānaṁ dehī"ti kathentassa saddo samantā dvādasahatthamattameva
gaṇhati. dhammaṁ desentassa sacepi cakkavāḷapariyantaṁ katvā parisā nisīdati,
yathāparisaṁ gacchati, bahiparisāya ekaṅgulimattampi na nigacchati "mā akāraṇā
madhurasaddo nassī"ti. tatrāyaṁ yakkhinī bahiparisāya ṭhitā saddaṁ na suṇāti,
dvārakoṭṭhake ṭhitāya panassā mahatiyā buddhavīthiyā abhimukhe ṭhitāya 1- gandhakuṭi
paññāyi. sā nivāte dīpasikhā viya buddhagāravena hatthakukkuccādivirahitaṁ niccalaṁ
parisaṁ disvā "nūna cettha kiñci bhaṇḍabhājanīyaṁ 2- bhavissati, yato ahaṁ
sappitelamadhuphāṇitādīsu kiñcideva pattato vā hatthato vā paggharantaṁ bhūmiyaṁ vā pana
patitaṁ labhissāmī"ti antovihāraṁ pāvisi. dvārakoṭṭhake avaruddhakānaṁ nivāraṇatthāya
ṭhitā ārakkhadevatā yakkhiniyā upanissayaṁ disvā na nivāresi. tassā saha parisāya
ekībhāvagamanena madhurassaro chaviādīni chinditvā aṭṭhimiñjaṁ āhacca aṭṭhāsi. taṁ
dhammassavanatthāya niccalaṁ ṭhitaṁ purimanayeneva puttakā codayiṁsu. sā "dhammassavanassa
me antarāyaṁ karontī"ti puttake tuṇhī uttarike hohīti evaṁ tosesi.
tattha yāvāti yāva dhammaṁ suṇāmi, tāva tuṇhī hothāti 3- attho.
sabbaganthappamocananti nibbānaṁ āgamma sabbe ganthā pamuccanti, tasmā taṁ
sabbaganthappamocananti vuccati. ativelāti velātikkantā pamāṇātikkantā.
piyāyanāti magganā patthanā. tato piyataranti yā ayaṁ asasa dhammassa magganā
patthanā, idaṁ mayhaṁ tato piyataranti attho. piyatarāti vā pāṭho. pāṇinanti
yathā pāṇīnaṁ dukkhā moceti. ke mocetīti. pāṇinanti 4- āharitvā vattabbaṁ.
yaṁ dhammaṁ abhisambudhanti yaṁ dhammaṁ bhagavā abhisambuddho. tuṇhībhūtāyamuttarāti na
kevalaṁ ahaṁ, 5- ayaṁ me bhagiṇī uttarāpi tuṇhībhūtāti vadati. 6- saddhammassa
anaññāyāti amma mayaṁ pubbepi imaṁ saddhammameva ajānitvā idāni idaṁ
khuppipāsādidukkhaṁ anubhavantā dukkhaṁ carāmase dukkhaṁ viharāma. 7-

footnote: 1 chaßēéa., i. ṭhitā
footnote: 2 chaßēéa. nūna mettha kiñci bhājanīyabhaṇḍaṁ,iṇūnamettha kiñci bhojanīyabhaṇḍaṁ
footnote: 3 chaßēéa. hohīti 4 chaßēéa. pāṇineti 5 chaßēéa., i. ahameva

6 sī. tuṇhībhūtā tiṭṭhati 7 chaßēéa., i. anubhavantā dukkhaṁ carāma viharāma

page number: 295

cakkhumāti pañcahi cakkhūhi cakkhumā. dhammaṁ desentoyeva bhagavā parisaṁ
sallakkhayamāno tassā yakkhiniyā ceva yakkhadārakassa ca sotāpattiphalassa upanissayaṁ
disvā desanaṁ vinivaṭṭetvā catusaccakathaṁ dīpesi, 1- taṁ sutvā tasmiṁyeva padesepi sā
yakkhinī 2- saddhiṁ puttena sotāpattiphale patiṭṭhitā. dhītuyāpi panassā upanissayo
atthi, atidaharattā pana desanaṁ sampaṭicchituṁ nāsakkhi.
idāni sā yakkhinī puttassa anumodanaṁ karontī sādhu kho paṇḍito
nāmātiādimāha. ajjāhamhi samuggatāti ahamhi ajjato 3- uggatā samuggatā,
sāsane vā uggatā samuggatā, tvaṁpi sukhī hohīti. diṭṭhānīti mayā ca tayā ca
diṭṭhāni. uttarāpi suṇātu meti "amhākaṁ catusaccapaṭivedhabhāvaṁ ṭhitā uttarāpi 4-
suṇātū"ti vadati. saha saccapaṭivedheneva sāpi sūcilomo viya
sabbasetakaṇḍukacchuādibhāvaṁ pahāya dibbasampattiṁ paṭilabhi 5- saddhiṁ puttena. dhītā
panassā yathā nāma loke mātāpitūhi issariye laddhe puttānaṁpi taṁ hoti, evaṁ mātu
ānubhāveneva sampattiṁ labhi. tato paṭṭhāya ca sā saddhiṁ puttakehi
gandhakuṭisamīparukkheyeva nivāsarukkhaṁ labhitvā sāyaṁ pātaṁ buddhassa dassanaṁ labhamānā
dhammaṁ suṇamānā dīgharattaṁ tattheva vasi. sattamaṁ.
8. sudattasuttavaṇṇanā
[242] aṭṭhame kenacideva karaṇīyenāti vāṇijjakammaṁ adhippetaṁ.
anāthapiṇḍiko ca rājagahaseṭṭhī ca aññamaññaṁ bhaginipatikā honti. yadā rājagahe
vuṭṭhānakabhaṇḍakaṁ mahagghaṁ hoti, tadā rājagahaseṭṭhī taṁ gahetvā pañcasakaṭasatehi
sāvatthiṁ gantvā yojanamatte ṭhito attano āgatabhāvaṁ jānāpesi. 6- anāthapiṇḍiko
paccuggantvā tassa mahāsakkāraṁ katvā ekayānaṁ āropetvā sāvatthiṁ pavisati.
so sace bhaṇḍaṁ lahukaṁ vikkayati, vikkiṇāti, 7- no ce, bhaginighare ṭhapetvā

footnote: 1 chaßēéa. dīpeti 2 chaßēéa. dese ṭhitā yakkhinī, i. padese ṭhitā yakkhinī
footnote: 3 chaßēéa. ahamhi ajja vaṭṭato 4 chaßēéa. dhītā me uttarāpi 5 chaßēéa. paṭilabhati
footnote: 6 chaßēéa., i. jānāpeti 7 i. lahuṁ vikkiṇīyati vikkiṇāti

page number: 296

pakkamati. anāthapiṇḍikopi tatheva karoti. svāyaṁ tadāpi teneva karaṇīyena agamāsi.
taṁ sandhāyetaṁ vuttaṁ.
taṁdivasaṁ pana rājagahaseṭṭhī yojanamatte ṭhitena anāthapiṇḍikena āgatabhāvajānanatthaṁ
pesitaṁ paṇṇaṁ na suṇi. dhammassavanatthāya vihāraṁ agamāsi. so dhammakathaṁ
sutvā svātanāya buddhappamukhaṁ bhikkhusaṁghaṁ nimantetvā attano ghare
uddhanakhanāpanadāruphālanādīni 1- kāresi. anāthapiṇḍikopi "idāni mayhaṁ paccuggamanaṁ
karissati, idāni karissatī"ti gharadvārepi paccuggamanaṁ alabhitvā anto gharaṁ
paviṭṭho. paṭisanthāraṁpi na bahuṁ alattha. "kiṁ mahāseṭṭhī kuladārakarūpānaṁ. 2- nasi
magge kilamanto"ti 3- ettakova paṭisanthāro ahosi, so tassa mahābyāpāraṁ
disvā "kinnu te gahapati āvāho vā bhavissatī"ti khandhake 4- āgatanayena kathaṁ
pavattetvā tassa mukhato buddhasaddaṁ sutvā pañcavaṇṇaṁ pītiṁ paṭilabhi. sā tassa
sīse uṭṭhahitvā 5- yāva pādapiṭṭhiyā, pādapiṭṭhiyā uṭṭhāya yāva sīsā gacchati,
ubhato uṭṭhāya osarati, majjhe uṭṭhāya ubhato gacchati. so pītiyā nirantaraṁ phuṭṭho
"buddhoti tvaṁ gahapati vadasi, 6- buddhotāhaṁ gahapati vadāmī"ti evaṁ tikkhattuṁ
pucchitvā "ghosopi kho eso dullabho lokasmiṁ yadidaṁ buddho"ti āha. idaṁ
sandhāya vuttaṁ "assosi kho anāthapiṇḍiko gahapati buddho kira loke uppanno"ti.
etadahosi akālo kho ajjāti so taṁ 7- seṭṭhiṁ pucchi "kuhiṁ gahapati
satthā viharatī"ti. athassa so "buddhā nāma durāsadā āsīvisasadisā honti,
satthā sīvathikāyaṁ 8- vasati, na sakkā tattha tumhādisehi imāya velāya gantun"ti
ācikkhi. athassa etaṁ ahosi. buddhagatāya satiyā nipajjīti taṁdivasaṁ kirassa
bhaṇḍasakaṭesu vā upaṭṭhākesu vā cittampi na uppajji, sāyamāsaṁpi na akāsi,
sattabhūmikaṁ pana pāsādaṁ āruyha supaññattālaṅkatavarasayane "buddho buddho"ti
sajjhāyaṁ karontova nipajjitvā niddaṁ okkami, tena vuttaṁ "buddhagatāya satiyā
nipajjī"ti.

footnote: 1 chaßēéa. uddhanakhaṇāpanadāruphālanādīni, i.....phālaṇādīni
footnote: 2 chaßēéa., i. mahāseṭṭhi kusalaṁ dārakarūpānaṁ 3 chaßēéa., i. kilantoti
footnote: 4 vinayu. cūḷa. 7/304/73 senāsanakkhandhaka 5 chaßēéa., i. sīsena uṭaṭhāya

6 i. taṁ gahapati vadesi 7 chaßēéa., i. sokira taṁ 8 sī., i. sītavane

page number: 297

rattiyā sudaṁ tikkhattuṁ uṭṭhāsi pabhātanti maññamānoti paṭhamayāme tāva
vītivatte uṭṭhāya buddhaṁ anussari, athassa balavappasādo udapādi, pītiāloko
ahosi, sabbaṁ tamaṁ vigacchi, dīpasahassujjalanaṁ 1- viya canduṭṭhānaṁ suriyuṭṭhānaṁ viya
ca jātaṁ. so "pamādaṁ āpannomhi, vañcitomhi, 2- suriyo uggato"ti uṭṭhāya
ākāsatale ṭhitaṁ candaṁ oloketvā "ekova yāmo gato, aññe dve
atthī"ti puna pavisitvā nipajji. etenupāyena majjhimayāmāvasānepīti 3- tikkhattuṁ
uṭṭhāsi. pacchimayāmāvasāne pana balavapaccūseyeva uṭṭhāya ākāsatalaṁ āgantvā 4-
mahādvārābhimukhova ahosi, sattabhūmikadvāraṁ sayameva vivaṭaṁ ahosi. so pāsādā
oruyha antarāvīthiṁ paṭipajji.
vivariṁsūti "ayaṁ mahāseṭṭhī `buddhupaṭṭhānaṁ gamissāmī'ti nikkhanto,
paṭhamadassaneneva sotāpattiphale patiṭṭhāya tiṇṇaṁ ratanānaṁ aggupaṭṭhāko hutvā asadisaṁ
saṁghārāmaṁ katvā cātuddisassa ariyagaṇassa anāvaṭadvāro bhavissati, na yuttamassa
dvāraṁ pidahitun"ti cintetvā vivariṁsu. antaradhāyīti rājagahaṁ kira ākiṇṇamanussaṁ
antonagare nava koṭiyo, bahinagare navāti taṁ upanissāya aṭṭhārasa manussakoṭiyo
vasanti. avelāya matamanusse bahi nīharituṁ asakkontā aṭṭālake ṭhatvā
bahidvāre khipanti. mahāseṭṭhī nagarato bahi nikkhantamattova allasarīraṁ pādena
akkami, aparaṁpi piṭṭhipādena pahari. makkhikā uppatitvā parikiriṁsu. duggandho
nāsapuṭaṁ abhihani. buddhappasādo tanuttaṁ gato. 5- tenassa āloko antaradhāyi.
andhakāro pāturahosi. saddamanussāvesīti "seṭṭhissa ussāhaṁ janessāmī"ti
suvaṇṇakiṁkiṇikaṁ ghaṭento viya madhurassarena saddaṁ anussāvesi.
sataṁ kaññāsahassānīti purimapadānipi imināva sahassapadena saddhiṁ
sambandhāni 6- tatheva 7- hi sataṁ kaññāsahassāni, sataṁ sahassāni hatthī sataṁ
sahassāni, assā sataṁ sahassāni rathāti ayamettha attho. iti ekekasatasahassameva
dīpitaṁ. padavītihārassāti padavītihāro nāma samagamane dvinnaṁ pādānaṁ antare

footnote: 1 chaßēéa., i....ujjalaṁ 2 chaßēéa. āpanno vatamhi, i. bujjhitomhi
footnote: 3 chaßēéa. majjhimayāmāvasānepi pacchimayāmāvasānepīti 4 sī., i.gantvā
footnote: 5 sī., i. tanubhūto, ma. tanukaṁ gato 6 chaßēéa., i. sambandhanīyāni 7 chaßēéa. yatheva

page number: 298

muṭṭhiratanamattaṁ. kalaṁ nāgghanti soḷasinti taṁ ekaṁ padavītihāraṁ soḷasabhāge
katvā tato eko koṭṭhāso puna soḷasadhā, tato eko soḷasadhāti evaṁ
soḷasavāre soḷasadhā bhinnassa eko koṭṭhāso soḷasikalaṁ 1- nāma, taṁ soḷasikalaṁ
etāni cattāri satasahassāni na agghanti. idaṁ vuttaṁ hoti:- sataṁ hatthisahassāni
sataṁ assasahassāni sataṁ rathasahassāni sataṁ kaññāsahassāni, tā ca kho
āmukkamaṇikuṇḍalā sakalajambūdīparājadhītaro vāti imasmā ettakā lābhā vihāraṁ
gacchantassa tasmiṁ soḷasikalasaṅkhāte padese pavattacetanāva uttaritarāti. idaṁ pana
vihāragamanaṁ kassa vasena gahitanti? vihāraṁ gantvā anantarāyena sotāpattiphale
patiṭṭhahantassa. "gandhamālādīhi pūjaṁ karissāmi, cetiyaṁ vandissāmi, dhammaṁ
sossāmi, dīpadhūpapūjaṁ 2- karissāmi, saṁghaṁ nimantetvā dānaṁ dassāmi, sikkhāpadesu
vā saraṇesu vā patiṭṭhahissāmī"ti gacchatopi vasena vaṭṭatiyeva.
andhakāro antaradhāyīti so kira cintesi "ahaṁ ekakoti saññaṁ
karomi, anuyuttāpi me atthi, kasmā bhāyāmī"ti sūro ahosi. athassa balavā 3-
buddhappasādo udapādi. tasmā andhakāro antaradhāyīti. sesavāresupi eseva nayo.
apica purato purato gacchanto bhiṁsanake susānamagge aṭṭhikasaṅkhalikasamaṁsalohitantiādīnipi
4- anekavidhāni kuṇapāni addasa. soṇasiṅgālādīnaṁ saddaṁ assosi. taṁ
sabbaṁ parissayaṁ punappunaṁ buddhagataṁ pasādaṁ vaḍḍhetvā maddanto agamāsiyeva.
ehi sudattāti so kira seṭṭhī gacchamānova cintesi "imasmiṁ loke
bahū pūraṇakassapādayo titthiyā `mayaṁ buddhā mayaṁ buddhā'ti vadanti, kathaṁ nu kho
ahaṁ satthu buddhabhāvaṁ jāneyyan"ti. athassa etadahosi "mayhaṁ guṇavasena uppannaṁ
nāmaṁ mahājano jānāti, kuladattiyaṁ pana me nāmaṁ aññatra mayā na koci
jānāti. sace buddho bhavissati, kuladattikanāmena maṁ ālapissatī"ti. satthā tassa
cittaṁ ñatvā evamāha.
parinibbutoti kilesaparinibbānena parinibbuto. āsattiyoti taṇhāyo.
santinti kilesavūpasamaṁ. pappuyyāti patvā. idañca pana vatvā satthā tassa

footnote: 1 chaßēéa., i. soḷasikalā 2 chaßēéa., i. dīpapūjaṁ 3 i. ayaṁ pāṭho na dissati
footnote: 4 chaßēéa....ādīni

page number: 299

anupubbīkathaṁ kathetvā matthake cattāri saccāni pakāsesi. seṭṭhī dhammadesanaṁ sutvā
sotāpattiphale patiṭṭhāya buddhappamukhaṁ bhikkhusaṁghaṁ nimantetvā punadivasato paṭṭhāya
mahādānaṁ dātuṁ ārabhi. bimbisārarājādayo seṭṭhissa sāsanaṁ pesenti "tvaṁ
āgantuko, yaṁ nappahoti, taṁ ito āharāpehī"ti. so "alaṁ tumhe bahukiccā"ti
sabbe paṭikkhipitvā pañcahi sakaṭasatehi ānītavibhavena sattāhaṁ mahādānaṁ adāsi.
dānapariyosāne ca bhagavantaṁ sāvatthiyaṁ vassāvāsaṁ paṭijānāpetvā rājagahassa ca
sāvatthiyā ca antare yojane yojane satasahassaṁ datvā pañcacattāḷīsavihāre 1-
kārento sāvatthiṁ gantvā jetavanamahāvihāraṁ kāretvā buddhappamukhassa bhikkhusaṁghassa
niyyādesi. 2- aṭṭhamaṁ.
9. paṭhamasukkāsuttavaṇṇanā
[243] navame rathikāya rathikanti ekarathikaṁ gahetvā tato aparaṁ
gacchanto rathikāya rathikaṁ upasaṅkamanto nāma ahosi. 3- siṅghāṭakepi eseva nayo.
ettha ca rathikāti racchā. siṅghāṭakanti catukkaṁ. kimme katāti kiṁ me 4- katā,
kiṁ karontīti attho. madhupītāva seyareti gandhamadhupānapītā 5- viya sayanti.
gandhamadhupānapīto kira sīsaṁ ukkhipituṁ na sakkoti, asaññī hutvā sayateva. tasmā
evamāha.
tañca pana appaṭivānīyanti tañca pana dhammaṁ appaṭivānīyaṁ deseti.
bāhirakañhi sumadhuraṁpi bhojanaṁ punappunaṁ bhuñjantassa na ruccati, "apanetha, kiṁ
iminā"ti paṭivānetabbaṁ apanetabbaṁ hoti, na evamayaṁ dhammo. imaṁ hi
dhammaṁ paṇḍitā vassasataṁpi vassasahassaṁpi suṇantā tittiṁ na gacchanti. tenāha
"appaṭivānīyanti. asecanakamojavan"ti anāsittakaṁ ojavantaṁ. yathā hi bāhirāni
asambhinnapāyāsādīnipi sappimadhusakkharāhi āsittāni yojitāneva madhurāni
ojavantāni honti, na evamayaṁ dhammo. ayaṁ hi attanova 6- dhammatāya madhuro
ceva ojavā ca, na aññena upasitto. tenāha "asecanakamojavan"ti.

footnote: 1 ka. cattāḷīsavihāre 2 chaßēéa. niyyādesīti 3 chaßēéa. hoti 4 chaßēéa., i. ime
footnote: 5 chaßēéa., i. gandhamadhupānaṁ pītā, evamuparipi 6 chaßēéa., i. attano

page number: 300

pivanti maññe sappaññāti paṇḍitapurisā pivanti viya. valāhakamiva panthagūti 1-
valāhakantarato nikkhantaudakaṁ ghammābhitattaṁ 2- pattikā viya. navamaṁ.
10-11. dutiyasukkāsuttavaṇṇanā
[244-245] dasame puññaṁ vata pasavi bahunti bahuṁ vata puññaṁ
pasavatīti. 3- dasamaṁ. ekādasamaṁ uttānameva.
12. āḷavakasuttavaṇṇanā
[246] dvādasame āḷaviyanti āḷavīti taṁ raṭṭhaṁpi nagaraṁpi vuccati. 4-
tañca bhavanaṁ nagarassa avidūre gāvutamatte ṭhitaṁ, bhagavā tattha viharanto taṁ nagaraṁ
upanissāya āḷaviraṭṭhe 5- viharatīti vutto. āḷavakassa yakkhassa bhavaneti ettha
pana ayaṁ anupubbīkathā:- āḷavako kira rājā vividhanāṭakupabhoge chaḍḍetvā
corapaṭibāhanatthaṁ paṭirājanisedhanatthaṁ byāyāmakaraṇatthañca 6- sattame divase 7- migavaṁ
gacchanto ekadivasaṁ balakāyena saddhiṁ katikaṁ akāsi "yassa passena migo palāyati,
tasseva so bhāro"ti. atha tasseva passena migo palāyi, javasampanno rājā
dhanuṁ gahetvā pattikova tiyojanaṁ taṁ migaṁ anubandhi. eṇimigā ca tiyojanavegāeva
honti. atha parikkhīṇajavaṁ taṁ migaṁ udakaṭṭhānaṁ 8- pavisitvā ṭhitaṁ vadhitvā
dvidhā chetvā anatthikopi maṁsena "nāsakkhi migaṁ gahetun"ti apavādamocanatthaṁ
kājenādāya āgacchanto nagarassāvidūre bahalapattapalāsaṁ mahānigrodhaṁ disvā
parissamavinodanatthaṁ tassa mūlamupagato. tasmiṁ ca nigrodhe āḷavako yakkho
mahārājasantikā bhavanaṁ labhitvā majjhantikasamaye tassa rukkhassa chāyāya phuṭṭhokāsaṁ
paviṭṭhe pāṇino khādanto paṭivasati. so taṁ disvā khādituṁ upagato. rājā
tena saddhiṁ katikaṁ akāsi "muñca maṁ, ahaṁ te divase divase manussañceva 9-
thālipākañca pesessāmī"ti. yakkho "tvaṁ rājūpabhogena pamatto na sarissasi, ahaṁ

footnote: 1 sī. valāhakamivaddhagūti 2 chaßēéa., i. ghammābhitattā 3 sī. pasavīti
footnote: 4 chaßēéa., i. ayaṁpāṭho na dissati 5 chaßēéa. āḷaviyaṁ, i. āḷaviyaṁ viharantoti
footnote: 6 i. byāmakaraṇatthañca 7 chaßēéa., i. sattame sattame divase

8 chaßēéa. parikkhīṇajavaṁ taṁ udakaṁ viya 9 chaßēéa., i. manussañca

page number: 301

pana bhavanaṁ anupagatañca ananuññātañca khādituṁ na labhāmi, svāhaṁ bhavantaṁpi
jīyeyyan"ti na muñci. rājā "yaṁ divasaṁ na pesemi, taṁ divasaṁ 1- mama gehaṁ
gantvā 1- maṁ gahetvā khādā"ti attānaṁ anujānitvā tena mutto nagarābhimukho
agamāsi,
balakāyo magge khandhāvāraṁ bandhitvā ṭhito rājānaṁ disvā "kiṁ mahārāja
ayasamattabhayā evaṁ kilantosī"ti vadanto paccuggantvā paṭiggahesi. rājā taṁ
pavattiṁ anārocetvā nagaraṁ gantvā katapātarāso nagaraguttikaṁ āmantetvā
etamatthaṁ ārocesi. nagaraguttiko "kiṁ deva kālaparicchedo kato"ti āha. na kato
bhaṇeti. duṭṭhu kataṁ deva, amanussā hi paricchinnamattameva labhanti, aparicchinne
pana janapadassābādho bhavissati, hotu deva, kiñcāpi evamakāsi, appossukko
tvaṁ rajjasukhamanubhohi, ahamettha kātabbaṁ karissāmīti. so kālasseva vuṭṭhāya
bandhanāgāradvāre ṭhatvā ye ye vajjhā honti, te te sandhāya "yo jīvitatthiko,
so nikkhamatū"ti bhaṇati. yo paṭhamaṁ nikkhamati, taṁ gehaṁ netvā nhāpetvā bhojetvā
ca "imaṁ thālipākaṁ yakkhassa dehī"ti peseti. taṁ rukkhamūlaṁ paviṭṭhamattaṁyeva
yakkho bheravaṁ attabhāvaṁ nimminitvā mūlakandaṁ viya khādi. yakkhānubhāvena kira
manussānaṁ kesādīni upādāya sakalasarīraṁ navanītapiṇḍaṁ viya hoti, yakkhassa bhattaṁ
gāhāpetuṁ gatapurisā taṁ disvā bhītā yathāmittaṁ ārocesuṁ. tato pabhūti "rājā
core gahetvā yakkhassa detī"ti manussā corakammato paṭiviratā. tato
aparena samayena navacorānaṁ abhāvena purāṇacorānañca parikkhayena bandhanāgārāni
suññāni ahesuṁ.
atha nagaraguttiko rañño ārocesi. rājā attano dhanaṁ nagararacchāsu
chaḍḍāpesi "appevanāma koci lobhena gaṇheyyā"ti. taṁ pādenapi koci nacchupi.
so core alabhanto amaccānaṁ ārocesi. amaccā "kulapaṭipāṭiyā ekamekaṁ
jiṇṇakaṁ pesema, so pakatiyāpi maccupathe vattatī"ti āhaṁsu. rājā "amhākaṁ
pitaraṁ amhākaṁ pitāmahaṁ pesetīti manussā khobhaṁ karissanti, mā vo etaṁ rucī"ti

footnote: 1-1 chaßēéa. ime pāṭhā na disasanti

page number: 302

nivāresi. 1- "tenahi deva dārakaṁ pesema uttānaseyyakaṁ, tathāvidhassa hi `mātā
me'ti `pitā me'ti sineho natthī"ti āhaṁsu. rājā anujāni. te tathā akaṁsu.
nagare dārakamātaro ca dārake gahetvā gabbhiniyo ca palāyitvā parajanapade
dārake saṁvaḍḍhetvā ānenti. evaṁ dvādasa vassāni gatāni.
tato ekadivasaṁ sakalanagaraṁ vicinitvā ekaṁpi dārakaṁ alabhitvā amaccā
rañño ārocesuṁ "natthi deva nagare dārako ṭhapetvā antepure tava puttaṁ
āḷavakakumāran"ti. rājā "yathā mama putto piyo, evaṁ sabbalokassa, attanā
pana piyataraṁ natthi, gacchatha 2- taṁpi datvā mama jīvitaṁ rakkhathā"ti. tena ca
samayena āḷavakakumārassa mātā puttaṁ nhāpetvā maṇḍetvā dukūlacumbaṭake
katvā aṅke sayāpetvā nisinnā hoti. rājapurisā rañño āṇāya tattha
gantvā taṁ vippalapantiyā 3- tassā soḷasannañca devisahassānaṁ saddhiṁ dhātiyā taṁ
ādāya pakkamiṁsu "sve yakkhabhakkho bhavissatī"ti. taṁdivasañca bhagavā paccūsasamaye
paccuṭṭhāya jetavanavihāre mahāgandhakuṭiyaṁ 4- mahākaruṇāsamāpattiṁ samāpajjitvā
buddhacakkhunā lokaṁ volokento 5- addasa āḷavakassa kumārassa anāgāmiphalupapattiyā 6-
upanissayaṁ yakkhassa ca sotāpattiphalupapattiyā, 6- desanāpariyosāneva 7- caturāsītiyā
pāṇasahassānaṁ dhammacakkhuṁ paṭilābhassāti. so vibhātāya rattiyā purimabhattakiccaṁ
katvā suniṭṭhitabhattakicco kāḷapakkhuposathadivase vattamāne okkante 8- suriye eko
adutiyo pattacīvaramādāya pādamatteneva 9- sāvatthito tiṁsayojanāni gantvā tassa
yakkhassa bhavanaṁ pāvisi. tena vuttaṁ "āḷavakassa yakkhassa bhavane"ti.
kiṁ pana bhagavā yasmiṁ nigrodhe āḷavakassa bhavanaṁ, tassa mūle vihāsi,
udāhu bhavaneyevāti? bhavaneyeva. yatheva hi yakkhā attano bhavanaṁ passanti, tathā
bhagavāpi. so tattha gantvā bhavanadvāre aṭṭhāsi. tadā āḷavako himavante
yakkhasamāgamaṁ tato hoti. tato āḷavakassa dvārapālo gadrabho nāma yakkho

footnote: 1 chaßēéa., i. ruccīti vāresi 2 ma. gacchatha re 3 sī. vilapantiyā 4 chaßēéa. gandhakuṭiyaṁ
footnote: 5 chaßēéa. olokento 6 chaßēéa., i....phaluppattiyā 7 chaßēéa., i. desanāpariyosāne ca
footnote: 8 sī., i. ogate, ma. uggate, cha.oggate, 9 chaßēéa., i. pādamaggeneva

page number: 303

bhagavantaṁ upasaṅkamitvā vanditvā "kiṁ bhante bhagavā vikāle āgato"ti āha.
āma gadrabha āgatomhi, sace te agaru, vihareyyāmekarattiṁ 1- āḷavakassa bhavaneti.
na me bhante garu, apica kho so yakkho kakkhaḷo pharuso, mātāpitūnaṁpi
abhivādanādīni na karoti, mā ruci 2- bhagavato idha vāsoti. jānāmi gadrabha tassa
bhavanaṁ, 3- na koci mamantarāyo bhavissati. sace te agaru, vihareyyāmekarattinti.
dutiyaṁpi gadrabho yakkho bhagavantaṁ etadavoca "aggitattakapālasadiso bhante
āḷavako, mātāpitaroti vā samaṇabrāhmaṇāti vā dhammoti vā na jānāti,
idhāgatānaṁ pana cittakkhepaṁpi karoti, hadayaṁpi phāleti, pādepi gahetvā parasamuddaṁ
vā paracakkavāḷaṁ vā khipatī"ti. dutiyaṁpi bhagavā āha "jānāmi gadrabha, sacepi
te agaru, vihareyyāmekarattin"ti. na me bhante garu, apica kho so yakkho
attano anārocetvā anujānantaṁ maṁ jīvitāpi voropeyya, ārocemi bhante
tassāti. yathāsukhaṁ gadrabha ārocehīti. "tenahi bhante tvameva jānāhī"ti
bhagavantaṁ abhivādetvā himavantābhimukho pakkāmi. bhavanadvāraṁpi sayameva bhagavato
vivaramadāsi. bhagavā antobhavanaṁ pavisitvā yattha abhilakkhitesu maṅgaladivasādīsu
nisīditvā āḷavako siriṁ anubhoti, tasmiṁyeva dibbaratanamaye pallaṅke nisīditvā
suvaṇṇābhaṁ muñci. taṁ disvā yakkhassa itthiyo āgantvā bhagavantaṁ vanditvā
samparivāretvā nisīdiṁsu. bhagavā "pubbe tumhe dānaṁ datvā sīlaṁ samādiyitvā
pūjaneyye 4- pūjetvā imaṁ sampattiṁ pattā, idānipi tatheva karotha, mā
aññamaññaṁ issāmacchariyābhibhūtā viharathā"tiādinā nayena tāsaṁ pakiṇṇakadhammakathaṁ
kathesi. tā bhagavato madhuranigghosaṁ sutvā sādhukārasahassāni datvā bhagavantaṁ
samparivāretvā nisīdiṁsuyeva. gadrabhopi himavantaṁ gantvā āḷavakassārocesi
"yagghe mārisa jāneyyāsi, vimāne te bhagavā nisinno"ti. so gadrabhassa saññaṁ
akāsi 5- "tuṇhī 6- hohi, gantvā kattabbaṁ karissāmā"ti 7- purisamānena kira
lajjito ahosi, tasmā "mā koci parisamajjhe suṇeyyā"ti evamakāsi.

footnote: 1 chaßēéa.....rattaṁ, evamuparipi 2 chaßēéa. rucci 3 chaßēéa., i. sabhāvaṁ
footnote: 4 chaßēéa. pūjaneyyaṁ 5 ma. saññamadāsi 6 ma. tuṇhībhūto 7 chaßēéa., i. karissāmīti

page number: 304

tadā sātāgirihemavatā 1- bhagavantaṁ jetavaneyeva vanditvā "yakkhassa samāgamaṁ
gamissāmā"ti saparivārā nānāyānehi ākāsena gacchanti. ākāse ca yakkhānaṁ
sabbattha maggo natthi, 2- ākāsaṭṭhāni vimānāni pariharitvā maggaṭṭhāneneva
maggo hoti. āḷavakassa pana vimānaṁ bhummaṭṭhaṁ suguttaṁ pākāraparikkhittaṁ
susaṁvihitadvārāṭṭālakagopuraṁ uparikaṁsajālasañchannamañjūsasadisaṁ tiyojanaṁ ubbedhena,
tassa upari maggo hoti. te taṁ padesaṁ āgamma gantuṁ nāsakkhiṁsu. buddhānañhi
nisinnokāsassa uparibhāge 3- yāva bhavaggā koci gantuṁ na sakkoti. te
"kimidan"ti āvajjitvā 4- bhagavantaṁ disvā ākāse khittaleḍḍukaṁ 5- viya oruyha
vanditvā dhammaṁ sutvā padakkhiṇaṁ katvā "yakkhasamāgamaṁ gacchāma bhagavā"ti tīṇi
vatthūni pasaṁsantā yakkhasamāgamaṁ agamaṁsu. āḷavako te disvā "idha nisīdathā"ti
paṭikkamma okāsamakāsi. 6- te āḷavakassa nivedesuṁ "lābhā te āḷavaka, 7- yassa
te bhavane bhagavā viharati, gacchāvuso bhagavantaṁ payirupāsassū"ti. evaṁ bhagavā
bhavaneyeva vihāsi, na yasmiṁ nigrodhe āḷavakassa bhavanaṁ, tassa mūleti, tena
vuttaṁ "ekaṁ samayaṁ bhagavā āḷaviyaṁ viharati āḷavakassa yakkhassa bhavane"ti.
athakho āḷavako yakkho .pe. etadavoca "nikkhama samaṇā"ti
kasmā panāyaṁ etadavoca? rosetukāmatāya. tatrevaṁ ādito pabhūti sambandho
veditabbo:- ayaṁ hi yasmā asaddhassa saddhākathā dukkathā hoti dussīlādīnaṁ
sīlādikathā viya, tasmā tesaṁ yakkhānaṁ santikā bhagavato pasaṁsaṁ sutvāyeva aggimhi
pakkhittaloṇasakkharā viya abbhantare kopena taṭataṭāyamānahadayo hutvā "ko so
bhagavā nāma, yo mama bhavanaṁ paviṭṭho"ti āha. te āhaṁsu "na tvaṁ āvuso
jānāsi bhagavantaṁ amhākaṁ satthāraṁ, yo tusitabhavane ṭhito pañcamahāvilokitaṁ
viloketvā"tiādinā nayena yāva dhammacakkappavattanā kathentā paṭisandhiādīsu
dvattiṁsapubbanimittāni vatvā "imānipi tvaṁ āvuso acchariyāni na addasā"ti
codesuṁ. so disvāpi kodhavasena "nāddasan"ti āha. āvuso āḷavaka

footnote: 1 chaßēéa., i. sātāgirahemavatā 2 sī. neva yakkhānaṁ sabbattha maggo atthi
footnote: 3 chaßēéa., i. uparibhāgena 5 chaßēéa. āvajjetvā 5 chaßēéa., i. khittaleḍḍu
footnote: 6 chaßēéa., i. okāsamadāsi 7 i. lābhā vata te āḷavaka, yassa te

page number: 305

passeyyāsi vā tvaṁ, na vā, ko tayā attho passatā vā apassatā vā, kiṁ
tvaṁ karissasi amhākaṁ satthuno, yo tvaṁ taṁ upanidhāya calakkakudhamahāusabhasamīpe
tadahujātavacchako viya, tidhā pabhinnamattavāraṇasamīpe bhiṅkapotako viya,
bhāsuravilambitakesarasobhitakkhandhassa samīpe jarasiṅgālo viya, migarañño
diyaḍḍhayojanasatapavaḍḍhakāyasupaṇṇarājasamīpe chinnapakkhakākapotako viya khāyasi, gaccha yante
karaṇīyaṁ, taṁ karohīti. evaṁ vutte duṭṭho āḷavako uṭṭhahitvā manosilātale
vāmapadena ṭhatvā "passathadāni tumhākaṁ vā satthā mahānubhāvo, ahaṁ vā"ti
dakkhiṇapādena saṭṭhiyojanamattaṁ kelāsapabbatakūṭaṁ akkami, taṁ ayokūṭapahato viya
niddhantāyopiṇḍo papaṭikā 1- muñci, so tatra ṭhatvā "ahaṁ āḷavako"ti
ugghosesi. sakalajambūdīpaṁ saddo phari.
cattāro kira saddā sakalajambūdīpe suyyiṁsu 2- :- yañca puṇṇako
yakkhasenāpati dhanañjayaṁ korabyarājānaṁ jūtaṁ khanitvā appoṭhetvā 3- "ahaṁ jinin"ti
ugghosesi, yañca sakko devānamindo kassapassa bhagavato sāsane osakkante
vissukammadevaputtaṁ sunakhaṁ karitvā "ahaṁ pāpabhikkhū ca pāpabhikkhuniyo ca
upāsakupāsikāyo ca sabbeva ca adhammavādino khādāmī"ti ugghosesi, 4- yañca
kusajātake pabhāvatihetu sattahi rājūhi nagare uparuddhe pabhāvatiṁ attanā saha
hatthikkhandhe āropetvā nagarā nikkhamma "ahaṁ sīhassarakusamahārājā"ti 5- mahāpuriso
ugghosesi, yañca kelāsamuddhani ṭhatvā āḷavakoti. tadā hi sakalajambūdīpe dvāre
ṭhatvā ugghositasadiso 6- ahosi. tiyojanasahassavitthārato 7- ca himavāpi saṅkampi
yakkhassānubhāvena.
so vātamaṇḍalaṁ samuṭṭhāpesi "eteneva samaṇaṁ palāpessāmī"ti. te
puratthimādibhedā vātā samuṭṭhahitvā aḍḍhayojanayojanadviyojanatiyojanappamāṇāni
pabbatakūṭāni padāletvā vanagaccharukkhādīni uppīḷetvā 8- āḷavinagaraṁ pakkhantā 9-

footnote: 1 chaßēéa., i. papaṭikāyo 2 chaßēéa., i. sūyiṁsu 3 chaßēéa., i. apphoṭetvā
footnote: 4 chaßēéa. ugghosāpesi 5 chaßēéa. sīhassaramahākusarājā 6 chaßēéa., i. ugghositasadisaṁ
footnote: 7 chaßēéa., i....vitthato 8 chaßēéa. ummūlaṁ katvā, i. ummūletvā 9 ka. pakkhandā

page number: 306

jiṇṇahatthisālādīni cuṇṇantā 1- chadaniṭṭhakā ākāse bhamantā. 2- bhagavā "mā
kassaci uparodho hotū"ti adhiṭṭhāsi. te vātā dasabalaṁ patvā cīvarakaṇṇamattampi
cāletuṁ nāsakkhiṁsu. tato mahāvassaṁ samuṭṭhāpesi "udakena ajjhottharitvā
samaṇaṁ māremī"ta. 3- tassānubhāvena uparūpari satapaṭalasahassapaṭalādibhedā valāhakā
uṭṭhahitvā pavassiṁsu. vuṭṭhidhārāvegena paṭhavī chiddā ahosi. vanarukkhādīnaṁ upari
mahogho āgantvā dasabalassa cīvare ussāvabindumattampi temetuṁ nāsakkhi. tato
pāsāṇavassaṁ samuṭṭhāpesi. mahantāni mahantāni pabbatakūṭāni dhūmāyantāni
pajjalantāni ākāsenāgantavā dasabalaṁ patvā dibbamālāgulāni sampajjiṁsu. tato
paharaṇavassaṁ samuṭṭhāpesi. ekatodhārā ubhatodhārā asisattikhurappādayo dhūmāyantā
pajjalantā ākāsenāgantvā dasabalaṁ patvā dibbapupphāni ahesuṁ. tato
aṅgāravassaṁ samuṭṭhāpesi. kiṁsukavaṇṇā aṅgārā ākāsenāgantvā dasabalassa
pādamūle dibbapupphāni hutvā vikīrayiṁsu tato kukkulavassaṁ samuṭṭhāpesi. accuṇho
kukkulo 4- ākāsenāgantvā dasabalassa pādamūle candanacuṇṇaṁ hutvā nipati. 5-
tato vālikavassaṁ samuṭṭhāpesi. atisukhumā vālikā dhūmāyantā pajjalantā
ākāsenāgantvā dasabalassa pādamūle dibbapupphāni hutvā nipatiṁsu. tato
kalalavassaṁ samuṭṭhāpesi. taṁ kalalavassaṁ dhūmāyantaṁ pajjalantaṁ ākāsenāgantvā
dasabalassa pādamūle dibbagandhaṁ hutvā nipati. tato andhakāraṁ samuṭṭhāpesi
"bhiṁsetvā samaṇaṁ palāpessāmī"ti. taṁ caturaṅgasamannāgataṁ andhakārasadisaṁ hutvā
dasabalaṁ patvā suriyappabhāvihatamiva andhakāraṁ antaradhāyi.
evaṁ yakkho imāhi navahi vātavassapāsāṇapaharaṇaṅgārakukkulavālikakalalandhakāravuṭṭhīhi
bhagavantaṁ palāpetuṁ asakkonto nānāvidhapaharaṇatthāya anekappakārarūpabhūtagaṇasamākulāya
caturaṅginiyā senāya sayameva bhagavantaṁ abhigato, te bhūtagaṇā
anekappakāre vikāre katvā "gaṇhatha hanathā"ti bhagavato upari āgacchantā viya
honti, apica kho niddhantalohapiṇḍaṁ viya makkhikā, bhagavantaṁ allīyituṁ asamatthāva

footnote: 1 chaßēéa. cuṇṇentā 2 chaßēéa., i. vidhamentā 3 chaßēéa., i. māressāmīti
footnote: 4 chaßēéa., i. accuṇhā kukkulā 5 chaßēéa., i. nipatiṁsu

page number: 307

ahesuṁ. evaṁ santepi yathā bodhimaṇḍe māro āgatavelāyameva nivatto, tathā
anivattitvā upaḍḍharattimattaṁ byākulamakaṁsu. evaṁ upaḍḍharattimattaṁ
anekappakāravibhiṁsanakadassanenapi bhagavantaṁ ca cāletuṁ asakkonto āḷavako cintesi
"yannūnāhaṁ kenaci ajeyyaṁ dussāvudhaṁ muñceyyan"ti.
cattāri kira āvudhāni lokasmiṁ seṭṭhāni:- sakkassa vajirāvudhaṁ
vessavaṇṇassa gadāvudhaṁ yamassa nayanāvudhaṁ āḷavakassa dussāvudhanti. yadi hi sakko
ruddho 1- vajirāvudhaṁ sinerumatthake pahareyya, aṭṭhasaṭṭhisahassādhikayojanasatasahassaṁ
vinivijjhitvā heṭṭhato gaccheyya. vessavaṇṇena kujjhanakāle vissajjitā gadā 2-
bahunnaṁ yakkhasahassānaṁ sīsaṁ pātetvā puna hatthapāsaṁ āgantvā tiṭṭhati.
yamena ruddhena nayanāvudhena olokitamattena 3- anekāni kumbhaṇḍasahassāni
tattakapāle tilā viya pharantāni vinassanti. āḷavako ruddho sace ākāse
dussāvudhaṁ muñceyya, dvādasavassāni devo na vasseyya. sace paṭhaviyaṁ muñceyya.
sabbarukkhatiṇādīni sussitvā dvādasavassantare na puna virūheyyuṁ. sace samudde
muñceyya, tattakapāle udakabindu viya sabbamudakaṁ susseyya. sace sinerusadisepi
pabbate muñceyya, khaṇḍākhaṇḍaṁ hutvā vikireyya, so evaṁ mahānubhāvaṁ dussāvudhaṁ
uttariyakataṁ 4- muñcitvā aggahesi. yebhuyyena dasasahassīlokadhātudevatā vegena
sannipatiṁsu "ajja bhagavā āḷavakaṁ damessati, tattha dhammaṁ sossāmā"ti.
yuddhadassanakāmāpi devatā sannipatiṁsu. evaṁ sakalaṁpi ākāsaṁ devatāhi puṇṇaṁ
ahosi. 5-
atha āḷavako bhagavato samīpe uparūpari vicaritvā vatthāvudhaṁ muñci. taṁ
asanivicakkaṁ viya ākāse bheravasaddaṁ karontaṁ dhūmāyantaṁ pajjalantaṁ bhagavantaṁ
patvā yakkhassa mānamaddanatthaṁ pādapuñjacoḷaṁ 6- hutvā pādamūle nipati. āḷavako
taṁ disvā chinnavisāṇo viya usabho uddhaṭadāṭho viya sappo nittejo nimmado

footnote: 1 chaßēéa. duṭṭho, i. ruṭṭho, evamuparipi 2 i. visajjitaṁ tadāvudhaṁ
footnote: 3 chaßēéa. olokitamatte 4 chaßēéa. uttarisāṭakaṁ, i. uttarasāṭakaṁ
footnote: 5 chaßēéa., i. paripuṇṇaṁ 6 chaßēéa., i. pādapuñchanacoḷaṁ

page number: 308

nipatitamānatthaddho 1- hutvā cintesi "dussāvudhaṁ 2- me samaṇaṁ nābhibhosi, 3- kiṁ nu
kho kāraṇan"ti "idaṁ kāraṇaṁ, mettāvihārayutto samaṇo, handa naṁ rositvā
mettāya viyojemī"ti iminā sambandhenetaṁ vuttaṁ:- athakho āḷavako yakkho
yena bhagavā .pe. nikkhama samaṇāti. tatthāyamadhippāyo:- kasmā mayā
ananuññāto mama bhavanaṁ pavisitvā gharasāmiko viya itthāgārassa majjhe nisinnosi,
ananuyuttametaṁ samaṇassa yadidaṁ adinnaparibhogo itthīsaṁsaggo ca. tasmā yadi tvaṁ
samaṇadhamme ṭhito, nikkhama samaṇāti. eke pana "etāni aññāni ca pharusavacanāni
vatvā evāyaṁ etadavocā"ti bhaṇanti.
atha bhagavā "yasmā thaddho paṭithaddhabhāvena vinetuṁ na sakkā, so hi
paṭithaddhabhāve kayiramāne seyyathāpi caṇḍassa kukkurassa nāsāya pittaṁ bhindeyya, 4-
so bhiyyoso mattāya caṇḍataro assa, evaṁ thaddhataro hoti, mudunā pana so
sakkā vinetun"ti ñatvā sādhāvusoti piyavacanena tassa piyavacanaṁ 5- sampaṭicchitvā
nikkhami. tena vuttaṁ sādhāvusoti bhagavā nikkhamīti.
tato āḷavako "subbaco vatāyaṁ samaṇo ekavacaneneva nikkhanto, evaṁ
nāma nikkhametuṁ sukhaṁ samaṇaṁ akāraṇenāhaṁ 6- sakalarattiṁ yuddhena abbhuyyāsin"ti
muducitto hutvā puna cintesi "idānipi na sakkā jānituṁ, kiṁ nu kho
subbacatāya nikkhanto udāhu kodhano, handāhaṁ vīmaṁsāmī"ti. tato pavisa samaṇāti
āha. atha subbacoti mudubhūtacittassa cittavavatthānakaraṇatthaṁ 7- puna piyavacanaṁ vadanto
sādhāvusoti bhagavā pāvisi. āḷavako punappunaṁ tameva subbacabhāvaṁ vīmaṁsanto
dutiyaṁpi tatiyaṁpi nikkhama pavisāti āha. bhagavāpi tathā akāsi. yadi na kareyya,
pakatiyāva 8- thaddhayakkhassa cittaṁ thaddhataraṁ hutvā dhammakathāya bhājanaṁ na bhaveyya.
tasmā yathā nāma mātā rodantaṁ puttakaṁ yaṁ so icchati, taṁ datvā vā katvā
vā saññāpesi, tathā bhagavā kilesarodanena rodantaṁ yakkhaṁ saññāpetuṁ yaṁ so
bhaṇati, taṁ akāsi. yathā ca dhātī thaññaṁ apivantaṁ dārakaṁ yaṅkiñci 9- datvā

footnote: 1 chaßēéa., i. nipatitamānaddhajo 2 chaßēéa., i. dussāvudhampi 3 ka. nāvibhosi,
footnote: ma. nādhibhosi 4 ṭīkā. yāsiñceyyāti 5 chaßēéa., i. vacanaṁ 6 chaßēéa., i. akāraṇenevāhaṁ
footnote: 7 chaßēéa. mudubhūtacittavavatthānakaraṇatthaṁ 8 chaßēéa., i. pakatiyāpi 9 chaßēéa. kiñci

page number: 309

upalāḷetvā pāyeti, tathā bhagavā yakkhaṁ lokuttaradhammakhīraṁ pāyetuṁ tassa
kathitavacanakaraṇena 1- upalāḷento evamakāsi. yathā ca puriso lābumhi catumadhuraṁ
pūretukāmo tassa abbhantaraṁ sodheti, evaṁ bhagavā yakkhassa citte lokuttaracatumadhuraṁ
pūretukāmo tassabbhantare kodhamalaṁ sodhetuṁ yāva tatiyaṁ nikkhamanapavisanaṁ akāsi.
athāḷavako "subbaco ayaṁ samaṇo, `nikkhamā'ti vutto nikkhamati, `pavisā'ti
vutto pavisati, yannūnāhaṁ imaṁ samaṇaṁ evameva sakalarattiṁ kilametvā pāde
gahetvā pāragaṅgāya khipeyyan"ti pāpakaṁ cittaṁ uppādetvā catutthavāraṁ āha
nikkhama samaṇāti. taṁ ñatvā bhagavā na khvāhantanti āha. evaṁ 2- vutte
taduttarikaraṇīyaṁ pariyesamāno pañhaṁ pucchitabbaṁ maññissati, taṁ dhammakathāya sukhaṁ
bhavissatīti ñatvā na khvāhantanti āha. tattha naiti paṭikkhepe. khoti
avadhāraṇe. ahanti attanidassanaṁ. tanti hetuvacanaṁ. tenevettha "yasmā tvaṁ
evaṁ cintesi, tasmā ahaṁ āvuso neva nikkhamissāmi, yaṁ te karaṇīyaṁ, taṁ
karohī"ti evamattho daṭṭhabbo.
tato āḷavako yasmā pubbepi ākāsena gamanavelāyaṁ "kiṁ nu kho
evaṁ 3- suvaṇṇavimānaṁ, udāhu rajatamaṇivimānānaṁ aññataraṁ, handa naṁ passāmā"ti 4-
evaṁ attano vimānaṁ āgate iddhimante tāpasaparibbājake pañhaṁ pucchitvā
vissajjetuṁ asakkonte cittakkhepādīhi viheṭheti, tasmā bhagavantaṁpi tathā
viheṭhessāmīti maññamāno pañhaṁ tantiādimāha.
kuto panassa pañhoti? 5- tassa kira mātāpitaro kassapabhagavantaṁ
payirupāsitvā aṭṭha pañhe saha vissajjanena uggahesuṁ, te daharakāle āḷavakaṁ
pariyāpuṇāpesuṁ, so kālaccayena vissajjanaṁ sammussi. tato "ime pañhāpi mā
vinassantū"ti suvaṇṇapaṭṭe jātihiṅgulakena lekhāpetvā vimāne nikkhipi. evameva
te 6- puṭṭhapañhā buddhavisayāva honti. bhagavā taṁ sutvā yasmā buddhānaṁ

footnote: 1 chaßēéa. patthitavacanakaraṇena 2 chaßēéa. evaṁ vā 3 chaßēéa., i. etaṁ
footnote: 4 ma. passissāmāti 5 chaßēéa., i. pañhāti 6 chaßēéa., i. evamete

page number: 310

pariccattalābhantarāyo vā jīvitantarāyo vā sabbaññutañāṇabyāmappabhānaṁ paṭighāto 1-
vā na sakkā kenaci kātuṁ, tasmā naṁ loke asādhāraṇaṁ buddhānubhāvaṁ dassento
na khvāhantaṁ āvuso passāmi sadevake loketiādimāha.
evaṁ bhagavā tassa bādhanacittaṁ paṭisedhetvā pañhāpucchane ussāhaṁ
janento āha apica tvaṁ āvuso puccha, yadākaṅkhasīti. tassattho:- puccha, yadi
ākaṅkhasi, na me pañhāvissajjane bhāro atthi. athavā puccha yaṁ ākaṅkhasi,
sabbantaṁ te 2- vissajjessāmīti sabbaññūpavāraṇaṁ pavāreti 3- asādhāraṇaṁ
paccekabuddhāggasāvakamahāsāvakehi. evaṁ bhagavatā sabbaññūpavāraṇāya pavāritāya athakho
āḷavako yakkho bhagavantaṁ gāthāya ajjhabhāsīti.
tattha kiṁsūdha vittanti kiṁsu idha vittaṁ. vittanti dhanaṁ. taṁ hi pītisaṅkhātaṁ
vittiṁ karoti, tasmā "vittan"ti vuccati. suciṇṇanti sukataṁ. sukhanti
kāyikacetasikaṁ sātaṁ. āvahātīti āvahati āneti deti appeti. haveiti daḷhatthe
nipāto. sādutaranti atisayena sādu. "sādhutaran"tipi pāṭho. rasānanti rasasaññitānaṁ
dhammānaṁ. kathanti kena pakārena. kathaṁjīvino jīvitaṁ kathaṁjīvījīvitaṁ. 4- gāthābandhasukhatthaṁ
pana sānunāsikaṁ vuccati. kathaṁjīvījīvitanti vā pāṭho, tassa "jīvantānaṁ kathaṁjīvin"ti
attho. evaṁ imāya gāthāya "kiṁsu idha loke purisassa vittaṁ seṭṭhaṁ, kiṁsu
suciṇṇaṁ sukhamāvahāti, 5- kiṁsu have sādhutaraṁ rasānaṁ, kathaṁjīvījīvitaṁ seṭṭhamāhū"ti 5-
ime cattāro pañhe pucchi.
athassa bhagavā kassapadasabalena vissajjitanayeneva vissajjento imaṁ
gāthamāha saddhīdha vittanti. tattha yathā hiraññasuvaṇṇādivittaṁ upabhogasukhaṁ āvahati,
khuppipāsādidukkhaṁ paṭibāhati, dāḷiddiyaṁ vūpasameti, muttādiratanapaṭilābhahetu hoti,
lokasantatiṁ ca āvahati, evaṁ lokiyalokuttarā saddhāpi yathāsambhavaṁ lokiyalokuttaraṁ
vipākasukhamāvahati, saddhādhurena paṭipannānaṁ jātijarādidukkhaṁ paṭibāhati, guṇadāḷiddiyaṁ
vūpasameti, satisambojjhaṅgādiratanapaṭilābhahetu hoti.

footnote: 1 chaßēéa....byāmappabhādipaṭighāto, i....byāmappabhādipaṭighāte 2 chaßēéa., i. sabbaṁ te
footnote: 3 chaßēéa., i. sabbaññupavāraṇaṁ pavāresi 4 chaßēéa., i. kathaṁjīvī jīvitaṁ, evamuparipi
footnote: 5-5 chaßēéa. kiṁ rasānaṁ sādutaraṁ, kathaṁ jīvitaṁ seṭṭhamāhūti,

i. kiṁ .pe. kathaṁ jīvino jīvitaṁ

page number: 311

"saddho sīlena sampanno yasobhogasamappito
yaṁ yaṁ padesaṁ bhajati tattha tattheva pūjito"ti 1-
vacanato lokasantatiṁ ca āvahatīti katvā "vittan"ti vuttaṁ. yasmā panetaṁ 2-
saddhāvittaṁ anugāmikaṁ anaññasādhāraṇaṁ sabbasampattihetu, lokiyassa
hiraññasuvaṇṇādivittassāpi nidānaṁ. saddhoyeva hi dānādīni puññāni katvā vittaṁ
adhigacchati, assaddhassa pana vittaṁ yāvadeva anatthāya hoti, tasmā seṭṭhanti vuttaṁ.
purisassāti ukkaṭṭhaparicchedadesanā. tasmā na kevalaṁ purisassa, itthīādīnampi
saddhāvittameva seṭṭhanti veditabbaṁ.
dhammoti dasakusaladhammo, dānasīlādidhammo vā. 3- suciṇṇoti sukato
sucarito. sukhamāvahātīti soṇaseṭṭhiputtaraṭṭhapālādīnaṁ viya manussasukhaṁ, sakkādīnaṁ
viya dibbasukhaṁ, pariyosāne mahāpadumādīnaṁ viya nibbānasukhañca āvahati.
saccanti ayaṁ saccasaddo anekesu atthesu dissati. seyyathīdaṁ? "saccaṁ bhaṇe
na kujjheyyā"tiādīsu 4- vācāsacce. "sacce ßēhitā samaṇabrāhmaṇā cā"tiādīsu 5-
viratisacce. "kasmā nu saccāni vadanti nānā, pavādiyāse kusalāvidānā"tiādīsu 6-
diṭṭhisacce. cattārimāni bhikkhave brāhmaṇasaccānī"tiādīsu 7- brāhmaṇasacce.
"ekaṁ hi saccaṁ na dutiyamatthī"tiādīsu 8- paramatthasacce. "catunnaṁ saccānaṁ
kusalā"tiādīsu 9- ariyasacce. idha pana paramatthasaccaṁ nibbānaṁ viratisaccañca
abbhantaraṁ katvā vācāsaccaṁ adhippetaṁ, yassānubhāvena udakādīni vase vattenti,
jātijarāmaṇapāraṁ taranti. yathāha:-

footnote: 1 khu. dhamma. 25/303/68 cittagahapativatthu 2 chaßēéa. pana tesaṁ
footnote: 3 chaßēéa. dānasīlabhāvanādhammo vā, i. dasakusalakammapathadhammo, dānasīlabhāvanādhammo vā
footnote: 4 khu. dhamma. 25/234/56 mahāmoggallānattherapañhavatthu

5 khu. jā. 28/358/140 mahāsutasomajātaka (syā)
6 khu. sutta. 25/892/508 cūḷaviyūhasutta 7 aṅ. catukka. 21/185/201 samaṇasaccasutta
8 khu. sutta. 25/991/508, khu. mahā. 29/549/351 cūḷaviyūhasuttaniddesa (syā)
9 abhi. vibhaṅga. 35/216/134

page number: 312

"saccavādena udakaṁ 1- pidhāyati 2-
visaṁpi saccena hananti paṇḍitā
saccena devo thanayaṁ pavassati
sacce ṭhitā nibbutiṁ patthayanti.
yekecime atthi rasā pathabyā
saccaṁ tesaṁ sādutaraṁ rasānaṁ
sacce ṭhitā samaṇabrāhmaṇā ca
taranti jātimaraṇassa pāran"ti. 3-
sādutaranti sādutaraṁ madhurataraṁ paṇītataraṁ. rasānanti ye ime "mūlaraso khandharaso"tiādinā
4- nayena sāyanīyadhammā, yekecime 5- "anujānāmi bhikkhave sabbaṁ phalarasaṁ, 6-
arasarūpo bhavaṁ gotamo, ye te brāhmaṇa rūparasā saddarasā, 7- anāpatti.
rasarase, 8- ayaṁ dhammavinayo ekaraso vimuttiraso, 9- bhāgī vā bhagavā attharasassa
dhammarasassā"tiādinā 10- nayena dhutavāsupavajjāvasesabyañjanādayo 11- "dhammarasā"ti
vuccanti, tesaṁ rasānaṁ saccaṁ have sādutaraṁ saccameva sādutaraṁ. sādhutaranti vā
seṭṭhataramuttamataraṁ. mūlarasādayo hi sarīramupabrūhenti, saṅkilesikañca sukhamāvahanti.
saccarase viratisaccavācāsaccaraso 12- samathavipassanādīhi cittamupabrūheti,
asaṅkilesikañca sukhamāvahanti. vimuttiraso paramatthasaccarasaparibhāvitattā sādu,
attharasadhammarasā ca tadadhigamupāyabhūtaṁ atthañca dhammañca nissāya pavatti hoti. 13-
paññājīviṁ jīvitanti 14- ettha pana svāyaṁ 15- andhekacakkhudvicakkhukesu
dvicakkhupuggalo gahaṭṭho vā

footnote: 1 ma. saccena vādenudakampi, cha. saccena vācenudakamhi 2 sī., i. gādhati, chaßēéa. dhāvati
footnote: 3 khu.jā. 28/358/140 (syā) 4 abhi. saṅgaṇi. 34/628/193 rūpavibhatti
footnote: 5 chaßēéa., i. yecime 6 vinayu. mahā. 5/300/84

7 vinayu. mahāvi. 1/3/2, aṅ. aṭṭhaka. 23/101(11)/175(syā) 8 vinayu.
mahāvi. 2/609/398 9 vinayu. cūḷa. 7/385/209, aṅ. aṭṭhaka. 23/109(19)/205(syā)
10 khu. mahā. 29/698/407, khu. cūḷa. 30/65/11 (syā) 11 chaßēéa. rūpācārarasupavajjā
avasesābyañjanādayo, i. dravācārasūpakhajjāvasesabyañjanādayo
12 i. saccarase viratisaccavācāsaccarasā 13 chaßēéa., i. pavattitoti
14 ka. paññājīvinti 15 chaßēéa., i. yvāyaṁ

page number: 313

kammantānuṭṭhānasaraṇagamanadānasaṁvibhāgasīlasamādānuposathakammādigahaṭṭhapaṭipadaṁ, pabbajito
vā avipaṭisārakasīlasaṅkhātaṁ taduttaricittavisuddhiādibhedaṁ 1-
pabbajitapaṭipadaṁ paññāya ārādhetvā jīvati, tassa paññāya
jīvino jīvitaṁ, taṁ paññājīviṁ jīvitaṁ 2- seṭṭhamāhūti evamattho daṭṭhabbo.
evaṁ bhagavatā vissajjite cattāropi pañhe sutvā attamano yakkho
avasesepi cattāro pañhe pucchanto kathaṁsu tarati oghanti gāthamāha. athassa
bhagavā purimanayeneva vissajjento saddhāya taratīti gāthamāha. tattha kiñcāpi yo
catubbidhamoghaṁ tarati so saṁsāraṇṇavaṁpi tarati, vaṭṭadukkhaṁpi acceti, kilesamalaṁpi 3-
parisujjhati, evaṁ santepi pana yasmā assaddho oghataraṇaṁ asaddahanto na
pakkhandati, pañcasu kāmaguṇesu cittavossaggena pamatto tattheva sattatāya 4-
saṁsāraṇṇavaṁ na tarati, kusīto dukkhaṁ viharati vokiṇṇo akusalehi dhammehi,
appañño suddhimaggaṁ ajānanto na parisujjhati, tasmā tappaṭipakkhaṁ dassentena
bhagavatā ayaṁ gāthā vuttā.
evaṁ vuttāya cetāya yasmā sotāpattiyaṅgapadaṭṭhānaṁ saddhindriyaṁ, tasmā
saddhāya tarati oghanti iminā padena diṭṭhoghataraṇaṁ sotāpattimaggaṁ sotāpannañca
pakāseti. yasmā pana sotāpanno kusalānaṁ dhammānaṁ bhāvanāya sātaccakiriyāsaṅkhātena
appamādena samannāgato dutiyamaggaṁ ārādhetvā ṭhapetvā sakidevimaṁ
lokaṁ āgamanamaggaṁ avasesaṁ sotāpattimaggena atiṇṇaṁ bhavoghavatthuṁ saṁsāraṇṇavaṁ
tarati, tasmā appamādena aṇṇavanti iminā padena bhavoghataraṇaṁ sakadāgāmimaggaṁ
sakadāgāmiñca pakāseti. yasmā ca sakadāgāmī viriyena tatiyamaggaṁ ārādhetvā
sakadāgāmimaggena anatītaṁ kāmoghavatthuṁ kāmoghasaññitañca kāmadukkhamacceti, tasmā
viriyena dukkhamaccetīti iminā 5- padena kāmoghataraṇaṁ anāgāmimaggaṁ anāgāmiñca
pakāseti. yasmā pana anāgāmī vigatakāmasaññāya parisuddhāya paññāya
ekantaparisuddhaṁ catutthamaggapaññaṁ ārādhetvā anāgāmimaggena appahīnaṁ
avijjāsaṅkhātaṁ paramamalaṁ pajahati, tasmā paññāya parisujjhatīti iminā padena

footnote: 1 chaßēéa....bhedampi, i....bhedaṁ vā 2 chaßēéa. taṁ vā paññājīvitaṁ
footnote: 3 chaßēéa., i. kilesamalāpi 4 chaßēéa. visattattā, i. tatrevāsattavisattattā
footnote: 5 sī.imināpi

page number: 314

avijjoghataraṇaṁ arahattamaggañca arahattañca pakāseti. imāya ca arahattanikūṭena
kathitāya gāthāya pariyosāne yakkho sotāpattiphale patiṭṭhāsi.
idāni tameva "paññāya parisujjhatī"ti ettha vuttaṁ paññāpadaṁ gahetvā
attano paṭibhāṇena lokiyalokuttaramissakaṁ pañhaṁ pucchanto kathaṁsu labhate
paññanti imaṁ chappadaṁ gāthamāha. tattha kathaṁsūti sabbattheva atthayuttipucchā
hoti. ayaṁ hi paññādiatthaṁ ñatvā tassa yuttiṁ pucchati "kathaṁ kāya yuttiyā
kena kāraṇena paññaṁ labhatī"ti. esa nayo dhanādīsu.
athassa bhagavā catūhi kāraṇehi paññālābhaṁ dassento saddahānotiādimāha.
tassattho:- yena pubbabhāge kāyasucaritādibhedena aparabhāge ca
sattatiṁsabodhipakkhiyabhedena dhammena arahanto buddhapaccekabuddhasāvakā nibbānappattā,
taṁ saddahāno arahataṁ dhammaṁ nibbānapattiyā lokiyalokuttarapaññaṁ labhati, tañca
kho na saddhāmattakeneva. yasmā pana saddhājāto upasaṅkamati, upasaṅkamanto
payirupāsati, payirupāsanto sotaṁ odahati, ohitasoto dhammaṁ suṇāti, tasmā
upasaṅkamanato pabhūti yāva dhammassavanena sussūsaṁ labhati. kiṁ vuttaṁ hoti:-
taṁ dhammaṁ saddahitvāpi ācariyūpajjhāye kālena upasaṅkamitvā vattakaraṇena
payirupāsitvā yadā payirupāsanāya ārādhitacittā kiñci vattukāmā honti, atha
adhigatāya sotukāmatāya sotaṁ odahitvā suṇanto labhatīti. evaṁ sussūsaṁpi ca
satiavippavāsena appamatto subhāsitadubbhāsitaññutāya vicakkhaṇoeva labhati, na
itaro. tenāha "appamatto vicakkhaṇo"ti.
evaṁ yasmā saddhāya paññālābhasaṁvattanikaṁ paṭipadaṁ paṭipajjati, sussūsāya
sakkaccaṁ paññādhigamupāyaṁ suṇāti, appamādena gahitaṁ na pammussati, 1- vicakkhaṇatāya
anūnādhikaṁ aviparītañca gahetvā vitthārikaṁ karoti. sussūsāya vā ohitasoto
paññāpaṭilābhahetuṁ dhammaṁ suṇāti, appamādena sutadhammaṁ dhāreti, vicakkhaṇatāya
dhatānaṁ dhammānaṁ atthamupaparikkhati, anupubbena 2- paramatthasaccaṁ sacchikaroti, tasmāssa

footnote: 1 chaßēéa., i. pamussati 2 chaßēéa., i. athānupubbena

page number: 315

bhagavā "kathaṁsu labhate paññan"ti puṭṭho imāni cattāri kāraṇāni dassento
imaṁ gāthamāha:- 1- saddahāno .pe. vicakkhaṇoti. 1-
idāni tato pare tayo pañhe vissajjento paṭirūpakārīti imaṁ gāthamāha.
tattha desakālādīni ahāpetvā lokiyassa lokuttarassa vā dhanassa paṭirūpaṁ
adhigamupāyaṁ karotīti paṭirūpakārī. dhuravāti cetasikaviriyavasena anikkhittadhuro.
uṭṭhātāti "yo ca sītañca uṇhañca, tiṇā bhiyyo na maññatī"tiādinā 2- nayena
kāyikaviriyavasena uṭṭhānasampanno asithilaparakkamo. vindate dhananti ekamūsikāya
nacirasseva catusatasahassasaṅkhaṁ cūḷakantevāsī viya lokiyadhanañca mahallakamahātissatthero 3-
viya lokuttaradhanañca labhati. so "tīhiyeva iriyāpathehi viharissāmī"ti vattaṁ katvā
thīnamiddhāgamavelāya palālacumbaṭakaṁ temetvā sīse katvā galappamāṇaṁ udakaṁ
pavisitvā thīnamiddhaṁ paṭibāhanto dasahi vassehi arahattaṁ pāpuṇi. saccenāti
vacīsaccenāpi "saccavādī bhūtavādī"ti, paramatthasaccenāpi "buddho paccekabuddho
ariyasāvako"ti evaṁ kittiṁ pappoti. dadanti yaṅkiñci icchitapatthitaṁ dadanto
mattāni ganthati, sampādeti karotīti attho. duddadaṁ vā dadaṁ taṁ ganthati.
dānamukhena vā cattāripi saṅgahavatthūni gahitānīti veditabbāni, tehi mittāni
karotīti vuttaṁ hoti.
evaṁ gahaṭṭhapabbajitānaṁ sādhāraṇena lokiyalokuttaramissakena nayena
cattāro pañhe vissajjetvā idāni "kathaṁ pecca na socatī"ti imaṁ pañcamaṁ
pañhaṁ gahaṭṭhavasena vissajjento yassetetiādimāha. tassattho:- yassa
"saddahāno arahatan"ti ettha vuttāya sabbakalyāṇadhammuppādikāya saddhāya
samannāgatattā saddhassa, gharamesinoti ettha 4- gharāvāsaṁ pañca vā kāmaguṇe
esantassa gavesantassa kāmabhogino gahaṭṭhassa "saccena kittiṁ pappotī"ti ettha
vuttappakāraṁ saccaṁ, "sussūsaṁ labhate paññan"ti ettha sussūsapaññānāmena vuttova
dhammo, "dhuravā uṭṭhātā"ti ettha dhuranāmena uṭṭhānanāmena ca vuttā dhiti,

footnote: 1-1 chaßēéa., i. ime pāṭhā na dissanti 2 khu. thera. 26/232/308
footnote: mātaṅgaputtattheragāthā 3 ma. mallakamahātissatthero 4 chaßēéa. ayaṁ pāṭho na dissati

page number: 316

"dadaṁ mittāni ganthatī"ti ettha vuttappakāro cāgo cāti ete caturo dhammā
santi, sa ve pecca na socatīti idhalokā paralokaṁ gantvā sa ve pecca
na socatīti.
evaṁ bhagavā pañcamaṁpi pañhaṁ vissajjetvā taṁ yakkhaṁ codento iṅgha
aññepītiādimāha. tattha iṅghāti codanatthe nipāto. aññepīti aññepi
dhamme puthū samaṇabrāhmaṇe pucchassu. aññepi vā pūraṇādayo sabbaññupaṭiññe
puthū samaṇabrāhmaṇe pucchassu, yadi amhehi "saccena kittiṁ pappotī"ti ettha
vuttappakārā saccā bhiyyo kittippattikāraṇaṁ vā, "sussūsaṁ labhate paññanti
ettha sussūsāti paññāpadesena vuttā dammā bhiyyo lokiyalokuttarapaññāpaṭilābhakāraṇaṁ
vā, "dadaṁ mittāni ganthatī"ti ettha vuttappakārā cāgā bhiyyo
mittaganthanakāraṇaṁ vā, "dhuravā uṭṭhātā"ti ettha taṁ taṁ atthavasaṁ paṭicca
dhuranāmena uṭṭhānanāmena ca vuttāya mahābhāraharaṇaṭṭhena 1- ussoḷhibhāvappattāya
viriyasaṅkhātāya khantyā bhiyyo lokiyalokuttaradhanavindanakāraṇaṁ vā, "saccaṁ dhammo
dhiti cāgo"ti evaṁ vuttehi imeheva catūhi dhammehi bhiyyo asmā lokā paralokaṁ
gantvā 2- pecca asocanakāraṇaṁ vā idha vijjatīti ayamettha saddhiṁ saṅkhepayojanāya
atthavaṇṇanā. vitthārato pana ekamekaṁ padaṁ atthuddhārapaduddhārapadavaṇṇanānayehi
vibhajitvā veditabbā.
evaṁ vutte yakkho yena saṁsayena aññe puccheyya, tassa pahīnattā
kathaṁ nu dāni puccheyyaṁ, puthū samaṇabrāhmaṇeti vatvā yepissa apucchanakāraṇaṁ na
jānanti, tepi jānāpento yohaṁ 3- ajja pajānāmi, yo attho samparāyikoti
āha. tattha ajjāti ajjādikaṁ 4- katvāti adhippāyo. pajānāmīti yathāvuttena
pakārena jānāmi. yo atthoti ettāvatā "sussūsaṁ labhate paññan"tiādinā
nayena vuttaṁ diṭṭhadhammikaṁ dasseti. samparāyikoti iminā "yassete caturo
dhammā"ti vuttaṁ pecca sokābhāvakaraṁ 5- samparāyikaṁ. atthoti ca kāraṇassetaṁ

footnote: 1 chaßēéa., i. mahābhārasahanatthena 2 chaßēéa. ayaṁ pāṭho na dissati 3 sī. sohaṁ
footnote: 4 chaßēéa., i. ajjādiṁ 5 chaßēéa. sokābhāvakāraṇaṁ

page number: 317

adhivacanaṁ. ayañhi atthasaddo "sātthaṁ sabyañjanan"ti 1- evamādīsu pāṭhatthe 2-
vattati. "attho me gahapati hiraññasuvaṇṇenā"tiādīsu 3- vikkhaṇe. 4- "hoti sīlavataṁ
attho"tiādīsu 5- vuḍḍhimhi. "bahujano bhajate atthahetū"tiādīsu dhane.
"ubhinnamatthaṁ caratī"tiādisu 6- hite. "atthe jāte ca paṇḍitan"tiādīsu 7- kāraṇe.
idha pana kāraṇe. tasmā yaṁ paññādilābhādīnaṁ 8- kāraṇaṁ diṭṭhadhammikaṁ, yañca pecca
sokābhāvassa kāraṇaṁ samparāyikaṁ, taṁ yohaṁ ajja bhagavatā vuttanayena sāmaṁyeva
pajānāmi, so kathaṁ 9- nu dāni puccheyyaṁ puthū samaṇabrāhmaṇeti evamettha
saṅkhepato attho veditabbo.
evaṁ yakkho "pajānāmi yo attho samparāyiko"ti vatvā tassa ñāṇassa
bhagavaṁmūlakattaṁ dassento atthāya vata me buddhoti āha. tattha atthāyāti
hitāya vuḍḍhiyā vā. 10- yattha dinnaṁ madapphalanti "yassete caturo dhammā"ti
ettha vuttacāgena yattha dinnaṁ mahapphalaṁ, taṁ aggadakkhiṇeyyaṁ buddhaṁ pajānāmīti
attho. keci pana "saṁghaṁ sandhāya evamāhā"ti bhaṇanti.
evaṁ imāya gāthāya attano hitādhigamaṁ dassetvā idāni sahitapaṭipattiṁ
dīpento so ahaṁ vicarissāmī"tiādimāha. tattha gāmā gāmanti devagāmā
devagāmaṁ. purā puranti devanagarato devanagaraṁ. namassamāno sambuddhaṁ, dhammassa
ca sudhammatanti "sammāsambuddho vata bhagavā, svākkhāto vata bhagavatā dhammo"tiādinā
nayena buddhasubodhitañca, dhammasudhammatañca, casaddena "supaṭipanno vata
bhagavato sāvakasaṁgho"tiādinā saṁghasuppaṭipattiñca 11- abhitthavitvā namassamāno
dhammaghosako hutvā vicarissāmīti vuttaṁ hoti.

footnote: 1 vinayu. mahāvi. 1/1/1 verañjakaṇḍa, dī.sīla. 9/255/37 ambaṭṭhasutta 2 sī. padatthe
footnote: 3 dī. mahā. 10/250/153 gahapatiratana, ma. upari. 14/258/227 bālapaṇḍitasutta
footnote: 4 i. ācikkhaṇe 5 khu. jā. ekaka. 27/11/4 lakkhaṇajātaka (syā)

6 khu. jā. sattaka. 27/1033/221 kapijātaka, saṁ. sagā. 15/250/267 vepacittisutta,
khuṭhera. 26/443/337 brahmadattattheragāthā 7 khu. jā. ekaka. 27/92/30
madāsārajātaka (syā) 8 ma. paññāya lābhādīnaṁ, i. paññādilābhakāraṇaṁ
9 i. so ahaṁ kathaṁ 10 sī. saṁghasuppannatañca 11 chaßēéa., i. ca

page number: 318

evamimāya gāthāya pariyosānaṁ ca rattivibhāvanaṁ ca sādhukārasadduṭṭhānañca
āḷavakakumārassa yakkhabhavanaṁ ānayanañca ekakkhaṇeyeva ahosi. rājapurisā
sādhukārasaddaṁ sutvā "evarūpo sādhukārasaddo ṭhapetvā buddhe na aññesaṁ
abbhuggacchati, āgato nu kho bhagavā"ti āvajjentā bhagavato sarīrappabhaṁ disvā
pubbe viya bahi aṭhatvā nibbisaṅkā 1- antoyeva pavisitvā addasaṁsu bhagavantaṁ
yakkhassa bhavane nisinnaṁ, yakkhaṁ ca añjaliṁ paggahetvā ṭhitaṁ. disvāna yakkhaṁ āhaṁsu
"ayaṁ te mahāyakkha rājakumāro balikammāya ānīto, handa naṁ khāda vā
bhuñja vā, yathāpaccayaṁ vā karohī"ti. so sotāpannatāya 2- lajjito visesena ca
bhagavato purato evaṁ vuccamāno atha taṁ kumāraṁ ubhohi hatthehi paṭiggahetvā
bhagavato upanāmesi "ayaṁ bhante kumāro mayhaṁ pesito, imāhaṁ bhagavato dammi,
hitānukampakā buddhā, paṭiggaṇhātu bhante bhagavā imaṁ dārakaṁ imassa hitatthāya
sukhatthāyā"ti. imañca gāthamāha:-
"imaṁ kumāraṁ satapuññalakkhaṇaṁ
sabbaṅgupetaṁ paripuṇṇabyañjanaṁ
udaggacitto sumano dadāmi te
paṭiggaha lokahitāya cakkhumā"ti.
paṭiggahesi bhagavā kumāraṁ. paṭiggaṇhanto ca yakkhassa ca kumārassa ca
maṅgalakaraṇatthaṁ pādūnagāthaṁ abhāsi. taṁ yakkho kumāraṁ saraṇaṁ gamenno tikkhattuṁ
catutthapādena pūresi. seyyathīdaṁ:-
"dīghāyuko hotu ayaṁ kumāro
tuvañca yakkha sukhito bhavāhi
abyādhitā lokahitāya tiṭṭhatha
ayaṁ kumāro saraṇamupeti buddhaṁ.

footnote: 1 maṇirāsaṅkā 2 chaßēéa., i. sotāpannattā

page number: 319

dīghāyuko hotu ayaṁ kumāro
tuvañca yakkha sukhito bhavāhi
abyādhitā lokahitāya tiṭṭhatha
ayaṁ kumāro saraṇamupeti dhammaṁ.
dīghāyuko hoti ayaṁ kumāro
tuvañca yakkha sukhito bhavāhi
abyādhitā lokahitāya tiṭṭhatha
ayaṁ kumāro saraṇamupeti saṁghan"ti.
atha bhagavā kumāraṁ rājapurisānaṁ adāsi "imaṁ vaḍḍhetvā puna mameva
dethā"ti. evaṁ so kumāro rājapurisānaṁ hatthato yakkhassa hatthaṁ, yakkhassa
hatthato bhagavato hatthaṁ, bhagavato hatthato puna rājapurisānaṁ hatthaṁ gatattā
nāmato "hatthako āḷavako"ti jāto. taṁ ādāya paṭinivatte rājapurise
disvā kassakavanakammikādayo "kiṁ yakkho kumāraṁ atidaharattā na icchī"ti bhītā
pucchiṁsu. rājapurisā "mā bhāyatha, khemaṁ katañca 1- bhagavatā"ti sabbamārocesuṁ. tato
"sādhu sādhū"ti sakalaṁ āḷavinagaraṁ ekakolāhalena yakkhābhimukhaṁ ahosi. yakkhopi
bhagavato bhikkhācārakāle anuppatte pattacīvaraṁ gahetvā upaḍḍhamaggaṁ āgantvā 2-
nivatti.
atha bhagavā nagare piṇḍāya caritvā katabhattakicco nagaradvāre
aññatarasmiṁ vivitte rukkhamūle paññattapavarabuddhāsane 3- nisīdi. tato mahājanakāyena
saddhiṁ rājā ca nāgarā ca ekato sampiṇḍitvā bhagavantaṁ upasaṅkamma vanditvā
parivāretvā nisinnā "kathaṁ bhante evaṁ dāruṇaṁ yakkhaṁ damayitthā"ti pucchiṁsu.
tesaṁ bhagavā yuddhamādiṁ katvā "evaṁ navavidhaṁ vassaṁ vassitvā 4- evaṁ vibhiṁsanakaṁ
akāsi, evaṁ pañhaṁ pucchi, tassāhaṁ evaṁ vissajjesin"ti tamevāḷavakasuttaṁ kathesi.

footnote: 1 chaßēéa., i. pataṁ 2 chaßēéa. anugantvā, i. gantvā
footnote: 3 chaßēéa. paññattavara..., i. paññattabuddhāsane 4 chaßēéa. vassetvā, i. vassi

page number: 320

kathāpariyosāne 1- caturāsītipāṇasahassāni dhammābhisamayo ahosīti. 2- tato rājā ceva
nāgarā ca vessavaṇṇamahārājassa bhavanasamīpe yakkhassa bhavanaṁ katvā pupphagandhādisakkārupetaṁ
niccabaliṁ pavattesuṁ. tañca kumāraṁ viññutaṁ pattaṁ "tvaṁ bhagavantaṁ
nissāya jīvataṁ labhi, gaccha bhagavantaṁyeva payirupāsassu bhikkhusaṁghañcā"ti vissajjesuṁ.
so bhagavantañca bhikkhusaṁghañca payirupāsamāno nacirasseva anāgāmiphale patiṭṭhāya
sabbaṁ buddhavacanaṁ uggahetvā pañcasataupāsakaparivāro ahosi. bhagavā ca naṁ
etadagge niddisi "etadaggaṁ bhikkhave mama sāvakānaṁ upāsakānaṁ catūhi
saṅgahavatthūhi 3- parisaṁ saṅgaṇhantānaṁ yadidaṁ hatthako āḷavako"ti. 4- dvādasama.
iti yakkhasaṁyuttavaṇṇanā niṭṭhitā.
-------------

footnote: 1 i. suttapariyosāne 2 chaßēéa., i. ahosi 3 ka. vatthūhi
footnote: 4 aṅ. ekaka. 20/251/27 etadagga...chaṭṭhavagga

page number: 321

11. sakkasaṁyutta
1. paṭhamavagga
1. suvīrasuttavaṇṇanā
[247] sakkasaṁyuttassa paṭhame abhiyaṁsūti kadā abhiyaṁsu 1- ? yadā balavanto
ahesuṁ, tadā tatrāyaṁ anupubbīkathā:- sakko kira magadharaṭṭhe acalagāmake 2- magho
nāma māṇavo hutvā tettiṁsa purise gahetvā kalyāṇakammaṁ karonto satta
vattapadāni pūretvā tattha kālakato devaloke nibbatti. taṁ balavakammānubhāvena
saparisaṁ sesadevatā dasahi ṭhānehi adhigaṇhantaṁ disvā "āgantukadevaputtā
āgatā"ti nevāsikā gandhapānaṁ 3- sajjayiṁsu. sakko sakaparisāya saññaṁ adāsi
"mārisā mā gandhapānaṁ pivittha, pivanākāramattameva dassethā"ti. te tathā akaṁsu.
nevāsikadevaputtā 4- suvaṇṇasarakehi upanītaṁ gandhapānaṁ yāvadatthaṁ pivitvā mattā
tattha tattha suvaṇṇapaṭhaviyaṁ patitvā sayiṁsu. sakko "gaṇhatha puttamatāya putte"ti 5-
te pādesu gahetvā sinerupāde khipāpesi. sakkassa puññatejena tadanuvattakāpi
sabbe tattheva patiṁsu. te sineruvemajjhakāle saññaṁ labhitvā "tātā na suraṁ
pivimhā"ti 6- āhaṁsu. tato paṭṭhāya asurā nāma jātā. atha nesaṁ
kammapaccayautusamuṭṭhānaṁ sinerussa heṭṭhimatale dasayojanasahassamattaṁ 7- asurabhavanaṁ
nibbatti. sakko tesaṁ nivattitvā 8- anāgamanatthāya ārakkhaṁ ṭhapesi, yaṁ sandhāya
vuttaṁ:-
"antarā dvinnaṁ ayujjhapurānaṁ
pañcavidhā ṭhapitā abhirakkhā
udakaṁ 9- karoṭi payassa ca hārī
madanayutā caturo ca mahatthā"ti. 10-

footnote: 1 ṭīkā. yuddhasajjābhimukhā hutvā gacchiṁsu 2 chaßēéa. macalagāmake, i. ayaṁ pāṭho na
footnote: dissati 3 sī., i. gaṇḍapānaṁ, evamuparipi 4 chaßēéa., i. nevāsikadevatā
footnote: 5 ma. dhuttahatāya sutteti, cha. puttahatāya putteti, i. suttahatāya sutteti

6 chaßēéa. tātā na suraṁ pivimha, na suraṁ pivimha, na suraṁ pivimhāti
7 chaßēéa., i. dasayojanasahassaṁ 8 chaßēéa. nivattetvā
9 sī., ma., i. uraga 10 sī., i. mahantāti

page number: 322

dve nagarāni hi yuddhena gahetuṁ asakkuṇeyyatāya ayujjhapurāni nāma
jātāni devanagarañca asuranagarañca. yadā hi asurā balavanto honti, atha
devehi palāyitvā devanagaraṁ pavisitvā dvāre pidahite asurānaṁ satasahassaṁpi kiñci
kātuṁ na sakkoti. yadā devā balavanto honti, athāsurehi palāyitvā
asuranagarassa dvāre pidahite sakkānaṁ satasahassaṁpi kiñci kātuṁ na sakkoti. iti
imāni dve nagarāni ayujjhapurāni nāma. tesaṁ antarā etesu udakādīsu 1-
pañcasu ṭhānesu sakkena ārakkhā ṭhapitā. tattha udakasaddena 2- nāgā gahitā.
te hi udake balavanto honti. tassa 3- sinerussa paṭhamālinde etesaṁ ārakkhā.
karoṭisaddena supaṇṇā gahitā. tesaṁ kira karoṭi nāma pānabhojanaṁ, 4- tena
nāmaṁ labhiṁsu. dutiyālinde etesaṁ ārakkhā. payassuhārisaddena kumbhaṇḍā gahitā.
dānavarakkhasā kira te. tatiyālinde etesaṁ ārakkhā. madanayutasaddena yakkhā
gahitā. visamacārino kira te yujjhasoṇḍā. 5- catutthālinde etesaṁ ārakkhā.
caturo ca mahatthāti cattāro mahārājāno vuttā. pañcamālinde etesaṁ
ārakkhā. tasmā yadi asurā kupitā vilacittā devanagaraṁ 6- upayanti, 7- yaṁ girino
paṭhamaṁ paribhaṇḍaṁ, taṁ uragā paṭibāhanti. 8- evaṁ sesesu sesā.
te pana asurā āyuvaṇṇayasaissariyasampattīhi 9- tāvatiṁsasadisāva. tasmā
antarā attānaṁ ajānitvā pāṭaliyā pupphitāya "na idaṁ devanagaraṁ, tattha
pāricchattako pupphati, idha pana cittapāṭalī, jarasakkenāmhākaṁ suraṁ pāyetvā
vañcitā, devanagarañca no gahitaṁ, gacchāma tena saddhiṁ yujjhissāmā"ti hatthiassarathe
āruyha suvaṇṇarajatamaṇiphalikāni 10- gahetvā yuddhasajjā hutvā asurabheriyo
vādetvā 11- mahāsamudde udakaṁ dvidhā bhetvā uṭṭhahanti. te deve vuṭṭhe
vammikamakkhikā vammikaṁ viya sineruṁ abhiruhituṁ ārabhanti. atha nesaṁ paṭhamaṁ nāgehi

footnote: 1 sīßēéa., i. uragādīsu 2 sī., ma., i. uragasaddena 3 chaßēéa., i. tasmā
footnote: 4 sī., ma. pāṇabhojanaṁ 5 sī., i. yuddhasoṇḍā 6 chaßēéa., i. devapuraṁ
footnote: 7 sī. yuddhepi, i. pañcavidhesu 8 i. uragā paribahīya tiṭṭhanti

9 chaßēéa. āyuvaṇṇarasa... 10 chaßēéa., i...ßēáaṇiphalakāni 11 chaßēéa., i. vādentā

page number: 323

saddhiṁ yuddhaṁ hoti. tasmiṁ no pana yuddhe na kassaci chavi vā cammaṁ vā chijjati,
na lohitaṁ uppajjati, kevalaṁ kumārakānaṁ dārumeṇḍakayuddhaṁ viya aññamaññaṁ
santāpanamattameva 1- hoti. koṭisatāpi koṭisahassāpi nāgā tehi saddhiṁ yujjhitvā
te asurapuraṁyeva pavesetvā nivattanti.
yadā 2- pana asurā balavanto honti, atha nāgā osakkitvā dutiye
ālinde supaṇṇehi saddhiṁ ekatova hutvā yujjhanti. esa nayo supaṇṇādīsupi.
yadā pana tāni pañcapi ṭhānāni asurā maddanti, tadā ekato sampiṇḍitānipi
pañca balāni osakkanti. atha cattāro mahārājāno gantvā sakkassa taṁ
pavattiṁ ārocenti. sakko tesaṁ vacanaṁ sutvā diyaḍḍhayojanasatikaṁ vejayantarathaṁ
āruyha sayaṁ vā nikkhamati, ekaṁ vā puttaṁ peseti. imasmiṁ pana kāle puttaṁ
pesetukāmo tāta suvīrātiādimāha.
evaṁ bhaddantavāti khoti evaṁ hotu bhaddaṁ tava iti kho. pamādaṁ
āpādesīti pamādaṁ akāsi. accharāsaṅghaparivuto saṭṭhiyojanaṁ vitthārena
suvaṇṇamahāvīthiṁ otaritvā nakkhattaṁ kīḷanto nandanavanādīsu vicaratīti attho.
anuṭṭhahanti anuṭṭhahanto. avāyāmanti avāyamanto. alasvāyanti 3-
alaso ayaṁ. 4- na ca kiccāni kārayeti kiñci kiccaṁ nāma na kareyya.
sabbakāmasamiddhassāti sabbakāmehi samiddho assa. tamme sakka varaṁ disāti
sakka devaseṭṭha taṁ me varaṁ uttamaṁ ṭhānaṁ okāsaṁ disa ācikkha kathehīti vadati.
nibbānassa hi so maggoti kammaṁ akatvā jīvitaṭṭhānaṁ nāma nibbānassa
maggo. paṭhamaṁ.
2. susimasuttavaṇṇanā
[248] dutiye susimanti attano puttasahassassa antare evaṁ nāmakaṁ
ekaṁ puttakameva. dutiyaṁ.

footnote: 1 chaßēéa., i. santāsanamattameva, i. santasanamattameva 2 sī. ma., i. sace
footnote: 3 chaßēéa. alasvassa, i. alasassa 4 chaßēéa., i. alaso assa

page number: 324

3. dhajaggasuttavaṇṇanā
[249] tatiye samupabyūḷhoti sampiṇḍito rāsibhūto. dhajaggaṁ
ullokeyyāthāti sakkassa kira diyaḍḍhayojanasatāyāmo ratho. tassa hi
pacchimanto paṇṇāsayojano, majjhe rathapañjaro paṇṇāsayojano, rathasandhito yāva
rathasīsāni 1- paṇṇāsayojanāni. tadeva pamāṇaṁ diguṇaṁ katvā tiyojanasatāyāmotipi
vadantiyeva. tasmiṁ 2- yojanapallaṅko attharito, 2- tiyojanikaṁ setacchattaṁ matthake
ṭhapitaṁ, ekasmiṁyeva yuge sahassājaññā yuttā, sesālaṅkārassa pamāṇaṁ natthi. dhajo
panassa aḍḍhatiyayojanasatāni uggato, yassa vātāhatassa pañcaṅgikaturiyasseva saddo
niccharati, taṁ ullokeyyāthāti vadati. kasmā? taṁ passantānaṁ hi rājā no
āgantvā parisapariyante nikhātathambho viya ṭhito, kassa mayaṁ bhāyāmāti bhayaṁ na
hoti. pajāpatissāti so kira sakkena samānavaṇṇo samānāyuko dutiyāsanaṁ
labhati. tathā varuṇo īsāno ca. varuṇo pana tatiyāsanaṁ labhati, īsāno catutthaṁ.
palāyīti asurehi parājito tasmiṁ rathe ṭhito appamattakaṁpi rajaṁ vā 3- disvā
palāyanadhammo.
itipi so bhagavātiādīni visuddhimagge vitthāritāneva. idamavocāti idaṁ
dhajaggaparittaṁ nāma bhagavā avoca, yassa āṇākhette koṭisatasahassacakkavāḷe
ānubhāvo vattati. idaṁ āvajjetvā hi yakkhabhayacorabhayādīhi dukkhehi muttānaṁ
anto natthi. tiṭṭhatu aññadukkhavūpasamo, idaṁ āvajjento 4- hi pasannacitto
ākāsepi patiṭṭhaṁ labhati.
tatridaṁ vatthu:- dīghavāpīcetiyampi kira sudhākamme kayiramāne eko daharo
muddhavedikāpādato 5- patitvā cetiyakucchiyā bhassati. heṭṭhā ṭhito bhikkhusaṁgho
"dhajaggaparittaṁ āvuso āvajjāhī"ti āha. so maraṇabhayena tajjito "dhajaggaparittaṁ
maṁ rakkhatū"ti āha. tāvadevassa cetiyakucchito dve iṭṭhakā nikkhamitvā

footnote: 1 chaßēéa., i. rathasīsā 2-2 chaßēéa., i. yojanikapallaṅko atthato
footnote: 3 sī., i. rajaṁ vā dhajaṁ vā, chaßēéa. rajadhajaṁ 4 chaßēéa., i. āvajjamāno
footnote: 5 sī., i. mūlavedikāpādato, ma. muddhavedikāpārago

page number: 325

sopānaṁ hutvā aṭṭhaṁsu, upariṭṭhitā vallinisseṇiṁ otāresuṁ. tasmiṁ nisseṇiyaṁ
ṭhite iṭṭhakā yathāṭṭhāneyeva aṭṭhaṁsu. tatiyaṁ.
4. vepacittisuttavaṇṇanā
[250] catutthe vepacittīti so kira asurānaṁ sabbajeṭṭhako. yenāti
nipātamattaṁ nanti taṁ. 1- kaṇṭhapañcamehīti dvīsu hatthesu pādesu kaṇṭhe
cāti evaṁ pañcahi bandhanehi. tāni pana nalinasuttaṁ viya makkaṭakasuttaṁ viya ca
cakkhussāpāthaṁ āgacchanti, iriyāpathaṁ rumhanti 2- tehi pana citteneva bajjhati.
citteneva muccati. akkosatīti corosi bālosi muḷhosi thenosi oṭṭhosi
goṇosi gadrabhosi nerayikosi tiracchānagatosi, natthi tuyhaṁ sugati, duggatiyeva tuyhaṁ
sugati, duggatiyeva tuyhaṁ pāṭikaṅkhāti imehi dasahi akkosavatthūhi akkosati.
paribhāsatīti jarasakka na tvaṁ sabbakālaṁ jinissasi, yadā asurānaṁ jayo bhavissati,
tadā taṁpi evaṁ bandhitvā asurabhavanassa dvāre nipajjāpetvā pothāpessāmītiādīni
3- vatvā tajjeti. sakko vijitavijayo na taṁ manasikaroti, mahāpaṭiggahaṇaṁ
panassa matthake vidhunanto sudhammaṁ devasabhaṁ pavisati ceva nikkhamati ca. ajjhabhāsīti
"kiṁ nu kho esa sakko imāni pharusavacanāni bhayena titikkhati, udāhu
adhivāsanakhantiyā samannāgatattā"ti vīmaṁsanto abhāsi.
dubbalyā noti dubbalabhāvena nu. paṭisaṁyujeti paṭisaṁyujjeyya paṭipphareyya.
pabhijjeyyunti virajjeyyuṁ. pakujjeyyuntipi pāṭho. paranti paccatthikaṁ. yo sato
upasammatīti yo satimā hutvā upasammati, tassa upasamaṁyevāhaṁ bālassa paṭisedhanaṁ
maññeti attho. yadā naṁ maññatīti yasmā taṁ maññeti. ajjhāruhatīti
ajjhottharati. gova bhiyyo palāyinanti yathā goyūthe 4- tāvadeva dve gāvo
yujjhante gogaṇo olokento tiṭṭhati, 5- yāva na eko palāyati, 5- yadā pana
eko palāyati, atha naṁ palāyantaṁ sabbo gogaṇo bhiyyo ajjhottarati, evaṁ
dummedho khamantaṁ bhiyyo ajjhottharatīti attho.

footnote: 1 chaßēéa., i. ca 2 sī., i. rundhanti, rujjhanti 3 ma. ṭhapessāmītiādīni
footnote: 4 chaßēéa. goyuddhe, i.yodhā yuddhe 5-5 chaßēéa. ime pāṭhā na dissanti

page number: 326

sadatthaparamāti sakatthaparamā. khantyā bhiyyo na vijjatīti tesu sakātthaparamesu
atthesu khantito uttaritaro añño attho na vijjati. tamāhu paramaṁ
khantinti yo balavā titikkhati, tassa taṁ khantiṁ paramaṁ āhu. bālabalaṁ nāma
añāṇabalaṁ. taṁ yassa balaṁ, abalameva taṁ balanti āhu kathenti dīpenti. 1-
dhammaguttassāti dhammena rakkhitassa, dhammaṁ vā rakkhantassa. paṭivattāti paṭippharitvā
vattā, paṭippharitvā vā yaṁ vā taṁ vāti 2- vadeyyāpi, dhammaṭṭhaṁ pana cāletuṁ
samattho nāma natthi. tasseva tena pāpiyoti tena kodhena tasseva puggalassa
pāpaṁ hoti, 3- katarassāti? 4- yo kuddhaṁ paṭikujjhati. tikicchantānanti ekavacane
bahuvacanaṁ, tikicchantanti attho. janā maññantīti evarūpaṁ attano ca parassa
cāti ubhinnaṁ atthaṁ tikicchantaṁ nipphādentaṁ puggalaṁ "andhabālo ayan"ti
andhabālaputhujjanāyeva evaṁ maññanti. dhammassa akovidāti catusaccadhamme acchekā.
idhāti imasmiṁ sāsane. khoti nipātamattaṁ. catutthaṁ.
5. subhāsitajayasuttavaṇṇanā
[251] pañcame asurindaṁ etadavocāti chekatāya etaṁ avoca. evaṁ
kirassa ahosi "parassa nāma gāhaṁ mocetvā paṭhamaṁ vattuṁ garuṁ, parassa vacanaṁ
anugantvā pana pacchā sukhaṁ vattun"ti. pubbadevāti devaloke ciranivāsino
pubbasāmikā, tumhākaṁ tāva paveṇiāgataṁ bhaṇathāti. adaṇḍāvacarāti daṇḍāvacarakā
rahitā, 5- daṇḍaṁ vā satthaṁ vā gahetabbanti evamettha natthīti attho. pañcamaṁ.
6. kulāvakasuttavaṇṇanā
[252] chaṭṭhe ajjhabhāsīti tassa kira simbalivanābhimukhassa jātassa rathasaddo
ca ājānīyasaddo ca dhajasaddo ca samantā asanipātasaddo viya ahosi. taṁ sutvā
simbalivane balavasupaṇṇā palāyiṁsu, jarājiṇṇā ceva rogadubbalā ca asañjātapakkhapotakā
ca palāyituṁ asakkontā maraṇabhayena tajjitā ekappahāreneva mahāviravaṁ

footnote: 1 chaßēéa., i. kathentīti dīpeti 2 chaßēéa. paṭippharitvā vā bālabalanti,
footnote: i,paṭippharitvā bālabalanti vā 3 chaßēéa., i. ayaṁ pāṭho na dissati
footnote: 4 chaßēéa., i. katarassa 5 chaßēéa., i. daṇḍāvacaraṇarahitā

page number: 327

viraviṁsu. sakko taṁ sutvā "kassa saddo tātā"ti mātaliṁ pucchi. rathasaddaṁ te deva
sutvā supaṇṇā palāyituṁ asakkontā viravantīti. taṁ sutvā karuṇāsamāpajjitadahayo 1-
abhāsi. Ōsāmukhenāti rathassa īsāmukhena. yathā kulāvake īsāmukhaṁ na sañcuṇṇeti,
evaṁ iminā īsāmukhena te parivajjaya. so hi ratho puññapaccayanibbatto
cakkavāḷapabbatepi sinerumhipi sammukhībhūte nibbijjhitvāva 2- gacchati na sajjati,
ākāse gamanavaseneva 3- gacchati. sace tena simbalivanena gato bhaveyya, yathā
mahāsakaṭe kadalivanamajjhena vā eraṇḍavanamajjhena vā gacchante sabbaṁ vanaṁ
vibhaggaṁ nimmathitaṁ hoti, evaṁ taṁpi simbalivanaṁ bhaveyya. chaṭṭhaṁ.
7. nadubbhiyasuttavaṇṇanā
[253] sattame upasaṅkamīti "ayaṁ sakko `yopi me assa supaccatthiko,
tassapāhaṁ na dubbheyyan'ti cinteti, mayā tassa paccatthikataro nāma natthi,
vīmaṁsissāmi tāva naṁ, kiṁ nu kho maṁ passitvā dubbhati, na dubbhatī"ti cintetvā
upasaṅkami. tiṭṭha vepacitti gahitosīti vepacitti ettheva 4- tiṭṭha, gahito tvaṁ
mayāti vadati. saha vacanena cassa 5- so kaṇṭhapañcamehi bandhanehi baddhova
ahosi. sapassu ca meti mayi adubbhatthāya 6- sapathaṁ karohīti vadati. yaṁ musā
bhaṇato pāpanti imasmiṁ kappe paṭhamakappikesu cetiyarañño pāpaṁ sandhāyāha.
ariyūpavādinoti kokālikassa viya pāpaṁ. mittadduno ca yaṁ pāpanti mahākapijātake
mahāsatte duṭṭhacittassa pāpaṁ. akataññunoti devadattasadisassa akataññuno pāpaṁ.
imāni kira imasmiṁ kappe cattāri mahākappāni. 7- sattamaṁ.
8. verocanāsurindasuttavaṇṇanā
[254] aṭṭhame aṭṭhaṁsūti dvārapālarūpakāni viya ṭhitā. nippadāti 8-
nipphatti, yāva attho nippajjati, tāva vāyamethevāti vadati. dutiyagāthā sakkassa.

footnote: 1 sī., i. karuṇāsamappitahadayo, chaßēéa. karuṇāsamāvajjitahadayo
footnote: 2 chaßēéa., i. vinivijjhitvāva 3 chaßēéa., i. ākāsagatasadiseneva 4 sī. ettova
footnote: 5 chaßēéa. saha vacanenevassa 6 sī. adubbhanatāya, ma. adrubbhattāya, i. adabbhattāya

7 chaßēéa. mahāpāpāni, i. mahāpāpānīti 8 chaßēéa., i. nipphadāti

page number: 328

tattha khantyā bhiyyoti nipphannasobhaṇesu atthesu khantito uttaritaro attho
nāma natthi. atthajātāti kiccajātā. soṇasiṅgālādayopi hi upādāya akiccajāto
satto nāma natthi, ito eto gamanamattaṁpi kiccameva hoti. saṁyogaparamātveva,
sambhogā sabbapāṇinanti pārivāsikaodanādīni hi asambhogārahāni honti,
tāni pana uṇhāpetvā bhijjitvā 1- sappimadhuphāṇitādīhi saṁyojitāni sambhogārahāni
honti. tenāha "saṁyogaparamātveva, sambhogā sabbapāṇinan"ti. nipphannasobhino
atthāti 2- ime atthā nāma nipphannāva sobhanti. puna sakkassa. tatthāpi
catutthagāthā vuttanayeneva attho veditabbo. aṭṭhamaṁ.
9. āraññakasuttavaṇṇanā 3-
[255] navame paṇṇakuṭīsu sammantīti himavantapadese ramaṇīye
araññāyatane rattiṭṭhānadivāṭṭhānacaṅkamanādīhi sampannāsu paṇṇasālāsu vasanti.
sakko ca devānamindo vepacitti cāti ime dve janā jāmātikasassurā
kālena kalahaṁ karonti, kālena ekato caranti, imasmiṁ pana kāle ekato
cariṁsu. 4- aṭaliyoti 5- gaṇaṅgaṇupāhanā. khaggaṁ olaggetvāti khaggaṁ aṁse
olaggetvā. chattenāti dibbasetacchattena matthake dhārayamānena. apabyāmato 6-
karitvāti byāmato akatvā. 7- ciradakkhitānanti cirasamādinnavattānaṁ. 8- ito
paṭikkamāti "ito pakkama parivajjaya, mā uparivāte tiṭṭhā"ti vadanti. na
hettha devāti etasmiṁ sīlavantānaṁ gandhe devā na paṭikkūlasaññino,
iṭṭhakantamanāpasaññinoyeva panāti 9- dīpeti. navamaṁ.

footnote: 1 chaßēéa. uṇhāpetvā bhajjitvā, i. uṇhāpetvā bhajitvā
footnote: 2 chaßēéa. nipphannasobhano atthoti 3 chaßēéa. araññāyatanaisisuttavaṇṇanā
footnote: 4 chaßēéa., i. caranti 5 sī., i. aṭaliyoti, chaßēéa. paṭaliyoti 6 ma. abyāmato

7 sī. byāmato katvā, ma. byāmato karitvā, khu.u. 25/43/162
suppabuddhakuṭṭhisutta "apasabyato katvā"ti padassa saṁvaṇṇanāya saddhiṁ saṁsandetabbaṁ
8 chaßēéa....samādiṇṇavatānaṁ, i....samādinnavatānaṁ 9 chaßēéa., i....saññinoyevāti

page number: 329

10. samuddakasuttavaṇṇanā
[256] dasame samuddatīre paṇṇakuṭīsūti cakkavāḷamahāsamuddapiṭṭhiyaṁ
rajatapaṭṭavaṇṇe vālukapuline vuttappakārāsu paṇṇasālāsu vasanti. yāpi sinoti siyāpi
amhākaṁ. abhayadakkhiṇaṁ yāceyyāmāti abhayadānaṁ yāceyyāma. yebhuyyena kira
devāsurasaṅgāmo mahāsamuddapiṭṭhe hoti. asurānaṁ na sabbakāle 1- jayo hoti,
bahuvāre parājayova hoti. te devehi parājitā palāyantā isīnaṁ assamapadena
gacchantā "sakko imehi saddhiṁ mantetvā amhe nāseti, gaṇhatha puttamatāya
putte"ti 2- kupitā assamapade pānīyaghaṭacaṅkamanasālādīni viddhaṁsenti. isayo
araññato phalāphalaṁ ādāya āgatā naṁ disvā puna dukkhena paṭipākatikaṁ karonti.
tepi punappunaṁ tatheva vināsenti. tasmā "idāni tesaṁ saṅgāmo paccupaṭṭhito"ti
sutvāva evaṁ cintayiṁsu.
kāmaṁkaroti icchitakkaro. bhayassa abhayassa vāti bhayaṁ vā abhayaṁ vā. idaṁ
vuttaṁ hoti:- sace tvaṁ abhayaṁ dātukāmo, abhayaṁ dātuṁ pahosi. sace bhayaṁ
dātukāmo. bhayaṁ dātuṁ pahosi. amhākaṁ pana abhayadānaṁ dehīti. duṭṭhānanti
viruddhānaṁ. pavuttanti khette patiṭṭhāpitaṁ.
tikkhattuṁ ubbijjīti sāyamāsaṁ bhattaṁ bhuñjitvā sayanaṁ abhiruyha nipanno
niddāya okkantamattāya samantā ṭhatvā sattisatena pahaṭo viya viravanto
uṭṭhahati, dasayojanasahassaṁ asurabhavanaṁ "kimidaṁ kimidan"ti 3- saṅkhobhaṁ āpajjati. atha
naṁ āgantvā "kimidan"ti pucchanti. so "na kiñcī"ti vadati. dutiyayāmādīsupi
eseva nayo. iti asurānaṁ "mā bhāyi mahārājā"ti taṁ assāsantānaṁyeva 4- aruṇaṁ
uggacchati. evamassa tato paṭṭhāya gelaññajātaṁ cittaṁ vepati. 5- tenevassa 6-
"vepacittī"ti aparaṁ nāmaṁ udapādīti. dasamaṁ.
paṭhamo vaggo.
-----------

footnote: 1 chaßēéa. sabbakālaṁ 2 ma. dhuttahatāya sutteti, cha. puttahatāya putteti,
footnote: i. suttahatāya sutteti 3 chaßēéa., i. kimidanti 4 chaßēéa., i. assāsentānaṁyeva
footnote: 5 ṭīkā. kampati pavedhatīti 6 chaßēéa. teneva cassa

page number: 330

2. dutiyavagga
1. paṭhamadevasuttavaṇṇanā 1-
[257] dutiyavaggassa paṭhame vattapadānīti vattakoṭṭhāsāni. samattānīti
paripuṇṇāni. samādinnānīti gahitāni. kule jeṭṭhāpacāyīti kule jeṭṭhakānaṁ
mahāpitā mahāmātā cūḷapitā cūḷamātā mātulo mātulānītiādīnaṁ apacitikārako.
saṇhavācoti piyamudumadhuravāco. muttacāgoti visaṭṭhacāgo. payatapāṇīti
deyyadhammadānatthāya sadā dhotahattho. vossaggaratoti vossajjane rato. yācayogoti
parehi yācitabbāraho, yācayogoti vā yācayogeneva yutto. dānasaṁvibhāgaratoti
dāne ca saṁvibhāge ca rato. paṭhamaṁ
2. dutiyadevasuttavaṇṇanā 2-
[258] dutiye manussabhūtoti magadharaṭṭhe acalagāmake manussabhūto. āvasathaṁ
adāsīti catumahāpathe mahājanassa āvasathaṁ kāretvā adāsi. sahassampi atthānanti
sahassampi kāraṇānaṁ, janasahassena vā vacanasahassena vā osārite "ayaṁ imassa
attho, ayaṁ imassa attho"ti ekapade ṭhitova vinicchinati. dutiyaṁ.
3. tatiyadevasuttavaṇṇanā *-
[259] tatiye upasaṅkamīti "sakko devarājāti kathenti, atthi nu kho
so sakko, yena so diṭṭhapubboti imamatthaṁ dasabalaṁ pucchissāmī"ti upasaṅkami.
tañca pajānāmīti bahuvacane ekavacanaṁ, te ca dhamme pajānāmīti attho. sakko
kira anantare attabhāve magadharaṭṭhe acalagāme magho nāma māṇavo ahosi
paṇḍito byatto. bodhisattacariyā viyassa cariyā 3- ahosi. so tettiṁsa purise
gahetvā kalyāṇamakāsi. ekadivasaṁ attanova paññāya upaparikkhitvā gāmamajjhe
mahājanassa sannipatitaṭṭhāne kacavaraṁ ubhato 4- apabyūhitvā taṁ ṭhānaṁ ramaṇīyaṁ

footnote: 1 chaßēéa. vatapadasuttavaṇṇanā 2 chaßēéa. sakkanāmasuttavaṇṇanā 3 chaßēéa. viya ca tassa cariyā
footnote: 4 chaßēéa., i ubhatopassesu * chaßēéa. mahālisutta...

page number: 331

akāsi. puna tatheva maṇḍapaṁ kāresi. puna gacchante kāle sālaṁ kāresi. gāmato
ca nikkhamitvā gāvutampi aḍḍhayojanampi tigāvutampi yojanampi vicaritvā tehi
sahāyehi saddhiṁ visamaṁ samaṁ akāsi. te sabbepi 1- ekacchandā tattha tattha
setuyuttaṭṭhāne setuṁ, maṇḍapasālāpokkharaṇīmālāvaccharopanādīnaṁ 2- yuttaṭṭhānesu
maṇḍapādīni 3- karontā bahupuññamakaṁsu. magho satta vattapadāni pūretvā kāyassa
bhedā saddhiṁ sahāyehi tāvatiṁsabhavane nibbatti. taṁ sabbaṁ bhagavā jānāti. tenāha
yesañca 4- dhammānaṁ samādinnattā sakko sakkattaṁ ajjhagā, tañca pajānāmāti.
ayaṁ sakkassa sakkattādhigame saṅkhepakathā, vitthāro pana sumaṅgalavilāsiniyā
dīghanikāyaṭṭhakathāya sakkapañhavaṇṇanāya 5- vutto. tatiyaṁ.
4. daḷiddasuttavaṇṇanā
[260] catutthe manussadaḷiddoti manussādhano. manussakapaṇoti
manussakāruññataṁ patto. manussavarākoti manussalāmako. tatrāti tasmiṁ ṭhāne, tasmiṁ
vā atirocane. ujjhāyantīti avajjhāyanti lāmakato cintenti. khiyyantīti 6-
pakāsenti. 7- vipācentīti tattha tattha kathenti vitthārenti. eso kho mārisāti
ettha ayamanupubbīkathā:- so kira anuppanne buddhe kāsiraṭṭhe bārāṇasirājā
hutvā samussitadhajapaṭākanānālaṅkārehi suṭṭhu alaṅkataṁ nagaraṁ padakkhiṇaṁ akāsi
attano sirisampattiyā samākaḍḍhitanettena janakāyena samullokiyamāno. tasmiñca
samaye eko paccekabuddho gandhamādanapabbatā āgamma tasmiṁ nagare piṇḍāya
carati santindriyo santamānaso uttamadamathasamannāgato. mahājanopi rājagataṁ
cittikāraṁ pahāya paccekabuddhameva olokesi. rājā "idāni maṁ imasmiṁ
janakāye ekopi na olokesi, kiṁ nu kho etan"ti olokento paccekabuddhaṁ
addasa. sopi paccekabuddho mahallako hoti pacchimavaye ṭhito. cīvarānapissa

footnote: 1 chaßēéa. sabbeva 2 chaßēéa....vaccharopanapadīnaṁ 3 chaßēéa....ropanādīni
footnote: 4 chaßēéa. yesaṁ 5 su. vi. 2/344,355/312,325 6 i. khīyantīti
footnote: 7 chaßēéa., i, kathenti pakāsenti

page number: 332

jiṇṇāni, tato tato suttāni gaḷanti. 1- rañño satasahassādhikāni dve
asaṅkheyyāni pūritapāramiṁ paccekabuddhaṁ disvā cittappasādamattaṁ vā hatthaṁ
pasāretvā vandanamattaṁ vā nāhosi, so rājā "pabbajito maññe esa
ussūyāya maṁ na oloketī"ti kujjhitvā "kvāyaṁ kuṭṭhicīvarāni 2- pāruto"ti
nuṭṭhuhitvā 3- pakkāmi. tassa kammassa vipākena mahāniraye nibbattitvā
vipākāvasesena manussalokaṁ āgacchanto rājagahe paramakapaṇāya itthiyā kucchimhi
paṭisandhiṁ gaṇhi. gahitakālato paṭṭhāya sā itthī kañjikamattaṁ udarapūraṁ nālattha.
tassa kucchigatasseva kaṇṇanāsā vilīnā, saṅkhapalitakuṭṭhī hutvā mātu kucchito
nikkhanto. mātāpitaro nāma dukkarakārikā honti, tenassa mātā yāva kapālaṁ
gahetvā carituṁ na sakkoti, tāvassa kañjikampi udakampi āharitvā adāsi.
bhikkhāya carituṁ samatthakāle panassa kapālaṁ hatthe datvā "paññāyissasi sakena
kammenā"ti pakkāmi.
athassa tato paṭṭhāya sakalasarīrato maṁsāni chijjitvā chijjitvā patanti,
yūsaṁ paggharati, mahāvedanā vattanti. yaṁ yaṁ racchaṁ nissāya sayati, sabbarattiṁ
mahāravena ravati. tassa kāruññaparidevitasaddena sakalavīthiyaṁ manussā sabbarattiṁ
niddaṁ na labhanti. tassa tato paṭṭhāya sukhasayite pabodhetīti suppabuddhotveva
nāmaṁ udapādi. athāparena samayena bhagavati rājagahaṁ sampatte nāgarā satthāraṁ
nimantetvā nagaramajjhe mahāmaṇḍapaṁ katvā dānaṁ adaṁsu. suppabuddhopi kuṭṭhī
gantvā dānamaṇḍapassa avidūre nisīdi. nāgarā buddhappamukhaṁ saṁghaṁ paṇītena
khādanīyabhojanīyena parivisantā tassāpi yāgubhattaṁ adaṁsu. tassa paṇītabhojanaṁ
bhuttassa cittaṁ ekaggaṁ ahosi. satthā bhattakiccāvasāne anumodanaṁ katvā saccāni
dīpesi, suppabuddho nisinnaṭṭhāne nisinnova desanāvasāne 4- desanānusārena
ñāṇaṁ pesetvā sotāpattiphale patiṭṭhito. satthā uṭṭhāya vihāraṁ gato. sopi
cumbaṭaṁ 5- āruyha kapālamādāya daṇḍamolambitvā 6- attano vasanaṭṭhānaṁ gacchanto

footnote: 1 ṭīkā. avalambanti 2 sī. kuṭṭhī cīvarāni, i. kuṭṭhī kuṭṭhicīvarāni
footnote: 3 sī.,i. nuṭṭhubhitvā, chaßēéa. niṭṭhubhitvā, khu.u. 25/43/162
footnote: 4 chaßēéa.,i. ayaṁ pāṭho na dissati 5 ṭīkā. pādacumbaṭaṁ 6 chaßēéa., i. daṇḍamolubbha

page number: 333

vibbhantāya gāviyā jīvitā voropetā 1- mattikāpātiṁ bhinditvā suvaṇṇapātiṁ
paṭilabhanto viya dutiyacittavārena devaloke nibbatto attano puññaṁ nissāya
aññe deve atikkamma virocittha, taṁ kāraṇaṁ dassento sakko devānamindo
eso kho mārisātiādimāha.
saddhāti maggenāgatā saddhā. sīlañca yassa kalyāṇanti kalyāṇasīlaṁ
nāma ariyasāvakassa ariyakantasīlaṁ vuccati. tattha kiñcāpi ariyasāvakassa ekasīlampi
akantaṁ nāma natthi, imasmiṁ panatthe bhavantarepi appahīnaṁ pañcasīlaṁ adhippetaṁ.
catutkaṁ.
5. rāmaṇeyyakasuttavaṇṇanā
[261] pañcame ārāmacetyāti ārāmacetiyāni. vanacetyāti girivanacetiyāni. 2-
ubhayatthāpi cittīkataṭṭhena cetyanti 3- veditabbaṁ. manussarāmaṇeyyassāti
manussaramaṇīyakabhāvassa. idāni manussaramaṇīyakavaseneva 4- bhūmiramaṇīyakaṁ dassento
gāme vātiādimāha. pañcamaṁ.
6. yajamānasuttavaṇṇanā
[262] chaṭṭhe yajamānānanti yajantānaṁ. tadā kira aṅgamagadhavāsikā
manussā anusaṁvaccharaṁ sappimadhuphāṇitādīsu aggaṁ gahetvā ekasmiṁ ṭhāne dārūnaṁ
saṭṭhimatte sakaṭabhāre rāsiṁ katvā aggiṁ datvā pajjalitakāle "mahābrahmāno 5-
yajāmā"ti taṁ sabbaṁ pakkhipanti. "ekavāraṁ pakkhittaṁ satasahassaguṇaṁ phalaṁ 6- detī"ti
kira 7- nesaṁ laddhi. sakko devarājā "sabbepime sabbāggāni gahetvā
`mahābrahmāno yajāmā'ti aggimhi jhāpenti, aphalaṁ karonti, mayi passante mā
nassantu, yathā buddhassa ceva saṁghassa ca datvā bahuṁ puññaṁ pasavanta,
evaṁ karissāmī"ti dārurāsiṁ jalāpetvā olokentesu manussesu puṇṇamīdivase 8-

footnote: 1 chaßēéa., i. voropito 2 chaßēéa., i. vanacetiyāni 3 chaßēéa., i. cetyaṁ
footnote: 4 chaßēéa., i....vasena 5 chaßēéa., i. mahābrahmuno, evamuparipi 6 chaßēéa. sahassaguṇaphalaṁ
footnote: 7 chaßēéa., i. ayaṁ saddo na dissati 8 chaßēéa. puṇṇamadivase

page number: 334

brahmattabhāvaṁ māpetvā mahājanassa passantasseva candamaṇḍalaṁ bhinditvā
nikkhanto viya ahosi. mahājano disvā "imaṁ yaññaṁ paṭiggahetuṁ mahābrahmā
āgacchatī"ti jaṇṇukehi bhūmiyaṁ patiṭṭhāya añjaliṁ paggayha namassamāno aṭṭhāsi.
brāhmaṇā āhaṁsu "tumhe `mayaṁ takkena kathemā'ti maññatha, idāni passatha,
ayanno 1- brahmā sahatthā yaññaṁ paṭiggahetuṁ āgacchatī"ti. sakko āgantvā
dārucitakamatthake ākāse ṭhatvā "kassāyaṁ sakkāro"ti pucchi. tumhākaṁ bhante,
paṭiggaṇhatha no yaññanti. tenahi āgacchatha, mā tulaṁ 2- chaḍḍetvā hatthena
tulayittha, ayaṁ satthā dhuravihāre vasati, taṁ pucchissāma "kassa dinnaṁ mahapphalaṁ
hotī"ti ubhayaraṭṭhavāsino gahetvā satthu santikaṁ gantvā pucchanto evamāha.
tattha puññapekkhānanti puññaṁ icchantānaṁ puññatthikānaṁ. opadhikaṁ
puññanti upadhivipākaṁ puññaṁ. saṁghe dinnaṁ mahapphalanti ariyasaṁghe dinnaṁ
vipphāravantaṁ hoti. desanāvasāne caturāsītipāṇasahassāni amatapānaṁ piviṁsu. tato
paṭṭhāya manussā sabbāni aggadānāni bhikkhusaṁghassa adaṁsu. chaṭṭhaṁ.
7. vandanāsuttavaṇṇanā 3-
[263] sattame uṭṭhāhīti uṭṭhaha ghaṭa vāyama. vijitasaṅgāmāti
rāgādīnañceva dvādasayojanikassa ca mārabalassa vijitattā 4- bhagavantaṁ evaṁ
ālapati. pannabhārāti ohitakkhandhakilesābhisaṅkhārabhāra. 5- paṇṇarasāya rattinti
paṇṇarasāya puṇṇamāya rattiṁ. sattamaṁ.
8. paṭhamasakkanamassanasuttavaṇṇanā 6-
[264] aṭṭhame puthuddisāti catasso disā catasso anudisā ca.
bhummāti bhūmivāsino. cirarattasamāhiteti upacārappanāhi cirarattaṁ samāhitacitte.
vandeti vandāmi. brahmacariyaparāyaneti dasapi vassāni vīsatipi vassāni .pe.

footnote: 1 chaßēéa., i. ayaṁ vo 2 sī., i. mahātulaṁ 3 chaßēéa. buddhavandanāsutta...
footnote: 4 chaßēéa., i. jitattā 5 ka. pannabhāroti...abhisaṅkhārabhāro, chaßēéa.,
footnote: i. oropitakhandhakilesābhisaṅkhārabhāra 6 chaßēéa. gahaṭṭhavandanāsutta..

page number: 335

saṭṭhimpi vassāni āpāṇakoṭiyaṁ ekaseyyaṁ ekabhattantiādikaṁ seṭṭhacariyaṁ
brahmacariyaṁ caramāneti attho. puññakarāti catupaccayadānaṁ kumbhasumanapūjā 1-
dīpasahassajālanti evamādipuññakārakā. sīlavantoti upāsakatte patiṭṭhāya pañcahipi
dasahipi sīlehi samannāgatā. dhammena dāraṁ posentīti umaṅgabhindanādīni 2- akatvā
dhammikehi kasigorakkhāvaṇijjādīhi puttadāraṁ posenti. pamukho rathamāruhīti devānaṁ
pamukho seṭṭho rathaṁ āruhi. aṭṭhamaṁ.
9. dutiyasakkanamassanasuttavaṇṇanā 3-
[265] navame bhavantaṁ namassatīti ekaṁsaṁ uttariyaṁ dukulaṁ katvā
brahmajāṇuko hutvā sirasi añjaliṁ ṭhapetvā namassati. so yakkhoti so sakko.
anomanāmamti sabbaguṇehi omakabhāvassa natthitāya guṇanemittikehi 4- nāmehi
anomanāmaṁ. avijjāsamatikkamāti catusaccapaṭicchādikāya vaṭṭamūlakāvijjāya
samatikkamena. sekkhāti satta sekhā. apacayārāmāti 5- vaṭṭaviddhaṁsane ratā.
sikkhareti sikkhanti. navamaṁ.
10. tatiyasakkanamassanasuttavaṇṇanā 6-
[266] dasame ajjhabhāsīti kasmā esa punappunaṁ evaṁ bhāsatīti?
sakkassa kira devarañño saddo madhuro, suphusitadantāvaraṇaṁ, kathanakāle
suvaṇṇakiṅkiṇikasaddo viya niccharati. taṁ punappunaṁ sotuṁ labhissāmīti bhāsati.
pūtidehasayāti pūtimhi mātusarīre vā, attanoyeva vā sarīraṁ avattharitvā sayanato
pūtidehasayā. nimmuggā kuṇapamheteti 7- dasa māse mātukucchisaṅkhāte kuṇapasmiṁ
ete nimmuggā. etaṁ nesaṁ pidayāmīti etesaṁ etaṁ pihayāmi patthayāmi. na tesaṁ
koṭṭhe opentīti na tesaṁ santakaṁ dhaññaṁ koṭṭhe pakkhipanti. na hi etesaṁ dhaññaṁ
atthi. na kumbhīti na kumbhiyaṁ. na kaḷopiyanti na pacchiyaṁ. paraniṭaṭhitamesanāti 8-

footnote: 1 chaßēéa. kusumbhasumanapūjā, i. kusumbhasumanadāmāni pūjāni
footnote: 2 sī., i. ummaggabhindanādīni 3 chaßēéa. satthāravandanāsutta...
footnote: 4 chaßēéa., i. sabbaguṇanemittakehi 5 ka. apaccayārāmāti 6 chaßēéa. saṁghavandanāsutta...

7 i. kuṇapesevateti 8 chaßēéa. paraniṭṭhitamesānāti, i. paraniṭṭhitaṁ cesānā...

page number: 336

paresaṁ niṭṭhitaṁ paraghare pakkaṁ bhikkhācāravattena esamānā gavesamānā. tenāti
tena 1- evaṁ pariyiṭṭhena. sabbatāti dasapi .pe. saṭṭhīpi vassāni
susamādinnasundaravatā.
sumantamantinoti dhammaṁ sajjhāyissāma dhutaṅgaṁ samādiyissāma, samataṁ
paribhuñjissāma, samaṇadhammaṁ karissāmāti evaṁ subhāsitabhāsino. tuṇhībhūtā samañcarāti
tiyāmarattiṁ asanighosanaghositā 2- viya dhammaṁ kathentāpi tuṇhībhūtā samaṁ carantiyeva
nāma. kasmā? niratthavacanassābhāvā. puthumaccā cāti bahū sattā ca aññamaññaṁ
viruddhā. attadaṇḍesu nibbutāti paraviheṭhanatthaṁ gahitadaṇḍesu sattesu nibbutā
visaṭṭhadaṇḍā. sādānesu anādānāti sagahaṇesu sattesu ca bhavayoniādīnaṁ
ekakoṭṭhāsassāpi agahitattā agahaṇā. paṭhamaṁ.
dutiyo vaggo.
----------
3. tatiyavagga
1. ghatvāsuttavaṇṇanā 3-
[267] tatiyavaggassa paṭhamaṁ 4- vuttatthameva. paṭhamaṁ.
2. dubbaṇṇiyasuttavaṇṇanā
[268] dutiye 5- dubbaṇṇoti jhāmakhāṇuvaṇṇo. okoṭimakoti lakuṇḍako
mahodaro. āsaneti paṇḍukambalasilāyaṁ. kodhabhakkho yakkhoti sakkena gahitanāmamevetaṁ.
so pana eko rūpāvacarabrahmā, "sakko kira khantibalena samannāgato"ti
sutvā vīmaṁsanatthaṁ āgato. avaruddhakayakkhā pana evarūpaṁ saṁvihitārakkhaṁ ṭhānaṁ pavisituṁ
na sakkonti. upasaṅkamīti devānaṁ sutvā "na sakkā esa pharusena cāletuṁ,
nīcavuttinā pana khantiyaṁ ṭhitena sakkā palāpetun"ti tathā naṁ palāpetukāmo
upasaṅkami. antaradhāyīti khantiyaṁ ṭhatvā balavacittīkāraṁ paccupaṭṭhapetvā nīcavuttiyā

footnote: 1 chaßēéa., i. ayaṁ pāṭho na dissati 2 ma. asanighosaghositā, cha., i. asanighosena
footnote: 3 chaßēéa. chetvāsutta... 4 sī. ekādasamaṁ 5 sī. dvādasame

page number: 337

dassiyamānāya sakkāsane 1- ṭhātuṁ asakkonto antaradhāyi. na sūpahatacittomhīti
ettha sūti nipātamattaṁ, na upahaṭacittomhīti āha. 2- nāvaṭṭena 3- suvānayoti
na kodhāvaṭṭena 4- suānayo, kodhavasena vattetuṁ na sukaromhīti vadati. na vo
cirāhanti voti nipātamattaṁ, ahaṁ na ciraṁ kujjhāmīti 5- vadati. dutiyaṁ.
3. sambarimāyāsuttavaṇṇanā
[269] tatiye ābādhikoti isigaṇena abhisapakāle uppannābādhena
ābādhiko. vācehisi manti 6- sace maṁ sambarimāyaṁ vācehisi, evamahantaṁ 7-
tikicchissāmīti vadati. mā kho tuvaṁ mārisa vācesīti vināpi tāva sambarimāyaṁ
sakko amhe bādhati, yadi pana taṁ jānissati, naṭṭhā mayaṁ, mā attano
ekakassa 8- atthāya amhe nāsetīti 9- vatvā nivārayiṁsu. sambarova sataṁ samanti
yathā sambaro asurindo māyāvī māyaṁ payojetvā vassasataṁ niraye pakko, evaṁ
paccati. tumhe ca 10- dhammikā, alaṁ vo māyāyāti vadati. kiṁ pana sakko tassa
kodhaṁ tikicchituṁ sakkaṇeyyāti. āma sakkuṇeyya. kathaṁ? tadā kira so isigaṇo
dharatiyeva, tasmā naṁ isīnaṁ santikaṁ netvā khamāpeyya, evamassa phāsu bhaveyya.
tena pana vañcitattā tathā akatvā pakkantova. tatiyaṁ.
4. accayasuttavaṇṇanā
[270] catutthe sampayojesunti kalahaṁ akaṁsu. accasarāti atikkami,
eko bhikkhu ekaṁ bhikkhuṁ atikkamma vacanaṁ avocāti attho. yathādhammaṁ na
paṭiggaṇhātīti na khamati. kodho vo vasamāyātūti kodho tumhākaṁ vasaṁ āgacchatu,
mā tumhe kodhassa vasaṁ gamitthāti dīpeti. mā ca mitte hi vo jarāti
ettha hīti nipātamattaṁ, tumhākaṁ mittadhamme jarā nāma mā nibbatti.

footnote: 1 sī. pana āsane 2 sī., i. na upahatacittomhi ahaṁ, chaßēéa. upahatacittomhīti āha
footnote: 3 chaßēéa., i. nāvattena 4 chaßēéa., i. kodhāvattena 5 ṭīkā. na kujjhāmi. na apanayhāmīti
footnote: 6 ma. vācemahanti, cha. vācehi manti 7 chaßēéa., i. evamahaṁ tampi

8 chaßēéa., i. ekassa 9 i. nāsesīti 10 chaßēéa., i. ayaṁ saddo nadissati

page number: 338

bhummatthe vā karaṇavacanaṁ, mittesu vo jarā nāma mā nibbatti, mittabhāvato
aññathābhāvo mā hotūti attho. agarahiyaṁ mā garahitthāti agārayhaṁ
khīṇāsavapuggalaṁ mā garahittha. catutthaṁ.
5. akkodhasuttavaṇṇanā
[271] pañcame 1- mā vo kodho ajjhabhavīti kodho tumhe mā
abhibhavi tumheva kodhaṁ abhibhavatha. mā ca kujjhittha kujjhatanti kujjhantānaṁ mā
paṭikujjhittha. akodhoti mettā ca mettāpubbabhāgo ca. avihiṁsāti karuṇā ca
karuṇāpubbabhāgo ca. atha pāpajanaṁ kodho, pabbatovābhimaddatīti lāmakajanaṁ
pana 2- pabbato viya kodho abhimaddatīti. pañcamaṁ. 3-
tatiyo vaggo.
iti sakkasaṁyuttavaṇṇanā niṭṭhitā.
iti sāratthappakāsiniyā saṁyuttanikāyaṭṭhakathāya
sagāthāvaggavaṇṇanā niṭṭhitā.
saṁyuttanikāyaṭṭhakathāya paṭhamo bhāgo.
-------------------

footnote: 1 sī. paṇṇarasame 2 chaßēéa., i. ayaṁ saddo na dissati 3 sī. paṇṇarasamaṁ

