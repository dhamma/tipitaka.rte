
page number: 001

aṭṭhasālinī nāma abhidhammaṭṭhakathā
dhammasaṅgaṇīvaṇṇanā
----------
namo tassa bhagavato arahato sammāsambuddhassa.
ārambhakathā 1-
[1] karuṇā viya sattesu paññā yassa mahesino
ñeyyadhammesu sabbesu pavattittha yathāruciṁ.
[2] dayāya tāya sattesu samussāhitamānaso
pāṭiherāvasānamhi vasanto tidasālaye.
[3] pāricchattakamūlamhi paṇḍukambalanāmake
silāsane sannisinno ādiccova yugandhare.
[4] cakkavāḷasahassehi dasahāgamma sabbaso
sannisinnena devānaṁ gaṇena parivārito.
[5] mātaraṁ pamukhaṁ katvā tassā paññāya tejasā
abhidhammakathāmaggaṁ devānaṁ sampavattayi.
[6] tassa pāde namassitvā sambuddhassa sirīmato
saddhammañcassa pūjetvā katvā saṁghassa cañjaliṁ.
[7] nipaccakārassetassa katassa ratanattaye
ānubhāvena sosetvā antarāye asesato.
[8] visuddhācārasīlena nipuṇāmalabuddhinā
bhikkhunā buddhaghosena sakkaccaṁ abhiyācito.

footnote: 1 chaßēéa. ganthārambhakathā

page number: 002

[9] yaṁ devadevo devānaṁ desetvā nayato puna
therassa sāriputtassa samācikkhi vināyako.
[10] anotattadahe katvā upaṭṭhānaṁ mahesino
yañca sutvāna so thero āharitvā mahītalaṁ.
[11] bhikkhūnaṁ payirupāhāsi 1- iti bhikkhūhi dhārito
saṅgītikāle saṅgīto vedehamuninā puna.
[12] tassa gambhīrañāṇehi 2- ogāḷhassa abhiṇhaso
nānānayavicittassa abhidhammassa ādito.
[13] yā mahākassapādīhi vasīhaṭṭhakathā purā
saṅgītā anusaṅgītā pacchāpi ca isīhi yā.
[14] ābhaṭā puna therena mahindenetamuttamaṁ
yā dīpaṁ dīpavāsīnaṁ bhāsāya abhisaṅkhitā. 3-
[15] apanetvā tato bhāsaṁ tambapaṇṇinivāsinaṁ
āropayitvā niddosaṁ bhāsaṁ tantinayānugaṁ.
[16] nikāyantaraladdhīhi asammissaṁ anākulaṁ
mahāvihāravāsīnaṁ dīpayanto vinicchayaṁ.
[17] atthaṁ pakāsayissāmi āgamaṭṭhakathāsupi
gahetabbaṁ gahetvāna tosayanto vicakkhaṇe.
[18] kammaṭaṭhānāni sabbāni cariyābhiññā vipassanā
visuddhimagge panidaṁ yasmā sabbaṁ pakāsitaṁ.
[19] tasmā taṁ aggahetvāna sakalāyapi tantiyā
padānukkamato eva karissāmatthavaṇṇanaṁ.

footnote: 1 chaßēéa. payirudāhāsi 2 sī. gambhīraññāṇena 3 chaßēéa. abhisaṅkhatā

page number: 003

[20] iti me bhāsamānassa abhidhammakathaṁ imaṁ
avikkhittā nisāmetha dullabhā hi ayaṁ kathāti.
nidānakathā
tattha abhidhammoti 1- kenaṭṭhena abhidhammo? dhammātirekadhammavisesaṭṭhena.
atirekavisesaṭṭhadīpako hi ettha abhisaddo "bāḷhā me dukkhā vedanā abhikkamanti,
no paṭikkamanti 2- abhikkantavaṇṇenā"tiādīsu 3- viya. tasmā yathā samussitesu
bahūsu chattesu ca dhajesu ca yaṁ atirekappamāṇaṁ visesavaṇṇasaṇṭhānañca chattaṁ, taṁ
aticchattanti vuccati. yo atirekappamāṇo nānāvirāgavaṇṇavisesasampannova dhajo, so
atidhajoti vuccati. yathā ca ekato sannipatitesu bahūsu rājakumāresu ceva devesu ca
yo jātibhogayasaissariyādisampattīhi atirekataro ceva visesavaṇṇataro 4- ca rājakumāro,
so atirājakumāroti vuccati. yo āyuvaṇṇaissariyayasasampattiādīhi atirekataro ceva
visesavaṇṇataro ca devo, so atidevoti vuccati. tathārūpo brahmāpi atibrahmāti
vuccati. evameva ayampi dhammo dhammātirekadhammavisesaṭṭhena abhidhammoti vuccati.
suttantaṁ hi patvā pañcakkhandhā ekadeseneva vibhattā, na nippadesena.
abhidhammaṁ patvā pana suttantabhājanīyābhidhammabhājanīyapañhāpucchakanayānaṁ vasena
nippadesato vibhattā. tathā dvādasāyatanāni aṭṭhārasa dhātuyo cattāri saccāni
bāvīsatindriyāni dvādasaṅgadīpako 5- paccayākāro. kevalaṁ hi indriyavibhaṅge
suttantabhājanīyaṁ paccayākāre ca pañhāpucchakaṁ natthi. suttantañhi patvā cattāro
satipaṭṭhānā ekadeseneva vibhattā, na nippadesena. abhidhammaṁ patvā pana tiṇṇampi
nayānaṁ vasena nippadesato vibhattā. tathā cattāro sammappadhānā 6- cattāro
iddhipādā satta sambojjhaṅgā ariyo aṭṭhaṅgiko maggo cattāri jhānāni catasso
appamaññāyo pañca sikkhāpadāni catasso paṭisambhidā. kevalaṁ hi ettha sikkhāpadavibhaṅge
suttantabhājanīyaṁ natthi. suttantaṁ patvā pana ñāṇaṁ ekadeseneva vibhattaṁ, na

footnote: 1 chaßēéa. ayaṁ pāṭho na dissati 2 ma.u. 14/384/330, saṁ.kha. 17/87/96
footnote: 3 chaßēéa. abhikkantavaṇṇā ti 4 chaßēéa. visesavantataro. evamuparipi
footnote: 5 chaßēéa. dvādasapadiko 6 chaßēéa. cattāri sammappadhānāni

page number: 004

nippadesena. tathā kilesā. abhidhammaṁ patvā pana "ekavidhena ñāṇavatthū"tiādinā 1-
nayena mātikaṁ ṭhapetvā nippadesato vibhattaṁ. tathā ekekato paṭṭhāya anekehi
nayehi kilesā vibhattā. suttantaṁ patvā ca pana bhummantaraparicchedo 2- ekadeseneva
vibhatto, na nippadesena. abhidhammaṁ patvā pana tiṇṇampi nayānaṁ vasena
bhummantaraparicchedo nippadesatova paññatto. 3- evaṁ dhammātirekadhammavisesaṭṭhena
abhidhammoti veditabbo.
pakaraṇaparicchedato panesa dhammasaṅgaṇīvibhaṅgadhātukathāpuggalapaññattikathāvatthu-
yamakapaṭṭhānānaṁ sattannaṁ pakaraṇānaṁ vasena ṭhitopi. ayamettha ācariyānaṁ samānakathā.
vitaṇḍavādī panāha "kathāvatthu kasmā gahitaṁ, nanu sammāsambuddhassa parinibbānato
aṭṭhārasavassādhikāni dve vassasatāni atikkamitvā moggalliputtatissattherena
etaṁ ṭhapitaṁ? tasmā sāvakabhāsitattā chaḍḍetha nan"ti. kiṁ pana chappakaraṇāni
abhidhammoti. evaṁ na vadāmīti. atha kiṁ vadasīti. sattappakaraṇānīti. kataraṁ gahetvā
satta karosīti. mahādhammahadayaṁ nāma atthi, etena saha sattāti. mahādhammahadaye
apubbaṁ natthi, katipayā ca pañhāvārā avasesā, kathāvatthunā saddhiṁ sattāti. no
kathāvatthunā mahādhātukathā nāma atthi, tāya saddhiṁ sattāti. 4- mahādhammahadaye tāva
katipayā ca pañhāvārā avasesā, 4- mahādhātukathāyaṁ apubbaṁ natthi, appamattakāva
tanti avasesā, kathāvatthunāva saddhiṁ sattāti.
sammāsambuddho hi sattappakaraṇāni desento kathāvatthuṁ patvā yāva esā
puggalavāde 5- tāva catūsu pañhesu dvinnaṁ pañcakānaṁ vasena aṭṭhamukhavādayutti, taṁ
ādikaṁ katvā sabbakathāmaggesu asampuṇṇabhāṇavāramattāya pāliyā mātikaṁ ṭhapesi.
sā panesā tanti "puggalo upalabbhati sacchikaṭṭhaparamaṭṭhenāti 6-? āmantā. yo
sacchikaṭṭho paramaṭṭho tato so puggalo upalabbhati sacchikaṭṭhaparamaṭṭhenāti? na
hevaṁ vattabbe. ājānāhi niggahaṁ .pe. puggalo nūpalabbhati sacchikaṭṭhaparamaṭṭhenāti?

footnote: 1 abhi. 35/751/377 2 chaßēéa. bhūmantaraparicchedo. evamuparipi 3 chaßēéa. vibhatto
footnote: 4-4 chaßēéa. ime pāṭhā na dissanti 5 chaßēéa. puggalavāre 6 ka. sacchikatthaparamatthenāti. evamuparipi, chaßēéa. saccikaṭṭhaparamatthenāti. evamuparipi

page number: 005

āmantā. yo sacchikaṭṭho paramaṭṭho tato so puggalo nūpalabbhati sacchikaṭṭhaparamaṭṭhenāti?
na hevaṁ vattabbe. ājānāhi niggahaṁ .pe. paṭikammaṁ. sabbattha puggalo upalabbhati
sacchikaṭṭhaparamaṭṭhenāti? āmantā. yo sacchikaṭṭho paramaṭṭho tato so puggalo
sabbattha upalabbhati sacchikaṭṭhaparamaṭṭhenāti? na hevaṁ vattabbe. ājānāhi paṭikammaṁ.
sabbadā puggalo upalabbhati sabbadā puggalo nūpalabbhati sabbesu puggalo upalabbhati
sabbesu puggalo nūpalabbhati sacchikaṭṭhaparamaṭṭhenāti? āmantā. yo sacchikaṭṭho
paramaṭṭho tato so puggalo nūpalabbhati sacchikaṭṭhaparamaṭṭhenāti? na hevaṁ vattabbe.
ājānāhi paṭikamman"ti 1- evaṁ paṭhamaṁ vādaṁ nissāya paṭhamaṁ niggahaṁ dutiyaṁ nissāya
dutiyaṁ niggahaṁ .pe. aṭṭhamaṁ nissāya aṭṭhamaṁ niggahaṁ dassentena satthārā
ṭhapitā. iminā nayena sabbattha mātikāṭhapanaṁ veditabbaṁ. taṁ panetaṁ mātikaṁ ṭhapento
idaṁ disvāva ṭhapesi:- "mama parinibbānato aṭṭhārasavassādhikānaṁ dvinnaṁ vassasatānaṁ
matthake moggalliputtatissatthero nāma bhikkhu bhikkhusahassamajjhe nisinno sakavāde
pañca suttasatāni paravāde pañcāti suttasahassaṁ samodhānetvā dīghanikāyappamāṇaṁ
kathāvatthuppakaraṇaṁ bhājessatī"ti.
moggalaliputtatissattheropi imaṁ pakaraṇaṁ desento na attano ñāṇena
desesi, satthārā pana dinnanayena ṭhapitamātikāya desesi. iti satthārā dinnanayena
ṭhapitamātikāya desitattā sakalampetaṁ pakaraṇaṁ buddhabhāsitameva nāma jātaṁ. yathā kiṁ?
yathā madhupiṇḍikasuttantādīni. madhupiṇḍikasuttasmiṁ hi bhagavā "yatonidānaṁ bhikkhu
purisaṁ papañcasaññāsaṅkhā samudācaranti, ettha ce natthi abhinanditabbaṁ abhivaditabbaṁ
ajjhositabbaṁ, esevanto rāgānusayānan"ti 2- mātikaṁ ṭhapetvā uṭṭhāyāsanā vihāraṁ
pāvisi.
dhammapaṭiggāhakā bhikkhū mahākaccānattheraṁ 3- upasaṅkamitvā dasabalena ṭhapitamātikāya
atthaṁ pucchiṁsu. thero pucchitamatteneva 4- akathetvā dasabalassa apacitiṁ dassanatthaṁ

footnote: 1 abhi. 37/1-10/1-8 2 maßēéa. 12/202/170
footnote: 3 ka. mahākaccāyanattheraṁ. evamuparipi 4 chaßēéa. pucchitamattakeneva

page number: 006

"seyyathāpi āvuso puriso sāratthiko sāragavesī"ti 1- sāropamaṁ āharitvā
sārarukkho viya bhagavā sākhāpalāsasadisā sāvakā. so hāvuso bhagavā jānaṁ jānāti,
passaṁ passati cakkhubhūto ñāṇabhūto dhammabhūto brahmabhūto vattā pavattā atthassa
ninnetā amatassa dātā dhammasāmī tathāgatoti satthāraṁ thometvā punappunaṁ therehi
yācito satthārā ṭhapitamātikāya atthaṁ vibhajitvā "ākaṅkhamānā ca pana tumhe āyasmanto
bhagavantaṁyeva upasaṅkamitvā etamatthaṁ puccheyyātha, sace sabbaññutañāṇena saddhiṁ
saṁsandiyamānaṁ sameti, taṁ gaṇheyyātha. no ce mā gaṇhathā"ti iminā adhippāyena
"yathā ca vo bhagavā byākaroti, tathā taṁ dhāreyyāthā"ti vatvā uyyojesi.
te satthāraṁ upasaṅkamitvā etamatthaṁ pucchiṁsu. satthā "dukathitaṁ kaccānenā"ti
avatvā suvaṇṇāliṅgaṁ 2- ussāpento viya gīvaṁ upanāmetvā 3-
supupphitasatapattasassirikaṁ viya mahāmukhaṁ pūrento brahmassaraṁ nicchāretvā "sādhu
sādhū"ti therassa sādhukāraṁ datvā "paṇḍito bhikkhave mahākaccāno, mahāpañño bhikkhave
mahākaccāno, mañcepi tumhe bhikkhave etamatthaṁ paṭipuccheyyātha, ahampi maṁ evamevaṁ
byākareyyaṁ, yathā taṁ mahākaccānena byākatan"ti 4- āha.
evaṁ satthārā anumoditakālato paṭṭhāya pana sakalaṁ suttantaṁ buddhabhāsitaṁ
nāma jātaṁ. ānanadattherādīhi vitthāritasuttantesvapi eseva nayo. evameva
sammāsambuddho sattappakaraṇāni desento kathāvatthuṁ patvā vuttanayena mātikaṁ
ṭhapesi. ßēhapento ca idamaddasa:-
"mama parinibbānato aṭṭhārasavassādhikānaṁ dvinnaṁ vassasatānaṁ
matthake moggalliputtatissatthero nāma bhikkhu bhikkhusahassamajjhe nisinno
sakavāde pañca suttasatāni paravāde pañcāti suttasahassaṁ samodhānetvā
dīghanikāyappamāṇaṁ kathāvatthuppakaraṇaṁ bhājessatī"ti.
moggalliputtatissattheropi imaṁ pakaraṇaṁ desento na attano ñāṇena
desesi, satthārā pana dinnanayena ṭhapitamātikāya desesi. iti satthārā dinnanayena

footnote: 1 maßēáū. 12/203/171 2 ka. suvaṇṇaḷiṅgaṁ
footnote: 3 chaßēéa. unnāmetvā 4 maßēáū. 12/205/175

page number: 007

ßēhapitamātikāya desitattā sakalametaṁ pakaraṇaṁ buddhabhāsitaṁeva nāma jātaṁ. evaṁ
kathāvatthunā saddhiṁ sattappakaraṇāni abhidhammo nāma.
tattha dhammasaṅgaṇippakaraṇe catasso vibhattiyo cittavibhatti rūpavibhatti
nikkheparāsi atthuddhāroti. tattha kāmāvacarakusalato aṭṭha akusalato dvādasa
kusalavipākato soḷasa akusalavipākato satta kiriyato ekādasa rūpāvacarakusalato pañca
vipākato pañca kiriyato pañca arūpāvacarakusalato cattāri vipākato cattāri kiriyato
cattāri lokuttarakusalato cattāri vipākato cattārīti ekūnanavuti cittāni
cittavibhatti nāma. cittuppādakaṇḍantipi etasseva nāmaṁ. taṁ vācanāmaggato
atirekachabhāṇavāraṁ, vitthāriyamānaṁ pana anantamaparimāṇaṁ hoti.
tadanantaraṁ "ekavidhena duvidhenā"tiādinā nayena mātikaṁ ṭhapetvā vitthārena
vibhajitvā dassitā rūpavibhatti nāma. rūpakaṇḍantipi tasseva nāmaṁ. taṁ vācanāmaggato
atirekadvebhāṇavāraṁ, vitthāriyamānaṁ pana anantamaparimāṇaṁ hoti.
tadanantaraṁ mūlato khandhato dvārato bhūmito atthato dhammato nāmato liṅgatoti
evaṁ mūlādīhi 1- nikkhipitvā desito nikkheparāsi nāma. so:-
mūlato khandhato cāpi dvārato cāpi bhūmito
atthato dhammato cāpi nāmato cāpi liṅgato
nikkhipitvā desitattā nikkhepoti pavuccati.
nikkhepakaṇḍantipi tasseva nāmaṁ. taṁ vācanāmaggato timattabhāṇavāraṁ,
vitthāriyamānaṁ pana anantamaparimāṇaṁ hoti.
tadanantaraṁ pana tepiṭakassa buddhavacanassa atthuddhārabhūtaṁ yāva saraṇadukā
nikkhittaṁ aṭṭhakathākaṇaḍaṁ nāma, yato mahāpakaraṇiyā bhikkhū mahāpakaraṇe gaṇanacāraṁ
asallakkhentā gaṇanaṁ 2- samānenti. taṁ vācanāmaggato dvimattabhāṇavāraṁ, vitthāriyamānaṁ
pana anantamaparimāṇaṁ hoti.

footnote: 1 ma., sī. mūlādīni 2 chaßēéa. gaṇanacāraṁ, sī. gaṇanavāraṁ

page number: 008

iti sakalaṁ dhammasaṅgaṇippakaraṇaṁ. taṁ vācanāmaggato atirekaterasamattabhāṇavāraṁ,
vitthāriyamānaṁ pana anantamaparimāṇaṁ hoti. evametaṁ:-
cittavibhatti rūpañca nikkhepo atthajotanā
gambhīraṁ nipuṇaṁ ṭhānaṁ tampi buddhena desitaṁ.
tadanantaraṁ vibhaṅgappakaraṇaṁ nāma. taṁ "khandhavibhaṅgo āyatanavibhaṅgo dhātuvibhaṅgo
saccavibhaṅgo indriyavibhaṅgo paccayākāravibhaṅgo satipaṭṭhānavibhaṅgo
sammappadhānavibhaṅgo iddhipādavibhaṅgo bojjhaṅgavibhaṅgo maggavibhaṅgo 1- jhānavibhaṅgo
appamaññāvibhaṅgo sikkhāpadavibhaṅgo paṭisambhidāvibhaṅgo ñāṇavibhaṅgo
khuddakavatthuvibhaṅgo dhammahadayavibhaṅgo"ti aṭṭhārasavidhena vibhattaṁ.
tattha khandhavibhaṅgo suttantabhājanīyābhidhammabhājanīyapañhāpucchakānaṁ vasena tidhā
vibhatto. so vācanāmaggato pañcamattabhāṇavāro, vitthāriyamāno pana ananto
aparimāṇo hoti. tato paraṁ āyatanavibhaṅgādayopi teheva tīhi nayehi vibhattā.
tesu āyatanavibhaṅgo vācanāmaggato atirekabhāṇavāro. dhātuvibhaṅgo dvimattabhāṇavāro.
tathā saccavibhaṅgo. indriyavibhaṅge suttantabhājanīyaṁ natthi. vācanāmaggato panesa
atirekabhāṇavāramatto. paccayākāravibhaṅgo chamattabhāṇavāro. pañhāpucchakaṁ 2- panettha
natthi. satipaṭṭhānavibhaṅgo atirekabhāṇavāramatto. tathā sammappadhānaiddhipāda-
bojjhaṅgamaggavibhaṅgā. jhānavibhaṅgo dvibhāṇavāramatto. appamaññāvibhaṅgo
atirekabhāṇavāramatto. sikkhāpadavibhaṅgepi suttantabhājanīyaṁ natthi. vācanāmaggato
panesa atirekabhāṇavāramatto. tathā paṭisambhidāvibhaṅgo. Ñāṇavibhaṅgo dasavidhena vibhatto.
vācanāmaggato panesa timattabhāṇavāro. khuddakavatthuvibhaṅgopi dasavidhena vibhatto.
vācanāmaggato panesa timattabhāṇavāro. dhammahadayavibhaṅgo tividhena vibhatto.
vācanāmaggato panesa atirekadvibhāṇavāramatto. sabbepi vitthāriyamānā anantā
aparimāṇā honti. evametaṁ vibhaṅgappakaraṇaṁ nāma vācanāmaggato pañcatiṁsamattabhāṇavāraṁ,
vitthāriyamānaṁ 3- pana anantamaparimāṇaṁ hoti.

footnote: 1 chaßēéa. maggaṅgavibhaṅgo 2 chaßēéa. pañhapucchakaṁ 3 chaßēéa. vitthārato

page number: 009

tadanantaraṁ dhātukathāpakaraṇaṁ nāma. taṁ "saṅgaho asaṅgaho saṅgahitena asaṅgahitaṁ
asaṅgahitena saṅgahitaṁ saṅgahitena saṅgahitaṁ asaṅgahitena asaṅgahitaṁ sampayogo
vippayogo sampayuttena vippayuttaṁ vippayuttena sampayuttaṁ sampayuttena
sampayuttaṁ vippayuttena vippayuttaṁ saṅgahitena sampayuttaṁ vippayuttaṁ
sampayuttena saṅgahitaṁ asaṅgahitaṁ asaṅgahitena sampayuttaṁ vippayuttaṁ vippayuttena
saṅgahitaṁ asaṅgahitan"ti cuddasavidhena vibhattaṁ. taṁ vācanāmaggato
atirekachabhāṇavāramattaṁ, vitthāriyamānaṁ pana anantamaparimāṇaṁ hoti.
tadanantaraṁ puggalapaññatti nāma. sā "khandhapaññatti āyatanapaññatti
dhātupaññatti saccapaññatti indriyapaññatti puggalapaññattī"ti chabbidhena
vibhattā. sā vācanāmaggato atirekapañcabhāṇavārā, vitthāriyamānā pana anantā
aparimāṇāeva hoti.
tadanantaraṁ kathāvatthuppakaraṇaṁ nāma. taṁ "sakavāde pañca suttasatāni paravāde
pañcā"ti suttasahassaṁ samodhānetvā vibhattaṁ. taṁ vācanāmaggato idāni potthake
likhitaṁ aggahetvā saṅgītiāropitanayena dīghanikāyappamāṇaṁ, vitthāriyamānaṁ pana
anantamaparimāṇaṁ hoti.
tadanantaraṁ yamakaṁ nāma pakaraṇaṁ. taṁ "mūlayamakaṁ khandhayamakaṁ āyatanayamakaṁ dhātuyamakaṁ saccayamakaṁ
saṅkhārayamakaṁ anusayayamakaṁ cittayamakaṁ dhammayamakaṁ indriyayamakan"ti dasavidhena vibhattaṁ.
taṁ vācanāmaggato vīsatibhāṇavārasatamattaṁ, 1- vitthārato pana anantamaparimāṇaṁ hoti.
tadanantaraṁ mahāpakaraṇaṁ nāma. paṭṭhānantipi tasseva nāmaṁ. taṁ "hetupaccayo
ārammaṇapaccayo adhipatipaccayo anantarapaccayo samanantarapaccayo sahajātapaccayo
aññamaññapaccayo nissayapaccayo upanissayapaccayo purejātapaccayo pacchājātapaccayo
āsevanapaccayo kammapaccayo vipākapaccayo āhārapaccayo indriyapaccayo jhānapaccayo
maggapaccayo sampayuttapaccayo vippayuttapaccayo atthipaccayo natthipaccayo vigatapaccayo
avigatapaccayo"ti paccayavasena tāva catuvīsatividhena vibhattaṁ.
imasmiṁ pana ṭhāne paṭṭhānaṁ samānetabbaṁ:- kusalattikādayo hi bāvīsatitikā
nāma. hetū dhammā nahetū dhammā .pe. saraṇā dhammā araṇā dhammāti ime

footnote: 1 chaßēéa. vīsabhāṇavārasataṁ, sī. vīsaṁ bhāṇavārasataṁ

page number: 010

satadukā. aparepi dukā vijjābhāgino dhammā avijjābhāgino dhammā .pe. khaye
ñāṇaṁ anuppāde ñāṇanti dvācattāḷīsasuttantikadukā nāma. tesu dvāvīsatitikā
satadukāti ayaṁ āhacca bhāsitā jinavacanabhūtā sabbaññutañāṇabuddhena 1- desitā
sattannaṁ pakaraṇānaṁ mātikā nāma. athāpare dvācattāḷīsasuttantikadukā kuto pabhavā
kena ṭhapitā kena desitāti. dhammasenāpati sāriputtattherappabhavā, tena ṭhapitā
tena desitāti. ime ṭhapento pana thero na sāmukkaṁsikena attano ñāṇena ṭhapesi.
ekuttariyaṁ pana ekanipātādisaṅgīti 2- dasuttarasuttantehi samodhānetvā
ābhidhammikattherānaṁ suttantaṁ patvā akilamatthaṁ ṭhapitā. tena 3- panete ekasmiṁ
nikkhepakaṇḍeyeva matthakaṁ pāpetvā vibhattā, sesaṭṭhānesu yāva saraṇadukā abhidhammo
vibhatto.
sammāsambuddhena hi anulomapaṭṭhāne dvāvīsatitike nissāya tikapaṭṭhānaṁ nāma
niddiṭṭhaṁ. sataduke nissāya dukapaṭṭhānaṁ nāma niddiṭṭhaṁ. tato paraṁ dvāvīsatitike
gahetvā dukasate pakkhipitvā dukatikapaṭṭhānaṁ nāma dassitaṁ. 4- tato paraṁ dukasataṁ
gahetvā dvāvīsatiyā tikesu pakkhipitvā tikadukapaṭṭhānaṁ nāma dassitaṁ. tike pana
tikesuyeva pakkhipitvā tikatikapaṭṭhānaṁ nāma dassitaṁ. duke pana dukesuyeva pakkhipitvā
dukadukapaṭṭhānaṁ nāma dassitaṁ. evaṁ:-
tikañca paṭṭhānavaraṁ dukuttamaṁ
dukatikañceva tikadukañca
tikatikañceva dukadukañca
cha anulomamhi nayā sugambhīrāti. 5-
paccanīyapaṭṭhānepi dvāvīsatitike nissāya tikapaṭṭhānaṁ nāma, dukasataṁ nissāya
dukapaṭṭhānaṁ nāma, dvāvīsatitike dukasate pakkhipitvā dukatikapaṭṭhānaṁ nāma, dukasataṁ
bāvīsatiyā tikesu pakkhipitvā tikadukapaṭṭhānaṁ nāma, tike tikesuyeva pakkhipitvā
tikatikapaṭṭhānaṁ nāma, duke dukesu pakkhipitvā dukadukapaṭṭhānaṁ nāmāti paccanīyepi
chahi nayehi paṭṭhānaṁ niddiṭṭhaṁ. 6- tena vuttaṁ:-

footnote: 1 chaßēéa. sabbaññubuddhena 2 chaßēéa. ekanipātadukanipātasaṅgīti 3 chaßēéa. te
footnote: 4 ka. dasseti. evamuparipi 5 abhi. 40/44/20 (syā) 6 ka. niṭṭhitaṁ

page number: 011

tikañca paṭṭhānavaraṁ dukuttamaṁ
dukatikañceva tikadukañca
tikatikañceva dukadukañca
cha paccanīyamhi nayā sugambhīrāti. 1-
tato paraṁ anulomapaccanīyepi eteneva upāyena cha nayā dassitā. tenāha:-
tikañca paṭṭhānavaraṁ dukuttamaṁ
dukatikañceva tikadukañca
tikatikañceva dukadukañca
cha anulomapaccanīyamhi nayā sugambhīrāti. 2-
tadanantaraṁ paccanīyānulomepi eteheva chahi nayehi niddiṭṭhaṁ. tenāha:-
tikañca paṭṭhānavaraṁ dukuttamaṁ
dukatikañceva tikadukañca
tikatikañceva dukadukañca
cha paccanīyānulomamhi nayā sugambhīrāti. 3-
evaṁ anulome cha paṭṭhānāni paṭilome cha anulomapaccanīye cha paccanīyānulome
cha paṭṭhānānīti idaṁ catuvīsatisamantapaṭṭhānassa samodhānapaṭṭhānaṁ mahāpakaraṇaṁ nāma.
idāni imassa abhidhammassa gambhīrabhāvavijānanatthaṁ cattāro sāgarā veditabbā
saṁsārasāgaro jalasāgaro nayasāgaro ñāṇasāgaroti. tattha saṁsārasāgaro nāma:-
khandhānañca paṭipāṭi dhātuāyatanāna ca
abbhocchinnaṁ vattamānā saṁsāroti pavuccatīti
evaṁ vuttaṁ saṁsāravaṭṭaṁ. svāyaṁ yasmā imesaṁ sattānaṁ uppattiyā purimakoṭi na
paññāyati. ettakānaṁ hi vassasatānaṁ vā vassasahassānaṁ vā vassasatasahassānaṁ vā
kappasatānaṁ vā kappasahassānaṁ vā kappasatasahassānaṁ vā matthake sattā uppannā,

footnote: 1 abhi. 40/47/21 (syā) 2 abhi. 40/51/23 (syā) 3 abhi. 40/55/24 (syā)

page number: 012

tato pubbe nāhesunti vā asukassa rañño kāle uppannā, asukassa buddhassa
kāle uppannā, tato pubbe nāhesunti vā ayaṁ paricchedo natthi. "purimā
bhikkhave koṭi na paññāyati avijjāya ito pubbe avijjā nāhosi, atha pacchā
sambhavī"ti 1- iminā pana nayena ayaṁ saṁsārasāgaro nāma anamataggova.
mahāsamuddo pana jalasāgaro nāmāti veditabbo. so caturāsītiyojana-
sahassagambhīro. tattha udakassa āḷhakasatehi vā āḷhakasahassehi vā āḷhakasatasahassehi
vā pamāṇaṁ nāma natthi, atha kho asaṅkheyyo appameyyo mahāudakakkhandhotveva
saṅkhyaṁ 2- gacchati. ayaṁ jalasāgaro nāma.
katamo nayasāgaro? tepiṭakaṁ buddhavacanaṁ. dvepi hi tantiyo paccavekkhantānaṁ
saddhāsampannānaṁ pasādabahulānaṁ ñāṇuttarānaṁ kulaputtānaṁ anantaṁ pītisomanassaṁ
uppajjati. katamā dvepi? vinayañca abhidhammañca. vinayadharānaṁ bhikkhūnaṁ vinayatantiṁ
paccavekkhantānaṁ "dosānurūpaṁ sikkhāpadapaññāpanaṁ nāma `imasmiṁ dose imasmiṁ
vītikkame idaṁ nāma hotī'ti sikkhāpadapaññāpanaṁ aññesaṁ avisayo, buddhānameva
visayo"ti uttarimanussadhammapeyyālaṁ paccavekkhantānaṁ nīlapeyyālaṁ paccavekkhantānaṁ
sañcarittapeyyālaṁ paccavekkhantānaṁ anantaṁ pītisomanassaṁ uppajjati. ābhidhammika-
bhikkhūnampi "khandhantaraṁ āyatanantaraṁ dhātvantaraṁ indriyabalabojjhaṅgakammavipākantaraṁ
rūpārūpaparicchedaṁ saṇhasukhumadhammaṁ gaganatale tārakarūpāni gaṇento 3- viya rūpārūpadhamme
pabbapabbaṁ koṭṭhāsakoṭṭhāsaṁ katvā vibhajanto dassesi vata no satthā"ti abhidhammatantiṁ
paccavekkhantānaṁ anantaṁ pītisomanassaṁ uppajjati.
evaṁ uppattiyā panassa idaṁ vatthumpi veditabbaṁ:-
mahānāgatimiyatissadattatthero 4- kira nāma "mahābodhiṁ vandissāmī"ti
paratīraṁ gacchanto nāvāya uparitale nisinno mahāsamuddaṁ oloketi. 5-
athassa tasmiṁ samaye neva paratīraṁ paññāyittha, na orimatīraṁ.

footnote: 1 aṅ. dasaka. 24/61/90 2 sī. saṅkhaṁ
footnote: 3 chaßēéa. gaṇhanto
footnote: 4 chaßēéa. mahāgatigamiyatissadattatthero, sī. mahāgatimbayatissadattatthero

5 chaßēéa. olokesi

page number: 013

⏓mivegappabhedasamuggatajalacuṇṇavippakiṇṇo 1- pana pasāritarajatapaṭasumanapupphasantharasadiso
mahāsamuddo paññāyittha. so "kinnukho mahāsamuddassa ūmivego balavā, udāhu
catuvīsatippabhede samantapaṭṭhāne nayamukhaṁ balavan"ti cintesi. athassa mahāsamudde
paricchedo paññāyati. ayaṁ hi heṭṭhā paṭhaviyā 2- paricchinno, upari ākāsena
ekato cakkavāḷapabbatena ekato velantena paricchinno. samantapaṭṭhānassa pana
paricchedo na paññāyatīti saṇhasukhumadhammaṁ paccavekkhantassa balavapīti uppannā,
so pītiṁ vikkhambhetvā vipassanaṁ vaḍḍhetvā yathānisinno sabbakilese khepetvā
aggaphale arahatte patiṭṭhāya udānaṁ udānesi:-
attheva gambhīragataṁ sudubbudhaṁ
sayaṁ abhiññāya sahetusambhavaṁ
yathānupubbaṁ nikhilena desitaṁ
mahesinā rūpagataṁva passatīti.
ayaṁ nayasāgaro nāma.
katamo ñāṇasāgaro? sabbaññutañāṇaṁ ñāṇasāgaro nāma. "ayaṁ saṁsārasāgaro
nāma ayaṁ jalasāgaro nāma ayaṁ nayasāgaro nāmā"ti taṁ 3- aññena na sakkā
jānituṁ, sabbaññutañāṇeneva sakkā jānitunti sabbaññutañāṇaṁ ñāṇasāgaro nāma.
imesu catūsu sāgaresu imasmiṁ ṭhāne nayasāgaro adhippeto. imañhi sabbaññū
buddhāeva paṭivijjhanti.
ayampi bhagavā bodhimūle nisinno imaṁ paṭivijjhitvā "imaṁ vata me dhammaṁ
esantassa gavesantassa kappasatasahassādhikāni cattāri asaṅkheyyāni vītivattāni, atha
me imasmiṁ pallaṅke nisinnena diyaḍḍhakilesasahassaṁ khepetvā ayaṁ dhammo
paṭividdho"ti paṭividdhadhammaṁ paccavekkhanto sattāhaṁ ekapallaṅkena nisīdi. tato
tasmā pallaṅkā vuṭṭhāya "imasmiṁ vata me pallaṅke sabbaññutañāṇaṁ paṭividdhan"ti
animmisehi cakkhūhi sattāhaṁ pallaṅkaṁ olokento aṭṭhāsi. tato devatānaṁ "ajjāpi
nūna siddhatthassa kattabbakiccaṁ atthi, pallaṅkasmiñhi ālayaṁ na vijahatī"ti
parivitakko udapādi.

footnote: 1 chaßēéa....parikiṇṇo 2 chaßēéa. mahāpathaviyā 3 chaßēéa. hi

page number: 014

satthā devatānaṁ vitakkaṁ ñatvā tāsaṁ vitakkaṁ vūpasamatthaṁ vehāsaṁ abbhuggantvā
yamakapāṭihāriyaṁ dassesi. mahābodhipallaṅkasmiṁ hi katapāṭihāriyañca ñātisamāgame
katapāṭihāriyañca pāṭaliputtasamāgame 1- katapāṭihāriyañca sabbaṁ gaṇḍāmbarukkhamūle
katayamakapāṭihāriyasadisameva ahosi. evaṁ yamakapāṭihāriyaṁ katvā pallaṅkassa ṭhitaṭṭhānassa ca
antare ākāsato oruyha sattāhaṁ caṅkami. imesu ca ekavīsatiyā divasesu
ekadivasepi satthu sarīrato rasmiyo na nikkhantā.
catutthe pana sattāhe pacchimuttarāya disāya ratanaghare nisīdi. ratanagharaṁ nāma na
ratanamayaṁ 2- gehaṁ, sattannaṁ pana pakaraṇānaṁ sammasitaṭṭhānaṁ "ratanagharan"ti veditabbaṁ.
tattha dhammasaṅgaṇiṁ sammasantassāpi sarīrato rasmiyo na nikkhantā. vibhaṅgappakaraṇaṁ,
dhātukathaṁ, puggalapaññattiṁ, kathāvatthuppakaraṇaṁ, yamakappakaraṇaṁ sammasantassāpi sarīrato
rasmiyo na nikkhantā. yadā pana mahāpakaraṇaṁ oruyha "hetupaccayo ārammaṇapaccayo
.pe. avigatapaccayo"ti sammasanaṁ ārabhi. athassa catuvīsatisamantapaṭṭhānaṁ sammasantassa
ekantato sabbaññutañāṇaṁ mahāpakaraṇeyeva okāsaṁ labhati. 3- yathā hi
timirapiṅgalamahāmaccho caturāsītiyojanasahassagambhīre mahāsamuddeyeva ekantato
lokāsaṁ labhati, evameva sabbaññutañāṇaṁ ekantato mahāpakaraṇeyeva okāsaṁ labhati. 3-
satthu evaṁ laddhokāsena sabbaññutañāṇena yathāsukhaṁ saṇhasukhumadhammaṁ sammasantassa
sarīrato nīlapītalohitodātamañjeṭṭhapabhassaravasena chabbaṇṇarasmiyo nikkhamiṁsu. kesamassūhi
ceva akkhīnañca nīlaṭṭhānehi nīlarasmiyo nikkhamiṁsu, yāsaṁ vasena gaganatalaṁ
añjanacuṇṇasamokiṇṇaṁ viya ummāpupphanīluppaladalasañchannaṁ viya vītipatantamaṇitālavaṇṭaṁ
viya sampasāritamecakapaṭaṁ viya ca ahosi.
chavito ceva akkhīnañca pītaṭṭhānehi pītarasmiyo nikkhamiṁsu, yāsaṁ vasena
disābhāgā suvaṇṇarasābhisiñcamānā 4- viya suvaṇṇapaṭapasāritā viya kuṅkumacuṇṇarañjitā
5- viya kaṇṇikārapupphasamparikiṇṇā viya ca virociṁsu.

footnote: 1 chaßēéa. pāthikaputtasamāgame, sī. pāṭhikaputtasamāgame 2 chaßēéa. sattaratanamayaṁ
footnote: 3 chaßēéa. labhi 4 cha. suvaṇṇarasadhārābhisiñcamānā, ma. suvaṇṇadhāranisiñcamānā,
footnote: sī. suvaṇṇarasadhārāhi siñcamānā 5 ka. kukkuṭṭhacuṇṇarañjitā

page number: 015

maṁsalohitehi ceva akkhīnañca rattaṭṭhānehi lohitarasmiyo nikkhamiṁsu, yāsaṁ
vasena disābhāgā cīnapiṭṭhacuṇṇarañjitā viya supakkalākhārasābhisiñcamānā viya
rattakambalaparikkhittā viya jayasumanapālibhaddakabandhujīvakakusumasamparikiṇṇā viya ca
virociṁsu.
aṭṭhīhi ceva dantehi ca akkhīnañca setaṭṭhānehi odātarasmiyo nikkhamiṁsu,
yāsaṁ vasena disābhāgā rajatakūṭehi 1- āsiñcamānakhīradhārāsamparikiṇṇā viya
pasāritarajatapaṭavitānā viya vītipatantarajatatālavaṇṭā viya kundakumudasinduvāra-
sumanamallikādikusumasañchannā viya ca virociṁsu.
mañjeṭṭhapabhassarā pana tamhā tamhā sarīrappadesā nikkhamiṁsu. iti tā
chabbaṇṇarasmiyo nikkhamitvā ghanamahāpaṭhaviṁ gaṇhiṁsu.
catunahutādhikadviyojanasatasahassabahalā mahāpaṭhavī niddhantasuvaṇṇapiṇḍi viya ahosi.
atha paṭhaviṁ bhinditvā heṭṭhā udakaṁ gaṇhiṁsu. paṭhavīsandhārakaṁ aṭṭhanahutādhikacatuyojana-
satasahassabahalaṁ udakaṁ suvaṇṇakalalehi āsiñcamānavilīnasuvaṇṇaṁ viya ahosi. udakaṁ
vinivijjhitvā vātamaggahesuṁ. chanahutādhikanavayojanasatasahassabahalo vāto
samussitasuvaṇṇakkhandho viya ahosi. vātaṁ vinivijjhitvā heṭṭhā ajjaṭākāsaṁ
pakkhandiṁsu.
uparibhāgena uggantvāpi cātumahārājike gaṇhiṁsu. tepi vinivijjhitvā
tāvatiṁse, tato yāme, tato tusite, tato nimmānaratī, tato paranimmitavasavattī,
tato nava brahmaloke, tato vehapphale, tato pañcasuddhāvāse vinivijjhitvā
cattāro arūpe 2- gaṇhiṁsu. cattāro arūpe vinivijjhitvā ajjaṭākāsaṁ pakkhandiṁsu.
tiriyabhāgehi anantā lokadhātuyo pakkhandiṁsu. ettakesu ṭhānesu candamhi
candappabhā natthi. suriye suriyappabhā natthi, tārakarūpesu tārakarūpappabhā natthi,
devatānaṁ uyyānavimānakapparukkhesu sarīresu ābharaṇesūti sabbattha pabhā natthi.
tisahassimahāsahassī lokadhātuyo 3- ālokapharaṇasamattho mahābrahmāpi suriyassuggamane
khajjopanako viya ahosi. candimasuriyatārakarūpānaṁ devauyyānavimānakapparukkhānaṁ
paricchedamattakameva paññāyittha. ettakañhi ṭhānaṁ buddharasmīhiyeva ajjhotthaṭaṁ
ahosi. ayampi neva

footnote: 1 chaßēéa. rajataghaṭehi 2 chaßēéa. āruppe. evamuparipi 3 cha. lokadhātuyā

page number: 016

buddhānaṁ adhiṭṭhānaiddhi na bhāvanāmayā iddhi. saṇhasukhumadhammaṁ pana sammasato
lokanāthassa lohitaṁ pasīdi, vatthurūpaṁ pasīdi, chavivaṇṇo pasīdi, cittasamuṭṭhānā
vaṇṇadhātu samantā asītihatthamatte padese niccalā aṭṭhāsi. iminā nīhārena
sattāhaṁ sammasi.
sattarattindivaṁ sammasitadhammo kittako ahosīti? ananto aparimāṇo ahosi.
ayaṁ tāva manasā desanā nāma. satthā pana evaṁ sattāhaṁ manasā cintitaṁ dhammaṁ
vacībhedaṁ katvā desento vassasatenapi vassasahassenapi vassasatasahassenapi matthakaṁ
pāpetvā desetuṁ na sakkotīti na vattabbaṁ. aparabhāgasmiṁ hi tathāgato tāvatiṁsabhavane
pāricchattakamūle paṇḍukambalasilāyaṁ dasasahassacakkavāḷadevatānaṁ majjhe nisinno mātaraṁ
kāyasakkhiṁ katvā "kulasā dhammā akusalā dhammā abyākatā dhammā"ti dhammaṁ desento
satabhāgena sahassabhāgena satasahassabhāgena dhammantarā dhammantaraṁ 1- saṅkhipitvā
saṅkhipitvā 1- desesi. tayo māse nirantaraṁ pavattadesanā 2- vegena
pavattāakāsagaṅgā viya adhomukhaṭhapitaudakaghaṭā nikkhantaudakadhārā viya ca hutvā
anantā aparimāṇā ahosi.
buddhānaṁ hi bhattānumodanakālepi thokaṁ vaḍḍhetvā anumodantānaṁ desanā
dīghamajjhimanikāyappamāṇā ahosi. 3- pacchābhattaṁ pana sampattaparisāya dhammaṁ desentānaṁ
desanā saṁyuttāṅguttaranikāyadvemahānikāyappamāṇā ahosi. kasmā? buddhānaṁ hi
bhavaṅgaparivāso lahuko, dantāvaraṇaṁ suphussitaṁ, 4- mukhādānaṁ siliṭṭhaṁ, jivhā mudukā,
saro madhuro, vacanaṁ lahukaparivattaṁ, tasmā taṁ muhuttaṁ desitadhammopi ettako ahosi.
temāsaṁ desitadhammo pana ananto aparimāṇoyeva ahosi.
ānandatthero hi bahussuto tipiṭakadharo pañcadasagāthāsahassāni
saṭṭhipadasahassāni latāpupphāni ākaḍḍhanto viya ṭhitappadeneva ṭhatvā gaṇhāti vā
vāceti vā deseti vā. ettako therassa eko uddesamaggo nāma hoti.
therassa hi anupadaṁ uddesaṁ dadamāno añño dātuṁ na sakkoti na sampāpuṇāti,

footnote: 1-1 chaßēéa. saṅkamitvā saṅkamitvā 2 chaßēéa. pavattitadesanā
footnote: 3 chaßēéa. hoti. evamuparipi 4 sī. suphassitaṁ

page number: 017

sammāsambuddhova sampāpuṇeyya. evaṁ adhimattasatimā adhimattagatimā adhimattadhitimā
sāvako satthārā temāsaṁ iminā nīhārena desitaṁ desanaṁ vassasataṁ vassasahassaṁ
uggaṇhantopi matthakaṁ pāpetuṁ na sakkoti.
evaṁ temāsaṁ nirantaraṁ desentassa pana tathāgatassa kabaḷiṅkārāhārapaṭibaddhaṁ
upādinnakasarīraṁ kathaṁ yāpesīti? paṭijagganeneva. buddhānaṁ hi so kālo suvavaṭṭhito
suparicchinno supaccavekkho. 1- tasmā bhagavā dhammaṁ desento manussaloke kālaṁ
oloketi. so bhikkhācāravelaṁ sallakkhetvā nimmitabuddhaṁ māpetvā "imassa
cīvaragahaṇaṁ pattagahaṇaṁ sarakutti ākappo ca evarūpo nāma hotu, ettakaṁ nāma dhammaṁ
desetū"ti adhiṭṭhāya pattacīvaramādāya anotattadahaṁ gacchati. devatā nāgalatādantakaṭṭhaṁ
deti. taṁ khāditvā anotattadahe sarīraṁ paṭijaggitvā manosilātale ṭhito surattaṁ dupaṭaṁ
nivāsetvā cīvaraṁ pārupitvā mahārājadattiyaṁ 2- selamayaṁ pattaṁ ādāya uttarakuruṁ
gacchati. tato piṇḍapātaṁ āharitvā anotattadahatīre nisinno paribhuñjitvā
divāvihārāya candanavanaṁ gacchati.
dhammasenāpati sāriputtattheropi tattha gantvā sammāsambuddhassa vattaṁ
katvā ekamantaṁ nisīdi. 3- athassa satthā nayaṁ deti "sāriputta ettako dhammo
desito"ti ācikkhati. evaṁ sammāsambuddhe nayaṁ dente paṭisambhidāpattassa
aggasāvakassa velante ṭhatvā hatthaṁ pasāretvā dassitasamuddasadisaṁ nayadānaṁ hoti.
therassāpi nayasatena nayasahassena nayasatasahassena bhagavatā desitadhammo upaṭṭhātiyeva.
satthā divāvihāraṁ nisīditvā dhammaṁ desetvā 4- kāya velāya gacchatīti?
sāvatthīvāsīnaṁ sampattānaṁ dhammadesanavelā nāma atthi, tāya velāya gacchati.
dhammaṁ desetvā gacchantaṁ vā āgacchantaṁ vā ke jānanti, ke na jānanti?
mahesakkhā devatā jānanti, appesakkhā na jānanti. kasmā na jānantīti?
sammāsambuddhassa vā nimmitabuddhassa vā rasmiādīsu nānattābhāvā. ubhinnampi hi
tesaṁ rasmīsu vā saresu vā vacanesu vā nānattaṁ natthīti. 5-

footnote: 1 chaßēéa. supaccakkho 2 chaßēéa. cātumahārājadattiyaṁ 3 chaßēéa. nisīdati
footnote: 4 chaßēéa. desetuṁ 5 chaßēéa. iti-saddo na dissati

page number: 018

sāriputtattheropi satthārā desitaṁ desitaṁ dhammaṁ āharitvā attano
saddhivihārikānaṁ pañcannaṁ bhikkhusatānaṁ desesi. tesaṁ ayaṁ pubbayogo:- te kira
kassapadasabalassa kāle khuddakavagguliyoniyaṁ nibbattā pabbhāre olambantā dvinnaṁ
ābhidhammikabhikkhūnaṁ abhidhammaṁ sajjhāyantānaṁ sare nimittaṁ gahetvā kaṇhapakkhaṁ
sukkapakkhaṁ ajānitvāpi sare nimittagāhamattakeneva kālaṁ katvā devaloke nibbattiṁsu,
ekaṁ buddhantaraṁ devaloke vasitvā tasmiṁ kāle manussaloke nibbattitvā 1-
yamakapāṭihāriye pasīditvā therassa santike pabbajiṁsu. thero satthārā desitadesitadhammaṁ
āharitvā tesaṁ desesi. sammāsambuddhassa abhidhammadesanāpariyosānañca tesaṁ bhikkhūnaṁ
sattappakaraṇauggahaṇañca ekappahāreneva ahosi.
abhidhamme vācanāmaggo nāma sāriputtattherappabhavo, mahāpakaraṇe gaṇanavāropi
2- thereneva ṭhapito. thero hi "iminā nīhārena dhammantaraṁ amakkhetvāva sukhaṁ
gahetuṁ dhāretuṁ pariyāpuṇituṁ vācetuñca hotī"ti 3- gaṇanavāraṁ ṭhapesi. evaṁ sante therova
paṭhamataraṁ ābhidhammiko hotīti? na hoti, sammāsambuddhova paṭhamataraṁ ābhidhammiko
hoti. so hi taṁ mahābodhipallaṅke nisīditvā paṭivijjhi. buddho hutvā ca pana
sattāhaṁ ekapallaṅkena nisinno udānaṁ udānesi:-
"yadā have pātubhavanti dhammā
ātāpino jhāyato brāhmaṇassa
athassa kaṅkhā vapayanti sabbā
yato pajānāti sahetudhammaṁ.
yadā have pātubhavanti dhammā
ātapino jhāyato brāhamṇassa
athassa kaṅkhā vapayanti sabbā
yato khayaṁ paccayānaṁ avedi.

footnote: 1 chaßēéa. nibbattā 2 chaßēéa. gaṇanacāropi. evamuparipi 3 chaßēéa. pahotīti

page number: 019

yadā have pātubhavanti dhammā
ātāpino jhāyato brāhmaṇassa
vidhūpayaṁ tiṭṭhati mārasenaṁ
sūrova 1- obhāsayamantalikkhan"ti. 2-
idaṁ paṭhamabuddhavacanaṁ nāma. dhammapadabhāṇakā pana:-
"anekajātisaṁsāraṁ sandhāvissaṁ anibbisaṁ
gahakāraṁ 3- gavesanto dukkhā jāti punappunaṁ
gahakāraka diṭṭhosi puna gehaṁ na kāhasi
sabbā te phāsukā bhaggā gahakūṭaṁ visaṅkhataṁ 4-
visaṅkhāragataṁ cittaṁ taṇhānaṁ khayamajjhagā"ti. 5-
idaṁ paṭhamabuddhavacanaṁ nāmāti vadanti.
yamakasālānamantare nipannena bhagavatā parinibbānasamaye "handadāni
bhikkhave āmantayāmi vo, vayadhammā saṅkhārā, appamādena sampādethā"ti 6- vuttavacanaṁ
pacchimabuddhavacanaṁ nāma.
ubhinnamantare pañcacattāḷīsavassāni pupphadāmaṁ ganthentena viya ratanāvaliṁ
āvuṇantena viya ca kathito amatappakāsano 7- saddhammo majjhimabuddhavacanaṁ nāma.
taṁ sabbampi saṅgayhamānaṁ piṭakato tīṇi piṭakāni honti, nikāyato pañca
nikāyā, aṅgato nava aṅgāni dhammakkhandhato caturāsīti dhammakkhandhasahassāni. kathaṁ?
sabbampi hetaṁ piṭakato vinayapiṭakaṁ suttantapiṭakaṁ abhidhammapiṭakanti tippabhedameva hoti.
tattha ubhayāni pāṭimokkhāni 8- dve vibhaṅgā dvāvīsatikkhandhakā soḷasa parivārāti 8-
idaṁ vinayapiṭakaṁ nāma. brahmajālādicatuttiṁsasuttasaṅgaho dīghanikāyo,
mūlapariyāyasuttādidiyaḍḍhasatadvesuttasaṅgaho majjhimanikāyo, oghataraṇasuttādi-
sattasuttasahassasattasatadvāsaṭṭhisuttasaṅgaho saṁyuttanikāyo, cittapariyādāna-
suttādinavasuttasahassapañcasatasattapaññāsasuttasaṅgaho aṅguttaranikāyo,

footnote: 1 chaßēéa. lūriyova 2 vinayu. 4/1-3/2-3, khu.u. 25/1-3/94-96 3 sī.,i. gahakārakaṁ
footnote: 4 sī. visaṅkhitaṁ 5 khuḍha. 25/153-154/44 6 dīßēéa. 10/218/135 7 sī. amatappakāsako 8-8 ka. dve vibhaṅgāni dvāvīsatikkhandhakāni soḷasa parivārānīti

page number: 020

khuddakapāṭhadhammapadaudānaitivuttakasuttanipātavimānavatthupetavatthutheragāthātherīgāthājātaka-
niddesapaṭisambhidāapadānabuddhavaṁsacariyāpiṭakavasena paṇṇarasappabhedo khuddakanikāyoti idaṁ
suttantapiṭakaṁ nāma. dhammasaṅgaṇīādīni sattappakaraṇāni abhidhammapiṭakaṁ nāma. tattha:-
vividhavisesanayattā vinayanato ceva kāyavācānaṁ
vinayatthavidūhi ayaṁ vinayo "vinayo"ti akkhāto.
vividhā hi ettha pañcavidhapāṭimokkhuddesapārājikādisattāapattikkhandhamātikā-
vibhaṅgādippabhedanayā, visesabhūtā ca daḷhīkammasithilakaraṇappayojanā anupaññattinayā,
kāyikavācasikājjhācārānaṁ nisedhanato cesa kāyaṁ vācañca vineti. tasmā vividhanayattā
visesanayattā kāyavācānañca vinayanato ayaṁ vinayo "vinayo"ti akkhāto. tenetametassa
vacanatthakosallatthaṁ vuttaṁ:-
"vividhavisesanayattā vinayanato ceva kāyavācānaṁ
vinayatthavidūhi ayaṁ vinayo `vinayo'ti akkhāto"ti.
itaraṁ pana:-
atthānaṁ sūcanato suvuttato savanatotha sūdanato
suttāṇā suttasabhāgato ca suttaṁ "suttan"ti akkhātaṁ.
tañhi attatthaparatthādibhede atthe sūceti, suvuttā cettha atthā
veneyyajjhāsayānulomena vuttattā. savati cetaṁ atthe sassamiva phalaṁ, pasavatīti vuttaṁ
hoti. sūdati cetaṁ dhenu viya khīraṁ, paggharatīti vuttaṁ hoti. suṭṭhu ca ne tāyati,
rakkhatīti vuttaṁ hoti. suttasabhāgaṁ cetaṁ, yathā hi tacchakānaṁ suttaṁ pamāṇaṁ hoti,
evametampi viññūnaṁ. yathā ca suttena saṅgahitāni pupphāni na vikīriyanti na
viddhaṁsiyanti, evametena saṅgahitā atthā. tenetametassa vacanatthakosallatthaṁ vuttaṁ:-
"atthānaṁ sūcanato suvuttato savanatotha sūdanato
suttāṇā suttasabhāgato ca suttaṁ `suttan'ti akkhātan"ti.
itaro pana:-
yaṁ ettha vuḍḍhimanto salakkhaṇā pūjitā paricchinnā
vuttādhikā ca dhammā abhidhammo tena akkhāto.

page number: 021

ayaṁ hi abhisaddo vuḍḍhisalakkhaṇapūjitaparicchinnādhikesu 1- dissati. tathā hesa
"bāḷhā me dukkhā vedanā abhikkamanti no paṭikkamantī"tiādīsu 2- vuḍḍhiyaṁ āgato.
"yā tā rattiyo abhiññātā abhilakkhitā"tiādīsu 3- salakkhaṇe. "rājābhirājā
manujindo"tiādīsu 4- pūjite. "paṭibalo vinetuṁ abhidhamme abhivinaye "tiādīsu 5-
paricchinne. aññamaññasaṅkaravirahite dhamme ca vinaye cāti vuttaṁ hoti. "abhikkantena
vaṇṇenā"tiādīsu 6- adhike.
ettha ca "rūpūpapattiyā maggaṁ bhāveti mettāsahagatena cetasā ekaṁ disaṁ
pharitvā viharatī"tiādinā 7- nayena vuḍḍhimantopi dhammā vuttā. "rūpārammaṇaṁ vā
saddārammaṇaṁ vā"tiādinā 8- nayena ārammaṇādīhi sallakkhaṇīyattā salakkhaṇāpi. "sekkhā
dhammā, asekkhā dhammā, lokuttarā dhammā"tiādinā 9- nayena pūjitāpi, pūjārahāti
adhippāyo. "phasso hoti, vedanā hotī"tiādinā 8- nayena sabhāvaparicchinnattā
paricchinnāpi. "mahaggatā dhammā, appamāṇā dhammā, anuttarā dhammā"ti-
ādinā 10- nayena adhikāpi dhammā vuttā. tenetametassa vacanatthakosallatthaṁ vuttaṁ:-
"yaṁ ettha vuḍḍhimanto salakkhaṇā pūjitā paricchinnā
vuttādhikā ca dhammā abhidhammo tena akkhāto"ti.
yaṁ panettha avisiṭṭhaṁ, taṁ:-
piṭakaṁ piṭakatthavidū pariyattibhājanatthato āhu
idāni tena samodhānetvā tayopi vinayādayo ñeyyā.
pariyattipi hi "mā piṭakasampadānenā"tiādīsu 11- piṭakanti vuccati. "atha
puriso āgaccheyya kuddālapiṭakaṁ ādāyā"tiādīsu 12- yaṅkiñci bhājanampi. tasmā
piṭakaṁ piṭakatthavidū pariyattibhājanatthato āhu.

footnote: 1 chaßēéa. vuḍaḍhilakkhaṇapūjitaparicchinnādhikesu
footnote: 2 ma.u. 14/384/329,14/389/336, saṁßēéa. 19/195/72
footnote: 3 maßēáū. 12/49/27 4 maßēéa. 13/399/384, khu.su. 25/559/447

5 vinayu. 4/84/95 6 khu.vi. 26/75/12
7 abhi. 34/167/53 8 abhi. 34/1/21
9 abhi. 34/11, 12/2,6 10 abhi. 34/12, 99/3,16
11 aṅ tika. 20/66/184 12 maßēáū. 12/228/192, aṅ tika. 20/70/199

page number: 022

idāni tena samodhānetvā tayopi vinayādayo ñeyyāti te evaṁ duvidhatthena
piṭakasaddena saha samāsaṁ katvā vinayo ca so piṭakañca pariyattibhāvato tassa tassa
atthassa bhājanato cāti vinayapiṭakaṁ. yathāvutteneva nayena suttantañca taṁ piṭakañcāti
suttantapiṭakaṁ. abhidhammo ca so piṭakañcāti abhidhammapiṭakanti evamete tayopi
vinayādayo ñeyyā.
evaṁ ñatvā ca punapi tesveva piṭakesu nānappakārakosallatthaṁ:-
desanāsāsanakathā- bhedantesu yathārahaṁ
sikkhāpahānagambhīra- bhāvañca paridīpaye.
pariyattibhedaṁ sampattiṁ vipattiñcāpi yaṁ yahiṁ
pāpuṇāti yathā bhikkhu tampi sabbaṁ vibhāvaye.
tatrāyaṁ paridīpanā vibhāvanā ca:- etāni hi tīṇi piṭakāni yathākkamaṁ
āṇāvohāraparamatthadesanā yathāparādhayathānulomayathādhammasāsanāni
saṁvarāsaṁvaradiṭṭhiviniveṭhananāmarūpaparicchedakathā cāti vuccanti.
ettha hi vinayapiṭakaṁ āṇārahena bhagavatā āṇābāhullato desitattā
āṇādesanā, suttantapiṭakaṁ vohārakusalena bhagavatā vohārabāhullato desitattā
vohāradesanā, abhidhammapiṭakaṁ paramatthakusalena bhagavatā paramatthabāhullato desitattā
paramatthadesanāti vuccati.
tathā paṭhamaṁ ye te pacurāparādhā sattā, te yathāparādhaṁ ettha sāsitāti
yathāparādhasāsanaṁ, dutiyaṁ anekajjhāsayānusayacariyādhimuttikā sattā yathānulomaṁ ettha
sāsitāti yathānulomasāsanaṁ, tatiyaṁ dhammapuñjamatte "ahaṁ mamā"ti saññino sattā
yathādhammaṁ ettha sāsitāti yathādhammasāsananti vuccati.
tathā paṭhamaṁ ajjhācārapaṭipakkhabhūto saṁvarāsaṁvaro ettha kathitoti saṁvarāsaṁvarakathā,
saṁvarāsaṁvaroti khuddako ceva mahanto ca saṁvarāsaṁvaro kammākammaṁ viya phalāphalaṁ viya ca,
dutiyaṁ dvāsaṭṭhidiṭṭhipaṭipakkhabhūtā diṭṭhiviniveṭhanā ettha kathitāti
diṭṭhiviniveṭhanakathā, tatiyaṁ rāgādipaṭipakkhabhūto nāmarūpaparicchedo ettha
kathitoti nāmarūpaparicchedakathāti vuccati.

page number: 023

tīsupi cetesu tisso sikkhā, tīṇi pahānāni, catubbidho ca gambhīrabhāvo
veditabbo. tathāhi vinayapiṭake visesena adhisīlasikkhā vuttā, suttantapiṭake
adhicittasikkhā, abhidhammapiṭake adhipaññāsikkhā.
vinayapiṭake ca vītikkamappahānaṁ kilesānaṁ vītikkamapaṭipakkhattā sīlassa,
suttantapiṭake pariyuṭṭhānappahānaṁ pariyuṭṭhānapaṭipakkhattā samādhissa, abhidhammapiṭake
anusayappahānaṁ anusayapaṭipakkhattā paññāya.
paṭhame ca tadaṅgappahānaṁ kilesānaṁ, itaresu vikkhambhanasamucchedappahānāni.
paṭhame ca duccaritasaṅkilesānaṁ pahānaṁ, itaresu taṇhādiṭṭhisaṅkilesānaṁ pahānaṁ.
ekamekasmiṁ cettha catubbidhopi dhammatthadesanāpaṭivedhagambhīrabhāvo veditabbo.
tattha dhammoti tanti, atthoti tassāyeva attho, desanāti tassā manasā
suvavaṭṭhāpitāya tantiyā 1- desanā, paṭivedhoti tantiyā, tantiatthassa ca
yathābhūtāvabodho. tīsupi cetesu ete dhammatthadesanāpaṭivedhā yasmā sasādīhi
viya mahāsamuddo mandabuddhīhi dukkhogāḷhā, 2- alabbhaneyyapatiṭṭhā ca, tasmā
gambhīrā. evaṁ ekamekasmiṁ ettha catubbidhopi gambhīrabhāvo veditabbo.
aparo nayo. dhammoti hetu, vuttaṁ hetaṁ "hetumhi ñāṇaṁ dhammapaṭisambhidā"ti. 3-
atthoti hetuphalaṁ, vuttaṁ hetaṁ "hetuphale ñāṇaṁ atthapaṭisambhidā"ti. 3- desanāti
paññatti, yathādhammaṁ dhammābhilāpoti adhippāyo. anulomapaṭilomasaṅkhepavitthārādivasena
vā kathanaṁ. paṭivedhoti abhisamayo. so ca lokiyalokuttaro visayato asammohato
ca atthānurūpaṁ dhammesu, dhammānurūpaṁ atthesu, paññattiyathānurūpaṁ paññattīsu
avabodho. tesaṁ tesaṁ vā tattha tattha vuttadhammānaṁ paṭivijjhitabbo salakkhaṇasaṅkhāto
aviparītasabhāvo.
idāni yasmā etesu piṭakesu yaṁ yaṁ dhammajātaṁ vā atthajātaṁ vā, yo
cāyaṁ yathā yathā ñāpetabbo attho sotūnaṁ ñāṇassa abhimukho hoti, tathā tathā
tadatthajotikā desanā, yo cettha aviparītāvabodhasaṅkhāto paṭivedho tesaṁ tesaṁ vā

footnote: 1 ma. pāḷiyā. evamuparipi 2 cha. dukkhogāhā 3 abhi. 35/718/359

page number: 024

dhammānaṁ paṭivijjhitabbo salakkhaṇasaṅkhāto aviparītasabhāvo, sabbametaṁ
anupacitakusalasambhārehi duppaññehi sasādīhi viya mahāsamuddo dukkhogāḷhaṁ
alabbhaneyyapatiṭṭhañca, tasmā gambhīraṁ. evampi ekamekasmiṁ ettha catubbidhopi
gambhīrabhāvo veditabbo. ettāvatā ca:-
desanāsāsanakathā- bhedantesu yathārahaṁ
sikkhāpahānagambhīra- bhāvañca paridīpayeti
iti ayaṁ gāthā vuttatthā hoti.
pariyattibhedaṁ sampattiṁ vipattiñcāpi yaṁ yahiṁ
pāpuṇāti yathā bhikkhu tampi sabbaṁ vibhāvayeti
ettha pana tīsu piṭakesu tividho pariyattibhedo daṭṭhabbo. tisso hi pariyattiyo
alagaddūpamā nissaraṇatthā bhaṇḍāgārikapariyattīti.
tattha yā duggahitā upārambhādihetupariyāputā, ayaṁ alagaddūpamā. yaṁ sandhāya
vuttaṁ:- "seyyathāpi bhikkhave puriso alagaddatthiko alagaddagavesī alagaddapariyesanaṁ
caramāno, so passeyya mahantaṁ alagaddaṁ, tamenaṁ bhoge vā naṅguṭṭhe vā gaṇheyya,
tassa so alagaddo paṭiparivattitvā 1- hatthe vā bāhāya vā aññatarasmiṁ vā
aṅgapaccaṅge ḍaṁseyya. so tatonidānaṁ maraṇaṁ vā nigaccheyya maraṇamattaṁ vā dukkhaṁ.
taṁ kissa hetu? duggahitattā bhikkhave alagaddassa. evameva kho bhikkhave idhekacce
moghapurisā dhammaṁ pariyāpuṇanti suttaṁ .pe. vedallaṁ. te taṁ dhammaṁ pariyāpuṇitvā
tesaṁ dhammānaṁ paññāya atthaṁ na upaparikkhanti, tesaṁ te dhammā paññāya atthaṁ
anupaparikkhataṁ na nijjhānaṁ khamanti, te upārambhānisaṁsā ceva dhammaṁ pariyāpuṇanti
itivādappamokkhānisaṁsā ca. yassa catthāya dhammaṁ pariyāpuṇanti, tañcassa atthaṁ
nānubhonti. tesaṁ te dhammā duggahitā dīgharattaṁ ahitāya dukkhāya saṁvattanti. taṁ
kissa hetu? duggahitattā bhikkhave dhammānan"ti. 2-

footnote: 1 ka.,ma. parivattitvā 2 maßēáū. 12/238/200-201

page number: 025

yā pana sugahitā sīlakkhandhādipāripūriṁyeva ākaṅkhamānena pariyāputā, na
upārambhādihetu, ayaṁ nissaraṇatthā. yaṁ sandhāya vuttaṁ:- "tesaṁ te dhammā sugahitā
dīgharattaṁ hitāya sukhāya saṁvattanti. taṁ kissa hetu? sugahitattā bhikkhave
dhammānan"ti. 1-
yaṁ pana pariññātakkhandho pahīnakileso bhāvitamaggo paṭividdhākuppo
sacchikatanirodho khīṇāsavo kevalaṁ paveṇipālanatthāya vaṁsānurakkhaṇatthāya pariyāpuṇāti, ayaṁ
bhaṇḍāgārikapariyattīti. 2- evameva tesu piṭakesu tividho pariyattibhedo veditabbo. 2-
vinaye pana supaṭipanno bhikkhu sīlasampadaṁ nissāya tisso vijjā pāpuṇāti
tāsaṁyeva ca tattha pabhedavacanato. sutte supaṭipanno samādhisampadaṁ nissāya chaḷabhiññā
pāpuṇāti tāsaṁyeva ca tattha pabhedavacanato. abhidhamme supaṭipanno paññāsampadaṁ nissāya
catasso paṭisambhidā pāpuṇāti tāsaṁyeva ca tattha pabhedavacanato. evametesu supaṭipanno
yathākkamena imaṁ vijjāttayachaḷabhiññācatupaṭisambhidāpabhedasampattiṁ pāpuṇāti.
vinaye pana duppaṭipanno anuññātasukhasamphassāttharaṇapāpuraṇādisamphassasāmaññato
paṭikkhittesu upādinnakaphassādīsu anavajjasaññī hoti. vuttampi hetaṁ:- "tathāhaṁ
bhagavatā dhammaṁ desitaṁ ājānāmi, yathā yeme antarāyikā dhammā vuttā bhagavatā, te
paṭisevato nālaṁ antarāyāyā"ti. 3- tato dussīlabhāvaṁ pāpuṇāti. sutte duppaṭipanno
"cattārome bhikkhave puggalā santo saṁvijjamānā lokasmin"tiādīsu 4- adhippāyaṁ
ajānanto duggahitaṁ gaṇhāti. yaṁ sandhāya vuttaṁ:- "attanā duggahitena amhe ceva
abbhācikkhati, attānañca khanati, bahuñca apuññaṁ pasavatī"ti. 5- tato micchādiṭṭhitaṁ
pāpuṇāti. abhidhamme duppaṭipanno dhammacinataṁ atidhāvanto acinteyyānipi cinteti,
tato cittavikkhepaṁ pāpuṇāti. vuttaṁ hetaṁ:- "cattārimāni bhikkhave acinteyyāni na
cintetabbāni, yāni cintento ummādassa vighātassa bhāgī assā"ti. 6- evametesu
duppaṭipanno yathākkamena imaṁ dussīlabhāvamicchādiṭṭhitācittavikkhepapabhedavipattiṁ
pāpuṇāti. ettāvatā ca:-

footnote: 1 maßēáū. 12/239/201 2-2 chaßēéa. ime pāṭhā na dissanti
footnote: 3 vinayu. 2/417/305, maßēáū. 12/234/196 4 aṅa. catukka. 21/5/6
footnote: 5 vinayu. 2/417/307, maßēáū. 12/236/199 6 aṅ. catukka. 21/77/91

page number: 026

pariyattibhedaṁ sampattiṁ vipattiñcāpi yaṁ yahiṁ
pāpuṇāti yathā bhikkhu tampi sabbaṁ vibhāvaye
iti ayampi gāthā vuttatthā hoti. evaṁ nānappakārato piṭakāni ñatvā tesaṁ
vasena sabbampetaṁ saṅgayhamānaṁ tīṇi piṭakāni hontīti. 1-
kathaṁ nikāyato pañca nikāyāti? sabbameva hetaṁ dīghanikāyo majjhimanikāyo
saṁyuttanikāyo aṅguttaranikāyo khuddakanikāyoti pañcappabhedaṁ hoti.
tattha katamo dīghanikāyo? tivaggasaṅgahāni brahmajālādīni catuttiṁsa suttāni.
catuttiṁseva suttantā tivaggo yassa saṅgaho
esa dīghanikāyoti paṭhamo anulomiko.
kasmā panesa dīghanikāyoti vuccati? dīghappamāṇānaṁ suttānaṁ samūhato ca
nivāsato ca. samūhanivāsā hi nikāyoti pavuccanti. "nāhaṁ bhikkhave aññaṁ ekanikāyampi
samanupassāmi evaṁ cittaṁ, yathayidaṁ bhikkhave tiracchānagatā pāṇā. 2- poṇikanikāyo
cikkhallikanikāyo"ti evamādīni cettha sādhakāni sāsanato ca lokato ca. evaṁ
sesānampi nikāyabhāve vacanattho veditabbo.
katamo majjhimanikāyo? majjhimappamāṇāni pañcadasavaggasaṅgahāni mūlapariyāya-
suttādīni diyaḍḍhasataṁ dve ca suttāni.
diyaḍḍhasatasuttantā dve ca suttāni yattha so
nikāyo majjhimo pañca- dasavaggapariggaho.
katamo saṁyuttanikāyo? devatāsaṁyuttādivasena ṭhitāni oghataraṇādīni 3-
satta suttasahassāni satta ca suttasatāni dvāsaṭṭhi ca suttāni.
satta suttasahassāni satta suttasatāni ca
dvāsaṭṭhi ceva suttantā eso saṁyuttasaṅgaho.
katamo aṅguttaranikāyo? ekekāṅgātirekavasena ṭhitāni cittapariyādānādīni
nava suttasahassāni pañca suttasatāni sattapaññāsa ca suttāni.

footnote: 1 chaßēéa. iti-saddo na dissati 2 saṁ.kha. 17/100/119 3 sī. oghataraṇasuttādīni

page number: 027

nava suttasahassāni pañca suttasatāni ca
sattapaññāsa suttāni saṅkhyā aṅguttare ayaṁ.
katamo khuddakanikāyo? sakalaṁ vinayapiṭakaṁ abhidhammapiṭakaṁ khuddakapāṭhadhammapadādayo
ca pubbe dassitā pañcadasappabhedā ṭhapetvā cattāro nikāye avasesaṁ buddhavacananti.
ßēhapetvā caturopete nikāye dīghāadike
tadaññaṁ buddhavacanaṁ nikāyo khuddako matoti.
evaṁ nikāyavasena 1- pañca nikāyā honti.
kathaṁ aṅgavasena nava aṅgānīti? sabbameva hidaṁ suttaṁ geyyaṁ veyyākaraṇaṁ
gāthā udānaṁ itivuttakaṁ jātakaṁ abbhutadhammaṁ vedallanti navappabhedaṁ hoti. tattha
ubhatovibhaṅganiddesakhandhakaparivārā suttanipāte maṅgalasuttaratanasuttanālakasuttatuvaṭaka-
suttādīni aññampi ca suttantanāmakaṁ tathāgatavacanaṁ "suttan"ti veditabbaṁ. sabbampi
sagāthakasuttaṁ "geyyan"ti veditabbaṁ, visesena saṁyuttake sakalopi sagāthakavaggo. 2-
sakalampi abhidhammapiṭakaṁ niggāthakasuttaṁ yañca aññaṁ aṭṭhahi aṅgehi asaṅgahitaṁ
buddhavacanaṁ, taṁ "veyyākaraṇan"ti veditabbaṁ. dhammapadatheragāthātherīgāthā suttanipāte
nosuttanāmikā suddhikagāthā ca "gāthā"ti veditabbā. somanassañāṇamayikagāthā-
paṭisaṁyuttā dveasītisuttantā "udānan"ti veditabbā. "vuttaṁ hetaṁ 3-
bhagavatā"ti 4- ādinayappavattā dasuttarasatasuttantā "itivuttakan"ti veditabbā.
apaṇṇakajātakādīni paññāsādhikāni pañca jātakasatāni "jātakan"ti veditabbāni.
"cattārome bhikkhave acchariyā abbhutā dhammā ānande"ti 5- ādinayappavattā
sabbepi acchariyabbhutadhammapaṭisaṁyuttā suttantā "abbhutadhamman"ti veditabbā.
cūḷavedallamahāvedallasammādiṭṭhisakkapañhasaṅkhārabhājanīyamahāpuṇṇamasuttādayo sabbepi
vedañca tuṭṭhiñca laddhā laddhā pucchitasuttantā "vedallan"ti veditabbā.
evameva aṅgato nava aṅgāni.

footnote: 1 chaßēéa. nikāyato 2 chaßēéa. sagāthāvaggo
footnote: 3 ka. vuttamidaṁ 4 khu.iti. 25/1/233
footnote: 5 dīßēáahā. 10/209/127, aṅa. catukka. 21/129/149

page number: 028

kathaṁ dhammakkhandhato caturāsīti dhammakkhandhasahassānīti? sabbameva hidaṁ buddhavacanaṁ:-
"dvāsīti buddhato gaṇhi 1- dve sahassāni bhikkhuto
caturāsītisahassāni ye me dhammā pavattino"ti 2-
evaṁ paridīpitadhammakkhandhavasena caturāsītisahassappabhedaṁ hoti. tattha ekānusandhikaṁ
suttaṁ eko dhammakkhandho. yaṁ anekānusandhikaṁ, tattha anusandhivasena dhammakkhandhagaṇanā.
gāthābandhesu pañhāpucchanaṁ eko dhammakkhandho, vissajjanaṁ eko. abhidhamme
ekamekantikadukabhājanaṁ ekamekañca cittavārabhājanaṁ eko 3- dhammakkhandho. vinaye
atthi vatthu, atthi mātikā, atthi padabhājanīyaṁ, atthi āpatti, atthi anāpatti,
atthi antarāpatti, atthi tikacchedo, 4- atthi atekiccho, atthi satekiccho. 4-
tattha ekameko koṭṭhāso ekameko dhammakkhandhoti veditabbo. evaṁ dhammakkhandhato
caturāsīti dhammakkhandhasahassāni.
evameva taṁ sabbampi buddhavacanaṁ pañcasatikasaṅgītikāle saṅgāyantena
mahākassapappamukhena vasigaṇena "ayaṁ dhammo ayaṁ vinayo, idaṁ paṭhamabuddhavacanaṁ idaṁ
majjhimabuddhavacanaṁ idaṁ pacchimabuddhavacanaṁ, idaṁ vinayapiṭakaṁ idaṁ suttantapiṭakaṁ idaṁ
abhidhammapiṭakaṁ, ayaṁ dīghanikāyo .pe. ayaṁ khuddakanikāyo, imāni suttādīni
navaṅgāni, imāni caturāsītidhammakkhandhasahassānī"ti imaṁ pabhedaṁ vavaṭṭhapetvāva
saṅgītaṁ. na kevalañca imameva, aññampi udānasaṅgahavaggasaṅgahapeyyālasaṅgahaekakanipāta-
dukanipātādinipātasaṅgahasaṁyuttasaṅgahapaṇṇāsakasaṅgahādimanekavidhaṁ tīsu piṭakesu
sandissamānaṁ saṅgahappabhedaṁ vavaṭṭhapetvāva sattahi māsehi saṅgītaṁ.
saṅgītipariyosāne cassa "idaṁ mahākassapattherena dasabalassa sāsanaṁ
pañcavassasahassapparimāṇakālappavattanasamatthaṁ katan"ti sañjātappamodā sādhukāraṁ viya
dadamānā ayaṁ mahāpaṭhavī udakapariyantaṁ katvā anekappakāraṁ kampi saṅkampi sampakampi
sampavedhi, anekāni ca acchariyāni pāturahesuṁ.

footnote: 1 chaßēéa. gaṇhiṁ 2 khu. thera. 26/1027/399
footnote: 3 ma. ekameko 4-4 chaßēéa. ime pāṭhā na dissanti

page number: 029

evaṁ saṅgīte panettha ayaṁ abhidhammo piṭakato abhidhammapiṭakaṁ, nikāyato
khuddakanikāyo, aṅgato veyyākaraṇaṁ, dhammakkhandhato katipayāni dhammakkhandhasahassāni
honti.
taṁ dhārayantesu bhikkhūsu pubbe eko bhikkhu sabbasāmayikaparisāya nisīditvā
abhidhammato suttaṁ āharitvā dhammaṁ kathento "rūpakkhandho abyākato, cattāro
khandhā siyā kusalā siyā akusalā siyā abyākatā. dasāyatanāni abyākatā, dve
āyatanāni siyā kusalā siyā akusalā siyā abyākatā. soḷasa dhātuyo abyākatā,
dve dhātuyo siyā kusalā siyā akusalā siyā abyākatā. samudayasaccaṁ akusalaṁ,
maggasaccaṁ kusalaṁ, nirodhasaccaṁ abyākataṁ, dukkhasaccaṁ siyā kusalaṁ siyā akusalaṁ siyā
abyākataṁ. dasindriyā abyākatā, domanassindriyaṁ akusalaṁ,
anaññataññassāmītindriyaṁ kusalaṁ, cattāri indriyāni siyā kusalā siyā
abyākatā, cha indriyāni siyā kusalā siyā akusalā siyā abyākatā"ti dhammakathaṁ
kathesi.
tasmiṁ ṭhāne eko bhikkhu nisinno "dhammakathika tvaṁ sineruṁ parikkhipanto
viya dīghasuttaṁ āharasi, kiṁ suttaṁ nāmetan"ti āha. abhidhammasuttaṁ nāma
āvusoti. abhidhammasuttaṁ kasmā āharasi, kiṁ aññaṁ buddhabhāsitaṁ suttaṁ āharituṁ
na vaṭṭatīti? abhidhammo kena bhāsitoti? na eso buddhabhāsitoti. kiṁ pana te
āvuso vinayapiṭakaṁ uggahitanti? na uggahitaṁ āvusoti. avinayadhāritāya maññe tvaṁ
ajānanto evaṁ vadasīti. 1- vinayamattameva āvuso uggahitanti. tampi te duggahitaṁ,
parisapariyante nisīditvā niddāyantena uggahitaṁ bhavissati, tumhādise hi
pabbājento vā upasampādento vā sātisāro hoti. kiṁkāraṇā? vinayamattassapi
duggahitattā. vuttaṁ hetaṁ tattha "anāpatti na vivaṇṇetukāmo `iṅgha tāva suttantaṁ
vā gāthāyo vā abhidhammaṁ vā pariyāpuṇassu, pacchāpi vinayaṁ pariyāpuṇissasī'ti 2-
bhaṇati. `suttante okāsaṁ kārāpetvā abhidhammaṁ vā vinayaṁ vā pucchati, abhidhamme
okāsaṁ kārāpetvā suttantaṁ vā vinayaṁ vā pucchati, vinaye okāsaṁ kārāpetvā
suttantaṁ vā abhidhammaṁ vā pucchatī"ti. 3- tvaṁ pana ettakampi na jānāsīti.
ettakenāpi paravādī niggahito hoti.

footnote: 1 chaßēéa. vadesīti 2 vinayu. 2/442/321
footnote: 3 vinayu. 3/1221/220

page number: 030

mahāgosiṅgasuttaṁ pana itopi buddhabhāsitabhāvakāraṇato 1- balavataraṁ. tatra hi
dhammasenāpati sāriputtatthero 2- aññamaññaṁ pucchitapañhañca vissajjanañca ārocetuṁ
satthu santikaṁ gantvā mahāmoggallānattherassa vissajjanaṁ ārocento 3- "idhāvuso
sāriputta dve bhikkhū abhidhammakathaṁ kathenti, te aññamaññaṁ pañhaṁ pucchanti,
aññamaññassa pañhaṁ puṭṭhā vissajjenti, no ca saṁsādenti, 4- dhammī 5- ca nesaṁ
kathā pavattinī hoti. evarūpena kho āvuso sāriputta bhikkhunā gosiṅgasālavanaṁ
sobheyyā"ti 6- āha. satthā "ābhidhammikā nāma mama sāsane paribāhirā"ti avatvā
suvaṇṇāliṅgasadisaṁ gīvaṁ unnāmetvā puṇṇacandasassirikaṁ mahāmukhaṁ pūretvā
brahmaghosaṁ nicchārento "sādhu sādhu sāriputtā"ti mahāmoggallānattherassa
sādhukāraṁ datvā "yathā taṁ moggallānova sammā byākaramāno byākareyya, moggallāno
hi sāriputta dhammakathiko"ti 7- āha. ābhidhammikabhikkhūyeva kira dhammakathikā nāma,
avasesā dhammaṁ 8- kathentāpi na dhammakathikā. kasmā? te hi dhammaṁ kathentā kammantaraṁ
vipākantaraṁ rūpārūpaparicchedaṁ dhammantaraṁ āloḷetvā kathenti, ābhidhammikā pana
dhammantaraṁ na āloḷenti. tasmā ābhidhammiko bhikkhu dhammaṁ kathetu vā mā vā,
pucchitakāle pana pañhaṁ kathessatīti ayameva 9- ekantadhammakathiko nāma hoti. idaṁ
sandhāya satthā sādhukāraṁ datvā "sukathitaṁ moggallānenā"ti āha.
abhidhammaṁ paṭibāhanto imasmiṁ jinacakke pahārandeti, sabbaññutañāṇaṁ paṭibāhati,
satthu vesārajjañāṇaṁ paṭinivatteti, sotukāmaṁ parisaṁ visaṁvādeti, ariyamagge
āvaraṇaṁ bandhati, aṭṭhārasasu bhedakaravatthūsu ekekasmiṁ sandissati,
ukkhepanīyakammaniyasakammatajjanīyakammāraho 10- hoti, taṁ taṁ kammaṁ katvā
uyyojetabbo "gaccha vighāsādo hutvā jīvissasī"ti.

footnote: 1 chaßēéa. ayaṁ pāṭho na dissati 2 ma. dhammasenāpatimhi sāriputtatthere
footnote: 3 ma. ārocente 4 ma. saṁsārenti 5 ka. dhammikā
footnote: 6 ma. mū. 12/343/304 7 maßēáū. 12/343/304

8 chaßēéa. dhammakathaṁ 9 sī. ayameva kira
10 chaßēéa. ukkhepanīyakammatajjanīyakammāraho

page number: 031

athāpi evaṁ vadeyya "sace abhidhammo buddhabhāsito, yathā anekesu suttasahassesu
`ekaṁ samayaṁ bhagavā rājagahe viharatī'tiādinā nayena nidānaṁ sajjitaṁ, evamassāpi
nidānaṁ sajjitaṁ bhaveyyā"ti. so "jātakasuttanipātadhammapadādīnaṁ evarūpaṁ nidānaṁ
natthi, na cetāni na buddhabhāsitānī"ti paṭikkhipitvā uttarimpi evaṁ vattabbo
"paṇḍita abhidhammo nāmesa sabbaññubuddhānaṁyeva visayo, na aññesaṁ visayo. buddhānaṁ
hi okkanti pākaṭā, abhijāti pākaṭā, abhisambodhi pākaṭā, dhammacakkappavattanaṁ
pākaṭaṁ, yamakapāṭihāriyaṁ pākaṭaṁ, tidivakkamo 1- pākaṭo, devaloke desitabhāvo
pākaṭo, devorohaṇaṁ pākaṭaṁ. yathā nāma cakkavattirañño hatthiratanaṁ vā assaratanaṁ vā
thenetvā yānake yojetvā vicaraṇaṁ nāma aṭṭhānaṁ akāraṇaṁ, cakkaratanaṁ vā pana
thenetvā palālasakaṭe olambetvā vicaraṇaṁ nāma aṭṭhānaṁ akāraṇaṁ, yojanappamāṇaṁ
obhāsanasamatthaṁ maṇiratanaṁ vā pana thenetvā kappāsapacchiyaṁ pakkhipitvā vaḷañjanaṁ
nāma aṭṭhānaṁ akāraṇaṁ. kasmā? rājārahabhaṇḍatāya. evameva abhidhammo nāma
aññesaṁ na visayo, sabbaññubuddhānaṁyeva visayo, tesaṁ vasena desitabbadesanā.
buddhānaṁ hi okkanti pākaṭā .pe. devorohaṇaṁ pākaṭaṁ, abhidhammassa nidānakiccaṁ
nāma natthi paṇḍitā"ti. na hi sakkā evaṁ vutte paravādinā sahadhammikaṁ
udāharaṇaṁ udāharituṁ.
maṇḍalārāmavāsī tissaguttatthero 2- pana "mahābodhinidāno esa abhidhammo nāmā"ti
dassetuṁ "yena svāhaṁ bhikkhave vihārena paṭhamābhisambuddho viharāmi, tassa padesena
vihāsin"ti 3- imaṁ padesavihārasuttantaṁ āharitvā kathesi. dasavidho hi padeso nāma
khandhapadeso āyatanapadeso dhātupadeso saccapadeso indriyapadeso paccayākārapadeso
satipaṭṭhānapadeso jhānapadeso nāmapadeso dhammapadesoti. tesu satthā mahābodhimaṇḍe
pañcakkhandhe nippadesato paṭivijjhi, imaṁ temāsaṁ vedanākkhandhavaseneva vihāsi.
dvādasāyatanāni aṭṭhārasa dhātuyo nippadesena paṭivijjhi, imaṁ temāsaṁ
dhammāyatane vedanāvasena,

footnote: 1 cha. tivikkamo, ma. divikkamo 2 chaßēéa. tissabhūtitthero 3 saṁßēéa. 19/11/10

page number: 032

dhammadhātuyañca vedanāvaseneva vihāsi. cattāri saccāni nippadesena paṭivijjhi, imaṁ
temāsaṁ dukkhasacce vedanāvaseneva vihāsi. bāvīsatindriyāni nippadesena paṭivijjhi,
imaṁ temāsaṁ vedanāpañcake 1- indriyavaseneva vihāsi. dvādasapadikaṁ paccayākāravaṭṭaṁ
nippadesena paṭivijjhi, imaṁ temāsaṁ phassapaccayavedanāvaseneva vihāsi. cattāro
satipaṭṭhāne nippadesena paṭivijjhi, imaṁ temāsaṁ vedanāsatipaṭṭhānavaseneva vihāsi.
cattāri jhānāni nippadesena paṭivijjhi, imaṁ temāsaṁ jhānaṅgesu vedanāvaseneva
vihāsi. nāmaṁ nippadesena paṭivijjhi, imaṁ temāsaṁ tattha vedanāvaseneva vihāsi.
dhamme nippadesena paṭivijjhi, imaṁ temāsaṁ vedanātikavaseneva vihāsīti evaṁ thero
padesavihārasuttantavasena abhidhammassa nidānaṁ kathesi.
gāmavāsī sudhammadevatthero 2- pana heṭṭhālohapāsāde dhammaṁ parivattento
"ayaṁ paravādī bāhā paggayha araññe kandanto viya asakkhikaṁ aṭṭaṁ 3- karonto
viya ca abhidhamme nidānassa atthibhāvampi na jānātī"ti vatvā nidānaṁ kathento
evamāha "ekaṁ samayaṁ bhagavā devesu viharati tāvatiṁsesu pāricchattakamūle
paṇḍukambalasilāyaṁ. tatra kho bhagavā devānaṁ tāvatiṁsānaṁ abhidhammakathaṁ kathesi
`kusalā dhammā akusalā dhammā abyākatā dhammā"ti.
aññesu pana suttesu ekameva nidānaṁ, abhidhamme dve nidānāni
adhigamanidānañca desanānidānañca. tattha adhigamanidānaṁ dīpaṅkaradasabalato paṭṭhāya
yāva mahābodhipallaṅkā veditabbaṁ. desanānidānaṁ yāva dhammacakkappavattanā. evaṁ
ubhayanidānasampannassa abhidhammassa nidānakosallatthaṁ idaṁ tāva pañhākammaṁ
veditabbaṁ "ayaṁ abhidhammo nāma kena pabhāvito, kattha paripācito, kattha
adhigato, kadā adhigato, kena adhigato, kattha vicito, kadā vicito, kena
vicito, kattha desito, kassatthāya desito, kimatthaṁ desito, kehi paṭiggahito, ke
sikkhanti, ke sikkhitasikkhā, ke dhārenti, kassa vacanaṁ, kenābhaṭo"ti.
tatridaṁ vissajjanaṁ:- kena pabhāvitoti bodhiabhinīhārasaddhāya pabhāvito. kattha
paripācitoti aḍḍhachakkesu jātakasatesu. kattha adhigatoti bodhimūle. kadā adhigatoti

footnote: 1 chaßēéa. vedanāpañcaka... 2 chaßēéa. sumanadevatthero 3 chaßēéa. aḍḍaṁ

page number: 033

visākhapuṇṇamāyaṁ. 1- kena adhigatoti sabbaññubuddhena. kattha vicitoti bodhimaṇḍe.
kadā vicitoti ratanagharasattāhe. kena vicitoti sabbaññubuddhena. kattha desitoti
devesu tāvatiṁsesu. kassatthāya desitoti devatānaṁ atthāya. kimatthaṁ desitoti
caturoghanittharaṇatthaṁ. kehi paṭiggahitoti devehi. ke sikkhantīti sekhā
puthujjanakalyāṇakā ca. ke sikkhitasikkhāti arahanto khīṇāsavā. ke dhārentīti yesaṁ
vattanti, te dhārenti. kassa vacananti bhagavato vacanaṁ arahato sammāsambuddhassa.
kenābhaṭoti ācariyaparamparāya.
ayaṁ hi sāriputtatthero bhaddaji sobhito piyajālī piyapālo piyadassī kosiyaputto
siggavo sandeho moggaliputto tissadatto 2- dhammiyo dāsako soṇako revatoti
evamādīhi yāva tatiyasaṅgītikālā ābhaṭo, tato uddhaṁ tesaṁyeva sissānusissehīti
evaṁ tāva jambūdīpatale ācariyaparamparāya ābhaṭo. imaṁ pana dīpaṁ:-
tato mahindo aṭṭiyo uttiyo ceva sambalo 3-
bhaddanāmo ca paṇḍito.
ete nāgā mahāpaññā jambūdīpā idhāgatāti. 4-
imehi mahānāgehi ābhaṭo, tato uddhaṁ tesaṁyeva sissānusissasaṅkhātāya
ācariyaparamparāya yāvajjatanakālā ābhaṭo.
sumedhakathā
evaṁ ābhaṭassa panassa yantaṁ dīpaṅkaradasabalato paṭṭhāya yāva mahābodhipallaṅkā
adhigamanidānaṁ yāva dhammacakkappavattanā desanānidānañca vuttaṁ, tassa āvībhāvatthaṁ
ayamanupubbikathā veditabbā.
ito kira kappasatasahassādhikānaṁ catunnaṁ asaṅkheyyānaṁ matthake amaravatī nāma
nagaraṁ ahosi, tattha sumedho nāma brāhmaṇo paṭivasati ubhato sujāto mātito
ca pitito ca saṁsuddhagahaṇiko yāva sattamā kulaparivaṭṭā akkhitto anupakuṭṭho
jātivādena abhirūpo dassanīyo pāsādiko paramāya vaṇṇapokkharatāya samannāgato.

footnote: 1 chaßēéa. visākhāpuṇṇamāsiyaṁ 2 chaßēéa. sudatto
footnote: 3 chaßēéa. uttiyo sambalo tathā 4 vinayu. 8/3/3

page number: 034

so aññaṁ kammaṁ akatvā brāhmaṇasippameva uggaṇhi. tassa daharakāleyeva
mātāpitaro kālamakaṁsu. athassa rāsivaḍḍhako amacco āyapoṭṭhakaṁ āharitvā
suvaṇṇarajatamaṇimuttādibharite 1- gabbhe vivaritvā "ettakante kumāra mātu santakaṁ,
ettakaṁ pitu santakaṁ, 2- ettakaṁ ayyakāyyikānan"ti 2- yāva sattamā
kulaparivaṭṭā dhanaṁ ācikkhitvā "etaṁ paṭipajjāhī"ti āha. sumedhapaṇḍito
cintesi "imaṁ dhanaṁ saṁharitvā mayhaṁ pitupitāmahādayo paralokaṁ gacchantā ekaṁ
kahāpaṇampi gahetvā na gatā, mayā pana gahetvā gamanakāraṇaṁ kātuṁ vaṭṭatī"ti rañño
ārocetvā nagare bheriṁ cārāpetvā mahājanassa dānaṁ datvā tāpasapabbajjaṁ pabbaji.
imasmiṁ pana ṭhāne sumedhakathā kathetabbā. vuttaṁ hetaṁ buddhavaṁse 3-:-
"kappe ca satasahasse caturo ca asaṅkhiye
amaraṁ nāma nagaraṁ dassaneyyaṁ manoramaṁ.
dasahi saddehi avivittaṁ annapānasamāyutaṁ
hatthisaddaṁ assasaddaṁ bherisaṅkharathāni ca.
vīṇāmudiṅgasaddañca tālasaddaṁ tatheva ca
khādatha pivatha ceva annapānena ghositaṁ.
nagaraṁ sabbaṅgasampannaṁ sabbakammamupāgataṁ
sattaratanasampannaṁ nānājanasamākulaṁ.
samiddhaṁ devanagaraṁva āvāsaṁ puññakamminaṁ
nagare amaravatiyā sumedho nāma brāhmaṇo.
anekakoṭisanniccayo pahūtadhanadhaññavā
ajjhāyiko 4- mantadharo tiṇṇaṁ vedānapāragū.

footnote: 1 chaßēéa. suvaṇṇarajatamaṇimuttādipūrite 2-2 chaßēéa. ettakā ayyakapayyakānaṁ santakāti
footnote: 3 khu. buddha. 33/2/416 (syā) 4 chaßēéa. ajjhāyako

page number: 035

lakkhaṇe itihāse ca saddhamme pāramiṁ gato
rahogato nisīditvā evaṁ cintesihaṁ 1- tadā.
dukkho punabbhavo nāma sarīrassa pabhedanaṁ 2-
sammohamaraṇaṁ dukkhaṁ jarāya abhimaddanaṁ.
jātidhammo jarādhammo byādhidhammo cahaṁ 3- tadā
ajaraṁ amaraṁ khemaṁ pariyesissāmi nibbutiṁ.
yannūnimaṁ pūtikāyaṁ nānākuṇapapūritaṁ
chaḍḍayitvāna gaccheyyaṁ anapekkho anatthiko.
atthi hehiti so maggo na so sakkā na hetuye
pariyesissāmi taṁ maggaṁ bhavato parimuttiyā.
yathāpi dukkhe vijjante sukhaṁ nāmapi vijjati
evaṁ bhave vijjamāne vibhavo icchitabbako.
yathāpi uṇhe vijjante aparaṁ 4- vijjati sītalaṁ
evaṁ tividhaggi vijjante nibbānaṁ icchitabbakaṁ.
yathāpi pāpe vijjante kalyāṇamapi vijjati
evameva jāti vijjante ajāti icchitabbakā.
yathā gūthagato puriso taḷākaṁ disvāna pūritaṁ
na gavesati taṁ taḷākaṁ na doso taḷākassa so.
evaṁ kilesamaladhove vijjante amatantaḷe
na gavesati taṁ taḷākaṁ na doso amatantaḷe.

footnote: 1 chaßēéa. cintesahaṁ 2 chaßēéa. sarīrassa ca bhedanaṁ
footnote: 3 chaßēéa. sahaṁ 4 ma. aparampi

page number: 036

yathā arīhi pariruddho vijjante gamanampathe
na palāyati so puriso na doso añjasassa so.
evaṁ kilesapariruddho vijjamāne sive pathe
na gavesati taṁ maggaṁ na doso sivamañjase.
yathāpi byādhiko puriso vijjamāne tikicchake
na tikicchāpeti taṁ byādhiṁ na so doso tikicchake.
evaṁ kilesabyādhīhi dukkhito paripīḷito
na gavesati taṁ ācariyaṁ na so doso vināyake.
yathāpi kuṇapaṁ puriso kaṇṭhe bandhaṁ 1- jigucchiyaṁ
mocayitvāna gaccheyya sukhī serī sayaṁ vasī.
tathevimaṁ pūtikāyaṁ nānākuṇapasañcayaṁ
chaḍḍayitvāna gaccheyyaṁ anapekkho anatthiko.
yathā uccāraṭṭhānamhi karīsaṁ naranāriyo
chaḍḍayitvāna gacchanti anapekkho anatthikā.
evamevāhaṁ imaṁ kāyaṁ nānākuṇapapūritaṁ
chaḍḍayitvāna gacchissaṁ vaccaṁ katvā yathā kuṭiṁ.
yathāpi jajjaraṁ nāvaṁ paluggaṁ udakagāhiṇiṁ
sāmikā chaḍḍayitvāna 2- anapekkhā anatthikā.
evamevāhaṁ imaṁ kāyaṁ navacchiddaṁ dhuvassavaṁ
chaḍḍayitvāna gacchissaṁ jiṇṇanāvaṁva sāmikā.

footnote: 1 chaßēéa. baddhaṁ 2 chaßēéa. sāmī chaḍḍetvā gacchanti

page number: 037

yathāpi puriso corehi gacchanto bhaṇḍamādiya
bhaṇḍacchedabhayaṁ disvā chaḍḍayitvāna gacchati.
evameva ayaṁ kāyo mahācorasamo viya
pahāyimaṁ gamissāmi kusalacchedanā bhayā.
evāhaṁ cintayitvāna nekakoṭisataṁ dhanaṁ
nāthānāthānaṁ datvāna himavantaṁ upāgamiṁ.
himavantassāvidūre dhammiko 1- nāma pabbato
assamo sukato mayhaṁ paṇṇasālā sumāpitā.
caṅkamaṁ tattha māpesiṁ pañcadosavivajjitaṁ
aṭṭhaguṇasamūpetaṁ abhiññābalamāhariṁ.
sāṭakaṁ pajahiṁ tattha navadosamupāgataṁ
vākacīraṁ nivāsesiṁ dvādasaguṇamupāgataṁ.
aṭṭhadosasamākiṇṇaṁ pajahiṁ paṇṇasālakaṁ
upāgamiṁ rukkhamūlaṁ guṇehi 2- dasahupāgataṁ.
vāpitaṁ ropitaṁ dhaññaṁ pajahiṁ niravasesato
anekaguṇasampannaṁ pavattaphalamādiyiṁ.
tatthappadhānaṁ padahiṁ nisajjaṭṭhānacaṅkame
abbhantaramhi sattāhe abhiññābala pāpuṇin"ti.
tattha assamo sukato mayhaṁ, paṇṇasālā sumāpitāti imāya pāliyā
sumedhapaṇḍitena 3- pabbajissāmīti nikkhamantena 3- assamapaṇṇasālā caṅkamā sahatthā

footnote: 1 sī. dhammako 2 chaßēéa. guṇe 3-3 chaßēéa. ime pāṭhā na dissanti

page number: 038

māpitā viya vuttā, ayaṁ panettha attho:- mahāsattañhi "himavantaṁ ajjhogahetvā
ajja dhammikaṁ pabbataṁ pavisissāmī"ti nikkhantaṁ disvā sakko devānamindo
vissukammaṁ devaputtaṁ āmantesi "ayaṁ sumedhapaṇḍito `pabbajissāmī'ti nikkhanto,
gaccha tāta mahāsattassa vasanaṭṭhānaṁ māpehī"ti. so tassa vacanaṁ sampaṭicchitvā
ramaṇīyaṁ assamapadaṁ suguttaṁ paṇṇasālaṁ manoramaṁ caṅkamaṁ ca māpesi. bhagavā pana
tadā attano puññānubhāvena nipphannaṁ taṁ assamapadaṁ sandhāya "sāriputta tasmiṁ
dhammikapabbate:-
assamo sukato mayhaṁ paṇṇasālā sumāpitā
caṅkamaṁ tattha māpesiṁ pañcadosavivajjitan"ti
āha. tattha assamo sukato mayhanti sukato mayā. paṇṇasālā sumāpitāti
paṇṇacchādanā 1- sālāpi me sumāpitā ahosi.
pañcadosavivajjitanti pañcime caṅkamadosā nāma thaddhavisamatā antorukkhatā
gahanacchannatā atisambādhatā ativisālatāti. thaddhavisamabhūmibhāgasmiṁ hi caṅkame
caṅkamantassa pādā rujjanti, phoṭā uṭṭhahanti, cittaṁ ekaggataṁ na labhati,
kammaṭṭhānaṁ vipajjati. mudusamatale pana phāsuvihāraṁ āgamma kammaṭṭhānaṁ sampajjati.
tasmā thaddhavisamabhūmibhāgatā 2- caṅkame paṭhamo dosoti veditabbā. 2- caṅkamanassa anto
vā majjhe vā koṭiyaṁ vā rukkhe sati pamādamāgamma caṅkamantassa nalāṭaṁ vā sīsaṁ vā
paṭihaññatīti antorukkhatā dutiyo doso. tiṇalatādigahanacchanne caṅkame caṅkamanto
andhakāravelāyaṁ uragādike pāṇe akkamitvā vā māreti, tehi vā daṭṭho dukkhaṁ
āpajjatīti gahanacchannatā tatiyo doso. atisambādhe caṅkame vitthārato ratanike vā
aḍḍharatanike vā caṅkamantassa paricchede pakkhalitvā nakhāpi aṅguliyopi bhijjantīti
atisambādhatā catuttho doso. ativisāle caṅkame caṅkamantassa cittaṁ vidhāvati,
ekaggataṁ na labhatīti ativisālatā pañcamo doso. puthulato pana diyaḍḍharatanaṁ dvīsu
passesu ratanamattaṁ anucaṅkamanaṁ dīghato saṭṭhihatthaṁ mudutalaṁ samavipkiṇṇavālukaṁ caṅkamanaṁ

footnote: 1 cha. paṇṇacchadanā, ma. paṇṇacchannā 2-2 chaßēéa. eko dosoti veditabbo

page number: 039

vaṭṭati cetiyagirimhi dīpappasādakamahāmahindattherassa caṅkamanaṁ viya, tādisantaṁ ahosi.
tenāha "caṅkamaṁ tattha māpesiṁ, pañcadosavivajjitan"ti.
aṭṭhaguṇasamūpetanti aṭṭhahi samaṇasukhehi upetaṁ. aṭṭhimāni samaṇasukhāni nāma
dhanadhaññādipariggahābhāvo, anavajjapiṇḍapariyesanabhāvo, 1- nibbutapiṇḍaparibhuñjanabhāvo,
raṭṭhaṁ pīḷetvā dhanasāraṁ vā dāsīdāsakahāpaṇādīni 2- vā gaṇhantesu rājakulesu
raṭṭhapīḷanakilesābhāvo, upakaraṇesu nicchandarāgabhāvo, coravilope nibbhayabhāvo,
rājarājamahāmattehi asaṁsaṭṭhabhāvo, catūsu disāsu appaṭihatabhāvoti. idaṁ vuttaṁ
hoti "yathā tasmiṁ assame vasantena sakkā honti 3- imāni aṭṭha samaṇasukhāni vindituṁ,
evaṁ aṭṭhaguṇasamūpetaṁ taṁ assamaṁ māpesin"ti.
abhiññābalamāharinti pacchā tasmiṁ assame vasanto kasiṇaparikammaṁ katvā
abhiññānañca samāpattīnañca uppādanatthāya aniccato dukkhato vipassanaṁ ārabhitvā
thāmappattaṁ vipassanābalamāhariṁ. yathā tasmiṁ vasanto taṁ balaṁ āharituṁ sakkomi,
evantaṁ assamantassa abhiññatthāya vipassanābalassa anucchavikaṁ katvā māpesinti
attho.
sāṭakaṁ pajahiṁ tattha navadosamupāgataṁ
vākacīraṁ nivāsesiṁ dvādasaguṇamupāgatanti.
sāṭakaṁ pajahiṁ tattha, navadosamupāgatanti etthāyaṁ anupubbikathā:- tadā kira
kuṭileṇacaṅkamādipaṭimaṇḍitaṁ pupphūpagaphalūpagarukkhasañchannaṁ ramaṇīyaṁ madhurasalilāsayaṁ
apagatabālamigabhiṁsanakasakuṇaṁ pavivekakkhamaṁ assamaṁ māpetvā alaṅkatacaṅkamassa ubhosu
antesu ālambanaphalakaṁ saṁvidhāya nisīdanatthāya caṅkamanavemajjhe samatalaṁ muggavaṇṇaṁ
silaṁ māpetvā antopaṇṇasālāya jaṭāmaṇḍalavākacīratidaṇḍakuṇḍikādike tāpasaparikkhāre
maṇḍape pānīyaghaṭapānīyasaṅkhapānīyasarāvakāni 4- aggisālāya aṅgārakapalladāruādīnīti
evaṁ yaṁ yaṁ pabbajitānaṁ upakaraṇāya 5- sampavattati, taṁ taṁ sabbaṁ māpetvā

footnote: 1 sī. anavajjapiṇḍapātapariyesanabhāvo 2 chaßēéa. sīsakahāpaṇādīni 3 ma. hoti
footnote: 4 sī. pānīyakūṭa.... 5 chaßēéa. upakārāya

page number: 040

paṇṇasālāya bhittiyaṁ "ye keci pabbajitukāmā ime parikkhāre gahetvā pabbajantū"ti
akkharāni chinditvā devalokameva gate vissukammadevaputte sumedhapaṇḍito himavantapāde
girikandarānusārena attano nivāsānurūpaṁ phāsukaṭṭhānaṁ vicinanto 1- nadīnivattane
vissukammanimmitaṁ sakkadattiyaṁ ramaṇīyaṁ assamapadaṁ disvā caṅkamakoṭiyaṁ gantvā
padavalañjaṁ apassanto "dhuvapabbajitā dhuragāme bhikkhaṁ pariyesitvā kilantarūpā
āgantvā paṇṇasālaṁ pavisitvā nisinnā bhavissantī"ti cintetvā thokaṁ āgametvā
"ativiya cirāyanti, jānissāmī"ti paṇṇasāladvāraṁ 2- vivaritvā anto pavisitvā
ito cito ca olokento mahābhittiyaṁ akkharāni vācetvā "mayhaṁ kappiyaparikkhārā
ete, ime gahetvā pabbajissāmī"ti attanā nivatthapārupanasāṭakayugalaṁ pajahi. tenāha
"sāṭakaṁ pajahiṁ tatthā"ti. evaṁ paviṭṭhohaṁ sāriputta tassaṁ paṇṇasālāyaṁ sāṭakaṁ pajahiṁ.
navadosamupāgatanti sāṭakaṁ pajahanto nava dose disvā pajahinti dīpeti.
tāpasapabbajjaṁ pabbajitānaṁ hi sāṭakasmiṁ nava dosā upaṭṭhahanti. tesu tassa
mahagghabhāvo eko doso, parapaṭibaddhatāya uppajjanabhāvo eko, paribhogena
lahukakilissanabhāvo eko, kiliṭṭho hi 3- dhovitabbo ca rajitabbo ca hoti, paribhogena
jiṇṇabhāvo 4- eko, jiṇṇassa hi tunnaṁ vā aggaḷadānaṁ vā kattabbaṁ hoti. puna
pariyesanāya durabhisambhavabhāvo eko, tāpasapabbajjāya asāruppabhāvo eko,
paccatthikānaṁ sādhāraṇabhāvo eko, lahukabhāvena 5- yathā hi taṁ paccatthikā na gaṇhanti,
evaṁ gopetabbo hoti. paribhuñjantassa vibhūsanaṭṭhānabhāvo eko, gahetvā carantassa
khandhabhāramahicchabhāvo ekoti.
vākacīraṁ nivāsesinti tadā ahaṁ sāriputta ime nava dose disvā sāṭakaṁ
pahāya vākacīraṁ nivāsesiṁ, muñjatiṇaṁ hīraṁ hīraṁ katvā gaṇṭhitvā kataṁ vākacīraṁ
nivāsanapārupanatthāya ādiyinti attho.

footnote: 1 chaßēéa. olokento 2 chaßēéa. paṇṇasālakuṭidvāraṁ 3 sī. kiliṭṭhe ca
footnote: 4 chaßēéa. jīraṇabhāvo 5 chaßēéa. ayaṁ pāṭho na dissati

page number: 041

dvādasaguṇamupāgatanti dvādasahi ānisaṁsehi samannāgataṁ, vākacīrasmiṁ hi
dvādasa ānisaṁsā:- appagghaṁ sundaraṁ kappiyanti ayaṁ tāva eko ānisaṁso, sahatthā
kātuṁ sakkāti ayaṁ dutiyo, paribhogena saṇikaṁ kilissati, dhoviyamānepi papañco
natthīti ayaṁ tatiyo, paribhogena jiṇṇepi sibbitabbābhāvo catuttho, puna pariyesantassa
sukhena karaṇabhāvo pañcamo, tāpasapabbajjāya sāruppabhāvo chaṭṭho, paccatthikānaṁ
nipparibhogabhāvo 1- sattamo, paribhuñjantassa vibhūsanaṭṭhānābhāvo aṭṭhamo, dhāraṇe
sallahukabhāvo navamo, cīvarapaccaye appicchabhāvo dasamo, vākuppattiyā
dhammikānavajjabhāvo ekādasamo, vākacīre naṭṭhepi anapekkhabhāvo dvādasamoti.
aṭṭhadosasamākiṇṇaṁ pajahiṁ paṇṇasālakaṁ
upāgamiṁ rukkhamūlaṁ guṇehi dasahupāgatanti.
aṭṭhadosasamākiṇṇaṁ, pajahiṁ paṇṇasālakanti kathaṁ pajahiṁ? so kira taṁ varasāṭakayugaṁ
omuñcanto cīvaravaṁse laggitaṁ anojapupphadāmasadisaṁ rattavākacīraṁ gahetvā nivāsetvā
tassa upari aparaṁ suvaṇṇavaṇṇaṁ vākacīraṁ paridahitvā punnāgapupphasantharasadisaṁ sakhuraṁ
ajinacammaṁ ekaṁsaṁ katvā jaṭāmaṇḍalaṁ paṭimuñcitvā cūḷāya saddhiṁ niccalabhāvakaraṇatthaṁ
sārasūciṁ pavesetvā muttājālasadisāya sikkāya pavāḷavaṇṇakuṇḍikaṁ odahitvā
tīsu ṭhānesu vaṅkakājaṁ ādāya ekissā kājakoṭiyā kuṇḍikaṁ, ekissā
aṅkusakapacchitidaṇḍakādīni 2- olaggetvā khārikājaṁ 3- aṁse katvā dakkhiṇena hatthena
kattaradaṇḍaṁ gahetvā paṇṇasālato nikkhamitvā saṭṭhihatthe mahācaṅkame aparāparaṁ
caṅkamanto attano vesaṁ oloketvā "mayhaṁ manoratho matthakaṁ patto, sobhati vata me
pabbajjā, buddhapaccekabuddhādīhi sabbehi vīrapurisehi 4- vaṇṇitā thomitā ayaṁ
pabbajjā nāma, pahīnaṁ me gihibandhanaṁ, nikkhantosmi nekkhammaṁ, laddhā me
uttamapabbajjā, karissāmi samaṇadhammaṁ, labhissāmi maggaphalasukhan"ti ussāhajāto
khārikājaṁ otāretvā caṅkamavemajjhe muggavaṇṇasilāpatte suvaṇṇapaṭimā
viya nisinno divasabhāgaṁ vītināmetvā sāyaṇhasamaye paṇṇasālaṁ
pavisitvā vidalamañcakapasse 5- kaṭṭhattharikāya nipanno sarīraṁ

footnote: 1 chaßēéa. nirupabhogabhāvo 2 sī. aṅkusapacchitidaṇḍakādīni
footnote: 3 sī. khāribhāraṁ. evamuparipi 4 chaßēéa. dhīrapurisehi 5 ma. birala...

page number: 042

utuṁ gāhāpetvā balavapaccūsasamaye pabujjhitvā attano āgamanaṁ āvajjesi "sohaṁ
gharāvāse ādīnavaṁ disvā amitabhogaṁ anantayasaṁ pahāya araññaṁ pavisitvā
nekkhammagavesako 1- hutvā pabbajito, ito paṭṭhāya pamādacāraṁ carituṁ na vaṭṭati,
pavivekaṁ hi pahāya vicarantaṁ micchāvitakkamakkhikā khādanti, idāni mayā
pavivekamanubrūhituṁ vaṭṭati, ahaṁ hi gharāvāsapalibodhaṁ 2- disvā nikkhanto, ayañca
manāpā paṇṇasālā, beluvapakkavaṇṇā paribhaṇḍakatā bhūmi, rajatavaṇṇā setabhittiyo,
kapotapādavaṇṇaṁ paṇṇacchadanaṁ, vicittattharaṇavaṇṇo vidalamañcako, nivāsaphāsukaṁ vasanaṭṭhānaṁ,
na ito atirekatarā viya me gehasampadā paññāyatī"ti paṇṇasālāya dose vicinanto
aṭṭha dose passi. paṇṇasālāparibhogasmiṁ hi aṭṭha ādīnavā:- mahāsamārambhena 3-
dabbasambhāre samodhānetvā karaṇapariyesanabhāvo eko ādīnavo, tiṇapaṇṇamattikāsu
patitāsu tāsaṁ punappunaṁ ṭhapetabbatāya nibaddhaṁ paṭijagganabhāvo dutiyo, senāsanaṁ
nāma mahallakassa pāpuṇāti, avelāya vuṭṭhāpiyamānassa cittekaggatā na hotīti
uṭṭhāpanīyabhāvo tatiyo, sītuṇhapaṭighātena kāyassa sukhumālakaraṇabhāvo catuttho, gehaṁ
paviṭṭhena yaṅkiñci pāpaṁ kātuṁ sakkāti garahapaṭicchādanabhāvo pañcamo, "mayhaṁ
gehan"ti pariggahakaraṇabhāvo chaṭṭho, gehassa atthibhāvo nāmesa dutiyikavāso
viyāti sattamo, okāmaṅkuṇagharagolikādīnaṁ 4- sādhāraṇatāya bahusādhāraṇabhāvo aṭṭhamoti
ime aṭṭha ādīnave disvā mahāsatto paṇṇasālaṁ pajahi. tenāha "aṭṭhadosasamākiṇṇaṁ,
pajahiṁ paṇṇasālakan"ti.
upāgamiṁ rukkhamūlaṁ, guṇehi dasahupāgatanti channaṁ paṭikkhipitvā dasahi guṇehi
upetaṁ rukkhamūlaṁ upāgatosmīti vadati.
tatrime dasa guṇā:- appasārambhatā 5- eko guṇo, upagamanamattameva hi
tattha hotīti. appaṭijagganatā dutiyo, taṁ hi sammaṭṭhampi asammaṭṭhampi paribhogaphāsukaṁ
hotiyeva. anuṭṭhāpanīyabhāvo tatiyo, garahaṁ na paṭicchādeti, tattha hi pāpaṁ karonto

footnote: 1 sī. nekkhammaṁ gavesanto 2 cha. gharāvāsaṁ palibodhato, ma. gharāvāsapalibodhato ādīnavaṁ
footnote: 3 ma. mahāsambhārena 4 chaßēéa. ūkāmaṅgulagharagolikādīnaṁ, sī.
footnote: ūkāmaṅkuṇagharagolikādīnaṁ 5 cha. appasamārambhatā, ma. appasambhāratā

page number: 043

lajjatīti garahāya appaṭicchādanabhāvo catuttho, abbhokāsāvāso viya kāyaṁ na
santhambhetīti kāyassa asanthambhanabhāvo pañcamo, pariggahakaraṇābhāvo chaṭṭho,
gehālayapaṭikkhepo sattamo, bahusādhāraṇe gehe viya "paṭijaggissāmi naṁ, nikkhamathā"ti
nīharaṇābhāvo aṭṭhamo, vasantassa sappītikabhāvo navamo, rukkhamūlasenāsanassa
gatagataṭṭhāne sulabhatāya anapekkhabhāvo dasamoti, ime dasa guṇe disvā rukkhamūlaṁ
upāgatosmīti vadati.
imāni ettakāni kāraṇāni sallakkhetvā mahāsatto punadivase bhikkhāya
gāmaṁ pāvisi. athassa sampattagāme manussā mahantena ussāhena bhikkhaṁ adaṁsu. so
bhattakiccaṁ niṭṭhāpetvā assamaṁ āgamma nisīditvā cintesi "nāhaṁ `āhāraṁ na
labhāmī'ti pabbajitosmi, siniddhāhāro nāmesa mānamadapurisamade vaḍḍheti,
āhāramūlakassa ca dukkhassa anto natthi, yannūnāhaṁ vāpitaropitadhaññanibbattaṁ āhāraṁ
pajahitvā 1- niravasesato anekaguṇasampannaṁ pavattaphalamādiyinti
vāpitaropitadhaññanibbattaṁ āhāraṁ pajahitvā 1- pavattaphalabhojano 2-
bhaveyyan"ti. so tato paṭṭhāya tathā katvā ghaṭento vāyamanto
sattāhabbhantare aṭṭha samāpattiyo pañca ca abhiññāyo nibbattesi.
tena vuttaṁ:-
"vāpitaṁ ropitaṁ dhaññaṁ pajahiṁ niravasesato
anekaguṇasampannaṁ pavattaphalamādiyiṁ.
tatthappadhānaṁ padahiṁ nisajjaṭṭhānacaṅkame
abbhantaramhi sattāhe abhiññābala pāpuṇin"ti.
evaṁ me siddhipattassa vasībhūtassa sāsane
dīpaṅkaro nāma jino uppajji lokanāyako.
uppajjante ca jāyante bujjhante dhammadesane
caturo nimitte nādakkhiṁ 3- jhānaratisamappito.

footnote: 1-1 chaßēéa. ime pāṭhā na dissanti 2 sī. pavattaphalabhojī 3 chaßēéa. nāddasaṁ

page number: 044

paccantadesavisaye nimantetvā tathāgataṁ
tassa āgamanaṁ maggaṁ sodhenti tuṭṭhamānasā.
ahantena samayena nikkhamitvā sakassamā
dhunanto vākacīrāni gacchāmi ambare tadā.
vedajātaṁ janaṁ disvā tuṭṭhahaṭṭhaṁ pamoditaṁ
orohitvāna gaganā manusse pucchi tāvade.
tuṭṭhahaṭṭho pamudito vedajāto mahājano
kassa sodhiyate 1- maggo 2- añjasaṁ vaṭumāyanaṁ.
te me puṭṭhā viyākaṁsu 3- buddho loke anuttaro
dīpaṅkaro nāma jino uppajji lokanāyako
tassa sodhiyate maggo añjasaṁ vaṭumāyanaṁ.
buddhoti mama 4- sutvāna pīti uppajji tāvade
buddho buddhoti kathayanto somanassaṁ pavedayiṁ.
tattha ṭhatvā vicintesiṁ tuṭṭho saṁviggamānaso
idha bījāni ropissaṁ khaṇo ve mā upaccagā.
yadi buddhassa sodhetha ekokāsaṁ dadātha me
ahampi sodhayissāmi añjasaṁ vaṭumāyanaṁ.
adaṁsu te mamokāse 5- sodhetuṁ añjasaṁ tadā
buddho buddhoti cintento maggaṁ sodhemahantadā.
aniṭṭhite mamokāse dīpaṅkaro mahāmuni
catūhi satasahassehi chaḷabhiññehi tādihi
khīṇāsavehi vimalehi paṭipajji añjasaṁ jino.

footnote: 1 chaßēéa. sodhīyati 2 ka. maggaṁ 3 ka. byākariṁsu
footnote: 4 ka. nāmaṁ, chaßēéa. vacanaṁ 5 ka., chaßēéa., i. mamokāsaṁ

page number: 045

paccuggamanā vattanti vajjanti bheriyo bahū
āmoditā naramarū sādhukāraṁ pavattayuṁ.
devā manusse passanti 1- manussā passanti devatā 1-
ubhopi te pañjalikā anuyanti tathāgataṁ.
devā dibbehi turiyehi manussā mānussakehi 2- ca
ubhopi te vajjayantā anuyanti tathāgataṁ.
dibbaṁ mandāravaṁ pupphaṁ padumaṁ pārichattakaṁ
disodisaṁ okiranti 3- ākāse nabhagā 3- marū.
dibbaṁ candanacuṇṇañca varagandhañca kevalaṁ
disodisaṁ okiranti 4- ākāse nabhagā marū.
campakaṁ salaḷaṁ nīpaṁ nāgapunnāgaketakaṁ
disodisaṁ ukkhipanti bhūmitalagatā narā.
kese muñcitvāhaṁ tattha vākacīrañca cammakaṁ
kalale pattharitvāna avakujjo nipajjahaṁ.
akkamitvāna maṁ buddho saha sissehi gacchatu
mā naṁ kalalaṁ 5- akkamittha 6- hitāya me bhavissati.
paṭhaviyaṁ nipannassa evaṁ me āsi cetaso
icchamāno ahaṁ ajja kilese jhāpaye mama. 7-
kiṁ me aññātavesena dhammaṁ sacchikatenidha
sabbaññutaṁ pāpuṇitvā buddho hessaṁ sadevake.

footnote: 1-1 chaßēéa., i.,ka. manussāpi ca devatā
footnote: 2 cha. mānusehi 3-3 cha. ākāsanabhagatā. evamuparipi 4 ka. okkhipanti 5 ka., chaßēéa., i. kalale 6 sī. akkamittho
7 ka. ghātissāmahaṁ

page number: 046

kiṁ me ekena tiṇṇena purisena thāmadassinā
sabbaññutaṁ pāpuṇitvā santāressaṁ sadevake. 1-
iminā me adhikārena 2- katena purisuttame 2-
sabbaññutaṁ pāpuṇāmi 3- tāremi janataṁ bahuṁ.
saṁsārasotaṁ chinditvā viddhaṁsetvā tayo bhave
dhammanāvaṁ samāruyha santāressaṁ sadevake.
dīpaṅkaro lokavidū āhutīnaṁ paṭiggaho
ussīsake maṁ ṭhatvāna idaṁ vacanamabravi.
passatha imaṁ tāpasaṁ jaṭilaṁ uggatāpanaṁ
aparimeyye ito kappe buddho loke bhavissati.
ahu kapilavhayā rammā nikkhamitvā tathāgato
padhānaṁ padahitvāna katvā dukkarakārikaṁ.
ajapālarukkhamūlasmiṁ nisīditvā tathāgato
tattha pāyāsaṁ paggayha nerañjaramupehiti.
nerañjarāya tīramhi pāyāsaṁ ada so jino
paṭiyattavaramaggena bodhimūlamupehiti.
tato padakkhiṇaṁ katvā bodhimaṇḍaṁ anuttaraṁ 4-
assattharukkhamūlamhi 5- bujjhissati mahāyaso.
imassa janikā mātā māyā nāma bhavissati
pitā suddhodano nāma ayaṁ hessati gotamo.

footnote: 1 chaßēéa. sadevakaṁ. evamuparipi 2-2 ka. purisena thāmadassinā 3 ka.,chaßēéa. pāpuṇitvā
footnote: 4 cha. anuttaro 5 ka. assatthamūle sambuddho

page number: 047

anāsavā vītarāgā santacittā samāhitā
kolito upatisso ca aggā hessanti sāvakā
ānando nāmupaṭṭhāko upaṭṭhissatimaṁ jinaṁ.
khemā uppalavaṇṇā ca aggā hessanti sāvikā
anāsavā vītarāgā santacittā samāhitā
bodhi tassa bhagavato assatthoti pavuccati.
citto ca hatthāḷavako aggā hessantupaṭṭhakā
nandamātā ca uttarā aggā hessantupaṭṭhikā
1- āyu vassasataṁ tassa gotamassa yasassino. 1-
idaṁ sutvāna vacanaṁ asamassa mahesino
āmoditā naramarū buddhavījaṅkuro 2- ayaṁ.
ukkuṭṭhisaddā vattanti apphoṭenti hasanti ca
katañjalī namassanti dasasahassī sadevakā.
yadimassa lokanāthassa virajjhissāma sāsanaṁ
anāgatamhi addhāne hessāma sammukhā imaṁ.
yathā manussā nadiṁ tarantā paṭititthaṁ virajjhiya
heṭṭhā titthaṁ 3- gahetvāna uttaranti mahānadiṁ.
evameva mayaṁ sabbe yadi muñcāmimaṁ jinaṁ
anāgatamhi addhāne hessāma sammukhā imaṁ.
dīpaṅkaro lokavidū āhutīnaṁ paṭiggaho
mama kammaṁ pakittetvā dakkhiṇapādamuddhari.

footnote: 1-1 chaßēéa. ime pāṭhā na dissanti 2 chaßēéa. buddhabījaṁ kira 3 chaßēéa. titthe

page number: 048

ye tattha āsuṁ jinaputtā sabbe padakkhiṇamakaṁsu maṁ
1- narā nāgā ca gandhabbā 1- abhivādetvāna pakkamuṁ.
dassanaṁ me atikkante sasaṁghe lokanāyake
2- tuṭṭhahaṭṭhena cittena āsanā vuṭṭhahiṁ tadā. 2-
sukhena sukhito homi pāmojjena pamodito
pītiyā ca abhissanno pallaṅkaṁ ābhujiṁ tadā.
pallaṅkena nisīditvā evaṁ cintesahaṁ tadā
vasībhūto ahaṁ jhāne abhiññāpāramiṁ gato.
sahassiyamhi lokamhi 3- isayo natthi me samā
asamo iddhidhammesu alabhiṁ īdisaṁ sukhaṁ.
pallaṅkābhujane mayhaṁ dasasahassādhivāsino 4-
mahānādaṁ pavattesuṁ dhuvaṁ buddho bhavissasi.
yā pubbe bodhisattānaṁ pallaṅkavaramābhuje
nimittāni padissanti tāni ajja padissare.
sītaṁ byāpagataṁ 5- hoti uṇhañca upasammati
tāni ajja padissanti dhuvaṁ buddho bhavissasi.
dasasahassī lokadhātū nissaddā honti nirākulā
tāni ajja padissanti dhuvaṁ buddho bhavissasi.

footnote: 1-1 devā manussā asurā yakkhā (khu.buddha. 33/76/455)
footnote: 2-2 sayanā vuṭaṭhahitvāna pallaṅkaṁ ābhujiṁ tadā (khu.buddha. 33/77/455) 3 chaßēéa. dasasahassilokamhi 4 ka. dasasahassivāsino 5 chaßēéa. byapagataṁ

page number: 049

mahāvātā na vāyanti na sandanti savantiyo
tāni ajja padissanti dhuvaṁ buddho bhavissasi.
thalajā jalajā 1- pupphā sabbe pupphanti tāvade
tepajja pupphitā sabbe dhuvaṁ buddho bhavissasi.
latā vā yadi vā rukkhā phalabhārā 2- honti tāvade
tepajja phalitā sabbe dhuvaṁ buddho bhavissasi.
ākāsaṭṭhā ca bhummaṭṭhā ratanā jotanti tāvade
tepajja ratanā jotanti dhuvaṁ buddho bhavissasi.
mānussakā 3- ca dibbā ca turiyā vajjanti tāvade
tepajjubho abhiravanti dhuvaṁ buddho bhavissasi.
vicittapupphā gaganā abhivassanti tāvade
tepi ajja pavassanti dhuvaṁ buddho bhavissasi.
mahāsamuddo ābhujati dasasahassī pakampati
tepajjubho abhiravanti dhuvaṁ buddho bhavissasi.
nirayepi dasasahasse aggī nibbanti tāvade
tepajja nibbutā aggī dhuvaṁ buddho bhavissasi.
vimalo hoti suriyo sabbā dissanti tārakā
tepi ajja padissanti dhuvaṁ buddho bhavissasi.
anovuṭṭhena 4- udakaṁ mahiyā ubbhijji tāvade
taṁ pajjubbhijjate mahiyā dhuvaṁ buddho bhavissasi.

footnote: 1 chaßēéa., i. dakajā 2 ka. phaladharā 3 sī. mānusakā 4 chaßēéa. anovaṭṭhena

page number: 050

tārāgaṇā virocanti nakkhattā gaganamaṇḍale
visākhā candimāyuttā dhuvaṁ buddho bhavissasi.
bilāsayā darīsayā nikkhamanti sakāsayā
tepajja āsayā chuddhā 1- dhuvaṁ buddho bhavissasi.
na hoti arati sattānaṁ santuṭṭhā honti tāvade
tepajja sabbe santuṭṭhā dhuvaṁ buddho bhavissasi.
rogā tadūpasammanti jighacchā ca vinassati
tānipajja padissanti dhuvaṁ buddho bhavissasi.
rāgo tadā tanu hoti doso moho vinassati
tepajja vigatā sabbe dhuvaṁ buddho bhavissasi.
bhayaṁ tadā na bhavati ajjapetaṁ padissati
tena liṅgena jānāma dhuvaṁ buddho bhavissasi.
rajonuddhaṁsati uddhaṁ ajjapetaṁ padissati
tena liṅgena jānāma dhuvaṁ buddho bhavissasi.
aniṭṭhagandho pakkamati dibbagandho pavāyati
sopajja vāyati gandho dhuvaṁ buddho bhavissasi.
sabbe devā padissanti ṭhapayitvā arūpino
tepajja sabbe dissanti dhuvaṁ buddho bhavissasi.
yāvatā nirayā nāma sabbe dissanti tāvade
tepajja sabbe dissanti dhuvaṁ buddho bhavissasi.

footnote: 1 ka. vuṭṭhā

page number: 051

kuḍḍā 1- kavāṭā selā ca na hontāvaraṇā tadā
ākāsabhūtā tepajja dhuvaṁ buddho bhavissasi.
cuti ca upapatti ca khaṇe tasmiṁ na vijjati
tāni ajja padissanti dhuvaṁ buddho bhavissasi.
2- ime nimittā dissanti sambodhatthāya pāṇinaṁ 2-
daḷhaṁ paggaṇha viriyaṁ mā nivatta abhikkama
mayampetaṁ vijānāma dhuvaṁ buddho bhavissasi.
buddhassa vacanaṁ sutvā dasasahassīna cūbhayaṁ
tuṭṭhahaṭṭho pamudito evaṁ cintesahaṁ tadā.
advejjhavacanā buddhā amoghavacanā jinā
vitathaṁ natthi buddhānaṁ dhuvaṁ buddho bhavāmahaṁ.
yathā khittaṁ nabhe leḍḍu dhuvaṁ patati bhūmiyaṁ
tatheva buddhaseṭṭhānaṁ vacanaṁ dhuvasassataṁ.
yathāpi sabbasattānaṁ maraṇaṁ dhuvasassataṁ
tatheva buddhaseṭṭhānaṁ vacanaṁ dhuvasassataṁ.
yathā rattikkhaye patte suriyuggamanaṁ 3- dhuvaṁ
tatheva buddhaseṭṭhānaṁ vacanaṁ dhuvasassataṁ.
yathā nikkhantasayanassa sīhassa nadanaṁ dhuvaṁ
tatheva buddhaseṭṭhānaṁ vacanaṁ dhuvasassataṁ.
yathā āpannasattānaṁ bhāramoropanaṁ dhuvaṁ
tatheva buddhaseṭṭhānaṁ vacanaṁ dhuvasassataṁ.

footnote: 1 chaßēéa. kuṭṭā 2-2 chaßēéa. ime pāṭhā na dissanti 3 sī. suriyassuggamanaṁ

page number: 052

handa buddhakare dhamme vicināmi ito cito
uddhaṁ adho dasadisā yāvatā dhammadhātuyā.
vicinanto tadā dakkhiṁ paṭhamaṁ dānapāramiṁ
pubbakehi mahesīhi anuciṇṇaṁ mahāpathaṁ.
imaṁ tvaṁ paṭhamaṁ tāva daḷhaṁ katvā samādiya
dānapāramitaṁ gaccha yadi bodhiṁ pattumicchasi.
yathāpi kumbho sampuṇṇo yassa kassaci adhokato
vamatevudakaṁ nissesaṁ na tattha parirakkhati.
tatheva yācake disvā hīnamukkaṭṭhamajjhime
dadāhi dānaṁ nissesaṁ kumbho viya adhokato.
na hete ettakāyeva buddhadhammā bhavissare
aññepi vicinissāmi ye dhammā bodhipācanā.
vicinanto tadā dakkhiṁ dutiyaṁ sīlapāramiṁ
pubbakehi mahesīhi āsevitaṁ nisevitaṁ.
imaṁ tvaṁ dutiyaṁ tāva daḷhaṁ katvā samādiya
sīlapāramitaṁ gaccha yadi bodhiṁ pattumicchasi.
yathāpi cāmarī vālaṁ 1- kismiñci paṭilaggitaṁ
upeti maraṇaṁ tattha na vikopeti vāladhiṁ.
tatheva catūsu bhūmīsu sīlāni paripūraya
parirakkha sadā sīlaṁ cāmarī viya vāladhiṁ.

footnote: 1 chaßēéa. camarī vālaṁ, ka. cāmaribālaṁ

page number: 053

na hete ettakāyeva buddhadhammā bhavissare
aññepi vicinissāmi ye dhammā bodhipācanā.
vicinanto tadā dakkhiṁ tatiyaṁ nekkhammapāramiṁ
pubbakehi mahesīhi āsevitaṁ nisevitaṁ.
imaṁ tvaṁ tatiyaṁ tāva daḷhaṁ katvā samādiya
nekkhammapāramitaṁ 1- gaccha yadi bodhiṁ pattumicchasi.
yathā andughare puriso 2- cīravuttho dukkhaṭṭito 2-
na tattha rāgaṁ janeti muttiṁyeva gavesati.
tatheva tvaṁ sabbabhave passa andugharaṁ viya
nekkhammābhimukho hohi bhavato parimuttiyā.
na hete ettakāyeva buddhadhammā bhavissare
aññepi vicinissāmi ye dhammā bodhipācanā.
vicinanto tadā dakkhiṁ catutthaṁ paññāpāramiṁ
pubbakehi mahesīhi āsevitaṁ nisevitaṁ.
imaṁ tvaṁ catutthaṁ tāva daḷhaṁ katvā samādiya
paññāpāramitaṁ gaccha yadi bodhiṁ pattumicchasi.
yathāpi bhikkhu bhikkhanto hīnamukkaṭṭhamajjhime
kulāni na vivajjento evaṁ labhati yāpanaṁ.
tatheva tvaṁ sabbakālaṁ paripucchanto 3- budhaṁ janaṁ
paññāpāramitaṁ gantvā sambodhiṁ pāpuṇissasi.

footnote: 1 sī. nekkhammapāramiṁ 2-2 ka. cīravuṭṭho dukkhaṭṭhito 3 chaßēéa. paripucchaṁ

page number: 054

na hete ettakāyeva buddhadhammā bhavissare
aññepi vicinissāmi ye dhammā bodhipācanā.
vicinanto tadā dakkhiṁ pañcamaṁ viriyapāramiṁ
pubbakehi mahesīhi āsevitaṁ nisevitaṁ.
imaṁ tvaṁ pañcamaṁ tāva daḷhaṁ katvā samādiya
viriyapāramitaṁ gaccha yadi bodhiṁ pattumicchasi.
yathāpi sīho migarājā nisajjaṭṭhānacaṅkame
alīnaviriyo hoti paggahitamano sadā.
tatheva tvaṁ sabbabhave paggaṇha viriyaṁ daḷhaṁ
viriyapāramitaṁ gantvā sambodhiṁ pāpuṇissasi.
na hete ettakāyeva buddhadhammā bhavissare
aññepi vicinissāmi ye dhammā bodhipācanā.
vicinanto tadā dakkhiṁ chaṭṭhamaṁ khantipāramiṁ
pubbakehi mahesīhi āsevitaṁ nisevitaṁ.
imaṁ tvaṁ chaṭṭhamaṁ tāva daḷhaṁ katvā samādiya
tattha advejjhamānaso 1- sambodhiṁ pāpuṇissasi.
yathāpi paṭhavī nāma sucimpi asucimpi ca
sabbaṁ sahati nikkhepaṁ na karoti paṭighaddayaṁ. 2-
tatheva tvampi sabbesaṁ sammānāvamānakkhamo 3-
khantipāramitaṁ gantvā sambodhiṁ pāpuṇissasi.

footnote: 1 ka. advejjhapanaso 2 ka. paṭighadvayaṁ, chaßēéa. paṭighaṁ tayā 3 ma. sammānavimānakkhamo

page number: 055

na hete ettakāyeva buddhadhammā bhavissare
aññepi vicinissāmi ye dhammā bodhipācanā.
vicinanto tadā dakkhiṁ sattamaṁ saccapāramiṁ
pubbakehi mahesīhi āsevitaṁ nisevitaṁ.
imaṁ tvaṁ sattamaṁ tāva daḷhaṁ katvā samādiya
tattha advejjhavacano sambodhiṁ pāpuṇissasi.
yathāpi osadhī nāma tulābhūtā sadevake
samaye utuvasse vā na vokkamati 1- vīthito.
tatheva tvampi saccesu mā vokkamasi 2- vīthito
saccapāramitaṁ gantvā sambodhiṁ pāpuṇissasi.
na hete ettakāyeva buddhadhammā bhavissare
aññepi vicinissāmi ye dhammā bodhipācanā.
vicinanto tadā dakkhiṁ aṭṭhamaṁ adhiṭṭhānapāramiṁ
pubbakehi mahesīhi āsevitaṁ nisevitaṁ.
imaṁ tvaṁ aṭṭhamaṁ tāva daḷhaṁ katvā samādiya
tattha tvaṁ niccalo 3- hutvā sambodhiṁ pāpuṇissasi.
yathāpi pabbato selo acalo supatiṭṭhito
na kampati bhūsavātehi sakaṭṭhāneva tiṭṭhati.
tatheva tvampi adhiṭṭhāne sabbadā acalo bhava
adhiṭṭhānapāramitaṁ gantvā sambodhiṁ pāpuṇissasi.
na hete ettakāyeva buddhadhammā bhavissare
aññepi vicinissāmi ye dhammā bodhipācanā.

footnote: 1 sī. na okkamati 2 sī. mā okkami hi 3 ka., chaßēéa. acalo

page number: 056

vicinanto tadā dakkhiṁ navamaṁ mettāpāramiṁ
pubbakehi mahesīhi āsevitaṁ nisevitaṁ.
imaṁ tvaṁ navamaṁ tāva daḷhaṁ katvā samādiya
mettāya asamo hohi yadi bodhiṁ pattumicchasi.
yathāpi udakaṁ nāma kalyāṇe pāpake jane
samaṁ pharati sītena pavāheti rajomalaṁ.
1- tatheva tvaṁ ahite hite 1- samaṁ mettāya bhāvaya
mettāpāramitaṁ gantvā sambodhiṁ pāpuṇissasi.
na hete ettakāyeva buddhadhammā bhavissare
aññepi vicinissāmi ye dhammā bodhipācanā.
vicinanto tadā dakkhiṁ dasamaṁ upekkhāpāramiṁ
pubbakehi mahesīhi āsevitaṁ nisevitaṁ.
imaṁ tvaṁ dasamaṁ tāva daḷhaṁ katvā samādiya
tulābhūto daḷho hutvā sambodhiṁ pāpuṇissasi.
yathāpi paṭhavī nāma nikkhittaṁ asuciṁ suciṁ
upekkhati ubhopete kopānunayavajjitā.
tatheva tvampi sukhadukkhe tulābhūto sadā bhava
upekkhāpāramitaṁ gantvā sambodhiṁ pāpuṇissasi.
ettakāyeva te loke ye dhammā bodhipācanā
tatuddhaṁ 2- natthi aññatra daḷhaṁ tattha patiṭṭhahi. 3-

footnote: 1-1 chaßēéa. tatheva tvampi hitāhite 2 sī. taduddhaṁ 3 chaßēéa. patiṭṭhaha

page number: 057

ime dhamme sammasato sabhāvasarasalakkhaṇe
dhammatejena vasudhā dasasahassī pakampatha.
calatī ravatī paṭhavī 1- ucchuyyantaṁva pīḷitaṁ
telayantaṁ 2- yathā cakkaṁ evaṁ kampati medanī. 3-
4- saṁkhubhiṁsu samuddā ca girindo tattha onami
onamitvā sinerumhi hiṁhiṁsaddo pavattati. 4-
yāvatā parisā āsi buddhassa parivesane
pavedhamānā sā tattha mucchitā seti bhūmiyaṁ.
ghaṭānekasahassāni kumbhīnañca satā bahū
sañcuṇṇamathitā tattha aññamaññaṁ paghaṭṭitā. 5-
ubbhiggā tasitā bhītā bhantā byathitamānasā 6-
mahājanā samāgamma dīpaṅkaramupāgamuṁ.
kiṁ bhavissati lokassa kalyāṇamatha pāpakaṁ
sabbo upadduto 7- loko taṁ vinodehi cakkhuma.
tesaṁ tadā saññāpesi dīpaṅkaro mahāmuni
visaṭṭhā hotha mā bhātha imasmiṁ paṭhavikampane.
yamahaṁ ajja byākāsiṁ buddho loke bhavissati
eso sammasati dhammaṁ pubbakaṁ jinasevitaṁ.
tassa sammasato dhammaṁ buddhabhūmiṁ asesato
tenāyaṁ kampitā paṭhavī dasasahassī sadevake.

footnote: 1 chaßēéa. calatā ravati pathavī 2 chaßēéa. telayante 3 cha. medinī
footnote: 4-4 chaßēéa. ime pāṭhā na dissanti 5 sī. aññamaññūpaghaṭṭitā 6 ka. byaṭṭhitamānasā, ma. byadhitamānasā 7 ka. upaddavo

page number: 058

buddhassa vacanaṁ sutvā mano nibbāyi tāvade
sabbe maṁ upasaṅkamma punāpi abhivandisuṁ. 1-
samādayitvā buddhaguṇaṁ daḷhaṁ katvāna mānasaṁ
dīpaṅkaraṁ namassitvā āsanā vuṭṭhahiṁ tadā.
dibbaṁ mānussikaṁ 2- pupphaṁ devā mānusakā ubho
samokiranti pupphehi vuṭṭhahantassa āsanā.
vedayanti ca te sotthiṁ devā mānusakā ubho
mahantaṁ patthitaṁ tuyhaṁ taṁ labhassu yathicchitaṁ.
sabbītiyo vivajjantu soko rogo vivajjatu 3-
mā te bhavatvantarāyo 4- phussa khippaṁ bodhimuttamaṁ.
yathāpi samaye sampatte pupphanti pupphino dumā
tatheva tvaṁ mahāvīra buddhañāṇena pupphasi. 5-
yathā ye keci sambuddhā pūrayuṁ dasapāramī
tatheva tvaṁ mahāvīra pūrehi dasapāramī.
yathā ye keci sambuddhā bodhimaṇḍamhi bujjhare
tatheva tvaṁ mahāvīra bujjhassu jinabodhiyaṁ.
yathā ye keci sambuddhā dhammacakkaṁ pavattayuṁ
tatheva tvaṁ mahāvīra dhammacakkaṁ pavattaya. 6-
puṇṇamāyaṁ 7- yathā cando parisuddho virocati
tatheva tvaṁ puṇṇamano viroca dasasahassiyaṁ.

footnote: 1 sī. abhivādayuṁ 2 chaßēéa. mānusakaṁ 3 chaßēéa. vinassatu
footnote: 4 chaßēéa. bhavantvantarāyā 5 chaßēéa. pupphasu 6 ma. pavattasu
footnote: 7 chaßēéa. puṇṇamāye

page number: 059

rāhumutto yathā suriyo tāpena atirocati
tatheva lokā muñcitvā viroca siriyā tuvaṁ.
yathā yā kāci nadiyo osaranti mahodadhiṁ
evaṁ sadevakā lokā osarantu tavantike.
tehi thutippasattho 1- so dasa dhamme samādiya
te dhamme paripūrento pavanaṁ pāvisī tadā.
sumedhakathā niṭṭhitā.
tadā te bhojayitvāna sasaṁghaṁ lokanāyakaṁ
upagañchuṁ 2- saraṇaṁ tassa dīpaṅkarassa satthuno.
saraṇāgamane kañci nivesesi tathāgato
kañci pañcasu sīlesu sīle dasavidhe paraṁ. 3-
kassaci deti sāmaññaṁ caturo phalamuttame
kassaci asame dhamme deti so paṭisambhidā.
kassaci varasamāpattiyo aṭṭha deti narāsabho
tisso kassaci vijjāyo chaḷabhiññā pavecchati.
tena yogena janakāyaṁ ovadati mahāmuni
tena vitthāritaṁ 4- āsi lokanāthassa sāsanaṁ.
mahāhanusabhakkhandho dīpaṅkarassa nāmako
bahū jane tārayati parimoceti duggatiṁ.

footnote: 1 chaßēéa. thutappasattho 2 chaßēéa. upagacchuṁ
footnote: 3 ka. varaṁ 4 cha. vitthārikaṁ. evamuparipi

page number: 060

bodhaneyyajanaṁ disvā satasahassepi yojane
khaṇena upagantvāna bodheti taṁ mahāmuni.
paṭhamābhisamaye buddho koṭisatamabodhayi
dutiyābhisamaye nātho navutikoṭimabodhayi. 1-
yadā ca devabhavanamhi buddho dhammamadesayi
navutikoṭisahassānaṁ tatiyābhisamayo ahu.
sannipātā tayo āsuṁ dīpaṅkarassa satthuno
koṭisatasahassānaṁ paṭhamo āsi samāgamo.
puna nāradakūṭamhi pavivekagate jine
khīṇāsavā vītamalā samiṁsu satakoṭiyo.
yamhi kāle 2- mahāvīro sudassanasiluccaye
navutikoṭisahassehi pavāresi mahāmuni. 3-
ahantena samayena jaṭilo uggatāpano
antalikkhamhi caraṇo pañcābhiññāsu pāragū.
dasavīsasahassānaṁ dhammābhisamayo ahu
ekadvinnaṁ abhisamayo 4- gaṇanāto asaṅkhiyo. 5-
vitthāritaṁ bahujaññaṁ iddhaṁ phītaṁ ahū tadā
dīpaṅkarassa bhagavato sāsanaṁ suvisodhitaṁ.
cattāri satasahassāni chaḷabhiññā mahiddhikā
dīpaṅkaraṁ lokaviduṁ parivārenti sabbadā.

footnote: 1 ka. satasahasasaṁ abodhayi 2 ka.,sī. yadā vasi 3 ka.,sī. tadā muni
footnote: 4 chaßēéa. abhisamayā 5 chaßēéa. asaṅkhiyā

page number: 061

ye keci tena samayena jahanti mānusambhavaṁ
appattamānasā sekhā garahitā bhavanti te.
supupphitaṁ pāvacanaṁ arahantehi tādihi
khīṇāsavehi vimalehi upasobhati sadevake.
nagaraṁ rammavatī nāma sudevo nāma khattiyo
sumedhā nāma janikā dīpaṅkarassa satthuno.
sumaṅgalo ca tisso ca ahesuṁ aggasāvakā
sāgato 1- nāmupaṭṭhāko dīpaṅkarassa satthuno.
nandā ceva sunandā ca ahesuṁ aggasāvikā
bodhi tassa bhagavato pipphalīti pavuccati.
asītihatthaṁ ubbedho dīpaṅkaramahāmuni
sobhati dīparukkhova sālarājāva pupphito
pabhā vidhāvati tassa samantā dvādasayojane.
satasahassavassāni āyu tassa mahesino
tāvatā tiṭṭhamāno so tāresi janataṁ bahuṁ.
jotayitvāna saddhammaṁ santāretvā mahājanaṁ
jaletvā aggikkhandhova nibbuto so sasāvako.
sā ca iddhi so ca yaso tāni ca pādesu cakkaratanāni
sabbaṁ samantarahitaṁ 2- nanu rittā sabbasaṅkhārāti.
dīpaṅkaravatthukā paṭhamā

footnote: 1 ma. sobhito 2 chaßēéa. tamantarahitaṁ

page number: 062

dīpaṅkarassa pana bhagavato aparabhāge ekaṁ asaṅkheyyaṁ atikkamitvā koṇḍañño
nāma satthā udapādi. tassāpi tayo sāvakasannipātā ahesuṁ. paṭhamasannipāte
koṭisatasahassaṁ, dutiye koṭisahassaṁ, tatiye navutikoṭiyo.
tadā bodhisatto vijitāvī nāma cakkavatti hutvā koṭisatasahassasaṅkhayassa 1-
buddhappamukhassa bhikkhusaṁghassa mahādānaṁ adāsi. satthā bodhisattaṁ "buddho bhavissatī"ti
byākaritvā dhammaṁ desesi. so satthu dhammakathaṁ sutvā rajjaṁ niyyādetvā pabbaji.
so tīṇi piṭakāni uggahetvā aṭṭha samāpattiyo pañca ca abhiññāyo uppādetvā
aparihīnajjhāno brahmaloke nibbatti. koṇḍaññabuddhassa pana rammavatī
nāma nagaraṁ, sunando nāma khattiyo pitā, sujātā nāma mātā, bhaddo ca
subhaddo ca dve aggasāvakā, anuruddho nāmupaṭṭhāko, tissā ca upatissā ca
dve aggasāvikā, sālakalyāṇī nāma bodhi, aṭṭhāsītihatthubbedhaṁ sarīraṁ,
vassasatasahassaṁ āyuppamāṇaṁ ahosi.
tassa aparabhāge ekaṁ asaṅkheyyaṁ atikkamitvā ekasmiṁyeva kappe cattāro
buddhā nibbattiṁsu maṅgalo sumano revato sobhitoti. maṅgalassa pana bhagavato
tīsu sāvakasannipātesu paṭhamasannipāte koṭisatasahassabhikkhū ahesuṁ. dutiye koṭisahassaṁ.
tatiye navutikoṭiyo. vemātikabhātā kirassa 2- ānandakumāro nāma navutikoṭisaṅkhyāya
parisāya saddhiṁ dhammassavanatthāya satthu santikaṁ agamāsi, satthā tassa anupubbikathaṁ
kathesi. so saddhiṁ parisāya saha paṭisambhidāhi arahattaṁ pāpuṇi. satthā tesaṁ kulaputtānaṁ
pubbacaritaṁ 3- olokento iddhimayapattacīvarassa upanissayaṁ disvā dakkhiṇahatthaṁ
pasāretvā "etha bhikkhavo"ti āha. sabbe taṁkhaṇaññeva iddhimayapattacīvaradharā
saṭṭhīvassikatthero 4- viya ākappasampannā hutvā satthāraṁ vanditvā parivārayiṁsu.
ayamassa tatiyo sāvakasannipāto ahosi.
yathā pana aññesaṁ buddhānaṁ samantā asītihatthappamāṇāyeva sarīrappabhā
ahosi, 5- na evaṁ tassa. tassa pana bhagavato sarīrappabhā niccakālaṁ dasasahassilokadhātuṁ

footnote: 1 chaßēéa. koṭisatasahassasaṅkhassa 2 cha. panassa 3 chaßēéa. pubbacariyakaṁ
footnote: 4 chaßēéa. saṭaṭhivassikattherā, sī. saṭṭhivassatherā 5 chaßēéa. hoti

page number: 063

pharitvā aṭṭhāsi. rukkhapaṭhavīpabbatasamuddādayo antamaso ukkhaliyādīni upādāya
suvaṇṇapaṭapariyonaddhā viya ahesuṁ. āyuppamāṇaṁ panassa navutivassasahassāni ahesuṁ. 1-
ettakaṁ kālaṁ candimasuriyādayo attano pabhāya virocituṁ nāsakkhiṁsu, rattindivap-
paricchedo na paññāyittha. divā suriyālokena viya sattā niccaṁ buddhālokeneva
vicariṁsu. sāyaṁ pupphitānaṁ kusumānaṁ pāto ravanasakuṇānañca 2- vasena loko
rattindivapparicchedaṁ sallakkhesi. kiṁ pana aññesaṁ buddhānaṁ ayamānubhāvo natthīti?
no natthīti. tepi hi ākaṅkhamānā dasasahassilokadhātuṁ tato vā bhiyyo ābhāya phareyyuṁ.
maṅgalassa pana bhagavato pubbapaṭṭhanāvasena aññesaṁ byāmappabhā viya sarīrappabhā
niccameva dasasahassilokadhātuṁ pharitvā aṭṭhāsi.
so kira bodhisattacariyakāle vessantarasadise attabhāve ṭhito saputtadāro
vaṅkaṭapabbatasadise 3- pabbate vasi. atheko kharadāṭhiko nāma yakkho mahāpurisassa
dānajjhāsayataṁ sutvā brāhmaṇavaṇṇena upasaṅkamitvā mahāsattaṁ dve dārake yāci.
mahāsatto "dadāmi brāhmaṇassa puttake"ti haṭṭhapahaṭṭho udakapariyantaṁ paṭhaviṁ
kampetvā 4- dve dārake adāsi. yakkho caṅkamanakoṭiyaṁ ālambanaphalakaṁ nissāya ṭhatvā
passantasseva mahāsattassa mūlakalāpaṁ 5- viya dve dārake khādi. mahāpurisassa yakkhaṁ
oloketvā mukhe vivaṭamatte aggijālaṁ viya lohitadhāraṁ ugghiramānaṁ tassa mukhaṁ
disvāpi kesaggamattampi domanassaṁ na uppajji, "sudinnaṁ vata me dānan"ti
cintayato panassa sarīre mahantaṁ pītisomanassaṁ udapādi. so "imassa me nissandena
anāgate iminā nīhārena sarīrato rasmiyo nikkhamantū"ti paṭṭhanamakāsi. tassa taṁ
nissāya buddhabhūtassa sarīrato rasmiyo nikkhamitvā ettakaṁ ṭhānaṁ phariṁsu.
aparampissa pubbacaritaṁ atthi. so kira bodhisattakāle ekassa buddhassa cetiyaṁ
disvā "imassa buddhassa mayā jīvitaṁ pariccajituṁ vaṭṭatī"ti daṇḍakadīpikāveṭhananiyāmena
sakalasarīraṁ veṭhāpetvā ratanamattamakuṭasatasahassaghaṭikaṁ 6- suvaṇṇapātiṁ sappissa pūrāpetvā

footnote: 1 chaßēéa. ahosi 2 chaßēéa. ravanakasakuṇānañca, sī. ravanasakuṇādīnañca
footnote: 3 chaßēéa. vaṅkapabbatasadise 4 chaßēéa. kampento
footnote: 5 cha. muḷālakalāpaṁ 6 chaßēéa. ratanamattamakulaṁ satasahassagghanikaṁ

page number: 064

tattha sahassavaṭṭiyo jālāpetvā taṁ sīsenādāya sakalasarīraṁ jālāpetvā cetiyaṁ padakkhiṇaṁ
karonto sakalarattiṁ vītināmesi. evaṁ yāva aruṇuggamanā vāyamantassapissa
lomakūpamattampi usumaṁ na gaṇhi, padumagabbhapaviṭṭhakālo viya ahosi. dhammo hi nāmesa
attānaṁ rakkhantaṁ rakkhati. tenāha bhagavā:-
dhammo have rakkhati dhammacāriṁ
dhammo suciṇṇo sukhamāvahāti
esānisaṁso dhamme suciṇṇe
na duggatiṁ gacchati dhammacārīti. 1-
imassāpi kammassa nissandena tassa bhagavato sarīrobhāso dasasahassilokadhātuṁ
pharitvā aṭṭhāsi.
tadā amhākaṁ bodhisatto suruci nāma brāhmaṇo hutvā "satthāraṁ nimantessāmī"ti
upasaṅkamitvā madhuradhammakathaṁ sutvā "sve mayhaṁ bhikkhaṁ gaṇhatha bhante"ti
āha. brāhmaṇa kittakehi te bhikkhūhi atthoti, kittakā pana vo bhante parivārā
bhikkhūti. tadā satthu paṭhamasannipātoyeva hoti. tasmā "koṭisatasahassan"ti āha.
"bhante sabbehipi saddhiṁ mayhaṁ bhikkhaṁ gaṇhathā"ti āha. satthā adhivāsesi. brāhmaṇo
svātanāya nimantetvā gehaṁ gacchanto cintesi "ahaṁ ettakānaṁ bhikkhūnaṁ
yāgubhattavatthādīni dātuṁ no na sakkomi, nisīdanaṭṭhānaṁ pana kathaṁ bhavissatī"ti. tassa sā
cintā caturāsītiyojanasahassamatthake ṭhitassa devarañño paṇḍukambalasilāsanassa
uṇhabhāvaṁ janeti. 2- sakko "ko nu kho maṁ imamhā ṭhānā cāvetukāmo"ti
dibbacakkhunā olokento mahāpurisaṁ disvā "ayaṁ surucibrāhmaṇo buddhappamukhaṁ
bhikkhusaṁghaṁ nimantetvā nisīdanatthāya cintesi, mayāpi tattha gantvā puññakoṭṭhāsaṁ
gahetuṁ vaṭṭatī"ti vaḍḍhakivaṇṇaṁ nimminitvā vāsīpharasuhattho mahāpurisassa purato
pāturahosi. so "atthi nu kho kassaci bhatiyā kattabbakiccan"ti āha. mahāpuriso
taṁ disvā "kiṁ kammaṁ karissasī"ti āha. mama ajānanasippaṁ nāma natthi, gehaṁ vā

footnote: 1 khuṭhera. 26/303/318, khu.jā. 27/102/226, 27/385/378 2 chaßēéa. janesi

page number: 065

maṇḍapaṁ vā yo yaṁ kāreti, tassa taṁ kātuṁ jānāmīti. tenahi mayhaṁ kammaṁ atthīti.
kiṁ pana te ayyāti. svātanāya me koṭisatasahassabhikkhū nimantitā, tesaṁ nisīdanaṭṭhānaṁ
maṇḍapaṁ 1- karissasīti. ahaṁ nāma kareyyaṁ, sace me bhatiṁ dātuṁ sakkhissathāti.
sakkhissāmi tātāti. "sādhu karissāmī"ti gantvā ekaṁ padesaṁ olokesi.
dvādasaterasayojanappamāṇo padeso kasiṇamaṇḍalaṁ viya samatalo ahosi. so
"ettake ṭhāne sattaratanamayo maṇḍapo uṭṭhahatū"ti cintetvā olokesi. tāvadeva
paṭhaviṁ bhinditvā maṇḍapo uṭṭhahi. tassa sovaṇṇamayesu thambhesu rajatamayā ghaṭikā 2-
ahesuṁ, rajatamayesu thambhesu sovaṇṇamayā, maṇimayesu pabāḷamayā ghaṭikā, pabāḷathambhesu
maṇimayā, sattaratanamayesu sattaratanamayā ghaṭikā ahesuṁ. tato "maṇḍapassa antarantare 3-
kiṅkiṇikajālaṁ olambatū"ti olokesi. saha olokaneneva kiṅkiṇikajālaṁ olambi,
yassa mandavāteritassa pañcaṅgikasseva turiyassa madhurasaddo niccharati. 4-
dibbasaṅgītivattanakālo viya ahosi. "antarantarā gandhadāmamālādāmāni olambantū"ti
cintesi. tāvadeva dāmāni olambiṁsu. "koṭisatasahassasaṅkhyānaṁ bhikkhūnaṁ āsanāni ca
ādhārakāni ca paṭhaviṁ bhinditvā uṭṭhahantū"ti cintesi. tāvadeva uṭṭhahiṁsu. "koṇe
koṇe 5- ekekā udakacāṭiyo uṭṭhahantū"ti cintesi, tāvadeva udakacāṭiyopi
uṭṭhahiṁsu. sakko ettakaṁ māpetvā brāhmaṇassa santikaṁ gantvā "ehi
brāhmaṇa 6- tava maṇḍapaṁ oloketvā mayhaṁ bhatiṁ dehī"ti āha. mahāpuriso gantvā
maṇḍapaṁ olokesi. olokentassevassa sakalasarīraṁ pañcavaṇṇāya pītiyā nirantaraṁ phuṭṭhaṁ
ahosi, athassa maṇḍapaṁ oloketvā etadahosi "nāyaṁ maṇḍapo manussabhūtena
kato, mayhaṁ pana ajjhāsayaguṇaṁ āgamma addhā sakkassa bhavanaṁ uṇhamahosi, tato sakkena
devaraññā ayaṁ maṇḍapo kārito bhavissatī"ti. "na kho pana me yuttaṁ evarūpe
maṇḍape ekadivasaṁyeva dānaṁ dātuṁ, sattāhaṁ dassāmī"ti cintesi.
bāhirakadānaṁ hi kittakampi 7- samānaṁ bodhisattānaṁ tuṭṭhiṁ kātuṁ na sakkoti.
alaṅkatasīsaṁ pana chinditvā añjitākkhīni uppāṭetvā hadayamaṁsaṁ ubbattetvā 8-

footnote: 1 chaßēéa. nisīdanamaṇḍapaṁ 2 chaßēéa. ghaṭakā. evamuparipi 3 ka., ma. antantena
footnote: 4 chaßēéa. niggacchati 5 ma. koṇesu koṇesu 6 chaßēéa. ayya
footnote: 7 chaßēéa. tattakampi 8 chaßēéa. hadayamaṁsaṁ vā uppāṭetvā

page number: 066

dinnakāle bodhisattānaṁ cāgaṁ nissāya tuṭṭhi nāma hoti. amhākampi hi bodhisattassa
sīvirājajātake devasikaṁ pañcasatasahassakahāpaṇāni vissajjetvā catūsu nagaradvāresu majjhe
nagare ca dānaṁ 1- dentassa taṁ dānacāgaṁ 1- tuṭṭhiṁ uppādetuṁ nāsakkhi. yadā
panassa brāhmaṇavaṇṇena āgantvā sakko devarājā akkhīni yāci, tadā tāni
uppāṭetvā dadamānasseva hāso uppajji, kesaggamattaṁ cittassa aññathattaṁ nāhosi.
evaṁ dānaṁ nissāya bodhisattānaṁ titti nāma natthi. tasmā sopi mahāpuriso
"sattāhaṁ mayā koṭisatasahassasaṅkhyānaṁ bhikkhūnaṁ dānaṁ dātuṁ vaṭṭatī"ti cintetvā
tasmiṁ maṇḍape buddhappamukhaṁ bhikkhusaṁghaṁ nisīdāpetvā sattāhaṁ gavapānaṁ nāma adāsi.
gavapānanti mahante mahante kolumbe 2- khīrassa pūretvā uddhanesu āropetvā
ghanapākapakke khīre thoke taṇḍule pakkhipitvā pakkamadhusakkaracuṇṇasappīhi abhisaṅkhataṁ
bhojanaṁ vuccati. manussāyeva pana parivisituṁ nāsakkhiṁsu, devāpi ekantarikā hutvā
parivisiṁsu. dvādasaterasayojanappamāṇaṁ ṭhānaṁ bhikkhū gaṇhituṁ nappahotiyeva. te pana bhikkhū
attano ānubhāvena nisīdiṁsu. pariyosānadivase sabbesaṁ bhikkhūnaṁ pattāni dhovāpetvā
bhesajjatthāya sappinavanītatelamadhuphāṇitānaṁ pūretvā ticīvarehi saddhiṁ adāsi.
saṁghanavakabhikkhunā laddhacīvarasāṭakā satasahassagghanikā ahesuṁ. satthā anumodanaṁ karonto
"ayaṁ puriso evarūpaṁ mahādānaṁ adāsi, ko nu kho bhavissatī"ti upadhārento
"anāgate kappasatasahassādhikānaṁ dvinnaṁ asaṅkheyyānaṁ matthake gotamo nāma buddho
bhavissatī"ti disvā mahāpurisaṁ āmantetvā "tvaṁ ettakaṁ nāma kālaṁ atikkamitvā
gotamo nāma buddho bhavissasī"ti byākāsi.
mahāpuriso byākaraṇaṁ sutvā "ahaṁ kira buddho bhavissāmi, ko me
gharāvāsena attho, pabbajissāmī"ti cintetvā tathārūpaṁ sampattiṁ kheḷapiṇḍaṁ viya
pahāya satthu santike pabbaji. pabbajitvā ca buddhavacanaṁ uggaṇhitvā
abhiññā ca samāpattiyo ca nibbattetvā āyūhapariyosāne 3- brahmaloke nibbatti.

footnote: 1-1 chaßēéa. dadantassa taṁ dānaṁ 2 chaßēéa. kolambe 3 cha. āyupariyosāne

page number: 067

maṅgalassa pana bhagavato nagaraṁ uttaraṁ nāma ahosi, pitāpi uttaro nāma
khattiyo, mātāpi uttarā nāma, sudevo ca dhammaseno ca dve aggasāvakā,
pālito nāmupaṭṭhāko, sīvalī 1- ca asokā ca dve aggasāvikā, nāgarukkho bodhi,
aṭṭhāsītihatthubbedhaṁ sarīraṁ ahosi. navutivassasahassāni ṭhatvā parinibbute pana tasmiṁ
ekappahāreneva dasasahassacakkavāḷāni ekandhakārāni ahesuṁ. sabbesu cakkavāḷesu
manussānaṁ mahantaṁ ārodanaparidevanaṁ ahosi.
evaṁ dasasahassilokadhātuṁ andhakāraṁ katvā parinibbutassa tassa bhagavato aparabhāge
sumano nāma satthā udapādi. tassāpi tayo sāvakasannipātā. paṭhamasannipāte
koṭisatasahassabhikkhū ahesuṁ. dutiye kāñcanapabbatamhi 2- navutikoṭisatasahassāni, 3-
tatiye asītikoṭisatasahassāni. tadā bodhisatto 4- atulo nāma nāgarājā ahosi mahiddhiko
mahānubhāvo, so "buddho uppanno"ti sutvā ñātisaṅghaparivuto nāgabhavanā
nikkhamitvā koṭisatasahassabhikkhuparivārassa tassa bhagavato dibbaturiyehi upahāraṁ
kārāpetvā mahādānaṁ pavattetvā paccekaṁ dussayugāni datvā saraṇesu patiṭṭhāsi.
sopi naṁ satthā "anāgate buddho bhavissasī"ti byākāsi.
tassa bhagavato nagaraṁ mekhalaṁ nāma ahosi, sudatto nāma rājā pitā, sirimā
nāma mātā, saraṇo ca bhāvitatto ca dve aggasāvakā, udeno nāmupaṭṭhāko,
sonā ca upasonā ca dve aggasāvikā, nāgarukkhova bodhi, navutihatthubbedhaṁ sarīraṁ,
navutiyeva vassasahassāni āyuppamāṇaṁ ahosi.
tassa aparabhāge revato nāma satthā udapādi. tassāpi tayo sāvakasannipātā
ahesuṁ, paṭhamasannipāte gaṇanā nāma natthi, dutiye koṭisatasahassabhikkhū ahesuṁ,
tathā tatiye. tadā bodhisatto atidevo nāma brāhmaṇo hutvā satthu dhammadesanaṁ
sutvā saraṇesu patiṭṭhāya sirasi añjaliṁ patiṭṭhapetvā tassa satthuno kilesappahāne
vaṇṇaṁ vatvā uttarāsaṅgena pūjaṁ akāsi. sopi naṁ "buddho bhavissasī"ti byākāsi.
tassa pana bhagavato nagaraṁ sudhaññavatī nāma ahosi, pitā vipulo nāma
khattiyo, mātā vipulā nāma, varuṇo ca brahmadevo ca dve aggasāvakā,

footnote: 1 chaßēéa. sīvalā 2 chaßēéa. kañcanapabbatamhi
footnote: 3 chaßēéa. navutikoṭisahassāni 4 chaßēéa. mahāsatto

page number: 068

sambhavo nāmupaṭṭhāko, bhaddā ca subhaddā ca dve aggasāvikā, nāgarukkho bodhi,
asītihatthubbedhaṁ sarīraṁ ahosi, āyu saṭṭhivassasahassānīti.
tassa aparabhāge sobhito nāma satthā udapādi. tassāpi tayo sāvakasannipātā.
paṭhamasannipāte koṭisatabhikkhū ahesuṁ, dutiye navutikoṭiyo, tatiye asītikoṭiyo. tadā
bodhisatto ajito nāma brāhmaṇo hutvā satthu dhammadesanaṁ sutvā saraṇesu
patiṭṭhāya buddhappamukhassa bhikkhusaṁghassa mahādānaṁ adāsi. sopi naṁ "buddho
bhavissasī"ti byākāsi.
tassa pana bhagavato nagaraṁ sudhammaṁ nāma ahosi, pitā sudhammo nāma rājā,
mātā sudhammā nāma, asamo ca sunetto ca dve aggasāvakā, anomo nāmupaṭṭhāko,
nakulā ca sujātā ca dve aggasāvikā, nāgarukkho bodhi, aṭṭhapaṇṇāsahatthubbedhaṁ
sarīraṁ ahosi, navutivassasahassāni āyuppamāṇanti.
tassa aparabhāge ekaṁ asaṅkheyyaṁ atikkamitvā ekasmiṁ kappe tayo buddhā
nibbattiṁsu anomadassī padumo nāradoti. anomadassissa pana bhagavato tayo
sāvakasannipātā, paṭhame aṭṭha bhikkhusatasahassāni ahesuṁ, dutiye satta, tatiye cha. tadā
bodhisatto eko yakkhasenāpati ahosi mahiddhiko mahānubhāvo anekakoṭisatasahassānaṁ
yakkhānaṁ adhipati. so "buddho uppanno"ti sutvā āgantvā buddhappamukhassa
bhikkhusaṁghassa mahādānaṁ adāsi. satthāpi naṁ "anāgate buddho bhavissasī"ti byākāsi.
anomadassissa pana bhagavato nagaraṁ candavatī nāma ahosi, yasavā nāma rājā
pitā, yasodharā nāma mātā, nisabho ca anomo ca dve aggasāvakā, varuṇo
nāmupaṭṭhāko, sundarī ca sumanā ca dve aggasāvikā, ajjunarukkho bodhi,
aṭṭhapaṇṇāsahatthubbedhaṁ sarīraṁ ahosi, vassasatasahassaṁ āyūti.
tassa aparabhāge padumo nāma satthā udapādi. tassāpi tayo
sāvakasannipātā, paṭhamasannipāte koṭisatasahassabhikkhū ahesuṁ, dutiye
tīṇi satasahassāni, tatiye agāmake araññe mahāvanasaṇḍavāsīnaṁ bhikkhūnaṁ
dve satasahassāni. 1- tadā tathāgate tasmiṁyeva vanasaṇḍe

footnote: 1 ka. sahassāni

page number: 069

vasante bodhisatto sīho hutvā satthāraṁ nirodhasamāpattiṁ samāpannaṁ disvā pasannacitto
vanditvā padakkhiṇaṁ katvā pītisomanassajāto tikkhattuṁ sīhanādaṁ naditvā sattāhaṁ
buddhārammaṇaṁ pītiṁ avijahitvā pītisukheneva gocarāya apakkamitvā jīvitapariccāgaṁ
katvā payirupāsamāno aṭṭhāsi. satthā sattāhaccayena nirodhā vuṭṭhito sīhaṁ
oloketvā "bhikkhusaṁghepi cittaṁ pasādetvā saṁghaṁ vandissatī"ti "bhikkhusaṁgho
āgacchatū"ti cintesi. bhikkhū tāvadeva āgamiṁsu. sīho saṁghe cittaṁ pasādesi. 1-
satthā tassamānasaṁ oloketvā "anāgate buddho bhavissasī"ti byākāsi.
padumassa pana bhagavato campakaṁ nāma nagaraṁ ahosi, asamo nāma rājā
pitā, mātāpi asamā nāma, sālo ca upasālo ca dve aggasāvakā, varuṇo
nāmupaṭṭhāko, rāmā ca surāmā ca dve aggasāvikā, soṇarukkho bodhi,
aṭṭhapaṇṇāsahatthubbedhaṁ sarīraṁ ahosi, āyu vassasatasahassānīti.
tassa aparabhāge nārado nāma satthā udapādi. tassāpi tayo sāvakasannipātā,
paṭhamasannipāte koṭisatasahassabhikkhū ahesuṁ, dutiye navutikoṭisatasahassāni, tatiye
asītikoṭisatasahassāni. tadā bodhisatto isipabbajjaṁ pabbajitvā pañcasu abhiññāsu
aṭṭhasu ca samāpattīsu ciṇṇavasī hutvā buddhappamukhassa bhikkhusaṁghassa mahādānaṁ datvā
lohitacandanena pūjaṁ akāsi, sopi naṁ "anāgate buddho bhavissasī"ti byākāsi.
tassa pana bhagavato dhaññavatī nāma nagaraṁ ahosi, sudevo nāma khattiyo
pitā, anomā nāma mātā, bhaddasālo ca jitamitto ca dve aggasāvakā,
vāsiṭṭho nāmupaṭṭhāko, uttarā ca phagganī 2- ca dve aggasāvikā, mahāsoṇarukkho
nāma bodhi, sarīraṁ aṭṭhāsītihatthubbedhaṁ ahosi, navutivassasahassāni āyūti.
nāradassa buddhassa aparabhāge ekaṁ asaṅkheyyaṁ atikkamitvā ito
kappasatasahassamatthake ekasmiṁ kappe ekoeva padumuttaro nāma buddho udapādi.

footnote: 1 chaßēéa. pasādeti 2 chaßēéa. phaggunī

page number: 070

tassāpi tayo sāvakasannipātā, paṭhamasannipāte koṭisatasahassabhikkhū ahesuṁ, dutiye
vebhārapabbate navutikoṭisatasahassāni, 1- tatiye asītikoṭisatasahassāni. 2- tadā
bodhisatto jaṭilo nāma mahāraṭṭhiyo hutvā buddhappamukhassa bhikkhusaṁghassa sacīvaraṁ dānaṁ
adāsi. sopi naṁ "anāgate buddho bhavissasī"ti byākāsi. padumuttarassa pana bhagavato
kāle titthiyā nāma nāhesuṁ, sabbe devamanussā buddhameva saraṇamagamaṁsu. 3-
tassa nagaraṁ haṁsavatī nāma ahosi, pitā ānando nāma khattiyo, mātā
sujātā nāma, devilo 4- ca sujāto ca dve aggasāvakā, sumano nāmupaṭṭhāko,
amittā ca asamā ca dve aggasāvikā, sālarukkho 5- bodhi, sarīraṁ
aṭṭhāsītihatthubbedhaṁ ahosi, sarīrappabhā samantato dvādasayojanāni gaṇhi,
vassasatasahassaṁ āyūti.
tassa aparabhāge tiṁsakappasatasahassāni 6- atikkamitvā (ito tiṁsakappasahassamatthake)
sumedho ca sujāto cāti ekasmiṁ kappe dve buddhā nibbattiṁsu. sumedhassāpi
tayo sāvakasannipātā, paṭhamasannipāte sudassananagare koṭisatakhīṇāsavā ahesuṁ,
dutiye navutikoṭiyo, tatiye asītikoṭiyo. tadā bodhisatto uttaro nāma māṇavo 7-
hutvā nidahitvā ṭhapitaṁyeva asītikoṭidhanaṁ vissajjetvā buddhappamukhassa
bhikkhusaṁghassa mahādānaṁ datvā dhammaṁ sutvā saraṇesu patiṭṭhāya nikkhamitvā pabbaji.
sopi naṁ "anāgate buddho bhavissasī"ti byākāsi.
sumedhassa bhagavato sudassanaṁ nāma nagaraṁ ahosi, sudatto nāma rājā pitā, mātā
sudattā nāma, saraṇo ca sabbakāmo ca dve aggasāvakā, sāgaro nāmupaṭṭhāko,
rāmā ca surāmā ca dve aggasāvikā, mahānimbarukkho 8- bodhi, sarīraṁ
aṭṭhāsītihatthubbedhaṁ ahosi, āyu navutivassasahassānīti.

footnote: 1 chaßēéa. navutikoṭisahassāni 2 chaßēéa. asītikoṭisahassāni 3 chaßēéa. saraṇamakaṁsu
footnote: 4 cha. devalo 5 chaßēéa. salalarukkho 6 chaßēéa. sattatikappasahassāni
footnote: 7 chaßēéa. brāhmaṇamāṇavo 8 chaßēéa. mahānīparukkho

page number: 071

tassa aparabhāge sujāto nāma satthā udapādi. tassāpi tayo sāvakasannipātā,
paṭhamasannipāte saṭṭhī bhikkhusatasahassāni ahesuṁ, dutiye paññāsaṁ, tatiye cattāḷīsaṁ.
tadā bodhisatto cakkavattirājā hutvā "buddho uppanno"ti sutvā upasaṅkamitvā
dhammaṁ sutvā buddhappamukhassa bhikkhusaṁghassa saddhiṁ sattaratanehi catumahādīparajjaṁ datvā
tassa 1- santike pabbaji. sakalaraṭṭhavāsino raṭṭhuppādaṁ gahetvā ārāmikakiccaṁ
sādhentā buddhappamukhassa bhikkhusaṁghassa niccaṁ mahādānaṁ adaṁsu. sopi naṁ
satthā byākāsi.
tassa pana bhagavato nagaraṁ sumaṅgalaṁ nāma ahosi, uggato nāma rājā pitā,
pabhāvatī nāma mātā, sudassano ca sudevo ca dve aggasāvakā, nārado nāmupaṭṭhāko,
nāgā ca nāgasumālā 2- ca dve aggasāvikā, mahāveḷurukkho 3- bodhi, so kira
4- maṇḍalo chindo 4- ghanakhandho upariniggatāhi mahāsākhāhi morapiñchakalāpo viya
virocittha. tassa bhagavato sarīraṁ paṇṇāsahatthubbedhaṁ ahosi, āyu navutivassasahassānīti.
tassa aparabhāge ito aṭṭhārasakappasatamatthake ekasmiṁ kappe piyadassī atthadassī
dhammadassīti tayo buddhā nibbattiṁsu. piyadassissāpi tayo sāvakasannipātā.
paṭhame koṭisatasahassabhikkhū ahesuṁ, dutiye navutikoṭiyo, tatiye asītikoṭiyo. tadā
bodhisatto kassapo nāma māṇavo tiṇṇaṁ vedānaṁ pāragato hutvā satthu
dhammadesanaṁ sutvā koṭisatasahassadhanapariccāgena saṁghārāmaṁ kāretvā saraṇesu sīlesu
ca patiṭṭhāti. 5- atha naṁ satthā "aṭṭhārasakappasataccayena buddho bhavissasī"ti byākāsi.
tassa bhagavato anomaṁ nāma nagaraṁ ahosi, pitā sudinno nāma rājā, mātā
candā nāma, pālito ca sabbadassī ca dve aggasāvakā, sobhito nāmupaṭṭhāko,
sujātā ca dhammadinnā ca dve aggasāvikā, piyaṅgurukkho 6- bodhi, sarīraṁ
asītihatthubbedhaṁ ahosi, navutivassasahassāni āyūti.
tassa aparabhāge atthadassī nāma bhagavā udapādi. tassāpi tayo sāvakasannipātā.
paṭhame aṭṭhanavuti bhikkhusatasahassāni ahesuṁ, dutiye aṭṭhāsītisatasahassāni, 7-

footnote: 1 chaßēéa. satthu 2 chaßēéa. nāgasamālā 3 sī. mahāveṇurukkho
footnote: 4-4 chaßēéa. mandacchiddo 5 chaßēéa. patiṭṭhāsi 6 chaßēéa. kakudharukkho 7 chaßēéa. aṭṭhāsītisahassāni

page number: 072

tathā tatiye. tadā bodhisatto susimo nāma mahiddhiko tāpaso hutvā devalokato
maṇḍāravapupphacchattaṁ āharitvā satthāraṁ pūjayi. 1- sopi naṁ satthā byākāsi.
tassa bhagavato sobhanaṁ nāma nagaraṁ ahosi, sāgaro nāma rājā pitā,
sudassanā nāma mātā, santo ca upasanto ca dve aggasāvakā, abhayo nāmupaṭṭhāko,
dhammā ca sudhammā ca dve aggasāvikā, campakarukkho bodhi, sarīraṁ asītihatthubbedhaṁ
ahosi, sarīrappabhā samantato sabbakālaṁ yojanamattaṁ pharitvā aṭṭhāsi, āyu
vassasatasahassanti.
tassa aparabhāge dhammadassī nāma satthā udapādi. tassāpi tayo sāvakasannipātā.
paṭhamasannipāte koṭisatabhikkhū ahesuṁ, dutiye sattatikoṭiyo, 2- tatiye
asītikoṭiyo. tadā bodhisatto sakko devarājā hutvā dibbagandhapupphehi ca
dibbaturiyehi ca pūjamakāsi. sopi naṁ satthā byākāsi.
tassa bhagavato saraṇaṁ nāma nagaraṁ ahosi, pitā saraṇo nāma rājā, mātā
sunandā nāma, padumo ca pussadevo ca dve aggasāvakā, sunetto nāmupaṭṭhāko,
khemā ca saccanāmā 3- ca dve aggasāvikā, rattaṅkururavakarukkho 4- bodhi.
timbajālotipi 5- vuccati, sarīraṁ panassa asītihatthubbedhaṁ ahosi, vassasatasahassaṁ
āyūti.
tassa aparabhāge ito catunavutikappamatthake ekasmiṁ kappe ekova siddhattho
nāma buddho udapādi. tassāpi tayo sāvakasannipātā. paṭhamasannipāte
koṭisatasahassabhikkhū ahesuṁ, dutiye navutikoṭiyo, tatiye asītikoṭiyo. tadā bodhisatto
uggatejo abhiññābalasampanno maṅgalo nāma tāpaso hutvā mahājambūphalaṁ āharitvā
tathāgatassa adāsi. satthā taṁ phalaṁ paribhuñjitvā "catunavutikappamatthake buddho
bhavissasī"ti bodhisattaṁ byākāsi.
tassa bhagavato nagaraṁ vebhāraṁ nāma ahosi, pitā jeyyaseno 6- nāma rājā,
mātā suphassā nāma, sambalo ca sumitto ca dve aggasāvakā, revato nāmupaṭṭhāko,

footnote: 1 chaßēéa. pūjesi 2 chaßēéa. navutikoṭiyo 3 chaßēéa. sabbanāmā
footnote: 4 sī. rattakuravakarukkho, chaßēéa. rattaṅkurarukkho
footnote: 5 chaßēéa. kakudharukkhotipi, bimbijālotipi ma. bimbajālotipi

6 chaßēéa. jayaseno

page number: 073

sīvalā ca surāmā ca dve aggasāvikā, kaṇṇikārarukkho bodhi, sarīraṁ saṭṭhihatthubbedhaṁ
ahosi, vassasatasahassaṁ āyūti.
tassa aparabhāge ito dvenavutikappamatthake tisso pussoti 1- ekasmiṁ
kappe dve buddhā nibbattiṁsu. tissassa pana bhagavato tayo sāvakasannipātā.
paṭhamasannipāte bhikkhūnaṁ koṭisataṁ ahosi, dutiye navutikoṭiyo, tatiye asītikoṭiyo.
tadā bodhisatto mahābhogo mahāyaso sujāto nāma khattiyo hutvā
isipabbajjaṁ pabbajitvā mahiddhikabhāvaṁ patvā "buddho uppanno"ti sutvā
dibbamaṇḍāravapadumapāricchattakapupphāni ādāya catuparisamajjhe gacchantaṁ tathāgataṁ
pūjesi, ākāse pupphavitānaṁ hutvā aṭṭhāsi. sopi naṁ satthā "ito
dvenavutikappamatthake 2- buddho bhavissasī"ti byākāsi.
tassa bhagavato khemaṁ nāma nagaraṁ ahosi, pitā janasaṭṭho 3- nāma khattiyo,
mātā padumā nāma, brahmadevo ca udayo ca dve aggasāvakā, sumaṅgalo 4-
nāmupaṭṭhāko, pussā ca sudattā ca dve aggasāvikā, asanarukkho bodhi, sarīraṁ
asītihatthubbedhaṁ 5- ahosi, vassasatasahassaṁ āyūti.
tassa aparabhāge pusso nāma satthā udapādi. tassāpi tayo sāvakasannipātā,
paṭhamasannipāte saṭṭhī bhikkhusatasahassāni ahesuṁ, dutiye paññāsa, tatiye dvattiṁsa.
tadā bodhisatto vijitāvī nāma khattiyo hutvā mahārajjaṁ pahāya satthu santike
pabbajitvā tīṇi piṭakāni uggahetvā mahājanassa dhammakathaṁ kathesi. sīlapāramiñca
pūresi. sopi naṁ "buddho bhavissasī"ti byākāsi.
tassa bhagavato kāsi nāma nagaraṁ ahosi, jayaseno nāma rājā pitā,
sirimā nāma mātā, surakkhito ca dhammaseno ca dve aggasāvakā, sabhiyo
nāmupaṭṭhāko, cālā ca upacālā ca dve aggasāvikā, āmalakarukkho bodhi,
sarīraṁ aṭṭhapaññāsahatthubbedhaṁ ahosi, navutivassasahassāni āyūti.

footnote: 1 chaßēéa. phusso. evamuparipi 2 sī. dvinavutikappe
footnote: 3 chaßēéa. janasandho 4 cha. samaṅgo 5 chaßēéa. saṭṭhihatthubbedhaṁ

page number: 074

tassa aparabhāge ito ekanavutikappe vipassī bhagavā udapādi. tassāpi
tayo sāvakasannipātā, paṭhamasannipāte aṭṭhasaṭṭhī bhikkhusatasahassāni ahesuṁ, dutiye
ekasatasahassaṁ, tatiye ekāsītisahassāni. 1- tadā bodhisatto mahiddhiko mahānubhāvo
atulo nāma nāgarājā hutvā sattaratanakhacitaṁ suvaṇṇamahāpīṭhaṁ bhagavato adāsi.
sopi naṁ satthā "ito ekanavutikappe buddho bhavissasī"ti byākāsi.
tassa bhagavato bandhumatī nāma nagaraṁ ahosi, bandhumā nāma rājā pitā,
bandhumatī nāma mātā, khaṇḍo ca tisso ca dve aggasāvakā, asoko nāmupaṭṭhāko,
candā ca candamittā ca dve aggasāvikā, pāṭalirukkho bodhi, sarīraṁ asītihatthubbedhaṁ
ahosi, sarīrappabhā samantā 2- sattayojanāni pharitvā aṭṭhāsi, asītivassasahassāni
āyūti.
tassa aparabhāge ito ekatiṁsakappe sikhī ca vessabhū cāti dve buddhā
nibbattiṁsu. 3- sikhissāpi bhagavato tayo sāvakasannipātā, paṭhamasannipāte 4-
bhikkhusatasahassāni ahesuṁ, 4- dutiye asītisahassāni, tatiye sattati. tadā bodhisatto
arindamo nāma rājā hutvā buddhappamukhassa bhikkhusaṁghassa sacīvaraṁ mahādānaṁ pavattetvā
sattaratanapaṭimaṇḍitaṁ hatthiratanaṁ datvā hatthippamāṇaṁ katvā kappiyabhaṇḍaṁ adāsi.
sopi naṁ "ito ekatiṁse kappe buddho bhavissasī"ti byākāsi.
tassa pana bhagavato aruṇavatī nāma nagaraṁ ahosi, aruṇo nāma khattiyo
pitā, pabhāvatī nāma mātā, abhibhū ca sambhavo ca dve aggasāvakā, khemaṅkaro
nāmupaṭṭhāko, sakhilā ca padumā ca dve aggasāvikā, puṇḍarīkarukkho bodhi,
sarīraṁ sattatihatthubbedhaṁ ahosi, sarīrappabhā yojanattayaṁ pharitvā aṭṭhāsi,
sattativassasahassāni āyūti.
tassa aparabhāge vessabhū nāma satthā udapādi. tassāpi tayo sāvakasannipātā,
paṭhamasannipāte asīti bhikkhusahassāni ahesuṁ, dutiye sattati, tatiye saṭṭhī.
tadā bodhisatto sudassano nāma rājā hutvā buddhappamukhassa bhikkhusaṁghassa sacīvaraṁ

footnote: 1 chaßēéa. asītisahassāni 2 chaßēéa. sadā
footnote: 3 chaßēéa. ahesuṁ 4-4 chaßēéa. bhikakhusatasahassaṁ ahosi

page number: 075

mahādānaṁ datvā satthu santike pabbajitvā ācāraguṇasampanno buddharatane
cittīkārapītibahulo ahosi. sopi naṁ bhagavā "ito ekatiṁsakappe buddho bhavissasī"ti
byākāsi.
tassa pana bhagavato anomaṁ nāma nagaraṁ ahosi, suppatīto nāma rājā pitā, yasavatī
nāma mātā, soṇo 1- ca uttaro ca dve aggasāvakā, upasanto nāmupaṭṭhāko,
rāmā 2- ca supalā 3- ca dve aggasāvikā, sālarukkho bodhi, sarīraṁ saṭṭhihatthubbedhaṁ
ahosi, saṭṭhī vassasahassāni āyūti.
tassa aparabhāge imasmiṁ kappe cattāro buddhā nibbattiṁsu 4- kakusandho
konāgamano kassapo amhākaṁ bhagavāti. kakusandhassa bhagavato eko sāvakasannipāto,
tattha cattāḷīsa bhikkhusahassāni ahesuṁ. tadā bodhisatto khemo nāma rājā hutvā
buddhappamukhassa bhikkhusaṁghassa sapattacīvaraṁ mahādānañceva añjanādibhesajjāni 5- ca
datvā satthu dhammadesanaṁ sutvā pabbaji. sopi naṁ satthā byākāsi.
kakusandhassa bhagavato khemaṁ nāma nagaraṁ ahosi, aggidatto nāma brāhmaṇo
pitā, visākhā nāma brāhmaṇī mātā, vidhūro ca sañjīvo ca dve aggasāvakā,
vuḍḍhijo 6- nāmupaṭṭhāko, sāmā ca sarabbhā 7- ca dve aggasāvikā, mahāsirīsarukkho
bodhi, sarīraṁ cattāḷīsahatthubbedhaṁ ahosi, cattāḷīsa vassasahassāni āyūti.
tassa aparabhāge konāgamano 8- nāma satthā udapādi. tassāpi eko
sāvakasannipāto, tattha tiṁsa bhikkhusahassāni ahesuṁ. tadā bodhisatto pabbato nāma
rājā hutvā amaccagaṇaparivuto satthu santikaṁ gantvā dhammadesanaṁ sutvā buddhappamukhaṁ
bhikkhusaṁghaṁ nimantetvā mahādānaṁ pavattetvā paguṇacīnapaṭakoseyyakambaladukulāni 9- ceva
suvaṇṇapaṭākañca 10- datvā satthu santike pabbaji. sopi naṁ satthā byākāsi.

footnote: 1 ka. sono 2 chaßēéa. dāmā 3 chaßēéa. samālā
footnote: 4 chaßēéa. nibbattā 5 ka. añjanāni bhesajjāni 6 chaßēéa. buddhijo
footnote: 7 cha. campā, ma. rambhā 8 chaßēéa. koṇāgamano 9 chaßēéa. pattuṇṇa.......

10 chaßēéa. suvaṇṇapādukañca

page number: 076

tassa bhagavato sobhanaṁ 1- nāma nagaraṁ ahosi, yaññadatto nāma brāhmaṇo
pitā, uttarā nāma brāhmaṇī mātā, bhiyyaso 2- ca uttaro ca dve aggasāvakā,
sotthijo nāmupaṭṭhāko, samuddā ca uttarā ca dve aggasāvikā, udumbararukkho
bodhi, sarīraṁ tiṁsahatthubbedhaṁ ahosi, tiṁsa vassasahassāni āyūti.
tassa aparabhāge kassapo nāma satthā udapādi. tassāpi ekova sāvakasannipāto,
tattha vīsati bhikkhusahassāni ahesuṁ. tadā bodhisatto jotipālo nāma māṇavo
tiṇṇaṁ vedānaṁ pāragū bhūmiyañceva antalikkhe ca pākaṭo ghaṭikārassa kumbhakārassa
mitto ahosi, so tena saddhiṁ satthāraṁ upasaṅkamitvā dhammakathaṁ sutvā pabbajitvā 3-
āraddhaviriyo tīṇi piṭakāni uggahetvā vattasampattiyā 4- buddhasāsanaṁ sodheti. 5-
sopi naṁ satthā byākāsi.
tassa bhagavato jātanagaraṁ bārāṇasī nāma ahosi, brahmadatto nāma brāhmaṇo
pitā, dhanavatī 6- nāma brāhmaṇī mātā, tisso ca bhāradvājo ca dve aggasāvakā,
sabbamitto nāmupaṭṭhāko, aruṇā 7- ca uruvelā ca dve aggasāvikā, nigrodharukkho
bodhi, sarīraṁ vīsatihatthubbedhaṁ ahosi, vīsativassasahassāni āyūti.
tassa pana bhagavato orabhāge ṭhapetvā imaṁ amhākaṁ sammāsambuddhaṁ
añño buddho nāma natthīti. iti dīpaṅkarādīnaṁ catuvīsatiyā buddhānaṁ santike
laddhabyākaraṇo pana bodhisatto ye tena:-
"manussattaṁ liṅgasampatti hetu satthāradassanaṁ
pabbajjā guṇasampatti adhikāro ca chandatā
aṭṭhadhammasamodhānā abhinīhāro samijjhatī"ti 8-
ime aṭṭha dhamme samodhānetvā dīpaṅkarapādamūle katābhinīhārena "handa buddhakare
dhamme vicināmi ito cito"ti ussāhaṁ katvā "vicinanto tadā dakkhiṁ,

footnote: 1 chaßēéa. sobhavatī 2 ka. bhiyyoso 3 sī. pasīditvā pabbajitvā
footnote: 4 chaßēéa. vattāvattasampattiyā 5 chaßēéa. sobhesi 6 sī. candavatī
footnote: 7 chaßēéa. anuḷā 8 khu. buddha. 33/59/453

page number: 077

paṭhamaṁ dānapāramin"ti dānapāramitādayo buddhakārakadhammā 1- diṭṭhā, te pūrento
yāva vessantarattabhāvā āgami. āgacchanto ca ye te katābhinīhārānaṁ bodhisattānaṁ
ānisaṁsā saṁvaṇṇitā:-
"evaṁ sabbaṅgasampannā bodhiyā niyatā narā
saṁsaraṁ dīghamaddhānaṁ kappakoṭisatehipi.
avīcimhi na uppajjanti tathā lokantaresu ca
nijjhāmataṇhākhuppipāsā na honti kālakañjikā. 2-
na honti khuddakā pāṇā uppajjantāpi duggatiṁ
jāyamānā manussesu jaccandhā na bhavanti te.
sotavekallatā natthi na bhavanti mūgapakkhikā
itthībhāvaṁ na gacchanti ubhatobyañjanapaṇḍakā.
na bhavanti pariyāpannā bodhiyā niyatā narā
muttā ānantarikehi sabbattha suddhagocarā.
micchādiṭṭhiṁ na sevanti kammakiriyadassanā
vasamānāpi saggesu asaññiṁ 3- nūpapajjare.
suddhāvāsesu devesu hetu nāma na vijjati
nikkhamaninnā 4- sappurisā visaṁyuttā bhavābhave
caranti lokatthacariyā 5- pūrenti sabbapāramin"ti,
te ānisaṁse adhigantvāva āgato. pāramiyo pūrenatassa ca tassa akittikabrāhmaṇa-
kāle 6- saṅkhabrāhmaṇakāle dhanañjayarājakāle 7- mahāsudassanarājakāle
mahāgovindakāle nimimahārājakāle candakumārakāle visayhaseṭṭhikāle sasapaṇḍitakāle 8-

footnote: 1 chaßēéa. buddhakarā dhammā 2 ma. kālakañcikā, sī. kālakañjakā 3 chaßēéa. asaññaṁ
footnote: 4 chaßēéa. nekkhammaninnā 5 chaßēéa. lokatthacariyāyo, sī. lokatthacariyāya
footnote: 6 chaßēéa. akittibrāhmaṇakāle 7 chaßēéa. dhanañcayarājakāle

8 chaßēéa. ayaṁ pāṭho na dissati

page number: 078

sīvirājakāle vessantarakāleti dānapāramitāya pūritattabhāvānaṁ parimāṇaṁ nāma natthi.
ekantena panassa sasapaṇḍitajātake:-
"bhikkhāya upagataṁ disvā sakattānaṁ pariccajiṁ
dānena me samo natthi esā me dānapāramī"ti 1-
evaṁ attapariccāgaṁ karontassa dānapāramitā paramatthapāramitā 2- nāma jātā.
tathā sīlavarājakāle 3- campeyyanāgarājakāle bhūridattanāgarājakāle
chaddantakāle 4- jayadisarājaputtakāle alīnacittakumārakāleti 5- sīlapāramitāya
pūritattabhāvānaṁ pamāṇaṁ 6- nāma natthi. ekantena panassa saṅkhapālajātake:-
"sūlehi vijjhayantepi koṭṭayantepi sattibhi
bhojaputte na kuppāmi esā me sīlapāramī"ti 7-
evaṁ attapariccāgaṁ karontassa sīlapāramitā paramatthapāramitā nāma jātā.
tathā somanassakumārakāle hatthipālakumārakāle ayogharapaṇḍitakāleti mahārajjaṁ
pahāya nekkhammapāramitāya pūritattabhāvānaṁ pamāṇaṁ nāma natthi. ekantena panassa
cūḷasuttasomajātake:-
"mahārajjaṁ hatthagataṁ kheḷapiṇḍaṁva chaḍḍayiṁ
cajato na hoti lagganaṁ esā me nekkhammapāramī"ti
evaṁ nissaggatāya 8- rajjaṁ chaḍḍetvā nikkhantassa nekkhammapāramitā paramatthapāramitā
nāma jātā.
tathā vidhūrapaṇḍitakāle mahāgovindapaṇḍitakāle kuddālapaṇḍitakāle arakapaṇḍitakāle
bodhiparibbājakakāle mahosadhapaṇḍitakāleti paññāpāramitāya pūritattabhāvānaṁ
pamāṇaṁ nāma natthi. ekantena panassa sattubhastujātake 9- senakapaṇḍitakāle:-

footnote: 1 khu.cariyā. 33/143 (sasapaṇḍitacariya) 2 chaßēéa. paramatthapāramī. evamuparipi
footnote: 3 chaßēéa. sīlavanāgarājakāle 4 chaßēéa. chaddantanāgarājakāle
footnote: 5 chaßēéa. alīnasattukumārakāle 6 chaßēéa. parimāṇaṁ. evamuparipi

7 khu.cariyā. 33/91 (saṅkhapālacariya) 8 chaßēéa. nissaṅgatāya 9 chaßēéa. sattubhastajātake

page number: 079

"paññāya vicinantohaṁ brāhmaṇaṁ mocayiṁ dukkhā
paññāya me samo natthi esā me paññāpāramī"ti
evaṁ antobhastugataṁ sappaṁ dassentassa paññāpāramitā paramatthapāramitā nāma jātā.
tathā viriyapāramitādīnampi pūritattabhāvānaṁ pamāṇaṁ nāma natthi. ekantena
panassa mahājanakajātake:-
"atīradassī jalamajjhe matā 1- sabbe ca mānusā
cittassa aññathā natthi esā me viriyapāramī"ti
evaṁ mahāsamuddaṁ tarantassa viriyapāramitā paramatthapāramitā nāma jātā.
khantivādījātake:-
"acetanaṁva koṭento tiṇhena 2- pharasunā mamaṁ
kāsirāje na kuppāmi esā me khantipāramī"ti
evaṁ acetanābhāvena viya mahādukkhaṁ adhivāsentassa khantipāramitā paramatthapāramitā
nāma jātā.
mahāsutasomajātake:-
"saccavācaṁ anurakkhanto cajitvā mama jīvitaṁ
mocemi 3- ekasatakkhatye esā me saccapāramī"ti
evaṁ jīvitaṁ cajitvā saccamanurakkhantassa saccapāramitā paramatthapāramitā nāma jātā.
mūgapakkhajātake:-
"mātāpitā na me dessā attā me na ca dessiyo 4-
sabbaññutaṁ piyaṁ mayhaṁ tasmā vattamadhiṭṭhahin"ti 5-
evaṁ jīvitampi pariccajitvā vattaṁ adhiṭṭhahantassa adhiṭṭhānapāramitā paramatthapāramitā
nāma jātā.

footnote: 1 chaßēéa. hatā 2 ma. tikkhena 3 chaßēéa. mocesiṁ
footnote: 4 ka. na me dessaṁ mahāyasaṁ 5 khu.cariyā. 33/65 (mūgaphakkhacariyā)

page number: 080

ekarājajātake:-
"na maṁ koci uttasati napi bhāyāmi kassaci
mettābalenupatthaddho ramāmi pavane tadā"ti 1-
evaṁ jīvitampi anavaloketvā 2- mettāyantassa mettāpāramitā paramatthapāramitā nāma
jātā.
lomahaṁsajātake:-
"susāne seyyaṁ kappemi upanidhāya chavaṭṭhikaṁ 3-
gāmamaṇḍalā 4- upagantvā rūpaṁ dassenti anappakan"ti
evaṁ gāmadārakesu niṭṭhubhanādīhi ceva mālāgandhūpahārādīhi ca sukhadukkhaṁ
uppādentesupi upekkhaṁ anativattantassa upekkhāpāramitā paramatthapāramitā nāma
jātā. ayamettha saṅkhepo, vitthārato panesa attho cariyāpiṭake gahetabbo.
evaṁ pāramiyo pūretvā vessantarattabhāve ṭhito:-
"acetanāyaṁ paṭhavī aviññāya sukhadukkhaṁ
sāpi dānabalā mayhaṁ sattakkhattuṁ pakampathā"ti 5-
evaṁ mahāpaṭhavīkampanāni 6- mahāpuññāni katvā āyuhapariyosāne ito cuto
tusitabhavane nibbatti, tattha aññe deve dasahi ṭhānehi adhigaṇhitvā "yāvatāyukaṁ
dibbasampattiṁ anubhavanto manussagaṇanāya saṭṭhivassasatasahassādhikāni
sattapaññāsavassakoṭiyo idāni sattahi divasehi āyukkhayaṁ pāpuṇissatī"ti vatthāni
kilissanti, mālā milāyanti, kacchehi sedā muñcanti, 7- kāye vevaṇṇiyaṁ
okkamati, devo devāsane na saṇṭhahatīti imesu pañcasu pubbanimittesu uppannesu
tāni disvā "suññā vata bho saggā bhavissantī"ti saṁvegajātāhi devatāhi
mahāsattassa pūritapāramibhāvaṁ ñatvā "imasmiṁ idāni aññaṁ devalokaṁ anupagantvā
manussaloke uppajjitvā buddhabhāvaṁ patte puññāni katvā cutā cutā
manussā devalokaṁ paripūressantī"ti cintetvā:-

footnote: 1 khu.cariyā. 33/113 (suvaṇṇasāmacariya) 2 chaßēéa. anapaloketvā
footnote: 3 chaßēéa. chavaṭṭhikaṁ upanidhāyahaṁ 4 chaßēéa. gāmaṇḍalā, sī. gomaṇḍalā
footnote: 5 khu.cariyā. 33/124 (vessantaracariya) 6 ma. mahāpathavīkampanādikāraṇāni

7 chaßēéa. muccanti

page number: 081

"yadāhaṁ tusite kāye santusito nāmahaṁ tadā
dasasahassī samāgantvā yācanti añjalī 1- mamaṁ.
kāloyaṁ te 2- mahāvīra uppajja mātukucchiyaṁ
sadevakaṁ tārayanto bujjhassu amataṁ padan"ti. 3-
evaṁ buddhabhāvatthāya āyācito kālaṁ dīpaṁ desaṁ kulaṁ janettiyā āyuparimāṇanti 4-
imāni pañca mahāvilokanāni viloketvā katasanniṭṭhāno tato cuto sakyarājakule
paṭisandhiṁ gahetvā tattha mahāsampattiyā paricāriyamāno 5- anukkamena bhadrayobbanaṁ
anupāpuṇi. imasmiṁ antare "sato sampajāno ānanda bodhisatto tusitakāyā
cavitvā mātukucchiṁ okkamī"tiādīnaṁ 6- suttapadānañceva tesaṁ aṭṭhakathāya ca vasena
vitthāro veditabbo.
so tiṇṇaṁ utūnaṁ anucchavikesu tīsu pāsādesu devalokasadisarajjasiriṁ 7- anubhavamāno
uyyānakīḷāya gamanasamaye anukkamena jiṇṇabyādhimatasaṅkhāte tayo devadūte disvā
sañjātasaṁvego tato nivattitvā catutthavāre pabbajitaṁ disvā "sādhu pabbajjā"ti
pabbajjāya ruciṁ uppādetvā uyyānaṁ gantvā tattha divasabhāgaṁ khepetvā
maṅgalapokkharaṇītīre nisinno kappakavesaṁ gahetvā āgatena vissukammadevaputtena
alaṅkatapaṭiyatto rāhulakumārassa 8- jātasāsanaṁ sutvā puttasinehassa balavabhāvaṁ ñatvā
"yāva idaṁ bandhanaṁ na vaḍḍhati, tāvadeva naṁ chindissāmī"ti cintetvā sāyaṁ nagaraṁ
pavisanto:-
"nibbutā nūna sā mātā nibbuto nūna so pitā
nibbutā nūna sā nārī yassāyaṁ īdiso patī"ti
kisāgotamiyā nāma pitucchādhītāya bhāsitaṁ imaṁ gāthaṁ sutvā "ahaṁ imāya
nibbutapadaṁ sāvito"ti gīvato satasahassagghanikaṁ muttāhāraṁ muñcitvā tassā pesetvā
attano bhavanaṁ pavisitvā sirisayane nisinno niddāvasena nāṭakānaṁ vippakāraṁ disvā

footnote: 1 chaßēéa. pañjalī 2 cha. kālo kho te, ma. kālo deva
footnote: 3 khu.buddha. 33/66-67/445 4 chaßēéa. āyuppamāṇaṁ 5 chaßēéa. parihariyamāno 6 ma.u. 14/200/169
7 chaßēéa. devalokasiriṁ viya rajjasiriṁ 8 chaßēéa. rāhulabhaddassa

page number: 082

nibbinnahadayo channaṁ uṭṭhāpetvā kaṇṭhakaṁ 1- āharāpetvā kaṇṭhakaṁ āruyha
channasahāyo dasasahassilokadhātūhi devatāhi kataparivāro mahābhinikkhamanaṁ nikkhamitvā
teneva rattāvasesena tīṇi mahārajjāni atikkamitvā anomānadītīre pabbajitvā
anukkamena rājagahaṁ gantvā tattha piṇḍāya caritvā paṇḍavapabbatapabbhāre nisinno
magadharājena rajjena nimantiyamāno taṁ paṭikkhipitvā sabbaññutaṁ patvā tassa vijitaṁ
āgamanatthāya tena gahitapaṭiñño āḷārañca uddakañca upasaṅkamitvā tesaṁ santike
adhigatavisesena aparituṭṭho chabbassāni mahāpadhānaṁ padahitvā visākhapuṇṇamīdivase
pātova senānigame 2- sujātāya dinnaṁ pāyāsaṁ paribhuñjitvā nerañjarāya nadiyā
suvaṇṇapātiṁ pavāhetvā nerañjarāya tīre mahāvanasaṇḍe nānāsamāpattīhi divasabhāgaṁ
vītināmetvā sāyaṇhasamaye sotthiyena 3- dinnaṁ tiṇamuṭṭhiṁ 4- gahetvā kāḷanāgarājena
abhitthutaguṇo bodhimaṇḍaṁ āruyha tiṇāni santharitvā "na tāvimaṁ pallaṅkaṁ
bhindissāmi, yāva me anupādāya āsavehi cittaṁ na muccissatī"ti 5- paṭiññaṁ katvā
bodhipallaṅke pācīnadisābhimukho nisīditvā suriye anatthaṅgamiteyeva 6- mārabalaṁ
vidhamitvā paṭhamayāme pubbenivāsañāṇaṁ majjhimayāme cutūpapātañāṇaṁ patvā
pacchimayāmāvasāne dasabalacatuvesārajjādisabbabuddhaguṇapaṭimaṇḍitaṁ sabbaññutañāṇaṁ
paṭivijjhantoyeva imaṁ abhidhammanayasamuddaṁ adhigacchi. evamassa adhigamanidānaṁ veditabbaṁ.
evaṁ adhigatābhidhammo ekapallaṅkena nisinnasattāhaṁ, animmissasattāhaṁ,
caṅkamanasattāhaṁ atikkamitvā catutthe sattāhe sayambhūñāṇādhigamena adhigataṁ abhidhammaṁ
vicinitvā aparānipi ajapālamuccalindarājāyatanesu tīṇi sattāhāni vītināmetvā
aṭṭhame sattāhe ajapālanigrodharukkhamūle nisinno dhammagambhīratāpaccavekkhaṇena
appossukkataṁ āpajjamāno dasasahassamahābrahmaparivārena 7- sahampatibrahmunā
āyācitaṁ dhammaṁ desento 8- buddhacakkhunā lokaṁ voloketvā brahmuno ajjhesanaṁ

footnote: 1 sī. kanthakaṁ 2 sī. senānīnigame 3 chaßēéa. sottiyena
footnote: 4 chaßēéa. aṭṭhatiṇamuṭṭhiṁ 5 chaßēéa. vimuccissatīti 6 sī. anatthamiteyeva
footnote: 7 chaßēéa. dasasahassimahābrahmaparivārena 8 chaßēéa. āyācitadhammadesano

page number: 083

ādāya "kassa nu kho ahaṁ paṭhamaṁ dhammaṁ deseyyan"ti olokento āḷāruddakānaṁ
kālakatabhāvaṁ ñatvā pañcavaggiyānaṁ bhikkhūnaṁ bahupakārataṁ anussaritvā uṭṭhāyāsanā
kāsikapuraṁ 1- gacchanto antarāmagge upakena saddhiṁ mantetvā āsāḷhapuṇṇamīdivase
2- isipatane migadāye pañcavaggiyānaṁ bhikkhūnaṁ vasanaṭṭhānaṁ patvā te ananucchavikena
samudācārena samudācarante saññāpetvā dhammacakkaṁ pavattento
aññākoṇḍaññattherappamukhā 3- aṭṭhārasa brahmakoṭiyo amatapānaṁ pāyesi. evaṁ yāva
dhammacakkappavattanā desanānidānaṁ veditabbaṁ. ayameva 4- saṅkhepo. vitthāro
pana sāṭṭhakathānaṁ ariyapariyesanapabbajjāsuttādīnaṁ 5- vasena veditabbo.
evaṁ adhigamanidānadesanānidānasampannassa abhidhammassa aparānipi dūrenidānaṁ,
avidūrenidānaṁ, santikenidānanti tīṇi nidānāni. tattha dīpaṅkarapādamūlato paṭṭhāya
yāva tusitapurā dūrenidānaṁ veditababaṁ. tusitapurato paṭṭhāya yāva bodhimaṇḍā
avidūrenidānaṁ. "ekaṁ samayaṁ bhagavā devesu viharati tāvatiṁsesu pāricchattakamūlamhi
paṇḍukambalasilāyaṁ. tatra kho bhagavā devānaṁ tāvatiṁsānaṁ abhidhammaṁ kathesī"ti idamassa
santikenidānaṁ. ayaṁ tāva nidānakathā.
nidānakathā niṭṭhitā.

footnote: 1 chaßēéa. kāsipuraṁ 2 chaßēéa. āsāḷhīpuṇṇamadivase
footnote: 3 chaßēéa. aññāsikoṇḍaññattherappamukhā 4 chaßēéa. ayamettha
footnote: 5 maßēáū. 12/274/235, khu.su. 25/404/412

page number: 084

1. cittuppādakaṇḍa
tikamātikāpadavaṇṇanā
----------
idāni
"iti me bhāsamānassa abhidhammakathaṁ imaṁ
avikkhittā nisāmetha dullabhā hi ayaṁ kathā"ti.
evaṁ paṭiññātāya abhidhammakathāya kathanokāso sampatto. tattha yasmā abhidhammo
nāma abhidhammasaṅgaṇīādīni sattappakaraṇāni, dhammasaṅgaṇiyāpi 1- cittuppādakaṇḍādīnaṁ
vasena cattāri kaṇḍāni, cittuppādakaṇḍampi mātikāpadabhājanīyavasena duvidhaṁ, tattha
mātikā ādi, sāpi tikamātikā dukamātikāti duvidhā, tattha tikamātikā ādi,
tikamātikāyapi kusalattikaṁ ādi, 2- kusalattikepi "kusalā dhammā"ti idaṁ padaṁ,
tasmā:-
ito paṭṭhāya gambhīraṁ abhidhammakathaṁ imaṁ
vuccamānaṁ nisāmetha ekaggā sādhu sādhavoti.
[1] "kusalā dhammā, akusalā dhammā, abyākatā dhammā"ti ayaṁ tāva
ādipadena laddhanāmo kusalattiko nāma. "sukhāya vedanāya sampayuttā dhammā,
dukkhāya vedanāya sampayuttā dhammā, adukkhamasukhāya vedanāya sampayuttā dhammā"ti
ayaṁ sabbapadehi laddhanāmo vedanāttiko nāma. evaṁ ādipadavasena vā sabbapadavasena
vā sabbesampi tikadukānaṁ nāmaṁ veditabbaṁ. sabbepete 3- pañcadasahi paricchedehi
vavaṭṭhitā. tikānaṁ hi eko paricchedo, dukānaṁ cuddasa paricchedā. "hetū dhammā
na hetū dhammā"tiādayo cha dukā ganthato ca atthato ca aññamaññasambandhena
pupphakaṇṇikāya 4- ghaṭā viya hutvā ṭhitattā "hetugocchako"ti vuccati. tato apare
"sappaccayā dhammā, appaccayā dhammā"tiādayo satta dukā aññamaññaṁ
asambandhā kevalaṁ dukasāmaññato uccinitvā uccinitvā visuṁ visuṁ gocchakantare

footnote: 1 chaßēéa. dhammasaṅgaṇīpi 2 chaßēéa. ayaṁ pāṭho na dissati
footnote: 3 chaßēéa. sabbeva cete 4 chaßēéa. kaṇṇikā viya

page number: 085

ßēhapitattā aññehi ca antaradukehi 1- cūḷakattā "cūḷantaradukā"ti veditabbā.
tato paraṁ āsavadukādīnaṁ channaṁ vasena āsavagocchako, tathā saññojanadukādīnaṁ channaṁ
vasena saññojanagocchako, tathā ganthaoghayoganīvaraṇadukādīnaṁ vasena ganthaoghayoga-
nīvaraṇagocchakā. 2- parāmāsadukādīnaṁ pañcannaṁ vasena parāmāsagocchakoti sabbepi satta
gocchakāti 3- veditabbā. tato paraṁ "sārammaṇā dhammā"tiādayo cuddasa dukā
mahantaradukā nāma. tato upādānadukādayo cha dukā upādānagocchako nāma. tato
kilesadukādayo aṭṭha dukā kilesagocchako nāma. tato paraṁ dassanena pahātabba-
dukādayo aṭṭhārasa dukā abhidhammamātikāya pariyosāne ṭhapitattā piṭṭhidukā nāma.
"vijjābhāgino dhammā, avijjābhāgino dhammā"tiādayo pana dvācattāḷīsadukā
suttantikadukā nāma. evaṁ sabbepete pañcadasahi paricchedehi vavaṭṭhitāti veditabbā.
evaṁ vavaṭṭhitā panete sappadesavasena 4- dveva koṭṭhāsā honti. etesu
hi nava tikā ekasattati ca dukā sappadesānaṁ rūpārūpadhammānaṁ pariggahitattā
sappadesā nāma. avasesā terasa tikā ekasattati ca dukā nippadesā nāma.
tattha tikesu tāva vedanāttiko vitakkattiko pītittiko uppannattiko atītattiko
cattāro ārammaṇattikāti ime nava tikā sappadesā nāma. dukesu hetugocchakādīnaṁ
upādānagocchakapariyosānānaṁ navannaṁ gocchakānaṁ pariyosāne tayo tayo dukā,
kilesagocchakapariyosāne cattāro cattāro dukā, cittasampayuttā dhammā
cittavippayuttā dhammā, cittasaṁsaṭṭhā dhammā cittavisaṁsaṭṭhā dhammāti dve dve
mahantaradukā, suttantikadukesu adhivacanadukaṁ niruttidukaṁ paññattidukaṁ
nāmarūpadukanti ime cattāro duke ṭhapetvā avasesā aṭṭhatiṁsa dukā cāti ete
sappadesā nāma. vuttāvasesā tikadukā sabbepi nippadesāti veditabbā.
idāni "kusalā dhammā"tiādīnaṁ mātikāpadānaṁ ayaṁ anupubbapadavaṇṇanā. kusalasaddo
tāva ārogyānavajjachekasukhavipākesu dissati. ayañhi "kacci nu bhoto kusalaṁ,

footnote: 1 chaßēéa. mahantaradukehi 2 ka. gaṇṭhaoghayoganīvaraṇagocchako
footnote: 3 chaßēéa. iti-saddo na dissati 4 chaßēéa. sappadesanippadesavasena

page number: 086

kacci bhoto anāmayan"tiādīsu 1- ārogye dissati. "katamo pana bhante kāyasamācāro
kusalo? yo kho mahārāja kāyasamācāro anavajjo"ti 2- ca "puna caparaṁ bhante
etadānuttariyaṁ, 3- yathā bhagavā dhammaṁ deseti kusalesu dhammesū"ti 4- ca evamādīsu
anavajje. "kusalo tvaṁ rathassa aṅgapaccaṅgānaṁ, 4- kusalā naccagītassa, susikkhitā
caturitthiyo"tiādīsu 5- cheke. "kusalānaṁ bhikkhave dhammānaṁ samādānahetu kusalassa
kammassa katattā"tiādīsu 6- sukhavipāke. svāyamidha ārogyepi anavajjepi
sukhavipākepi vattati.
dhammasaddo panāyaṁ pariyattihetuguṇanissattanijjīvatādīsu dissati. ayañhi
"dhammaṁ pariyāpuṇāti suttaṁ geyyan"tiādīsu 7- pariyattiyaṁ dissati. "hetumhi
Ñāṇaṁ dhammapaṭisambhidā"tiādīsu 8- hetumhi.
"na hi dhammo adhammo ca ubho samavipākino
adhammo nirayaṁ neti dhammo pāpeti suggatin"ti 9-
ādīsu guṇe. "tasmiṁ kho pana samaye dhammā honti, 10- dhammesu dhammānupassī
viharatī"tiādīsu 11- nissattanijjīvatāya. svāyamidhāpi nissattanijjīvatāyameva
vattati.
vacanattho panettha kucchite pāpake dhamme salayanti calayanti kampenti
viddhaṁsentīti kusalā. kucchitena vā ākārena sayantīti kusā, te akusalasaṅkhāte
kuse lunanti chindantīti kusalā. kucchitānaṁ vā sānato tanukaraṇato osānakaraṇato ñāṇaṁ
kusaṁ nāma, tena kusena vā lātabbāti kusalā, gahetabbā pavattetabbāti attho. yathā
vā kusā ubhayabhāgagataṁ hatthappadesaṁ lunanti, evamimepi uppannānuppannabhāvena
ubhayabhāgagataṁ saṅkilesapakkhaṁ lunanti, tasmā kusā viya lunanti chindantītipi
kusalā. attano pana sabhāvaṁ dhārentīti dhammā. dhariyanti 12- vā paccayehi dhārayanti
vā yathāsabhāvatoti dhammā. na kusalā akusalā, mittapaṭipakkhā amittā viya

footnote: 1 khu.jā. 27/146/345, khu.jā. 28/129/51 2 dīßēéa. 13/631/348
footnote: 3 sī. etadanuttariyaṁ 4 dīßēéa. 13/87/64 5 khu.jā. 28/94 (mūgapakkhajātaka)
footnote: 6 abhi. 34/431/120 7 aṅ. catukka. 21/102/117 8 abhi. 35/720/360

9 khuṭhera. 26/304/318 10 abhi. 34/121/41
11 dīßēéa. 10/373/248 12 chaßēéa. dhāriyanti

page number: 087

lobhādipaṭipakkhā alobhādayo viya ca kusalapaṭipakkhāti attho. na byākatāti abyākatā,
kusalākusalabhāvena akathitāti attho. tesu anavajjasukhavipākalakkhaṇā kusalā,
sāvajjadukkhavipākalakkhaṇā akusalā, avipākalakkhaṇā abyākatā.
kiṁ panetāni "kusalāti vā dhammāti vā"tiādīni ekatthāni, udāhu
nānatthānīti? kiñcettha yadi tāva etāni ekatthāni, "kusalā dhammā"ti idaṁ
"kusalā kusalā"ti vuttasadisaṁ ahosi. 1- atha nānatthāni, tikadukānaṁ chakkacatukkabhāvo
āpajjati, padānañca asambandho.
yathā hi "kusalā rūpaṁ cakkhumā"ti vutte atthavasena aññamaññaṁ anolokentānaṁ
padānaṁ na koci sambandho, evamidhāpi padānaṁ asambandho āpajjati,
pubbāparasambandharahitāni ca padāni nippayojanāni nāma honti. yāpi cesā parato
"katame dhammā kusalā"ti pucchā, tāyapi saddhiṁ virodho āpajjati. neva hi dhammā
kusalā, atha ca panidaṁ vuccati "katame dhammā kusalā"ti. aparo nayo, yadi etāni
ekatthāni tiṇṇaṁ dhammānaṁ ekattā kusalādīnampi ekattaṁ āpajjati.
kusalādipadānaṁ 2- hi tiṇṇaṁ dhammānaṁ dhammabhāvena ekattaṁ. tasmā dhammattayena saddhiṁ
atthato ninnānatthānaṁ kusalādīnampi ekattaṁ āpajjati "yadeva kusalaṁ, taṁ akusalaṁ, taṁ
abyākatan"ti. athāpi tiṇṇaṁ dhammānaṁ ekattaṁ na sampaṭicchatha, "añño ca kusalaparo
dhammo, añño ca akusalaparo dhammo, añño ca abyākataparo dhammo"ti vadatha.
evaṁ sante dhammo nāma bhāvo, bhāvato ca añño abhāvoti kusalaparā bhāvasaṅkhātā
dhammā añño akusalaparo dhammo abhāvo siyā, tathā abyākataparopi, tehi ca
añño kusalaparopi. evaṁ abhāvattaṁ āpannehi dhammehi aññe 3- kusalādayopi
abhāvāyeva siyunti.
sabbametaṁ akāraṇaṁ. kasmā? yathānumativohārasiddhito. vohāro hi yathā yathā
atthesu anumato sampaṭicchito, tathā tatheva siddho. na cāyaṁ "kusalā dhammā"tiādīsu
kusalapubbo dhammābhilāpo dhammaparo ca kusalābhilāpo yathā "kusalā kusalā"ti,

footnote: 1 chaßēéa. hoti 2 chaßēéa. kusalādiparānaṁ 3 chaßēéa. anaññe

page number: 088

evaṁ attano atthavisesābhāvena paṇḍitehi sampaṭicchito, na ca kusalārūpaṁcakkhumāsaddā
viya aññamaññaṁ anolokitatthabhāvena. kusalasaddo panettha anavajjasukhavipākasaṅkhātassa
atthassa jotakabhāvena 1- sampaṭicchito, akusalasaddo sāvajjadukkhavipākatthajotakattena,
abyākatasaddo avipākatthajotakattena, dhammasaddo sabhāvadhāraṇādiatthajotakattena.
so etesaṁ aññatarānantare vuccamāno attano atthasāmaññaṁ dīpeti.
sabbeva hi ete sabhāvadhāraṇādinā lakkhaṇena dhammā. kusalādisaddā cāpi
dhammasaddassa purato vuccamānā attano attano atthavisesaṁ tassa dīpenti. dhammo hi
kusalo vā hoti akusalo vā abyākato vā. evamete visuṁ visuṁ vuccamānā attano
attano atthamattadīpakattena sampaṭicchitā. dhammasaddena saha vuccamānā attano
attano atthasāmaññātthavisesadīpakattena loke paṇḍitehi sampaṭicchitā. tasmā
yadetamettha ekatthanānatthataṁ vikappetvā dosāropanakāraṇaṁ vuttaṁ, sabbametaṁ akāraṇaṁ.
ayantāva kusalattikassa anupubbapadavaṇṇanā. imināva nayena sesatikadukānampi
nayo veditabbo. ito paraṁ pana visesamattameva vakkhāmi. 2-
[2] sukhāya vedanāyātiādīsu sukhasaddo tāva sukhavedanāsukhamūlasukhārammaṇa-
sukhahetusukhapaccayaṭṭhānābyāpajjhanibbānādīsu dissati. ayañhi "sukhassa ca pahānā"ti-
ādīsu 3- sukhavedanāya dissati. sukho buddhānaṁ uppādo. 4- sukhā virāgatā loke"ti-
ādīsu 5- sukhamūle. "yasmā ca kho mahāli rūpaṁ sukhaṁ sukhānupatitaṁ sukhāvakkantan"ti-
ādīsu 6- sukhārammaṇe. "sukhassetaṁ bhikkhave adhivacanaṁ yadidaṁ puññānī"tiādīsu 7-
sukhahetumhi. "yāvañcidaṁ bhikkhave na sukaraṁ akkhānena pāpuṇituṁ, yāva sukhā saggā. 8-
na te sukhaṁ pajānanti, ye na passanti nandanan"tiādīsu 9- sukhapaccayaṭṭhāne.
"diṭṭhadhammasukhavihārā ete dhammā"tiādīsu 10- abyāpajjhe. "nibbānaṁ paramaṁ

footnote: 1 ka. jotanabhāvena 2 chaßēéa. vakkhāma
footnote: 3 maßēáū. 12/173/134, abhi. 34/165/52 4 khuḍha. 25/194/52
footnote: 5 vinayu. 4/5/5, khu.u. 25/11/105 6 saṁ.kha. 17/60/57

7 aṅ. sattaka. 23/62/73 8 ma.u. 14/255/223
9 saṁ.sa. 15/11/6 10 maßēáū. 12/82/54

page number: 089

sukhan"tiādīsu 1- nibbāne. idha panāyaṁ sukhavedanāyameva daṭṭhabbo. vedanāsaddo
"viditā vedanā uppajjantī"tiādīsu 2- vedayitasmiṁyeva vattati.
dukkhasaddo dukkhavedanādukkhavatthudukkhārammaṇadukkhapaccayadukkhapaccayaṭṭhānādīsu
dissati. ayañhi "dukkhassa ca pahānā"tiādīsu dukkhavedanāyaṁ dissati. "jātipi
dukkhā"tiādīsu 3- dukkhavatthusmiṁ. "yasmā ca kho mahāli rūpaṁ dukkhaṁ dukkhānupatitaṁ
dukkhāvakkantan"tiādīsu dukkhārammaṇe. "dukkho pāpassa uccayo"tiādīsu 4-
dukkhapaccaye. "yāvañcidaṁ bhikkhave na sukaraṁ akkhānena pāpuṇituṁ, yāva dukkhā
nirayā"tiādīsu 5- dukkhapaccayaṭṭhāne. idha panāyaṁ dukkhavedanāyameva daṭṭhabbo.
vacanattho panettha sukhayatīti sukhā, dukkhayatīti dukkhā, na dukkhā ca na sukhā
cāti adukkhamasukhā. makāro padasandhivasena vutto. sabbāpi ārammaṇassa rasaṁ vedayanti 6-
anubhavantīti vedanā. tāsu iṭṭhānubhavanalakkhaṇā sukhā. aniṭṭhānubhavanalakkhaṇā dukkhā.
ubhayaviparītānubhavanalakkhaṇā adukkhamasukhā. yo panāyaṁ tīsu padesu sampayuttasaddo,
tassattho samaṁ pakārehi yuttāti sampayuttā. katarehi pakārehīti? ekuppādādīhi.
7- "natthi keci dhammā kehici dhammehi sampayuttāti? āmantā"ti 8-
hi imassa pañhassa paṭikkhepe "nanu atthi keci dhammā kehici dhammehi sahagatā
sahajātā saṁsaṭṭhā ekuppādā ekanirodhā ekavatthukā ekārammaṇā"ti 8- evaṁ
ekuppādādīnaṁ vasena sampayogattho vutto. iti imehi ekuppādādīhi samaṁ
pakārehi yuttāti sampayuttā.
[3] vipākattike aññamaññaṁ visiṭṭhānaṁ kusalākusalānaṁ pākāti vipākā,
vipakkabhāvamāpannānaṁ arūpadhammānametaṁ adhivacanaṁ. vipākadhammadhammāti 9- vipākadhammānaṁ
dhammā, vipākajanakā dhammā, 9- yathā jātijarāsabhāvā jātijarāpakatikā sattā
"jātidhammā jarādhammā"ti vuccanti, evaṁ vipākajanakattena 10- vipākasabhāvā
vipākapakatikā dhammāti attho. tatiyapadaṁ ubhayasabhāvapaṭikkhepavasena vuttaṁ.

footnote: 1 khuḍha. 25/203/52 2 ma.u. 14/208/174 3 dīßēéa. 10/387/260
footnote: 4 khuḍha. 25/117/37 5 ma.u. 14/250/218 6 sī. vediyanti
footnote: 7 chaßēéa. ekuppādatādīhi. evamuparipi 8 abhi. 37/473/285

9-9 chaßēéa. vipākasabhāvadhammā 10 chaßēéa. vipākajanakaṭṭhena

page number: 090

[4] upādinnupādāniyattike ārammaṇakaraṇavasena taṇhādīhi 1- upetena
kammunā ādinnā phalabhāvena gahitāti upādinnā, ārammaṇabhāvaṁ upagantvā
upādānasambandhanena upādānānaṁ hitāti upādāniyā, upādānassa ārammaṇapaccayabhūtānaṁ
etaṁ adhivacanaṁ. upādinnā ca te upādāniyā cāti upādinnupādāniyā,
sāsavakammanibbattānaṁ rūpārūpadhammānametaṁ adhivacanaṁ. iti iminā nayena sesapadadvaye
paṭisedhasahito attho veditabbo.
[5] saṅkiliṭṭhasaṅkilesikattike saṅkilesetīti saṅkileso, vibādhati
upatāpetīti atatho. saṅkilesena samannāgatāti saṅkiliṭṭhā. attānaṁ ārammaṇaṁ katvā
pavattanena saṅkilesaṁ arahanti, saṅkilese vā niyuttā tassa ārammaṇabhāvānatikkamanatoti
saṅkilesikā, saṅkilesassa ārammaṇapaccayabhūtānaṁ etaṁ adhivacanaṁ. saṅkiliṭṭhā ca te
saṅkilesikā cāti saṅkiliṭṭhasaṅkilesikā. sesapadadvayaṁ purimattike vuttanayeneva
veditabbaṁ.
[6] vitakkattike sampayogavasena vattamānena saha vitakkena savitakkā.
saha vicārena savicārā. savitakkā ca te savicārā cāti savitakkasavicārā. ubhayarahitā
avitakkāvicārā. vitakkavicāresu vicārova mattā pamāṇaṁ etesanti vicāramattā,
vicārato uttariṁ vitakkena saddhiṁ sampayogaṁ na gacchantīti attho. avitakkā ca te
vicāramattā cāti avitakkavicāramattā.
[7] pītittike pītiyā saha ekuppādādibhāvaṁ gatāti pītisahagatā,
pītisampayuttāti attho. sesapadadvayepi eseva nayo. upekkhāti cettha adukkhamasukhā
vedanā vuttā, sā hi sukhadukkhākārappavattiṁ upekkhati, majjhattākārasaṇṭhitattā
tenākārena pavattatīti upekkhā. iti vedanāttikato padadvayameva gahetvā
nippītikassa sukhassa sappītikasukhato visesadassanavasena ayaṁ tiko vutto.
[8] dassanattike dassanenāti sotāpattimaggena. so hi paṭhamaṁ nibbānaṁ
dassanato "dassanan"ti vutto. gotrabhū pana kiñcāpi paṭhamataraṁ passati, yathā
pana rañño santikaṁ kenacideva karaṇīyena āgato 2- puriso dūratova rathikāya carantaṁ

footnote: 1 chaßēéa. taṇhādiṭṭhīhi 2 ma. dūrāgato

page number: 091

hatthikkhandhagataṁ rājānaṁ disvāpi "diṭṭho te rājā"ti puṭṭho disvāpi
kattabbakiccassa akatattā "na passāmī"ti āha, evameva nibbānaṁ disvāpi
kattabbassa kilesappahānassābhāvā na "dassanan"ti vuccati, tañhi ñāṇaṁ maggassa
āvajjanaṭṭhāne tiṭṭhati. bhāvanāyāti sesamaggattayena, sesamaggattayañhi paṭhamamaggena
diṭṭhasmiṁyeva dhamme bhāvanāvasena uppajjati, adiṭṭhapubbaṁ kiñci na passati, tasmā
"bhāvanā"ti vuccati. tatiyapadaṁ ubhayapaṭikkhepavasena vuttaṁ.
[9] tadanantarattike dassanena pahātabbo hetu etesanti dassanena
pahātabbahetukā. dutiyapadepi eseva nayo. tatiyapade 1- "neva dassanena ca bhāvanāya
ca 1- pahātabbo hetu etesan"ti evamatthaṁ aggahetvā "neva dassanena na
bhāvanāya pahātabbo hetu etesaṁ atthī"ti evamattho gahetabbo. itarathā hi
ahetukānaṁ aggahaṇaṁ bhaveyya, hetuyeva hi etesaṁ natthi, yo dassanabhāvanāhi pahātabbo
siyā. sahetukesupi hetuvajjānaṁ pahānaṁ āpajjati, na hetūnaṁ. hetuyeva hi etesaṁ
neva dassanena na bhāvanāya pahātabboti vutto, na te dhammā. na ubhayampi
cetaṁ adhippetaṁ. tasmā neva dassanena na bhāvanāya pahātabbo hetu etesaṁ atthīti
nevadassanena nabhāvanāya pahātabbahetukāti ayamattho gahetabbo.
[10] ācayagāmittike kammakilesehi āciyatīti ācayo, paṭisandhicutigatippavattānaṁ
etaṁ nāmaṁ. tassa kāraṇaṁ hutvā nipphādanakabhāvena taṁ ācayaṁ gacchanti,
yassa vā pavattanti, taṁ puggalaṁ yathāvuttameva ācayaṁ gamentītipi ācayagāmino,
sāsavakusalākusalānaṁ etaṁ adhivacanaṁ. tatoeva ācayasaṅkhātā cayā apetattā
nibbānaṁ apetaṁ cayāti apacayo, taṁ ārammaṇaṁ katvā pavattanato apacayaṁ gacchantīti
apacayagāmino, ariyamaggānametaṁ adhivacanaṁ. apica pākāraṁ iṭṭhakavaḍḍhakī viya pavattaṁ
ācinantā gacchantīti ācayagāmino. tena citaṁ citaṁ iṭṭhakaṁ viddhaṁsayamāno puriso viya
tadeva pavattaṁ apacinantā gacchantīti apacayagāmino. tatiyapadaṁ bhayapaṭikkhepena vttaṁ.

footnote: 1-1 chaßēéa. neva dassanena na bhāvanāya

page number: 092

[11] sekkhattike tīsu sikkhāsu jātāti sekkhā, sattannaṁ sekkhānaṁ etetipi
sekkhā, apariyositasikkhatāya sayameva sikkhantītipi sekkhā. upari sikkhitabbābhāvato
na sekkhāti asekkhā, vuḍḍhippattā vā sekkhātipi asekkhā, arahattaphaladhammānaṁ
etaṁ adhivacanaṁ. tatiyapadaṁ ubhayapaṭikkhepena vuttaṁ.
[12] parittattike samantato khaṇḍitattā appamattakaṁ parittanti vuccati
"parittaṁ gomayapiṇḍan"tiādīsu 1- viya, imepi appānubhāvatāya parittā viyāti
parittā, kāmāvacaradhammānametaṁ adhivacanaṁ. kilesavikkhambhanasamatthatāya vipulaphalatāya
dīghasantānatāya ca mahantabhāvaṁ gatā, mahantehi vā oḷāracchandaviriyacittapaññehi
gatā paṭipannātipi mahaggatā. pamāṇakarā dhammā rāgādayo pamāṇaṁ nāma, ārammaṇato
vā sampayogato vā natthi etesaṁ pamāṇaṁ pamāṇassa ca paṭipakkhāti appamāṇā.
[13] parittārammaṇattike parittaṁ ārammaṇaṁ etesanti parittārammaṇā.
sesapadadvayepi eseva nayo.
[14] hīnattike hīnāti lāmakā akusalā dhammā. hīnappaṇītānaṁ majjhe bhavāti
majjhimā, avasesā tebhūmikā dhammā. uttamaṭṭhena atippakaṭṭhena ca paṇītā, lokuttarā
dhammā.
[15] micchattattike "hitasukhāvahā me bhavissantī"ti evaṁ āsiṁsitāpi tathā
abhāvato "asubhādīsuyeva subhan"tiādiviparītappavattito ca micchāsabhāvāti micchattā,
vipākadāne sati khandhabhedānantarameva vipākadānato niyatā, micchattā ca te niyatā
cāti micchattaniyatā. vuttaviparītena atthena sammā sabhāvāti sammattā, sammattā
ca te niyatā ca anantarameva phaladānenāti 2- sammattaniyatā. ubhayathāpi na niyatāti
aniyatā.
[16] maggārammaṇattike nibbānaṁ maggati gavesati, kilese vā mārento
gacchatīti maggo, maggo ārammaṇaṁ etesanti maggārammaṇā. aṭṭhaṅgikopi maggo
paccayaṭṭhena etesaṁ hetūti maggahetukā. maggasampayuttā vā hetū, magge vā hetūti
maggahetū, te etesaṁ hetūtipi maggahetukā. sammādiṭṭhi sayaṁ maggo ceva hetu ca,

footnote: 1 saṁ.kha. 17/96/114 2 ma. phaladānaniyamenāti

page number: 093

iti maggo hetu etesantipi maggahetukā. abhibhavitvā pavattanaṭṭhena maggo
adhipati etesanti maggādhipatino.
[17] uppannattike uppādato paṭṭhāya yāva bhaṅgā uddhaṁ pannā gatā
pavattāti uppannā. na uppannāti anuppannā. pariniṭṭhitakāraṇekadesattā avassaṁ
uppajjissantīti uppādino.
[18] atītattike attano sabhāvaṁ uppādādikkhaṇaṁ vā patvā atikkantāti atītā.
tadubhayampi na āgatāti anāgatā. tantaṁ kāraṇaṁ paṭicca uppannāti paccuppannā.
[19] anantarattike atītaṁ ārammaṇaṁ etesanti atītārammaṇā. sesapadadvayepi
eseva nayo.
[20] ajjhattattike "evaṁ pavattamānā mayaṁ attāti gahaṇaṁ gamissāmā"ti
iminā viya adhippāyena attānaṁ adhikāraṁ katvā pavattāti ajjhattā. ajjhattasaddo
panāyaṁ gocarajjhatte niyakajjhatte ajjhattajjhatte visayajjhatteti catūsu atthesu
dissati. "tenānanda bhikkhunā tasmiṁyeva purimasmiṁ samādhinimitte ajjhattameva cittaṁ
saṇṭhapetabbaṁ 1- ajjhattarato samāhito"tiādīsu 2- hi ayaṁ gocarajjhatte dissati.
"ajjhattaṁ sampasādanaṁ, 3- ajjhattaṁ vā dhammesu dhammānupassī viharatī"tiādīsu 4-
niyakajjhatte. "cha ajjhattikāni āyatanānī"tiādīsu 5- ajjhattajjhatte. "ayaṁ kho
panānanda vihāro tathāgatena abhisambuddho yadidaṁ sabbanimittānaṁ amanasikārā ajjhattaṁ
suññataṁ upasampajja viharatī"tiādīsu 6- visayajjhatte, issariyaṭṭhāneti attho.
phalasamāpatti hi buddhānaṁ issariyaṭṭhānaṁ nāma. idha pana niyakajjhatte adhippeto.
tasmā attano santāne pavattā pāṭipuggalikā dhammā ajjhattāti veditabbā.
tato bahibhūtā 7- pana indriyabaddhā vā anindriyabaddhā vāti bahiddhā nāma.
tatiyapadaṁ tadubhayavasena vuttaṁ.

footnote: 1 ma.u. 14/188/161 2 khuḍha. 25/362/80
footnote: 3 dī.sī. 9/468/205, abhi. 34/161/50 4 dīßēéa. 10/383/257
footnote: 5 ma.u. 14/304/279 6 ma.u. 14/187/160 7 chaßēéa. bāhirabhūtā

page number: 094

[21] anantarattiko pana teyeva tippakārepi dhamme ārammaṇaṁ katvā
pavattanavasena vutto.
[22] sanidassanattike daṭṭhabbabhāvasaṅkhātena saha nidassanenāti sanidassanā,
paṭihananabhāvasaṅkhātena saha paṭighenāti sappaṭighā, sanidassanā ca te sappaṭighā
cāti sanidassanasappaṭighā. natthi etesaṁ daṭṭhabbabhāvasaṅkhātaṁ nidassananti anidassanā,
anidassanā ca te vuttanayeneva sappaṭighā cāti anidassanasappaṭighā. tatiyapadaṁ
ubhayapaṭikkhepena vuttaṁ. ayaṁ tāva tikamātikāya anupubbapadavaṇṇanā.
tikamātikāpadavaṇṇanā niṭṭhitā.
-------------
dukamātikāpadavaṇṇanā
[1-6] dukamātikāya pana tikesu anāgatapadavaṇṇanaṁyeva karissāma. hetugocchake
tāva hetū dhammāti mūlaṭṭhena hetusaṅkhātā dhammā, "hetudhammā"tipi pāṭho.
na hetūti tesaṁyeva paṭikkhepavacanaṁ. sampayogato pavattena saha hetunāti sahetukā. tatheva
pavatto natthi etesaṁ hetūti ahetukā. ekuppādāditāya hetunā sampayuttāti
hetusampayuttā. hetunā vippayuttāti hetuvippayuttā. imesaṁ dvinnampi
dukānaṁ kiñcāpi atthato nānattaṁ natthi, desanāvilāsena pana tathābujjhanakasattānaṁ 1- vā
puggalānaṁ ajjhāsayavasena vuttā. tato paraṁ sakalekadesavasena 2- paṭhamadukaṁ dutiyatatiyehi
saddhiṁ yojetvā tesaṁ "hetū na hetū"tiādīnaṁ padānaṁ vasena yathāsambhavato aparepi
tayo dukā vuttā. tattha yatheva "hetū ceva dhammā sahetukā cā"ti etaṁ sambhavati,
tathā "hetū ceva dhammā ahetukā cā"ti idaṁ dukampi. yathā ca "sahetukā ceva
dhammā na ca hetū"ti etaṁ sambhavati, tathā "ahetukā ceva dhammā na ca hetū"ti
idampi. hetusampayuttadukena saddhiṁ yojanāyapi eseva nayo.

footnote: 1 chaßēéa. tathā bujjhantānaṁ 2 chaßēéa. ayaṁ pāṭho na dissati

page number: 095

tatra yadetaṁ "na hetū dhammā sahetukāpi ahetukāpī"ti siddhe "na hetū
kho pana dhammā"ti atirittaṁ "kho panā"ti padaṁ vuttaṁ, tassa vasena ayaṁ atirekattho
saṅgahitoti veditabbo. kathaṁ? na kevalaṁ na hetū dhammā, atha kho aññepi,
sahetukāpi ahetukāpi iccevaṁ atha kho aññathāpīti. idaṁ vuttaṁ hoti "yatheva hi
na hetū dhammā sahetukāpi ahetukāpi, evaṁ hetū dhammā sahetukāpi ahetukāpi.
yathā ca na hetū dhammā sahetukāpi ahetukāpi, evaṁ na hetū dhammā hetusampayuttāpi
hetuvippayuttāpī"ti.
[7-13] cūḷantaradukesu attano nipphādakena saha paccayenāti sappaccayā.
natthi etesaṁ uppāde vā ṭhitiyaṁ vā paccayoti apaccayā. paccayehi samāgantvā
katāti saṅkhatā. na saṅkhatāti asaṅkhatā. avinibbhogavasena rūpaṁ etesaṁ atthīti
rūpino. tathāvidhaṁ natthi etesaṁ rūpanti arūpino. ruppanalakkhaṇaṁ vā rūpaṁ, taṁetesaṁ
atthīti rūpino. na rūpino arūpino. lokiyā dhammāti lokoti vuccati
lujjanapalujjanaṭṭhena vaṭṭaṁ, tasmiṁ pariyāpannabhāvena loke niyuttāti lokiyā. tato
uttiṇṇāti uttarā. loke apariyāpannabhāvena lokato uttarāti lokuttarā. kenaci
viññeyyāti cakkhuviññāṇādīsu kenaci ekena cakkhuviññāṇena vā sotaviññāṇena
vā vijānitabbā. kenaci na viññeyyāti eteneva cakkhuviññāṇena vā sotaviññāṇena
vā na vijānitabbā. evaṁ sante dvinnampi padānaṁ atthanānattato duko hoti.
[14-19] āsavagocchake āsavantīti āsavā, cakkhutopi .pe. manatopi
sandanti, pavattantīti vuttaṁ hoti. dhammato yāva gotrabhuṁ okāsato yāva bhavaggaṁ
savantīti vā āsavā, ete dhamme etañca okāsaṁ antokaritvā pavattantīti
attho. antokaraṇattho hi ayaṁ ākāro. cirappārivāsiyaṭṭhena madirādayo āsavā,
āsavā viyātipi āsavā. lokasmiṁ hi cirappārivāsikā madirādayo āsavāti vuccanti.
yadi ca cirappārivāsiyaṭṭhena āsavā, eteyeva bhavitumarahanti. vuttaṁ hetaṁ "purimā
bhikkhave koṭi na paññāyati avijjāya `ito pubbe avijjā nāhosī"tiādi. 1-

footnote: 1 aṅ. dasaka. 24/61/90

page number: 096

āyataṁ vā saṁsāradukkhaṁ savanti pasavantītipi āsavā. tato aññe no āsavā
nāma. attānaṁ ārammaṇaṁ katvā pavattehi saha āsavehīti sāsavā. evaṁ pavattamānā
natthi etesaṁ āsavāti anāsavā. sesaṁ hetugocchake vuttanayeneva veditabbaṁ. ayaṁ
pana viseso, yathā tattha "na hetū kho pana dhammā sahetukāpi ahetukāpi"ti
ayaṁ osānaduko paṭhamadukassa dutiyapadaṁ ādimhi ṭhapetvā vutto, evaṁ idha "no
āsavā kho pana dhammā sāsavāpi anāsavāpi"ti na vutto. kiñcāpi na vutto,
atha kho ayañca añño ca bhedo tattha vuttanayeneva veditabbo.
[20-25] saññojanagocchake yassa saṁvijjanti, taṁ puggalaṁ vaṭṭasmiṁ
saṁyojenti bandhentīti saññojanā. tato aññe no saññojanā nāma.
ārammaṇabhāvaṁ upagantvā saññojanasambandhena 1- saññojanānaṁ hitāti saññojaniyā,
saññojanassa ārammaṇapaccayabhūtānaṁ etaṁ adhivacanaṁ. na saññojaniyā asaññojaniyā.
sesaṁ hetugocchake vuttanayeneva yojetabbaṁ.
[26-31] ganthagocchake yassa saṁvijjanti, taṁ cutipaṭisandhivasena vaṭṭasmiṁ
ganthenti ghaṭentīti ganthā. tato añañe no ganthā. ārammaṇakaraṇavasena
ganthehi ganthitabbāti ganthaniyā. sesaṁ hetugocchake vuttanayeneva yojetabbaṁ. yathā
ca idha, evaṁ ito paresupi vuttāvasesaṁ tattha tattha vuttanayeneva veditabbaṁ.
[32-37] oghagocchake yassa saṁvijjanti, taṁ vaṭṭasmiṁ oghananti 2-
osīdāpentīti oghā. ārammaṇaṁ katvā atikkamanīyato oghehi atikkamitabbāti
oghaniyā. oghānaṁ ārammaṇadhammāeva veditabbā.
[38-43] yogagocchake 3- yassa saṁvijjanti, taṁ 3- vaṭṭasmiṁ yojentīti yogā.
yoganiyā oghaniyā viya veditabbā.
[44-49] nīvaraṇagocchake cittaṁ nīvaranti pariyonaddhantīti 4- nīvaraṇā.
nīvaraṇiyā saññojaniyā viya veditabbā.

footnote: 1 chaßēéa. saṁyojanasambandhanena, sī. saṁyojanasaṁvaḍḍhanena 2 chaßēéa. ohananti
footnote: 3-3 chaßēéa. ime pāṭhā na dissanti 4 chaßēéa. pariyonandhantīti

page number: 097

[50-54] parāmāsagocchake dhammānaṁ yathābhūtaṁ aniccādiākāraṁ atikkamitvā
niccanti ādivasena pavattamānā parato āmasantīti parāmāsā. parāmāsehi
ārammaṇakaraṇavasena parāmaṭṭhattā parāmaṭṭhā.
[55-68] mahantaradukesu ārammaṇaṁ aggahetvā appavattito saha
ārammaṇenāti sārammaṇā. natthi etesaṁ ārammaṇanti anārammaṇā. cintanaṭṭhena
cittā, vicittaṭṭhena vā cittā. avippayogavasena cetasi niyuttāti cetasikā.
nirantarabhāvūpagamanatāya uppādato yāva bhaṅgā cittena saṁsaṭṭhāti cittasaṁsaṭṭhā.
ekato vattamānāpi nirantarabhāvaṁ anupagamanatāya cittena visaṁsaṭṭhāti cittavisaṁsaṭṭhā.
samuṭṭhahanti etenāti samuṭṭhānaṁ, cittaṁ samuṭṭhānaṁ etesanti cittasamuṭṭhānā. saha
bhavantīti sahabhuno, cittena sahabhuno cittasahabhuno. anuparivattantīti anuparivattino.
kiṁ anuparivattanti? cittaṁ. cittassa anuparivattino cittānuparivattino.
cittasaṁsaṭṭhā ca te cittasamuṭṭhānā cāti cittasaṁsaṭṭhasamuṭṭhānā. cittasaṁsaṭṭhā ca te
cittasamuṭṭhānā ca cittasahabhunoeva cāti cittasaṁsaṭṭhasamuṭṭhānasahabhuno. cittasaṁsaṭṭhā
ca te cittasamuṭṭhānā ca cittānuparivattinoeva cāti cittasaṁsaṭṭhasamuṭṭhānānu-
parivattino. sesāni sabbapadāni vuttapadānaṁ paṭikkhepavasena veditabbāni.
ajjhattajjhattaṁ sandhāya ajjhattattike vuttavasena ajjhattāva ajjhattikā. tato
bahibhūtāti bāhirā. upādiyanteva bhūtāni, na bhūtāni viya upādiyantīti upādā.
na upādiyantevāti noupādā.
[69-74] upādānagocchake bhusaṁ ādiyantīti upādānā, daḷhaggāhaṁ
gaṇhantīti attho. tato aññe no upādānā.
[75-82] kilesagocchake saṅkiliṭṭhattike vuttanayeneva attho veditabbo.
[83-100] piṭṭhidukesu kāme avacarantīti kāmāvacarā. rūpe avacarantīti
rūpāvacarā. arūpe avacarantīti arūpāvacarā. ayamettha saṅkhepo, vitthāro pana parato
āvībhavissati. tebhūmikavaṭṭe pariyāpannā antogadhāti pariyāpannā. tasmiṁ na

page number: 098

pariyāpannāti apariyāpannā. vaṭṭamūlaṁ chinditvā 1- nibbānaṁ ārammaṇaṁ katvā
vaṭṭato niyyantīti niyyānikā. iminā lakkhaṇena na niyyantīti aniyyānikā.
cutiyā vā attano vā pavattiyā anantaraṁ phaladānena 2- niyatattā niyatā. tathā
aniyatattā aniyatā. aññe dhamme uttaranti pajahantīti uttarā, attānaṁ uttarituṁ
samatthehi saha uttarehīti sauttarā. natthi etesaṁ uttarāti anuttarā. raṇanti
etehīti raṇā, yehi abhibhūtā sattā nānappakārena kandanti paridevanti, tesaṁ
rāgādīnaṁ etaṁ adhivacanaṁ. sampayogavasena pahānekaṭṭhatāvasena ca saha raṇehīti saraṇā.
tenākārena natthi etesaṁ raṇāti araṇā.
---------------
suttantikadukamātikāpadavaṇṇanā
[101-108] suttantikadukesu sampayogavasena vijjaṁ bhajantīti vijjābhāgino,
vijjābhāge vijjākoṭṭhāse vattantītipi vijjābhāgino. tattha vipassanāñāṇaṁ
manomayiddhi cha abhiññāti aṭṭha vijjā. purimena atthena tāhi sampayuttadhammāpi
vijjābhāgino, pacchimena atthena tāsu yā kāci ekā vijjā vijjā. 3- sesā
vijjābhāginoti evaṁ vijjāpi vijjāya sampayuttadhammāpi vijjābhāginotveva
veditabbā. idha pana sampayuttadhammāva adhippetā. sampayogavasena avijjaṁ bhajantīti
avijjābhāgino, avijjābhāge avijjākoṭṭhāse vattantītipi avijjābhāgino. tattha
dukkhapaṭicchādakaṁ tamo samudayādipaṭicchādakanti catasso avijjā. purimanayeneva tāhi
sampayuttadhammāpi avijjābhāgino. tāsu 4- yā kāci ekā avijjā avijjā, sesā
avijjābhāginoti evaṁ avijjāpi avijjāya sampayuttadhammāpi avijjābhāginotveva
veditabbā. idha pana sampayuttadhammāva adhippetā.
puna anajjhottharaṇabhāvena kilesandhakāraṁ viddhaṁsetuṁ asamatthatāya vijju upamā
etesanti vijjūpamā. nissesaṁ viddhaṁsanasamatthatāya vajiraṁ upamā etesanti vajirūpamā.
bālesu ṭhitattā yattha ṭhitā tadupacārena bālā. paṇḍitesu ṭhitattā paṇḍitā.
bālakaraṇattā 5- vā bālā. paṇḍitakaraṇattā paṇḍitā. kaṇhāti kāḷakā, cittassa

footnote: 1 chaßēéa. chindantā 2 chaßēéa. phaladāne 3 ma. ekā vijjā
footnote: 4 sī. pacchimena atthena tāsu 5 chaßēéa. bālakarattā

page number: 099

apabhassarabhāvakaraṇā. sukkāti odātā. cittassa pabhassarabhāvakaraṇā. kaṇhābhijātihetuto
vā kaṇhā. sukkābhijātihetuto sukkā. idha ceva samparāye ca tapantīti 1- tapanīyā.
na tapanīyā atapanīyā.
adhivacanadukādayo tayo atthato ninnānākaraṇā, byañjanamevettha nānaṁ.
sirivaḍḍhako dhanavaḍḍhakoti ādayo hi vacanamattameva adhikāraṁ katvā pavattā adhivacanā
nāma. adhivacanānaṁ pathā adhivacanapathā. "abhisaṅkharontīti kho bhikkhave tasmā saṅkhārāti
vuccatī"ti 2- evaṁ vitthāretvā 3- sahetukaṁ katvā vuccamānā abhilāpā nirutti
nāma, niruttīnaṁ pathā niruttipathā. "takko vitakko saṅkappo"ti 4- evaṁ tena tena
pakārena ñāpanato paññatti nāma, paññattīnaṁ pathā paññattipathā. ettha ca ekaṁ dukaṁ
vatvāpi itaresaṁ vacane payojanaṁ hetugocchake vuttanayeneva veditabbaṁ.
[109-118] nāmarūpaduke nāmakaraṇaṭṭhena namanaṭṭhena nāmanaṭṭhena ca nāmaṁ.
ruppanaṭṭhena rūpaṁ. ayamettha saṅkhepo. vitthāro pana nikkhepakaṇḍe āvībhavissati.
avijjāti dukkhādīsu aññāṇaṁ. bhavataṇhāti bhavapatthanā. bhavadiṭṭhīti bhavo vuccati
sassataṁ, sassatavasena uppajjanadiṭṭhi. vibhavadiṭṭhīti vibhavo vuccati ucchedaṁ, 5-
ucchedavasena uppajjanadiṭṭhi. "sassato attā ca loko cā"ti pavattā diṭṭhi
sassatadiṭṭhi. "ucchijjissatī"ti pavattā diṭṭhi ucchedadiṭṭhi. "antavā"ti
pavattā diṭṭhi antavādiṭṭhi. "anantavā"ti pavattā diṭṭhi anantavādiṭṭhi. pubbantaṁ
anugatā diṭṭhi pubbantānudiṭṭhi. aparantaṁ anugatā diṭṭhi aparantānudiṭṭhi.
ahirikanti "yaṁ na hiriyati hiriyitabbenā"ti 6- evaṁ vitthāritā nillajjatā.
anottappanti "yaṁ na ottappati ottappitabbenā"ti 7- evaṁ vitthārito
abhāyanakāakāro. hiriyanā hiri. ottappanā 8- ottappaṁ. dovacassatādīsu dukkhaṁ vaco
etasmiṁ vippaṭikūlagāhimhi vipaccanīkasāte anādare puggaleti dubbaco, tassa kammaṁ
dovacassaṁ, tassa bhāvo dovacassatā. pāpā assaddhādayo puggalā etassa mittāti

footnote: 1 chaßēéa. tapentīti 2 saṁ. kha. 17/79/71 3 chaßēéa. niddhāretvā
footnote: 4 abhi. 34/7/22 5 ka. ucchedo 6 abhi. 34/1328/299
footnote: 7 abhi. 34/1329/299 8 sī. ottapanā

page number: 100

pāpamitto, tassa bhāvo pāpamittatā. sovacassatā ca kalyāṇamittatā ca
vuttapaṭipakkhanayeneva veditabbā.
[119-123] "pañcapi āpattikkhandhā āpattiyo, sattapi āpattikkhandhā
āpattiyo"ti 1- evaṁ vuttāsu āpattīsu kusalabhāvo āpattikusalatā. tāhi āpattīhi
vuṭṭhāne kusalabhāvo āpattivuṭṭhānakusalatā. samāpattīsu kusalabhāvo samāpattikusalatā,
samāpattīnaṁ appanāparicchedapaññāyetaṁ adhivacanaṁ. samāpattīhi vuṭṭhāne kusalabhāvo
samāpattivuṭṭhānakusalatā. aṭṭhārasasu dhātūsu kusalabhāvo dhātukusalatā. tāsaṁyeva dhātūnaṁ
manasikāre kusalabhāvo manasikārakusalatā. cakkhāyatanādīsu kusalabhāvo āyatanakusalatā.
dvādasaṅge paṭiccasamuppāde kusalabhāvo paṭiccasamuppādakusalatā. tasmiṁ tasmiṁ ṭhāne
kusalabhāvo ṭhānakusalatā, ṭhānanti kāraṇaṁ vuccati. tasmiṁ hi tadāyattavuttitāya
phalaṁ tiṭṭhati nāma, tasmā "ṭhānan"ti vuttaṁ. aṭṭhāne kusalabhāvo aṭṭhānakusalatā.
[124-134] ujuno bhāvo ājjavo. mduno bhāvo maddavo.
adhivāsanasaṅkhāto khamanabhāvo khanti. suratassa bhāvo soraccaṁ. sammodakamudubhāvasaṅkhāto
sakhilabhāvo sākhalyaṁ. yathā parehi saddhiṁ attano chiddaṁ na hoti, evaṁ dhammāmisehi
paṭisantharaṇaṁ paṭisanthāro. 2- indriyasaṁvarabhedasaṅkhāto manacchaṭṭhesu indriyesu
aguttadvārabhāvo indriyesu aguttadvāratā. paṭiggahaṇaparibhogavasena bhojane mattaṁ
ajānanabhāvo bhojane amattaññutā. anantaraduko vuttapaṭipakkhavasena 3- veditabbo.
sativippavāsasaṅkhāto muṭṭhassatissa bhāvo muṭṭhassaccaṁ. asampajānabhāvo asampajaññaṁ.
saratīti sati. sampajānātīti sampajaññaṁ. appaṭisaṅkhāne akampanaṭṭhena paṭisaṅkhānasaṅkhātaṁ
balaṁ paṭisaṅkhānabalaṁ. viriyasīsena sattabojjhaṅge bhāventassa uppannabalaṁ bhāvanābalaṁ.
paccanīkadhamme sametīti samatho. aniccādivasena vividhena ākārena passatīti vipassanā.
samathova taṁ ākāraṁ gahetvā puna pavattetabbassa samathassa nimittavasena samathanimittaṁ.
paggāhanimittepi eseva nayo. sampayuttadhamme paggaṇhatīti paggāho. na vikkhipatīti
avikkhepo.

footnote: 1 abhi. 34/1336/300 2 ma. paṭisandharaṇaṁ paṭisandhāro 3 chaßēéa...ṇayena

page number: 101

[135-142] sīlavināsikā 1- asaṁvarasaṅkhātā sīlassa vipatti sīlavipatti.
sammādiṭṭhivināsikā micchādiṭṭhisaṅkhātā diṭṭhiyā vipatti diṭṭhivipatti.
soraccameva sīlassa sampādanato sīlassa paripūraṇato sīlassa sampadāti sīlasampadā.
diṭṭhipāripūribhūtaṁ ñāṇaṁ diṭṭhiyā sampadāti diṭṭhisampadā. visuddhibhāvappattā 2-
sīlasaṅkhātā sīlassa visuddhi sīlavisuddhi. nibbānasaṅkhātaṁ visuddhiṁ pāpetuṁ samatthā
dassanasaṅkhātā diṭṭhiyā visuddhiti diṭṭhivisuddhi. diṭṭhivisuddhi kho pana
yathādiṭṭhissa ca padhānanti kammassakatañāṇādisaṅkhātā diṭṭhivisuddhi ceva yathādiṭṭhissa
ca anurūpadiṭṭhissa kalyāṇadiṭṭhissa taṁsampayuttameva padhānaṁ. saṁvegoti jātiādīni
paṭicca uppannabhayasaṅkhātaṁ saṁvejanaṁ. 3- saṁvejaniyaṭṭhānanti saṁvegajanakaṁ
jātiādikāraṇaṁ. saṁviggassa ca yonisopadhānanti evaṁ saṁvegajātassa upāyappadhānaṁ.
asantuṭṭhitā ca kusalesu dhammesūti kusaladhammapūraṇe asantuṭṭhibhāvo. appaṭivānitā
ca padhānasminti arahattaṁ apatvā padhānasmiṁ anivattanatā ca anossakkanatā.
vijjānanato vijjā. vimuccanato vimutti. khaye ñāṇanti kilesakkhayakare ariyamagge
ñāṇaṁ. anuppāde ñāṇanti paṭisandhivasena anuppādabhūte taṁtaṁmaggavajjhakilesānaṁ
anuppādapariyosāne uppanne ariyaphale ñāṇaṁ. ayaṁ mātikāya anupubbapadavaṇṇanā.
dukamātikāpadavaṇṇanā niṭṭhitā.
-------------
kāmāvacarakusalavaṇṇanā
kāmāvacarakusalapadabhājanīyavaṇṇanā
[1] idāni yathānikkhittāya mātikāya saṅgahite dhamme pabhedato dassetuṁ
"katame dhammā kusalā"ti idaṁ padabhājanīyaṁ āraddhaṁ. tattha yadetaṁ "yasmiṁ samaye
kāmāvacaraṁ kusalaṁ cittaṁ uppannaṁ hotī"ti paṭhamaṁ kāmāvacaraṁ kusalaṁ dassitaṁ, tassa
tāva niddese dhammavavaṭṭhānavāro saṅgahavāro suññatavāroti tayo mahāvārā honti.
tesu dhammavavaṭṭhānavāro uddesaniddesavasena dvidhā ṭhito, tesu uddesavārassa

footnote: 1 ka. sīlavināsakā. evamuparipi 2 chaßēéa. visuddhibhāvaṁ sampattā 3 cha. saṁvijjanaṁ

page number: 102

pucchā samayaniddeso dhammuddeso appanāti cattāro paricchedā. tesu katame
dhammā kusalāti ayaṁ pucchā nāma. yasmiṁ samaye kāmāvacaraṁ kusalaṁ cittaṁ uppannaṁ
hoti .pe. tasmiṁ samayeti ayaṁ samayaniddeso nāma. phasso hoti .pe.
avikkhepo hotīti ayaṁ dhammuddeso nāma. ye vā pana tasmiṁ samaye aññepi
atthi paṭiccasamuppannā arūpino dhammā, ime dhammā kusalāti ayaṁ appanā nāma.
evaṁ catūhi paricchedehi ṭhitassa uddesavārassa yvāyaṁ paṭhamo pucchāparicchedo.
tattha "katame dhammā kusalā"ti ayaṁ kathetukamyatāpucchā. pañcavidhā hi pucchā
adiṭṭhajotanāpucchā diṭṭhasaṁsandanāpucchā vimaticchedanāpucchā anumatipucchā
kathetukamyatāpucchāti. etāsaṁ idaṁ nānattaṁ:-
katamā adiṭṭhajotanāpucchā 1-? pakatiyā lakkhaṇaṁ aññātaṁ hoti adiṭṭhaṁ atulitaṁ
atīritaṁ avibhūtaṁ avibhāvitaṁ, tassa ñāṇāya dassanāya tulanāya tīraṇāya vibhūtāya 2-
vibhāvanatthāya pañhaṁ pucchati. ayaṁ adiṭṭhajotanāpucchā.
katamā diṭṭhasaṁsandanāpucchā? pakatiyā lakkhaṇaṁ ñātaṁ hoti diṭṭhaṁ tulitaṁ
tīritaṁ vibhūtaṁ vibhāvitaṁ, so aññehi paṇḍitehi saddhiṁ saṁsandanatthāya pañhaṁ pucchati.
ayaṁ diṭṭhasaṁsandanāpucchā.
katamā vimaticchedanāpucchā? pakatiyā saṁsayapakkhanto 3- hoti vimatipakkhanto
dveḷhakajāto "evaṁ nu kho, nanu kho, kinnu kho, kathannu kho"ti, so vimaticchedanatthāya
pañhaṁ pucchati. ayaṁ vimaticchedanāpucchā.
katamā anumatipucchā? bhagavā bhikkhūnaṁ anumatiyā pañhaṁ pucchati "taṁ kiṁ maññatha
bhikkhave rūpaṁ niccaṁ vā aniccaṁ vā"ti. aniccaṁ bhante. yaṁ panāniccaṁ, dukkhaṁ vā
taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ, kallaṁ nu taṁ
samanupassituṁ "etaṁ mama, esohamasmi, eso me attā"ti. no hetaṁ bhanteti. 4-
ayaṁ anumatipucchā.

footnote: 1 khu. mahā. 29/150 (tuvaṭṭakasuttaniddesa),
footnote: khu. cūḷa. 30/12 (puṇṇakamāṇavapañhāniddesa)
footnote: 2 cha. vibhūtatthāya 3 chaßēéa. saṁsayapakkhando. evamuparipi

4 vinayu. 4/21/18, saṁ.kha. 17/79/72

page number: 103

katamā kathetukamyatāpucchā? bhagavā bhikkhūnaṁ kathetukamyatāya pañhaṁ pucchati
"cattārome bhikkhave satipaṭṭhānā, katame cattāro"ti. 1- ayaṁ kathetukamyatāpucchāti.
tattha buddhānaṁ purimā tisso pucchā natthi, kasmā? buddhānaṁ hi tīsu addhāsu
kiñci saṅkhataṁ addhāvinimuttaṁ vā asaṅkhataṁ adiṭṭhaṁ anaññātaṁ ajotitaṁ atulitaṁ
atīritaṁ avibhūtaṁ avibhāvitaṁ nāma natthi, tena tesaṁ adiṭṭhajotanāpucchā natthi. yaṁ pana
bhagavatā attano ñāṇena paṭividdhaṁ, tassa aññena samaṇena vā brāhmaṇena vā
devena vā mārena vā brahmunā vā saddhiṁ saṁsandanakiccaṁ natthi, tenassa diṭṭhasaṁsandanā
pucchā natthi. yasmā panesa akathaṁkathī tiṇṇavicikiccho sabbadhammesu vihatasaṁsayo, tenassa
vimaticchedanāpucchā natthi. itarā pana dve pucchā bhagavato atthi. tāsu ayaṁ
"kathetukamyatāpucchā"ti veditabbā.
tattha "katame"ti padena niddisitabbadhamme pucchati, "dhammā kusalā"ti hi
vacanamattena "kiṁ katā, kiṁ vā karontī"ti na sakkā ñātuṁ. "katame"ti vutte pana
nesaṁ puṭṭhabhāvo paññāyati, tena vuttaṁ "katameti padena niddisitabbadhamme
pucchatī"ti. "dhammā kusalā"ti padadvayena pucchāya puṭṭhadhamme dasseti, tesaṁ attho
heṭṭhā pakāsitoeva.
kasmā panettha mātikāya viya "kusalā dhammā"ti avatvā "dhammā kusalā"ti
padānukkamo katoti. pabhedato dhammānaṁ desanaṁ dīpetvā pabhedavantadassanatthaṁ.
imasmiṁ hi abhidhamme dhammāva desetabbā, te ca kusalādīhi pabhedehi anekappabhedā,
tasmā dhammāeva idha desetabbā. nāyaṁ vohāradesanā, te ca anekappabhedato
desetabbā, na dhammamattato. pabhedato hi desanā ghanavinibbhogapaṭisambhidāñāṇāvahā
hotīti "kusalā dhammā"ti evaṁ pabhedato dhammānaṁ desanaṁ dīpetvā idāni ye
tena pabhedena desetabbā dhammā, te dassetuṁ ayaṁ "katame dhammā kusalā"ti
padānukkamo katoti veditabbo. pabhedavantesu hi dassitesu pabhedo dassiyamāno
yujjati, suviññeyyo ca hotīti.
idāni yasmiṁ samaye kāmāvacaraṁ kusalaṁ cittanti ettha:-

footnote: 1 dīßēéa. 10/373/248

page number: 104

samaye niddisi cittaṁ cittena samayaṁ muni
niyametvāna dīpetuṁ dhamme tattha pabhedato.
"yasmiṁ samaye kāmāvacaraṁ kusalaṁ cittan"ti hi niddisanto bhagavā samaye
cittaṁ niddisi. kiṁkāraṇā? tena samayaniyamitena cittena pariyosāne "tasmiṁ samaye"ti
evaṁ samayaṁ niyamitvā 1- atha vijjamānepi samayanānatte yasmiṁ samaye cittaṁ hoti,
tasmiṁyeva samaye phasso hoti vedanā hotīti evaṁ tasmiṁ cittaniyamite samaye ete
santatisamūhakiccārammaṇaghanavasena duranubodhappabhede phassavedanādayo dhamme bodhetunti
attho.
idāni yasmiṁ samayetiādīsu ayaṁ anupubbapadavaṇṇanā:- yasminti aniyamato
bhummaniddeso. samayeti aniyamaniddiṭṭhaparidīpanaṁ. ettāvatā aniyamato samayo
niddiṭṭho hoti. tattha samayasaddo:-
samavāye khaṇe kāle samūhe hetudiṭṭhisu
paṭilābhe pahāne ca paṭivedhe ca dissati.
tathā hissa "appeva nāma svepi upasaṅkameyyāma kālañca samayañca
upādāyā"ti 2- evamādīsu samavāyo attho. "ekova kho bhikkhave khaṇo ca samayo ca
brahmacariyavāsāyā"tiādīsu 3- khaṇo. "uṇhasamayo pariḷāhasamayo"tiādīsu 4- kālo.
"mahāsamayo pavanasmin"tiādīsu 5- samūho. "samayopi kho te bhaddāli appaṭividdho
ahosi, bhagavā kho sāvatthiyaṁ viharati, bhagavāpi maṁ jānissati `bhaddāli nāma bhikkhu
satthu sāsane sikkhāya aparipūrakārī'ti. 6- ayampi kho te bhaddāli samayo appaṭividdho
ahosī"tiādīsu 7- hetu. "tena kho pana samayena uggāhamāno paribbājako
samaṇamuṇḍikāputto 8- samayappavādake tindukācīre 9- ekasālake mallikāya ārāme
paṭivasatī"tiādīsu 10- diṭṭhi.

footnote: 1 chaßēéa. niyametvāna 2 dī.sī. 9/447/197 3 aṅ. aṭṭhaka. 23/29/186
footnote: 4 vinayu. 2/358/282 5 dīßēéa. 10/332/216 6 ka. aparipūrīkārīti
footnote: 7 maßēéa. 13/135/111 8 sī. samaṇamaṇḍikāputto 9 ka. tiṇḍukācire

10 maßēéa. 13/260/234

page number: 105

"diṭṭhe dhamme ca yo attho yo cattho samparāyiko
atthābhisamayā dhīro paṇḍitoti pavuccatī"ti-
ādīsu 1- paṭilābho. "sammā mānābhisamayā antamakāsi dukkhassā"tiādīsu 2- pahānaṁ.
"dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho"tiādīsu 3-
paṭivedho. evamanekesu samayesu:-
samavāyo khaṇo kālo samūho hetuyeva ca
ete pañcāpi viññeyyā samayā idha viññunā.
"yasmiṁ samaye kāmāvacaraṁ kusalan"ti imasmiṁ hi kusalādhikāre tesu navasu
samayesu ete samavāyādayo pañca samayā paṇḍitena veditabbā.
tesu paccayasāmaggī samavāyo khaṇo pana
eko ca navamo ñeyyo cakkāni caturopi vā.
yā hi esā sādhāraṇaphalanipphādakattena saṇṭhitā paccayānaṁ sāmaggī, sā
idha "samavāyo"ti ñātabbā. "ekova kho bhikkhave khaṇo ca samayo ca
brahmacariyavāsāyā"ti 4- evaṁ vutto pana navamo khaṇo "eko khaṇo"ti veditabbo.
yāni vā panetāni "cattārimāni bhikkhave cakkāni, yehi samannāgatānaṁ devamanussānaṁ
catucakkaṁ pavattatī"ti ettha paṭirūpadesavāso sappurisūpassayo 5- attasammāpaṇidhi
pubbe ca katapuññatāti 6- cattāri cakkāni vuttāni, tāni vā ekajjhaṁ katvā
okāsaṭṭhena "khaṇo"ti veditabbāni. 7- tāni hi catucakkāni kusaluppattiyā
okāsabhūtāni.
evaṁ samavāyañca khaṇañca ñatvā itaresu:-
taṁ taṁ upādāya paññatto kālo vohāramattako
puñjo phassādidhammānaṁ samūhoti vibhāvito.
"cittakālo rūpakālo"tiādinā nayena dhamme vā "atīto anāgato"tiādinā
nayena dhammavuttiṁ vā "vījakālo aṅkurakālo"tiādinā nayena dhammapaṭipāṭiṁ

footnote: 1 saṁ.sa. 15/129/106 2 maßēáū. 12/28/16 3 khu.paṭi. 31/8/318
footnote: 4 aṅ. aṭṭhaka. 23/29/186 5 chaßēéa. sappurisūpanissayo
footnote: 6 aṅ. catukka. 21/31/37 7 sī. veditabbo

page number: 106

vā "uppādakālo jarākālo"tiādinā nayena dhammalakkhaṇaṁ vā "vedayitakālo 1-
sañjānanakālo"tiādinā nayena dhammakiccaṁ vā "nhānakālo pānakālo"tiādinā
nayena sattakiccaṁ vā "gamanakālo ṭhānakālo"tiādinā nayena iriyāpathaṁ vā
"pubbaṇho sāyaṇho divā rattī"tiādinā nayena candimasuriyādiparivattanaṁ vā
"aḍḍhamāso māso"tiādinā nayena ahorattādisaṅkhātaṁ kālasañcayaṁ vāti evaṁ
taṁ taṁ upādāya paññatto kālo nāma. so panesa sabhāvato avijjamānattā
paññattimattakoevāti veditabbo. yo panesa phassavedanādīnaṁ dhammānaṁ puñjo, so
idha "samūho"ti vibhāvito. evaṁ kālasamūhepi ñatvā itaro pana:-
hetūti paccayo cettha 2- tassa dvāravasena vā
anekabhāvopi viññeyyo paccayānaṁ vasena vā.
ettha hi paccayova hetu nāma. tassa dvārānaṁ vā paccayānaṁ vā vasena
anekabhāvo veditabbo. kathaṁ? cakkhudvārādīsu hi uppajjamānānaṁ cakkhuviññāṇādīnaṁ
cakkhurūpāalokamanasikārādayo paccayā. mahāpakaraṇe ca "hetupaccayo ārammaṇapaccayo"ti-
ādinā nayena catuvīsati paccayā vuttā, tesu ṭhapetvā vipākapaccayañca
pacchājātapaccayañca sesā kusaladhammānaṁ paccayā hontiyeva. te sabbepi idha hetūti
adhippetā. evamassa iminā dvāravasena vā paccayavasena vā anekabhāvo veditabbo.
evamete samavāyādayo pañca atthā idha samayasaddena pariggahitāti veditabbā.
kasmā pana etesu yaṅkiñci ekaṁ apariggahetvā sabbesaṁ pariggaho katoti?
tena tena tassa tassa atthavisesassa dīpanato. etesu hi samavāyasaṅkhāto samayo
anekahetuto vuttiṁ dīpeti. tena ekakāraṇavādo paṭisedhito hoti. samavāyo ca nāma
sādhāraṇaphalanipphādane aññamaññāpekkho hoti. tasmā "eko kattā nāma natthī"ti
imampi atthaṁ dīpeti, sabhāvena hi kāraṇe sati kāraṇantarāpekkhā ayuttāti.
evaṁ ekassa kassaci kārakassa abhāvadīpanena "sayaṁ kataṁ sukhadukkhan"tiādi paṭisedhitaṁ
hoti.

footnote: 1 chaßēéa. vediyanakālo 2 chaßēéa. paccayovettha

page number: 107

tattha siyā "yaṁ vuttaṁ `anekahetuto vuttiṁ dīpetī'ti, taṁ na yuttaṁ.
kiṁkāraṇā? asāmaggiyaṁ ahetūnaṁ sāmaggiyampi ahetubhāvāpattito, na hi ekasmiṁ andhe
daṭṭhuṁ asakkonte andhasataṁ passatī"ti. no na yuttaṁ. sādhāraṇaphalanipphādakattena 1-
hi ṭhitabhāvo sāmaggī, na anekesaṁ samodhānamattaṁ, na ca andhānaṁ dassanaṁ nāma
sādhāraṇaphalaṁ. kasmā? andhasate satipi tassa abhāvato. cakkhādīnaṁ pana taṁ sādhāraṇaphalaṁ,
tesaṁ bhāve bhāvato. asāmaggiyaṁ ahetūnampi ca sāmaggiyaṁ hetubhāvo siddho. svāyaṁ
asāmaggiyaṁ phalābhāvena sāmaggiyañcassa bhāvena veditabbo, cakkhādīnaṁ hi vekalle
cakkhuviññāṇādīnaṁ abhāvo avekalle ca bhāvo paccakkhasiddho lokassāti. ayaṁ tāva
samavāyasaṅkhātena samayena attho dīpito.
yo panesa aṭṭhahi akkhaṇehi vivajjito 2- navamo khaṇo paṭirūpadesavāsādiko
ca catucakkasaṅkhāto okāsaṭṭhena khaṇo vutto, so manussattabuddhuppādasaddhammassavana-
sammādiṭṭhītiādikaṁ 3- khaṇasāmaggiṁ vinā natthi, manussattādīnaṁ ca
kāṇakacchapopamādīhi 4- dullabhabhāvo. iti khaṇassa dullabhattā suṭṭhutaraṁ khaṇāyattaṁ
lokuttaradhammānaṁ upakārabhūtaṁ kusalaṁ dullabhameva. evametesu khaṇasaṅkhāto samayo
kusaluppattiyā dullabhabhāvaṁ dīpeti. evaṁ dīpentena ṭhānena 5- adhigatakhaṇānaṁ
khaṇāyattassa tassa kusalassa anuṭṭhānena moghakhaṇaṁ kurumānānaṁ pamādavihāro paṭisedhito
hoti. ayaṁ khaṇasaṅkhātena samayena attho dīpito.
yo panetassa kusalassa cittassa pavattikālo nāma hoti, so atiparitto,
sā cassa atiparittatā "yathā ca bhikkhave tassa purisassa javo, yathā ca candimasuriyānaṁ
javo, yathā ca yā devatā candimasuriyānaṁ purato dhāvanti, tāsaṁ devatānaṁ javo,
tato sīghataraṁ āyusaṅkhārā khīyantī"ti 6- imassa suttassa aṭṭhakathāvasena veditabbā.
tatra hi so rūpajīvitindriyassa tāva parittako kālo vtto. yāva paccppannaṁ 7-

footnote: 1 ma. sādhāraṇaphalanipphādakaṭṭhena 2 chaßēéa. parivajjito
footnote: 3 chaßēéa. manussattabuddhuppādasaddhammaṭṭhitiādikaṁ,
footnote: sī. manussattabuddhuppādasammādiṭṭhiādikaṁ 4 ma.u. 14/252/220

5 chaßēéa. anena 6 saṁṇi. 16/228/252 7 chaßēéa. paṭuppannaṁ, sī. panuppannaṁ

page number: 108

rūpaṁ tiṭṭhati, tāva soḷasa cittāni uppajjitvā bhijjanti. iti tesaṁ
kālaparittatāya upamāpi natthi. tenevāha "yāvañcidaṁ bhikkhave upamāpi na
sukarā, yāva lahuparivattaṁ cittan"ti. 1- evametesu kālasaṅkhāto samayo
kusalacittappavattikālassa atiparittataṁ dīpeti. evaṁ dīpentena ṭhānena
atiparittakālatāya vijjutobhāsena 2- muttāvuṇanaṁ viya duppaṭividdhamidaṁ
cittaṁ, tasmā etassa paṭivedhe mahāussāho ca ādaro ca
kattabboti ovādo dinno hoti. ayaṁ kālasaṅkhātena samayena attho dīpito.
samūhasaṅkhāto pana samayo anekesampi sahuppattiṁ dīpeti. phassādīnaṁ hi
dhammānaṁ puñjo "samūho"ti vutto. tasmiñca uppajjamānaṁ cittaṁ saha tehi dhammehi
uppajjatīti anekesaṁ sahuppatti dīpitā. evaṁ dīpentena ṭhānena ekasseva dhammassa
uppatti paṭisedhitā hoti, ayaṁ samūhasaṅkhātena samayena attho dīpito.
hetusaṅkhāto pana samayo parāyattavuttitaṁ dīpeti. "yasmiṁ samaye"ti hi padassa
yasmā "yamhi hetumhi sati uppannaṁ hotī"ti ayamattho, tasmā hetumhi sati
pavattito parāyattavuttitā dīpitā. evaṁ dīpentena ṭhānena dhammānaṁ
vasavattitādhimāno 3- paṭisedhito hoti, ayaṁ hetusaṅkhātena samayena attho dīpito hoti.
tattha yasmiṁ samayeti kālasaṅkhātassa samayassa vasena yasmiṁ kāleti attho,
samūhasaṅkhātassa yasmiṁ samūheti, khaṇasamavāyahetusaṅkhātānaṁ yasmiṁ khaṇe sati, yāyaṁ
sāmaggiyā sati, yamhi hetumhi sati kāmāvacaraṁ kusalaṁ cittaṁ uppannaṁ hoti,
tasmiṁyeva sati phassādayopīti ayamattho veditabbo. adhikaraṇaṁ hi kālasaṅkhāto samūhasaṅkhāto
ca samayo tattha vuttadhammānanti adhikaraṇavasenettha bhummaṁ, khaṇasamavāyahetusaṅkhātassa ca
samayassa bhāvena tesaṁ bhāvo lakkhiyatīti bhāvenabhāvalakkhaṇavasenettha bhummaṁ.
kāmāvacaranti "katame dhammā kāmāvacarā, heṭṭhato avīcinirayaṁ pariyantaṁ
karitvā uparito paranimmitavasavattī deve anto karitvātiādinā 4- nayena vuttesu
kāmāvacaradhammesu pariyāpannaṁ. tatrāyaṁ vacanattho:- udānato dve kāmā vatthukāmo
ca kilesakāmo ca. tattha kilesakāmo atthato chandarāgova, vatthukāmo tebhūmikavaṭṭaṁ.

footnote: 1 aṅ. ekaka. 20/48/9 2 chaßēéa. vijjulatobhāsena
footnote: 3 chaßēéa. savasavattitābhimāno 4 abhi. 34/1287/294

page number: 109

kilesakāmo cettha kāmetīti kāmo, itaro pana kāmiyatīti kāmo. yasmiṁ pana padese
duvidhopeso kāmo pavattivasena avacarati, so catunnaṁ apāyānaṁ manussānaṁ channañca
devalokānaṁ vasena ekādasavidho padeso "kāmo ettha avacaratī"ti kāmāvacaro
sasatthāvacaro viya. yathā hi yasmiṁ padese sasatthapurisā avacaranti, so vijjamānesupi
aññesu dvippadacatuppadesu avacarantesu tesaṁ abhilakkhitattā "sasatthāvacaro"tveva
vuccati. evaṁ vijjamānesupi aññesu rūpāvacarādīsu tattha avacarantesu tesaṁ
abhilakkhitattā ayaṁ padeso "kāmāvacaro"tveva vuccati. svāyaṁ yathā rūpabhavo rūpaṁ,
evaṁ uttarapade lopaṁ katvā "kāmo"tveva vuccati. evamidaṁ cittaṁ imasmiṁ
ekādasapadesasaṅkhāte kāme avacaratīti kāmāvacaraṁ.
kiñcāpi hi etaṁ rūpārūpabhavesupi avacarati, yathā pana saṅgāme avacaraṇato
"saṅgāmāvacaro"ti laddhanāmo nāgo nagare carantopi "saṅgāmāvacaro"tveva vuccati.
thalajalacarā ca bahū pāṇādayo athale ajale ca ṭhitāpi "thalaccarā jalaccarā"tveva
vuccanti. evamidaṁ aññattha avacarantampi kāmāvacaramevāti veditabbaṁ. ārammaṇakaraṇavasena
vā ettha kāmo avacaratītipi kāmāvacaraṁ. kāmañcesa rūpārūpāvacaresupi avacarati.
yathā pana "vadatīti vaccho, mahiyaṁ setīti mahiso"ti vutte na sattā yattakā vadanti,
mahiyaṁ vā senti, sabbesaṁ taṁ nāmaṁ hoti, evaṁ sampadamidaṁ veditabbaṁ. apica
kāmabhavasaṅkhāte kāme paṭisandhiṁ avacāretītipi kāmāvacaraṁ.
kusalanti kucchitānaṁ salanādīhi atthehi kusalaṁ. apica ārogyaṭṭhena
anavajjaṭṭhena kosalyasambhūtaṭṭhena ca kusalaṁ, yatheva hi "kacci nu bhoto kusalan"ti 1-
rūpakāye anāturatāya agelaññena nibyādhitāya ārogyaṭṭhena kusalaṁ vuttaṁ. evaṁ
arūpadhammeva kilesāturatāya kilesagelaññassa ca kilesabyādhino ca abhāvena
ārogyaṭṭhena kusalaṁ veditabbaṁ. kilesavajjassa pana kilesadosassa kilesadarathassa ca
abhāvā anavajjaṭṭhena kusalaṁ, kosallaṁ vuccati paññā, kosallato sambhūtattā
kosalyasambhūtaṭṭhena kusalaṁ.

footnote: 1 khu.jā. 27/146/345, khu.jā. 28/129/51

page number: 110

Ñāṇasampayuttaṁ tāva evaṁ hotu, ñāṇavippayuttaṁ kathanti? tampi ruḷhisaddena
kusalameva, yathā hi tālapaṇṇehi akatvā kilañjādīhi katampi taṁsarikkhattā ruḷhisaddena
"tālapaṇṇan"tveva 1- vuccati, evaṁ ñāṇavippayuttampi "kusalan"tveva veditabbaṁ.
nippariyāyena pana ñāṇasampayuttaṁ ārogyaṭṭhena anavajjaṭṭhena kosalyasambhūtaṭṭhenāti
tividhenāpi "kusalan"ti nāmaṁ labhati, ñāṇavippayuttaṁ duvidheneva. iti yañca
jātakapariyāyena yañca bāhirakasuttapariyāyena yañca abhidhammapariyāyena kusalaṁ kathitaṁ,
sabbantantīhipi atthehi imasmiṁ citte labbhati.
tadetaṁ lakkhaṇādivasena anavajjasukhavipākalakkhaṇaṁ, akusalaviddhaṁsanarasaṁ,
vodānapaccupaṭṭhānaṁ, yonisomanasikārapadaṭṭhānaṁ. 2- anavajjapadaṭṭhānaṁ vā
sāvajjapaṭipakkhattā 2- vā anavajjalakkhaṇameva kusalaṁ, vodānabhāvarasaṁ,
iṭṭhavipākapuccupaṭṭhānaṁ, yathāvuttapadaṭṭhānameva. lakkhaṇādīsu hi tesaṁ
tesaṁ dhammānaṁ sabhāvo vā sāmaññaṁ vā lakkhaṇaṁ nāma, kiccaṁ vā sampatti
vā raso nāma, upaṭṭhānākāro vā phalaṁ vā paccupaṭṭhānaṁ nāma.
āsannakāraṇaṁ padaṭṭhānaṁ nāma. iti yattha yattha lakkhaṇādīni vakkhāma,
tattha tattha imināva nayena tesaṁ nānattaṁ veditabbaṁ.
cittanti ārammaṇaṁ cintetīti cittaṁ, vijānātīti attho, yasmā vā cittanti
sabbacittasādhāraṇo esa saddo, tasmā yadettha lokiyakusalākusalamahākiriyacittaṁ, taṁ
javanavīthivasena attano santānaṁ cinotīti cittaṁ, vipākaṁ kammakilesehi citanti
cittaṁ, apica sabbampi yathānurūpato cittatāya cittaṁ, cittakaraṇatāya cittanti
evampettha attho veditabbo. tattha yasmā aññadeva sarāgaṁ cittaṁ, aññaṁ sadosaṁ,
aññaṁ samohaṁ, aññaṁ kāmāvacaraṁ, aññaṁ rūpāvacarādibhedaṁ, aññaṁ rūpārammaṇaṁ, aññaṁ
saddādiārammaṇaṁ, rūpārammaṇesu cāpi aññaṁ nīlārammaṇaṁ, aññaṁ pītādiārammaṇaṁ,
saddādiāramṇesu eseva nayo. sabbesupi tesu aññaṁ hīnaṁ, aññaṁ majjhimaṁ, aññaṁ
paṇītaṁ. hīnādīsupi aññaṁ chandādhipateyyaṁ, aññaṁ viriyādhipateyyaṁ, aññaṁ
cittādhipateyyaṁ, aññaṁ vīmaṁsādhipateyyaṁ, tasmāssa imesaṁ
sampayuttabhūmiārammaṇahīnamajjhimapaṇītādhipatīnaṁ

footnote: 1 chaßēéa. tālavaṇṭantveva 2-2 chaßēéa. avajjapaṭipakkhattā

page number: 111

vasena cittatā veditabbā. kāmañcettha ekameva etaṁ 1- cittaṁ na hoti, cittānaṁ
pana antogadhattā etesu yaṅkiñci ekampi cittatāya "cittan"ti vattuṁ vaṭṭati.
evaṁ tāva cittatāya cittaṁ.
kathaṁ cittakaraṇatāyāti? lokasmiṁ hi cittakammato uttariṁ aññaṁ cittaṁ nāma natthi,
tasmimpi caraṇaṁ nāma cittaṁ aticittameva 2- hoti. taṁ karontānaṁ cittakārānaṁ
"evaṁvidhāni ettha rūpāni kattabbānī"ti 3- cittasaññā uppajjati, tāya
cittasaññāya lekhāgahaṇarañjanaujjotanavattanādinipphāditā cittakiriyā uppajjanti.
tato caraṇasaṅkhāte citte aññataraṁ vicittarūpaṁ nipphajjati. tato "imassa rūpassa upari
idaṁ hotu, heṭṭhā idaṁ hotu, ubhayapasse idan"ti cintetvā yathācintitena
kammena 4- sesacittarūpanipphādanaṁ hoti. evaṁ yaṅkiñci loke vicittaṁ sippajātaṁ,
sabbantaṁ citteneva kariyati. evamimāya karaṇavicittatāya tassa tassa cittassa nipphādakaṁ
cittampi tatheva cittaṁ hoti. yathācintitassa vā anavasesassa abhinipphajjanato 5- tatopi
cittameva cittataraṁ. tenāha bhagavā:-
"diṭṭhaṁ vo bhikkhave caraṇaṁ nāma cittanti. evambhante. tampi kho
bhikkhave caraṇaṁ nāma cittaṁ citteneva cintitaṁ, tenapi kho bhikkhave caraṇena cittena
cittaññeva cittataran"ti. 6-
tathā yadetaṁ devamanussanirayatiracchānabhedāsu gatīsu kammaliṅgasaññāvohārādibhedaṁ
ajjhattikaṁ cittaṁ, tampi cittakatameva. kāyakammādibhedaṁ hi dānasīlavihiṁsāsātheyyādi-
nayappavattaṁ kusalākusalakammaṁ cittanipphāditaṁ kammanānattaṁ kammanānatteneva
ca tāsu tāsu gatīsu hatthapādakaṇṇaudaragīvamukhādisaṇṭhānabhinnaṁ liṅganānattaṁ,
liṅganānattato yathāgahitasaṇṭhānavasena "ayaṁ itthī, ayaṁ puriso"ti uppajjamānāya
saññāya saññānānattaṁ, saññānānattato saññānurūpena "itthī"ti vā "puriso"ti vā
voharantānaṁ vohāranānattaṁ, vohāranānattavasena pana yasmā "itthī bhavissāmi,
puriso bhavissāmi, khattiyo bhavissāmi, brāhmaṇo bhavissāmī"ti evaṁ tassa tassa
attabhāvassa janakakammaṁ kariyati, tasmā vohāranānattato kammanānattaṁ, taṁ panetaṁ

footnote: 1 chaßēéa. evaṁ 2 ma. adhicittameva 3 chaßēéa. kātabbānīti
footnote: 4 chaßēéa. kamena 5 chaßēéa. anipphajjanato 6 saṁ.kha. 17/100/119

page number: 112

kammanānattaṁ yathāpatthitaṁ bhavaṁ nibbattentaṁ yasmā gativasena nibbatteti, tasmā
kammanānattato gatinānattaṁ kammanānatteneva ca tesaṁ tesaṁ sattānaṁ tassā tassā gatiyā
apādakadvippādakāditā, tassā tassā upapattiyā uccanīcāditā, tasmiṁ tasmiṁ
attabhāve suvaṇṇadubbaṇṇāditā, lokadhammesu lābhālābhāditā ca paññāyati. tasmā
sabbameva taṁ devamanussanirayatiracchānabhedāsu gatīsu kammaliṅgasaññāvohārādibhedaṁ
ajjhattikaṁ cittaṁ citteneva katanti veditabbaṁ. soyamattho 1- imassa saṅgītiṁ
anāruḷhassa suttassa vasena veditabbo. vuttañhetaṁ:-
"kammanānattaputhuttappabhedavavaṭṭhānavasena liṅganānattaputhuttappabhedavavaṭṭhānaṁ
bhavati, liṅganānattaputhuttappabhedavavaṭṭhānavasena saññānānattaputhuttappabhedavavaṭṭhānaṁ
bhavati, saññānānattaputhuttappabhedavavaṭṭhānavasena vohāranānattaputhuttappabhedavavaṭṭhānaṁ
bhavati, vohāranānattaputhuttappabhedavavaṭṭhānavasena kammanānattaputhuttappabhedavavaṭṭhānaṁ
bhavati, kammanānākaraṇaṁ paṭicca sattānaṁ gatiyā nānākaraṇaṁ paññāyati apadā duvippadā
catuppadā bahuppadā rūpino arūpino saññino asaññino nevasaññīnāsaññino,
kammanānākaraṇaṁ paṭicca sattānaṁ upapattiyā nānākaraṇaṁ paññāyati uccanīcatā
hīnappaṇītatā sugataduggatatā, kammanānākaraṇaṁ paṭicca sattānaṁ attabhāve nānākaraṇaṁ
paññāyati suvaṇṇadubbaṇṇatā sujātadujjātatā susaṇṭhitadussaṇṭhitatā, kammanānākaraṇaṁ
paṭicca sattānaṁ lokadhamme nānākaraṇaṁ paññāyati lābhālābhe yasāyase nindāpasaṁsāya
sukhadukkhe"ti.
aparampi vuttaṁ:-
"kammato liṅgato ceva liṅgasaññā pavattare
saññāto bhedaṁ gacchanti itthāyaṁ purisoti vā.
kammunā 2- vattatī 3- loko kammunā vattatī pajā
kammanibandhanā sattā rathassāṇīva yāyato. 4-

footnote: 1 chaßēéa. svāyamattho 2 sī. kammanā
footnote: 3 cha. vattate. evamuparipi 4 maßēéa. 13/460/452

page number: 113

kammena kittiṁ labhate pasaṁsaṁ
kammena jāniñca vadhañca bandhaṁ
taṁ kammanānākaraṇaṁ viditvā
kasmā vade natthi kammanti loke. 1-
kammassakā māṇava sattā kammadāyādā kammayonī kammabandhū
kammapaṭisaraṇā, kammaṁ satte vibhajati yadidaṁ hīnappaṇītatāyā"ti. 2-
evaṁ imāya karaṇacittatāya cittassa cittatā veditabbā. sabbānipi hi
etāni vicitrāni citteneva katāni. aladdhokāsassa pana cittassa, yaṁ vā pana
avasesapaccayavikalaṁ, tassa ekaccacittakaraṇābhāvato yadetaṁ cittena kataṁ ajjhattikacittaṁ
vuttaṁ, tatopi cittameva cittataraṁ. tenāha bhagavā:-
"nāhaṁ bhikkhave añañaṁ ekanikāyampi samanupassāmi evaṁ
cittaṁ, yathayidaṁ bhikkhave tiracchānagatā pāṇā, tehipi kho bhikkhave
tiracchānagatehi pāṇehi cittaññeva cittataran"ti. 3-
uppannaṁ hotīti ettha vattamānabhūtāpagatokāsakatabhūmiladdhavasena uppannaṁ nāma
anekappabhedaṁ, tattha sabbampi uppādajarābhaṅgasamaṅgīsaṅkhātaṁ vattamānuppannaṁ nāma,
ārammaṇarasaṁ anubhavitvā niruddhaṁ anubhūtāpagatasaṅkhātaṁ kusalākusalaṁ, uppādādittayaṁ
anupatvā niruddhaṁ bhūtāpagatasaṅkhātaṁ sesasaṅkhatañca bhūtāpagatuppannaṁ nāma, "yānissa
tāni pubbe katāni kammānī"ti 4- evamādinā nayena vuttaṁ kammaṁ atītampi samānaṁ
aññaṁ vipākaṁ paṭibāhitvā attano vipākassokāsaṁ katvā ṭhitattā, tathā katokāsañca
vipākaṁ anuppannampi samānaṁ evaṁ katokāse ekantena uppajjanato okāsakatuppannaṁ
nāma, tāsu tāsu bhūmīsu asamūhataṁ akusalaṁ bhūmiladdhuppannaṁ nāma, ettha ca bhūmiyā
bhūmiladdhassa ca nānattaṁ veditabbaṁ:- bhūmīti vipassanāya ārammaṇabhūtā tebhūmikā 5-
pañcakkhandhā. bhūmiladdhaṁ nāma tesu khandhesu uppattirahaṁ 6- kilesajātaṁ. tena hesā
bhūmi

footnote: 1 abhi. 37/785/453 2 ma.u. 14/289/262
footnote: 3 saṁ.kha. 17/100/119 4 ma.u. 14/248/215
footnote: 5 chaßēéa. tebhūmakā 6 chaßēéa. uppattārahaṁ

page number: 114

laddhā nāma hoti. tasmā "bhūmiladdhan"ti vuccati. evametesu catūsu uppannesu idha
vattamānuppannaṁ adhippetaṁ.
tatrāyaṁ vacanattho:- pubbantato uddhaṁ uppādādiabhimukhaṁ pannanti uppannaṁ.
uppannasaddo panesa atīte paṭiladdhe samuṭṭhite avikkhambhite asamucchinne
khaṇattayagateti anekesu atthesu dissati. ayañhi "tena kho pana bhikkhave samayena kakusandho
bhagavā arahaṁ sammāsambuddho loke uppanno"ti 1- ettha atīte āgato. "āyasmato
ānandassa atirekacīvaraṁ uppannaṁ hotī"ti 2- ettha paṭiladdhe. "seyyathāpi bhikkhave
uppannaṁ mahāmeghaṁ, tamenaṁ mahāvāto antarāyeva antaradhāpetī"ti 3- ettha samuṭṭhite.
"uppannaṁ gamiyacittaṁ duppaṭivinodiyañca, 4- uppannuppanne pāpake akusale
dhamme ṭhānaso antaradhāpetī"ti 5- ettha avikkhambhite. "ariyaṁ aṭṭhaṅgikaṁ maggaṁ
bhāvento bahulīkaronto uppannuppanne pāpake akusale dhamme ṭhānaso antarāyeva
antaradhāpetī"ti 6- ettha asamucchinne. "uppajjamānaṁ uppannanti, āmantā"ti
7- ettha khaṇattayagate. svāyamidhāpi khaṇattayagateva daṭṭhabbo. tasmā uppannaṁ hotīti
ettha khaṇattayagataṁ hoti, vattamānaṁ hoti, paccuppannaṁ hotīti ayaṁ saṅkhepattho.
"cittaṁ uppannaṁ hotī"ti cetaṁ desanāsīsameva, na pana cittaṁ ekakameva
uppajjati. tasmā yathā "rājā āgato"ti vutte na parisaṁ pahāya ekakova āgato,
rājaparisāya pana saddhiṁyeva āgatoti paññāyati, evamidaṁ cittampi paropaṇṇāsakusala-
dhammehi saddhiṁyeva uppannanti veditabbaṁ. pubbaṅgamaṭṭhena pana "cittaṁ uppannaṁ
hoti"ccetaṁ 8- vuttaṁ.
lokiyadhammañhi patvā cittaṁ jeṭṭhakaṁ cittaṁ dhuraṁ cittaṁ pubbaṅgamaṁ hoti,
lokuttaradhammaṁ patvā paññā jeṭṭhikā paññā dhurā paññā pubbaṅgamā. teneva
bhagavā vinayapariyāyaṁ patvā pañhaṁ pucchanto "kiṁphassosi, kiṁvedanosi, kiṁsaññosi,

footnote: 1 saṁṇi. 16/143/173 2 vinayu. 2/461/2 3 saṁßēéa. 19/157/47
footnote: 4 vinayu. 8/325/279, aṅ. pañcaka. 22/160 duppaṭivinodayasutta 5 vinayu. 1/165/95
footnote: 6 saṁßēéa. 19/156/47 7 abhi. 39/81/18 8 chaßēéa. hoticceva

page number: 115

kiṁcetanosī"ti apucchitvā "kiṁcitto tvaṁ bhikkhū"ti 1- cittameva dhuraṁ katvā
pucchati. "atheyyacitto ahaṁ bhagavā"ti ca vutte "anāpatti atheyyaphassassā"tiādīni
avatvā "anāpatti bhikkhu atheyyacittassā"ti 2- vadati.
na kevalañca vinayapariyāyaṁ, aññampi 3- lokiyadesanaṁ desento cittameva dhuraṁ
katvā deseti. yathāha "ye keci bhikkhave dhammā akusalā akusalabhāgiyā akusalapakkhikā,
sabbe te manopubbaṅgamā, mano tesaṁ dhammānaṁ paṭhamaṁ uppajjati. 4-
manopubbaṅgamā dhammā manoseṭṭhā manomayā
manasā ce paduṭṭhena bhāsati vā karoti vā
tato naṁ dukkhamanveti cakkaṁva vahato padaṁ.
manopubbaṅgamā dhammā manoseṭṭhā manomayā
manasā ce pasannena bhāsati vā karoti vā
tato naṁ sukhamanveti chāyāva anupāyinī. 5-
cittena nīyati loko cittena parikassati
cittassa ekadhammassa sabbeva vasamanvagū. 6-
cittasaṅkilesā bhikkhave sattā saṅkilissanti, cittavodānā visujjhanti. 7-
pabhassaramidaṁ bhikkhave cittaṁ, tañca kho āgantukehi upakkilesehi
upakkiliṭṭhaṁ. 8-
citte gahapati arakkhite kāyakammampi arakkhitaṁ hoti, vacīkammampi arakkhitaṁ
hoti, manokammampi arakkhitaṁ hoti. citte gahapati rakkhite .pe. citte gahapati
byāpanne .pe. citte gahapati abyāpanne .pe. citte gahapati avassute
.pe. citte gahapati anavassute kāyakammampi anavassutaṁ hoti. vacīkammampi anavassutaṁ
hoti. manokammampi anavassutaṁ hotī"ti. 9-
evaṁ lokiyadhammaṁ patvā cittaṁ jeṭṭhakaṁ hoti, cittaṁ dhuraṁ hoti, cittaṁ
pubbaṅgamaṁ hotīti veditabbaṁ. imesu pana suttesu ekaṁ vā dve vā aggahetvā
suttānurakkhanatthāya sabbānipi gahitānīti veditabbāni.

footnote: 1 vinayu. 1/151/84 2 vinayu. 1/153/86 3 ma. aparampi
footnote: 4 aṅ. ekaka. 20/56/10 5 khuḍha. 25/1-2/15 6 saṁ.sa. 15/62/44 7 saṁ.kha. 17/100/119 8 aṅ. ekaka. 20/51/9 9 aṅ. tika. 20/110/255

page number: 116

lokuttaradhammaṁ pucchanto pana "kataraṁ phassaṁ adhigatosi. kataraṁ vedanaṁ. kataraṁ saññaṁ.
kataraṁ cetanaṁ. kataraṁ cittan"ti apucchitvā "kataraṁ paññaṁ tvaṁ bhikkhu adhigatosi.
kiṁ paṭhamaṁ maggapaññaṁ, udāhu dutiyaṁ .pe. tatiyaṁ .pe. catutthaṁ maggapaññaṁ
adhigatosīti paññaṁ jeṭṭhikaṁ paññaṁ dhuraṁ katvā pucchati. paññuttarā sabbe kusalā
dhammā na parihāyanti. 1- paññā pana kimatthiyā. 2- paññavato bhikkhave ariyasāvakassa
tadanvayā saddhā saṇṭhāti, tadanvayaṁ viriyaṁ saṇṭhāti, tadanvayā sati saṇṭhāti,
tadanvayo samādhi saṇṭhātī"ti 3- evamādīni panettha suttāni daṭṭhabbāni. iti
lokuttaradhammaṁ patvā paññā jeṭṭhikā hoti paññā dhurā hoti paññā pubbaṅgamā
hotīti veditabbā. ayaṁ pana lokiyadesanā, tasmā cittaṁ dhuraṁ katvā desento
"cittaṁ uppannaṁ hotī"ti āha.
somanassasahagatanti sātamadhuravedayitasaṅkhātena somanassena saha ekuppādādibhāvaṁ
gataṁ. ayaṁ pana sahagatasaddo tabbhāve vokiṇṇe nissaye ārammaṇe saṁsaṭṭheti
imesu atthesu dissati. tattha "yāyaṁ taṇhā ponobbhavikā 4- nandirāgasahagatā"ti 5-
tabbhāve veditabbo. nandirāgabhūtāti attho. "yā bhikkhave vīmaṁsā kosajjasahagatā
kosajjasampayuttā"ti 6- vokiṇṇe veditabbo. antarantarā uppajjamānena kosajjena
vokiṇṇāti ayamettha attho. "aṭṭhikasaññāsahagataṁ satisambojjhaṅgaṁ bhāvetī"ti 7-
nissaye veditabbo. aṭṭhikasaññaṁ nissāya aṭṭhikasaññaṁ bhāvetvā paṭiladdhanti attho.
"lābhī hoti rūpasahagatānaṁ vā samāpattīnaṁ, arūpasahagatānaṁ vā"ti 8- ārammaṇe
veditabbo. rūpārūpārammaṇānanti attho. "idaṁ sukhaṁ imāya pītiyā sahagataṁ hoti
sahajātaṁ saṁsaṭṭhaṁ sampayuttan"ti 9- saṁsaṭṭhe. imasmiṁ pade ayameva attho adhippeto.
somanassasaṁsaṭṭhaṁ hi idha somanassasahagatanti vuttaṁ.
saṁsaṭṭhasaddopi cesa sadise avassute mittasanthave sahajāteti ca 10- bahūsu
atthesu dissati. ayañhi "kise thūle ca vivajjetvā saṁsaṭṭhā yojitā hayā"ti 11-

footnote: 1 aṅ. aṭṭhaka. 23/83/280, aṅ. dasaka. 24/58/85 2 maßēáū. 12/451/403
footnote: 3 saṁßēéa. 19/515/195 4 cha. ponobhavibhā 5 abhi. 35/203/120
footnote: 6 saṁßēéa. 19/832/245 7 saṁßēéa. 19/238/140 8 abhi. 36/3/118

9 abhi. 35/578/312 10 chaßēéa. ayaṁ saddo na dissati 11 khu.jā. 28/1077 temiyajātaka

page number: 117

ettha sadise āgato. "saṁsaṭṭhāva tumhe ayye viharathā"ti 1- avassute. "gihisaṁsaṭṭho
viharatī"ti 2- mittasanthave. "idaṁ sukhaṁ imāya pītiyā sahagataṁ hoti sahajātaṁ saṁsaṭṭhaṁ
sampayuttan"ti 3- sahajāte. idhāpi sahajāte adhippeto. tattha sahagataṁ asahajātaṁ
asaṁsaṭṭhaṁ asampayuttaṁ nāma natthi, sahajātaṁ pana saṁsaṭṭhaṁ sampayuttaṁ hotipi na hotipi.
rūpārūpadhammesu hi ekato jātesu rūpaṁ arūpena sahajātaṁ hoti, na saṁsaṭṭhaṁ na
sampayuttaṁ. tathā arūpaṁ rūpena, rūpañca rūpena, arūpaṁ pana arūpena saddhiṁ niyamatova sahagataṁ
sahajātaṁ saṁsaṭṭhaṁ sampayuttameva hotīti taṁ sandhāya vuttaṁ "somanassasahagatan"ti.
Ñāṇasampayuttanti ñāṇena sampayuttaṁ, samaṁ ekuppādādipakārehi yuttanti
attho. yaṁ panettha vattabbaṁ siyā, taṁ mātikāvaṇṇanāya vedanāttike vuttanayameva.
tasmā ekuppādā ekanirodhā ekavatthukā ekārammaṇāti iminā lakkhaṇeneva taṁ
sampayuttanti veditabbaṁ. ukkaṭṭhaniddeso cesa, arūpe pana vināpi ekavatthukabhāvaṁ
sampayogo labbhati.
ettāvatā kiṁ kathitaṁ? kāmāvacarakusalesu somanassasahagataṁ tihetukaṁ ñāṇasampayuttaṁ
asaṅkhārikaṁ mahācittaṁ kathitaṁ. katame dhammā kusalāti hi aniyamitapucchāya
catubhūmikaṁ kusalaṁ gahitaṁ. "kāmāvacaraṁ kusalaṁ cittaṁ uppannaṁ hotī"ti vacanena pana
tebhūmikaṁ kusalaṁ pariccajitvā aṭṭhavidhaṁ kāmāvacarakusalameva gahitaṁ. "somanassasahagatan"ti
vacanena tatova catubbidhaṁ upekkhāsahagataṁ pariccajitvā catubbidhaṁ somanassasahagatameva
gahitaṁ. "ñāṇasampayuttan"ti vacanena tatova duvidhaṁ ñāṇavippayuttaṁ pariccajitvā dve
ñāṇasampayuttāneva gahitāni. asaṅkhārikabhāvo pana anābhaṭṭhatāyeva na gahito. kiñcāpi
na gahito, parato pana "sasaṅkhārenā"ti vacanato idha "asaṅkhārenā"ti avuttepi
asaṅkhārikabhāvo veditabbo. sammāsambuddho hi āditova idaṁ mahācittaṁ bhājetvā
dassetuṁ niyametvāva imaṁ desanaṁ ārabhīti evamettha sanniṭṭhānaṁ katanti veditabbaṁ.
idāni tameva cittaṁ ārammaṇato dassetuṁ "rūpārammaṇaṁ vā"tiādimāha.
bhagavā hi arūpadhamme 4- dassento vatthunā vā dasseti ārammaṇena vā vatthārammaṇehi

footnote: 1 vinayu. 3/730/49 2 saṁ.kha. 17/3/9 3 abhi. 35/578/312 4 chaßēéa. arūpadhammaṁ

page number: 118

vā sarasabhāvena vā. "cakkhusamphasso .pe. manosamphasso. cakkhusamphassajā
vedanā .pe. manosamphassajā vedanā. cakkhuviññāṇaṁ .pe. manoviññāṇan"ti-
ādīsu hi vatthunā arūpadhammā dassitā. "rūpasaññā .pe. dhammasaññā.
rūpasañcetanā .pe. dhammasañcetanā"tiādīsu ārammaṇena. "cakkhuñca paṭicca
rūpe ca uppajjati cakkhuviññāṇaṁ, tiṇṇaṁ saṅgati phasso .pe. manañca paṭicca
dhamme ca uppajjati manoviññāṇaṁ, tiṇṇaṁ saṅgati phasso"tiādīsu 1-
vatthārammaṇehi. "avijjāpaccayā bhikkhave saṅkhārā. saṅkhārapaccayā viññāṇan"ti-
ādīsu 2- sarasabhāvena arūpadhammā dassitā. idāni 3- imasmiṁ ṭhāne ārammaṇena
dassento "rūpārammaṇaṁ vā"tiādimāha.
tattha catusamuṭṭhānaṁ atītānāgatapaccuppannaṁ rūpameva rūpārammaṇaṁ. dvisamuṭṭhāno
atītānāgatapaccuppanno saddova saddārammaṇaṁ. catusamuṭṭhāno atītānāgatapaccuppanno
gandhova gandhārammaṇaṁ. catusamuṭṭhāno atītānāgatapaccuppanno rasova rasārammaṇaṁ.
catusamuṭṭhānaṁ atītānāgatapaccuppannaṁ phoṭṭhabbameva phoṭṭhabbārammaṇaṁ. ekasamuṭṭhānā
dvisamuṭṭhānā tisamuṭṭhānā catusamuṭṭhānā na kutopi samuṭṭhitā 4- atītānāgata-
paccuppannā cittacetasikā ceva tathā navattabbā ca vuttāvasesā cittagocarasaṅkhātā
dhammāyeva dhammārammaṇaṁ. ye pana anāpāthagatā rūpādayopi dhammārammaṇamicceva vadanti,
te iminā suttena paṭikkhipitabbā. vuttaṁ hetaṁ:-
"imesaṁ kho āvuso pañcannaṁ indriyānaṁ nānāvisayānaṁ nānāgocarānaṁ
na aññamaññassa gocaravisayaṁ paccanubhontānaṁ mano paṭisaraṇaṁ manova nesaṁ
gocaravisayaṁ paccanubhotī"ti. 5-
etesaṁ hi rūpārammaṇādīni gocaravisayo nāma, tāni manena paccanubhaviyamānāni
rūpārammaṇādīniyevāti ayamattho siddho hoti. dibbacakkhuñāṇādīnañca
rūpādiārammaṇattātipi ayamattho siddhoyeva hoti. anāpāthagatāneva hi rūpārammaṇādīni

footnote: 1 saṁ.saḷā. 18/60/30 2 saṁṇi. 16/1/1
footnote: 3 chaßēéa. ayaṁ pāṭho na dissati 4 chaßēéa. nakutocisamuṭṭhānā 5 maßēáū. 12/455/405

page number: 119

dibbacakkhuñāṇādīnaṁ ārammaṇāni, na ca tāni dhammārammaṇāni bhavantīti vuttanayeneva
ārammaṇavavaṭṭhānaṁ veditabbaṁ.
tattha 1- ekekaṁ ārammaṇaṁ dvīsu dvīsu dvāresu āpāthamāgacchati. rūpārammaṇaṁ
hi cakkhuppasādaṁ ghaṭetvā taṁkhaṇeyeva manodvāre āpāthamāgacchati, bhavaṅgacalanassa paccayo
hotīti attho. saddagandharasaphoṭṭhabbārammaṇesupi eseva nayo. yathā hi sakuṇo
ākāsenāgantvā rukkhagge nilīyamānova rukkhasākhañca ghaṭeti, chāyā cassa paṭhaviyaṁ
paṭihaññati, sākhāghaṭanachāyāpharaṇāni apubbaṁ acarimaṁ ekakkhaṇeyeva bhavanti. evaṁ
paccuppannarūpādīnaṁ cakkhuppasādādighaṭanañca bhavaṅgacalanasamatthatāya manodvāre
āpāthagamanañca apubbaṁ acarimaṁ ekakkhaṇeyeva hoti. tato bhavaṅgaṁ vicchinditvā
cakkhudvārādīsu uppannānaṁ āvajjanādīnaṁ voṭṭhavanapariyosānānaṁ 2- anantarā tesaṁ
ārammaṇānaṁ aññatarasmiṁ idaṁ mahācittaṁ uppajjati.
suddhamanodvāre pana pasādaghaṭanakiccaṁ natthi, pakatiyā diṭṭhasutaghāyitasāyitaphuṭṭha-
vasenaeva etāni ārammaṇāni āpāthamāgacchanti. kathaṁ? idhekacco katasudhākammaṁ
haritālamanosilādivaṇṇavicittaṁ paggahitanānappakāradhajapaṭākaṁ mālādāmavinaddhaṁ
dīpamālāparikkhittaṁ atimanoramāya siriyā virocamānaṁ alaṅkatapaṭiyattaṁ mahācetiyaṁ
padakkhiṇaṁ katvā soḷasasu pādapiṭṭhikāsu 3- pañcapatiṭṭhitena vanditvā añjaliṁ paggayha
olokento 4- buddhārammaṇaṁ pītiṁ gahetvā tiṭṭhati. tassa evaṁ cetiyaṁ passitvā
buddhārammaṇaṁ pītiṁ nibbattetvā aparabhāge yattha katthaci gatassa
rattiṭṭhānadivāṭṭhānesu nisinnassa āvajjamānassa alaṅkatapaṭiyattaṁ mahācetiyaṁ
cakkhudvāre āpāthaṁ āgatasadisameva hoti, padakkhiṇaṁ katvā cetiyavandanakālo
viya hoti. evaṁ tāva diṭṭhavasena rūpārammaṇaṁ āpāthamāgacchati.
madhurena pana sarena dhammakathikassa vā dhammakathaṁ kathentassa sarabhāṇakassa vā
sarena bhaṇantassa saddaṁ sutvā aparabhāge yattha katthaci nisīditvā āvajjamānassa
dhammakathā vā sarabhaññaṁ vā sotadvāre āpāthaṁ āgataṁ viya hoti, sādhukāraṁ
datvā suṇanakālo viya hoti. evaṁ sutavasena saddārammaṇaṁ āpāthamāgacchati.

footnote: 1 ma. ettha 2 chaßēéa. voṭṭhabbanapariyosānānaṁ, sī. votthapanapariyosānānaṁ
footnote: 3 sī. pādapiṭhikāsu 4 chaßēéa. ullokento

page number: 120

sugandhaṁ pana gandhaṁ vā mālaṁ vā labhitvā āsane vā cetiye vā gandhārammaṇena
cittena pūjaṁ katvā aparabhāge yattha katthaci nisīditvā āvajjamānassa taṁ gandhārammaṇaṁ
ghānadvāre āpāthaṁ āgataṁ viya hoti, pūjākaraṇakālo viya hoti. evaṁ ghāyitavasena
gandhārammaṇaṁ āpāthamāgacchati.
paṇītaṁ pana khādanīyaṁ vā bhojanīyaṁ vā sabrahmacārīhi saddhiṁ saṁvibhajitvā
paribhuñjitvā aparabhāge yattha katthaci kudrūsakādibhojanaṁ labhitvā "asukakāle
paṇītabhojanaṁ sabrahmacārīhi saddhiṁ saṁvibhajitvā paribhuttan"ti āvajjamānassa taṁ
rasārammaṇaṁ jivhādvāre āpāthaṁ āgataṁ viya hoti, paribhuñjanakālo viya hoti. evaṁ
sāyitavasena rasārammaṇaṁ āpāthamāgacchati.
mudukaṁ pana sukhasamphassaṁ mañcapīṭhaṁ vā attharaṇaṁ vā pāpuraṇaṁ 1- vā paribhuñjitvā
aparabhāge yattha katthaci dukkhaseyyaṁ kappetvā "asukakāle me mudukaṁ mañcapīṭhaṁ
attharaṇaṁ pāpuraṇaṁ paribhuttan"ti āvajjamānassa taṁ phoṭṭhabbārammaṇaṁ kāyadvāre
āpāthaṁ āgataṁ viya hoti, sukhasamphassaṁ vediyanakālo 2- viya hoti. evaṁ phuṭṭhavasena
phoṭṭhabbārammaṇaṁ āpāthamāgacchati:- evaṁ suddhamanodvāre pasādaghaṭanakiccaṁ natthi,
pakatiyā diṭṭhasutaghāyitasāyitaphuṭṭhavasena etāni ārammaṇāni āpāthamāgacchantīti
veditabbāni.
idāni pakatiyā diṭṭhādīnaṁ vasena āpāthagamane ayamaparopi aṭṭhakathāmuttako
nayo hoti:- diṭṭhaṁ sutaṁ ubhayasambandhanti ime tāva diṭṭhādayo veditabbā. tattha
diṭṭhaṁ nāma pañcadvāravasena gahitapubbaṁ. sutanti paccakkhato adisvā anussavavasena
gahitā rūpādayova. etehi dvīhipi sambandhaṁ ubhayasambandhaṁ nāma. iti imesampi
diṭṭhādīnaṁ vasena etāni manodvāre āpāthamāgacchantīti veditabbāni. tattha
diṭṭhavasena tāva āpāthagamanaṁ heṭṭhā pañcahi nayehi vuttameva.
ekacco pana suṇāti "bhagavato puññātisayanibbattaṁ 3- evarūpaṁ nāma rūpaṁ,
atimadhuro saddo. kasmiñci padese kesañci pupphānaṁ atimanuñño gandho. kesañci

footnote: 1 chaßēéa. pāvuraṇaṁ 2 chaßēéa. vedayitakālo 3 sī.,ma. puññātisayaphalanibbattaṁ

page number: 121

phalānaṁ atimadhuro raso. kesañci pāpuraṇādīnaṁ atisukho samphasso"ti. tassa
cakkhuppasādādighaṭanaṁ vinā sutamattāneva tāni rūpādīni manodvāre āpāthamāgacchanti.
athassetaṁ cittaṁ tasmiṁ rūpe vā sadde vā pasādavasena gandhādīsu ariyānaṁ
dātukāmatāvasena aññehi dinnesu anumodanāvasena vā pavattati. evaṁ sutavasena etāni
manodvāre āpāthamāgacchanti.
aparena pana yathāvuttāni rūpādīni diṭṭhāni vā sutāni vā honti, tassa "īdisaṁ
rūpaṁ āyatiṁ uppajjanakabuddhassāpi bhavissatī"tiādinā nayena cakkhuppasādādighaṭanaṁ
vinā diṭṭhasutasambandheneva tāni manodvāre āpāthamāgacchanti. athassa 1- heṭṭhā
vuttanayeneva tesu aññatarārammaṇaṁ idaṁ mahācittaṁ pavattati. evaṁ ubhayasambandhavasena
etāni manodvāre āpāthamāgacchanti.
idampi ca mukhamattameva, saddhāruciākāraparivitakkadiṭṭhinijjhānakkhantiādīnaṁ
pana vasena vitthārato etesaṁ manodvāre āpāthūpagamanaṁ 2- veditabbameva. yasmā
pana evaṁ āpāthamāgacchantāni bhūtānipi honti abhūtānipi, tasmā ayaṁ nayo aṭṭhakathāyaṁ
na gahito. evaṁ ekekārammaṇaṁ javanaṁ dvīsu dvīsu dvāresu uppajjatīti veditabbaṁ.
rūpārammaṇaṁ hi javanaṁ cakkhudvārepi uppajjati manodvārepi. saddādiārammaṇesupi
eseva nayo.
tattha manodvāre uppajjamānaṁ rūpārammaṇaṁ javanaṁ dānamayaṁ sīlamayaṁ bhāvanāmayanti
tividhaṁ hoti. tesu ekekaṁ kāyakammaṁ vacīkammaṁ manokammanti tividhameva hoti.
saddagandharasaphoṭṭhabbadhammārammaṇesupi eseva nayo.
tattha rūpaṁ tāva ārammaṇaṁ katvā uppajjamānaṁ etaṁ mahākusalacittaṁ
nīlapītalohitaodātavaṇṇesu pupphavatthudhātūsu 3- aññataraṁ subhanimittasaṅkhātaṁ iṭṭhaṁ
kantaṁ manāpaṁ rajanīyaṁ 4- vaṇṇaṁ ārammaṇaṁ katvā uppajjati. nanu cetaṁ iṭṭhārammaṇaṁ
lobhassa vatthu, kathaṁ etaṁ cittaṁ kusalaṁ nāma jātanti? niyamitavasena, pariṇāmitavasena,
samudācāravasena, ābhujitavasenāti. yassa hi "kusalameva mayā kattabban"ti kusalakaraṇe

footnote: 1 ma. tassa 2 chaßēéa. āpāthagamanaṁ 3 chaßēéa. pupphavatthadhātūsu 4 ma. rajjanīyaṁ

page number: 122

cittaṁ niyamitaṁ hoti, akusalapavattito nivattetvā kusalakaraṇeyeva pariṇāmitaṁ,
abhiṇhakaraṇena kusalasamudācāreneva samudācaraṇaṁ, 1- paṭirūpadesavāsasappurisūpa-
nissayasaddhammassavanapubbekatapuññatādīhi ca upanissayehi yoniso ca ābhogo pavattati,
tassa iminā niyamitavasena pariṇāmitavasena samudācāravasena ābhujitavasena ca kusalaṁ nāma
jātaṁ hoti.
ārammaṇavasena panettha somanassasahagatabhāvo veditabbo. iṭṭhārammaṇasmiṁ hi
uppannattā etaṁ somanassasahagataṁ jātaṁ, saddhābahulatādīni cettha kāraṇāniyeva.
assaddhānaṁ hi micchādiṭṭhikānañca 2- ekantaṁ iṭṭhārammaṇabhūtaṁ tathāgatarūpampi
disvā somanassaṁ nuppajjati. ye ca kusaluppattiyaṁ 3- ānisaṁsaṁ na passanti, tesaṁ
parehi ussāhitānaṁ kusalaṁ karontānampi somanassaṁ nuppajjati. tasmā saddhābahulatā
visuddhadiṭṭhitā ānisaṁsadassāvitāti evampettha somanassasahagatabhāvo veditabbo. apica
ekādasadhammā pītisambojjhaṅgassa uppādāya saṁvattanti buddhānussati dhammānussati
saṁghānussati sīlānussati cāgānussati devatānussati upasamānussati
lūkhapuggalaparivajjanatā siniddhapuggalasevanatā pasādanīyasuttantapaccavekkhaṇatā
tadadhimuttatāti imehipi kāraṇehettha somanassasahagatabhāvo veditabbo. imesaṁ pana
vitthāro bojjhaṅgavibhaṅge āvībhavissati.
kammato upapattito indriyaparipākato kilesadūrībhāvatoti imehi panettha
kāraṇehi ñāṇasampayuttatā veditabbā. yo hi paresaṁ dhammaṁ deseti, anavajjāni
sippāyatanakammāyatanavijjāṭṭhānāni sikkhāpeti, dhammakathikaṁ sakkāraṁ katvā dhammaṁ
kathāpeti, "āyatiṁ paññavā bhavissāmī"ti patthanaṁ ṭhapetvā 4- nānappakāraṁ dānaṁ deti,
tassa evarūpaṁ kammaṁ upanissāya kusalaṁ uppajjamānaṁ ñāṇasampayuttaṁ uppajjati.
abyāpajjhe 5- loke uppannassa vāpi tassa tattha sukhino dhammapadā plavanti,
"dandho bhikkhave satuppādo, atha so satto khippaṁyeva visesagāmī 6- hotī"ti 7- iminā
nayena upapattiṁ nissāyapi uppajjamānaṁ kusalaṁ ñāṇasampayuttaṁ uppajjati. tathā
indriyaparipākaṁ upagatānaṁ paññādasakappattānaṁ indriyaparipākaṁ nissāyapi kusalaṁ

footnote: 1 chaßēéa. samudācaritaṁ 2 chaßēéa. micchādiṭṭhīnañca 3 chaßēéa. kusalappavattiyaṁ
footnote: 4 chaßēéa. paṭṭhapetvā 5 chaßēéa. abyāpajje 6 ka. visesabhāgi
footnote: 7 aṅ. catukka. 21/191/210

page number: 123

uppajjamānaṁ ñāṇasampayuttaṁ uppajjati. yehi pana kilesā vikkhambhitā, tesaṁ
kilesadūrībhāvaṁ nissāyapi uppajjamānaṁ kusalaṁ ñāṇasampayuttaṁ uppajjati. vuttampi
cetaṁ:-
"yogā ve jāyate bhūri ayogā bhūrisaṅkhayo
etaṁ dvidhā pathaṁ ñatvā bhavāya vibhavāya ca
tathattānaṁ niveseyya yathā bhūri pavaḍḍhatī"ti. 1-
evaṁ kammato upapattito indriyaparipākato kilesadūrībhāvatoti imehi
kāraṇehi ñāṇasampayuttatā veditabbā.
apica satta dhammā dhammavicayasambojjhaṅgassa uppādāya saṁvattanti paripucchakatā
vatthuvisadakiriyatā indriyasamattapaṭipādanatā duppaññapuggalaparivajjanatā paññavanta-
puggalasevanatā gambhīrañāṇacariyapaccavekkhaṇatā tadadhimuttatāti imehi kāraṇehettha
ñāṇasampayuttatā veditabbā. imesaṁ pana vitthāro bojjhaṅgavibhaṅge āvībhavissati.
evaṁ ñāṇasampayuttaṁ hutvā uppannañcetaṁ asaṅkhārena appayogena
anupāyacintanāya uppannattā asaṅkhārikaṁ 2- nāma jātaṁ. tayidaṁ rajanīyavaṇṇārammaṇaṁ
hutvā uppajjamānameva tividhena niyamena uppajjati dānamayaṁ vā hoti sīlamayaṁ vā
bhāvanāmayaṁ vā.
kathaṁ? yadā hi nīlapītalohitodātesu pupphādīsu aññataraṁ labhitvā vaṇṇavasena
ābhujitvā "vaṇṇadānaṁ mayhan"ti buddharatanādīni pūjeti, tadā dānamayaṁ hoti.
tatridaṁ vatthu:- bhaṇḍāgārikasaṁghamitto kira ekaṁ suvaṇṇakhacitaṁ vatthaṁ labhitvā
"idampi vatthaṁ suvaṇṇavaṇṇaṁ, sammāsambuddhopi suvaṇṇavaṇṇo, suvaṇṇavaṇṇaṁ vatthaṁ
suvaṇṇavaṇṇasseva anucchavikaṁ, amhākañca vaṇṇadānaṁ bhavissatī"ti mahācetiye āropesi.
evarūpepi kāle dānamayaṁ hotīti veditabbaṁ. yadā pana tathārūpameva deyyadhammaṁ labhitvā
"mayhaṁ kulavaṁso kulatanti kulappaveṇi esā, kulavattaṁ etan"tibuddharatanādīni
pūjeti, tadā sīlamayaṁ hoti. yadā pana tādisena vatthunā ratanattayapūjaṁ katvā "ayaṁ
vaṇṇo khayaṁ gacchissati, vayaṁ gacchissatī"ti khayavayaṁ paṭṭhapeti, tadā bhāvanāmayaṁ hoti.

footnote: 1 khuḍha. 25/282/56 2 chaßēéa. asaṅkhāraṁ

page number: 124

dānamayaṁ pana hutvā vattamānampi yadā tīṇi ratanāni sahatthena pūjentassa
pavattati, tadā kāyakammaṁ hoti. yadā tīṇi ratanāni pūjento puttadāradāsa-
kammakaraporisādayopi āṇāpetvā pūjāpeti, tadā vacīkammaṁ hoti. yadā tameva
vuttappakāraṁ vijjamānakavatthuṁ ārabbha "vaṇṇadānaṁ dassāmī"ti cinteti, tadā manokammaṁ
hoti. vinayapariyāyaṁ patvā hi "dassāmi karissāmīti vācā bhinnā hotī"ti 1- iminā
lakkhaṇena dānaṁ nāma hoti. abhidhammapariyāyaṁ patvā pana vijjamānakavatthuṁ ārabbha
"dassāmī"ti manasā cintitakālato paṭṭhāya kusalaṁ hoti. aparabhāge kāyena vā vācāya
vā kattabbaṁ karissatīti vuttaṁ. evaṁ dānamayaṁ kāyavacīmanokammavasena tividhaṁ hoti.
yadā pana taṁ vuttappakāraṁ vatthuṁ labhitvā kulavaṁsādivasena sahatthā ratanattayaṁ
pūjeti, tadā sīlamayaṁ kāyakammaṁ hoti. yadā kulavaṁsādivaseneva puttadārādayo
āṇāpetvā pūjāpeti, tadā vacīkammaṁ hoti. yadā "mayhaṁ kulavaṁso kulatanti
kulappaveṇi esā, kulavattaṁ etan"ti vijjamānakavatthuṁ ārabbha "vaṇṇadānaṁ
dassāmī"ti cinteti, tadā manokammaṁ hoti. evaṁ sīlamayaṁ kāyavacīmanokammavasena
tividhaṁ hoti.
yadā pana taṁ vuttappakāraṁ vatthuṁ labhitvā tīṇi ratanāni pūjetvā caṅkamanto
khayavayaṁ paṭṭhapeti, tadā bhāvanāmayaṁ kāyakammaṁ hoti. vācāya sammasanaṁ paṭṭhapentassa
vacīkammaṁ hoti. kāyaṅgavācaṅgāni acopetvā manasāva sammasanaṁ paṭṭhapentassa
manokammameva hoti. evaṁ bhāvanāmayaṁ kāyavacīmanokammavasena tividhaṁ hoti. evamettha 2-
rūpārammaṇaṁ kusalaṁ tividhapuññakiriyāvatthuvasena navahi kammadvārehi bhājetvā dassesi
dhammarājā. saddārammaṇādīsupi eseva nayo.
bherisaddādīsu hi rajanīyasaddaṁ ārammaṇaṁ katvā heṭṭhā vuttanayeneva tīhi
niyamehetaṁ kusalaṁ uppajjati. tattha saddaṁ kandamūlaṁ viya uppāṭetvā
nīluppalahatthakaṁ viya ca hatthe ṭhapetvā dātuṁ nāma na sakkā, savatthukaṁ pana katvā
dento saddadānaṁ deti nāma. tasmā yadā "saddadānaṁ dassāmī"ti
bherimudiṅgādīsu aññataraturiyena tiṇṇaṁ ratanānaṁ

footnote: 1 vinayu. 2/659/100 2 chaßēáa, evametaṁ. evamuparipi

page number: 125

upahāraṁ karoti, "saddadānaṁ me"ti bheriādīni ṭhapāpeti, dhammakathikabhikkhūnaṁ
sarabhesajjatelaphāṇitādīni deti, dhammassavanaṁ ghoseti, sarabhaññaṁ bhaṇati,
dhammakathaṁ katheti, upanisinnakakathaṁ anumodanakathaṁ katheti, 1- tadā dānamayaṁ
hoti. yadā etadeva vidhānaṁ kulavaṁsādivasena vattavasena karoti, tadā
sīlamayaṁ hoti. yadā sabbametaṁ katvā "ayaṁ ettako saddo
brahmalokappamāṇopi hutvā khayaṁ gamissati, vayaṁ gamissatī"ti sammasanaṁ
paṭṭhapeti, tadā bhāvanāmayaṁ hoti.
tattha dānamayaṁ tāva yadā bheriādīni gahetvā sahatthā upahāraṁ karoti,
niccūpahāratthāya ṭhapentopi sahatthā ṭhapeti, "saddadānaṁ me"ti dhammassavanaṁ
ghosetuṁ gacchati, dhammakathaṁ sarabhaññaṁ kātuṁ vā gacchati, tadā kāyakammaṁ hoti.
yadā "gacchatha tātā, amhākaṁ saddadānaṁ tiṇṇaṁ ratanānaṁ upahāraṁ karothā"ti
āṇāpeti, "saddadānaṁ me"ti cetiyaṅgaṇe 2- "imaṁ bheriṁ, imaṁ mudiṅgaṁ
ṭhapethā"ti āṇāpeti, sayameva dhammassavanaṁ ghoseti, dhammakathaṁ katheti,
sarabhaññaṁ bhaṇati, tadā vacīkammaṁ hoti. yadā kāyaṅgavācaṅgāni acopetvā
"saddadānaṁ dassāmī"ti vijjamānakavatthuṁ manasā pariccajati, tadā manokammaṁ hoti.
sīlamayampi "saddadānaṁ nāma mayhaṁ kulavaṁso kulatanti kulappaveṇī"ti
bheriādīni sahatthā upahāraṁ karontassa bheriādīni sahatthā cetiyaṅgaṇādīsu
ṭhapentassa dhammakathikānaṁ sarabhesajjaṁ sahatthā dadantassa vattasīsena
dhammassavanaghosanadhammakathākathanasarabhaññabhaṇanatthāya ca gacchantassa kāyakammaṁ
hoti. "saddadānaṁ nāma amhākaṁ kulavaṁso kulatanti kulappaveṇi, gacchatha
tātā, buddharatanādīnaṁ upahāraṁ karothā"ti āṇāpentassa kulavaṁsavaseneva
attanā dhammakathaṁ vā sarabhaññaṁ vā karontassa ca vacīkammaṁ hoti. "saddadānaṁ
nāma mayhaṁ kulavaṁso, saddadānaṁ dassāmī"ti kāyaṅgavācaṅgāni
acopetvā manasāva vijjamānakavatthuṁ pariccajantassa manokammaṁ hoti.
bhāvanāmayampi yadā caṅkamanto sadde khayavayaṁ paṭṭhapeti, tadā kāyakammaṁ hoti.
kāyaṅgaṁ vā pana acopetvā vācāya sammasantassa vacīkammaṁ hoti. kāyaṅgavācaṅgāni
acopetvā manasāva saddāyatanaṁ sammasantassa manokammaṁ hoti. evaṁ saddārammaṇampi
kusalaṁ tividhapuññakiriyāvatthuvasena navahi kammadvārehi bhājetvā dassesi dhammarājā.

footnote: 1 cha. karoti 2 chaßēéa. cetiyaṅgaṇesu

page number: 126

mūlagandhādīsupi rajanīyagandhaṁ ārammaṇaṁ katvā heṭṭhā vuttanayeneva tīhi
niyamehetaṁ kusalaṁ uppajjati. tattha yadā mūlagandhādīsu yaṅkiñci gandhaṁ labhitvā
gandhavasena ābhujitvā "gandhadānaṁ mayhan"ti buddharatanādīni pūjeti, tadā dānamayaṁ
hotīti sabbaṁ vaṇṇadāne vuttanayeneva vitthārato veditabbaṁ. evaṁ gandhārammaṇampi
kusalaṁ tividhapuññakiriyāvatthuvasena navahi kammadvārehi bhājetvā dassesi dhammarājā.
mūlarasādīsu pana rajanīyarasaṁ ārammaṇaṁ katvā heṭṭhā vuttanayeneva tīhi
niyamehetaṁ kusalaṁ uppajjati. tattha yadā mūlarasādīsu yaṅkiñci rajanīyaṁ rasavatthuṁ
labhitvā rasavasena ābhujitvā "rasadānaṁ mayhan"ti deti pariccajati, tadā dānamayaṁ
hotīti sabbaṁ vaṇṇadāne vuttanayeneva vitthārato veditabbaṁ. sīlamaye panettha
"saṁghassa adatvā paribhuñjanaṁ nāma amhākaṁ na āciṇṇan"ti dvādasannaṁ bhikkhusahassānaṁ
dāpetvā sādurasaṁ paribhuñjantassa 1- duṭṭhagāmaṇiabhayarañño vatthuṁ ādiṁ
katvā mahāaṭṭhakathāya vatthūni āgatāni, ayameva viseso. evaṁ rasārammaṇampi kusalaṁ
tividhapuññakiriyāvatthuvaseneva navahi kammadvārehi bhājetvā dassesi dhammarājā.
phoṭṭhabbārammaṇepi paṭhavīdhātu tejodhātu vāyodhātūti tīṇi mahābhūtāni
phoṭṭhabbārammaṇaṁ nāma. imasmiṁ ṭhāne etesaṁ vasena yojanaṁ akatvā mañcapīṭhādivasena
kātabbā, yadā hi mañcapīṭhādīsu yaṅkiñci rajanīyaṁ phoṭṭhabbavatthuṁ labhitvā
phoṭṭhabbavasena ābhujitvā "phoṭṭhabbadānaṁ mayhan"ti deti pariccajati, tadā dānamayaṁ
hotīti sabbaṁ vaṇṇadāne vuttanayeneva vitthārato veditabbaṁ. evaṁ phoṭṭhabbārammaṇampi
kusalaṁ tividhapuññakiriyāvatthuvasena navahi kammadvārehi bhājetvā dassesi dhammarājā.
dhammārammaṇe pana 2- cha ajjhattikāyatanāni, tīṇi lakkhaṇāni, tayo arūpino
khandhā, paṇṇarasa sukhumarūpāni, nibbānapaññattīti ime dhammāyatane pariyāpannā ca
apariyāpannā ca dhammā dhammārammaṇaṁ nāma. imasmiṁ pana ṭhāne etesaṁ vasena yojanaṁ
akatvā ojadānapānadānajīvitadānavasena kātabbā. ojādīsu hi rajanīyaṁ dhammārammaṇaṁ
ārammaṇaṁ katvā heṭṭhā vuttanayeneva tīhi niyamehetaṁ kusalaṁ uppajjati.

footnote: 1 chaßēéa. paribhuttassa 2 chaßēéa. ayaṁ saddo na dissati

page number: 127

tattha yadā "ojadānaṁ mayhan"ti sappinavanītādīni deti, "pānadānan"ti
aṭṭha pānāni deti, "jīvitadānan"ti salākabhattapakkhiyabhattasaṁghabhattādīni 1- deti,
aphāsukabhikkhūnaṁ bhesajjaṁ deti, vejjaṁ paccupaṭṭhāpeti, jālaṁ jālāpeti, 2-
kuminaṁ 3- viddhaṁsāpeti, sakuṇapañjaraṁ viddhaṁsāpeti, bandhanamokkhaṁ kārāpeti,
māghātabheriṁ cārāpeti, 4- aññānipi jīvitaparittāṇatthaṁ evarūpāni kammāni karoti,
tadā dānamayaṁ hoti. yadā pana "ojadānapānadānajīvitadānāni mayhaṁ kulavaṁso kulatanti
kulappaveṇī"ti vattasīsena ojadānādīni pavatteti, tadā sīlamayaṁ hoti. yadā
dhammārammaṇasmiṁ khayavayaṁ paṭṭhapeti, tadā bhāvanāmayaṁ hoti.
dānamayaṁ pana hutvā vattamānampi yadā ojadānapānadānajīvitadānāni sahatthā
deti, tadā kāyakammaṁ hoti. yadā puttadārādayo āṇāpetvā dāpeti, tadā
vacīkammaṁ hoti. yadā kāyaṅgavācaṅgāni acopetvā "ojadānapānadānajīvitadānavasena
vijjamānakavatthuṁ dassāmī"ti manasā cinteti, tadā manokammaṁ hoti.
yadā pana vuttappakāraṁ vijjamānakavatthuṁ kulavaṁsādivasena sahatthā deti,
tadā sīlamayaṁ kāyakammaṁ hoti. yadā kulavaṁsādivaseneva puttadārādayo āṇāpetvā
dāpeti, tadā vacīkammaṁ hoti. yadā kulavaṁsādivaseneva "vuttappakāraṁ vijjamānakavatthuṁ
dassāmī"ti manasāva cinteti, tadā manokammaṁ hoti.
caṅkamitvā dhammārammaṇe khayavayaṁ paṭṭhapentassa pana bhāvanāmayaṁ kāyakammaṁ hoti,
kāyaṅgaṁ acopetvā vācāya khayavayaṁ paṭṭhapentassa vacīkammaṁ hoti, kāyaṅgavācaṅgāni
acopetvā manasāva dhammārammaṇe khayavayaṁ paṭṭhapentassa manokammaṁ hoti. evaṁ
bhāvanāmayaṁ kāyavacīmanokammavasena tividhaṁ hoti. evamettha dhammārammaṇampi kusalaṁ
tividhapuññakiriyāvatthuvasena navahi kammadvārehi bhājetvā dassesi dhammarājā.
evamidaṁ cittaṁ nānāvatthūsu nānārammaṇavasena dīpitaṁ. idaṁ pana ekavatthusmiṁ
nānārammaṇavasena labbhatiyeva. kathaṁ? catūsu hi paccayesu cīvare cha ārammaṇāni
labbhanti. navarattassa hi cīvarassa vaṇṇo manāpo dassanīyo hoti, idaṁ vaṇṇārammaṇaṁ.

footnote: 1 chaßēéa. salākabhattasaṁghabhattādīni 2 chaßēéa. phālāpeti
footnote: 3 chaßēéa. kumīnaṁ 4 chaßēéa. carāpeti

page number: 128

paribhogakāle pana paṭapaṭasaddaṁ karoti, idaṁ saddārammaṇaṁ. yo tattha kāḷakacchakādigandho, 1-
idaṁ gandhārammaṇaṁ. rasārammaṇaṁ pana paribhogarasavasena kathitaṁ. yā tattha sukhasamphassatā,
idaṁ phoṭṭhabbārammaṇaṁ. cīvaraṁ paṭicca uppannā sukhā vedanā, idaṁ dhammārammaṇaṁ.
piṇḍapāte rasārammaṇaṁ nippariyāyeneva labbhati, evaṁ catūsu paccayesu nānārammaṇavasena
yojanaṁ katvā dānamayādibhedo veditabbo.
imassa pana cittassa ārammaṇameva nibandhaṁ 2- vinā ārammaṇena anuppajjanato.
dvāraṁ pana anibandhaṁ. kasmā? kammassa anibandhattā, kammasmiñhi anibandhe
dvārampi anibandhameva hoti.
kāmāvacarakusaladvārakathā
kāyakammadvāravaṇṇanā
imassa panatthassa pakāsanatthaṁ imasmiṁ ṭhāne mahāaṭṭhakathāyaṁ dvārakathā
kathitā. tattha tīṇi kammāni, tīṇi kammadvārāni, pañca viññāṇāni, pañca
viññāṇadvārāni, cha phassā, cha phassadvārāni, aṭṭha asaṁvarā, aṭṭha asaṁvaradvārāni,
aṭṭha saṁvarā, aṭṭha saṁvaradvārāni, dasa kusalakammapathā, dasa akusalakammapathāti idaṁ
ettakaṁ dvārakathāya mātikāṭhapanaṁ nāma.
tattha kiñcāpi tīṇi kammāni paṭhamaṁ vuttāni, tāni pana ṭhapetvā
ādito tāva tīṇi kammadvārāni bhājetvā dassitāni. katamāni tīṇi? kāyakammadvāraṁ
vacīkammadvāraṁ manokammadvāranti.
tattha catubbidho kāyo upādinnako āhārasamuṭṭhāno utusamuṭṭhāno
cittasamuṭṭhānoti. tattha cakkhāyatanādīni jīvitindriyapariyantāni aṭṭha
kammasamuṭṭhānarūpānipi, kammasamuṭṭhānāneva catasso dhātuyo vaṇṇo gandho raso ojāti
aṭṭha upādinnakakāyo nāma. tāneva aṭṭha āhārajāni āhārasamuṭṭhānikakāyo nāma,
aṭṭha utujāni utusamuṭṭhānikakāyo nāma, aṭṭha citatjāni cittasamuṭṭhānikakāyo nāma.

footnote: 1 ma. kāḷagacchakādigandho 2 chaßēéa. nibaddhaṁ. evamuparipi

page number: 129

tesu kāyakammadvāranti neva upādinnakakāyassa nāmaṁ, na itaresaṁ.
cittasamuṭṭhānesu pana aṭṭhasu rūpesu ekā viññatti atthi, idaṁ kāyakammadvāraṁ
nāma, yaṁ sandhāya vuttaṁ "katamantaṁ rūpaṁ kāyaviññatti? yā kusalacittassa vā
akusalacittassa vā abyākatacittassa vā abhikkamantassa vā paṭikkamantassa vā
ālokentassa vā vilokentassa vā sammiñjentassa 1- vā pasārentassa vā
kāyassa thambhanā santhambhanā santhambhitattaṁ viññatti viññāpanā viññāpitattaṁ,
idantaṁ rūpaṁ kāyaviññattī"ti. 2- "abhikkamissāmi paṭikkamissāmī"ti hi cittaṁ
uppajjamānaṁ rūpaṁ samuṭṭhāpeti. tattha yā paṭhavīdhātu āpodhātu tejodhātu
vāyodhātu tannissito vaṇṇo gandho raso ojāti imesaṁ aṭṭhannaṁ rūpakalāpānaṁ
abbhantare cittasamuṭṭhānā vāyodhātu, sā attanā sahajātaṁ rūpakāyaṁ
santhambheti saṇṭhāreti 3- cāleti abhikkamāpeti paṭikkamāpeti.
tattha ekāvajjanavīthiyaṁ sattasu javanesu paṭhamacittasamuṭṭhitā vāyodhātu attanā
sahajātaṁ rūpakāyaṁ santhambhetuṁ saṇṭhāretuṁ sakkoti, aparāparaṁ pana cāletuṁ na sakkoti.
dutiyādīsupi eseva nayo. sattamacittena pana samuṭṭhitā vāyodhātu heṭṭhā chahi
cittehi samuṭṭhitaṁ vāyodhātuṁ upatthambhanapaccayaṁ labhitvā attanā sahajātaṁ rūpakāyaṁ
santhambhetuṁ saṇṭhāretuṁ cāletuṁ abhikkamāpetuṁ paṭikkamāpetuṁ ālokāpetuṁ vilokāpetuṁ
sammiñjāpetuṁ pasārāpetuṁ sakkoti, tena gamanaṁ nāma jāyati, āgamanaṁ nāma jāyati,
gamanāgamanaṁ nāma jāyati, "yojanaṁ gato, dasayojanaṁ gato"ti vattabbataṁ āpajjāpeti.
yathā hi sattahi yugehi ākaḍḍhitabbe sakaṭe paṭhamayuge yuttagoṇā yugaṁ
tāva santhambhetuṁ saṇṭhāretuṁ sakkonti, cakkaṁ pana nappavattenti. dutiyādīsupi
eseva nayo. sattamayuge pana goṇe yojetvā yadā cheko sārathi dhure nisīditvā
yottāni ādāya sabbapurimato paṭṭhāya patodayaṭṭhiyā goṇe ākoṭeti. tadā
sabbeva ekabalā hutvā dhurañca saṇṭhārenti, cakkāni ca pavattenti "sakaṭaṁ
gahetvā dasayojanaṁ gatā vīsatiyojanaṁ gatā"ti vattabbataṁ āpādenti. evaṁ
sampadamidaṁ veditabbaṁ.

footnote: 1 cha. samiñjentassa, ma. samañchantassa, ka. sammiñjantassa. evamuparipi
footnote: 2 abhi. 34/635/195 3 chaßēéa. sandhāreti. evamuparipi

page number: 130

tattha yo cittasamuṭṭhānikakāyo, na so viññatti. cittasamuṭṭhānāya pana
vāyodhātuyā sahajātaṁ rūpakāyaṁ santhambhetuṁ saṇṭhāretuṁ cāletuṁ paccayo bhavituṁ samattho
eko ākāravikāro atthi, ayaṁ viññatti nāma. sā aṭṭha rūpāni viya na
cittasamuṭṭhānā. yathā pana aniccādibhedānaṁ dhammānaṁ jarāmaraṇattā "jarāmaraṇaṁ
bhikkhave aniccaṁ saṅkhatan"tiādi 1- vuttaṁ, evaṁ cittasamuṭṭhānānaṁ rūpānaṁ
viññattitāya sāpi cittasamuṭṭhānā nāma hoti.
viññāpanattā panesā viññattīti vuccati. kiṁ viññāpetīti? ekaṁ kāyikakaraṇaṁ.
cakkhupathasmiṁ hi ṭhito hatthaṁ vā pādaṁ vā ukkhipati, sīsaṁ vā bhamukaṁ vā cāleti. ayaṁ
hatthādīnaṁ ākāro cakkhuviññeyyo hoti, viññatti pana na cakkhuviññeyyā,
manoviññeyyāeva. cakkhunā hi hatthavikārādivasena vipphandamānaṁ vaṇṇārammaṇameva
passati, viññattiṁ pana manodvārikacittena cintetvā "idañcidañca esa kāreti
maññe"ti jānāti.
yathā hi araññe nidāghasamaye udakaṭṭhāne manussā "imāya saññāya idha
udakassa atthibhāvaṁ jānissantī"ti rukkhagge tālapaṇṇādīni bandhāpenti,
surāpānadvāre dhajaṁ ussāpenti, uccaṁ vā pana rukkhaṁ vāto paharitvā cāleti,
antoudake maccheva calante upari pubbuḷakāni uṭṭhahanti, mahoghassa gatamaggapariyante
tiṇapaṇṇakasaṭaṁ 2- ussāditaṁ 3- hoti. tattha tālapaṇṇadhajasākhācalanapubbuḷakatiṇapaṇṇakasaṭe
disvā yathā cakkhunā adiṭṭhampi "ettha udakaṁ bhavissati, surā bhavissati, ayaṁ rukkho
vātena pahato bhavissati, antoudake maccho bhavissati, ettakaṁ ṭhānaṁ ajjhottharitvā
ogho gato bhavissatī"ti manoviññāṇena jānāti, evameva viññattipi na
cakkhuviññeyyā, manoviññeyyāva. cakkhunā hi hatthavikārādivasena vipphandamānaṁ
vaṇṇārammaṇameva passati, viññattiṁ pana manodvārikacittena cintetvā "idañcidañca
esa kāreti maññe"ti jānāti.
na kevalañcesā viññāpanatova viññatti nāma, viññeyyatopi pana viññattiyeva
nāma. ayañhi paresaṁ antamaso tiracchānagatānampi pākaṭā hoti, tattha tattha

footnote: 1 saṁṇi. 16/20/26 2 sī. tiṇapaṇṇasaṭaṁ 3 chaßēéa. ussāritaṁ

page number: 131

sannipatitā hi soṇasiṅgālakākagoṇādayo daṇḍaṁ vā leḍḍuṁ vā gahetvā paharaṇākāre
dassite "ayaṁ no paharitukāmo"ti ñatvā yena vā tena vā palāyanti.
pākārakuḍḍādiantarikassa 1- pana parassa apākaṭakālopi atthi, kiñcāpi tasmiṁ khaṇe
apākaṭā, sammukhībhūtānaṁ pana pākaṭattā viññattiyeva nāma hoti.
cittasamuṭṭhānikakāye calante tisamuṭṭhāniko calati na calatīti. sopi tatheva
calati, taṁgatiko tadanuvattikova hoti. yathā hi udake gacchante udake patitāni
sukkhadaṇḍakatiṇapaṇṇādīnipi udakagatikāneva bhavanti, tasmiṁ gacchante gacchanti,
tiṭṭhante tiṭṭhanti. evaṁ sampadamidaṁ veditabbaṁ. evamesāpi cittasamuṭṭhānesu
rūpesu viññatti kāyakammadvāraṁ nāmāti veditabbā.
yā pana tasmiṁ dvāre siddhā cetanā, yāya pāṇaṁ hanati, 2- adinnaṁ ādiyati,
micchācāraṁ carati, pāṇātipātādīhi viramati. idaṁ kāyakammaṁ nāma. evaṁ paravādimhi
sati kāyo dvāraṁ, tamhi dvāre siddhā cetanā kāyakammaṁ kusalaṁ vā akusalaṁ vāti
ṭhapetabbaṁ. paravādimhi pana asati kusalaṁ vā akusalaṁ vā abyākataṁ vāti tikaṁ
pūretvāva ṭhapetabbaṁ. tattha yathā nagaradvāraṁ kataṭṭhāneyeva tiṭṭhati, aṅgulimattampi 3-
aparāparaṁ na saṅkamati, tena tena pana dvārena mahājano sañcarati, evameva
dvāre dvāraṁ na carati, 4- kammaṁ pana tasmiṁ tasmiṁ dvāre uppajjanato carati.
tenāhu porāṇā:-
"dvāre caranti kammāni na dvārā dvāracārino
tasmā dvārehi kammāni aññamaññaṁ vavaṭṭhitā"ti.
tattha kammenapi dvāraṁ nāmaṁ labhati, dvārenapi kammaṁ. yathā hi viññāṇādīnaṁ
uppajjanaṭṭhānāni viññāṇadvāraṁ phassadvāraṁ asaṁvaradvāraṁ saṁvaradvāranti nāmaṁ
labhanti, evaṁ kāyakammassa uppajjanaṭṭhānaṁ "kāyakammadvāran"ti nāmaṁ labhati.
vacīkammamanokammadvāresupi eseva nayo. yathā pana tasmiṁ tasmiṁ rukkhe adhivatthā
devatā simbalidevatā palāsadevatā pucimandadevatā phandanadevatāti tena tena rukkhena

footnote: 1 sī. pākārakuḍḍādiantaritassa, chaßēéa. pākārakuṭṭādiantarikassa 2 ma. hanti
footnote: 3 chaßēéa. aṅgulamattampi 4 chaßēéa. sañcarati

page number: 132

nāmaṁ labhati, evameva kāyadvārena kataṁ kammaṁ kāyakammanti dvārena nāmaṁ labhati,
vacīkammamanokammesupi eseva nayo. tattha añño kāyo aññaṁ kammaṁ, kāyena pana
katattātaṁ "kāyakamman"ti vuccati. tenāhu aṭṭhakathācariyā:-
"kāyena ce kataṁ kammaṁ kāyakammanti vuccati
kāyo ca kāyakammañca aññamaññaṁ vavaṭṭhitā.
sūciyā ce kataṁ kammaṁ sūcikammanti vuccati
sūci ca sūcikammañca aññamaññaṁ vavaṭṭhitā.
vāsiyā ce kataṁ kammaṁ vāsikammanti vuccati
vāsi ca vāsikammañca aññamaññaṁ vavaṭṭhitā.
purisena ce kataṁ kammaṁ purisakammanti vuccati
puriso ca purisakammañca aññamaññaṁ vavaṭṭhitā.
evamevaṁ.
kāyena ce kataṁ kammaṁ kāyakammanati vuccati
kāyo ca kāyakammañca aññamaññaṁ vavaṭṭhitā"ti.
evaṁ sante neva dvāravavaṭṭhānaṁ yujjati, na kammavavaṭaṭhānaṁ. kathaṁ? kāyaviññattiyaṁ
hi "dvāre caranti kammānī"ti vacanato vacīkammampi pavattati, tenassā
"kāyakammadvāran"ti vavaṭṭhānaṁ na yuttaṁ. kāyakammañca vacīviññattiyampi pavattati,
tenassa "kāyakamman"ti vavaṭṭhānaṁ na yujjatīti. no na yujjati. kasmā?
yebhuyyavuttitāya ceva tabbahulavuttitāya ca. kāyakammameva hi yebhuyyena
kāyaviññattiyaṁ pavattati, na itarānīti. 1- tasmā kāyakammassa yebhuyyena pavattito
tassā kāyakammadvārabhāvo siddho, brāhmaṇagāmāmbavananāgavanādīnaṁ brāhmaṇagāmādibhāvo
viyāti dvāravavaṭṭhānaṁ yujjati. kāyakammaṁ pana kāyadvāreyeva bahulaṁ pavattati, appaṁ
vacīdvāre. tasmā kāyadvāre bahulaṁ pavattito etassa kāyakammabhāvo siddho,
vanacarakathūlakumārikādigocarānaṁ vanacarakādibhāvo viyāti evaṁ kammavavaṭṭhānampi yujjatīti.
kāyakammadvārakathā niṭṭhitā

footnote: 1 chaßēéa. iti-saddo na dissati

page number: 133

vacīkammadvārakathā
vacīkammadvārakathāyaṁ pana cetanāviratisaddavasena tividhā vācā nāma. tattha
"catūhi bhikkhave aṅgehi samannāgatā vācā subhāsitā hoti, no dubbhāsitā,
anavajjā ca ananuvajjā ca viññūnan"ti 1- ayaṁ cetanāvācā nāma. "yā catūhi
vacīduccaritehi ārati virati .pe. ayaṁ vuccati sammāvācā"ti 2- ayaṁ virativācā nāma.
"vācā girā byappatho udīraṇaṁ ghoso ghosakammaṁ vācā vacībhedo"ti 3- ayaṁ saddavācā
nāma. tāsu vacīkammadvāranti neva cetanāya nāmaṁ, na viratiyā. sahasaddā pana
ekā viññatti atthi, idaṁ vacīkammadvāraṁ nāma. yaṁ sandhāya vuttaṁ "katamantaṁ rūpaṁ
vacīviññatti? yā kusalacittassa vā akusalacittassa vā abyākatacittassa vā vācā
girā byappatho udīraṇaṁ ghoso ghosakammaṁ vācā vacībhedo, ayaṁ vuccati vācā. yā
tāya vācāya viññatti viññāpanā viññāpitattaṁ, idantaṁ rūpaṁ vacīviññattī"ti. 4-
"idaṁ vakkhāmi, etaṁ vakkhāmī"ti hi vitakkayato vitakkavipphārasaddo nāma
uppajjati. ayaṁ na sotaviññeyyo, manoviññeyyoti mahāaṭṭhakathāyaṁ āgato.
āgamaṭṭhakathāsu pana "vitakkavipphārasaddanti vitakkavipphāravasena uppannaṁ
vippalapantānaṁ 5- suttappamattādīnaṁ saddaṁ. sutvāti taṁ sutvā, yaṁ vitakkayato
tassa so saddo uppanno, tassa vasena `evampi te mano, itthampi te mano'ti
ādisatī"ti vatvā vatthūnipi kathitāni. paṭṭhānepi "cittasamuṭṭhānaṁ saddāyatanaṁ
sotaviññāṇassa ārammaṇapaccayena paccayo"ti āgataṁ. tasmā vinā viññattighaṭanāya
uppajjamāno asotaviññeyyo vitakkavipphārasaddo nāma natthi. "idaṁ vakkhāmi, etaṁ
vakkhāmī"ti uppajjamānaṁ pana cittaṁ paṭhavīdhātu āpodhātu tejodhātu vāyodhātu vaṇṇo
gandho raso ojāti aṭṭha rūpāni samuṭṭhāpeti. tesaṁ abbhantare cittasamuṭṭhānā
paṭhavīdhātu upādinnakaṁ ghaṭiyamānāva uppajjati. tena paṭhavīdhātusaṅghaṭanena 1- saheva saddo
uppajjatīti ayaṁ cittasamuṭṭhāno saddo nāma. ayaṁ na viññatti, tassā pana

footnote: 1 saṁ.sa. 15/213/228 2 abhi. 35/206/127 3 abhi. 34/722/206
footnote: 4 abhi. 34/636/195 5 ma. vilapantānaṁ 6 chaßēéa. dhātusaṅghaṭṭanena

page number: 134

cittasamuṭṭhānāya paṭhavīdhātuyā upādinnakaghaṭanassa paccayabhūto eko ākāravikāro
atthi. ayaṁ vacīviññatti nāma. ito paraṁ "sā aṭṭha rūpāni viya na cittasamuṭṭhānā"ti-
ādi sabbaṁ heṭṭhā vuttanayeneva veditabbaṁ.
idhāpi hi "tissa, datta, mittā"ti pakkosantassa saddaṁ sutvā viññattiṁ
manodvārikacittena cintetvā "idañcidañca esa kāreti maññe"ti jānāti.
kāyaviññatti viya ca ayampi tiracchānagatānampi pākaṭā hoti. "ehi yāhī"ti hi
saddaṁ sutvā tiracchānagatāpi "idaṁ nāmesa kāreti maññe"ti ñatvā āgacchanti
ceva gacchanti ca. "tisamuṭṭhānikakāyaṁ 1- cāleti na cāletī"ti ayaṁ pana vāro idha
na labbhati. purimacittasamuṭṭhānāya upatthambhanakiccampi natthi. yā pana tasmiṁ
vacīdvārepi siddhā cetanā, yāya musā katheti, pesuññaṁ katheti, pharusaṁ katheti, samphaṁ
palapati, 2- musāvādādīhi viramati. idaṁ vacīkammaṁ nāma. ito paraṁ sabbaṁ kammavavaṭṭhānaṁ
dvāra vavaṭṭhānañca heṭṭhā vuttanayeneva veditabbanti.
vacīkammadvārakathā niṭṭhitā.
--------------
manokammadvārakathā
manokammadvārakathāyaṁ pana kāmāvacarā divasena catubbidho mano mano nāma. tattha
kāmāvacaro catupaññāsavidho hoti, rūpāvacaro paṇṇarasavidho, arūpāvacaro dvādasavidho,
lokuttaro aṭṭhavidhoti sabbopi ekūnanavutividho hoti. tattha "ayaṁ nāma mano
manodvāraṁ na hotī"ti na vattabbo. yathā hi ayaṁ nāma cetanā kammaṁ na hotīti na
vattabbā, antamaso pañcaviññāṇasampayuttāpi hi cetanā mahāpakaraṇe "kamman"tveva
niddiṭṭhā, evameva ayaṁ nāma mano manodvāraṁ na hotīti na vattabboti. 3-
etthāha:- kammaṁ nāmetaṁ kiṁ karotīti? āyūhati abhisaṅkharoti, piṇḍaṁ
karoti, ceteti kappeti pakappetīti, evaṁ sante pañcaviññāṇacetanā kiṁ āyūhati

footnote: 1 ka. tesamuṭṭhānikakāyaṁ 2 ka. samphappalāpaṁ lapati 3 chaßēéa. iti-saddo na dissati

page number: 135

abhisaṅkharoti, piṇḍaṁ karoti, ceteti kappeti pakappetīti? sahajātadhamme. sāpi hi
sahajāte sampayuttakkhandhe āyūhati abhisaṅkharoti, piṇḍaṁ karoti, ceteti kappeti
pakappetīti. kiṁ vā iminā vādena, 1- sabbasaṅgāhikavasena hetaṁ vuttaṁ. idaṁ
panettha sanniṭṭhānaṁ:- tebhūmikakusalākusalavasena 2- ekūnatiṁsatividho mano manokammadvāraṁ
nāma. yā pana tasmiṁ manodvāre siddhā cetanā, yāya abhijjhābyāpādamicchādassanāni
ceva anabhijjhāabyāpādasammādassanāni ca gaṇhāti. idaṁ manokammaṁ nāma. ito
paraṁ sabbaṁ kammavavaṭṭhānaṁ dvāravavaṭṭhānañca heṭṭhā vuttanayeneva veditabbanti.
imāni tīṇi kammadvārāni nāma.
manokammadvārakathā niṭṭhitā.
------------
kammakathā
idāni yāni tīṇi kammāni ṭhapetvā imāni kammadvārāni dassitāni, tāni
ādiṁ katvā avasesassa dvārakathāya mātikāṭhapanassa vitthārakathā hoti, tīṇi hi
kammāni kāyakammaṁ vacīkammaṁ manokammanti, kiṁ panetaṁ kammaṁ nāmāti?
cetanā ceva ekacce ca cetanāsampayuttakā dhammā. tattha cetanāya kammabhāve
imāni suttāni:-
"cetanāhaṁ bhikkhave kammaṁ vadāmi, cetayitvā kammaṁ karoti kāyena
vācāya manasā. 3- kāye vā hānanda sati kāyasañcetanāhetu uppajjati
ajjhattaṁ sukhadukkhaṁ. vācāya vā ānanda sati vacīsañcetanāhetu uppajjati
ajjhattaṁ sukhadukkhaṁ. mane vā ānanda sati manosañcetanāhetu uppajjati
ajjhattaṁ sukhadukkhaṁ. 4- tividhā bhikkhave kāyasañcetanā akusalaṁ kāyakammaṁ
dukkhudrayaṁ dukkhavipākaṁ, catubbidhā bhikkhave vacīsañcetanā akusalaṁ .pe. tividhā
bhikkhave manosañcetanā kusalaṁ manokammaṁ sukhudrayaṁ sukhavipākaṁ. 5- sacāyaṁ ānanda

footnote: 1 ma. vārena 2 chaßēéa. tebhūmakakusalākusalo
footnote: 3 aṅ. chakka. 22/63 nibbedhikasutta, abhi. 37/539/328
footnote: 4 saṁṇi. 16/25/39, aṅ. catukka. 21/171/181

5 aṅ. dasaka. 24/217/244, abhi. 37/539/329

page number: 136

samiddhi moghapuriso potaliputtassa 1- paribbājakassa evaṁ puṭṭho evaṁ
byākareyya `sañcetaniyaṁ āvuso potaliputta kammaṁ katvā kāyena vācāya
manasā sukhavedanīyaṁ sukhaṁ so vediyati .pe. adukkhamasukhavedanīyaṁ adukkhamasukhaṁ
so vediyatī'ti. evaṁ byākaramāno kho ānanda samiddhi moghapuriso potaliputtassa
paribbājakassa sammābyākaramāno byākareyyā"ti. 2-
imāni tāva cetanāya kammabhāve suttāni, cetanāsampayuttadhammānaṁ pana
kammabhāvo kammacatukkena dīpito. vuttaṁ hetaṁ:-
"cattārimāni bhikkhave kammāni yāni mayā sayaṁ abhiññā sacchikatvā
paveditāni. katamāni cattāri? atthi bhikkhave kammaṁ kaṇhaṁ kaṇhavipākaṁ. atthi
bhikkhave kammaṁ sukkaṁ sukkavipākaṁ. atthi bhikkhave kammaṁ kaṇhasukkaṁ
kaṇhasukkavipākaṁ. atthi bhikkhave kammaṁ akaṇhaṁ asukkaṁ akaṇhāsukkavipākaṁ kammaṁ
kammakkhayāya saṁvattati. 3- katamañca bhikkhave kammaṁ akaṇhaṁ asukkaṁ
akaṇhāsukkavipākaṁ kammaṁ kammakkhayāya saṁvattati? yadidaṁ satta bojjhaṅgā
satisambojjhaṅgo .pe. upekkhāsambojjhaṅgo. idaṁ vuccati bhikkhave kammaṁ
akaṇhaṁ asukkaṁ akaṇhāsukkavipākaṁ kammaṁ kammakkhayāya saṁvattati. 4- katamañca
bhikkhave kammaṁ akaṇhaṁ asukkaṁ akaṇhāsukkavipākaṁ kammaṁ kammakkhayāya saṁvattati?
ayameva ariyo aṭṭhaṅgiko maggo. seyyathīdaṁ, sammādiṭṭhi .pe. sammāsamādhi. idaṁ
vuccati bhikkhave kammaṁ akaṇhaṁ asukkaṁ akaṇhāsukkavipākaṁ kammaṁ kammakkhayāya
saṁvattatī"ti. 4-
evamime bojjhaṅgamaggaṅgappabhedato paṇṇarasa dhammā kammacatukkena dīpitā.
abhijjhā byāpādo micchādiṭṭhi anabhijjhā abyāpādo sammādiṭṭhīti imehi pana
chahi saddhiṁ ekavīsati cetanāsampayuttakā dhammā veditabbā.

footnote: 1 chaßēéa. pāṭaliputtassa, ma. poṭaliputtassa 2 ma.a. 14/300/271, abhi. 37/539/329
footnote: 3 aṅ. catukka. 21/232/258 4 aṅ. catukka. 21/237/264

page number: 137

tattha lokuttaramaggo bhajāpiyamāno kāyakammādīni tīṇi kammāni bhajati. yaṁ
hi kāyena dussīlyaṁ ajjhācarati, tamhā saṁvaro kāyikoti veditabbo. yaṁ vācāya
dussīlyaṁ ajjhācarati, tamhā saṁvaro vācasikoti veditabbo. iti sammākammanto
kāyakammaṁ, sammāvācā vacīkammaṁ. etasmiṁ dvaye gahite sammāājīvo tappakkhakattā
gahitova hoti. yaṁ pana manena dussīlyaṁ ajjhācarati, tamhā saṁvaro mānasikoti
veditabbo. so diṭṭhisaṅkappavāyāmasatisamādhivasena pañcavidho hoti. ayaṁ pañcavidhopi
manokammaṁ nāma. evaṁ lokuttaramaggo bhajāpiyamāno tīṇi kammāni bhajati.
imasmiṁ ṭhāne dvārasaṁsandanaṁ nāma hoti. kāyavacīdvāresu hi copanaṁ patvā
kammapathaṁ appattampi atthi, manodvāre ca samudācāraṁ patvā kammapathaṁ appattampi
atthi, taṁ gahetvā taṁtaṁdvārapakkhikameva akaṁsu.
tatrāyaṁ nayo:- yo "migavaṁ gamissāmī"ti dhanuṁ sajjeti, jiyaṁ vaṭṭeti, sattiṁ
niseti, bhattaṁ bhuñjati, vatthaṁ paridahati. ettāvatā kāyadvāre copanaṁ pattaṁ hoti.
so araññe divasaṁ caritvā antamaso sasaviḷāramattampi na labhati. idaṁ akusalaṁ
kāyakammaṁ nāma hoti na hotīti? na hoti. kasmā? kammapathaṁ appattatāya, kevalaṁ
pana kāyaduccaritaṁ nāma hotīti veditabbaṁ. macchaggahaṇādipayogesupi eseva nayo.
vacīdvārepi "migavaṁ gamissāmi, vegena dhanuādīni sajjethā"ti āṇāpetvā
purimanayeneva araññe kiñci alabhantassa kiñcāpi vacīdvāre copanaṁ pattaṁ, kammapathaṁ
appattatāya pana kāyakammaṁ 1- na hoti, kevalaṁ vacīduccaritaṁ nāma hotīti veditabbaṁ.
manodvāre pana vadhakacetanāya uppannamattāyaeva kammapathabhedova hoti, so
ca kho byāpādavasena, na pāṇātipātavasena. akusalañhi kāyakammaṁ kāyavacīdvāresu
samuṭṭhāti, na manodvāre. tathā akusalaṁ vacīkammaṁ. akusalaṁ manokammaṁ pana tīsupi
dvāresu samuṭṭhāti. tathā kusalāni kāyavacīmanokammāni.
kathaṁ? sahatthāpi hi pāṇaṁ hanantassa adinnaṁ ādiyantassa micchācāraṁ carantassa
kammaṁ kāyakammameva hoti, dvārampi kāyadvārameva hoti. evaṁ tāva akusalaṁ kāyakammaṁ

footnote: 1 sī., ka. vacīkammaṁ

page number: 138

kāyadvāre samuṭṭhāti. tehi pana cittehi sahajātā abhijjhābyāpādamicchādiṭṭhiyo
cetanāpakkhikā vā bhavanti abbohārikā vā. "gaccha, itthannāmaṁ jīvitā voropehi,
itthannāmaṁ bhaṇḍaṁ avaharā"ti āṇāpentassa pana kammaṁ kāyakammaṁ hoti, dvāraṁ
pana vacīdvāraṁ. evaṁ akusalaṁ kāyakammaṁ vacīdvāre samuṭṭhāti. tehi pana cittehi
sahajātā abhijjhābyāpādamicchādiṭṭhiyo cetanāpakkhikā vā bhavanti abbohārikā vā.
ettakā 1- ācariyānaṁ samānaṭṭhakathā nāma.
vitaṇḍavādī panāha "akusalaṁ kāyakammaṁ manodvārepi samuṭṭhātī"ti. so
"tayo saṅgahe āruḷhasuttaṁ āharāhī"ti vutto idaṁ kulumbasuttaṁ 2- nāma āhari:-
"puna caparaṁ bhikkhave idhekacco samaṇo vā brāhmaṇo vā
iddhimā cetovasippatto aññissā kucchigataṁ gabbhaṁ pāpakena manasānupekkhako 3-
hoti `aho vatāyaṁ 4- kucchigato gabbho na sotthinā abhinikkhameyyā'ti,
evaṁ bhikkhave kulumbassa upaghāto hotī"ti.
idaṁ suttaṁ āharitvā āha "evaṁ cintitamatteyeva panassā 5- kucchigato
gabbho pheṇapiṇḍo viya vilīyati, ettha kuto kāyaṅgacopanaṁ vā vācaṅgacopanaṁ vā,
manodvārasmiṁyeva pana idaṁ akusalaṁ kāyakammaṁ samuṭṭhātī"ti.
tamenaṁ "tava suttassa atthaṁ tulayissāmā"ti vatvā evaṁ tulayiṁsu:- tvaṁ
iddhiyā parūpaghātaṁ vadesi, iddhi nāma cesā adhiṭṭhānā iddhi vikubbanā iddhi
manomayā iddhi ñāṇavipphārā iddhi samādhivipphārā iddhi ariyā iddhi kammavipākajā
iddhi puññavato iddhi vijjāmayā iddhi tattha tattha sammāpayogapaccayā
ijjhanaṭṭhena iddhīti dasavidhā. 6- tattha kataraṁ iddhiṁ vadesīti? bhāvanāmayanti.
kiṁ pana bhāvanāmayāya iddhiyā parūpaghātakammaṁ hotīti? āmantā, 7- ekacce
ācariyā "ekavāraṁ hotī"ti vadanti. yathā hi paraṁ paharitukāmena udakabharite ghaṭe

footnote: 1 sī. ettikā 2 ma. kulumpasuttaṁ 3 chaßēéa. manasā anupekkhako
footnote: 4 ma. vatassāyaṁ 5 chaßēéa. manasā, sī. parassa
footnote: 6 khu.paṭi. 31/9/417 7 chaßēéa. āma

page number: 139

khitte ghaṭopi bhijjati, udakampi nassati, evameva bhāvanāmayāya iddhiyā ekavāraṁ
parūpaghātakammaṁ hoti, tato paṭṭhāya pana sā nassatīti. atha naṁ "bhāvanāmayāya iddhiyā
neva ekavāraṁ, na dve vāre parūpaghātakammaṁ hotī"ti vatvā vācāsaññattiṁ 1-
agacchantaṁ 2- pucchiṁsu "bhāvanāmayā iddhi kiṁ kusalā vā akusalā vā abyākatā vā.
sukhāya vedanāya sampayuttā, dukkhāya vedanāya sampayuttā, adukkhamasukhāya vedanāya
sampayuttā. savitakkasavicārā avitakkavicāramattā avitakkāvicārā. kāmāvacarā
rūpāvacarā arūpāvacarā"ti.
imaṁ pana pañhaṁ yo jānāti, so evaṁ vakkhati "bhāvanāmayā iddhi kusalā
vā hoti abyākatā vā, adukkhamasukhavedanīyāeva, avitakkāvicārāeva,
rūpāvacarāevā"ti. so vattabbo "pāṇātipātacetanā kusalādīsu kataraṁ koṭṭhāsaṁ bhajatī"ti.
jānanto vakkhati "pāṇātipātacetanā akusalā ca dukkhavedanīyā ca savitakkasavicārā ca
kāmāvacarāevā"ti. evaṁ sante tava pañho neva kusalattikena sameti, na
vedanāttikena, na vitakkattikena, na bhummantarenāti.
kiṁ pana evaṁ mahantaṁ suttaṁ niratthakanti? no niratthakaṁ. tvaṁ panassa
atthaṁ na jānāsi, iddhimā cetovasippattoti ettha hi na bhāvanāmayā iddhi
adhippetā, āthabbaniddhi 3- ca pana adhippetā. sā hi ettha labbhamānā labbhati.
sā pana kāyavacīdvārāni muñcitvā kātuṁ na sakkā, āthabbaniddhikā hi sattāhaṁ
aloṇakaṁ bhuñjitvā dabbe attharitvā paṭhaviyaṁ sayamānā tapaṁ caritvā 4- sattame divase
susānabhūmiṁ sajjetvā sattame pade ṭhatvā hatthaṁ vaṭṭetvā mukhena vijjaṁ parijappanti,
atha nesaṁ kammaṁ samijjhati. evaṁ ayampi iddhi kāyavacīdvārāni muñcitvā
kātuṁ na sakkāti "na kāyakammaṁ manodvāre samuṭṭhātī"ti niṭṭhamettha gantabbaṁ.
hatthamuddhāya pana musāvādādīni kathentassa kammaṁ vacīkammaṁ, dvāraṁ pana
kāyadvāraṁ hoti. evaṁ akusalaṁ vacīkammampi kāyadvāre samuṭṭhāti. tehi pana cittehi

footnote: 1 chaßēéa. taṁ saññattiṁ 2 cha. āgacchantaṁ
footnote: 3 sī. athabbaṇiddhi, cha. āthabbaṇiddhi 4 ma. paccaritvā

page number: 140

sahajātā abhijjhābyāpādamicchādiṭṭhiyo cetanāpakkhikā vā bhavanti abbohārikā vā.
vacībhedaṁ pana katvā musāvādādīni kathentassa kammampi vacīkammaṁ, dvārampi
vacīdvārameva. evaṁ akusalaṁ vacīkammaṁ vacīdvāre samuṭṭhāti. tehi pana cittehi sahajātā
abhijjhābyāpādamicchādiṭṭhiyo cetanāpakkhikā vā bhavanti abbohārikā vā. ettakā
ācariyānaṁ samānaṭṭhakathā nāma.
vitaṇḍavādī panāha "akusalaṁ vacīkammaṁ manodvārepi samuṭṭhātī"ti. so "tayo
saṅgahe āruḷhasuttaṁ āharāhī"ti vutto idaṁ uposathakkhandhakato suttaṁ āhari:-
"yo pana bhikkhu yāvatatiyaṁ anussāviyamāne saramāno santiṁ āpattiṁ nāvikareyya,
sampajānamusāvādassa hotī"ti. 1-
idaṁ suttaṁ āharitvā āha "evaṁ āpattiṁ anāvikaronto tuṇhībhūtova
aññaṁ āpattiṁ āpajjati, ettha kuto kāyaṅgacopanaṁ vā vācaṅgacopanaṁ vā,
manodvārasmiṁyeva pana idaṁ akusalaṁ vacīkammaṁ samuṭṭhātī"ti.
so vattabbo "kiṁ panetaṁ suttaṁ neyyatthaṁ, udāhu nītatthan"ti.
nītatthameva mayhaṁ suttanti. so "mā evaṁ avaca, tulayissāmassa atthan"ti
vatvā evaṁ pucchitabbo "sampajānamusāvāde kiṁ hotī"ti. jānanto
"sampajānamusāvāde dukkaṭaṁ hotī"ti vakkhati. tato vattabbo "vinayassa
dve mūlāni kāyo ca vācā ca, sammāsambuddhena hi sabbāpattiyo
imesuyeva dvīsu dvāresu paññattā, manodvāre āpattipaññapanaṁ
nāma natthi, tvaṁ ativiya vinaye pakataññū, yo satthārā apaññatte
ṭhāne āpattiṁ paññapesi, sammāsambuddhaṁ abbhācikkhasi, jinacakkaṁ
paharasī"tiādivacanehi niggaṇhitvā uttariṁ pañhaṁ so evaṁ pucchitabbo
"sampajānamusāvādo kiṁ kiriyato samuṭṭhāti, udāhu akiriyato"ti.
jānanto "kiriyato "ti vakkhati, tato vattabbo "anāvikaronto kataraṁ
kiriyaṁ karotī"ti. addhā hi kiriyaṁ apassanto vighātaṁ āpajjissati, tato
imassa suttassa atthena saññāpetabbo. ayañhettha attho:- yvāyaṁ
"sampajānamusāvādo hotī"ti vutto, so āpattito kiṁ hoti, katarāpatti hotīti attho.

footnote: 1 vinayu. 4/134/148

page number: 141

dukkaṭāpatti hoti, sā ca kho na musāvādalakkhaṇena, bhagavato pana vacanena
vacīdvāre akiriyasamuṭṭhānā āpatti hotīti veditabbā. vuttampi cetaṁ:-
"anālapanto manujena kenaci
vācā giraṁ no ca pare bhaṇeyya
āpajjeyya vācasikaṁ na kāyikaṁ
pañhā mesā kusalehi cintitā"ti. 1-
evaṁ "akusalaṁ vacīkammaṁ na manodvāre samuṭṭhātī"ti niṭṭhamettha gantabbaṁ.
yadā pana abhijjhāsahagatena cetasāva kāyaṅgaṁ copento hatthaggāhādīni karoti,
byāpādasahagatena cetasā daṇḍaparāmāsādīni, micchādiṭṭhisahagatena cetasā
"khandhasivādayo seṭṭhā"ti tesaṁ abhivādanāñjalikammabhūtapīṭhakaparibhaṇḍādīni 2- karoti,
tadā kammaṁ manokammaṁ hoti, dvāraṁ pana kāyadvāraṁ. evaṁ akusalaṁ manokammaṁ
kāyadvāre samuṭṭhāti, cetanā panettha abbohārikā.
yadā pana abhijjhāsahagatena cetasā vācaṅgaṁ copento "aho vata yaṁ parassa,
taṁ mamassā"ti paravittūpakaraṇaṁ abhijjhāyati, byāpādasahagatena cetasā "ime sattā
haññantu vā vajjhantu 3- vā ucchijjantu vā, mā vā ahesun"ti vadati,
micchādiṭṭhisahagatena cetasā "natthi dinnaṁ, natthi yiṭṭhan"tiādīni vadati, tadā
kammaṁ manokammaṁ hoti, dvāraṁ pana vacīdvāraṁ. evaṁ akusalaṁ manokammaṁ vacīdvāre
samuṭṭhāti, cetanā panettha abbohārikā.
yadā pana kāyaṅgavācaṅgāni acopetvā raho nisanno abhijjhābyāpādamicchā-
diṭṭhisahagatāni cittāni uppādeti, tadā kammaṁ manokammaṁ, dvārampi manodvārameva.
evaṁ akusalaṁ manokammaṁ manodvāre samuṭṭhāti. imasmiṁ pana ṭhāne cetanāpi
cetanāsampayuttakā dhammāpi manodvāreyeva samuṭṭhahanti. evaṁ akusalaṁ manokammaṁ
tīsupi dvāresu samuṭṭhātīti veditabbaṁ.

footnote: 1 vinayu. 8/479/441 2 sī...bhūtapiṇḍika... 3 chaßēéa. bajjhantu

page number: 142

yaṁ pana vuttaṁ "tathā kusalāni kāyavacīmanokammānī"ti, tatrāyaṁ nayo:- yadā
hi kenaci kāraṇena vattuṁ asakkonto "pāṇātipātā adinnādānā kāmesumicchācārā
paṭiviramāmī"ti imāni sikkhāpadāni hatthamuddhāya gaṇhāti, tadā kammaṁ kāyakammaṁ,
dvārampi kāyadvārameva. evaṁ kusalaṁ kāyakammaṁ kāyadvāre samuṭṭhāti, tehi cittehi
sahagatā anabhijjhādayo cetanāpakkhikā vā honti abbohārikā vā.
yadā pana tāneva sikkhāpadāni vacībhedaṁ katvā gaṇhāti, tadā kammaṁ
kāyakammaṁ, dvāraṁ pana vacīdvāraṁ hoti. evaṁ kusalaṁ kāyakammaṁ vacīdvāre samuṭṭhāti,
tehi cittehi sahagatā anabhijjhādayo cetanāpakkhikā vā honti abbohārikā vā.
yadā pana tesu sikkhāpadesu dīyamānesu kāyaṅgavācaṅgāni acopetvā manasāva
"pāṇātipātā adinnādānā kāmesumicchācārā paṭiviramāmī"ti gaṇhāti, tadā kammaṁ
kāyakammaṁ, dvāraṁ pana manodvāraṁ hoti. evaṁ kusalaṁ kāyakammaṁ manodvāre samuṭṭhāti,
tehi cittehi sahagatā anabhijjhādayo cetanāpakkhikā vā honti abbohārikā vā.
musāvādā veramaṇīādīni pana cattāri sikkhāpadāni vuttanayeneva kāyādīhi
gaṇhantassa kusalaṁ vacīkammaṁ tīsu dvāresu samuṭṭhātīti veditabbaṁ. idhāpi
anabhijjhādayo cetanāpakkhikā vā honti abbohārikā vā.
anabhijjhādisahagatehi pana cittehi kāyaṅgaṁ copetvā cetiyaṅgaṇasammajjanagandhamālā-
dipūjanacetiyavandanādīni karontassa kammaṁ manokammaṁ hoti, dvāraṁ pana kāyadvāraṁ.
evaṁ kusalaṁ manokammaṁ kāyadvāre samuṭṭhāti, cetanā panettha abbohārikā.
anabhijjhāsahagatena cittena vācaṅgaṁ copetvā "aho vata yaṁ parassa vittūpakaraṇaṁ,
na 1- taṁ mamassā"ti anabhijjhāyato abyāpādasahagatena cittena "sabbe sattā
averā abyāpajjhā 2- anīghā sukhī attānaṁ pariharantū"ti vadantassa sammādiṭṭhisahagatena
cittena "atthi dinnan"tiādīni udāharantassa kammaṁ manokammaṁ hoti, dvāraṁ pana
vacīdvāraṁ. evaṁ kusalaṁ manokammaṁ vacīdvāre samuṭṭhāti, cetanā panettha abbohārikā.
kāyaṅgavācaṅgāni pana acopetvā raho nisinnassa manasāva anabhijjhādisahagatāni

footnote: 1 sī.,ma. na-saddo na dissati 2 cha. abyāpajjā, ma. abyābajjhā

page number: 143

cittāni uppādentassa kammaṁ manokammaṁ, dvārampi manodvārameva. evaṁ kusalaṁ
manokammaṁ manodvāre samuṭṭhāti. imasmiṁ pana ṭhāne cetanāpi cetanāsampayutta-
dhammāpi manodvāreyeva samuṭṭhahanti.
tattha āṇattisamuṭṭhitesu pāṇātipātādinnādānesu kammampi kāyakammaṁ,
dvārampi kammavaseneva "kāyadvāran"ti vadanto kammaṁ rakkhati, dvāraṁ bhindati nāma.
hatthamuddhāsamuṭṭhitesu musāvādādīsu dvārampi kāyadvāraṁ, kammampi dvāravaseneva
"kāyakamman"ti vadanto dvāraṁ rakkhati, kammaṁ bhindati nāma. tasmā "kammaṁ rakkhāmī"ti
dvāraṁ na bhinditabbaṁ. "dvāraṁ rakkhāmī"ti kammaṁ na bhinditabbaṁ, yathāvutteneva
pana nayena kammañca dvārañca veditabbaṁ, evaṁ kathento hi neva kammaṁ na
dvāraṁ bhindatīti.
kammakathā niṭṭhitā.
----------
idāni pañca viññāṇāni, pañca viññāṇadvārānītiādīsu cakkhuviññāṇaṁ
sotaviññāṇaṁ ghānaviññāṇaṁ jivhāviññāṇaṁ kāyaviññāṇanti imāni pañca
viññāṇāni nāma. cakkhuviññāṇadvāraṁ sotaghānajivhākāyaviññāṇadvāranti
imāni pañca viññāṇadvārāni nāma. imesaṁ pañcannaṁ dvārānaṁ vasena uppannā
cetanā neva kāyakammaṁ hoti, na vacīkammaṁ, manokammameva hotīti veditabbā. 1-
cakkhusamphasso sotaghānajivhākāyamanosamphassoti ime pana cha samphassā nāma.
cakkhusamphassadvāraṁ sotaghānajivhākāyamanosamphassadvāranti imāni cha samphassadvārāni
nāma.
cakkhuasaṁvaro sotaghānajivhāpasādakāyacopanakāyāsaṁvaro vācāasaṁvaro manoasaṁvaroti
ime aṭṭha asaṁvarā nāma. te atthato dussīlyaṁ muṭṭhassaccaṁ aññāṇaṁ akkhanti
kosajjanti ime pañca dhammā honti. tesu ekadhammopi pañcadvāre
voṭṭhabbanapariyosānesu cittesu nuppajjati, javanakkhaṇeyeva uppajjati. javane
uppannopi pañcadvāre "asaṁvaro"ti vuccati.

footnote: 1 ka. veditabbaṁ

page number: 144

cakkhuviññāṇasahajāto hi phasso cakkhusamphasso nāma, cetanā manokammaṁ nāma, taṁ
cittaṁ manokammadvāraṁ nāma. ettha pañcavidho asaṁvaro natthi. sampaṭicchannasahajāto
phasso manosamphasso nāma, cetanā manokammaṁ nāma, taṁ cittaṁ manokammadvāraṁ nāma.
etthāpi asaṁvaro natthi. santīraṇavoṭṭhabbanesupi eseva nayo. javanasahajāto pana
phasso manosamphasso nāma, cetanā manokammaṁ nāma, taṁ cittaṁ manokammadvāraṁ nāma.
ettha asaṁvaro cakkhuasaṁvaro nāma hoti. sotaghānajivhāpasādakāyadvāresupi eseva
nayo. yadā pana rūpādīsu aññatarārammaṇaṁ manodvārikajavanaṁ vinā vacīdvārena
suddhaṁ kāyadvārasaṅkhātaṁ copanaṁ pāpayamānaṁ uppajjati, tadā tena cittena sahajāto
phasso manosamphasso nāma, cetanā kāyakammaṁ nāma, taṁ pana cittaṁ abbohārikaṁ,
copanassa uppannattā "manodvāran"ti saṅkhyaṁ na gacchati. ettha asaṁvaro
copanakāyāsaṁvaro nāma. yadā tādisaṁyeva javanaṁ vinā kāyadvārena suddhaṁ vacīdvārasaṅkhātaṁ
copanaṁ pāpayamānaṁ uppajjati, tadā tena cittena sahajāto phasso manosamphasso
nāma, cetanā vacīkammaṁ nāma, taṁ pana cittaṁ abbohārikaṁ, copanassa uppannattā
"manodvāran"ti saṅkhyaṁ na gacchati. ettha asaṁvaro vācāasaṁvaro nāma. yadā pana
tādisaṁ javanacittaṁ vinā kāyavacīdvārehi suddhaṁ manodvārameva hutvā uppajjati,
tadā tena cittena sahajāto phasso manosamphasso nāma, cetanā manokammaṁ nāma,
taṁ pana cittaṁ manokammadvāraṁ nāma. ettha asaṁvaro manoasaṁvaro nāma. iti imesaṁ
aṭṭhannaṁ asaṁvarānaṁ vasena cakkhuasaṁvaradvāraṁ sotaghānajivhāpasādakāyacopanakāyavācā-
manoasaṁvaradvāranti imāni aṭṭha asaṁvaradvārāni veditabbāni.
cakkhusaṁvaro sotaghānajivhāpasādakāyacopanakāyavācāmanosaṁvaroti ime pana aṭṭha
saṁvarā nāma. te atthato sīlaṁ sati ñāṇaṁ khanti viriyanti ime pañca dhammā honti.
tesupi ekadhammopi pañcadvāre voṭṭhabbanapariyosānesu cittesu nuppajjati,
javanakkhaṇeeva uppajjati. javane uppannopi pañcadvāre "saṁvaro"ti vuccati.
tassa sabbassāpi "cakkhuviññāṇasahajāto hi phasso cakkhusamphasso"ti ādinā asaṁvare

page number: 145

vuttanayeneva uppatti veditabbā. iti imesaṁ aṭṭhannaṁ saṁvarānaṁ vasena
cakkhusaṁvaradvāraṁ .pe. manosaṁvaradvāranti imāni aṭṭha saṁvaradvārāni veditabbāni.
akusalakammapathakathā
pāṇātipāto adinnādānaṁ kāmesumicchācāro musāvādo pisuṇavācā pharusavācā
samphappalāpo abhijjhā byāpādo micchādiṭṭhīti ime pana dasa akusalakammapathā nāma.
tattha pāṇassa atipāto 1- pāṇātipāto nāma, pāṇavadho pāṇaghātoti
vuttaṁ hoti. pāṇoti cettha vohārato satto, paramatthato jīvitindriyaṁ. tasmiṁ
pana pāṇe pāṇasaññino jīvitindriyūpacchedakaupakkamasamuṭṭhāpikā kāyavacīdvārānaṁ
aññataradvārappavattā vadhakacetanā pāṇātipāto. so guṇavirahitesu tiracchānagatādīsu
pāṇesu khuddake pāṇe appasāvajjo, mahāsarīre mahāsāvajjo. kasmā?
payogamahantatāya. payogasamattepi vatthumahantatāya. guṇavantesu manussādīsu appaguṇe
pāṇe appasāvajjo, mahāguṇe mahāsāvajjo. sarīraguṇānaṁ pana samabhāve sati
kilesānaṁ upakkamānañca mudutāya appasāvajjo, tibbatāya mahāsāvajjoti veditabbo.
tassa pañca sambhārā honti pāṇo, pāṇasaññitā, vadhakacittaṁ, upakkamo,
tena maraṇanti. cha payogā sāhatthiko, āṇattiko, nissaggiyo, thāvaro, vijjāmayo,
iddhimayoti. imasmiṁ pana atthe vitthāriyamāne atipapañco hoti. tasmā taṁ na
vitthārayāma aññaṁ ca evarūpaṁ, atthikehi pana samantapāsādikavinayaṭṭhakathaṁ 2- oloketvā
gahetabbaṁ.
adinnassa ādānaṁ adinnādānaṁ, parassa bhaṇḍaharaṇaṁ 3- theyyaṁ corikāti
vuttaṁ hoti. tattha adinnanti parapariggahitaṁ, yattha paro yathākāmaṁ kāritaṁ āpajjanto
adaṇḍāraho ananuvajjo 4- ca hoti, tasmiṁ pana parapariggahite parapariggahitasaññino
tadādāyakaupakkamasamuṭṭhāpikā theyyacetanā adinnādānaṁ. taṁ hīne parasantake

footnote: 1 ma. atīva pāto 2 vinayu. a. 1/536 (syā)
footnote: 3 chaßēéa. parassaharaṇaṁ 4 chaßēéa. anupavajjo

page number: 146

appasāvajjaṁ, paṇīte mahāsāvajjaṁ. kasmā? vatthuppaṇītatāya. vatthusamatte sati
guṇādhikānaṁ santake vatthusmiṁ mahāsāvajjaṁ. taṁtaṁguṇādhikaṁ upādāya tato tato hīnaguṇassa
santake vatthusmiṁ appasāvajjaṁ.
tassa pañca sambhārā honti parapariggahitaṁ, parapariggahitasaññitā, theyyacittaṁ,
upakkamo, tena haraṇanti. cha payogā sāhatthikādayova. te ca kho yathānurūpaṁ
theyyāvahāro pasayhāvahāro paṭicchannāvahāro parikappāvahāro kusāvahāroti imesaṁ
pañcannaṁ avahārānaṁ vasena pavattanti ayamettha saṅkhepo, vitthāro pana
samantapāsādikāyaṁ 1- vutto.
kāmesumicchācāroti ettha pana kāmesūti methunasamācāresu. micchācāroti
ekantanindito lāmakācāro. lakkhaṇato pana asaddhammādhippāyena kāyadvārappavattā
agamanīyaṭṭhānavītikkamacetanā kāmesumicchācāro.
tattha agamanīyaṭṭhānaṁ nāma purisānaṁ tāva māturakkhitā piturakkhitā mātāpiturakkhitā
bhāturakkhitā bhaginīrakkhitā ñātirakkhitā gottarakkhitā dhammarakkhitā sārakkhā
saparidaṇḍāti māturakkhitādayo dasa, dhanakkītā chandavāsinī bhogavāsinī paṭavāsinī
odapattakinī obhaṭacumbaṭā, dāsī ca bhariyā, kammakārī ca bhariyā, dhajāhaṭā,
muhuttikāti etā dhanakkītādayo dasāti vīsati itthiyo. itthīsu pana dvinnaṁ
sārakkhāsaparidaṇḍānaṁ dasannañca dhanakkītādīnanti dvādasannaṁ itthīnaṁ aññe purisā,
idaṁ agamanīyaṭṭhānaṁ nāma.
so panesa micchācāro sīlādiguṇavirahite agamanīyaṭṭhāne appasāvajjo,
sīlādiguṇasampanne mahāsāvajjo. tassa cattāro sambhārā agamanīyavatthu, tasmiṁ
sevanacittaṁ, sevanappayogo, maggena maggapaṭipattiadhivāsananti. eko payogo
sāhatthikoeva.
musāti visaṁvādanapurekkhārassa atthabhañjako vacīpayogo kāyapayogo vā. visaṁvādanā-
dhippāyena pana parassa paravisaṁvādakakāyavacīpayogasamuṭṭhāpikā 2- cetanā musāvādo.
aparo nayo, musāti abhūtaṁ atacchaṁ vatthu. vādoti tassa bhūtato tacchato viññāpanaṁ.

footnote: 1 vinayu. a. 1/458 (syā)
footnote: 2 sī. parassa paraṁ visaṁvādakā kāyavacīpayogasamuṭṭhāpikā, chaßēéa. panassa paravisaṁvādaka...

page number: 147

lakkhaṇato pana atathaṁ vatthuṁ tathato paraṁ viññāpetukāmassa tathāviññattisamuṭṭhāpikā
cetanā musāvādoti. 1- so yamatthaṁ bhañjati, tassa appatāya appasāvajjo, mahantatāya
mahāsāvajjo. apica gahaṭṭhānaṁ attano santakaṁ adātukāmatāya natthītiādinayappavatto
appasāvajjo, sakkhinā hutvā atthabhañjanatthaṁ vutto mahāsāvajjo. pabbajitānaṁ
appakampi telaṁ vā sappiṁ vā labhitvā hassādhippāyena 2- "ajja gāme telaṁ nadī
maññe sandatī"ti pūraṇakathānayena pavatto appasāvajjo, adiṭṭhaṁyeva pana
diṭṭhantiādinā nayena vadantānaṁ mahāsāvajjo.
tassa cattāro sambhārā honti atathaṁ vatthuṁ, 3- visaṁvādanacittaṁ, tajjo
vāyāmo, parassa tadatthavijānananti. eko payogo sāhatthikova. so ca kāyena vā
kāyapaṭibaddhena vā vācāya vā paravisaṁvādakakiriyākaraṇena daṭṭhabbo. tāya ce
kiriyāya paro tamatthaṁ jānāti, ayaṁ kiriyasamuṭṭhāpikacetanākkhaṇeyeva musāvādakammunā
bajjhati. yasmā ca yathā kāyakāyapaṭibaddhavācāhi paraṁ visaṁvādeti, tathā "imassa imaṁ
bhaṇāhī"ti āṇāpentopi paṇṇaṁ likhitvā purato nissajjantopi 4- "ayamattho evaṁ
daṭṭhabbo"ti kuṭṭādīsu likhitvā ṭhapentopi, tasmā ettha
āṇattikanissaggiyathāvarāpi payogā yujjanti. aṭṭhakathāsu pana anāgatattā
vīmaṁsitvā gahetabbā.
pisuṇavācātiādīsu yāya vācāya yassa taṁ vācaṁ bhāsati, tassa hadaye attano
piyabhāvaṁ parassa ca pesuññabhāvaṁ 5- karoti, sā pisuṇavācā. yāya pana attānampi
parampi pharusaṁ karoti, yā vācā sayampi pharusā neva kaṇṇasukhā na hadayaṅgamā,
ayaṁ pharusavācā. yena samphaṁ palapati niratthakaṁ, so samphappalāpo. tesaṁ mūlabhūtā
cetanāpi pisuṇavācādināmameva labhati, sāeva ca idha adhippetāti.
tattha saṅkiliṭṭhacittassa paresaṁ vā bhedāya attano piyakamyatāya vā
kāyavacīpayogasamuṭṭhāpikā cetanā pisuṇavācā. sā yassa bhedaṁ karoti, tassa appaguṇatāya
appasāvajjā, mahāguṇatāya mahāsāvajjā.

footnote: 1 chaßēéa. iti-saddo na dissati 2 chaßēéa. hasādhippāyena
footnote: 3 chaßēéa. vatthu 4 sī. nissajantopi 5 chaßēéa. suññabhāvaṁ, sī. piyasuññabhāvaṁ

page number: 148

tassā cattāro sambhārā bhinditabbo paro, "iti ime nānā 1- bhavissantī"ti
bhedapurekkhāratā vā "iti ahaṁ piyo bhavissāmi vissāsiko"ti piyakamyatā vā, tajjo
vāyāmo, tassa tadatthavijānananti. pare pana abhinne kammapathabhedo natthi, bhinneeva
hoti.
parassa mammacchedakakāyavacīpayogasamuṭṭhāpikā ekantapharusacetanā pharusavācā.
tassā āvībhāvatthamidaṁ vatthu:- eko kira dārako mātuvacanaṁ anādiyitvā araññaṁ
gacchati, taṁ mātā nivattetuṁ asakkontī "caṇḍā taṁ mahisī 2- anubandhatū"ti akkosi.
athassa tatheva araññe mahisī uṭṭhāsi, dārako "yaṁ mama mātā mukhena kathesi, taṁ
mā hotu, yaṁ cittena cintesi, taṁ hotū"ti saccakiriyaṁ akāsi. mahisī tattheva baddhā
viya aṭṭhāsi.
evaṁ mammacchedakopi payogo cittasaṇhatāya pharusavācā na hoti. mātāpitaro
hi kadāci puttake evampi vadanti "corā vo khaṇḍākhaṇḍikaṁ karontū"ti,
uppalapattampi ca nesaṁ upari patantaṁ na icchanti. ācariyupajjhāyā ca kadāci
nissitake evaṁ vadanti "kiṁ ime ahirikā anottappino vadanti, 3- nikkaḍḍhatha 4-
ne"ti, atha ca nesaṁ āgamādhigamasampattiṁ icchanti. yathā ca cittasaṇhatāya pharusavācā
na hoti, evaṁ vacanasaṇhatāya apharusavācāpi na hoti. na hi mārāpetukāmassa "imaṁ
sukhaṁ sayāpethā"ti vacanaṁ apharusavācā hoti, cittapharusatāya panesā pharusavācāva. sā
yaṁ sandhāya pavattitā, tassa appaguṇatāya appasāvajjā, mahāguṇatāya mahāsāvajjā.
tassā tayo sambhārā akkositabbo paro, kupitacittaṁ, akkosanāti. 5-
anatthaviññāpikā kāyavacīpayogasamuṭṭhāpikā akusalacetanā samphappalāpo. so
āsevanamandatāya appasāvajjo, āsevanamahantatāya mahāsāvajjo. tassa dve
sambhārā bhāratayuddhasītāharaṇādiniratthakakathāpurekkhāratā, tathārūpīkathākathanañcāti. pare
pana taṁ kathaṁ aggaṇhante kammapathabhedo natthi, parena samphappalāpe gahiteyeva hoti.

footnote: 1 sī. vinā 2 chaßēéa. mahiṁsī. evamuparipi
footnote: 3 chaßēéa. caranti 4 chaßēéa. niddhamatha 5 chaßēéa. akkosananti

page number: 149

abhijjhāyatīti abhijjhā, parabhaṇḍābhimukhī hutvā tanninnatāya pavattatīti
attho. sā "aho vata idaṁ mamassā"ti evaṁ parabhaṇḍābhijjhāyanalakkhaṇā.
adinnādānaṁ viya appasāvajjā mahāsāvajjā ca. tassā dve sambhārā parabhaṇḍaṁ, attano
pariṇāmanañcāti. parabhaṇḍavatthuke hi lobhe uppannepi na tāva kammapathabhedo
hoti, yāva "aho vata idaṁ mamassā"ti attano na pariṇāmeti.
hitasukhaṁ byāpādayatīti byāpādo, so paravināsāya manopadosalakkhaṇo.
pharusavācā viya appasāvajjo mahāsāvajjo ca. tassa dve sambhārā parasatto ca tassa
ca vināsacintāti. parasattavatthuke hi kodhe uppannepi na tāva kammapathabhedo hoti,
yāva "aho vatāyaṁ ucchijjeyya vinasseyyā"ti tassa vināsaṁ 2- na cinteti. 3-
yathābhuccaggahaṇābhāvena micchā passatīti micchādiṭṭhi, sā "natthi dinnan"ti
ādinā nayena viparītadassanalakkhaṇā. samphappalāpo viya appasāvajjā mahāsāvajjā
ca. apica aniyatā appasāvajjā, niyatā mahāsāvajjā. tassā dve sambhārā vatthuno
ca gahitākāraviparītatā, yathā ca taṁ gaṇhāti, tathābhāvena tassupaṭṭhānanti. tattha
natthikāhetukākiriyadiṭṭhīhieva kammapathabhedo hoti, na aññadiṭṭhīhi.
imesampi dasannaṁ akusalakammapathānaṁ dhammato koṭṭhāsato ārammaṇato
vedanāto mūlato cāti pañcahākārehi vinicchayo veditabbo.
tattha dhammatoti etesu hi paṭipāṭiyā satta cetanādhammāva honti,
abhijjhādayo tayo cetanāsampayuttā.
koṭṭhāsatoti paṭipāṭiyā satta micchādiṭṭhi cāti ime aṭṭha kammapathāeva
honti, no mūlāni. abhijjhābyāpādā kammapathā ceva mūlāni ca. abhijjhā hi mūlaṁ
patvā lobho akusalamūlaṁ hoti, byāpādo doso akusalamūlaṁ hoti.
ārammaṇatoti pāṇātipāto jīvitindriyārammaṇato saṅkhārārammaṇo hoti.
adinnādānaṁ sattārammaṇaṁ vā hoti saṅkhārārammaṇaṁ vā. micchācāro phoṭṭhabbavasena

footnote: 1 chaßēéa. akkosananti 2 chaßēéa. vināsanaṁ 3 chaßēéa. cintesi

page number: 150

saṅkhārārammaṇo hoti, sattārammaṇotipi eke. musāvādo sattārammaṇo vā
saṅkhārārammaṇo vā. tathā pisuṇavācā. pharusavācā sattārammaṇāva. samphappalāpo
diṭṭhasutamutaviññātavasena sattārammaṇo vā saṅkhārārammaṇo vā. tathā abhijjhā. byāpādo
sattārammaṇova. micchādiṭṭhi tebhūmikadhammavasena saṅkhārārammaṇāva.
vedanātoti pāṇātipāto dukkhavedano hoti. kiñcāpi hi rājāno coraṁ
disvā hasamānāpi "gacchatha naṁ ghātethā"ti vadanti, sanniṭṭhāpakacetanā pana nesaṁ
dukkhasampayuttāva hoti. adinnādānaṁ tivedanaṁ, tañhi parabhaṇḍaṁ disvā haṭṭhatuṭṭhassa
gaṇhato sukhavedanaṁ hoti, bhītabhītassa 1- gaṇhato dukkhavedanaṁ. tathā vipākanissandaphalāni
paccavekkhantassa, gahaṇakāle majjhattabhāve ṭhitassa pana gaṇhato adukkhamasukhavedanaṁ
hotīti. micchācāro sukhamajjhattavasena dvivedano, sanniṭṭhāpakacitte pana majjhattavedano
na hoti. musāvādo adinnādāne vuttanayeneva tivedano. tathā pisuṇavācā. pharusavācā
dukkhavedanā. samphappalāpo tivedano. paresu hi sādhukāraṁ dadantesu 2- 3- celādīni
ukkhipantesu 3- haṭṭhatuṭṭhassa sītāharaṇabhāratayuddhādīni kathanakāle so sukhavedano hoti,
paṭhamadinnavetanena ekena pacchā āgantvā "ādito paṭṭhāya kathehī"ti vutte
"ananusandhikaṁ pakiṇṇakakathaṁ kathessāmi nukho, no"ti domanassitassa kathanakāle
dukkhavedano hoti, majjhattassa kathayato adukkhamasukhavedano hoti. abhijjhā
sukhamajjhattavasena dvivedanā. tathā micchādiṭṭhi. byāpādo dukkhavedano.
mūlatoti pāṇātipāto dosamohavasena dvimūlako hoti. adinnādānaṁ
dosamohavasena vā lobhamohavasena vā. micchācāro lobhamohavaseneva. musāvādo
dosamohavasena vā lobhamohavasena vā. tathā pisuṇavācā samphappalāpo ca. pharusavācā
dosamohavasena. abhijjhā mohavasena ekamūlā. tathā byāpādo. micchādiṭṭhi
lobhamohavasena dvimūlāti.
akusalakammapathakathā niṭṭhitā.

footnote: 1 chaßēéa. bhītatasitassa 2 chaßēéa. dentesu 3-3 chaßēéa. celukkhepādīni khipantesu

page number: 151

kusalakammapathakathā
pāṇātipātādīhi pana viratiyo anabhijjhāabyāpādasammādiṭṭhiyo cāti ime
dasa kusalakammapathā nāma. tattha pāṇātipātādayo vuttatthāeva. pāṇātipātādīhi
etāya viramanti, sayaṁ vā viramati, viramaṇamattameva vā etanti virati. yā
pāṇātipātā viramantassa "yā tasmiṁ samaye pāṇātipātā ārati viratī"ti 1- evaṁ vuttā
kusalacittasampayuttā virati, sā pabhedato tividhā hoti sampattavirati samādānavirati
samucchedaviratīti.
tattha asamādinnasikkhāpadānaṁ attano jātivayabāhusaccādīni paccavekkhitvā
"ayuttaṁ amhākaṁ evarūpaṁ pāpaṁ kātun"ti sampattavatthuṁ avītikkamantānaṁ
uppajjamānā virati "sampattaviratī"ti veditabbā. tatridaṁ vatthuṁ:- sīhaladīpe
cakkanassa upāsakassa 2- viya. tassa kira daharakāleyeva mātuyā rogo uppajji.
vejjena ca "allasasamaṁsaṁ laddhuṁ vaṭṭatī"ti vuttaṁ. tato cakkanassa bhātā "gaccha tāta,
khettaṁ āhiṇḍāhī"ti cakkanaṁ pesesi. so tattha gato, tasmiṁ pana samaye eko saso
taruṇasassaṁ khādituṁ āgato hoti. so taṁ disvā vegena dhāvanto valliyā baddho
"kiri kirī"ti saddamakāsi. cakkano tena saddena gantvā taṁ gahetvā cintesi "mātu
bhesajjaṁ karomī"ti, puna cintesi "na metaṁ paṭirūpaṁ, yvāhaṁ 3- mātu jīvitakāraṇā paraṁ
jīvitā voropeyyan"ti. atha naṁ "gaccha araññe sasehi saddhiṁ tiṇodakaṁ paribhuñjā"ti
muñci. bhātarā ca "kiṁ tāta saso laddho"ti pucchito taṁ pavattiṁ ārocesi. 4- tato naṁ
bhātā paribhāsi. so mātu santikaṁ gantvā "yatohaṁ jāto, nābhijānāmi sañcicca
pāṇaṁ jīvitā voropetā"ti saccaṁ vatvā aṭṭhāsi, tāvadevassa mātā arogā ahosi.
samādinnasikkhāpadānaṁ pana sikkhāpadasamādāne ca taduttariñca attano jīvitaṁ paric-
cajitvā vatthuṁ avītikkamantānaṁ uppajjamānā virati "samādānaviratī"ti veditabbā,
dantaravaḍḍhamānapabbatavāsiupāsakassa 5- viya. so kira ambariyavihāravāsino 6- piṅgalassa

footnote: 1 abhi. 34/300/89 2 ma. jagganaupāsakassa 3 sī. yamahaṁ
footnote: 4 chaßēéa. ācikkhi 5 chaßēéa. uttaravaḍḍhamāna........
footnote: 6 ma. ambatissavihāravāsino

page number: 152

buddharakkhitattherassa santike sikkhāpadāni gahetvā khettaṁ kasati. athassa goṇo
naṭṭho, so taṁ gavesanto dantaravaḍḍhamānapabbataṁ āruhi. tatra naṁ mahāsappo
aggahesi. so cintesi "imāyassa tikhiṇavāsiyā sīsaṁ chindāmī"ti, puna cintesi "na
metaṁ paṭirūpaṁ, yvāhaṁ bhāvanīyassa garuno santike sikkhāpadāni gahetvā
bhindeyyan"ti. evaṁ yāvatatiyaṁ cintetvā "jīvitaṁ pariccajāmi, na sikkhāpadan"ti
aṁse ṭhapitaṁ tikhiṇadaṇḍavāsiṁ araññe chaḍḍesi, tāvadeva naṁ mahāsappo 1- muñcitvā
agamāsīti.
ariyamaggasampayuttā virati samucchedaviratīti veditabbā, yassā 2- uppattito
pabhūti "pāṇaṁ ghātessāmā"ti 3- ariyapuggalānaṁ cittampi na uppajjatīti.
idāni yathā akusalānaṁ, evaṁ imesampi kusalakammapathānaṁ dhammato koṭṭhāsato
ārammaṇato vedanāto mūlatoti pañcahākārehi vinicchayo veditabbo.
tattha dhammatoti etesu hi paṭipāṭiyā satta cetanāpi vaṭṭanti viratiyopi,
ante tayo cetanāsampayuttāva.
koṭṭhāsatoti paṭipāṭiyā satta kammapathāeva, no mūlāni, ante tayo
kammapathā ceva mūlāni ca. anabhijjhā hi mūlaṁ patvā alobho kusalamūlaṁ hoti,
abyāpādo adoso kusalamūlaṁ, sammādiṭṭhi amoho kusalamūlaṁ.
ārammaṇatoti pāṇātipātādīnaṁ ārammaṇāneva etesaṁ ārammaṇāni, vītik
kamitabbatoyeva hi virati 4- veramaṇī nāma hoti. yathā pana nibbānārammaṇo
ariyamaggo kilese pajahati, evaṁ jīvitindriyādiārammaṇāpete kammapathā
pāṇātipātādīni dussīlyāni pajahantīti veditabbā.
vedanātoti sabbe sukhavedanā vā honti majjhattavedanā vā, kusalaṁ patvā
hi dukkhavedanā nāma natthi.
mūlatoti paṭipāṭiyā satta kammapathā ñāṇasampayuttacittena viramantassa
alobhādosāmohavasena timūlā honti, ñāṇavippayuttacittena viramantassa dvimūlā.

footnote: 1 chaßēéa. mahāvāḷo 2 sī. tassā
footnote: 3 chaßēéa. ghātessāmīti 4 chaßēéa. ayaṁ pāṭho na dissati

page number: 153

anabhijjhā ñāṇasampayuttacittena viramantassa dvimūlā hoti, ñāṇavippayuttacittena
viramantassa ekamūlā. alobho pana attanāva attano mūlaṁ na hoti. abyāpādepi
eseva nayo. sammādiṭṭhi alobhādosavasena dvimūlāvāti ime dasa kusalakammapathā
nāma.
kammapathasaṁsandanakathā
idāni imasmiṁ ṭhāne kammapathasaṁsandanaṁ nāma veditabbaṁ. pañcasamphassadvāravasena
hi uppanno asaṁvaro akusalaṁ manokammameva hoti. manosamphassadvāravasena uppanno
tīṇipi kammāni honti. so hi kāyadvāre copanaṁ patto akusalaṁ kāyakammaṁ hoti,
vacīdvāre akusalaṁ vacīkammaṁ, ubhayattha copanaṁ appatto akusalaṁ manokammaṁ hoti.
pañcāsaṁvaradvāravasena uppanno akusalaṁ manokammameva hoti. copanakāyāsaṁvaradvāravasena
uppanno akusalaṁ kāyakammameva hoti. vācāasaṁvaradvāravasena uppanno akusalaṁ
vacīkammameva hoti. manoasaṁvaradvāravasena uppanno akusalaṁ manokammameva hoti.
tividhaṁ kāyaduccaritaṁ akusalaṁ kāyakammameva hoti. catubbidhaṁ vacīduccaritaṁ akusalaṁ
vacīkammameva hoti. tividhaṁ manoduccaritaṁ akusalaṁ manokammameva hoti.
pañcasamphassadvāravasena uppanno saṁvaropi kusalaṁ manokammameva hoti.
manosamphassadvāravasena uppanno pana ayampi asaṁvaro viya tīṇipi kammāni honti.
pañcasaṁvaradvāravasena uppannopi kusalaṁ manokammameva hoti. copanakāyasaṁvaradvāravasena
uppanno kusalaṁ kāyakammameva hoti. vācāsaṁvaradvāravasena uppanno kusalaṁ vacīkammameva
hoti. manosaṁvaradvāravasena uppanno kusalaṁ manokammameva hoti. tividhaṁ kāyasucaritaṁ
kusalaṁ kāyakammameva hoti. catubbidhaṁ vacīsucaritaṁ kusalaṁ vacīkammameva hoti. tividhaṁ
manosucaritaṁ kusalaṁ manokammameva hoti.
akusalaṁ kāyakammaṁ pañcasamphassadvāravasena nuppajjati, manosamphassadvāravaseneva
uppajjati. tathā akusalaṁ vacīkammaṁ. akusalaṁ manokammaṁ pana chasamphassadvāravaseneva
uppajjati, taṁ kāyavacīdvāresu copanaṁ pattaṁ akusalaṁ kāyakammavacīkammaṁ hoti, copanaṁ

page number: 154

appattaṁ akusalaṁ manokammameva hoti. yathā ca pañcasamphassadvāravasena, evaṁ
pañcāsaṁvaradvāravasenapi akusalaṁ kāyakammaṁ nuppajjati. copanakāyāsaṁvaradvāravasena pana
vācāasaṁvaradvāravasena ca uppajjati, manoasaṁvaradvāravasena nuppajjati. akusalaṁ
vacīkammampi pañcāsaṁvaradvāravasena nuppajjati, copanakāyavācāasaṁvaradvāravasena
uppajjati, manoasaṁvaradvāravasena nuppajjati. akusalaṁ manokammaṁ aṭṭhāsaṁvaradvāravasenapi
uppajjateva. kusalakāyakammādīsupi eseva nayo.
ayaṁ pana viseso, yathā akusalakāyakammavacīkammāni manoasaṁvaradvāravasena
nuppajjanti, na tathā etāni. etāni pana kāyaṅgavācaṅgaṁ acopetvā sikkhāpadāni
gaṇhantassa manosaṁvaradvārepi uppajjanti. evaṁ tattha kāmāvacarakusalacittaṁ
tividhakammadvāravasena uppajjati, pañcaviññāṇadvāravasena nuppajjati, "yampidaṁ
cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā"ti
iminā pana nayena chasamphassadvāravasena uppajjati, aṭṭhāsaṁvaradvāravasena nuppajjati,
aṭṭhasaṁvaradvāravasena uppajjati, dasākusalakammapathavasena nuppajjati, dasakusalakammapathavasena
uppajjati. tasmā idaṁ cittaṁ tividhakammadvāravasena vā uppannaṁ hoti 1-
chasamphassadvāravasena vā aṭṭhasaṁvaradvāravasena vā dasakusalakammapathavasena vā,
"kāmāvacaraṁ kusalaṁ cittaṁ uppannaṁ hoti .pe. rūpārammaṇaṁ vā .pe. dhammārammaṇaṁ
vā"ti vutte sabbaṁ vuttameva hotīti.
dvārakathā niṭṭhitā.
----------
yaṁ yaṁ vā panārabbhāti ettha ayaṁ yojanā, heṭṭhā vuttesu
rūpārammaṇādīsu rūpārammaṇaṁ vā ārabbha, ārammaṇaṁ katvāti attho. saddārammaṇaṁ
vā .pe. dhammārammaṇaṁ vā ārabbha uppannaṁ hoti. ettāvatā etassa 2-
cittassa etesu ārammaṇesu yaṅkiñci ekameva ārammaṇaṁ anuññātasadisaṁ

footnote: 1 chaßēéa. hotu 2 sī. ekassa

page number: 155

hoti. idañca ekasmiṁ samaye ekassa vā puggalassa rūpārammaṇaṁ ārabbha
uppannaṁ, puna aññasmiṁ samaye aññassa vā puggalassa saddādīsupi aññataraṁ
ārammaṇaṁ ārabbha uppajjatieva. evaṁ uppajjamānassa cassa ekasmiṁ bhave paṭhamaṁ
rūpārammaṇaṁ ārabbha pavatti hoti, pacchā saddārammaṇanti ayampi kamo natthi.
rūpādīsu cāpi paṭhamaṁ nīlārammaṇaṁ, pacchā pītārammaṇanti ayampi niyamo natthi. iti
imaṁ sabbārammaṇatañceva kamābhāvañca kamābhāvepi ca nīlapītādīsu niyamābhāvaṁ dassetuṁ
"yaṁ yaṁ vā panārabbhā"ti āha. idaṁ vuttaṁ hoti:- imesu rūpādīsu na yaṅkiñci
ekameva, athakho yaṁ yaṁ vā panārabbha uppannaṁ hoti, evaṁ uppajjamānampi ca
"paṭhamaṁ rūpārammaṇaṁ, pacchā saddārammaṇaṁ ārabbhā"ti evampi anuppajjitvā yaṁ yaṁ
vā panārabbha uppannaṁ hoti, paṭilomato vā anulomato vā
ekantarikadvikantarikādinayena vā rūpārammaṇādīsu yaṁ vā taṁ vā ārammaṇaṁ katvā
uppannaṁ hotīti attho. rūpārammaṇesupi 1- ca "paṭhamaṁ nīlārammaṇaṁ, pacchā
pītārammaṇan"ti imināpi niyamena anuppajjitvā yaṁ yaṁ vā panārabbha nīlapītakādīsu
rūpārammaṇesu yaṁ vā taṁ vā rūpārammaṇaṁ ārabbha uppannaṁ hotīti attho.
saddārammaṇādīsupi eseva nayo. ayaṁ tāva ekā yojanā.
ayaṁ pana aparā:- rūpaṁ ārammaṇaṁ etassāti rūpārammaṇaṁ .pe. dhammo
ārammaṇaṁ etassāti dhammārammaṇaṁ. iti rūpārammaṇaṁ vā .pe. dhammārammaṇaṁ vā
cittaṁ uppannaṁ hotīti vatvā puna "yaṁ yaṁ vā panārabbhā"ti āha. tassattho:-
etesu rūpādīsu heṭṭhā vuttanayeneva yaṁ vā taṁ vā panārabbha uppannaṁ hotati.
mahāaṭṭhakathāyaṁ pana "yevāpanake 2- abhinavaṁ natthi, heṭṭhā gahitameva gahitan"ti vatvā
"rūpaṁ vā ārabbha .pe. dhammaṁ vā ārabbha idaṁ vā idaṁ vā ārabbhāti kathetuṁ idaṁ
vuttan"ti ettakameva āgataṁ.

footnote: 1 sī. rūpārammaṇepi 2 sī.,ma. yaṁvāpanake

page number: 156

kāmāvacarakusaladhammuddesakathā
dhammuddesavāraphassapañcamakarāsivaṇṇanā
tasmiṁ samayeti idaṁ aniyamaniddiṭṭhassa samayassa niyamato paṭiniddesavacanaṁ. tasmā
"yasmiṁ samaye kāmāvacaraṁ kusalaṁ cittaṁ uppannaṁ hoti, tasmiṁyeva samaye phasso hoti
.pe. avikkhepo hotī"ti ayamattho veditabbo. tattha yatheva cittaṁ, evaṁ phassādīsupi
"phasso hoti. kiṁ hoti? kāmāvacaro hoti, kusalo hoti, uppanno hoti,
somanassasahagato hotī"tiādinā nayena labbhamānapadavasena yojanā kātabbā. vedanāya hi
"somanassasahagatā"ti paññindriye ca "ñāṇasampayuttan"ti na labbhati, tasmā
"labbhamānapadavasenā"ti vuttaṁ. idaṁ aṭṭhakathāmuttakaṁ ācariyānaṁ mataṁ, na panetaṁ
sārato daṭṭhabbaṁ.
kasmā panettha phassova paṭhamaṁ vuttoti? cittassa paṭhamābhinipātattā. ārammaṇasmiṁ
hi cittassa paṭhamābhinipāto hutvā phasso ārammaṇaṁ phusamāno uppajjati, tasmā paṭhamaṁ
vutto. phassena pana phusitvā vedanāya vediyati, 1- saññāya sañjānāti, cetanāya
ceteti, tena vuttaṁ "phuṭṭho bhikkhave vedeti, phuṭṭho sañjānāti, phuṭṭho
cetetī"ti. 2-
apica ayaṁ phasso nāma yathā pāsādaṁ patvā thambho nāma sesadabbasambhārānaṁ
balavapaccayo, tulāsaṅghāṭabhittipādakūṭagopānasīsiṅghāṭakapakkhapāsakamukhavaṭṭiyo
thambhābaddhā 3- thambhe patiṭṭhitā, evameva sahajātasampayuttadhammānaṁ balavapaccayo
hoti. thambhasadiso hi esa, avasesā dabbasambhārasadisāti tasmāpi paṭhamaṁ vutto. idaṁ
pana akāraṇaṁ, ekacittasmiṁ hi uppannadhammānaṁ 4- "ayaṁ paṭhamaṁ uppanno, ayaṁ
pacchā"ti idaṁ vattuṁ na labbhā, balavapaccayabhāvepi phassassa kāraṇaṁ na dissati,
desanāvāreneva phasso paṭhamaṁ vutto. "vedanā hoti, phasso hoti.
saññā hoti, phasso hoti. cetanā hoti, phasso hoti. cittaṁ hoti,
phasso hoti. vedanā hoti, saññā hoti, cetanā hoti, vitakko hotī"ti
āharitumpi hi vaṭṭeyya, desanāvārena pana phassova paṭhamaṁ vuttoti
veditabbo. yathā cettha, evaṁ sesadhammesupi pubbāparakkamo nāma na
pariyesitabbo. vacanatthalakkhaṇarasādīhi pana dhammāeva pariyesitabbā.

footnote: 1 chaßēéa. vedayati 2 saṁ. saḷā. 18/93/46
footnote: 3 sī. thambhe baddhā, maṭhambhabaddhā, 4 sī. uppannadhammā

page number: 157

seyyathīdaṁ:- phusatīti phasso, so ayaṁ phusanalakkhaṇo, saṅghaṭanaraso,
sannipātapaccupaṭṭhāno, āpāthagatavisayapadaṭṭhāno.
ayaṁ hi arūpadhammopi samāno ārammaṇe phusanākāreneva pavattatīti phusanalakkhaṇo.
ekadesena ca anallīyamānopi rūpaṁ viya cakkhuṁ saddo viya ca sotaṁ cittaṁ ārammaṇañca
saṅghaṭetīti saṅghaṭanaraso, vatthārammaṇasaṅghaṭanato vā uppannattā sampattiatthenapi
rasena saṅghaṭanarasoti veditabbo. vuttaṁ hetaṁ aṭṭhakathāyaṁ "catubhūmikaphasso hi
nophusanalakkhaṇo nāma natthi. saṅghaṭanaraso pana pañcadvārikova hoti, pañcadvārikassa
hi phusanalakkhaṇotipi saṅghaṭanarasotipi nāmaṁ. manodvārikassa phusanalakkhaṇotveva nāmaṁ,
na saṅghaṭanaraso"ti.
idañca vatvā idaṁ suttaṁ ābhaṭaṁ "yathā mahārāja dve meṇḍā yujjheyyuṁ,
tesu yathā eko meṇḍo, evaṁ cakkhu daṭṭhabbaṁ. yathā dutiyo meṇḍo, evaṁ rūpaṁ
daṭṭhabbaṁ. yathā tesaṁ sannipāto, evaṁ phasso daṭṭhabbo. evaṁ phusanalakkhaṇo ca
phasso saṅghaṭanaraso ca. yathā mahārāja dve pāṇī sammā vaṭṭeyyuṁ 1- .pe. dve
pāṇī vaṭṭeyyuṁ. yathā eko pāṇi, evaṁ cakkhu daṭṭhabbaṁ. yathā dutiyo pāṇi, evaṁ rūpaṁ
daṭṭhabbaṁ. yathā tesaṁ sannipāto, evaṁ phasso daṭṭhabbo. evaṁ phusanalakkhaṇo ca
phasso saṅghaṭanaraso cā"ti 2- vitthāro.
yathā vā "cakkhunā rūpaṁ disvā"tiādīsu 3- cakkhuviññāṇādīni cakkhuādināmena
vuttāni, evamidhāpi tāni cakkhuādināmeneva vuttānīti veditabbāni. tasmā "evaṁ
cakkhu daṭṭhabban"tiādīsu "evaṁ cakkhuviññāṇaṁ daṭṭhabban"ti iminā nayena attho
veditabbo. evaṁ sante cittārammaṇasaṅghaṭanato imasmimpi sutte kiccaṭṭheneva rasena
saṅghaṭanarasoti siddho hoti.
tikasannipātasaṅkhātassa 4- pana attano kāraṇassa vasena paveditattā
sannipātapaccupaṭṭhāno. ayañhi tattha tattha "tiṇṇaṁ saṅgati phasso"ti 5- evaṁ kāraṇassa

footnote: 1 chaßēéa. vajjeyyuṁ. evamuparipi 2 milinda 8/61 3 abhi. 34/1352/302
footnote: 4 ma. tiṇṇaṁ sannipātasaṅkhātassa 5 saṁṇi. 16/43/69

page number: 158

vasena paveditoti. imassa ca suttapadassa tiṇṇaṁ saṅgatiyā phassoti ayamattho, na
saṅgatimattameva phassoti.
evaṁ paveditattā pana tenevākārena paccupaṭṭhātīti sannipātapaccupaṭṭhānoti
vutto, phalaṭṭhena pana paccupaṭṭhānenesa vedanāpaccupaṭṭhāno nāma hoti. vedanaṁ
hesa paccupaṭṭhāpeti, uppādetīti attho. uppādiyamāno ca yathā bahiddhā
uṇhapaccayāpi lākhāsaṅkhātadhātunissitā usmā attano nissaye mudubhāvakārī hoti,
na attano paccayabhūtepi bahiddhā vītacchitaṅgārasaṅkhāte uṇhabhāve. evaṁ
vatthārammaṇasaṅkhāto añño paccayopi samāno cittanissitattā attano nissayabhūte
citteyeva esa vedanuppādako hoti, na attano paccayabhūtepi vatthumhi ārammaṇe
vāti veditabbo. tajjāsamannāhārena pana indriyena ca parikkhitte 1- visaye
anantarāyena uppajjanato esa "āpāthagatavisayapadaṭṭhāno"ti vuccati.
vediyatīti vedanā, sā vedayitalakkhaṇā, anubhavanarasā iṭṭhākārasambhogarasā
vā, cetasikāssādapaccupaṭṭhānā, passaddhipadaṭṭhānā.
catubhūmikavedanā hi novedayitalakkhaṇā nāma natthi. "anubhavanarasatā pana
sukhavedanāyameva labbhatī"ti vatvā puna taṁ vādaṁ paṭikkhipitvā "sukhavedanā vā hotu
dukkhavedanā vā adukkhamasukhavedanā vā, sabbā anubhavanarasā"ti vatvā ayamattho
dīpito. ārammaṇarasānubhavanaṭṭhānaṁ patvā sesasampayuttadhammā ekadesamattakameva
anubhavanti. phassassa hi phusanamattakameva hoti, saññāya sañjānanamattakameva. cetanāya
cetanāmattakameva, viññāṇassa vijānanamattakameva. ekaṁsato pana issaravatāya visavitāya 2-
sāmibhāvena vedanāva ārammaṇarasaṁ anubhavati.
rājā viya hi vedanā, sūdo viya sesadhammā. yathā sūdo nānaggarasabhojanaṁ
sampādetvā peḷāya pakkhipitvā lañchanaṁ datvā rañño santike otāretvā lañchanaṁ
bhinditvā peḷaṁ vivaritvā sabbasūpabyañjanehi aggaṁ 3- ādāya bhājane pakkhipitvā

footnote: 1 chaßēéa. parikkhate 2 chaßēéa. vissavitāyu. evamuparipi 3 chaßēéa. aggaggaṁ

page number: 159

sadosaniddosabhāvavīmaṁsanatthaṁ ajjhoharati, tato rañño nānārasabhojanaṁ upaneti. 1-
rājā issaravatāyavisavitāya sāmī hutvā icchiticchitaṁ bhuñjati. tattha hi sūdassa
bhattavīmaṁsanamattamiva avasesadhammānaṁ ārammaṇarasassa ekadesānubhavanaṁ. yathā hi sūdo
bhattekadesamattameva vīmaṁsati, evaṁ sesadhammāpi ārammaṇarasekadesameva anubhavanti.
yathā pana rājā issaravatāya visavitāya sāmī hutvā yadicchitaṁ bhuñjati, evaṁ vedanāpi
issaravatāya visavitāya sāmibhāvena ārammaṇarasaṁ anubhavati, tasmā "anubhavanarasā"ti vuccati.
dutiye atthavikappe ayaṁ idha adhippetā vedanā yathā vā tathā vā
ārammaṇassa iṭṭhākārameva sambhuñjatīti "iṭṭhākārasambhogarasā"ti vuttā.
cetasikāssādato panesā attano sabhāveneva upaṭṭhānaṁ sandhāya
"cetasikāssādapaccupaṭaṭhānā"ti vuttā. yasmā pana passaddhakāyo sukhaṁ vedeti, tasmā
"passaddhipadaṭṭhānā"ti veditabbā.
nīlādibhedaṁ ārammaṇaṁ sañjānātīti saññā, sā sañjānanalakkhaṇā,
paccābhiññāṇarasā. catubhūmikasaññā hi nosañjānanalakkhaṇā nāma natthi, sabbā
sañjānanalakkhaṇāva. yā panettha abhiññāṇena sañjānāti, sā paccābhiññāṇarasā
nāma hoti.
tassā vaḍḍhakissa dārumhi abhiññāṇaṁ katvā puna tena abhiññāṇena taṁ
paccābhiññāṇakāle 2- purisassa kāḷatilakādīhi abhiññāṇaṁ sallakkhetvā puna tena
abhiññāṇena "asuko nāma eso"ti tassa paccābhiññāṇakāle rañño
pilandhanagopāyikabhaṇḍāgārikassa 3- tasmiṁ tasmiṁ pilandhane nāmapaṇṇakaṁ bandhitvā
"asukapilandhanaṁ nāma āharā"ti vutte dīpaṁ jāletvā ratanagabbhaṁ pavisitvā paṇṇakaṁ
vācetvā tassa tasseva pilandhanassa āharaṇakāle ca pavatti veditabbā.
aparo nayo:- sabbasaṅgāhikavasena hi sañjānanalakkhaṇā saññā, puna
sañjānanapaccayanimittakaraṇarasā dāruādīsu tacchakādayo viya, yathāgahitanimittavasena

footnote: 1 chaßēéa. upanāmeti 2 chaßēéa. paccābhijānanakāle. evamuparipi
footnote: 3 chaßēéa. piḷandhanagopakabhaṇḍāgārikassa

page number: 160

abhinivesakaraṇapaccupaṭṭhānā hatthidassakāndhā viya, ārammaṇe anogāḷhavuttitāya
aciraṭṭhānapaccupaṭṭhānā vā vijju viya, yathāupaṭṭhitavisayapadaṭṭhānā, tiṇapurisakesu
migapotakānaṁ "purisā"ti uppannasaññā viya. yā panettha ñāṇasampayuttā hoti,
sā saññā ñāṇameva anuvattati sasambhārapaṭhavīādīsu sesadhammā paṭhavīādīni viyāti
veditabbā.
cetayatīti cetanā, saddhiṁ attanā sampayuttadhamme ārammaṇe abhisandahatīti
attho. sā cetayitalakkhaṇā, cetanābhāvalakkhaṇāti attho. āyūhanarasā, catubhūmikacetanā
hi nocetayitalakkhaṇā nāma natthi, sabbā cetayitalakkhaṇāva. āyūhanarasatā pana
kusalākusalesueva hoti. kusalākusalakammāyūhanaṭṭhānaṁ hi patvā sesasampayuttadhammānaṁ
ekadesamattakameva kiccaṁ hoti, cetanā pana atirekaussāhā atirekavāyāmā
diguṇaussāhā diguṇavāyāmā. tenāhu porāṇā "thāvariyasabhāvasaṇṭhitā ca panesā
cetanā"ti. thāvariyoti khettasāmī vuccati. yathā hi khettasāmipuriso
pañcapaṇṇāsabalipurise gahetvā "lāyissāmī"ti ekato khettaṁ otarati. tassa
atireko ussāho atireko vāyāmo diguṇo ussāho diguṇo vāyāmo hoti,
nirantaraṁ "gaṇhathā"tiādīni vadati, sīmaṁ ācikkhati, tesaṁ surābhattagandhamālādīni
jānāti, maggaṁ samakaṁ harati. evaṁ sampadamidaṁ veditabbaṁ. khettasāmipuriso viya hi
cetanā, pañcapaṇṇāsabalipurisā viya cittaṅgavasena uppannā pañcapaṇṇāsa kusalā
dhammā, khettasāmipurisassa diguṇussāhadiguṇavāyāmakaraṇakālo viya
kusalākusalakammāyūhanaṭṭhānaṁ patvāva cetanāya diguṇussāho diguṇavāyāmo hoti.
evamassā āyūhanarasatā veditabbā.
sā panesā saṁvidahanapaccupaṭṭhānā. saṁvidahamānā hi ayaṁ upaṭṭhahati, 1-
sakiccaparakiccasādhakā jeṭṭhasissamahāvaḍḍhakiādayo viya. yathā hi jeṭṭhasisso upajjhāyaṁ
dūratova āgacchantaṁ disvā sayaṁ adhīyamāno itarepi dārake attano attano
ajjhayanakamme 2- pavattayati, tasmiṁ adhīyituṁ āraddhe tepi adhīyanti tadanuvattitāya.

footnote: 1 cha. upaṭṭhāti 2 ma. ajjhena kamme

page number: 161

yathā ca mahāvaḍḍhakī sayaṁ tacchanto itarepi tacchake attano attano tacchanakamme
pavattayati, tasmiṁ hi tacchituṁ āraddhe te tacchanti tadanuvattitāya. yathā ca yodhanāyako
sayaṁ yujjhamāno itarepi yodhe sampahāravuttiyaṁ pavattayati, tasmiṁ hi yujjhituṁ āraddhe
tepi anuvattamānā yujjhanti tadanuvattitāya, evamesāpi attano kiccena ārammaṇe
pavattamānā aññepi sampayuttadhamme attano attano kiriyāya pavatteti, tassā hi
attano kiccaṁ āraddhāya taṁsampayuttāpi ārabhanti. tena vuttaṁ "sakiccaparakiccasādhakā
jeṭṭhasissamahāvaḍḍhakiādayo viyā"ti. accāyikakammānussaraṇādīsu ca panāyaṁ
sampayuttadhammānaṁ ussāhanabhāvena pavattamānā pākaṭā hotīti veditabbā.
"ārammaṇaṁ cintetīti cittan"tiādinā nayena cittassa vacanattho vuttoeva.
lakkhaṇādito pana vijānanalakkhaṇaṁ cittaṁ, pubbaṅgamarasaṁ, sandhānapaccupaṭṭhānaṁ 1-,
nāmarūpapadaṭṭhānaṁ. catubhūmikacittaṁ hi novijānanalakkhaṇaṁ nāma natthi, sabbaṁ
vijānanalakkhaṇameva. dvāraṁ pana patvā ārammaṇavibhāvanaṭṭhāne cittaṁ pubbaṅgamaṁ
purecārikaṁ hoti. cakkhunā hi diṭṭhaṁ rūpārammaṇaṁ citteneva vijānāti .pe. manena
viññātaṁ dhammārammaṇaṁ citteneva vijānāti. yathā hi nagaraguttiko nāma nagaramajjhe
siṅghāṭake nisīditvā "ayaṁ nevāsiko, ayaṁ āgantuko"ti āgatāgataṁ janaṁ upadhāreti
vavaṭṭhapeti, evaṁ sampadamidaṁ daṭṭhabbaṁ. vuttampi cetaṁ mahātherena 2-:- "yathā mahārāja
nagaraguttiko nāma majjhe nagare siṅghāṭake nisinno puratthimato disato purisaṁ
āgacchantaṁ passeyya, pacchimato. dakkhiṇato. uttarato disato purisaṁ āgacchantaṁ
passeyya, evameva kho mahārāja yaṁ cakkhunā rūpaṁ passati, taṁ viññāṇena vijānāti. yaṁ
sotena saddaṁ suṇāti. ghānena gandhaṁ ghāyati. jivhāya rasaṁ sāyati. kāyena phoṭṭhabbaṁ
phusati. manasā dhammaṁ vijānāti, taṁ viññāṇena vijānātī"ti. 3- evaṁ dvāraṁ patvā
ārammaṇavibhāvanaṭṭhāne cittameva pubbaṅgamaṁ purecārikaṁ, tasmā "pubbaṅgamarasan"ti
vuccati.

footnote: 1 chaßēéa. sandahanapaccupaṭṭhānaṁ. evamuparipi 2 sī. nāgasenattherena
footnote: 3 milinda. 15/63

page number: 162

tadetaṁ pacchimaṁ pacchimaṁ uppajjamānaṁ purimaṁ purimaṁ nirantaraṁ katvā sandhānameva
upaṭṭhātīti sandhānapaccupaṭṭhānaṁ. pañcavokārabhave panassa niyamato nāmarūpaṁ,
catuvokārabhave nāmameva padaṭṭhānaṁ. tasmā "nāmarūpapadaṭṭhānan"ti vuttaṁ.
kiṁ panetaṁ cittaṁ purimaniddiṭṭhacittena saddhiṁ ekameva, udāhu aññanti?
ekameva. atha kasmā purimaniddiṭṭhaṁ puna vuttanti? avicāritaṁ etaṁ aṭṭhakathāyaṁ.
ayaṁ panettha yutti:- yathā hi rūpādīni upādāya paññattā suriyādayo na atthato
rūpādīhi aññe honti. teneva "yasmiṁ samaye suriyo udeti, tasmiṁ samaye tassa
tejasaṅkhātaṁ rūpaṁ paññāyatī"ti evaṁ vuccamānepi na rūpādīhi añño suriyo nāma
atthi, na 1- tathā cittaṁ, phassādayo dhamme upādāya paññāpiyati, atthato panetaṁ
tehi aññameva. tena "yasmiṁ samaye cittaṁ uppannaṁ hoti, ekaṁseneva tasmiṁ samaye
phassādīhi atthato aññameva taṁ hotī"ti imassa atthassa dīpanatthāya etaṁ
puna vuttanti veditabbaṁ.
yathā ca "yasmiṁ samaye rūpūpapattiyā maggaṁ bhāveti .pe. paṭhavīkasiṇaṁ. tasmiṁ
samaye phasso hoti, vedanā hotī"tiādīsu 2- pana bhāventena vavaṭṭhāpite samaye
yo bhāveti, na so atthato uppajjati nāma. teneva tattha yathā "phasso hoti,
vedanā hotī"ti vuttaṁ, na evaṁ "yo bhāveti, so hotī"ti vuttaṁ. "yasmiṁ samaye
kāmāvacaraṁ kusalaṁ cittaṁ uppannaṁ hotī"tiādīsu pana cittena vavaṭṭhāpite samaye
samayavavaṭṭhāpitaṁ cittaṁ na tathā atthato nuppajjati. yatheva pana tadā phasso hoti,
vedanā hoti, tathā cittampi hotīti imassāpi atthassa dīpanatthamidaṁ puna vuttanti
veditabbaṁ. idaṁ panettha sanniṭṭhānaṁ, uddesavāre saṅgaṇhanatthaṁ niddesavāre ca
vibhajanatthaṁ. purimena hi cittasaddena kevalaṁ samayo vavaṭṭhāpito. tasmiṁ pana cittena
vavaṭṭhāpitasamaye ye dhammā honti, tesaṁ dassanatthaṁ "phasso hotī"tiādi āraddhaṁ.
cittañcāpi tasmiṁ samaye hotiyeva. tasmā tassāpi saṅgaṇhanatthametaṁ puna vuttaṁ.
imasmiṁ pana ṭhāne etasmiṁ avuccamāne "katamaṁ tasmiṁ samaye cittan"ti na sakkā

footnote: 1 sī. na-saddo na dissati 2 abhi. 34/160/50

page number: 163

bhaveyya niddesavāre vibhajituṁ, evamassa vibhajanaṁeva parihāyetha. tasmāyeva tassa
niddesavāre vibhajanatthampi etaṁ puna vuttanti veditabbaṁ.
yasmā vā "uppannaṁ hotīti ettha cittaṁ uppannanti etaṁ desanāsīsameva,
na pana cittaṁ ekameva uppajjatī"ti aṭṭhakathāyaṁ vicāritaṁ. tasmā "cittaṁ
uppannan"ti etthāpi cittameva aggahetvā paropaṇṇāsakusaladhammehi saddhiṁyeva
cittaṁ gahitaṁ. evaṁ tattha saṅkhepato sabbepi cittacetasikadhamme gahetvā idha sarūpeneva
pabhedato dassetuṁ "phasso hotī"tiādi āraddhaṁ. iti phassādayo viya cittampi
vuttamevāti 1- veditabbaṁ.
dhammuddesavārajhānaṅgarāsivaṇṇanā
vitakketīti vitakko, vitakkanaṁ vā vitakko, ūhananti vuttaṁ hoti. svāyaṁ
ārammaṇe cittassa abhiniropanalakkhaṇo. so hi ārammaṇe cittaṁ āropeti.
yathā hi koci rājavallabhaṁ ñātiṁ vā mittaṁ vā nissāya rājagehaṁ ārohati, evaṁ
vitakkaṁ nissāya cittaṁ ārammaṇaṁ ārohati. tasmā so ārammaṇe cittassa
abhiniropanalakkhaṇoti vutto. nāgasenatthero panāha "ākoṭanalakkhaṇo vitakko. yathā
mahārāja bherī ākoṭitā atha pacchā anuravati anusaddāyati, evameva kho mahārāja
yathā ākoṭanā, evaṁ vitakko daṭṭhabbo. yathā pacchā anuravanā anusaddāyanā,
evaṁ vicāro daṭṭhabbo"ti. 2- svāyaṁ āhananapariyāhananaraso. tathā hi tena yogāvacaro
ārammaṇaṁ vitakkāhataṁ vitakkapariyāhataṁ karotīti vuccati. ārammaṇe cittassa
ānayanapaccupaṭṭhāno.
ārammaṇe tena cittaṁ vicaratīti vicāro, vicāraṇaṁ vā vicāro, anusañcaraṇanti
vuttaṁ hoti. svāyaṁ ārammaṇānumajjanalakkhaṇo. tattha sahajātānuyojanaraso, cittassa
anuppabandhapaccupaṭṭhāno. santepi ca nesaṁ katthaci aviyoge oḷārikaṭṭhena
pubbaṅgamaṭṭhena ca ghaṇḍābhighāto 3- viya abhiniropanaṭṭhena cetaso paṭhamābhinipāto
vitakko, sukhumaṭṭhena anumajjanasabhāvaṭṭhena ca ghaṇḍānuravo viya anuppabandho

footnote: 1 ka. vattabbamevāti 2 milinda. 13-14/64 (thokaṁ visadisaṁ) 3 cha. ghaṇṭābhighāto

page number: 164

vicāro. vipphāravā cettha vitakko paṭhamuppattikāle paripphandanabhūto cittassa ākāse
uppatitukāmassa pakkhino pakkhavikkhepo viya padumābhimukhapāto viya ca gandhānubandhacetaso
1- bhamarassa. santavutti vicāro nātiparipphandanabhāvo cittassa ākāse
uppatitassa pakkhino pakkhappasāraṇaṁ viya paribbhamanaṁ viya ca padumābhimukhapatitassa bhamarassa
padumassa uparibhāge.
dukanipātaṭṭhakathāyaṁ 2- pana "ākāse gacchato mahāsakuṇassa ubhohi
pakkhehi vātaṁ gahetvā pakkhe sannisīdāpetvā gamanaṁ viya ārammaṇe cetaso
abhiniropanabhāvena pavatto vitakko. so hi ekaggo hutvā appeti. vātaggahaṇatthaṁ
pakkhe phandāpayamānassa gamanaṁ viya anumajjanabhāvena pavatto vicāro. so hi ārammaṇaṁ
anumajjatī"ti vuttaṁ. taṁ anuppabandhena 3- pavattiyaṁ ativiya yujjati. so pana
nesaṁ viseso paṭhamadutiyajjhānesu pākaṭo hoti. apica malaggahitaṁ kaṁsabhājanaṁ ekena
hatthena daḷhaṁ gahetvā itarena hatthena cuṇṇatelavālaṇḍupakena parimajjantassa daḷhaṁ
gahaṇahattho viya vitakko, parimajjanahattho viya vicāro. tathā kumbhakārassa daṇḍappahārena
cakkaṁ bhamayitvā bhājanaṁ karontassa uppīḷanahattho viya vitakko, ito cito ca
sañcaraṇahattho viya vicāro. tathā maṇḍalaṁ karontassa majjhe sanniruḷhitvā 4-
ṭhitakaṇṭako viya abhiniropano vitakko, bahi paribbhamanakaṇṭako viya anumajjanto 5-
vicāro.
pinayatīti pīti, sā sampiyāyanalakkhaṇā, kāyacittapīnanarasā pharaṇarasā vā,
odagyapaccupaṭṭhānā. sā panesā khuddakāpīti 6- khaṇikāpīti okkantikāpīti
ubbeṅgāpīti 7- pharaṇāpītīti pañcavidhā hoti.
tattha khuddakāpīti sarīre lomahaṁsamattameva kātuṁ sakkoti. khaṇikāpīti khaṇe khaṇe
vijjuppādasadisā hoti. okkantikāpīti samuddatīraṁ vīci viya kāyaṁ okkamitvā
okkamitvā bhijjati. ubbeṅgāpīti balavatī hoti, kāyaṁ uddhaggaṁ katvā ākāse
laṅghāpanappamāṇappattā. tathā hi puṇṇavallikavāsī mahātissatthero puṇṇamīdivase 8-

footnote: 1 cha. gandhānubaddhacetaso 2 chaßēéa. aṭṭhakathāyaṁ
footnote: 3 chaßēéa. anuppabandhanena 4 cha. sannirumbhitvā, ma. sannirujjhitvā
footnote: 5 sī. anumajjano, chaßēéa. anumajjamāno 6 cha. khuddikāpīti. evamuparipi

7 chaßēéa. ubbegāpīti. evamuparipi 8 chaßēéa. puṇṇamadivase

page number: 165

sāyaṁ cetiyaṅgaṇaṁ gantvā candālokaṁ disvā mahācetiyābhimukho hutvā "imāya vata
velāya catasso parisā mahācetiyaṁ vandantī"ti pakatiyā diṭṭhārammaṇavasena
buddhārammaṇaṁ ubbeṅgāpītiṁ uppādetvā sudhātale pahatacitrageṇḍuko 1- viya
ākāse uppatitvā mahācetiyaṅgaṇeyeva patiṭṭhāsi. 2-
tathā girikaṇḍakavihārassa upanissaye vattakālakagāme 3- ekā kuladhītāpi
balavabuddhārammaṇāya ubbeṅgāpītiyā ākāse laṅghesi. tassā kira mātāpitaro sāyaṁ
dhammassavanatthāya vihāraṁ gacchantā "amma tvaṁ garubhārā, amhehi saddhiṁ 4- akāle
vicarituṁ na sakkosi, mayaṁ tuyhaṁ pattiṁ katvā dhammaṁ sossāmā"ti agamaṁsu. sā
gantukāmāpi tesaṁ vacanaṁ paṭibāhituṁ asakkontī ghare ohīyitvā gharadvāre ṭhatvā
candālokena girikaṇḍake ākāsacetiyaṅgaṇaṁ olokentī cetiyassa dīpapūjaṁ addasa
catasso ca parisā mālāgandhādīhi cetiyapūjaṁ katvā padakkhiṇaṁ karontiyo. bhikkhusaṁghassa
ca gaṇasajjhāyasaddaṁ assosi. athassā "dhaññā vatime manussā, ye vihāraṁ gantvā
evarūpe cetiyaṅgaṇe anusañcarituṁ evarūpañca madhuraṁ dhammakathaṁ sotuṁ labhantī"ti
muttarāsisadisaṁ cetiyaṁ passantiyāeva ubbeṅgāpīti udapādi, sā ākāse
laṅghitvā mātāpitūnaṁ purimataraṁyeva ākāsena 4- cetiyaṅgaṇe oruyha cetiyaṁ
vanditvā dhammaṁ suṇamānā aṭṭhāsi. atha naṁ mātāpitaro āgantvā "amma tvaṁ katarena
maggena āgatāsī"ti pucchiṁsu. sā "ākāsena āgatāmhi, na maggenā"ti vatvā "amma
ākāsena nāma khīṇāsavā sañcaranti, tvaṁ kathaṁ āgatāsī"ti vuttā 6- āha "mayhaṁ
candālokena cetiyaṁ olokentiyā ṭhitāya buddhārammaṇā balavapīti uppajjati, athāhaṁ
neva attano ṭhitabhāvaṁ vā nisinnabhāvaṁ vā aññāsiṁ, gahitanimitteneva pana ākāsaṁ
laṅghitvā cetiyaṅgaṇe patiṭṭhitāmhī"ti. evaṁ ubbeṅgāpīti ākāse
laṅghāpanappamāṇā hoti.

footnote: 1 sī. pahaṭacitrabheṇḍuko 2 chaßēéa. aṭṭhāsi 3 ma. vattagālakagāme
footnote: 4 chaßēéa. amhehi saddhinti pāṭho na dissati 5 chaßēéa. ākāsato 6 chaßēéa. puṭṭhā

page number: 166

pharaṇāpītiyā pana uppannāya sakalasarīraṁ pharitvā 1- pūritavatthi viya mahatā
udakoghena pakkhandapabbatakucchi viya ca anuparipphuṭaṁ hoti. sā panesā pañcavidhā
pīti gabbhaṁ gaṇhantī paripākaṁ gacchantī duvidhaṁ passaddhiṁ paripūreti kāyapassaddhiñca
cittapassaddhiñca, passaddhi gabbhaṁ gaṇhantī paripākaṁ gacchantī duvidhampi sukhaṁ
paripūreti kāyikañca cetasikañca, sukhaṁ gabbhaṁ gaṇhantaṁ paripākaṁ gacchantaṁ tividhaṁ
samādhiṁ paripūreti khaṇikasamādhiṁ upacārasamādhiṁ appanāsamādhinti. tāsu ṭhapetvā
appanāsamādhipūrikaṁ itarā dvepi idha yujjanti.
sukhayatīti sukhaṁ, yassuppajjati, taṁ sukhitaṁ karotīti attho. suṭṭhu vā khādati,
khanati ca kāyacittābādhanti sukhaṁ, somanassavedanāyetaṁ nāmaṁ. tassa lakkhaṇādīni vedanāpade
vuttanayeneva veditabbāni.
aparo nayo:- sātalakkhaṇaṁ sukhaṁ, sampayuttānaṁ upabrūhanarasaṁ,
anuggahaṇapaccupaṭṭhānaṁ. satipi ca nesaṁ pītisukhānaṁ katthaci avippayoge 2-
iṭṭhārammaṇapaṭilābhatuṭṭhi pīti, paṭiladdharasānubhavanaṁ sukhaṁ. yattha pīti, tattha sukhaṁ,
yattha sukhaṁ, tattha na niyamato pīti. saṅkhārakkhandhasaṅgahitā pīti, vedanākkhandhasaṅgahitaṁ
sukhaṁ. kantārakhinnassa vanantūdakantadassanasavane 3- viya pīti,
vanacchāyāpavesanaudakaparibhogesu viya sukhaṁ.
yathā hi puriso mahākantāramaggaṁ paṭipanno ghammapareto tasito
pipāsito paṭipathe purisaṁ disvā "kattha pānīyaṁ atthī"ti puccheyya, so
"aṭaviṁ uttaritvāva jātassaravanasaṇḍo atthi, tattha gantvā labhissasī"ti
vadeyya. so tassa kathaṁ sutvā haṭṭhapahaṭṭho bhaveyya, tato gacchanto
bhūmiyaṁ patitāni uppaladalanālapattādīni 4- disvā suṭṭhutaraṁ haṭṭhapahaṭṭho
hutvā gacchanto allavatthe allakese purise passeyya,
vanakukkuṭavanamorādīnaṁ 5- saddaṁ suṇeyya, jātassarapariyante jātaṁ
maṇijālasadisaṁ nīlavanasaṇḍaṁ passeyya. sare jātāni uppalapadumakumudādīni
passeyya, acchaṁ vippasannaṁ udakaṁ passeyya. so bhiyyo bhiyyo
haṭṭhapahaṭṭho hutvā jātassaraṁ otaritvā yathāruciṁ

footnote: 1 cha. dhamitvā 2 ka. aviyoge
footnote: 3 chaßēéa. vanantodakadassanasavanesu 4 ma...ṇāḷipattādīni 5 chaßēéa. vanakukkuṭamorādīnaṁ

page number: 167

nhātvā 1- ca pivitvā 2- ca paṭippassaddhadaratho bhisamuḷālapokkharādīni khāditvā
nīluppalādīni pilandhitavā mandālakamūlāni khandhe khipitvā 3- uttaritvā sāṭakaṁ
nivāsetvā udakasāṭakaṁ ātape katvā sītacchāyāya mandamande vāte paharante
nipanno "aho sukhaṁ aho sukhan"ti vadeyya. evaṁ sampadamidaṁ daṭṭhabbaṁ.
tassa hi purisassa jātassaravanasaṇḍasavanato paṭṭhāya yāva udakadassanā
haṭṭhapahaṭṭhakālo viya pubbabhāgārammaṇe haṭṭhapahaṭṭhākārā pīti. nhātvā ca pivitvā
ca sītacchāyāya mandamande vāte paharante "aho sukhaṁ aho sukhan"ti vadato
nipannakālo viya balavappattaṁ ārammaṇarasānubhavanākārasaṇṭhitaṁ sukhaṁ. tasmiṁ tasmiṁ samaye
pākaṭabhāvato cetaṁ vuttanti veditabbaṁ, yattha pana pīti, sukhampi tattha atthīti
vuttamevetaṁ.
cittassekaggatāti cittassa ekaggabhāvo, samādhissetaṁ nāmaṁ. lakkhaṇādīsu
panassa aṭṭhakathāyaṁ tāva vuttaṁ:- "pāmokkhalakkhaṇo ca samādhi avikkhepalakkhaṇo ca.
yathā hi kūṭāgārakaṇṇikā sesadabbasambhārānaṁ ābandhanato pamukhā hoti, evameva
sabbakusaladhammānaṁ samādhicittena ijjhanato sabbesampi tesaṁ dhammānaṁ samādhi pāmokkho
hoti. tena vuttaṁ:-
"seyyathāpi 4- mahārāja kūṭāgārassa yā kāci gopānasiyo, sabbā tā kūṭaṅgamā
honti kūṭaninnā kūṭasamosaraṇā kūṭapabbhārā, 5- kūṭaṁ tāsaṁ aggamakkhāyati, evameva
kho mahārāja ye keci kusalā dhammā, sabbe te samādhininnā honti samādhipoṇā
samādhipabbhārā, samādhi tesaṁ aggamakkhāyatī"ti. 6-
yathā ca senaṅgaṁ patvā rājā nāma yattha yattha senā osīdati, taṁ taṁ ṭhānaṁ
gacchati, tassa gatagataṭṭhāne senā paripūrati, parasenā bhijjitvā rājānameva
anuvattati, evameva sahajātadhammānaṁ vikkhipituṁ vippakirituṁ appadānato samādhi
avikkhepalakkhaṇo nāma hotī"ti.

footnote: 1 chaßēéa. yathāruci nhatvā 2 sī. pitvā 3 cha. karitvā
footnote: 4 chaßēéa. yathā 5 chaßēéa. ayaṁ pāṭho na dissati 6 milinda.14/38

page number: 168

aparo pana nayo:- ayaṁ cittassekaggatāsaṅkhāto samādhi nāma
avisāraṇalakkhaṇo vā avikkhepalakkhaṇo vā, sahajātadhammānaṁ sampiṇḍanaraso nhāniyacuṇṇānaṁ
udakaṁ viya. upasamapaccupaṭṭhāno ñāṇapaccupaṭṭhāno vā. "samāhito yathābhūtaṁ pajānāti
passatī"ti 1- vuttaṁ. visesato sukhapadaṭṭhāno. nivāte dīpaccīnaṁ ṭhiti viya cetaso
ṭhitīti daṭṭhabbo.
indriyarāsivaṇṇanā
saddahanti etāya, sayaṁ vā saddahati, saddahanamattameva vā esāti saddhā, sāva
assaddhiyassa abhibhavanato adhipatiyaṭṭhena indriyaṁ, adhimokkhalakkhaṇe vā indattaṁ 2-
kāretīti indriyaṁ, saddhāeva indriyaṁ saddhindriyaṁ. sā panesā
sampasādanalakkhaṇā ca saddhā pakkhandanalakkhaṇā 3- ca.
yathā hi rañño cakkavattissa udakappasādako maṇi udake pakkhitto
paṅkasevālapaṇakakaddamaṁ sannisīdāpeti, udakaṁ acchaṁ karoti vippasannaṁ anāvilaṁ,
evameva saddhā uppajjamānā nīvaraṇe vikkhambheti, kilese sannisīdāpeti, cittaṁ
pasādeti, anāvilaṁ karoti, pasannena cittena yogāvacaro kulaputto dānaṁ deti,
sīlaṁ samādiyati, uposathakammaṁ karoti, bhāvanaṁ ārabhati. evaṁ tāva saddhā
sampasādanalakkhaṇāti veditabbā. tenāha āyasmā nāgaseno:-
yathā mahārāja rājā cakkavattī caturaṅginiyā senāya saddhiṁ addhānamaggap-
paṭipanno parittaṁ udakaṁ tareyya, taṁ udakaṁ hatthīhi ca assehi ca rathehi ca pattīhi
ca khubhitaṁ 4- bhaveyya āvilaṁ luḷitaṁ kalalībhūtaṁ. uttiṇṇo ca rājā cakkavattī manusse
āṇāpeyya "pānīyaṁ bhaṇe āharatha, taṁ pivissāmī"ti. rañño ca udakappasādako
maṇi bhaveyya. "evaṁ devā"ti kho te manussā rañño cakkavattissa paṭisuṇitvā
taṁ udakappasādakamaṇiṁ udake pakkhipeyyuṁ. 5- sahasā udake udake pakkhittamattena
paṅkasevālapaṇakakaddamo ca sannisīdeyya, 5- acchaṁ bhaveyya udakaṁ vippasannaṁ anāvilaṁ,
tato rañño cakkavattissa pānīyaṁ upanāmeyyuṁ "pivatu devo pānīyan"ti.

footnote: 1 saṁ. saḷā. 18/99/76, saṁ. ma. 19/1071/361
footnote: 2 chaßēéa. indaṭṭhaṁ. evamuparipi 3 cha. sampakkhandanalakkhaṇā. evamuparipi
footnote: 4 cha. saṅkhubhitaṁ, ma. saṅkhubbhitaṁ 5-5 chaßēéa. tasmiṁ udake pakkhittamatte

paṅkasevālapaṇakaṁ vigaccheyya, kaddamo ca sannisīdeyya

page number: 169

yathā mahārāja udakaṁ, evaṁ cittaṁ daṭṭhabbaṁ, yathā te manussā, evaṁ
yogāvacaro daṭṭhabbo, yathā paṅkasevālapaṇakakaddamo, evaṁ kilesā daṭṭhabbā, yathā
udakappasādakamaṇi, evaṁ saddhā daṭṭhabbā, yathā udakappasādakamaṇimhi pakkhittamatte
paṅkasevālapaṇakakaddamo sannisīdati, acchaṁ bhavati udakaṁ vippasannaṁ anāvilaṁ, evameva
kho mahārāja saddhā uppajjamānā nīvaraṇe vikkhambheti, vinīvaraṇaṁ cittaṁ hoti acchaṁ
vippasannaṁ anāvilanti.
yathā pana kumbhilamakaragāharakkhasādikiṇṇaṁ pūraṁ mahānadiṁ āgamma bhīrukajanā
ubhosu tīresu tiṭṭhanti, saṅgāmasūro pana mahāyodho āgantvā "kasmā tiṭṭhathā"ti 1-
pucchitvā "sappaṭibhayabhāvena otarituṁ na visahāmā"ti vutte sunisitaṁ asiṁ gahetvā
"mama pacchato etha, mā bhāyitthā"ti vatvā nadiṁ otaritvā āgatāgate kumbhilādayo
paṭibāhitvā orimatīrato manussānaṁ sotthibhāvaṁ karonto pārimatīraṁ neti,
pārimatīratopi sotthinā orimatīraṁ āneti, evameva dānaṁ dadato sīlaṁ rakkhato
uposathakammaṁ karoto bhāvanaṁ ārabhato saddhā pubbaṅgamā purecārikā hoti. tena vuttaṁ
"pakkhandanalakkhaṇā ca saddhā"ti.
aparo nayo:- saddahanalakkhaṇā saddhā okappanalakkhaṇā vā, pasādanarasā
udakappasādakamaṇi viya. pakkhandanarasā vā oghuttaraṇo viya. akālussiyapaccupaṭṭhānā
adhimuttipaccupaṭṭhānā vā, saddheyyavatthupadaṭṭhānā sotāpattiyaṅgapadaṭṭhānā vā,
sā hatthavittavījāni viya daṭṭhabbā.
vīrānaṁ 2- bhāvo viriyaṁ, vīrānaṁ vā kammaṁ viriyaṁ, vidhinā vā nayena upāyena
īriyitabbaṁ 3- pavattayitabbanti viriyaṁ, tadeva kosajjassa abhibhavanato adhipatiyaṭṭhena
indriyaṁ, paggahaṇalakkhaṇe vā indattaṁ kāretīti indriyaṁ. viriyameva indriyaṁ
viriyindriyaṁ. taṁ panetaṁ upatthambhanalakkhaṇañca viriyaṁ paggahaṇalakkhaṇañca. yathā hi
jiṇṇagharaṁ āgantukena thūṇupatthambhena tiṭṭhati, evameva yogāvacaro viriyupatthambhena
upatthambhito hutvā sabbakusaladhammehi na hāyati na parihāyati. evaṁ tāvassa
upatthambhanalakkhaṇatā veditabbā. tenāha thero nāgaseno:-

footnote: 1 chaßēéa. ṭhitatthāti 2 chaßēéa. vīrassa 3 chaßēéa. īrayitabbaṁ

page number: 170

"yathā mahārāja puriso gehepi patante tamaññena dārunā upatthambheyya,
upatthambhitaṁ santaṁ evaṁ taṁ gehaṁ na pateyya, evameva kho mahārāja upatthambhanalakkhaṇaṁ
viriyaṁ, viriyupatthambhitā sabbe kusaladhammā na hāyanti na parihāyantī"ti. 1-
yathā pana khuddakāya ca mahatikāya ca senāya saṅgāme pavatte khuddakā 2-
senā olīyeyya, tato rañño āroceyya, rājā balavāhanaṁ peseyya, tena paggahitā
sakasenā parasenaṁ parājeyya, evameva viriyaṁ sahajātasampayuttadhammānaṁ olīyituṁ osakkituṁ
na deti, ukkhipati paggaṇhāti. tena vuttaṁ "paggahaṇalakkhaṇañca viriyan"ti.
aparo nayo:- ussāhalakkhaṇaṁ viriyaṁ, sahajātadhammānaṁ upatthambhanarasaṁ,
asaṁsīdanabhāvapaccupaṭṭhānaṁ, "saṁviggo yoniso padahatī"ti 3- vacanato saṁvegapadaṭṭhānaṁ
viriyārambhavatthupadaṭṭhānaṁ vā, sammā āraddhaṁ sabbāsaṁ sampattīnaṁ mūlaṁ hotīti
daṭṭhabbaṁ.
saranti etāya, sayaṁ vā sarati, saraṇamattameva vā esāti sati. sā ca
muṭṭhassaccassa avibhavanato adhipatiyaṭṭhena indriyaṁ, upaṭṭhānalakkhaṇe vā indattaṁ
kāretīti indriyaṁ, satieva indriyaṁ satindriyaṁ. sā panesā apilāpanalakkhaṇā ca
sati upaggaṇhanalakkhaṇā ca. yathā hi rañño bhaṇḍāgāriko dasavidhaṁ ratanaṁ gopayanto
sāyaṁ pāto 4- rājānaṁ issariyasampattiṁ sallakkhāpeti sāreti, evameva sati kusalakammaṁ
sammā 5- sallakkhāpeti sāreti. 6- tenāha thero:-
"yathā mahārāja rañño cakkavattissa bhaṇḍāgāriko rājānaṁ
cakkavattiṁ sāyaṁ pāto issariyasampattiṁ 7- sarāpeti `ettakā deva
hatthī, ettakā assā, ettakā rathā, ettakā pattī, ettakaṁ hiraññaṁ,
ettakaṁ suvaṇṇaṁ, ettakaṁ sabbaṁ sāpateyyaṁ, taṁ devo saratū'ti, evameva kho
mahārāja sati kusaladhamme apilāpeti `ime cattāro satipaṭṭhānā, ime cattāro
sammappadhānā, ime cattāro iddhipādā, imāni pañcindriyāni, imāni pañca
balāni, ime satta bojjhaṅgā, ayaṁ ariyo aṭṭhaṅgiko maggo, ayaṁ

footnote: 1 milinda. 12/35 2 chaßēéa. khuddikā 3 aṅ. catukka. 21/113/131
footnote: 4 chaßēéa. pātaṁ. evamuparipi 5 chaßēéa. ayaṁ pāṭho na dissati 6 chaßēéa. sarāpeti
footnote: 7 chaßēéa. yasaṁ

page number: 171

samatho, ayaṁ vipassanā, 1- imāni ariyasaccāni, 1- ayaṁ vijjā, ayaṁ vimutti, ime
lokuttarā dhammāti. evaṁ kho mahārāja apilāpanalakkhaṇā satī"ti. 2-
yathā pana rañño cakkavattissa pariṇāyakaratanaṁ rañño ahite ca hite ca
ñatvā ahite apayāpeti, hite upayāpeti, evameva sati hitāhitānaṁ dhammānaṁ
gatiyo samanvesitvā 3- "ime kāyaduccaritādayo dhammā ahitā"ti ahite dhamme
apanudeti, 4- "ime kāyasucaritādayo dhammā hitā"ti hite dhamme upaggaṇhāti.
tenāha thero:-
"yathā mahārāja rañño cakkavattissa pariṇāyakaratanaṁ rañño hitāhite
jānāti `ime rañño hitā, ime ahitā, ime upakārā, ime anūpakārā'ti.
tato ahite apanudeti, hite upaggaṇhāti, evameva kho mahārāja sati uppajjamānā
hitāhitānaṁ dhammānaṁ gatiyo samanvesati `ime dhammā hitā, ime dhammā
ahitā, ime dhammā upakārā, ime dhammā anūpakārā'ti. tato ahite dhamme
apanudeti, hite dhamme upaggaṇhāti, evaṁ kho mahārāja upaggaṇhanalakkhaṇā satī"ti.
aparo nayo:- apilāpanalakkhaṇā sati, asammosanarasā, ārakkhapaccupaṭṭhānā
visayābhimukhībhāvapaccupaṭṭhānā vā. thirasaññāpadaṭṭhānā kāyādisatipaṭṭhānapadaṭṭhānā vā.
ārammaṇe daḷhaṁ patiṭṭhitattā pana esikā viya cakkhudvārādirakkhanato dovāriko
viya ca daṭṭhabbā.
ārammaṇe cittaṁ sammā ādhiyati ṭhapetīti samādhi, so ca vikkhepassa abhibhavanato
adhipatiyaṭṭhena indriyaṁ, avikkhepalakkhaṇe vā indattaṁ kāretīti indriyaṁ,
samādhiyeva indriyaṁ samādhindriyaṁ. lakkhaṇādīni panassa heṭṭhā vuttanayeneva
veditabbāni.
pajānātīti paññā. kiṁ pajānātīti? "idaṁ dukkhan"tiādinā nayena
ariyasaccāni. aṭṭhakathāyaṁ pana "paññāpetīti paññā"ti vuttaṁ. kinti paññāpetīti?
"aniccaṁ dukkhaṁ anattā"ti paññāpeti. sā ca avijjāya abhibhavanato adhipatiyaṭṭhena

footnote: 1-1 chaßēéa. ime pāṭhā na dissanti 2 milinda. 13/36
footnote: 3 sī.,ma. samannesitvā 4 ma. apanudati

page number: 172

indriyaṁ, dassanalakkhaṇe vā indattaṁ kāretīti indriyaṁ, paññāeva indriyaṁ
paññindriyaṁ. sā panesā obhāsanalakkhaṇā ca paññā pajānanalakkhaṇā ca. yathā hi
catubhittike gehe rattibhāge dīpe jalite andhakāro nirujjhati, āloko pātubhavati,
evameva obhāsanalakkhaṇā paññā paññobhāsasamo obhāso nāma natthi. paññavato
hi ekapallaṅkena nisinnassa dasasahassilokadhātu ekālokā hoti. tenāha thero:-
"yathā mahārāja puriso andhakāre gehe telapadīpaṁ 1- paveseyya. paviṭṭho
padīpo andhakāraṁ viddhaṁseti obhāsaṁ janeti, ālokaṁ vidasseti, 2- pākaṭāni ca rūpāni
karoti, evameva kho mahārāja paññā uppajjamānā avijjandhakāraṁ viddhaṁseti
vijjobhāsaṁ janeti, ñāṇālokaṁ vidasseti, pākaṭāni ca ariyasaccāni karoti. evaṁ kho
mahārāja obhāsanalakkhaṇā paññā"ti. 3-
yathā vā pana cheko bhisakko āturānaṁ sappāyāsappāyāni bhesajjādīni 4-
jānāti, evaṁ paññā uppajjamānā kusalākusale sevitabbāsevitabbe hīnappaṇīte
kaṇhasukke sappaṭibhāgāpaṭibhāge dhamme pajānāti. vuttampi cetaṁ dhammasenāpatinā
"pajānāti pajānātīti kho āvuso tasmā paññāti 5- vuccati. kiñci pajānāti?
`idaṁ dukkhan'ti pajānātī"ti 6- vitthāretabbaṁ. evamassā pajānanalakkhaṇatā veditabbā.
aparo nayo:- yathāsabhāvapaṭivedhalakkhaṇā paññā, akkhalitapaṭivedhalakkhaṇā vā
kusalissāsakhittausupaṭivedho viya. visayobhāsanarasā 7- padīpo viya. asammohapaccupaṭṭhānā
araññagatasudesako viya.
manatīti mano, vijānātīti attho. aṭṭhakathācariyā panāhu "nāḷiyā minamāno
viya mahātulāya dhārayamāno viya ca ārammaṇaṁ minati jānātīti 8- mano"ti. tadeva
mananalakkhaṇe indattaṁ kāretīti indriyaṁ, manoeva indriyaṁ manindriyaṁ. heṭṭhā
vuttacittassevetaṁ vevacanaṁ.

footnote: 1 chaßēéa. padīpaṁ 2 chaßēéa. vidaṁseti. evamuparipi 3 milinda. 15/38
footnote: 4 chaßēéa. bhojanāni 5 chaßēéa. paññavāti
footnote: 6 maßēáū. 12/449/401 7 chaßēéa. visayobhāsarasā 8 chaßēéa. pajānātīti

page number: 173

pītisomanassasampayogato sobhanaṁ mano assāti sumano, sumanassa bhāvo
somanassaṁ, sātalakkhaṇe indattaṁ kāretīti indriyaṁ, somanassameva indriyaṁ
somanassindriyaṁ. heṭṭhā vuttavedanāyevetaṁ vevacanaṁ.
jīvanti tena taṁsampayuttadhammāti jīvitaṁ, anupālanalakkhaṇe indattaṁ kāretīti
indriyaṁ, jīvitameva indriyaṁ jīvitindriyaṁ. taṁ pavattasantatādhipateyyaṁ hoti.
lakkhaṇādīhi pana attanā avinā bhūtānaṁ 1- dhammānaṁ anupālanalakkhaṇaṁ jīvitindriyaṁ,
tesaṁ pavattanarasaṁ, tesaṁyeva ṭhapanapaccupaṭṭhānaṁ, yāpayitabbadhammapadaṭṭhānaṁ. santepi ca
anupālanalakkhaṇādimhi vidhāne atthikkhaṇeyeva taṁ te dhamme anupāleti udakaṁ viya
uppalādīni. yathāsakaṁ paccayuppannepi ca dhamme pāleti dhātī viya. kumāraṁ sayaṁ
pavattitadhammasambandheneva ca pavattati niyāmako viya nāvaṁ. 2- na bhaṅgato uddhaṁ
pavattayati attano ca pavattayitabbānañca abhāvā. na bhaṅgakkhaṇe ṭhapeti sayaṁ bhijjamānattā
khīyamāno viya vaṭṭisneho padīpasikhaṁ. 3- na ca anupālanapavattanaṭhapanānubhāvavirahitaṁ
yathāvuttakkhaṇe tassa tassa sādhanatoti daṭṭhabbaṁ.
maggaṅgarāsivaṇṇanā
sammādiṭṭhītiādīsu dassanaṭṭhena sammādiṭṭhi, abhiniropanaṭṭhena sammāsaṅkappo,
paggahanaṭṭhena sammāvāyāmo, upaṭṭhānaṭṭhena sammāsati, avikkhepanaṭṭhena sammāsamādhīti
veditabbo. vacanatthato pana sammā passati, sammā vā tāya passantīti sammādiṭṭhi.
sammā saṅkappeti, sammā vā tena saṅkappentīti sammāsaṅkappo. sammā vāyamati, 4-
sammā vā tena vāyamantīti sammāvāyāmo. sammā sarati, sammā vā tāya sarantīti
sammāsati. sammā samādhiyati, sammā vā tena samādhiyantīti sammāsamādhi. apica
pasaṭṭhā sundarā vā diṭṭhi sammādiṭṭhīti imināpi nayena tesaṁ vacanattho veditabbo,
lakkhaṇādīni pana heṭṭhā vuttāneva.

footnote: 1 chaßēéa. avinibhuttānaṁ 2 chaßēéa. ayaṁ pāṭho na dissati
footnote: 3 chaßēéa. dīpasikhaṁ 4 chaßēéa. vāyāmeti

page number: 174

balarāsivaṇṇanā
saddhābalādīsupi saddhādīni vuttatthāneva. akampiyaṭṭhena pana balanti veditabbaṁ.
evametesu assaddhiye na kampatīti na kampatīti saddhābalaṁ. kosajje na kampatīti
viriyabalaṁ. muṭṭhassacce na kampatīti satibalaṁ. uddhacce na kampatīti samādhibalaṁ.
avijjāya na kampatīti paññābalaṁ. ahirike na kampatīti hiribalaṁ. anottappe na
kampatīti ottappabalanti ayaṁ ubhayapadavasena atthavaṇṇanā hoti.
tattha purimāni pañca heṭṭhā lakkhaṇādīhi pakāsitāneva. pacchimadvaye
kāyaduccaritādīhi hiriyatīti hiri, lajjāyetaṁ adhivacanaṁ. tehiyeva ottappatīti 1-
ottappaṁ, pāpato ubbegassetaṁ adhivacanaṁ. tesaṁ nānākaraṇadīpanatthaṁ "samuṭṭhānaṁ
adhipatilajjābhayalakkhaṇena cā"ti imaṁ mātikaṁ ṭhapetvā ayaṁ vitthārakathā vuttā.
ajjhattasamuṭṭhānā hiri nāma, bahiddhāsamuṭṭhānaṁ ottappaṁ nāma. attādhipati
hiri nāma, lokādhipati ottappaṁ nāma. lajjāsabhāvasaṇṭhitā hiri nāma, bhayasabhāvasaṇṭhitaṁ
ottappaṁ nāma. sappatissavalakkhaṇā hiri nāma, vajjabhīrukabhayadassāvilakkhaṇaṁ ottappaṁ
nāma.
tattha ajjhattasamuṭṭhānahiriṁ catūhi kāraṇehi samuṭṭhāpeti jātiṁ paccavekkhitvā,
vayaṁ paccavekkhitvā, sūrabhāvaṁ paccavekkhitvā, bāhusaccaṁ paccavekkhitvā. kathaṁ?
"pāpakaraṇannāmetaṁ na jātisampannānaṁ kammaṁ, hīnajaccānaṁ kevaṭṭādīnaṁ idaṁ kammaṁ,
mādisassa jātisampannassa idaṁ kammaṁ kātuṁ na yuttan"ti evaṁ tāva jātiṁ
paccavekkhitvā pāṇātipātādipāpaṁ akaronto hiriṁ samuṭṭhāpeti. tathā "pāpakaraṇannāmetaṁ
daharehi kattabbakammaṁ, mādisassa vaye ṭhitassa idaṁ kammaṁ kātuṁ na yuttan"ti evaṁ
vayaṁ paccavekkhitvā pāṇātipātādipāpaṁ akaronto hiriṁ samuṭṭhāpeti. tathā
"pāpakaraṇannāmetaṁ 2- dubbalajātikānaṁ kammaṁ, na sūrabhāvānaṁ. mādisassa
sūrabhāvasampannassa idaṁ kammaṁ kātuṁ na yuttan"ti evaṁ sūrabhāvaṁ paccavekkhitvā
pāṇātipātādipāpaṁ akaronto hiriṁ samuṭṭhāpeti. tathā "pāpakaraṇannāmetaṁ andhabālānaṁ

footnote: 1 sī. ottapatīti 2 chaßēéa. pāpakammaṁ nāmetaṁ. evamuparipi

page number: 175

kammaṁ, na paṇḍitānaṁ. mādisassa paṇḍitassa bahussutassa idaṁ kammaṁ kātuṁ na
yuttan"ti evaṁ bāhusaccaṁ paccavekkhitvā pāṇātipātādipāpaṁ akaronto hiriṁ
samuṭṭhāpeti. evaṁ ajjhattasamuṭṭhānahiriṁ catūhi kāraṇehi samuṭṭhāpeti. samuṭṭhāpetvā
ca pana attano citte hiriṁ pavesetvā pāpakammaṁ na karoti, evaṁ ajjhattasamuṭṭhānā
hiri nāma hoti.
kathaṁ bahiddhāsamuṭṭhānaṁ ottappaṁ nāma? sace tvaṁ pāpakammaṁ karissasi, catūsu
parisāsu garahappatto bhavissasi.
"garahissanti taṁ viññū asuciṁ nāgariko yathā
vivajjito sīlavantehi kathaṁ bhikkhu karissasī"ti
evaṁ paccavekkhanto hi bahiddhāsamuṭṭhitena ottappena pāpakammaṁ na karoti, evaṁ
bahiddhāsamuṭṭhānaṁ ottappaṁ nāma hoti.
kathaṁ attādhipati hiri nāma? idhekacco kulaputto attānaṁ adhipatiṁ jeṭṭhakaṁ
katvā "mādisassa saddhāpabbajitassa bahussutassa dhutavādassa 1- na yuttaṁ pāpakammaṁ
kātun"ti pāpakammaṁ na karoti. evaṁ attādhipati hiri nāma hoti. tenāha bhagavā
"so attānaṁyeva adhipatiṁ jeṭṭhakaṁ karitvā akusalaṁ pajahati, kusalaṁ bhāveti, sāvajjaṁ
pajahati anavajjaṁ bhāveti, suddhaṁ attānaṁ pariharatī"ti. 2-
kathaṁ lokādhipati ottappaṁ nāma? idhekacco kulaputto lokaṁ adhipatiṁ jeṭṭhakaṁ
katvā pāpakammaṁ na karoti. yathāha:- "mahā kho panāyaṁ lokasannivāso, mahantasmiṁ kho
pana lokasannivāse santi samaṇabrāhmaṇā iddhimanto dibbacakkhukā paracittaviduno, te
dūratopi passanti, āsannāpi na dissanti, cetasāpi cittaṁ pajānanti, tepi maṁ evaṁ
jānisasanti `passatha bho imaṁ kulaputtaṁ, saddhā agārasmā anagāriyaṁ pabbajito samāno
vokiṇṇo viharati pāpakehi akusalehi dhammehī'ti. santi devatā iddhimantiyo 3-
dibbacakkhukā paracittaviduniyo, tā dūratopi passanti, āsannāpi na dissanti,
cetasāpi cittaṁ pajānanti, tāpi maṁ evaṁ jānissanti `passatha bho imaṁ kulaputtaṁ,
saddhā agārasmā anagāriyaṁ pabbajito samāno vokiṇṇo viharati pāpakehi akusalehi

footnote: 1 cha. dhutaṅgadharassa, ma. dhutaṅgadhārissa 2 aṅ. tika. 20/40/142
footnote: 3 cha. iddhimantiniyo

page number: 176

dhammehī'ti. so lokaṁyeva adhipatiṁ jeṭṭhakaṁ katvā akusalaṁ pajahati, kusalaṁ bhāveti,
sāvajjaṁ pajahati anavajjaṁ bhāveti, suddhaṁ attānaṁ pariharatī"ti. 1- evaṁ lokādhipati
ottappaṁ nāma hoti.
lajjāsabhāvasaṇṭhitā hiri, bhayasabhāvasaṇṭhitaṁ ottappanti ettha pana lajjāti
lajjanākāro, tena sabhāvena saṇṭhitā hiri. bhayanti apāyabhayaṁ, tena sabhāvena saṇṭhitaṁ
ottappaṁ. tadubhayampi pāpaparivajjane pākaṭaṁ hoti. ekacco hi yathā nāma eko
kulaputto uccārapassāvādīni karonto lajjitabbayuttakaṁ ekaṁ disvā
lajjanākārappatto bhaveyya 2- nilīno lajjito, 2- evameva ajjhattaṁ lajjidhammaṁ
okkamitvā pāpakammaṁ na karoti. ekacco apāyabhayabhīto hutvā pāpakammaṁ na karoti.
tatridaṁ opammaṁ:- yathā hi dvīsu ayoguḷesu eko sītalo bhaveyya gūthamakkhito,
eko uṇho āditto. tattha paṇḍito sītalaṁ gūthamakkhitattā jigucchanto na gaṇhāti,
itaraṁ dāhabhayena. tattha sītalassa gūthamakkhitassa jigucchāya 3- agaṇhanaṁ viya ajjhattaṁ
lajjidhammaṁ okkamitvā pāpassa akaraṇaṁ, uṇhassa dāhabhayena agaṇhanaṁ viya apāyabhayena
pāpassa akaraṇaṁ veditabbaṁ.
sappatissavalakkhaṇā hiri, vajjabhīrukabhayadassāvilakkhaṇaṁ ottappanti idampi
dvayaṁ pāpaparivajjaneeva pākaṭaṁ hoti. ekacco hi jātimahattapaccavekkhaṇā
satthumahattapaccavekkhaṇā dāyajjamahattapaccavekkhaṇā sabrahmacārimahattapaccavekkhaṇāti
catūhi kāraṇehi sappatissavalakkhaṇaṁ hiriṁ samuṭṭhāpetvā pāpaṁ na karoti. ekacco
attānuvādabhayaṁ parānuvādabhayaṁ daṇḍabhayaṁ duggatibhayanti catūhi kāraṇehi
vajjabhīrukabhayadassāvilakkhaṇaṁ ottappaṁ samuṭṭhāpetvā pāpaṁ na karoti. tattha
jātimahattapaccavekkhaṇādīni ceva attānuvādabhayādīni ca vitthāretvā kathetabbānīti. 4-
mūlarāsivaṇṇanā
na lubbhanti etena, sayaṁ vā na lubbhati, na lubbhanamattameva vā etanti
alobho. adosāmohesupi eseva nayo. tesu alobho ārammaṇe cittassa agedhalakkhaṇo

footnote: 1 aṅ. tika. 20/40/142, 2-2 chaßēéa. hīḷito
footnote: 3 chaßēéa. gūthamakkhanajigucchāya 4 chaßēéa. iti-saddo na dissati

page number: 177

alaggabhāvalakkhaṇo vā kamaladale 1- jalabindu viya. apariggahaṇaraso muttabhikkhu viya.
anallīnabhāvapaccupaṭṭhāno asucimhi patitapuriso viya. adoso acaṇḍikkalakkhaṇo
avirodhalakkhaṇo vā anukūlamitto viya. āghātavinayaraso pariḷāhavinayaraso vā candanaṁ
viya. sommabhāvapaccupaṭṭhāno puṇṇacando viya. amoho lakkhaṇādīhi 2- heṭṭhā
paññindriyapade vibhāvitoeva.
imesu pana tīsu alobho maccheramalassa paṭipakkho, adoso duslīlyamalassa,
amoho kusalesu dhammesu abhāvanāya paṭipakkho. alobho cettha dānahetu, adoso
sīlahetu, amoho bhāvanāhetu. tesu ca alobhena anadhikaṁ gaṇhāti luddhassa adhikagahaṇato.
adosena anūnaṁ duṭṭhassa onagahaṇato. 3- amohena aviparītaṁ muḷhassa viparītagahaṇato.
alobhena cettha vijjamānaṁ dosaṁ dosato dhārento dose pavattati, luddho
hi dosaṁ paṭicchādeti. adosena vijjamānaṁ guṇaṁ guṇato dhārento guṇe pavattati,
duṭṭho hi guṇaṁ makkheti. amohena yāthāvasabhāvaṁ 4- yāthāvasabhāvato dhārento
yāthāvasabhāve pavattati, muḷho hi tacchaṁ "atacchan"ti atacchaṁ ca "tacchan"ti gaṇhāti.
alobhena ca piyavippayogadukkhaṁ na hoti, luddhassa piyasabhāvato piyavippayogāsahanato
ca. adosena appiyasampayogadukkhaṁ na hoti, duṭṭhassa hi appiyasabhāvato
appiyasampayogāsahanato ca. amohena icchitālābhadukkhaṁ na hoti, amuḷhassa hi "taṁ
kutettha labbhā"ti 5- evamādi paccavekkhaṇasambhavato.
alobhena cettha jātidukkhaṁ na hoti alobhassa taṇhāpaṭipakkhattā 6- taṇhāmūlakattā
ca jātidukkhassa. adosena jarādukkhaṁ na hoti tikkhadosassa khippaṁ jarāsambhavato.
amohena maraṇadukkhaṁ na hoti, sammohamaraṇaṁ hi dukkhaṁ, na ca taṁ amuḷhassa hoti. alobhena
ca gahaṭṭhānaṁ, amohena pabbajitānaṁ, adosena pana sabbesampi sukhasaṁvāsatā hoti.
visesato cettha alobhena pittivisaye upapatti na hoti, yebhuyyena hi sattā
taṇhāya pittivisayaṁ upapajjanti, taṇhāya ca paṭipakkho alobho. adosena niraye

footnote: 1 ma. kamalatale 2 sī. amohalakkhaṇādi hi 3 chaßēéa. ūnaggahaṇato
footnote: 4 sī. yathāsabhāvaṁ 5 dī. pā. 11/340/232, aṅ. navaka. 23/30/335
footnote: 6 chaßēéa. taṇhāpaṭipakkhato

page number: 178

upapatti na hoti, dosena hi caṇḍajātitāya dosasadisaṁ nirayaṁ upapajjanti, dosassa
ca paṭipakkho adoso. amohena tiracchānayoniyaṁ nibbatti na hoti, mohena hi
niccasammuḷhā 1- tiracchānayoniyaṁ upapajjanti, mohassa paṭipakkho ca amoho. etesu
alobho rāgavasena upagamanassa abhāvaṁ karoti, 2- adoso dosavasena apagamanassa,
amoho mohavasena amajjhattabhāvassa.
tīhipi cetehi yathāpaṭipāṭiyā nekkhammasaññā abyāpādasaññā avihiṁsāsaññāti
imā tisso saññā honti, asubhasaññā appamāṇasaññā dhātusaññāti imā ca
tisso saññā honti. alobhena pana kāmasukhallikānuyogantassa parivajjanaṁ, adosena
attakilamathānuyogantassa parivajjanaṁ hoti, amohena majjhimāya paṭipattiyā paṭipajjanaṁ.
tathā alobhena abhijjhākāyaganthassa pabhedanaṁ hoti, adosena byāpādakāyaganthassa,
amohena sesaganthadvayassa. purimāni ca dve satipaṭṭhānāni purimānaṁ dvinnaṁ
ānubhāvena, pacchimāni pacchimasseva ānubhāvena ijjhanti.
alobho cettha ārogyassa paccayo hoti, aluddho hi lobhanīyampi asappāyaṁ na
sevati, tena arogo hoti. adoso yobbanassa, 3- aduṭṭho hi valittacapalitāvahena 4-
dosagginā aḍayhamāno dīgharattaṁ yuvā hoti. amoho dīghāyukatāya, amuḷho hi
hitāhitaṁ ñatvā ahitaṁ parivajjamāno hitañca paṭisevamāno dīghāyuko hoti.
alobho cettha bhogasampattiyā paccayo hoti, aluddhassa hi cāgena bhogapaṭilābho.
adoso mittasampattiyā aduṭṭhassa 5- mettāya mittānaṁ paṭilābhato ceva aparihānato 6-
ca. amoho attasampattiyā, amuḷho hi attano hitameva karonto attānaṁ
sampādeti. alobho ca dibbavihārassa paccayo hoti, adoso brahmavihārassa,
amoho ariyavihārassa.
alobhena cettha sakapakkhesu sattasaṅkhāresu nibbuto hoti tesaṁ vināsena
abhisaṅgahetukassa dukkhassa abhāvā. adosena parapakkhesu aduṭṭhassa verīsupi verisaññāya
abhāvato. amohena udāsīnapakkhesu amuḷhassa sabbābhisaṅgatāya abhāvato.

footnote: 1 cha. niccasammūḷhaṁ, ma. niccaṁ sammuḷhaṁ 2 chaßēéa. abhāvakaro
footnote: 3 sī. yobbaññassa 4 chaßēéa. valipalitāvahena
footnote: 5 chaßēéa. ayaṁ pāṭho na dissati 6 sī. aparihānito

page number: 179

alobhena ca aniccadassanaṁ hoti, luddho hi upabhogāsāya aniccepi saṅkhāre
aniccato na passati. adosena dukkhadassanaṁ, adosajjhāsayo hi pariccattāaghāta-
vatthupariggaho saṅkhāreyeva dukkhato passati. amohena anattadassanaṁ, amuḷho hi
yathāsabhāvagahaṇakusalo 1- apariṇāyakaṁ khandhapañcakaṁ apariṇāyakato bujjhati. yathā ca
etehi aniccadassanādīni, evameva tepi aniccadassanādīhi honti. aniccadassanena
hi alobho hoti, dukkhadassanena adoso, anattadassanena amoho hoti. ko hi nāma
"aniccamidan"ti sammā ñatvā tassatthāya pihaṁ uppādeyya, saṅkhāre vā "dukkhan"ti
jānanto aparampi accantatikhiṇaṁ kodhadukkhaṁ uppādeyya, attasuññatañca bujjhitvā
puna sammohaṁ āpajjeyyāti.
kammapatharāsivaṇṇanā
na abhijjhāyatīti anabhijjhā. kāyikacetasikasukhaṁ idhalokaparalokahitaṁ
guṇānubhāvapaṭiladdhaṁ kittisaddañca na byāpādetīti abyāpādo. sammā passati, sobhanā
vā diṭṭhīti sammādiṭṭhi, alobhādīnaṁyeva tāni nāmāni. heṭṭhā panete dhammā mūlavasena
gahitā, idha kammapathavasenāti veditabbā.
lokapāladukavaṇṇanā
hirottappānipi heṭṭhā balavasena gahitāni, idha lokapālavasena. lokaṁ hi
ime dve dhammā pālenti. 2- yathāha:-
"dveme bhikkhave sukkā dhammā lokaṁ pālenti. katame dve? hiri ca
ottappañca, ime kho bhikkhave dve sukkā dhammā lokaṁ pālenti. sace
bhikkhave dve sukkā dhammā lokaṁ na pāleyyuṁ, nayidha paññāyetha `mātā'ti vā
`mātucchā'ti vā `mātulānī'ti vā `ācariyabhariyā'ti vā `garūnaṁ dārā'ti vā,
sambhedaṁ loko agamissa, 3- yathā ajeḷakā kukkuṭasukarā soṇasiṅgālā. yasmā

footnote: 1 chaßēéa. yāthāvagahaṇakusalo 2 chaßēéa. pālayanti 3 ma. āgamissati

page number: 180

ca kho bhikkhave ime dve sukkā dhammā lokaṁ pālenti, tasmā paññāyati
`mātā'ti vā `mātucchā'ti `mātulānī'ti vā `ācariyabhariyā'ti vā `garūnaṁ
dārā'ti vā"ti. 1-
passaddhādiyugalavaṇṇanā
kāyassa passambhanaṁ kāyapassaddhi. cittassa passambhanaṁ cittapassaddhi. kāyoti
cettha vedanādayo tayo khandhā. ubhopi panetā ekato katvā
kāyacittadarathavūpasamalakkhaṇā kāyacittapassaddhiyo, kāyacittadarathanimmadanarasā, kāyacittānaṁ
aparipphandanasītibhāvapaccupaṭṭhānā, kāyacittapadaṭṭhānā, kāyacittānaṁ
avūpasamakarauddhaccādikilesapaṭipakkhabhūtāti daṭṭhabbā.
kāyassa lahubhāvo kāyalahutā. cittassa lahubhāvo cittalahutā. tā kāyacittagarubhāva-
vūpasamalakkhaṇā, kāyacittagarubhāvanimmadanarasā, kāyacittānaṁ adandhatāpaccupaṭṭhānā,
kāyacittapadaṭṭhānā, kāyacittānaṁ garubhāvakarathīnamiddhādikilesapaṭipakkhabhūtāti daṭṭhabbā.
kāyassa mudubhāvo kāyamudutā. cittassa mudubhāvo cittamudutā. tā
kāyacittathaddhabhāvavūpasamalakkhaṇā, kāyacittathaddhabhāvanimmadanarasā, appaṭighātapaccupaṭṭhānā,
kāyacittapadaṭṭhānā, kāyacittānaṁ thaddhabhāvakaradiṭṭhimānādikilesapaṭipakkhabhūtāti
daṭṭhabbā.
kāyassa kammaññabhāvo kāyakammaññatā. cittassa kammaññabhāvo cittakammaññatā.
tā kāyacittākammaññabhāvavūpasamalakkhaṇā, kāyacittākammaññabhāvanimmadanarasā,
kāyacittānaṁ ārammaṇakaraṇasampattipaccupaṭṭhānā, kāyacittapadaṭṭhānā, kāyacittānaṁ
akammaññabhāvakarāvasesanīvaraṇapaṭipakkhabhūtāti daṭṭhabbā. tā pasādanīyavatthūsu pasādāvahā,
hitakiriyāsu viniyogakkhemabhāvāvahā suvaṇṇavisuddhi viyāti daṭṭhabbā.
kāyassa pāguññabhāvo kāyapāguññatā. cittassa pāguññabhāvo cittapāguññatā.
tā kāyacittāgelaññabhāvalakkhaṇā, kāyacittagelaññanimmadanarasā, nirādīnavapaccupaṭṭhānā,
kāyacittapadaṭṭhānā, kāyacittagelaññakarāssaddhiyādikilesapaṭipakkhabhūtāti daṭṭhabbā.

footnote: 1 aṅ. duka. 20/9/51-52

page number: 181

kāyassa ujukabhāvo kāyujukatā. cittassa ujukabhāvo cittujukatā. tā kāyacitta-
ājjavalakkhaṇā, kāyacittakuṭilabhāvanimmadanarasā, kāyacittānaṁ ajimhatāpaccupaṭṭhānā,
kāyacittapadaṭṭhānā, kāyacittānaṁ kuṭilabhāvakaramāyāsāṭheyyādikilesapaṭipakkhabhūtāti
daṭṭhabbā.
saratīti sati. sampajānātīti sampajaññaṁ. samantato pakārehi jānātīti attho.
sātthakasampajaññaṁ sappāyasampajaññaṁ gocarasampajaññaṁ asammohasampajaññanti imesaṁ
catunnaṁ panassa vasena bhedo veditabbo. lakkhaṇādīni cetesaṁ satindriyapaññindriyesu
vuttanayeneva veditabbāni. iti heṭṭhā vuttamevetaṁ dhammadvayaṁ puna imasmiṁ ṭhāne
upakāravasena gahitaṁ.
kāmacchandādayo paccanīkadhamme sametīti samatho. aniccādivasena vividhehi
ākārehi dhamme passatīti vipassanā, paññāvesā atthato. imesampi dvinnaṁ
lakkhaṇādīni heṭṭhā vuttāneva. idha panete yuganaddhavasena 1- gahitā.
sahajātadhamme paggaṇhātīti paggāho. uddhaccasaṅkhātassa vikkhepassa
paṭipakkhabhāvato na vikkhepoti avikkhepo. etesampi lakkhaṇādīni heṭṭhā vuttāneva.
idha panetaṁ padadvayaṁ viriyasamādhiyojanatthāya gahitanti veditabbaṁ.
yevāpanakavaṇṇanā
ye vā pana tasmiṁ samaye aññepi atthi paṭiccasamuppannā arūpino
dhammā, ime dhammā kusalāti "phasso hoti .pe. avikkhepo hotī"ti na kevalaṁ
padapaṭipāṭiyā uddiṭṭhā ime paropaṇṇāsadhammāeva, athakho yasmiṁ samaye kāmāvacaraṁ
tihetukaṁ somanassasahagataṁ paṭhamaṁ asaṅkhārikaṁ mahācittaṁ uppannaṁ hoti, tasmiṁ samaye
yevāpanakā 2- aññepi tehiyeva phassādīhi sampayuttā hutvā pavattamānā atthi
attano attano anurūpaṁ paccayaṁ paṭicca samuppannā rūpābhāvena arūpino sabhāvato
upalabbhamānā dhammā, sabbepi ime dhammā kusalāti. 3-
ettāvatā cittaṅgavasena pāliyaṁ āruḷhe paropaṇṇāsadhamme dīpetvā
yevāpanakavasena aparepi nava dhamme dhammarājā dīpeti. tesu tesu hi suttapadesu

footnote: 1 sī.,ma. yuganandhavasena 2 chaßēéa. ye vā pana 3 chaßēéa. iti-saddo na dissati

page number: 182

chando adhimokkho manasikāro tatramajjhattatā karuṇā muditā kāyaduccaritavirati
vacīduccaritavirati micchājīvaviratīti ime nava dhammā paññāyanti. imasmiṁ cāpi
mahācitte kattukamyatākusaladhammacchando atthi, cittaṅgavasena pana pāliṁ anāruḷho, 1-
so idha yevāpanakavasena gahito.
adhimokkho atthi, manasikāro atthi, tatramajjhattatā atthi, mettāpubbabhāgo
atthi, so adose gahite gahitoeva hoti. karuṇāpubbabhāgo atthi, muditāpubbabhāgo
atthi, upekkhāpubbabhāgo atthi, so pana tatramajjhattatāya gahitāya gahitoeva hoti.
sammāvācā atthi, sammākammanto atthi, sammāājīvo atthi, cittaṅgavasena pana
pāliṁ anāruḷho, sopi idha yevāpanakavasena gahito.
imesu pana navasu chando adhimokkho manasikāro tatramajjhattatāti ime
cattārova ekakkhaṇe labbhanti, sesā nānākkhaṇe. yadā hi iminā cittena micchāvācaṁ
pajahati, virativasena sammāvācaṁ pūreti, tadā chandādayo cattāro sammāvācā cāti ime
pañca ekakkhaṇe labbhanti. yadā micchākammantaṁ pajahati, virativasena sammākammantaṁ
pūreti .pe. micchāājīvaṁ pajahati, virativasena sammāājīvaṁ pūreti .pe. yadā
karuṇāya parikammaṁ karoti .pe. yadā muditāya parikammaṁ karoti, tadā chandādayo cattāro
muditāpubbabhāgo cāti ime pañca ekakkhaṇe labbhanti. ito pana muñcitvā dānaṁ
dentassa sīlaṁ pūrentassa yogena 2- kammaṁ karontassa cattāri apaṇṇakaṅgāneva
labbhanti.
evametesu navasu yevāpanakadhammesu chandoti kattukamyatāyetaṁ adhivacanaṁ. tasmā
so kattukamyatālakkhaṇo chando, ārammaṇapariyesanaraso, ārammaṇena
atthikatāpaccupaṭṭhāno, tadevassa padaṭṭhānaṁ, ārammaṇagahaṇe cāyaṁ cetaso hatthappasāraṇaṁ
viya daṭṭhabbo.
adhimuccanaṁ adhimokkho. so sanniṭṭhānalakkhaṇo, asaṁsappanaraso,
nicchayapaccupaṭṭhāno, sanniṭṭhātabbadhammapadaṭṭhāno, ārammaṇe niccalabhāvena
indakhīlo viya daṭṭhabbo.

footnote: 1 chaßēéa. pāḷiyaṁ na āruḷho. evamuparipi 2 chaßēéa. yoge

page number: 183

kiriyā kāro, manasmiṁ 1- kāro manasikāro, purimamanato visadisaṁ manaṁ karotītipi
manasikāro. svāyaṁ ārammaṇapaṭipādako vīthipaṭipādako javanapaṭipādakoti tippakāro.
tattha ārammaṇapaṭipādako manasmiṁ kāroti manasikāro. so sārammaṇalakkhaṇo, 2-
sampayuttānaṁ ārammaṇena saṁyojanaraso, 3- ārammaṇābhimukhabhāvapaccupaṭṭhāno,
saṅkhārakkhandhapariyāpanno, ārammaṇapaṭipādakattena sampayuttānaṁ sārathi viya daṭṭhabbo.
vīthipaṭipādakoti pana pañcadvārāvajjanassetaṁ adhivacanaṁ. javanapaṭipādakoti
manodvārāvajjanassetaṁ adhivacanaṁ, na te idha adhippetā.
tesu dhammesu majjhattatā tatramajjhattatā. sā cittacetasikānaṁ samavāhitalakkhaṇā,
onādhikanivāraṇarasā pakkhapātupacchedanarasā vā, majjhattabhāvapaccupaṭṭhānā,
cittacetasikānaṁ ajjhupekkhanavasena samappavattānaṁ ājāneyyānaṁ ajjhupekkhanasārathi
viya daṭṭhabbā.
karuṇāmuditā brahmavihāraniddese āvībhavissanti. kevalaṁ hi tā appanāppattā
rūpāvacarā, idha kāmāvacarāti ayameva viseso.
kāyaduccaritato virati kāyaduccaritavirati. sesadvayepi 4- eseva nayo. lakkhaṇādito
panetā tissopi kāyaduccaritādivatthūnaṁ avītikkamalakkhaṇā, amaddanalakkhaṇāti vuttaṁ
hoti. kāyaduccaritādivatthuto saṅkocanarasā, akiriyapaccupaṭṭhānā, saddhāhirottappa-
appicchatādiguṇapadaṭṭhānā, pāpakiriyatopi cittassa vimukhībhāvabhūtāti daṭṭhabbā.
iti phassādīni chapaññāsa, yevāpanakavasena vuttāni navāti sabbānipi
imasmiṁ dhammuddesavāre pañcasaṭṭhī dhammapadāni bhavanti. tesu ekakkhaṇe kadāci
ekasaṭṭhī bhavanti, kadāci samasaṭṭhī. tāni hi sammāvācāpūraṇādivasena vuttāni 5-
uppattiyaṁ pañcasu ṭhānesu ekasaṭṭhī bhavanti. tehi mutte ekasmiṁ ṭhāne samasaṭṭhī
bhavanti. ßēhapetvā pana yevāpanake pāliyaṁ yathāruḷhivasena 6- gayhamānāni chapaññāsa
honti, aggahitaggahaṇena panettha phassapañcakaṁ, vitakko vicāro pīti cittekaggatā

footnote: 1 ma. manasi 2 chaßēéa. sāraṇalakkhaṇo 3 chaßēéa. ārammaṇe sampayojanaraso
footnote: 4 chaßēéa. sesapadadvayepi 5 chaßēéa. ayaṁ pāṭho na dissati 6 chaßēéa. yathārutavasena

page number: 184

pañcindriyāni hiribalaṁ ottappabalanti dve balāni, alobho adosoti dve mūlāni,
kāyapassaddhi cittapassaddhītiādayo dvādasa dhammāti samatiṁsa dhammā honti.
tesu samatiṁsāya dhammesu aṭṭhārasa dhammā avibhattikā honti, dvādasa dhammā
savibhattikā. katame aṭṭhārasa? phasso saññā cetanā vicāro pīti jīvitindriyaṁ
kāyapassaddhiādayo dvādasa dhammāti ime aṭṭhārasa avibhattikā. vedanā cittaṁ vitakko
cittekaggatā saddhindriyaṁ viriyindriyaṁ satindriyaṁ paññindriyaṁ hiribalaṁ
ottappabalaṁ alobho adosoti ime dvādasa dhammā savibhattikā. tesu satta
dhammā dvīsu ṭhānesu vibhattā, eko tīsu, dve catūsu, eko chasu, eko sattasu
ṭhānesu vibhatto.
kathaṁ? cittaṁ vitakko saddhā hiri ottappaṁ alobho adosoti ime satta
dvīsu ṭhānesu vibhattā.
etesu hi cittaṁ tāva phassapañcakaṁ patvā "cittaṁ hotī"ti vuttaṁ, indriyāni
patvā "manindriyan"ti. vitakko jhānaṅgāni patvā "vitakko hotī"ti vutto,
maggaṅgāni patvā "sammāsaṅkappo"ti. saddhā indriyāni patvā "saddhindriyaṁ
hotī"ti vuttā, balāni patvā "saddhābalan"ti. hiri balāni patvā "hiribalaṁ
hotī"ti vuttā, lokapāladukaṁ patvā "hirī"ti. ottappepi eseva nayo. alobho
mūlaṁ patvā "alobho hotī"ti vutto, kammapathaṁ patvā "anabhijjhā"ti. adoso
mūlaṁ patvā "adoso hotī"ti vutto, kammapathaṁ patvā "abyāpādo"ti. ime
satta dvīsu ṭhānesu vibhattā.
vedanā pana phassapañcakaṁ patvā "vedanā hotī"ti vuttā, jhānaṅgāni
patvā "sukhan"ti, indriyāni patvā "somanassindriyan"ti. evamayaṁ eko dhammo
tīsu ṭhānesu vibhatto.
viriyaṁ pana indriyāni patvā "viriyindriyaṁ hotī"ti vuttaṁ, maggaṅgāni
patvā "sammāvāyāmo"ti, balāni patvā "viriyabalan"ti, piṭṭhidukaṁ patvā
"paggāho"ti.

page number: 185

satipi indriyāni patvā "satindriyaṁ hotī"ti vuttā, maggaṅgāni patvā
"sammāsatī"ti, balāni patvā "satibalan"ti, piṭṭhidukaṁ 1- patvā "sati hotī"ti
vuttā. evaṁ ime dve dhammā catūsu ṭhānesu vibhattā.
samādhi pana jhānaṅgāni patvā "cittekaggatā hotī"ti vutto, indriyāni
patvā "samādhindriyan"ti, maggaṅgāni patvā "sammāsamādhī"ti, balāni patvā
"samādhibalan"ti, piṭṭhidukaṁ patvā "samatho, avikkhepo"ti. evamayaṁ eko dhammo
chasu ṭhānesu vibhatto.
paññā pana indriyāni patvā "paññindriyaṁ hotī"ti vuttā, maggaṅgāni
patvā "sammādiṭṭhī"ti, balāni patvā "paññābalan"ti, mūlāni patvā "amoho"ti,
kammapathaṁ patvā "sammādiṭṭhī"ti, piṭṭhidukaṁ patvā "sampajaññaṁ, vipassanā"ti.
evamayaṁ eko dhammo sattasu ṭhānesu vibhatto.
sace pana koci vadeyya "ettha apubbaṁ nāma natthi, heṭṭhā gahitameva
gaṇhitvā tasmiṁ tasmiṁ ṭhāne 2- padaṁ pūritaṁ, ananusandhikā kathā, uppaṭipāṭiyā
corehi ābhaṭabhaṇḍasadisā, goyūthena gatamagge āluḷitatiṇasadisā, ajānitvā kathitā"ti.
so "māhevan"ti paṭisedhetvā vattabbo:- buddhānaṁ desanā ananusandhikā nāma
natthi, sānusandhikāva hoti. ajānitvā kathitāpi natthi, sabbā jānitvā kathitāva.
sammāsambuddho hi tesaṁ tesaṁ dhammānaṁ kiccaṁ jānāti, taṁ ñatvā kiccavasena
vibhattiṁ āropento "aṭṭhārasa dhammā ekekakiccā"ti ñatvā ekekasmiṁ ṭhāne
vibhattiṁ āropesi. "satta dhammā dvedvekiccā"ti ñatvā dvīsu dvīsu ṭhānesu
vibhattiṁ āropesi. "vedanā tikiccā"ti ñatvā tīsu ṭhānesu vibhattiṁ āropesi.
3- "viriyasatīnaṁ cattāri cattāri kiccānī"ti 3- ñatvā catūsu catūsu ṭhānesu vibhattiṁ
āropesi. "samādhi chakicco"ti ñatvā chasu ṭhānesu vibhattiṁ āropesi. "paññā
sattakiccā"ti ñatvā sattasu ṭhānesu vibhattiṁ āropesi.

footnote: 1 ma. upakāradukaṁ 2 sī., ma. ṭhāne pana 3-3 sī. "viriyaṁ sati catukiccā"ti

page number: 186

tatridaṁ opammaṁ:- eko kira paṇḍito rājā rahogato cintesi "idaṁ
rājakulasantakaṁ na yathā vā tathā vā khāditabbaṁ, sippānucchavikaṁ vetanaṁ vaḍḍhessāmī"ti.
so sabbe sippake 1- sannipātāpetvā "ekekasippajānanake pakkosathā"ti āha.
evaṁ pakkosiyamānā aṭṭhārasa janā uṭṭhahiṁsu, tesaṁ ekekaṁ paṭiviṁsaṁ 2- dāpetvā
vissajjesi. "dve dve sippāni jānantā āgacchantū"ti vutte pana satta janā
āgacchiṁsu, 3- tesaṁ dve dve paṭiviṁse dāpesi. "tīṇi sippāni jānantā
āgacchantū"ti vutte ekova āgacchi, tassa tayo paṭiviṁse dāpesi. "cattāri sippāni
jānantā āgacchantū"ti vutte dve janā āgamiṁsu, tesaṁ cattāro cattāro paṭiviṁse
dāpesi. "pañca sippāni jānantā āgacchantū"ti vutte ekopi nāgacchi. "cha
sippāni jānantā āgacchantū"ti vutte ekova āgacchi, tassa cha paṭiviṁse dāpesi.
"satta sippāni jānantā āgacchantū"ti vutte ekova āgacchi, tassa satta paṭiviṁse
dāpesi.
tattha paṇḍito rājā viya anuttaro dhammarājā, sippajānanakā viya
cittaṅgavasena 4- uppannā dhammā, sippānucchavikaṁ vetanavaḍḍhanaṁ viya kiccavasena tesaṁ
tesaṁ dhammānaṁ vibhattiāropanaṁ.
sabbepi panete dhammā phassapañcakavasena jhānaṅgavasena indriyavasena
maggaṅgavasena 5- balavasena mūlavasena kammapathavasena lokapālavasena passaddhivasena
lahutāvasena mudutāvasena kammaññatāvasena pāguññatāvasena ujukatāvasena
satisampajaññavasena samathavipassanāvasena paggāhāvikkhepavasenāti sattarasa rāsayo
hontīti.
dhammuddesavārakathā niṭṭhitā.
------------
kāmāvacarakusalaniddesavārakathā
[2] idāni tāneva dhammuddesavāre pāliāruḷhāni chapaññāsa padāni
vibhajitvā dassetuṁ "katamo tasmiṁ samaye phasso hotī"tiādinā nayena niddesavāro
āraddho.

footnote: 1 cha. sippike 2 chaßēéa. paṭivīsaṁ 3 chaßēéa. āgamaṁsu. evamuparipi
footnote: 4 chaßēéa. cittacittaṅgavasena 5 chaßēéa. maggavasena

page number: 187

tattha pucchāya tāva ayamattho:- yasmiṁ samaye kāmāvacaraṁ kusalaṁ somanassasahagataṁ
tihetukaṁ asaṅkhārikaṁ mahācittaṁ uppajjati, tasmiṁ samaye phasso hotīti vutto, katamo
so phassoti iminā nayena sabbapucchāsu attho veditabbo.
yo tasmiṁ samaye phassoti tasmiṁ samaye yo phusanakavasena uppanno phasso,
so. "phasso"ti idaṁ phassassa sabhāvadīpanato sabhāvapadannāma. phusanāti phusanākāro.
samphusanāti phusanākārova upasaggavasena padaṁ vaḍḍhetvā vutto. samphusitattanti
samphusitabhāvo. ayaṁ panettha yojanā:- yo tasmiṁ samaye phusanakavasena phasso, yā
tasmiṁ samaye phusanā, yā tasmiṁ samaye samphusanā, yaṁ tasmiṁ samaye samphusitattaṁ.
athavā yo tasmiṁ samaye phusanakavasena 1- phasso aññenāpi pariyāyena phusanā samphusanā
samphusitattanti vuccati, ayaṁ tasmiṁ samaye phasso hotīti. vedanādīnampi niddesesu
iminā nayena padayojanā veditabbā.
ayaṁ panettha sabbasādhāraṇo vibhattivinicchayo:- yānimāni bhagavatā paṭhamaṁ
kāmāvacaraṁ kusalaṁ mahācittaṁ bhājetvā dassentena atirekapaṇṇāsapadāni mātikāvasena
ṭhapetvā puna ekekapadaṁ gahetvā vibhattiṁ āropitāni, tāni vibhattiṁ gacchantāni
tīhi kāraṇehi vibhattiṁ gacchanti, nānā hontāni catūhi kāraṇehi nānā bhavanti.
aparadīpanā panettha dve ṭhānāni gacchanti. kathaṁ? etāni hi byañjanavasena
upasaggavasena atthavasenāti imehi tīhi kāraṇehi vibhattiṁ gacchanti. tattha "kodho
kujjhanā kujjhitattaṁ, doso dussanā dussitattan"ti evaṁ byañjanavasena vibhattigamanaṁ
veditabbaṁ, ettha hi ekova kodho byañjanavasena evaṁ vibhattiṁ gato. "cāro
vicāro anuvicāro upavicāro"ti evaṁ pana upasaggavasena vibhattigamanaṁ veditabbaṁ.
"paṇḍiccaṁ kosallaṁ nepuññaṁ vebhabyā cintā upaparikkhā"ti evaṁ atthavasena
vibhattigamanaṁ veditabbaṁ. tesu phassapadaniddese tāva imā tissopi vibhattiyo
labbhanti. "phasso phusanā"ti hi byañjanavasena vibhattigamanaṁ hoti, "samphusanā"ti
upasaggavasena, "samphusitattan"ti atthavasena. iminā nayena sabbapadaniddesesu
vibhattigamanaṁ veditabbaṁ.

footnote: 1 chaßēéa. phusanavasena

page number: 188

nānā hontānipi pana nāmanānattena lakkhaṇanānattena kiccanānattena
paṭikkhepanānattenāti imehi catūhi kāraṇehi nānā honti. tattha "katamo tasmiṁ
samaye byāpādo hoti? yo tasmiṁ samaye doso dussanā"ti 1- ettha byāpādoti
vā dosoti vā dvepi ete kodhoeva nāmena nānattaṁ gatāti. evaṁ nāmanānattena
nānattaṁ veditabbaṁ.
rāsaṭṭhena ca pañcapi khandhā ekova khandho hoti. ettha pana rūpaṁ
ruppanalakkhaṇaṁ, vedanā vedayitalakkhaṇā, saññā sañjānanalakkhaṇā, cetanā
cetayitalakkhaṇā, viññāṇaṁ vijānanalakkhaṇanti iminā lakkhaṇanānattena pañcakkhandhā
honti. evaṁ lakkhaṇanānattena nānattaṁ veditabbaṁ.
cattāro sammappadhānā:- idha bhikkhu anuppannānaṁ pāpakānaṁ akusalānaṁ
dhammānaṁ anuppādāya .pe. cittaṁ paggaṇhāti padahatīti 2- evaṁ ekameva viriyaṁ
kiccanānattena catūsu ṭhānesu āgataṁ. evaṁ kiccanānattena nānattaṁ veditabbaṁ.
cattāro asaddhammā:- kodhagarutā, na saddhammagarutā, makkhagarutā, na
saddhammagarutā, lābhagarutā, na saddhammagarutā, sakkāragarutā, na saddhammagarutāti 3-
evamādīsu pana paṭikkhepanānattena nānattaṁ veditabbaṁ.
imāni pana cattāri nānattāni na phasseyeva labbhanti, sabbesupi
phassapañcakādīsu labbhanti. phassassa hi "phasso"ti nāmaṁ .pe. cittassa "cittan"ti.
phasso ca phusanalakkhaṇo, vedanā vedayitalakkhaṇā, saññā sañjānanalakkhaṇā, cetanā
cetayitalakkhaṇā, viññāṇaṁ vijānanalakkhaṇaṁ. tathā phasso phusanakicco, vedanā anubhavanakiccā,
saññā sañjānanakiccā, cetanā cetanakiccā, 4- viññāṇaṁ vijānanakiccanti evaṁ
kiccanānattena nānattaṁ veditabbaṁ.
paṭikkhepanānattaṁ phassapañcake natthi. alobhādiniddese pana "alobho
alubbhanā alubbhitattan"tiādinā nayena labbhatīti evaṁ paṭikkhepanānattena nānattaṁ
veditabbaṁ. evaṁ sabbapadaniddesesu labbhamānavasena catubbidhampi nānattaṁ veditabbaṁ.

footnote: 1 abhi. 34/419/116 2 dīßēéa. 10/402/267, abhi 35/390/249
footnote: 3 aṅ. catukka. 21/44/52 4 chaßēéa. cetayitakiccā

page number: 189

aparadīpanā pana padatthuti vā hoti daḷhīkammaṁ vāti evaṁ dve ṭhānāni gacchati.
yaṭṭhikoṭiyā uppīḷentena viya hi sakimeva "phasso"ti vutte etaṁ padaṁ
phusitamaṇḍitavibhūsitaṁ 1- nāma na hoti, punappunaṁ byañjanavasena upasaggavasena atthavasena
"phasso phusanā samphusanā samphusitattan"ti vutte phusitamaṇḍitavibhūsitaṁ nāma hoti.
yathā hi daharakumāraṁ nhāpetvā manoramavatthaṁ paridahāpetvā pupphāni pilandhāpetvā
akkhīni añjāpetvā 2- athassa nalāṭe ekameva manosilāya binduṁ kareyya, 3- tassa na
ettāvatā cittatilako nāma hoti, nānāvaṇṇehi pana parivāretvā bindūsu katesu
cittatilako nāma hoti. evaṁ sampadamidaṁ veditabbaṁ. ayaṁ padatthuti nāma.
byañjanavasena pana upasaggavasena atthavasena ca punappunaṁ bhaṇanameva daḷhīkammaṁ nāma.
yathā hi "āvuso"ti vā "bhante"ti vā "yakkho"ti vā "sappo"ti vā vutte daḷhīkammaṁ
nāma na hoti, "āvuso āvuso, bhante bhante, yakkho yakkho, sappo sappo"ti
vutte pana daḷhīkammaṁ nāma hoti, evameva 4- sakideva yaṭṭhikoṭiyā uppīḷentena
viya "phasso"ti vutte padaṁ daḷhīkammaṁ nāma na hoti, punappunaṁ byañjanavasena upasagga-
vasena atthavasena "phasso phusanā samphusanā samphusitattan"ti vutteyeva daḷhīkammaṁ
nāma hotīti evaṁ aparadīpanā dve ṭhānāni gacchati. etassāpi vasena
labbhamānakapadaniddesesu sabbattha attho veditabbo.
ayaṁ tasmiṁ samaye phasso hotīti yasmiṁ samaye paṭhamaṁ kāmāvacaraṁ mahākusalacittaṁ
uppajjati, tasmiṁ samaye ayaṁ phasso nāma hotīti attho. ayaṁ tāva phassapadaniddesassa
vaṇṇanā. ito paresu pana vedanādipadānaṁ niddesesu visesamattameva vaṇṇayissāma.
sesaṁ idha vuttanayeneva veditabbaṁ.
[3] yaṁ tasmiṁ samayeti ettha kiñcāpi "katamā tasmiṁ samaye vedanā hotī"ti
āraddhaṁ, sātapadavasena pana "yan"ti vuttaṁ. tajjāmanoviññāṇadhātusamphassajanti
ettha tajjā vuccati tassa sātassa sukhassa anucchavikā sāruppā, anucchavikatthopi

footnote: 1 chaßēéa. phullita.... evamuparipi 2 chaßēéa. añjetvā
footnote: 3 chaßēéa. manosilā binduṁ kareyyuṁ 4 sī. evamevaṁ

page number: 190

hi ayaṁ tajjāsaddo hoti. yathāha "tajjaṁ tassāruppaṁ kathaṁ mantetī"ti. 1- tehi vā
rūpādīhi ārammaṇehi imassa ca sukhassa paccayehi jātātipi tajjā. manoviññāṇameva
nissattaṭṭhena dhātūti manoviññāṇadhātu. samphassato jātaṁ, samphasse vā jātanti
samphassajaṁ. cittanissitattā cetasikaṁ. madhuraṭṭhena sātaṁ. idaṁ vuttaṁ hoti "yaṁ
tasmiṁ samaye yathā vuttena atthena tajjāya manoviññāṇadhātuyā samphassajaṁ cetasikaṁ sātaṁ,
ayaṁ tasmiṁ samaye vedanā hotī"ti. evaṁ sabbapadehi saddhiṁ yojanā veditabbā.
idāni cetasikaṁ sukhantiādīsu cetasikapadena kāyikasukhaṁ paṭikkhipati. sukhapadena
cetasikaṁ dukkhaṁ. cetosamphassajanti cittasamphasse jātaṁ. sātaṁ sukhaṁ vedayitanti sātaṁ
vedayitaṁ, na asātaṁ vedayitaṁ. sukhaṁ vedayitaṁ, na dukkhaṁ vedayitaṁ. parato pana tīṇi padāni
itthīliṅgavasena vuttāni. sātā vedanā, na asātā. sukhā vedanā, na dukkhāti
ayameva panettha attho.
[4] saññāniddese tajjāmanoviññāṇadhātusamphassajāti tassā kusalasaññāya
anucchavikāya manoviññāṇadhātuyā samphassamhi jātā. saññāti sabhāvanāmaṁ. sañjānanāti
sañjānanākāro. sañjānitattanti sañjānitabhāvo.
[5] cetanāniddesopi 2- iminā nayena veditabbo.
cittaniddese cittavicittatāya cittaṁ. ārammaṇaṁ minamānaṁ jānātīti mano.
mānasanti manoeva. "antalikkhacaro pāso, yvāyaṁ carati mānaso"ti 3- hi ettha
manasā 4- sampayuttakadhammo "mānaso"ti vutto.
"kathañhi bhagavā tuyhaṁ sāvako sāsane rato
appattamānaso sekho kālaṁ kayirā janesutā"ti. 5-
ettha arahattaṁ "mānasan"ti vuttaṁ. idha pana manova mānasaṁ, byañjanavasena hetaṁ
padaṁ vaḍḍhitaṁ.

footnote: 1 ma.u. 14/253/221 2 chaßēéa. cetanāniddesepi 3 saṁ.sa. 15/151/135
footnote: 4 chaßēéa. ayaṁ pāṭho na dissati 5 saṁ.sa. 15/159/146

page number: 191

hadayanti cittaṁ. "cittaṁ vā te khipissāmi, hadayaṁ vā te phālessāmī"ti 1-
ettha uro hadayanti vuttaṁ. "hadayā hadayaṁ maññe aññāya tacchatī"ti 2- ettha
cittaṁ. "vakkaṁ hadayan"ti 3- ettha hadayavatthu. idha pana cittameva abbhantaraṭṭhena
hadayanti vuttaṁ. tameva parisuddhaṭṭhena paṇḍaraṁ, bhavaṅgaṁ sandhāyetaṁ vuttaṁ. yathāha
"pabhassaramidaṁ bhikkhave cittaṁ, tañca kho āgantukehi upakkilesehi
upakkiliṭṭhan"ti. 4- tato nikkhantattā pana akusalampi gaṅgāya nikkhantā nadīgaṅgā
viya godhāvarito nikkhantā godhāvarī viya ca "paṇḍaran"tveva vuttaṁ.
mano manāyatananti idha pana manoggahaṇaṁ manasseva āyatanabhāvadīpanatthaṁ.
tenetaṁ dīpeti "nayidaṁ devāyatanaṁ viya manassa āyatanattā manāyatanaṁ, athakho manoeva
āyatanaṁ manāyatanan"ti. tattha nivāsanaṭṭhānaṭṭhena 5- ākaraṭṭhena samosaraṇaṭṭhānaṭṭhena 6-
sañjātidesaṭṭhena kāraṇaṭṭhena ca āyatanaṁ veditabbaṁ. tathā hi loke "issarāyatanaṁ
vāsudevāyatanan"tiādīsu nivāsanaṭṭhānaṁ "āyatanan"ti vuccati. "suvaṇṇāyatanaṁ
ratanāyatanan"tiādīsu 7- ākaro. sāsane pana "manoramme āyatane, sevanti naṁ
vihaṅgamā"tiādīsu 8- samosaraṇaṭṭhānaṁ. "dakkhiṇāpatho gunnaṁ āyatanan"tiādīsu
sañjātideso. "tatra tatreva sakkhibyataṁ 9- pāpuṇāti sati satiāyatane"tiādīsu 10-
kāraṇaṁ. idha pana sañjātidesaṭṭhena samosaraṇaṭṭhānaṭṭhena kāraṇaṭṭhenāti tidhāpi
vaṭṭati. 11-
phassādayo hi dhammā ettha sañjāyantīti sañjātidesaṭṭhenāpi etaṁ āyatanaṁ.
bahiddhā rūpasaddagandharasaphoṭṭhabbā ārammaṇabhāvenettha osarantīti
samosaraṇaṭṭhānaṭṭhenāpi āyatanaṁ. phassādīnaṁ pana sahajātādipaccayaṭṭhena kāraṇattā
kāraṇaṭṭhenāpi āyatananti veditabbaṁ. manindriyaṁ vuttatthameva.

footnote: 1 saṁ.sa. 15/237/249, khu.su. 25/182/369 2 maßēáū. 12/63/41
footnote: 3 dīßēéa. 10/377/251, maßēáū. 12/110/79 4 aṅ. ekaka. 20/49/9
footnote: 5 cha. nivāsaṭhānaṭṭhena, ma. nivāsanaṭṭhena 6 ma. samosaraṇaṭṭhena

7 chaßēéa. rajatāyatanantiādīsu 8 aṅ. pañcaka. 22/38 (saddhasutta)
9 chaßēéa. sakkhibhabbataṁ 10 ma.u. 14/158/144
11 sī. tividhopi vaṭṭati, ma. tividhāpi vaṭṭanti

page number: 192

vijānātīti viññāṇaṁ, viññāṇameva khandho viññāṇakkhandho. tassa rāsiādivasena
attho veditabbo. "mahāudakakkhandhotveva saṅkhaṁ 1- gacchatī"ti 2- ettha hi rāsaṭṭhena
khandho vutto. "sīlakkhandho samādhikkhandho"tiādīsu 3- guṇaṭṭhena. "addasā kho bhagavā
mahantaṁ dārukkhandhan"ti 4- ettha paṇṇattimattaṭṭhena. idha pana ruḷhito khandho
vutto. rāsaṭṭhena hi viññāṇakkhandhassa ekadeso ekaṁ viññāṇaṁ. tasmā yathā
rukkhassa ekadesaṁ chindanto rukkhaṁ chindatīti vuccati, evameva viññāṇakkhandhassa
ekadesabhūtaṁ ekampi viññāṇaṁ ruḷhito viññāṇakkhandhoti vuttaṁ.
tajjāmanoviññāṇadhātūti tesaṁ phassādīnaṁ dhammānaṁ anucchavikā manoviññāṇadhātu.
imasmiṁ hi pade ekameva cittaṁ minanaṭṭhena mano, vijānanaṭṭhena viññāṇaṁ, sabhāvaṭṭhena
vā nissattaṭṭhena vā dhātūti tīhi nāmehi vuttaṁ. iti imasmiṁ phassapañcake
phasso tāva yasmā phassoeva, na tajjāmanoviññāṇadhātusamphassajo. cittañca yasmā
tajjāmanoviññāṇadhātueva, tasmā imasmiṁ padadvaye "tajjāmanoviññāṇadhātu-
samphassajā"ti paññatti na āropitā. vitakkapadādīsu pana labbhamānāpi idha pacchinnattā
na uddhaṭā.
imesañca pana phassapañcakānaṁ dhammānaṁ pāṭiyekkaṁ pāṭiyekkaṁ vinibbhogaṁ
katvā paññattiṁ uddharamānena bhagavatā dukkaraṁ kataṁ. nānāudakānaṁ hi nānātelānaṁ
vā ekabhājane pakkhipitvā divasaṁ nimmathitānaṁ vaṇṇagandharasānaṁ nānatāya disvā vā
ghāyitvā vā sāyitvā vā nānākaraṇaṁ sakkā bhaveyya ñātuṁ, evaṁ santepi taṁ
dukkaranti vuttaṁ. sammāsambuddhena pana imesaṁ arūpīnaṁ cittacetasikānaṁ dhammānaṁ
ekārammaṇe vattamānānaṁ 5- pāṭiyekkaṁ pāṭiyekkaṁ vinibbhogaṁ katvā paññattiṁ
uddharamānena atidukkaraṁ kataṁ. tenāha āyasmā nāgasenatthero:-

footnote: 1 chaßēéa. saṅkhyaṁ 2 aṅ. catukka. 21/51/63
footnote: 3 dī.pā. 11/311/204 4 saṁ. saḷā. 18/242/167
footnote: 5 chaßēéa. pavattamānānaṁ

page number: 193

dukkaraṁ mahārāja bhagavatā katanti. kiṁ pana bhante nāgasena
bhagavatā dukkaraṁ katanti? dukkaraṁ mahārāja bhagavatā kataṁ, yaṁ imesaṁ
arūpīnaṁ cittacetasikānaṁ dhammānaṁ ekārammaṇe vattamānānaṁ vavaṭṭhānaṁ
akkhātaṁ "ayaṁ phasso, ayaṁ vedanā, ayaṁ saññā, ayaṁ cetanā, idaṁ
cittan"ti. opammaṁ bhante karohīti. yathā mahārāja kocideva puriso
nāvāya samuddaṁ ajjhogāhetvā hatthapuṭena udakaṁ gahetvā jivhāya
sāyitvā jāneyya nu kho mahārāja so puriso "idaṁ gaṅgāya udakaṁ,
idaṁ yamunāya udakaṁ, idaṁ aciravatiyā udakaṁ, idaṁ sarabhuyā udakaṁ, idaṁ
mahiyā udakan"ti. dukkaraṁ bhante nāgasena jānitunti. tato dukkarataraṁ
kho mahārāja bhagavatā kataṁ, yaṁ imesaṁ arūpīnaṁ cittacetasikānaṁ dhammānaṁ
ekārammaṇe vattamānānaṁ .pe. idaṁ cittanti. 1-
[7] vitakkaniddese takkanavasena takko, tassa "kittakaṁ takkesi? kumbhaṁ
takkesi, sakaṭaṁ takkesi, yojanaṁ takkesi, aḍḍhayojanaṁ takkesī"ti evaṁ takkanavasena
pavatti veditabbā. idaṁ takkassa sabhāvapadaṁ. vitakkanavasena vitakko. balavataratakkassetaṁ
nāmaṁ. suṭṭhu kappanavasena saṅkappo, ekaggacittaṁ ārammaṇe appetīti appanā.
dutiyapadaṁ upasaggavasena vaḍḍhitaṁ, balavatarā vā appanā byappanā. ārammaṇe
cittaṁ abhiniropeti patiṭṭhāpetīti cetaso abhiniropanā. yāthāvatāya niyyānikatāya ca
kusalabhāvappatto pasaṭṭho saṅkappoti sammāsaṅkappo.
[8] vicāraniddese ārammaṇe caraṇavasena cāro. idamassa sabhāvapadaṁ.
vicaraṇavasena vicāro. anugantvā vicaraṇavasena anuvicāro, upagantvā vicaraṇavasena
upavicāroti. upasaggavasena vā padāni vaḍḍhitāni. ārammaṇe cittaṁ saraṁ viya
jiyāya anusandahitvā ṭhapanato cittassa anusandhanatā. 2- ārammaṇaṁ anupekkhamāno viya
tiṭṭhatīti anupekkhanatā. cittassa 3- vicaraṇavasena vā upekkhanatāti anupekkhanatā.

footnote: 1 milinda. 16/94 2 cha. anusandhānatā 3 chaßēéa. ayaṁ pāṭho na dissati

page number: 194

[9] pītiniddese pītīti sabhāvapadaṁ, pamuditassa bhāvo pāmojjaṁ. āmodanākāro
āmodanā. pamodanākāro pamodanā. yathā bhesajjānaṁ vā telānaṁ vā
uṇhodakasītodakānaṁ vā ekato karaṇaṁ "modanā"ti vuccati, evamayampi pīti dhammānaṁ
ekato karaṇena modanā, upasaggavasena pana maṇḍetvā "āmodanā pamodanā"ti
vuttā. hāsetīti hāso. pahāsetīti pahāso, haṭṭhapahaṭṭhākārānaṁ etaṁ adhivacanaṁ.
vittīti vittaṁ, dhanassetaṁ nāmaṁ. ayaṁ pana somanassapaccayattā vittisarikkhattā
vitti. yathā hi dhanino dhanaṁ paṭicca somanassaṁ uppajjati, evaṁ pītimato pītiṁ paṭicca
somanassaṁ uppajjati. tasmā "vittī"ti vuttā, tuṭṭhisabhāvasaṇṭhitāya pītiyā etaṁ
nāmaṁ. pītimā pana puggalo kāyacittānaṁ uggatattā abbhuggatattā "udaggo"ti
vuccati, udaggassa bhāvo odagyaṁ. attano manatā attamanatā. anabhiraddhassa hi
mano dukkhapadaṭṭhānattā na attano mano nāma hoti, abhiraddhassa sukhapadaṭṭhānattā
attano mano nāma hoti. iti attano manatā attamanatā, sakamanatā, sakamanassa
bhāvoti attho. sā pana yasmā na aññassa kassaci attano manatā, cittasseva
paneso bhāvo cetasiko dhammo, tasmā "attamanatā cittassā"ti vuttā.
[11] cittassekaggatāniddese acalabhāvena ārammaṇe tiṭṭhatīti ṭhiti.
parato padadvayaṁ upasaggavasena vaḍḍhitaṁ. apica sampayuttadhamme ārammaṇamhi
sampiṇḍetvā tiṭṭhatīti saṇṭhiti. ārammaṇaṁ ogāhetvā anupavisitvā tiṭṭhatīti
avaṭṭhiti. kusalapakkhasmiṁ hi cattāro dhammā ārammaṇaṁ ogāhanti saddhā sati
samādhi paññāti. teneva saddhā "okappanā"ti vuttā, sati "apilāpanatā"ti,
samādhi "avaṭṭhitī"ti, paññā "pariyogāhanā"ti. akusalapakkhe pana tayo dhammā
ārammaṇaṁ ogāhanti taṇhā diṭṭhi avijjāti. teneva te "oghā"ti vuttā.
cittekaggatā panettha na balavatī hoti. yathā hi rajuṭṭhānaṭṭhāne udakena siñcitvā
sammaṭṭhe thokameva kālaṁ rajo sannisīdati, sukkhante puna pakatibhāveneva vuṭṭhāti,
evameva akusalapakkhe cittekaggatā na balavatī hoti. yathā pana tasmiṁ ṭhāne ghaṭehi
udakaṁ āsiñcitvā kuddālena khanitvā ākoṭṭanamaddanaghaṭṭanāni katvā upalitte

page number: 195

ādāse viya chāyā paññāyati, vassasatātikkame taṁmuhuttakataṁ viya hoti, evameva
kusalapakkhe cittekaggatā balavatī hoti.
uddhaccavicikicchāvasena pavattassa 1- visāhārassa paṭipakkhato avisāhāro,
uddhaccavicikicchāvaseneva gacchantaṁ cittaṁ vikkhipati nāma, ayaṁ pana tathāvidho
vikkhepo na hotīti avikkhepo. uddhaccavicikicchāvaseneva cittaṁ visāhaṭaṁ nāma hoti,
ito cito ca hariyati, 2- ayaṁ pana evaṁ avisāhaṭassa mānasassa bhāvoti avisāhaṭamānasatā.
samathoti tividho samatho cittasamatho adhikaraṇasamatho sabbasaṅkhārasamathoti. tattha
aṭṭhasu samāpattīsu cittekaggatā cittasamatho nāma. tañhi āgamma cittacalanaṁ
cittavipphandanaṁ 3- sammati vūpasammati. tasmā so cittasamathoti vuccati.
sammukhāvinayādi sattavidho samatho adhikaraṇasamatho nāma. tañhi āgamma tāni adhikaraṇāni
sammanti vūpasammanti, tasmā so adhikaraṇasamathoti vuccati. yasmā pana sabbe saṅkhārā
nibbānaṁ āgamma sammanti vūpasammanti, tasmā taṁ sabbasaṅkhārasamathoti vuccati.
imasmiṁ atthe cittasamatho adhippeto. samādhilakkhaṇe indattaṁ kāretīti
samādhindriyaṁ. uddhacce na kampatīti samādhibalaṁ. sammāsamādhīti yāthāvasamādhi
niyyānikasamādhi kusalasamādhīti.
[12] saddhindriyaniddese buddhādiguṇānaṁ saddahanavasena saddhā, buddhādīni
vā ratanāni saddahati patiyāyatīti 4- saddhā. saddahanāti saddahanākāro. buddhādiguṇe
ogāhati bhinditvā viya anupavisatīti okappanā. buddhādiguṇesu etāya sattā ativiya
pasīdanti, sayaṁ vā abhippasīdatīti abhippasādo. idāni yasmā saddhindriyādīnaṁ
samāsapadānaṁ vasena aññasmiṁ pariyāye āraddhe ādipadaṁ gahetvāva padabhājanaṁ
kariyati, ayaṁ abhidhamme dhammatā, tasmā puna saddhāti vuttaṁ. yathā vā itthiyā
indriyaṁ itthindriyaṁ, na tathā idaṁ. idaṁ pana saddhāva indriyaṁ
saddhindriyanti evaṁ samānādhikaraṇabhāvañāpanatthampi puna "saddhā"ti vuttaṁ. evaṁ
sabbapadaniddesesu ādipadassa puna vacanapayojanaṁ veditabbaṁ. adhimokkhalakkhaṇe
indattaṁ kāretīti saddhindriyaṁ assaddhiye na kampatīti saddhābalaṁ.

footnote: 1 ma. pavattitassa 2 ma. pasāriyati
footnote: 3 chaßēéa. cittavipphanditaṁ 4 chaßēéa. pattiyāyatīti

page number: 196

[13] viriyindriyaniddese cetasikoti idaṁ viriyassa niyamato
cetasikabhāvadīpanatthaṁ vuttaṁ, idaṁ hi viriyaṁ "yadapi bhikkhave kāyikaṁ viriyaṁ, tadapi
viriyasambojjhaṅgo, yadapi cetasikaṁ viriyaṁ, tadapi viriyasambojjhaṅgoti iti hidaṁ
uddesaṁ gacchatī"ti 1- evamādīsu suttesu caṅkamādīni karontassa uppannatāya
"kāyikan"ti vuccamānampi kāyaviññāṇaṁ viya kāyikaṁ nāma natthi, cetasikameva panetanti
dīpetuṁ 2- "cetasiko"ti vuttaṁ. viriyārambhoti viriyasaṅkhāto ārambho. iminā
sesārambhe paṭikkhipati. ayaṁ hi ārambhasaddo kamme āpattiyaṁ kiriyāyaṁ viriye hiṁsāya
vikopaneti anekesu atthesu āgato.
"yaṅkiñci dukkhaṁ sambhoti sabbaṁ ārambhapaccayā
ārambhānaṁ nirodhena natthi dukkhassa sambhavo"ti 3-
ettha hi kammaṁ "ārambho"ti āgataṁ. "ārambhati ca vippaṭisārī ca hotī"ti 4-
ettha āpatti. "mahāyaññā mahārambhā, na te honti mahapphalā"ti 5- ettha
yūpussāpanādikiriyā. "ārambhatha nikkamatha, yuñjatha buddhasāsane"ti 6- ettha viriyaṁ.
"samaṇaṁ gotamaṁ uddissa pāṇaṁ ārabhantī"ti 7- ettha hiṁsā. "bījagāmabhūtagāmasamārambhā
paṭivirato hotī"ti 8- ettha chedanabhañjanādikaṁ vikopanaṁ. idha pana viriyameva adhippetaṁ,
tenāha "viriyārambhoti viriyasaṅkhāto ārambho"ti. viriyaṁ hi ārambhanavasena
"ārambho"ti vuccati. idamassa sabhāvapadaṁ. kosajjato nikkhamanavasena nikkamo. 9-
paraṁ paraṁ ṭhānaṁ akkamanavasena parakkamo. uggantvā yamanavasena uyyāmo.
vāyamanavasena 10- vāyāmo. ussāhanavasena ussāho. adhimattussāhanavasena
ussoḷhī, 11- thirabhāvaṭṭhena thāmo. cittacetasikānaṁ dhāraṇavasena avicchedato vā
pavattanavasena kusalasantānaṁ dhāretīti dhiti.

footnote: 1 sī. ma. 19/233/99 2 chaßēéa. dassetuṁ
footnote: 3 khu. su. 25/750/481 4 aṅ. pañcaka. 22/142 (ārabhatisutta), abhi. 36/11/114
footnote: 5 saṁ. sa. 15/120/92, aṅ. catukka. 21/39/47 6 saṁ. sa. 15/185/188

7 maßēéa. 13/51/34 8 dī.sī. 9/10/5, maßēáū. 12/293/257
9 sī. nikkhammo 10 chaßēéa. byāyamanavasena 11 sī. ussoḷhi

page number: 197

aparo nayo:- nikkamo ceso kāmānaṁ panudanāya. parakkamo ceso
bandhanacchedāya, uyyāmo ceso oghassa nittharaṇāya, vāyāmo ceso
pāraṅgamanaṭṭhena, ussāho ceso pubbaṅgamaṭṭhena, ussoḷhī ceso adhimattaṭṭhena,
thāmo ceso palighugghātanatāya, dhiti cesā 1- avaṭṭhitikāritāyāti.
"kāmaṁ taco ca nahāru ca, aṭṭhi ca avasussatū"ti 2- evaṁ pavattikāle
asithilaparakkamanavasena asithilaparakkamatā, thiraparakkamo daḷhaparakkamoti attho. yasmā
panetaṁ viriyaṁ kusalakammakaraṇaṭṭhāne chandaṁ na nikkhipati, dhuraṁ na nikkhipati, na
otāreti na vissajjeti, anosakkitamānasataṁ āvahati, tasmā anikkhittachandatā
anikkhittadhuratāti vuttaṁ. yathā pana tajjātike udakasambhinnaṭṭhāne dhuravāhagoṇaṁ
gaṇhathāti vadanti, so jannukehi bhūmiyaṁ 3- uppīḷetvāpi dhuraṁ vahati, bhūmiyaṁ patituṁ
na deti, evameva viriyaṁ kusalakammakaraṇaṭṭhāne dhuraṁ ukkhipati paggaṇhāti, tasmā
dhurasampaggāhoti vuttaṁ. paggāhalakkhaṇe 4- indattaṁ kāretīti viriyindriyaṁ.
kosajje na kampatīti viriyabalaṁ. yāthāvaniyyānikakusalavāyāmatāya sammāvāyāmo.
[14] satindriyaniddese saraṇavasena 5- sati. idaṁ satiyā sabhāvapadaṁ. punappunaṁ
saraṇato anussaraṇavasena anussati. abhimukhaṁ gantvā viya saraṇato paṭisaraṇavasena
paṭissati. upasaggavasena vā vaḍḍhitamattametaṁ. saraṇākāro saraṇatā. yasmā pana
"saraṇatā"ti tiṇṇaṁ saraṇānampi nāmaṁ, tasmā taṁ paṭisedhetuṁ puna satiggahaṇaṁ kataṁ.
satisaṅkhātā saraṇatāti ayañhettha attho. sutapariyattassa dhāraṇabhāvato dhāraṇatā.
anupavisanasaṅkhātena ogāhanaṭṭhena apilāpanabhāvo apilāpanatā. yathā hi lābukaṭāhādīni
udake plavanti na anupavisanti, na tathā ārammaṇe sati, ārammaṇe 6- hi esā
anupavisati, tasmā apilāpanatāti vuttā. cirakatacirabhāsitānaṁ na sammusanabhāvato
asammusanatā. upaṭṭhānalakkhaṇe jotanalakkhaṇe ca indattaṁ kāretīti indriyaṁ,
satisaṅkhātaṁ indriyaṁ satindriyaṁ. pamāde na kampatīti satibalaṁ. yāthāvasati
niyyānikasati kusalasatīti sammāsati.

footnote: 1 chaßēéa. ceso 2 maßēéa. 13/184/159, saṁṇi. 16/22/29 3 chaßēéa. jaṇṇunā bhūmiṁ
footnote: 4 chaßēéa. paggahalakkhaṇe 5 chaßēéa. saraṇakavasena 6 chaßēéa. ārammaṇaṁ

page number: 198

[16] paññindriyaniddese tassa tassa atthassa pākaṭakaraṇasaṅkhātena
paññāpanaṭṭhena paññā. tena tena vā aniccādinā pakārena dhamme jānātītipi
paññā. idamassā sabhāvapadaṁ. pajānanākāro pajānanā. aniccādīni vicinātīti vicayo.
pavicayoti upasaggena padaṁ vaḍḍhitaṁ. catusaccadhamme vicinātīti dhammavicayo. aniccādīnaṁ
sallakkhaṇavasena sallakkhaṇā. sāyeva upasagganānattena upalakkhaṇā paccupalakkhaṇāti vuttā.
paṇḍitassa bhāvo paṇḍiccaṁ. kusalassa bhāvo kosallaṁ. nipuṇassa bhāvo nepuññaṁ.
aniccādīnaṁ vibhāvanavasena vebhabyā. aniccādīnaṁ cintanakavasena cintā. yassa vā
uppajjati, taṁ aniccādīni cintāyatītipi 1- cintā. aniccādīni upaparikkhatīti
upaparikkhā. bhūrīti paṭhaviyā nāmaṁ, ayaṁ hi saṇhaṭṭhena vitthataṭṭhena ca bhūrī viyāti
bhūrī. tena vuttaṁ "bhūrīti vuccati paṭhavī, tāya paṭhavīsamāya vitthatāya vipulāya paññāya
samannāgatoti bhūripañño"ti. 2- apica paññāyetaṁ adhivacanaṁ bhūrīti, bhūte atthe
ramatīti bhūrī. asani viya siluccaye kilese medhati hiṁsatīti medhā, khippaṁ gahaṇadhāraṇaṭṭhena
vā medhā. yassa uppajjati, taṁ attahitapaṭipattiyaṁ sampayuttadhamme ca yāthāvalakkhaṇa-
paṭivedhe parinetīti 3- pariṇāyikā. aniccādivasena dhamme vipassatīti vipassanā.
sammā pakārehi aniccādīni jānātīti sampajaññaṁ. uppathaṁ paṭipanne sindhave vīthiṁ
āropanatthaṁ patodo viya uppathe dhāvanakakūṭacittaṁ vīthiṁ āropanatthaṁ vijjhatīti
patodo viya patodo. 4- paññāva patodo paññāpatodo. 4- dassanalakkhaṇe
indattaṁ kāretīti indriyaṁ, paññāsaṅkhātaṁ indriyaṁ paññindriyaṁ. avijjāya
na kampatīti paññābalaṁ. kilesacchedanaṭṭhena paññāva satthaṁ paññāsatthaṁ. accuggataṭṭhena
paññāva pāsādo paññāpāsādo.
ālokanaṭṭhena paññāva āloko paññāāloko. obhāsanaṭṭhena paññāva
obhāso paññāobhāso. pajjotanaṭṭhena paññāva pajjoto paññāpajjoto.
paññavato hi ekapallaṅkena nisinnassa dasasahassilokadhātu ekālokā ekobhāsā

footnote: 1 chaßēéa. cintāpetītipi 2 khu. mahā. 29/27 (suddhaṭṭhakasuttaniddesa)
footnote: 3 ma. pariṇāmetīti 4-4 chaßēéa. ime pāṭhā na dissanti

page number: 199

ekapajjotā hoti, tenetaṁ vuttaṁ. imesu pana tīsu padesu ekapadenapi ekasmiṁ
atthe siddhe yānetāni "cattārome bhikkhave ālokā. katame cattāro? candāloko
suriyāloko agyāloko paññāloko. ime kho bhikkhave cattāro ālokā.
etadaggaṁ bhikkhave imesaṁ catunnaṁ ālokānaṁ yadidaṁ paññāloko"ti. tathā "cattārome
bhikkhave obhāsā .pe. cattārome bhikkhave pajjotā"ti 1- sattānaṁ ajjhāsayavasena
suttāni desitāni, tadanurūpeneva idhāpi desanā katā. attho hi anekehi ākārehi
vibhajjamāno suvibhatto hoti, aññathā ca añño bujjhati, aññathā ca aññoti.
ratikārakaṭṭhena 2- pana ratidāyakaṭṭhena ratijanakaṭṭhena vittikaṭṭhena 3-
dullabhapātubhāvaṭṭhena atulaṭṭhena anomasattaparibhogaṭṭhena ca paññāva ratanaṁ paññāratanaṁ.
na tena sattā muyhanti, sayaṁ vā ārammaṇe na muyhati, 4- amuyhanamattameva
vā tanti 4- amoho. dhammavicayapadaṁ vuttatthameva. kasmā panetaṁ puna vuttanti?
amohassa mohapaṭipakkhabhāvadīpanatthaṁ. tenetaṁ dīpeti "yvāyaṁ amoho, so na kevalaṁ
mohato añño dhammo, mohassa pana paṭipakkho dhammavicayasaṅkhāto amoho nāma
idha adhippeto"ti. sammādiṭṭhīti yāthāvaniyyānikakusaladiṭṭhi.
[19] jīvitindriyaniddese yo tesaṁ arūpīnaṁ dhammānaṁ āyūti tesaṁ
sampayuttakānaṁ arūpadhammānaṁ yo āyāpanaṭṭhena āyu. tasmiṁ hi sati arūpadhammā ayanti
gacchanti pavattanti, tasmā āyūti vuccati, idamassa sabhāvapadaṁ. yasmā pana te
dhammā āyusmiṁyeva sati tiṭṭhanti yapenti yāpenti iriyanti vattanti pālayanti,
tasmā ṭhitītiādīni vuttāni. vacanattho panettha etāya tiṭṭhantīti ṭhiti. yapentīti
yapanā. tathā yāpanā. evaṁ bujjhanakasattānaṁ 5- pana vasena purimapade rassattaṁ kataṁ.
etāya iriyantīti iriyanā. vattantīti vattanā. pālayantīti pālanā. jīvanti
etenāti jīvitaṁ. anupālanalakkhaṇe indattaṁ kāretīti jīvitindriyaṁ.

footnote: 1 aṅ. catukka. 21/143-145/158-159 2 chaßēéa. ratikaraṇaṭṭhena 3 chaßēéa. cittīkataṭṭhena
footnote: 4-4 chaßēéa. ime pāṭhā na dissanti 5 chaßēéa. bujjhantānaṁ

page number: 200

[30] hiribalaniddese yaṁ tasmiṁ samayeti yena dhammena tasmiṁ samaye,
liṅgavipallāsaṁ vā katvā "yo dhammo tasmiṁ samaye"tipi attho veditabbo.
hiriyitabbenāti upayogatthe karaṇavacanaṁ, hiriyitabbayuttakaṁ kāyaduccaritādidhammaṁ
hiriyati jigucchatīti attho. pāpakānanti lāmakānaṁ. akusalānaṁ dhammānanti
akosallasambhūtānaṁ dhammānaṁ. samāpattiyāti idampi upayogatthe karaṇavacanaṁ,
tesaṁ dhammānaṁ samāpattiṁ paṭilābhaṁ samaṅgībhāvaṁ hiriyati jigucchatīti attho.
[31] ottappabalaniddese ottappitabbenāti hetvatthe karaṇavacanaṁ,
ottappitabbayuttakena ottappassa hetubhūtena kāyaduccaritādinā vuttappakārāya ca
samāpattiyā ottappassa hetubhūtāya ottappati bhāyatīti attho.
[32] alobhaniddese alubbhanakavasena alobho, na lubbhatītipi alobho,
idamassa sabhāvapadaṁ. alubbhanāti alubbhanākāro. lobhasamaṅgipuggalo lubbhito nāma,
na lubbhito alubbhito, alubbhitassa bhāvo alubbhitattaṁ, sārāgapaṭikkhepato 1- na
sārāgoti asārāgo. asārajjanāti asārajjanākāro. asārajjitassa bhāvo
asārajjitattaṁ. na abhijjhāyatīti anabhijjhā. alobho kusalamūlanti alobhasaṅkhātaṁ
kusalamūlaṁ. alobho hi kusalānaṁ dhammānaṁ mūlaṁ paccayaṭṭhenāti kusalamūlaṁ, kusalañca taṁ
paccayaṭṭhena mūlañcātipi kusalamūlaṁ.
[33] adosaniddese adussanakavasena adoso, na dussatītipi adoso,
idamassa sabhāvapadaṁ. adussanāti adussanākāro. adussitassa bhāvo adussitattaṁ.
byāpādapaṭikkhepato 2- na byāpādoti abyāpādo. kodhadukkhapaṭikkhepato 3- na
byāpajjhoti abyāpajjho. 4- adosasaṅkhātaṁ kusalamūlaṁ adoso kusalamūlaṁ, taṁ
vuttatthameva.
[40-41] kāyapassaddhiniddesādīsu yasmā kāyoti tayo khandhā adhippetā,
tasmā vedanākkhandhassātiādi vuttaṁ. passambhanti etāya te dhammā vigatadarathā
bhavanti samassāsappattāti passaddhi. dutiyapadaṁ upasaggavasena vaḍḍhitaṁ. passambhanāti
passambhanākāro. dutiyapadaṁ upasaggavasena vaḍḍhitaṁ. passaddhisamaṅgitāya paṭipassambhitassa

footnote: 1 cha. sārāgapaṭipakkhato 2 cha. byāpādapaṭipakkhato
footnote: 3 cha. kodhadukkhapaṭipakkhato 4 chaßēéa. abyāpajjo

page number: 201

khandhattayassa bhāvo paṭipassambhitattaṁ. sabbapadehipi tiṇṇaṁ khandhānaṁ
kilesadarathapaṭipassaddhieva kathitā, dutiyanayena viññāṇakkhandhassa
darathapaṭipassaddhi kathitā.
[42-43] lahutāti lahutākāro. lahupariṇāmatāti lahupariṇāmo etesaṁ
dhammānanti lahupariṇāmā, tesaṁ bhāvo lahupariṇāmatā, sīghaṁ sīghaṁ pavattanasamatthatāti 1-
vuttaṁ hoti. adandhanatāti garubhāvapaṭikkhepavacanametaṁ, abhāriyatāti attho. avitthanatāti
mānādikilesabhārassa abhāvena athaddhatā. evaṁ paṭhamena tiṇṇaṁ khandhānaṁ lahutākāro
kathito, dutiyanayena 2- viññāṇakkhandhassa lahutākāro kathito.
[44-45] mudutāti mudubhāvo. maddavatāti maddavaṁ vuccati siniddhaṁ maṭṭhaṁ,
maddavassa bhāvo maddavatā. akakkhaḷatāti akakkhaḷabhāvo. akathinatāti akathinabhāvo.
idhāpi purimanayena tiṇṇaṁ khandhānaṁ, pacchimanayena viññāṇakkhandhassa mudutākārova
kathito.
[46-47] kammaññatāti kammani sādhutā, kusalakiriyāya viniyogakkhamatāti
attho. sesapadadvayaṁ byañjanavaseneva vaḍḍhitaṁ. padadvayenāpi hi purimanayena tiṇṇaṁ
khandhānaṁ, pacchimanayena viññāṇakkhandhassa kammaniyākārova kathito.
[48-49] paguṇatāti paguṇabhāvo, anāturatā niggilānatāti attho.
sesapadadvayaṁ byañjanavasena vaḍḍhitaṁ. idhāpi purimanayena tiṇṇaṁ khandhānaṁ, pacchimanayena
viññāṇakkhandhassa niggilānākārova kathito.
[50-51] ujukatāti ujukabhāvo, ujukena ākārena pavattanatāti attho.
ujukassa khandhattayassa viññāṇakkhandhassa ca bhāvo ujukatā. ajimhatāti
gomuttavaṅkabhāvapaṭikkhepo. avaṅkatāti candalekhāvaṅkabhāvapaṭikkhepo.
akuṭilatāti naṅgalakoṭivaṅkabhāvapaṭikkhepo.
yo hi pāpaṁ katvāva "na karomī"ti bhāsati, so gantvā paccosakkanatāya
gomuttavaṅko nāma hoti. yo pāpaṁ karontova "bhāyāmahaṁ pāpassā"ti bhāsati,
so yebhuyyena kuṭilatāya candalekhāvaṅko nāma hoti. yo pāpaṁ karontova "ko

footnote: 1 chaßēéa. parivattanasamatthatāti 2 chaßēéa. nayena

page number: 202

pāpassa na bhāyeyyā"ti bhāsati, so nātikuṭilatāya naṅgalakoṭivaṅko nāma hoti.
yassa vā tīṇipi kammadvārāni asuddhāni, so gomuttavaṅko nāma hoti. yassa
yāni kānici dve, so candalekhāvaṅko nāma. yassa yaṅkiñci ekaṁ, so
naṅgalakoṭivaṅko nāma.
dīghabhāṇakā panāhu "ekacco bhikkhu sabbavaye ekavīsatiyā anesanāsu chasu
ca agocaresu carati, ayaṁ gomuttavaṅko nāma. eko paṭhamavaye catupārisuddhisīlaṁ
paripūreti, lajjī kukkuccako sikkhākāmo hoti, majjhimavayapacchimavayesu purimasadiso,
ayaṁ candalekhāvaṅko nāma. eko paṭhamavayepi majjhimavayepi catupārisuddhisīlaṁ pūreti,
lajjī kukkuccako sikkhākāmo hoti, pacchimavaye purimasadiso, ayaṁ naṅgalakoṭivaṅko
nāma.
tassa kilesavasena evaṁ vaṅkassa puggalassa bhāvo jimhatā vaṅkatā kuṭilatāti
vuccati. tāsaṁ paṭikkhepavasena ajimhatādikā vuttā. khandhādhiṭṭhānadesanā katā,
khandhānaṁ hi etā ajimhatādikā, na 1- puggalassāti. evaṁ sabbehipi imehi padehi
purimanayena tiṇṇaṁ khandhānaṁ, pacchimanayena viññāṇakkhandhassāti arūpīnaṁ dhammānaṁ
nikkilesatāya ujutākārova kathitoti veditabbo.
idāni yvāyaṁ "ye vā panā"ti appanāvāro vutto, tena dhammuddesavāre
dassitānaṁ yevāpanakānaṁyeva saṅkhepato niddeso kathito hotīti.
niddesavārakathā niṭṭhitā.
----------------
ettāvatā pucchā samayaniddeso dhammuddeso appanāti uddesavāre catūhi
paricchedehi, pucchā samayaniddeso dhammuddeso appanāti niddesavāre catūhi
paricchedehīti aṭṭhaparicchedapaṭimaṇḍito dhammavavaṭṭhānavāro niṭṭhitova hoti.
koṭṭhāsavāravaṇṇanā
[58-120] idāni tasmiṁ kho pana samaye cattāro khandhā hontīti
saṅgahavāro āraddho, so ca 2- uddesaniddesapaṭiniddesānaṁ vasena tividho hoti.

footnote: 1 chaßēéa. no 2 chaßēéa. ca-saddo na dissati

page number: 203

tattha "tasmiṁ kho pana samaye cattāro khandhā"ti evamādiko uddeso, "katame
tasmiṁ samaye cattāro khandhā"tiādiko niddeso, "katamo tasmiṁ samaye
vedanākkhandho"tiādiko paṭiniddesoti veditabbo.
tattha uddesavāre "cattāro khandhā"tiādayo tevīsati koṭṭhāsā honti.
tesaṁ evamattho veditabbo:- yasmiṁ samaye kāmāvacaraṁ paṭhamaṁ mahākusalacittaṁ
uppajjati, ye tasmiṁ samaye cittaṅgavasena uppannā ṭhapetvā yevāpanake pāliṁ
āruḷhā atirekapaṇṇāsadhammā, te sabbepi saṅgayhamānā rāsaṭṭhena cattārova
khandhā honti, heṭṭhā vuttena āyatanaṭṭhena dveva āyatanāni honti, sabhāvaṭṭhena
suññataṭṭhena nissattaṭṭhena dveva dhātuyo honti, paccayasaṅkhātena āharaṇaṭṭhena
tayovettha dhammā āhārā honti, avasesā no āhārā.
kiṁ panete aññamaññaṁ vā 1- taṁsamuṭṭhānarūpassa vā paccayā na hontīti?
no na honti, ime pana tathā ca honti aññathā cāti samānepi paccayatte
atirekapaccayā honti, tasmā "āhārā"ti vuttā. kathaṁ? etesu hi phassāhāro
yesaṁ dhammānaṁ avasesā cittacetasikā paccayā honti, tesaṁ ca paccayo hoti, tisso
ca vedanā āharati. manosañcetanāhāro tesañca paccayo hoti, tayo ca bhave
āharati. viññāṇāhāro tesañca paccayo hoti, paṭisandhināmarūpañca āharatīti.
nanu ca so vipākova, idaṁ pana kusalaviññāṇanti? kiñcāpi kusalaviññāṇaṁ,
taṁsarikkhatāya pana "viññāṇāhāro"tveva vuttaṁ, upatthambhakaṭṭhena vā ime "tayo
āhārā"ti vuttā. ime hi sampayuttadhammānaṁ kabaḷiṅkārāhāro viya rūpakāyassa
upatthambhakapaccayā honti. teneva vuttaṁ "arūpino āhārā sampayuttakānaṁ dhammānaṁ
taṁsamuṭṭhānānañca rūpānaṁ āhārapaccayena paccayo"ti. 2-
aparo nayo:- ajjhattikasantatiyā visesapaccayattā kabaḷiṅkārāhāro ca
ime ca tayo dhammā "āhārā"ti vuttā. visesapaccayo hi kabaḷiṅkārāhārabhakkhānaṁ

footnote: 1 sī. aññamaññassa vā 2 abhi. 40/15/7

page number: 204

sattānaṁ rūpakāyassa kabaḷiṅkāro āhāro. nāmakāye vedanāya phasso, viññāṇassa
manosañcetanā, nāmarūpassa viññāṇaṁ. yathāha:-
"seyyathāpi bhikkhave ayaṁ kāyo āhāraṭṭhitiko āhāraṁ paṭicca tiṭṭhati,
anāhāro no tiṭṭhatī"ti. 1- tathā "phassapaccayā vedanā, saṅkhārapaccayā
viññāṇaṁ, viññāṇapaccayā nāmarūpan"ti. 2-
adhipatiyaṭṭhena pana aṭṭheva dhammā indriyāni honti, na avasesā. tena
vuttaṁ "aṭṭhindriyāni hontī"ti. upanijjhāyanaṭṭhena pañceva dhammā jhānaṅgāni
honti. tena vuttaṁ "pañcaṅgikaṁ jhānaṁ hotī"ti.
niyyānaṭṭhena ca hetvaṭṭhena ca pañceva dhammā maggaṅgāni honti. tena vuttaṁ
"pañcaṅgiko maggo hotī"ti. kiñcāpi hi aṭṭhaṅgiko ariyamaggo, lokiyacitte
pana ekakkhaṇe tisso viratiyo na labbhanti, tasmā "pañcaṅgiko"ti vutto. nanu
ca "yathāgatamaggoti kho bhikkhu ariyassetaṁ aṭṭhaṅgikassa maggassa adhivacanan"ti 3-
imasmiṁ sutte yatheva lokuttaramaggo aṭṭhaṅgiko, pubbabhāgavipassanāmaggopi tatheva
"aṭṭhaṅgiko"ti yathāgatavacanena imassatthassa dīpitattā lokiyamaggenāpi aṭṭhaṅgikena
bhavitabbanti? na bhavitabbaṁ. ayaṁ hi suttantikadesanā nāma pariyāyadesanā. tenevāha
"pubbeva kho panassa kāyakammaṁ vacīkammaṁ ājīvo suparisuddho hotī"ti. 4- ayaṁ pana
nippariyāyadesanā. lokiyacittasmiṁ hi tisso viratiyo ekakkhaṇe na labbhanti, tasmā
pañcaṅgikova vuttoti.
akampiyaṭṭhena pana satteva dhammā balāni honti, mūlaṭṭhena tayova dhammā
hetū, phusanaṭṭhena ekova dhammo phasso, vedayitaṭṭhena ekova dhammo vedanā,
sañjānanaṭṭhena ekova dhammo saññā, sañcetanaṭṭhena 5- ekova dhammo cetanā,

footnote: 1 saṁ. ma. 19/183/59 2 saṁ. ni. 16/1-2/1-2 3 saṁ. saḷā. 18/245/180
footnote: 4 ma. u. 14/431/371 5 chaßēéa. cetayanaṭṭhena

page number: 205

cittavicittaṭṭhena ekova dhammo cittaṁ, rāsaṭṭhena ceva vedayitaṭṭhena ca ekova
dhammo vedanākkhandho, rāsaṭṭhena sañjānanaṭṭhena ca ekova dhammo saññākkhandho,
rāsaṭṭhena abhisaṅkharaṇaṭṭhena ca ekova dhammo saṅkhārakkhandho, rāsaṭṭhena
cittavicittaṭṭhena ca ekova dhammo viññāṇakkhandho, vijānanaṭṭhena ceva heṭṭhā
vuttāayatanaṭṭhena ca ekameva manāyatanaṁ, vijānanaṭṭhena adhipatiyaṭṭhena ca ekameva
manindriyaṁ, vijānanaṭṭhena sabhāvasuññatanissattaṭṭhena ca ekova dhammo manoviññāṇadhātu
nāma hoti, na avasesā dhammā. 1- ßēhapetvā pana cittaṁ yathāvuttena atthena
avasesā sabbepi dhammā ekaṁ dhammāyatanameva ekā ca dhammadhātuyeva hotīti.
"ye vā pana tasmiṁ samaye"ti iminā pana appanāvārena idhāpi heṭṭhā
vuttā yevāpanakā saṅgahitāva. yathā ca idha, evaṁ sabbattha. ito paraṁ hi
ettakampi na vicārayissāma, niddesapaṭiniddesavāresu heṭṭhā vuttanayeneva attho
veditabboti.
saṅgahavāro niṭṭhito.
koṭṭhāsavārotipi etasseva nāmaṁ.
----------------
suññatavāravaṇṇanā
[121-145] idāni tasmiṁ kho pana samaye dhammā hontīti suññatavāro
āraddho, so uddesaniddesavasena dvidhā vavaṭṭhito. tattha uddesavāre "dhammā
hontī"ti iminā saddhiṁ catuvīsati koṭṭhāsā honti, sabbakoṭṭhāsesu ca "cattāro
dve tayo"ti gaṇanaparicchedo na vutto. kasmā? saṅgahavāre paricchinnattā.
tattha paricchinnadhammāyeva hi idhāpi vuttā, na hettha satto vā bhāvo vā
attā vā upalabbhati, dhammā ca 2- ete dhammamattā asārā apariṇāyakāti imissā
suññatāya dīpanatthaṁ vuttā, tasmā evamettha attho veditabbo:- yasmiṁ samaye
kāmāvacaraṁ paṭhamaṁ mahākusalacittaṁ uppajjati, tasmiṁ samaye cittaṅgavasena uppannā

footnote: 1 chaßēéa. ayaṁ pāṭho na dissati 2 chaßēéa. va

page number: 206

atirekapaṇṇāsadhammā sabhāvaṭṭhena dhammāeva honti, na añño koci satto vā
bhāvo vā jīvo 1- vā poso vā puggalo vā hotīti. tathā rāsaṭṭhena khandhāva
hontīti. evaṁ purimanayeneva sabbapadesu atthayojanā veditabbā. yasmā pana
jhānato aññaṁ jhānaṅgaṁ maggato vā aññaṁ maggaṅgaṁ natthi, tasmā idha "jhānaṁ
hoti, maggo hoti"icceva vuttaṁ. upanijjhāyanaṭṭhena hi jhānameva, hetuvaṭṭhena
maggova hoti, na añño koci satto vā bhāvo vāti. evaṁ sabbapadesu
atthayojanā kātabbā. niddesavāro uttānatthoevāti.
suññatavāro niṭṭhito.
niṭṭhitā ca tīhi mahāvārehi maṇḍetvā niddiṭṭhassa
paṭhamacittassa atthavaṇṇanā.
---------------
dutiyacittavaṇṇanā
[146] idāni dutiyacittādīni dassetuṁ "katame dhammā"tiādi āraddhaṁ.
tesu sabbesupi paṭhamacitte vuttanayeneva tayo tayo mahāvārā veditabbā. na
kevalaṁ ca mahāvārāeva, paṭhamacitte vuttasadisānaṁ sabbapadānaṁ atthopi vuttanayeneva
veditabbo. ito paraṁ hi 2- apubbapadavaṇṇanaṁyeva karissāma. imasmiṁ tāva
dutiyacittaniddese "sasaṅkhārenā"ti idameva apubbaṁ, tassattho saha saṅkhārenāti
sasaṅkhāro, tena sasaṅkhārena sappayogena saupāyena paccayagaṇenāti attho. yena hi
ārammaṇādinā paccayagaṇena paṭhamaṁ mahācittaṁ uppajjati, teneva sappayogena saupāyena
idaṁ uppajjati.
tassevaṁ uppatti veditabbā:- idhekacco bhikkhu vihārapaccante vasamāno
cetiyaṅgaṇasammajjanavelāya vā therupaṭṭhānavelāya vā sampattāya dhammassavanadivase vā
sampatte "mayhaṁ gantavā paccāgacchato atidūraṁ bhavissati, na gamissāmī"ti cintetvā
puna cintesi 3- "bhikkhussa nāma cetiyaṅgaṇaṁ vā therupaṭṭhānaṁ vā dhammassavanaṁ

footnote: 1 chaßēéa. ayaṁ pāṭho na dissati 2. chaßēéa. parampi 3 chaßēéa. cinteti

page number: 207

vā agantuṁ asāruppaṁ, gamissāmī"ti gacchati. tassevaṁ attano payogena vā parena
vā vattādīnaṁ akaraṇe ca ādīnavaṁ karaṇe ca ānisaṁsaṁ dassetvā ovadiyamānassa
niggahavaseneva vā "ehi idaṁ karohī"ti kāriyamānassa uppannaṁ kusalacittaṁ sasaṅkhārena
paccayagaṇena uppannaṁ nāma hotīti.
dutiyacittaṁ niṭṭhitaṁ.
-------------
tatiyacittavaṇṇanā
[147-148] tatiye ñāṇena vippayuttanti ñāṇavippayuttaṁ. idampi hi
ārammaṇe haṭṭhapahaṭṭhaṁ hoti, paricchindakañāṇaṁ panettha na hoti. tasmā idaṁ
daharakumārakānaṁ bhikkhuṁ disvā "ayaṁ thero mayhan"ti vandanakāle teneva nayena
cetiyavandanadhammassavanakālādīsu ca uppajjatīti veditabbaṁ. pāliyaṁ panettha sattasu
ṭhānesu paññā parihāyati, sesaṁ pākatikamevāti.
tatiyacittaṁ niṭṭhitaṁ.
----------
catutthacittavaṇṇanā
[149] catutthacittepi eseva nayo. idaṁ pana "sasaṅkhārenā"ti vacanato
yadā mātāpitaro daharakumārake sīse gahetvā cetiyādīni vandāpenti. te ca
anatthikā samānāpi haṭṭhapahaṭṭhāva vandanti, evarūpe kāle labbhatīti veditabbaṁ.
catutthacittaṁ niṭṭhitaṁ.
-----------
pañcamacittavaṇṇanā
[150] pañcame upekkhāsahagatanti upekkhāvedanāya sampayuttaṁ, idaṁ hi
ārammaṇe majjhattaṁ hoti, paricchindakañāṇamettha hotiyeva. pāliyaṁ panettha
jhānacatukke "upekkhā hotī"ti, indriyaṭṭhake "upekkhindriyaṁ hotī"ti vatvā

page number: 208

sabbesampi vedanādipadānaṁ niddese sātāsātasukhadukkhapaṭikkhepavasena desanaṁ katvā
adukkhamasukhavedanā kathitā, tassā majjhattalakkhaṇe indattakaraṇavasena 1-
upekkhindriyabhāvo veditabbo. padapaṭipāṭiyā ca ekasmiṁ ṭhāne pīti parihīnāva,
tasmā cittaṅgavasena pāliṁ āruḷhā pañcapaṇṇāsa dhammā honti. tesaṁ vasena
sabbakoṭṭhāsesu sabbavāresu ca vinicchayo veditabbo.
pañcamacittaṁ niṭṭhitaṁ.
-----------
chaṭṭhacittādivaṇṇanā
[156-159] chaṭṭhasattamāṭṭhamāni dutiyatatiyacatutthesu vuttanayeneva
veditabbāni. kevalañhi imesu vedanāparivattanañceva pītiparihānañca hoti, sesaṁ saddhiṁ
uppattinayena tādisameva. karuṇāmuditā parikammakālepi hi imesaṁ uppatti
mahāaṭṭhakathāyaṁ anuññātāeva. imāni aṭṭha kāmāvacarakusalacittāni nāma.
puññakiriyāvatthādikathā
tāni sabbānipi dasahi puññakiriyāvatthūhi dīpetabbāni. kathaṁ? dānamayaṁ
puññakiriyāvatthu, sīlamayaṁ, bhāvanāmayaṁ, apacitisahagataṁ, veyyāvaccasahagataṁ,
pattānuppadānaṁ, abbhānumodanaṁ, desanāmayaṁ, savanamayaṁ, diṭṭhujukammapuññakiriyāvatthūti
imāni dasa puññakiriyāvatthūni nāma. tattha dānameva dānamayaṁ. puññakiriyā ca sā tesaṁ
tesaṁ ānisaṁsānaṁ vatthu cāti puññakiriyāvatthu nāma. sesesupi eseva nayo.
tattha cīvarādīsu catūsu paccayesu rūpādīsu vā chasu ārammaṇesu annādīsu
vā dasasu dānavatthūsu taṁ taṁ dentassa tesaṁ tesaṁ uppādanato paṭṭhāya pubbabhāge,
pariccāgakāle, pacchā somanassacittena anussaraṇe 2- cāti tīsu kālesu pavattā
cetanā dānamayaṁ puññakiriyāvatthu nāma.

footnote: 1 sī. indaṭṭhakāraṇavasena 2 cha. anussaraṇakāle

page number: 209

pañcasīlaṁ vā 1- aṭṭhasīlaṁ vā 1- dasasīlaṁ vā 1- samādiyantassa "pabbajissāmī"ti
vihāraṁ gacchantassa pabbajantassa manorathaṁ matthakaṁ pāpetvā "pabbajito vatamhi
sādhu sādhū"ti āvajjentassa 2- pāṭimokkhaṁ saṁvarantassa cīvarādayo paccaye
paccavekkhantassa āpāthagatesu rūpādīsu cakkhudvārādīni saṁvarantassa ājīvaṁ
sodhentassa ca pavattā cetanā sīlamayaṁ puññakiriyāvatthu nāma.
paṭisambhidāyaṁ 3- vuttena vipassanāmaggena cakkhuṁ aniccato dukkhato anattato
bhāventassa sotaṁ .pe. manaṁ rūpe .pe. dhamme cakkhuviññāṇaṁ .pe.
manoviññāṇaṁ cakkhusamphassaṁ .pe. manosamphassaṁ cakkhusamphassajaṁ vedanaṁ .pe.
manosamphassajaṁ vedanaṁ rūpasaññaṁ .pe. jarāmaraṇaṁ .pe. aniccato dukkhato anattato
bhāventassa pavattā cetanā, aṭṭhatiṁsāya vā ārammaṇesu appanaṁ appattā
sabbāpi cetanā bhāvanāmayaṁ puññakiriyāvatthu nāma.
mahallakaṁ pana disvā paccuggamanapattacīvarapaṭiggahaṇābhivādanamaggasampadānādivasena
apacitisahagataṁ veditabbaṁ.
vuḍḍhatarānaṁ vattapaṭivattakaraṇavasena 4- gāmaṁ piṇḍāya paviṭṭhaṁ bhikkhuṁ disvā
pattaṁ gahetvā gāme bhikkhaṁ samādapetvā upasaṁharaṇavasena "gaccha, bhikkhūnaṁ pattaṁ
āharā"ti sutvā vegena gantvā pattāharaṇādivasena ca kāyaveyyāvaṭikakāle
veyyāvaccasahagataṁ veditabbaṁ.
dānaṁ datvā gandhādīhi pūjaṁ katvā "asukassa nāma patti hotū"ti vā
"sabbasattānaṁ hotū"ti vā pattiṁ dadato pattānuppadānaṁ veditabbaṁ. kiṁ panetaṁ 5-
pattiṁ dadato puññakkhayo hotīti? na hoti. yathā pana ekaṁ dīpaṁ jāletvā tato
dīpasahassaṁ jālentassa paṭhamadīpo khīṇoti na vattabbo, purimālokena pana saddhiṁ
pacchimāloko ekato hutvā atimahā hoti, evameva pattiṁ dadato parihāni nāma
natthi, vuḍḍhiyeva pana hotīti veditabbo.

footnote: 1 chaßēéa. vā-saddo na dissati 2 ma. āvajjantassa 3 khu. paṭi. 31/735/629 (syā)
footnote: 4 chaßēéa. vattappaṭipattikaraṇavasena 5 chaßēéa. panevaṁ

page number: 210

parehi dinnāya pattiyā vā aññāya vā puññakiriyāya "sādhu sādhū"ti
anumodanavasena abbhānumodanaṁ veditabbaṁ.
eko "evaṁ maṁ `dhammakathiko'ti jānissantī"ti icchāya ṭhatvā lābhagaruko
hutvā deseti, taṁ na mahapphalaṁ hoti. eko attano paguṇaṁ dhammaṁ apaccāsiṁsamāno
vimuttāyatanasīsena paresaṁ deseti, idaṁ desanāmayaṁ puññakiriyāvatthu nāma.
eko suṇanto "iti maṁ `saddho'ti jānissantī"ti suṇāti, taṁ na mahapphalaṁ.
eko "evaṁ me mahapphalaṁ bhavissatī"ti hitapharaṇena muducittena dhammaṁ suṇāti, idaṁ
savanamayaṁ puññakiriyāvatthu nāma.
diṭṭhiṁ ujuṁ karontassa diṭṭhujukammapuññakiriyāvatthu nāma. dīghabhāṇakā panāhu
"diṭṭhujukammaṁ 1- sabbesaṁ niyamalakkhaṇaṁ. yaṅkiñci puññaṁ karontassa hi diṭṭhiyā
ujukabhāveneva mahapphalaṁ hotī"ti.
etesu pana puññakiriyāvatthūsu dānamayaṁ tāva "dānaṁ dassāmī"ti cintentassa
uppajjati, dānaṁ dadato uppajjati, "dinnamme"ti paccavekkhantassa uppajjati.
evaṁ pubbacetanaṁ muñcanacetanaṁ 2- aparacetananti tissopi cetanā ekato katvā
dānamayaṁ puññakiriyāvatthu nāma hoti. sīlamayampi "sīlaṁ pūressāmī"ti cintentassa
uppajjati, sīlapūraṇakāle uppajjati, "pūritamme"ti paccavekkhantassa uppajjati.
tā sabbāpi ekato katvā sīlamayaṁ puññakiriyāvatthu nāma hoti .pe. diṭṭhujukammampi
"diṭṭhiṁ ujukaṁ karissāmī"ti cintentassa uppajjati, diṭṭhiṁ ujukaṁ karontassa
uppajjati, "diṭṭhi me ujukā katā"ti paccavekkhantassa uppajjati. tā sabbāpi
ekato katvā diṭṭhujukammaṁ puññakiriyāvatthu nāma hoti.
sutte pana tīṇiyeva puññakiriyāvatthūni āgatāni. tesu itaresampi saṅgaho
veditabbo. apacitiveyyāvaccāni hi sīlamaye saṅgahaṁ gacchanti. pattānuppadāna-
abbhānumodanāni dānamaye, desanāsavanadiṭṭhujukammāni bhāvanāmaye. ye pana "diṭṭhujukammaṁ

footnote: 1 cha. diṭṭhijukammaṁ, ma. diṭṭhijukataṁ 2 ma. muñcacetanaṁ

page number: 211

sabbesaṁ niyamalakkhaṇan"ti vadanti, tesantaṁ tīsupi saṅgahaṁ gacchati. evametāni
saṅkhepato tīṇi hutvā vitthārato dasa honti.
tesu "dānaṁ dassāmī"ti cintento aṭṭhannaṁ kāmāvacarakusalacittānaṁ
aññatareneva cinteti, dadamānopi tesaṁyeva aññatarena deti, "dānaṁ me dinnan"ti
paccavekkhantopi tesaṁyeva aññatarena paccavekkhati. "sīlaṁ pūressāmī"ti cintentopi
tesaṁyeva aññatarena cinteti, sīlaṁ pūrentopi tesaṁyeva aññatarena pūreti, "sīlamme
pūritan"ti paccavekkhantopi tesaṁyeva aññatarena paccavekkhati. "bhāvanaṁ bhāvessāmī"ti
cintentopi tesaṁyeva aññatarena cinteti, bhāvanaṁ 1- bhāventopi tesaṁyeva aññatarena
bhāveti, "bhāvanā me bhāvitā"ti paccavekkhantopi tesaṁyeva aññatarena paccavekkhati.
"jeṭṭhassa apacitikammaṁ karissāmī"ti cintentopi tesaṁyeva aññatarena cinteti,
karontopi tesaṁyeva aññatarena karoti, "kataṁ me"ti paccavekkhantopi tesaṁyeva
aññatarena paccavekkhati. "kāyaveyyāvaṭikakammaṁ karissāmī"ti cintentopi karontopi
"kataṁ me"ti paccavekkhantopi tesaṁyeva aññatarena paccavekkhati. "pattiṁ dassāmī"ti
cintentopi dadantopi "dinnā 2- me"ti paccavekkhantopi. "pattiṁ vā sesakusalaṁ vā
anumodissāmī"ti cintentopi tesaṁyeva aññatarena cinteti, anumodantopi tesaṁyeva
aññatarena anumodati, "anumoditamme"ti paccavekkhantopi tesaṁyeva aññatarena
paccavekkhati. "dhammaṁ desessāmī"ti cintentopi tesaṁyeva aññatarena cinteti,
desentopi tesaṁyeva aññatarena deseti, "desito me"ti paccavekkhantopi tesaṁyeva
aññatarena paccavekkhati. "dhammaṁ sossāmī"ti cintentopi tesaṁyeva aññatarena
cinteti, suṇantopi tesaṁyeva aññatarena suṇāti. "sutamme"ti 3- paccavekkhantopi
tesaṁyeva aññatarena paccavekkhati, "diṭṭhiṁ ujukaṁ karissāmī"ti cintentopi tesaṁyeva
aññatarena cinteti, ujukaṁ karonto pana catunnaṁ ñāṇasampayuttānaṁ aññatarena
karoti. "diṭṭhi me ujukā katā"ti paccavekkhanto aṭṭhannaṁ aññatarena paccavekkhati.

footnote: 1 chaßēéa. ayaṁ pāṭho na dissati 2 chaßēéa. dinnaṁ 3 chaßēéa. "suto me"ti

page number: 212

imasmiṁ ṭhāne cattāri anantāni nāma gahitāni. cattāri hi anantāni
ākāso ananto, cakkavāḷāni anantāni, sattanikāyo ananto, buddhañāṇaṁ anantaṁ.
ākāsassa hi puratthimadisāya vā pacchimuttaradakkhiṇāsu vā "ettakāni vā yojanasatāni
ettakāni vā yojanasahassānī"ti paricchedo natthi. sinerumattampi ayokūṭaṁ paṭhaviṁ
dvidhā katvā heṭṭhā khittaṁ bhassetheva. 1- no patiṭṭhaṁ 2- labhetha. evaṁ ākāsaṁ anantaṁ
nāma.
cakkavāḷānampi satehi vā sahassehi vā satasahassehi 3- vā paricchedo
natthi. sacepi hi akaniṭṭhabhavane nibbattā daḷhathāmadhanuggahassa 4- sallahukena sarena 5-
tiriyaṁ tālacchāyaṁ atikkamanamattena kālena cakkavāḷasatasahassātikkamanasamatthena javena
samannāgatā cattāro mahābrahmāno "cakkavāḷapariyantaṁ passissāmā"ti tena
javena dhāveyyuṁ, cakkavāḷapariyantaṁ adisvāva parinibbāyeyyuṁ. evaṁ cakkavāḷāni
anantāni nāma.
ettakesu pana cakkavāḷesu udakaṭṭhakathalaṭṭhakasattānaṁ pamāṇaṁ natthi. evaṁ
sattanikāyo ananto nāma. tatopi buddhañāṇaṁ anantameva.
evaṁ aparimāṇesu cakkavāḷesu aparimāṇānaṁ sattānaṁ kāmāvacarasomanassasahagatañāṇa-
sampayuttāsaṅkhārikakusalacittāni ekassa bahūni uppajjanti, bahunnampi bahūni
uppajjanti. tāni sabbānipi kāmāvacaraṭṭhena somanassasahagataṭṭhena ñāṇasampayuttaṭṭhena
asaṅkhārikaṭṭhena ekattaṁ gacchanti, ekameva somanassasahagataṁ tihetukaṁ asaṅkhārikaṁ
mahācittaṁ hoti, tathā sasaṅkhārikaṁ mahācittaṁ .pe. tathā upekkhāsahagataṁ
ñāṇavippayuttaṁ duhetukaṁ sasaṅkhārikaṁ cittanti evaṁ sabbānipi aparimāṇesu
cakkavāḷesu aparimāṇānaṁ sattānaṁ uppajjamānāni kāmāvacarakusalacittāni
sammāsambuddho mahātulāya tulayamāno viya tumbe pakkhipitvā minamāno viya
sabbaññutañāṇena paricchinditvā "aṭṭhevetānī"ti sarikkhaṭṭhena aṭṭheva koṭṭhāse
katvā dassesi.

footnote: 1 ma. bhassateva 2 ma. patiṭṭhitaṁ 3 chaßēéa. ayaṁ pāṭho na dissati
footnote: 4 cha. daḷhadhammadhanuggahassa, saṁ.sa. 15/107/73, aṅ. catukka. 21/45/53
footnote: 5 chaßēéa. lahukena sarena, sī.asanena

page number: 213

puna imasmiṁ ṭhāne chabbidhena puññāyūhanaṁ nāma gahitaṁ. puññañhi atthi
sayaṅkāraṁ, atthi paraṅkāraṁ, atthi sāhatthikaṁ, atthi āṇattikaṁ, atthi sampajānakataṁ,
atthi asampajānakatanti.
tattha attano dhammatāya kataṁ sayaṅkāraṁ nāma. paraṁ karontaṁ disvā kataṁ
paraṅkāraṁ nāma. sahatthena kataṁ sāhatthikaṁ nāma. āṇāpetvā kāritaṁ āṇattikaṁ
nāma. kammañca phalañca saddahitvā kataṁ sampajānakataṁ nāma. kammampi phalampi
ajānitvā kataṁ asampajānakataṁ nāma. tesu sayaṅkāraṁ karontopi imesaṁ aṭṭhannaṁ
kusalacittānaṁ aññatareneva karoti, paraṅkāraṁ karontopi sahatthena karontopi
āṇāpetvā karontopi imesaṁ aṭṭhannaṁ kusalacittānaṁ aññatareneva karoti,
sampajānakaraṇaṁ pana catūhi ñāṇasampayuttehi hoti, asampajānakaraṇaṁ catūhi
ñāṇavippayuttehi.
aparāpi imasmiṁ ṭhāne catasso dakkhiṇāvisuddhiyo gahitā paccayānaṁ dhammikatā,
cetanāmahattaṁ, vatthusampatti, guṇātirekatāti. tattha dhammena samena uppannā paccayā
dhammikā nāma, saddahitvā okappetvā dadato pana cetanāmahattaṁ nāma hoti,
khīṇāsavabhāvo vatthusampatti nāma, khīṇāsavasseva nirodhā vuṭṭhitabhāvo guṇātirekatā
nāma. imāni cattāri samodhānetvā dātuṁ sakkontassa kāmāvacaraṁ kusalaṁ imasmiṁyeva
attabhāve vipākaṁ deti puṇṇakaseṭṭhikālavaliyasumanamālākārādīnaṁ 1- viya.
saṅkhepato panetaṁ sabbampi kāmāvacarakusalacittaṁ cittanti karitvā
cittavicittaṭṭhena 2- ekameva hoti. vedanāvasena somanassasahagataṁ upekkhāsahagatanti
duvidhaṁ hoti, ñāṇavibhattidesanāvasena catubbidhaṁ hoti, somanassasahagataṁ ñāṇasampayuttaṁ
asaṅkhārikaṁ mahācittaṁ hi upekkhāsahagataṁ ñāṇasampayuttaṁ asaṅkhārikaṁ mahācittañca
ñāṇasampayuttaṭṭhena asaṅkhārikaṭṭhena ca ekameva hoti. tathā ñāṇasampayuttaṁ sasaṅkhārikaṁ
ñāṇavippayuttaṁ asaṅkhārikaṁ ñāṇavippayuttaṁ sasaṅkhārikañcāti. evaṁ ñāṇavibhatti-
desanāvasena catubbidhe panetasmiṁ asaṅkhārasasaṅkhāravibhajanato 3- cattāri asaṅkhārikāni,

footnote: 1 cha...kākavaliyu..., ma...kāḷavalliyu... 2 ma. cittaṭṭhena 3 chaßēéa....vibhattito

page number: 214

cattāri sasaṅkhārikānīti aṭṭheva kusalacittāni honti. tāni yāthāvato ñatvā
bhagavā sabbaññū gaṇīvaro muniseṭṭho ācikkhati deseti paññapeti paṭṭhapeti
vivarati vibhajati uttānīkarotīti.
aṭṭhasāliniyā dhammasaṅgahaṭṭhakathāya
kāmāvacarakusalaniddeso samatto.
-------------
rūpāvacarakusalavaṇṇanā
catukkanayapaṭhamajhānavaṇṇanā
[160] idāni rūpāvacarakusalaṁ dassetuṁ "katame dhammā kusalā"tiādi
āraddhaṁ. tattha rūpūpapattiyā maggaṁ bhāvetīti rūpaṁ vuccati rūpabhavo. upapattīti
nibbatti jāti sañjāti. maggoti upāyo. vacanattho panettha taṁ upapattiṁ
maggati gavesati janeti nipphādetīti maggo. idaṁ vuttaṁ hoti "yena maggena
rūpabhave upapatti hoti nibbatti jāti sañjāti, taṁ maggaṁ bhāvetī"ti. kiṁ
panetena niyamato rūpabhave upapatti hotīti? na hoti. "samādhiṁ bhikkhave bhāvetha,
samāhito bhikkhave bhikkhu yathābhūtaṁ pajānāti sañjānāti 1- passatī"ti 2- evaṁ vuttena
hi nibbedhabhāgiyena rūpabhavātikkamopi hoti, rūpūpapattiyā pana ito añño
maggo nāma natthi. tena vuttaṁ "rūpūpapattiyā maggaṁ bhāvetī"ti. atthato cāyaṁ
maggo nāma cetanāpi hoti cetanāya sampayuttadhammāpi tadubhayampi. "nirayañcāhaṁ
sāriputta pajānāmi nirayagāmiñca maggan"ti 3- hi ettha cetanā maggo nāma.
"saddhā hiriyaṁ kusalañca dānaṁ
dhammā ete sappurisānuyātā
etaṁ hi maggaṁ diviyaṁ vadanti
etena hi gacchati devalokan"ti 4-

footnote: 1 chaßēéa. ayaṁ pāṭho na dissati 2 saṁ.kha. 17/5/12, saṁßēéa. 19/1071/361
footnote: 3 maßēéa. 12/153/113 4 aṅ. aṭṭhaka. 23/32/194

page number: 215

ettha cetanāsampayuttadhammā maggo nāma. "ayaṁ bhikkhave maggo, ayaṁ paṭipadā"ti
saṅkhārupapattisuttādīsu 1- cetanāpi cetanāsampayuttadhammāpi maggo nāma. imasmiṁ
pana ṭhāne "jhānan"ti vacanato cetanāsampayuttā adhippetā. yasmā pana
jhānacetanā paṭisandhiṁ ākaḍḍhati, tasmā cetanāpi cetanāsampayuttadhammāpi
vaṭṭantiyeva.
bhāvetīti janeti uppādeti vaḍḍheti. ayaṁ tāva idha bhāvanāya attho.
aññattha pana upasaggavasena sambhāvanā paribhāvanā vibhāvanāti evaṁ aññathāpi
attho hoti. tattha "idhudāyi mama sāvakā adhisīle sambhāventi `sīlavā samaṇo
gotamo paramena sīlakkhandhena samannāgato"ti 2- ayaṁ sambhāvanā nāma, okappanāti
attho "sīlaparibhāvito samādhi mahapphalo hoti mahānisaṁso, samādhiparibhāvitā paññā
mahapphalā hoti mahānisaṁsā, paññāparibhāvitaṁ cittaṁ sammadeva āsavehi vimuccatī"ti 3-
ayaṁ paribhāvanā nāma, vāsanāti attho. "iṅgha rūpaṁ vibhāvehi, vedanaṁ, saññaṁ,
saṅkhāre, viññāṇaṁ vibhāvehī"ti ayaṁ vibhāvanā nāma, antaradhāpanāti attho.
"puna caparaṁ udāyi akkhātā mayā sāvakānaṁ paṭipadā, yathāpaṭipannā me sāvakā
cattāro satipaṭṭhāne bhāventī"ti 4- ayaṁ pana uppādanavaḍḍhanaṭṭhena bhāvanā
nāma. imasmimpi ṭhāne ayameva adhippetā. tena vuttaṁ "bhāvetīti janeti uppādeti
vaḍḍhetī"ti.
kasmā panettha yathā kāmāvacarakusalaniddese dhammapubbaṅgamā desanā
katā, tathā akatvā puggalapubbaṅgamā katāti? paṭipadāya sodhetabbato. 5- idaṁ
hi catūsu paṭipadāsu aññatarāya sodhetabbaṁ, na kāmāvacaraṁ viya vinā paṭipadāya
uppajjati, paṭipadā ca nāmesā paṭipannake sati hotīti etamatthaṁ dassetuṁ
puggalapubbaṅgamaṁ desanaṁ karonto "rūpūpapattiyā maggaṁ bhāvetī"ti āha.
vivicceva kāmehīti kāmehi viviccitvā vinā hutvā apakkamitvā. yo
panāyamettha evakāro, so niyamatthoti veditabbo. yasmā ca niyamattho, tasmā

footnote: 1 ma.u. 14/167/150 2 maßēéa. 13/243/220 3 dīßēéa. 10/142/73
footnote: 4 maßēéa. 13/247/222 5 chaßēéa. sādhetabbato. evamuparipi

page number: 216

tasmiṁ paṭhamajjhānaṁ upasampajja viharaṇasamaye avijjamānānampi kāmānaṁ tassa
paṭhamajjhānassa paṭipakkhabhāvaṁ kāmapariccāgeneva cassa adhigamaṁ dīpeti. kathaṁ?
"vivicceva kāmehī"ti evañhi niyame kariyamāne idaṁ paññāyati, nūnimassa 1-
jhānassa kāmā paṭipakkhabhūtā, yesu sati idaṁ nappavattati andhakāre sati
padīpobhāso viya, tesaṁ pariccāgeneva ca tassa adhigamo hoti orimatīrapariccāgena
pārimatīrasseva. tasmā niyamaṁ karotīti.
tattha siyā "kasmā panesa pubbapadeyeva vutto, na uttarapade, kiṁ
akusalehi dhammehi aviviccāpi jhānaṁ upasampajja vihareyyā"ti. na kho panetaṁ
evaṁ daṭṭhabbaṁ. taṁnissaraṇato hi pubbapade esa vutato. kāmadhātusamatikkamanato
hi kāmarāgapaṭipakkhato ca idaṁ jhānaṁ kāmānameva nissaraṇaṁ. yathāha "kāmānametaṁ
nissaraṇaṁ, yadidaṁ nekkhamman"ti. 2- uttarapadepi pana yathā "idheva bhikkhave samaṇo.
idha dutiyo samaṇo"ti 3- ettha evakāro ānetvā vuccati, evaṁ vattabbo. na
hi sakkā ito aññehipi nīvaraṇasaṅkhātehi akusalehi dhammehi avivicca jhānaṁ
upasampajja viharituṁ. tasmā vivicceva kāmehi, vivicceva akusalehi dhammehīti evaṁ
padadvayepi esa daṭṭhabbo. padadvayepi ca kiñcāpi "viviccā"ti iminā
sādhāraṇavacanena tadaṅgavivekādayo kāyavivekādayo ca sabbepi vivekā saṅgahaṁ
gacchanti, tathāpi kāyaviveko cittaviveko vikkhambhanavivekoti tayoeva idha
daṭṭhabbā.
"kāmehī"ti iminā pana padena ye ca niddese "katame vatthukāmā
manāpikā rūpā"ti ādinā 4- nayena vatthukāmā vuttā, ye ca tattheva vibhaṅge
ca "chando kāmo, rāgo kāmo, chandarāgo kāmo, saṅkappo kāmo, rāgo kāmo,
saṅkapparāgo kāmo, ime vuccanti kāmā"ti 5- evaṁ kilesakāmā vuttā, te
sabbepi saṅgahitāicceva daṭṭhabbā. evaṁ hi sati vivicceva kāmehīti vatthukāmehipi
viviccevāti attho yujjati. tena kāyaviveko vutto hoti.

footnote: 1 ma. nanvimassa 2 dī.pā. 11/353/244, khu. iti. 25/72/286
footnote: 3 maßēáū. 12/139/98, aṅ. catukka. 21/241/265
footnote: 4 khu. mahā. 29/1 (kāmasuttaniddesa)

5 khu. mahā. 29/1 (kāmasuttaniddesa), abhi. 35/564/310

page number: 217

vivicca akusalehi dhammehīti kilesakāmehi sabbākusalehi vā viviccāti
attho yujjati. tena cittaviveko vutto hoti. purimena cettha vatthukāmehi
vivekavacanatoyeva kāmasukhapariccāgo, dutiyena kilesakāmehi vivekavacanato
nekkhammasukhapariggaho vibhāvito hoti. evaṁ vatthukāmakilesakāmavivekavacanatoyeva ca
etesaṁ paṭhamena saṅkilesavatthuppahānaṁ, dutiyena saṅkilesappahānaṁ. paṭhamena lolabhāvassa
hetupariccāgo, dutiyena bālabhāvassa. paṭhamena ca payogasuddhi, dutiyena āsayaposanaṁ
vibhāvitaṁ hotīti ñātabbaṁ. esa tāva nayo "kāmehī"ti ettha vuttakāmesu
vatthukāmapakkhe.
kilesakāmapakkhe pana "chando"ti ca "rāgo"ti ca evamādīhi anekabhedo
kāmacchandoyeva "kāmo"ti adhippeto. so ca akusalapariyāpannopi samāno
"tattha katamo chando kāmo"tiādinā nayena vibhaṅge 1- jhānaṅgapaṭipakkhato visuṁ
vuttoti. 2- kilesakāmattā vā purimapade vutto, akusalapariyāpannattā dutiyapade.
anekabhedato cassa "kāmato"ti avatvā "kāmehī"ti vuttaṁ. aññesampi ca dhammānaṁ
akusalabhāve vijjamāne "tattha katame akusalā dhammā, kāmacchando"tiādinā 3-
nayena vibhaṅge uparijhānaṅgapaccanīkapaṭipakkhabhāvadassanato nīvaraṇāneva vuttānīti.
nīvaraṇāni hi jhānaṅgapaccanīkāni, tesaṁ jhānaṅgāneva paṭipakkhāni, viddhaṁsakāni
vighātakānīti vuttaṁ hoti. tathā hi "samādhi kāmacchandassa paṭipakkho, pīti
byāpādassa, vitakko thīnamiddhassa, sukhaṁ uddhaccakukkuccassa, vicāro
vicikicchāyā"ti peṭake vuttaṁ.
evamettha "vivicceva kāmehī"ti iminā kāmacchandassa vikkhambhanaviveko
vatto hoti. "vivicca akusalehi dhammehī"ti iminā pañcannampi nīvaraṇānaṁ.
aggahitaggahaṇena pana paṭhamena kāmacchandassa, dutiyena sesanīvaraṇānaṁ. tathā
paṭhamena tīsu akusalamūlesu pañcakāmaguṇabhedavisayassa lobhassa, dutiyena
āghātavatthubhedādivisayānaṁ dosamohānaṁ. oghādīsu vā dhammesu paṭhamena

footnote: 1 abhi. 35/392/250 2 chaßēéa. iti-saddo na dissati 3 abhi. 35/564/310

page number: 218

kāmoghakāmayogakāmāsavakāmupādānābhijjhākāyaganthakāmarāgasaññojanānaṁ, dutiyena
avasesaoghayogāsavaupādānaganthasaññojanānaṁ. paṭhamena ca taṇhāya taṁsampayuttakānañca,
dutiyena avijjāya taṁsampayuttakānañca. apica paṭhamena lobhasampayutta-
aṭṭhacittuppādānaṁ, dutiyena sesānaṁ catunnaṁ akusalacittuppādānaṁ vikkhambhanaviveko
vutto hotīti veditabbo. ayaṁ tāva "vivicceva kāmehi vivicca akusalehi dhammehī"ti
ettha atthappakāsanā.
ettāvatā ca paṭhamassa jhānassa pahānaṅgaṁ dassetvā idāni sampayogaṅgaṁ
dassetuṁ "savitakkaṁ savicāran"tiādi vuttaṁ. tattha heṭṭhā vuttalakkhaṇādivibhāgena
appanāsampayogato rūpāvacarabhāvappattena vitakkena ceva vicārena ca saha vattati,
rukkho viya pupphena phalena cāti idaṁ jhānaṁ "savitakkaṁ savicāran"ti vuccati.
vibhaṅge pana "iminā ca vitakkena iminā ca vicārena upeto hoti samupeto
hotī"tiādinā 1- nayena puggalādhiṭṭhānā desanā katā, attho pana tatrāpi
evameva daṭṭhabbo.
vivekajanti ettha vivitti viveko, nīvaraṇavigamoti attho. vivittoti vā
viveko, nīvaraṇavivitto jhānasampayuttadhammarāsīti attho. tasmā vivekā, tasmiṁ
vā viveke jātanti vivekajaṁ. pītisukhanti ettha pītisukhāni heṭṭhā pakāsitāneva.
tesu pana vuttappakārāya pañcavidhāya pītiyā yā appanāsamādhissa mūlaṁ hutvā
vaḍḍhamānā samādhisampayogaṁ gatā pharaṇāpīti, ayaṁ imasmiṁ atthe adhippetā pītīti.
ayañca pīti idañca sukhaṁ assa jhānassa, asmiṁ vā jhāne atthīti idaṁ jhānaṁ
"pītisukhan"ti vuccati. athavā pīti ca sukhañca pītisukhaṁ dhammavinayādayo viya. vivekajaṁ
pītisukhamassa jhānassa, asmiṁ vā jhāne atthīti evampi vivekajampītisukhaṁ.
yatheva hi jhānaṁ, evaṁ pītisukhampettha vivekajameva hoti, tañcassa atthi,
tasmā ekapadeneva "vivekajampītisukhan"ti vattuṁ yujjati. vibhaṅge pana "idaṁ
sukhaṁ imāya pītiyā sahagatan"tiādinā 2- nayena vuttaṁ, attho pana tatthāpi
evameva daṭṭhabbo.

footnote: 1 abhi. 35/565/310 2 abhi. 35/567/311

page number: 219

paṭhamajjhānanti ettha gaṇanānupubbatāya 1- paṭhamaṁ, paṭhamaṁ uppannanti
paṭhamaṁ, paṭhamaṁ samāpajjitabbantipi paṭhamaṁ. idaṁ pana na ekantalakkhaṇaṁ. ciṇṇavasibhāvo
hi aṭṭhasamāpattilābhī ādito paṭṭhāya matthakaṁ pāpentopi samāpajjituṁ sakkoti,
matthakato paṭṭhāya ādiṁ pāpentopi samāpajjituṁ sakkoti, antarantarā okkamantopi
sakkoti. evaṁ pubbuppattiyaṭṭhena pana paṭhamaṁ nāma hoti.
jhānanti 2- duvidhaṁ jhānaṁ hoti ārammaṇūpanijjhānañca lakkhaṇūpanijjhānañca. 2-
tattha aṭṭha samāpattiyo paṭhavīkasiṇādiārammaṇaṁ upanijjhāyantīti
"ārammaṇūpanijjhānan"ti saṅkhyaṁ gatā. vipassanāmaggaphalāni pana lakkhaṇūpanijjhānaṁ nāma.
tattha vipassanā aniccādilakkhaṇassa upanijjhānato lakkhaṇūpanijjhānaṁ. vipassanāya
katakiccassa maggena ijjhanato maggo lakkhaṇūpanijjhānaṁ. phalaṁ pana nirodhasaccaṁ
tathalakkhaṇaṁ upanijjhāyatīti lakkhaṇūpanijjhānaṁ nāma. tesu imasmiṁ atthe
ārammaṇūpanijjhānaṁ adhippetaṁ. tasmā ārammaṇūpanijjhānato paccanīkajjhāpanato
vā jhānanti veditabbaṁ.
upasampajjāti upagantvā, pāpuṇitvāti vuttaṁ hoti. upasampādayitvā
vā, nipphādetvāti vuttaṁ hoti. vibhaṅge pana "upasampajjāti paṭhamajjhānassa
lābho paṭilābho patti sampatti phusanā sacchikiriyā upasampadā"ti 3- vuttaṁ,
tassāpi evamevattho daṭṭhabbo. viharatīti tadanurūpena iriyāpathavihārena
itivuttappakārajjhānasamaṅgī hutvā attabhāvassa iriyanaṁ vuttiṁ pālanaṁ yapanaṁ yāpanaṁ
cāraṁ vihāraṁ abhinipphādeti. vuttaṁ hetaṁ vibhaṅge "viharatīti iriyati vattati
pāleti yapeti yāpeti carati viharati, tena vuccati viharatī"ti. 4-
paṭhavīkasiṇanti ettha paṭhavīmaṇḍalampi sakalaṭṭhena paṭhavīkasiṇanti vuccati,
taṁ nissāya paṭiladdhanimittampi paṭhavīkasiṇanimitte paṭiladdhajjhānampi. tattha imasmiṁ
atthe jhānaṁ paṭhavīkasiṇanti veditabbaṁ. paṭhavīkasiṇasaṅkhātaṁ jhānaṁ upasampajja
viharatīti ayaṁ hettha saṅkhepattho. imasmiṁ pana paṭhavīkasiṇe parikammaṁ katvā

footnote: 1 chaßēéa. gaṇanānupubbatā 2-2 chaßēéa. duvidhaṁ jhānaṁ ārammaṇūpanijjhānaṁ
footnote: lakkhaṇūpanijjhānanti 3 abhi. 35/434/261 4 abhi. 35/358/231

page number: 220

catukkapañcakajjhānāni nibbattetvā jhānapadaṭṭhānaṁ vipassanaṁ vaḍḍhetvā arahattaṁ
pattukāmena kulaputtena kiṁ kattabbanti? ādito tāva pāṭimokkhasaṁvaraindriya-
saṁvarāajīvapārisuddhipaccayasannissitasaṅkhātāni cattāri sīlāni visodhetvā
suparisuddhe sīle patiṭṭhitena yvāssa āvāsādīsu dasasu palibodhesu palibodho atthi,
taṁ upacchinditvā kammaṭṭhānadāyakaṁ kalyāṇamittaṁ upasaṅkamitvā pāliyaṁ āgatesu
aṭṭhatiṁsāya kammaṭṭhānesu attano cariyānukūlaṁ kammaṭṭhānaṁ upaparikkhantena sacassa
idaṁ paṭhavīkasiṇaṁ anukūlaṁ hoti, idameva kammaṭṭhānaṁ gahetvā jhānabhāvanāya
ananurūpaṁ vihāraṁ pahāya anurūpe vihāre viharantena khuddakapalibodhupacchedaṁ katvā
kasiṇaparikammanimittānurakkhaṇaṁ sattāsappāyaparivajjanaṁ sattasappāyasevanaṁ
dasavidhāppanākosallappabhedaṁ sabbaṁ bhāvanāvidhānaṁ aparihāpentena jhānādhigamatthāya
paṭipajjitabbaṁ. ayamettha saṅkhepo. vitthāro pana visuddhimagge 1- vuttanayeneva
veditabbo. yathā cettha, evaṁ ito paresupi. sabbakammaṭṭhānānaṁ hi bhāvanāvidhānaṁ
sabbaṁ aṭṭhakathānayena gahetvā visuddhimagge vitthāritaṁ, kiṁ tena tattha tattha
puna vuttenāti na taṁ puna vitthārayāma. pāliyā pana heṭṭhā anāgataṁ atthaṁ
aparihāpentā 2- nirantaraṁ anupadavaṇṇanameva karissāma.
tasmiṁ samayeti tasmiṁ paṭhamajjhānaṁ upasampajja viharaṇasamaye. phasso hoti
.pe. avikkhepo hotīti ime kāmāvacarapaṭhamakusalacitte vuttappakārāya
padapaṭipāṭiyā chappaṇṇāsa dhammā honti. kevalaṁ hi te kāmāvacarā, ime bhummantaravasena
mahaggatā rūpāvacarāti ayamettha viseso. sesaṁ tādisameva. yevāpanakā panettha
chandādayo cattārova labbhanti. koṭṭhāsavārasuññatavārā pākatikāevāti.
paṭhamajjhānaṁ niṭṭhitaṁ.
-------------

footnote: 1 visuddhi. 1/149 paṭhavīkasiṇaniddesa 2 sī. aparihāpetvā

page number: 221

dutiyajjhānavaṇṇanā
[161-162] dutiyajjhānaniddese vitakkavicārānaṁ vūpasamāti vitakkassa ca
vicārassa cāti imesaṁ dvinnaṁ vūpasamā samatikkamā, dutiyajjhānakkhaṇe apātubhāvāti
vuttaṁ hoti. tattha kiñcāpi dutiyajjhāne sabbepi paṭhamajjhānadhammā na santi,
aññeyeva hi paṭhamajjhāne phassādayo, aññe idha. oḷārikassa pana oḷārikassa
aṅgassa samatikkamā paṭhamajjhānato paresaṁ dutiyajjhānādīnaṁ adhigamo hotīti
dīpanatthaṁ "vitakkavicārānaṁ vūpasamā"ti evaṁ vuttanti veditabbaṁ. ajjhattanti idha
niyakajjhattaṁ adhippetaṁ. vibhaṅge pana "ajjhattaṁ paccattan"ti 1- ettakameva vuttaṁ.
yasmā niyakajjhattaṁ adhippetaṁ, tasmā attani jātaṁ, attano santāne
nibbattanti ayamettha attho.
sampasādananti sampasādanaṁ vuccati saddhā. sampasādanayogato jhānampi
sampasādanaṁ, nīlavaṇṇayogato nīlavatthaṁ viya. yasmā vā taṁ jhānaṁ sampasādana-
samannāgatattā vitakkavicārakkhobhavūpasamena ca ceto sampasādayati, tasmāpi
"sampasādanan"ti vuttaṁ. imasmiñca atthavikappe "sampasādanaṁ cetaso"ti evaṁ
padasambandho veditabbo, purimasmiṁ pana atthavikappe "cetaso"ti etaṁ
ekodibhāvena saddhiṁ yojetabbaṁ.
tatrāyaṁ atthayojanā:- eko udetīti ekodi, vitakkavicārehi
anajjhāruḷhattā aggo seṭṭho hutvā udetīti attho. seṭṭhopi hi loke "eko"ti
vuccati. vitakkavicāravirahito 2- vā eko asahāyo hutvāti vattumpi vaṭṭati. athavā
sampayuttadhamme udāyatīti udi, uṭṭhapetīti 3- attho. seṭṭhaṭṭhena eko ca so
udi cāti ekodi, samādhissetaṁ adhivacanaṁ. iti imaṁ ekodiṁ bhāveti vaḍḍhetīti
idaṁ dutiyajjhānaṁ ekodibhāvaṁ. so panāyaṁ ekodi yasmā cetaso, na sattassa
na jīvassa. tasmā etaṁ "cetaso ekodibhāvan"ti vuttaṁ.

footnote: 1 abhi. 35/555/308 2 chaßēéa......virahato 3 chaßēéa. uṭṭhāpeti

page number: 222

nanu cāyaṁ saddhā paṭhamajjhānepi atthi, ayañca ekodināmako samādhi,
atha kasmā idameva "sampasādanaṁ cetaso ekodibhāvañcā"ti vuttanti? vuccate,
aduṁ hi paṭhamajjhānaṁ vitakkavicārakkhobhena vīcitaraṅgasamākulamiva jalaṁ na suppasannaṁ
hoti, tasmā satiyāpi saddhāya sampasādananti na vuttaṁ. na suppasannattāyeva
cettha samādhipi na saṭṭhu pākaṭo. tasmā ekodibhāvantipi na vuttaṁ. imasmiṁ
pana jhāne vitakkavicārapalibodhābhāvena laddhokāsā balavatī saddhā,
balavasaddhāsahāyapaṭilābheneva ca samādhipi pākaṭo. tasmā idameva evaṁ vuttanti veditabbaṁ.
vibhaṅge pana "sampasādananti yā saddhā saddahanā okappanā abhippasādo.
cetaso ekodibhāvanti yā cittassa ṭhiti saṇṭhiti .pe. sammāsamādhī"ti 1-
ettakameva vuttaṁ. evaṁ vuttena panetena saddhiṁ ayaṁ atthavaṇṇanā yathā na
virujjhati, aññadatthu saṁsandati ceva sameti ca, evaṁ veditabbā.
avitakkaṁ avicāranti bhāvanāya pahīnattā etasmiṁ, etassa vā vitakko
natthīti avitakkaṁ. imināva nayena avicāraṁ. vibhaṅgepi vuttaṁ "iti ayañca vitakko
ayañca vicāro santā honti samitā vūpasantā atthaṅgatā abbhatthaṅgatā appitā
byappitā sositā visositā byantīkatā, tena vuccati avitakkaṁ avicāran"ti. 2-
etthāha "nanu ca `vitakkavicārānaṁ vūpasamā'ti imināpi ayamattho siddho,
atha kasmā puna vuttaṁ `avitakkaṁ avicāran"ti. vuccate, evametaṁ, siddhovāyamattho.
na panetaṁ tadatthadīpakaṁ, nanu avocumha "oḷārikassa pana oḷārikassa aṅgassa
samatikkamā paṭhamajjhānato paresaṁ dutiyajjhānādīnaṁ samadhigamo hotīti dassanatthaṁ 3-
vitakkavicārānaṁ vūpasamāti evaṁ vuttan"ti.
apica vitakkavicārānaṁ vūpasamā idaṁ sampasādanaṁ, na kilesakālussiyassa.
vitakkavicārānañca vūpasamā ekodibhāvaṁ, na upacārajjhānamiva nīvaraṇappahānā,
na paṭhamajjhānamiva ca aṅgapātubhāvāti evaṁ sampasādanaekodibhāvānaṁ hetuparidīpakamidaṁ
vacanaṁ. tathā vitakkavicārānaṁ vūpasamā idaṁ avitakkaṁ avicāraṁ, na tatiyacatutthajjhānāni

footnote: 1 abhi. 35/206/128 2 abhi. 35/572/311 3 chaßēéa. dīpanatthaṁ

page number: 223

viya cakkhuviññāṇādīni viya ca abhāvāti evaṁ avitakkāvicārabhāvassa hetuparidīpakañca.
na vitakkavicārābhāvamattaparidīpakaṁ, vitakkavicārābhāvamattaparidīpakameva pana "avitakkaṁ
avicāran"ti idaṁ vacanaṁ. tasmā purimaṁ vatvāpi puna vattabbamevāti.
samādhijanti paṭhamajjhānasamādhito sampayuttasamādhito vā jātanti attho.
tattha kiñcāpi paṭhamampi sampayuttasamādhito jātaṁ, athakho ayameva samādhi
"samādhī"ti vattabbataṁ arahati, vitakkavicārakkhobhavirahena ativiya acalattā
suppasannattā ca. tasmā imassa vaṇṇabhaṇanatthaṁ idameva "samādhijan"ti vuttaṁ.
pītisukhanti idaṁ vuttanayameva.
dutiyanti gaṇanānupubbato 1- dutiyaṁ, idaṁ dutiyaṁ samāpajjatītipi dutiyaṁ.
tasmiṁ samaye phasso hotītiādīsu jhānapañcake vitakkavicārapadāni parihīnāni,
maggapañcake ca sammāsaṅkappapadaṁ parihīnaṁ. tesaṁ vasena savibhattikāvibhattikapadavinicchayo
veditabbo. koṭṭhāsavārepi tivaṅgikaṁ jhānaṁ hoti, caturaṅgiko maggo
hotīti āgataṁ. sesaṁ paṭhamajjhānasadisamevāti.
dutiyajjhānaṁ niṭṭhitaṁ.
------------
tatiyajjhānavaṇṇanā
[163] tatiyajjhānaniddese pītiyā ca virāgāti virāgo nāma vuttappakārāya
pītiyā jigucchanaṁ vā samatikkamo vā, ubhinnaṁ pana antarā casaddo sampiṇḍanattho,
so vūpasamaṁ vā sampiṇḍeti vitakkavicārānaṁ vūpasamaṁ vā. tattha yadā vūpasamameva
sampiṇḍeti, tadā pītiyā virāgā ca kiñci bhiyyo 2- vūpasamā cāti evaṁ yojanā
veditabbā. imissā ca yojanāya virāgo jigucchanattho hoti, tasmā pītiyā
jigucchanā ca vūpasamā cāti ayamattho daṭṭhabbo. yadā pana vitakkavicārānaṁ
vūpasamaṁ sampiṇḍeti, tadā pītiyā ca virāgā kiñci bhiyyo vitakkavicārānañca
vūpasamāti evaṁ yojanā veditabbā. imissā ca yojanāya virāgo samatikkamanattho

footnote: 1 chaßēéa. gaṇanānupubbatā 2 chaßēéa. kiñca bhiyyo. evamuparipi

page number: 224

hoti, tasmā pītiyā ca samatikkamā vitakkavicārānañca vūpasamāti ayamattho
daṭṭhabbo.
kāmañcete vitakkavicārā dutiyajjhāneyeva vūpasantā, imassa pana jhānassa
maggaparidīpanatthaṁ vaṇṇabhaṇanatthañca etaṁ vuttaṁ. "vitakkavicārānañca vūpasamā"ti
hi vutte idaṁ paññāyati "nūna 1- vitakkavicāravūpasamo maggo imassa jhānassā"ti.
yathā ca tatiye ariyamagge appahīnānampi sakkāyadiṭṭhādīnaṁ "pañcannaṁ
orambhāgiyānaṁ saññojanānaṁ pahānā"ti 2- evaṁ pahānaṁ vuccamānaṁ vaṇṇabhaṇanaṁ hoti,
tadadhigamāya ussukkānaṁ ussāhajanakaṁ, evameva idha avūpasantānampi vitakkavicārānaṁ
vūpasamo vuccamāno vaṇṇabhaṇanaṁ hoti, tenāyamattho vutto "pītiyā ca samatikkamā
vitakkavicārānañca vūpasamā"ti.
upekkhako ca viharatīti ettha upapattito ikkhatīti upekkhā, samaṁ passati,
apakkhapatitāva hutvā passatīti attho. tāya visadāya vipulāya thāmagatāya
samannāgatattā tatiyajjhānasamaṅgī "upekkhako"ti vuccati.
upekkhā pana dasavidhā hoti chaḷaṅgupekkhā brahmavihārupekkhā bojjhaṅgupekkhā
viriyupekkhā saṅkhārupekkhā vedanupekkhā vipassanupekkhā tatramajjhattupekkhā
jhānupekkhā pārisuddhiupekkhāti.
tattha yā "idha khīṇāsavo 3- bhikkhu cakkhunā rūpaṁ disvā neva sumano
hoti na dummano, upekkhako ca viharati sato sampajāno"ti 4- evamāgatā
khīṇāsavassa chasu dvāresu iṭṭhāniṭṭhachaḷārammaṇāpāthe
parisuddhapakatibhāvāvijahanākārabhūtā upekkhā, ayaṁ chaḷaṅgupekkhā nāma.
yā pana "upekkhāsahagatena cetasā ekaṁ disaṁ pharitvā viharatī"ti 5-
evamāgatā sattesu majjhattākārabhūtā upekkhā, ayaṁ brahmavihārupekkhā nāma.

footnote: 1 ma. nanu 2 maßēéa. 13/132/106 3 chaßēéa. bhikkhave
footnote: 4 aṅ. catukka. 21/195/223, khu. mahā. 29/90 (purābhedasuttaniddesa),
footnote: khu.cūḷa. 30/18/69, khu. paṭi. 31/17/424

5 dī.sī. 9/556/246, maßēéa. 13/20/15

page number: 225

yā pana "upekkhāsambojjhaṅgaṁ bhāveti vivekanissitan"ti 1- evamāgatā
sahajātadhammānaṁ majjhattākārabhūtā upekkhā, ayaṁ bojjhaṅgupekkhā nāma.
yā pana "kālena kālaṁ upekkhānimittaṁ manasikarotī"ti 2- evamāgatā
anaccāraddhanātisithilaviriyasaṅkhātā upekkhā, ayaṁ viriyupekkhā nāma.
yā ca "kati saṅkhārupekkhā samādhivasena 3- uppajjanti, kati saṅkhārupekkhā
vipassanāvasena uppajjanti? aṭṭha saṅkhārupekkhā samādhivasena uppajjanti,
dasa saṅkhārupekkhā vipassanāvasena uppajjantī"ti 4- evamāgatā nīvaraṇādi-
paṭisaṅkhāsantiṭṭhanā gahaṇe majjhattākārabhūtā upekkhā, ayaṁ saṅkhārupekkhā nāma.
yā pana "yasmiṁ samaye kāmāvacaraṁ kusalaṁ cittaṁ uppannaṁ hoti upekkhāsahagatan"ti
5- evamāgatā adukkhamasukhasaññitā 6- upekkhā, ayaṁ vedanupekkhā nāma.
yā pana "yadatthi yaṁ bhūtaṁ, taṁ pajahati, upekkhaṁ paṭilabhatī"ti 7- evamāgatā
vicinane majjhattabhūtā upekkhā, ayaṁ vipassanupekkhā nāma.
yā pana chandādīsu yevāpanakesu āgatā sahajātānaṁ samavāhitabhūtā
upekkhā, ayaṁ tatramajjhattupekkhā nāma.
yā "upekkhako ca viharatī"ti 8- evamāgatā aggasukhepi tasmiṁ apakkhapātajananī
upekkhā, ayaṁ jhānupekkhā nāma.
yā pana "upekkhāsatipārisuddhiṁ catutthaṁ jhānan"ti 9- evamāgatā
sabbapaccanīkaparisuddhā paccanīkavūpasamanepi abyāpārabhūtā upekkhā, ayaṁ
pārisuddhiupekkhā nāma.
tattha chaḷaṅgupekkhā ca brahmavihārupekkhā ca bojjhaṅgupekkhā ca
tatramajjhattupekkhā ca jhānupekkhā ca pārisuddhiupekkhā ca atthato ekā,
tatramajjhattupekkhāva hoti. tena tena avatthābhedena panassā ayaṁ bhedo.

footnote: 1 maßēáū. 12/27/16, maßēéa. 13/247/222 2 aṅ. tika. 20/103/250 3 chaßēéa. samathavasena
footnote: 4 khu.paṭi. 31/57/66 5 abhi. 34/157/48 6 chaßēéa. adukkhamasukhasaṅkhātā
footnote: 7 ma.u. 14/71/52 8 dī.sī. 9/98/37, maßēáū. 12/173/134, abhi. 34/165/52

page number: 226

ekassāpi sato sattassa kumārayuvatherasenāpatirājādivasena 1- bhedo viya, tasmā
tāsu yattha chaḷaṅgupekkhā, na tattha bojjhaṅgupekkhādayo. yattha vā pana
bojjhaṅgupekkhā, na tattha chaḷaṅgupekkhādayo hontīti veditabbā.
yathā cetāsaṁ atthato ekībhāvo, evaṁ saṅkhārupekkhāvipassanupekkhānampi
ekībhāvo. paññāeva hi sā kiccavasena dvidhā bhinnā, yathā hi purisassa
sāyaṇhaṁ gehaṁ paviṭṭhaṁ sappaṁ ajapadadaṇḍaṁ gahetvā pariyesamānassa taṁ thusakoṭṭhake 2-
nippannaṁ disvā "sappo nukho no"ti avalokentassa sovatthikattayaṁ disvā
nibbematikassa "sappo na sappo"ti vicinane majjhattatā hoti, evameva yā
āraddhavipassakassa vipassanāñāṇena lakkhaṇattaye diṭṭhe saṅkhārānaṁ
aniccabhāvādivicinane majjhattatā uppajjati, ayaṁ vipassanupekkhā. yathā pana tassa
purisassa ajapadadaṇḍakena gāḷhaṁ sappaṁ gahetvā "kintāhaṁ imaṁ sappaṁ
aviheṭhento attānañca iminā aḍaṁsāpento muñceyyan"ti muñcanākārameva
pariyesato gahaṇe majjhattatā hoti, evameva yā lakkhaṇattayassa diṭṭhattā
āditte viya tayo bhave passato saṅkhāraggahaṇe majjhattatā, ayaṁ saṅkhārupekkhā.
iti vipassanupekkhāya siddhāya saṅkhārupekkhāpi siddhāva hoti. iminā panesā
vicinanaggahaṇesu majjhattasaṅkhātena kiccena dvidhā bhinnāti. viriyupekkhā pana
vedanupekkhā ca aññamaññañca avasesāhi ca atthato bhinnāevāti.
iti 3- imāsu dasasu upekkhāsu jhānupekkhā idha adhippetā. sā
majjhattalakkhaṇā, anābhogarasā, abyāpārapaccupaṭṭhānā, pītivirāgapadaṭṭhānāti.
etthāha "nanu cāyaṁ atthato tatramajjhattupekkhāva hoti, sā ca paṭhamadutiyajjhānesupi
atthi, tasmā tatrāpi `upekkhako ca viharatī'ti evamayaṁ vattabbā siyā,
sā kasmā na vuttā"ti. aparibyattakiccattā. 4- aparibyattaṁ hi tassā tattha
kiccaṁ vitakkādīhi abhibhūtattā, idha panāyaṁ vitakkavicārapītīhi anabhibhūtattā
ukkhittasirā viya hutvā paribyattakiccā jātā, tasmā vuttāti.

footnote: 1 ma. kumārayuvavuḍḍha...., visuddhi. 1/206 paṭhavīkasiṇaniddesa 2 ma. thusakoṭṭhāse
footnote: 3 chaßēéa. iti-saddo na dissati 4 chaßēéa. aparibyattakiccato

page number: 227

niṭṭhitā "upekkhako ca viharatī"ti etassa sabbaso atthavaṇṇanā.
idāni sato ca sampajānoti ettha saratīti sato. sampajānātīti
sampajāno. iti puggalena sati ca sampajaññañca vuttaṁ. tattha saraṇalakkhaṇā
sati, apammussanarasā, ārakkhapaccupaṭṭhānā, asammohalakkhaṇaṁ sampajaññaṁ, tīraṇarasaṁ,
pavicayapaccupaṭṭhānaṁ.
tattha kiñcāpi idaṁ satisampajaññaṁ purimajjhānesupi atthi, muṭṭhassatissa
hi asampajānassa upacāramattampi na sampajjati, pageva appanā, oḷārikattā
pana tesaṁ jhānānaṁ bhūmiyaṁ viya purisassa cittassa gati sukhāva hoti, abyattaṁ
tattha satisampajaññakiccaṁ. oḷārikaṅgappahānena pana sukhumattā imassa jhānassa purisassa
khuradhārāyaṁ viya satisampajaññakiccapariggahitāyeva cittassa gati icchitabbāti
idheva vuttaṁ. kiñci bhiyyo:- yathā dhenupako vaccho dhenuto apanīto arakkhiyamāno
punadeva dhenuṁ upagacchati, evamidaṁ tatiyajjhānasukhaṁ pītito apanītaṁ 1- taṁ
satisampajaññārakkhena arakkhiyamānaṁ punadeva pītiṁ upagaccheyya, pītisampayuttameva
siyā. sukhe vāpi sattā sārajjanti. idañca atimadhuraṁ sukhaṁ, tato paraṁ sukhābhāvā.
satisampajaññānubhāvena panettha sukhe asārajjanā hoti, no aññathāti imampi
atthavisesaṁ dassetuṁ idamidheva vuttanti veditabbaṁ.
idāni sukhañca kāyena paṭisaṁvedetīti ettha kiñcāpi tatiyajjhānasamaṅgino
sukhapaṭisaṁvedanābhogo natthi, evaṁ santepi yasmā tassa nāmakāyena sampayuttaṁ
sukhaṁ, yaṁ vā taṁ nāmakāyasampayuttaṁ sukhaṁ, taṁsamuṭṭhānenassa yasmā atipaṇītena
rūpena rūpakāyo phuṭṭho, 2- yassa phuṭṭhattā jhānavuṭṭhitopi sukhaṁ paṭisaṁvedeyya,
tasmā etamatthaṁ dassento "sukhañca kāyena paṭisaṁvedetī"ti āha.
idāni yantaṁ ariyā ācikkhanti upekkhako satimā sukhavihārīti ettha
yaṁjhānahetu yaṁjhānakāraṇā taṁ tatiyajjhānasamaṅgipuggalaṁ buddhādayo ariyā ācikkhanti
desenti paññapenti paṭṭhapenti vivaranti vibhajanti uttānīkaronti pakāsenti,

footnote: 1 chaßēéa. apanītampi 2 chaßēéa. phuṭo 3 chaßēéa. iti-saddo na dissati

page number: 228

pasaṁsantīti adhippāyo. kinti? upekkhako satimā sukhavihārīti. taṁ tatiyajjhānaṁ
upasampajja viharatīti evamettha yojanā veditabbā.
kasmā pana taṁ te evaṁ pasaṁsantīti? pasaṁsārahato. ayaṁ hi yasmā
atimadhurasukhe sukhapāramippattepi tatiyajjhāne upekkhako, na tattha sukhābhisaṅgena
ākaḍḍhiyatīti. 1- yathā ca pīti na uppajjati, evaṁ upaṭṭhitassatitāya satimā.
yasmā ca ariyakantaṁ ariyajanasevitameva asaṅkiliṭṭhaṁ sukhaṁ nāmakāyena paṭisaṁvedeti,
tasmā pasaṁsāraho. iti pasaṁsārahato naṁ ariyā te evaṁ pasaṁsārahahetubhūte 2-
guṇe pakāsentā "upekkhako satimā sukhavihārī"ti evaṁ pasaṁsantīti veditabbaṁ.
tatiyanti gaṇanānupubbato tatiyaṁ, idaṁ tatiyaṁ samāpajjatītipi tatiyaṁ. tasmiṁ
samaye phasso hotītiādīsu jhānapañcake pītipadampi parihīnaṁ. tassāpi vasena
savibhattikāvibhattikapadavinicchayo veditabbo. koṭṭhāsavārepi "duvaṅgikaṁ jhānaṁ hotī"ti
āgataṁ. sesaṁ dutiyajjhānasadisamevāti.
tatiyajjhānaṁ niṭṭhitaṁ.
-----------
catutthajjhānavaṇṇanā
[165] catutthajjhānaniddese sukhassa ca pahānā, dukkhassa ca pahānāti
kāyikasukhassa ca kāyikadukkhassa ca pahānā. pubbevāti tañca kho pubbeva, na
catutthajjhānakkhaṇe. somanassadomanassānaṁ atthaṅgamāti cetasikasukhassa
cetasikadukkhassa cāti imesaṁ dvinnaṁ pubbeva atthaṅgamā, pahānā icceva vuttaṁ
hoti. kadā pana nesaṁ pahānaṁ hoti? catunnaṁ jhānānamupacārakkhaṇe. somanassaṁ hi
catutthajjhānassa upacārakkhaṇeyeva pahīyati, dukkhadomanassasukhāni paṭhamadutiyatatiyajjhānānaṁ
upacārakkhaṇesu. evametesaṁ pahānakkamena avuttānaṁ indriyavibhaṅge 3-
pana indriyānaṁ uddesakkameneva idhāpi vuttānaṁ sukhadukkhasomanassadomanassānaṁ
pahānaṁ veditabbaṁ.

footnote: 1 chaßēéa. iti-saddo na dissati 2 chaßēéa. pasaṁsāhetubhūte abhi. 35/219-224/145-160

page number: 229

yadi panetāni tassa tassa jhānassa upacārakkhaṇeyeva pahīyanti, atha
kasmā "kattha cuppannaṁ dukkhindriyaṁ aparisesaṁ nirujjhati? idha bhikkhave
bhikkhu vivicceva kāmehi .pe. paṭhamaṁ jhānaṁ upasampajja viharati. etthuppannaṁ
dukkhindriyaṁ aparisesaṁ nirujjhati. kattha cuppannaṁ domanassindriyaṁ.
sukhindriyaṁ. somanassindriyaṁ aparisesaṁ nirujjhati? idha bhikkhave bhikkhu sukhassa ca
pahānā .pe. catutthaṁ jhānaṁ upasampajja viharati. ettha cuppannaṁ somanassindriyaṁ
aparisesaṁ nirujjhatī"ti 1- evaṁ jhānesveva nirodho vuttoti? atisayanirodhattā.
atisayanirodho hi tesaṁ paṭhamajjhānādīsu, na nirodhoyeva. nirodhoyeva pana
upacārakkhaṇe, nātisayanirodho. tathā hi nānāvajjane paṭhamajjhānassupacāre
niruddhassāpi dukkhindriyassa ḍaṁsamakasādisamphassena vā visamāsanupatāpena vā
siyā uppatti, na tveva antoappanāyaṁ. upacāre vā niruddhampetaṁ na
suṭṭhu niruddhaṁ hoti paṭipakkhena avihatattā. antoappanāyaṁ pana pītipharaṇena
sabbo kāyo sukhokkanto hoti, sukhokkantakāyassa ca suṭṭhu niruddhaṁ hoti
dukkhindriyaṁ paṭipakkhena vihatattā. nānāvajjaneyeva ca dutiyajjhānupacāre
pahīnassa domanassindriyassa yasmā etaṁ vitakkavicārapaccayepi kāyakilamathe
cittūpaghāte ca sati uppajjati, vitakkavicārābhāve ca neva uppajjati. yattha
pana uppajjati, tattha vitakkavicārabhāve. appahīnāeva ca dutiyajjhānupacāre
vitakkavicārāti tatthassa siyā uppatti appahīnapaccayattā, 2- na tveva dutiyajjhāne
pahīnapaccayattā. tathā tatiyajjhānupacāre pahīnassāpi sukhindriyassa
pītisamuṭṭhānappaṇītarūpaphuṭṭhakāyassa siyā uppatti. na tveva tatiyajjhāne.
tatiyajjhāne hi sukhassa paccayabhūtā pīti sabbaso niruddhāti. tathā
catutthajjhānupacāre pahīnassāpi somanassindriyassa āsannattā appanāppattāya
upekkhāyābhāvena sammā anatikkantattā ca siyā uppatti, na tveva
catutthajjhāne. tasmāeva ca "etthuppannaṁ dukkhindriyaṁ
aparisesaṁ nirujjhatī"ti tattha tattha aparisesaggahaṇaṁ katanti.

footnote: 1 saṁßēéa. 19/510/190 2 chaßēéa. ayaṁ pāṭho na dissati

page number: 230

etthāha "athevaṁ tassa tassa jhānassupacāre pahīnāpi etā vedanā
idha kasmā samāhatā"ti. sukhaggahaṇatthaṁ. yā hi ayaṁ "adukkhamasukhan"ti ettha
adukkhamasukhā vedanā vuttā, sā sukhumā dubbiññeyyā, na sakkā sukhena
gahetuṁ, tasmā yathā nāma duṭṭhassa yathā vā tathā vā upasaṅkamitvā gahetuṁ
asakkuṇeyyassa goṇassa gahaṇatthaṁ gopo ekasmiṁ vaje sabbā gāvo samāharati,
athekekaṁ nīharanto paṭipāṭiyā āgataṁ "ayaṁ so, gaṇhatha nan"ti tampi
gāhāpayati. evameva bhagavā 1- sukhaggahaṇatthaṁ sabbāpi etā samāharīti. evaṁ
hi samāhatā etā dassetvā "yaṁ neva sukhaṁ na dukkhaṁ na somanassaṁ na
domanassaṁ, ayaṁ adukkhamasukhā vedanā"ti sakkā hoti esā gāhāyituṁ.
apica adukkhamasukhāya cetovimuttiyā paccayadassanatthañcāpi etā vuttāti
veditabbā. sukhadukkhappahānādayo hi tassā paccayā. yathāha "cattāro kho
āvuso paccayā adukkhamasukhāya cetovimuttiyā samāpattiyā, idhāvuso bhikkhu sukhassa ca
pahānā pubbeva somanassadomanassānaṁ atthaṅgamā .pe. catutthaṁ jhānaṁ upasampajja
viharati. ime kho āvuso cattāro paccayā adukkhamasukhāya cetovimuttiyā
samāpattiyā"ti. 2- yathā vā aññattha pahīnāpi sakkāyadiṭṭhiādayo tatiyamaggassa
vaṇṇabhaṇanatthaṁ tattha pahīnāti 3- vuttā, evaṁ 4- vaṇṇabhaṇanatthaṁ tassa jhānassa
tā 4- idha vuttāti veditabbā. paccayaghātena vā ettha rāgadosānaṁ atidūrabhāvaṁ
dassetumpetā vuttāti veditabbā. etāsu hi sukhaṁ somanassassa paccayo,
somanassaṁ rāgassa, dukkhaṁ domanassassa paccayo, domanassaṁ dosassa.
sukhādighātena ca 5- sappaccayā rāgadosā hatāti atidūre hontīti.
adukkhamasukhanti dukkhābhāvena adukkhaṁ, sukhābhāvena asukhaṁ. etenettha
dukkhasukhapaṭipakkhabhūtaṁ tatiyavedanaṁ dīpeti, na dukkhasukhābhāvamattaṁ. tatiyavedanā

footnote: 1 ma. evametassā 2 maßēáū. 12/173/134 3 maßēéa. 13/130/105
footnote: 4-4 chaßēéa. vaṇṇabhaṇanatthampetassa jhānassetā 5 chaßēéa. cassa

page number: 231

nāma adukkhamasukhā, upekkhātipi vuccatīti. 1- sā iṭṭhāniṭṭhaviparītānubhavanalakkhaṇā,
majjhattarasā, avibhūtapaccupaṭṭhānā, sukhanirodhapadaṭṭhānāti veditabbā.
upekkhāsatipārisuddhinti upekkhāya janitasatipārisuddhiṁ. imasmiṁ hi jhāne
suparisuddhā sati, yā cassā satiyā pārisuddhi, sā upekkhāya katā, na aññena.
tasmā etaṁ "upekkhāsatipārisuddhī"ti vuccati. vibhaṅgepi vuttaṁ "ayaṁ sati imāya
upekkhāya visadā hoti parisuddhā pariyodātā, tena vuccati
"upekkhāsatipārisuddhī"ti. 2- yāya ca upekkhāya ettha sati pārisuddhi hoti, sā
atthato tatramajjhattatāti veditabbā. na kevalañcettha tāya satiyeva parisuddhā, apica
kho sabbepi sampayuttadhammā, satisīsena pana desanā vuttā.
tattha kiñcāpi ayaṁ upekkhā heṭṭhāpi tīsu jhānesu vijjati, yathā pana
divā suriyappabhābhibhavā sommabhāvena ca attano upakārakattena vā sabhāgāya
rattiyā alābhā divā vijjamānāpi candalekhā aparisuddhā hoti apariyodātā,
evamayampi tatramajjhattupekkhācandalekhā vitakkādipaccanīkadhammatejābhibhavā sabhāgāya
ca upekkhāvedanārattiyā appaṭilābhā vijjamānāpi paṭhamādijjhānabhedesu
aparisuddhā hoti. tassā ca aparisuddhāya divā aparisuddhacandalekhāya pabhā viya
sahajātāpi satiādayo aparisuddhāva honti. tasmā tesu ekampi "upekkhāsati-
pārisuddhī"ti na vuttaṁ. idha pana vitakkādipaccanīkadhammatejābhibhavābhāvā sabhāgāya
ca upekkhāvedanārattiyā paṭilābhā ayaṁ tatramajjhattupekkhācandalekhā ativiya
parisuddhā, tassā parisuddhattā parisuddhacandalekhāya pabhā viya sahajātāpi
satiādayo parisuddhā honti pariyodātā. tasmā idameva "upekkhāsatipārisuddhī"ti
vuttanti veditabbaṁ.
catutthanti gaṇanānupubbato 3- catutthaṁ, idaṁ catutthaṁ samāpajjatītipi catutthaṁ.
phasso hotītiādīsu phassapañcake tāva vedanāti upekkhāvedanā veditabbā.

footnote: 1 chaßēéa. vuccati 2 abhi. 35/487/284 3 chaßēéa. gaṇanānupubbatā

page number: 232

jhānapañcakaindriyaṭṭhakesu pana "upekkhā hoti, upekkhindriyaṁ hotī"ti 1-
vuttameva. sesāni tatiye parihīnapadāni idhāpi parihīnāneva. koṭṭhāsavārepi
duvaṅgikaṁ jhānanti upekkhācittekaggatāvaseneva veditabbaṁ. sesaṁ sabbaṁ
tatiyasadisamevāti.
catukkanayo niṭṭhito.
-----------
pañcakanayavaṇṇanā
[167] idāni katamā dhammā kusalāti pañcakanayo āraddho. kasmāti
ce? puggalajjhāsayavasena ceva desanāvilāsena ca. sannisinnadevaparisāya 2- kira
ekaccānaṁ devānaṁ vitakkoeva oḷārikato upaṭṭhāsi, vicārapītisukhacittekaggatā
santato. tesaṁ sappāyavasena satthā caturaṅgikaṁ avitakkaṁ vicāramattaṁ dutiyajjhānaṁ
nāma bhājesi. ekaccānaṁ vicāro oḷārikato upaṭṭhāsi, pītisukhacittekaggatā
santato. tesaṁ sappāyavasena tivaṅgikaṁ tatiyajjhānaṁ nāma bhājesi. ekaccānaṁ pīti
oḷārikato upaṭṭhāsi, sukhacittekaggatā santato. tesaṁ sappāyavasena duvaṅgikaṁ
catutthajjhānaṁ nāma bhājesi, ekaccānaṁ sukhaṁ oḷārikato upaṭṭhāsi, upekkhā-
cittekaggatā santato. tesaṁ sappāyavasena duvaṅgikaṁ pañcamajjhānaṁ nāma bhājesi.
ayaṁ tāva puggalajjhāsayo.
yassā pana dhammadhātuyā supaṭividdhatā desanā vilāsappattā 3- nāma
hoti, sā tathāgatassa suṭṭhu paṭividdhā. tasmā ñāṇamahattatāya desanāvidhānesu
kusalo desanāvilāsappatto satthā yaṁ yaṁ aṅgaṁ labbhati, tassa tassa vasena
yathā yathā icchati, tathā tathā desanaṁ niyāmetīti so idha pañcaṅgikaṁ paṭhamajjhānaṁ bhājesi,
caturaṅgikaṁ avitakkaṁ vicāramattaṁ dutiyajjhānaṁ bhājesi, tivaṅgikaṁ tatiyajjhānaṁ
bhājesi, duvaṅgikaṁ catutthajjhānaṁ, duvaṅgikameva pañcamajjhānaṁ bhājesi. ayaṁ
desanāvilāso nāma.

footnote: 1 abhi. 34/150/46 2 ma. sannipatitadevaparisāya 3 cha. desanāvilāsappatto

page number: 233

apica ye bhagavatā "tayome bhikkhave samādhī savitakkasavicāro samādhi,
avitakkavicāramatto samādhi, avitakkāvicāro samādhī"ti 1- suttante tayo samādhī
desitā. tesu heṭṭhā savitakkasavicāro samādhi avitakkāvicāro samādhi ca
bhājetvā dassito, avitakkavicāramatto na dassitoti. taṁ dassetumpi ayaṁ
pañcakanayo āraddhoti veditabbo.
tattha dutiyajjhānaniddese phassādīsu vitakkamattaṁ parihāyati, koṭṭhāsavāre
"caturaṅgikaṁ jhānaṁ hoti, caturaṅgiko maggo hotī"ti ayameva viseso. sesaṁ sabbaṁ
paṭhamajjhānasadisameva. yāni ca catukkanaye dutiyatatiyacatutthāni, tāni idha
tatiyacatutthapañcamāni. tesaṁ adhigamapaṭipāṭiyā dīpanatthaṁ ayaṁ nayo veditabbo:-
eko kira amaccaputto rājānaṁ upaṭṭhātuṁ janapadato nagaraṁ āgato, so
ekadivasameva rājānaṁ disvā pānabyasanena sabbaṁ vibhavajātaṁ nāsesi. taṁ ekadivasaṁ
surāmadamattaṁ niccolaṁ katvā jiṇṇakaṭasārakamattena paṭicchādetvā pānāgārato
nīhariṁsu, tamenaṁ saṅkārakūṭe nipajjitvā niddāyantaṁ eko aṅgavijjāpāṭhako
disvā "ayaṁ puriso mahājanassa avassayo bhavissati, paṭijaggitabbo eso"ti
sanniṭṭhānaṁ katvā mattikāya nhāpetvā thūlasāṭakayugaṁ nivāsāpetvā puna
gandhodakena nhāpetvā sukhumena dukūlayugalena acchādetvā pāsādaṁ āropetvā
subhojanaṁ bhojetvā "evaṁ naṁ 2- paricāreyyāthā"ti paricārake paṭicchādetvā 3-
pakkāmi. atha naṁ te sayanaṁ āropesuṁ, pānāgāragamanapaṭibāhanatthañca naṁ cattāro
tāva janā catūsu hatthapādesu uppīḷetvā aṭṭhaṁsu. tattha eko pāde parimajji,
eko tālapaṇṇaṁ 4- gahetvā vīji, eko vīṇaṁ vādayamāno gāyanto nisīdi.
so sayanupagamanena vigatakilamatho thokaṁ niddāyitvā vuṭṭhito
hatthapādanippīḷanaṁ asahamāno "ko me hatthapāde uppīḷeti, apagacchathā"ti tajjesi,
te ekavacaneneva apagacchiṁsu. tato puna thokaṁ niddāyitvā vuṭṭhito pādaparimajjanaṁ

footnote: 1 dī.pā. 11/305/196 2 ma. etha naṁ
footnote: 3 cha. paṭipādetvā 4 chaßēéa. tālavaṇṭaṁ

page number: 234

asahamāno "ko me pāde parimajjati, apagacchā"ti āha, sopi ekavacaneneva
apagacchi. puna thokaṁ niddāyitvā vuṭṭhito vātavuṭṭhi viya 1- tālapaṇṇavātaṁ
asahanto "ko esa, apagacchatū"ti āha, sopi ekavacaneneva apagacchi. puna
thokaṁ niddāyitvā vuṭṭhito kaṇṇasūlaṁ viya gītavāditasaddaṁ asahamāno vīṇāvādakaṁ
tajjesi, sopi ekavacaneneva apagacchi. athevaṁ anukkamena pahīnakilamathuppīḷana-
parimajjanavātappahāragītavāditasaddupaddavo sukhaṁ sayitvā vuṭṭhāya rañño santikaṁ
agamāsi. rājāpissa mahantaṁ issariyamadāsi, so mahājanassa avassayo jāto.
tattha pānabyasanena pārijuññappatto so amaccaputto viya
anekabyasanapārijuññappatto gharāvāsagato kulaputto daṭṭhabbo, aṅgavijjāpāṭhako puriso
viya tathāgato, tassa purisassa "ayaṁ mahājanassa avassayo bhavissati, paṭijagganaṁ
arahatī"ti sanniṭṭhānaṁ viya tathāgatassa "ayaṁ mahājanassa avassayo bhavissati,
pabbajjaṁ arahati kulaputto"ti sanniṭṭhānakaraṇaṁ.
athassa amaccaputtassa mattikāmattena nhāpanaṁ viya kulaputtassāpi
pabbajjāpaṭilābho, athassa thūlasāṭakanivāsanaṁ viya imassāpi dasasikkhāpadasaṅkhāta-
sīlavatthanivāsanaṁ, puna tassa gandhodakanhāpanaṁ viya imassāpi pāṭimokkhasaṁvarādi-
sīlagandhodakanhāpanaṁ, puna tassa sukhumadukūlayugalacchādanaṁ viya imassāpi
yathāvuttasīlavisuddhisampadāsaṅkhātadukūlacchādanaṁ.
dukūlacchāditassa panassa pāsādāropanaṁ viya imassāpi sīlavisuddhidukūlacchāditassa
samādhibhāvanāpāsādāropanaṁ, 2- tato tassa subhojanabhuñjanaṁ viya imassāpi
samādhiupakārakasatisampajaññādidhammāmataparibhuñjanaṁ.
bhuttabhojanassa pana tassa paricārakehi sayanāropanaṁ viya imassāpi vitakkādīhi
upacārajjhānāropanaṁ, puna tassa pānāgāragamanapaṭibāhanatthaṁ hatthapāduppīḷanakapurisacatukkaṁ
viya imassāpi kāmasaññābhimukhagamanapaṭibāhanatthaṁ ārammaṇe

footnote: 1 chaßēéa. vātavuṭṭhiṁ viya 2 cha. samādhibhāvanāpāsādārohanaṁ

page number: 235

cittuppīḷanako nekkhammavitakko, tassa pādaparimajjakapuriso viya imassāpi ārammaṇe
cittānumajjako 1- vicāro, tassa tālapaṇṇavātadāyako viya imassāpi cetaso
sītalabhāvadāyikā pīti.
tassa sotānuggahakaro gandhabbapuriso viya imassāpi cittānuggāhakaṁ
somanassaṁ, tassa sayanupagamanena vigatakilamathassa thokaṁ niddupagamanaṁ viya imassāpi
upacārajjhānasannissayena vigatanīvaraṇakilamathassa paṭhamajjhānupagamanaṁ.
athassa niddāyitvā vuṭṭhitassa hatthapāduppīḷanāsahanena hatthapāduppīḷakānaṁ
santajjanaṁ tesañca apagamanena puna thokaṁ niddupagamanaṁ viya imassāpi paṭhamajjhānato
vuṭṭhitassa cittuppīḷanakavitakkāsahanena vitakkadosadassanaṁ vitakkappahānā
ca puna avitakkavicāramattadutiyajjhānupagamanaṁ.
tato tassa punappunaṁ niddāyitvā vuṭṭhitassa yathāvuttena kamena
pādaparimajjanādīnaṁ asahanena paṭipāṭiyā pādaparimajjakādīnaṁ santajjanaṁ tesaṁ tesañca
apagamanena punappunaṁ thokaṁ niddupagamanaṁ viya imassāpi punappunaṁ dutiyādīhi
jhānehi vuṭṭhitassa yathāvuttadosānaṁ vicārādīnaṁ asahanena paṭipāṭiyā
vicārādidosadassanaṁ tesaṁ tesañca pahānā punappunaṁ avitakkāvicāranippītikapahīna-
somanassajjhānupagamanaṁ.
tassa pana sayanā vuṭṭhāya rañño santikaṁ gatassa issariyappatti viya
imassāpi pañcamajjhānato vuṭṭhitassa vipassanāmaggaṁ upagatassa arahattappatti.
tassa pattissariyassa bahunnaṁ janānaṁ avassayabhāvo viya imassāpi
arahattappattassa bahunnaṁ avassayabhāvopi veditabbo. ettāvatā hi esa
anuttaraṁ puññakkhettaṁ nāma hotīti.
pañcakanayo niṭṭhito.
ettāvatā catukkapañcakanayadvayabhedo suddhikanavako nāma pakāsito hoti.
atthato panesa pañcakanaye catukkanayassa paviṭṭhattā jhānapañcakoevāti veditabbo.

footnote: 1 chaßēéa. cittānumajjanako

page number: 236

paṭipadācatukkavaṇṇanā
[176-180] idāni yasmā etaṁ jhānaṁ nāma paṭipadākamena sijjhati,
tasmāssa paṭipadābhedaṁ dassetuṁ "puna katame dhammā kusalā"tiādi āraddhaṁ. tattha
dukkhā paṭipadā assāti dukkhāpaṭipadaṁ. dandhā abhiññā assāti dandhābhiññaṁ.
iti "dukkhāpaṭipadan"ti vā "dandhābhiññan"ti vā "paṭhavīkasiṇan"ti vā tīṇipi
jhānasseva nāmāni. dukkhāpaṭipadaṁ khippābhiññantiādīsupi eseva nayo.
tattha paṭhamasamannāhārato paṭṭhāya yāva tassa tassa jhānassa upacāro 1-
uppajjati, tāva pavattā jhānabhāvanā "paṭipadā"ti vuccati. upacārato pana
paṭṭhāya yāva appanā, tāva pavattā paññā "abhiññā"ti vuccati. sā panesā
paṭipadā ekaccassa dukkhā hoti, nīvaraṇādipaccanīkadhammasamudācāragahaṇatāya kicchā,
asukhasevanāti attho. ekaccassa tadabhāvena sukhā. abhiññāpi ekaccassa dandhā
hoti mandā asīghappavatti, 2- ekaccassa khippā amandā sīghappavatti. 3- tasmā
yo ādito vipassanāñāṇena 4- kilese vikkhambhento dukkhena sasaṅkhārena
sappayogena kilamanto vikkhambheti, tassa dukkhā paṭipadā nāma hoti. yo pana
vikkhambhitakileso appanāparivāsaṁ vasanto cirena aṅgapātubhāvaṁ pāpuṇāti, tassa
dandhābhiññā nāma hoti. yo khippaṁ aṅgapātubhāvaṁ pāpuṇāti, tassa khippābhiññā
nāma hoti. yo kilese vikkhambhento sukhena akilamanto vikkhambheti, tassa
sukhā paṭipadā nāma hoti.
tattha yāni sappāyāsappāyāni ca palibodhupacchedādīni pubbakiccāni ca
appanākosallāni ca visuddhimagge 5- cittabhāvanāniddese niddiṭṭhāni. tesu yo
asappāyasevī hoti, tassa dukkhā paṭipadā dandhā ca abhiññā hoti,
sappāyasevino sukhā paṭipadā khippā ca abhiññā. yo pana pubbabhāge asappāyaṁ
sevitvā aparabhāge sappāyasevī hoti, pubbabhāge vā sappāyaṁ sevitvā aparabhāge

footnote: 1 chaßēéa. upacāraṁ 2 sī. asīghappavattinī 3 sī. sīghappavattinī
footnote: 4 chaßēéa. ayaṁ pāṭho na dissati 5 visudadhi. 1/154

page number: 237

asappāyasevī, tassa vomissatā 1- veditabbā. tathā palibodhupacchedādikaṁ pubbakiccaṁ
asampādetvā bhāvanaṁ anuyuñjantassa 2- dukkhā paṭipadā hoti, vipariyāyena
sukhā. appanākosallāni pana asampādentassa dandhā abhiññā hoti,
sampādentassa khippā.
apica taṇhāavijjāvasena samathavipassanākatādhikāravasena cāpi etāsaṁ
pabhedo veditabbo. taṇhābhibhūtassa hi dukkhā paṭipadā hoti, anabhibhūtassa
sukhā. avijjābhibhūtassa ca dandhā abhiññā hoti, anabhibhūtassa khippā. yo ca
samathe akatādhikāro, tassa dukkhā paṭipadā hoti, katādhikārassa sukhā. yo pana
vipassanāya akatādhikāro hoti, tassa dandhā abhiññā hoti, katādhikārassa khippā.
kilesindriyavasena cāpi etāsaṁ pabhedo veditabbo. tibbakilesassa hi
mudindriyassa dukkhā paṭipadā hoti dandhā ca abhiññā, tikkhindriyassa pana
khippā abhiññā. mandakilesassa ca mudindriyassa sukhā paṭipadā hoti dandhā
ca abhiññā, tikkhindriyassa pana khippā abhiññāti.
iti imāsu paṭipadāabhiññāsu yo puggalo dukkhāya paṭipadāya dandhāya
ca abhiññāya jhānaṁ pāpuṇāti, tassa taṁ jhānaṁ "dukkhāpaṭipadaṁ dandhābhiññan"ti
vuccati. sesesupi eseva nayo.
tattha "tadanudhammatā sati santiṭṭhati, ṭhitibhāginī paññā"ti 3- evaṁ vuttasatiyā
vā taṁtaṁjhānanikantiyā vā vikkhambhane paṭipadā taṁtaṁjhānupacārappattassa
appanāparivāse abhiññā ca veditabbā. āgamanavasenāpi ca paṭipadābhiññā hontiyeva.
dukkhāpaṭipadaṁ hi dandhābhiññaṁ paṭhamajjhānaṁ patvā pattadutiyampi 4- tādisameva
hoti. tatiyacatutthesupi eseva nayo. yathā ca catukkanaye, evaṁ pañcakanayepi
paṭipadāvasena catudhā bhedo veditabbo. iti paṭipadāvasenapi cattāro navakā

footnote: 1 cha. vomissakatā 2 chaßēéa. anuyuttassa
footnote: 3 abhi. 35/799/402 4 chaßēéa. pavattaṁ dutiyampi

page number: 238

vuttā honti. tesu pāṭhato chattiṁsa cittāni, atthato pana pañcakanaye
catukkanayassa paviṭṭhattā vīsatimeva bhavantīti.
paṭipadācatukkaṁ niṭṭhitaṁ.
-----------
ārammaṇacatukkavaṇṇanā
[181] idāni yasmā etaṁ jhānaṁ nāma yathā paṭipadābhedena, evaṁ
ārammaṇabhedenāpi catubbidhaṁ hoti. tasmāssa taṁ pabhedaṁ dassetuṁ puna "katame
dhammā kusalā"tiādi āraddhaṁ. tattha parittaṁ parittārammaṇantiādīsu yaṁ appaguṇaṁ
hoti, uparijjhānassa paccayo bhavituṁ na sakkoti, idaṁ parittaṁ nāma. yaṁ pana
avaḍḍhite suppamatte vā sarāvamatte vā ārammaṇe pavattaṁ, taṁ parittaṁ ārammaṇaṁ
assāti parittārammaṇaṁ. yaṁ paguṇaṁ subhāvitaṁ, uparijjhānassa paccayo bhavituṁ
sakkoti, idaṁ appamāṇaṁ nāma. yaṁ vipule ārammaṇe pavattaṁ, taṁ vuḍḍhippamāṇattā
appamāṇaṁ ārammaṇaṁ assāti appamāṇārammaṇaṁ. vuttalakkhaṇavomissatāya pana
vomissakanayo veditabbo. iti ārammaṇavasenapi cattāro navakā vuttā honti,
cittagaṇanā cettha purimasadisāevāti.
ārammaṇacatukkaṁ niṭṭhitaṁ.
-----------
ārammaṇapaṭipadāmissakavaṇṇanā
[186] idāni ārammaṇapaṭipadāmissakaṁ soḷasakkhattukanayaṁ dassetuṁ puna
"katame dhammā kusalā"tiādi āraddhaṁ. tattha paṭhamanaye vuttajjhānaṁ dukkhāpaṭipadattā
dandhābhiññattā parittattā parittārammaṇattāti catūhi kāraṇehi hīnaṁ. soḷasamanaye
vuttajjhānaṁ sukhāpaṭipadattā khippābhiññattā appamāṇattā appamāṇārammaṇattāti
catūhi kāraṇehi paṇītaṁ. sesesu cuddasasu ekena dvīhi tīhi ca kāraṇehi
hīnappaṇītatā veditabbā.

page number: 239

kasmā panāyaṁ nayo desitoti? jhānuppattikāraṇattā. sammāsambuddhena
hi paṭhavīkasiṇe suddhikajjhānaṁ catukkanayavasena pañcakanayavasena ca dassitaṁ, tathā
suddhikapaṭipadā, tathā suddhikārammaṇaṁ. tattha yā devatā paṭhavīkasiṇe suddhikajjhānaṁ
catukkanayavasena desiyamānaṁ bujjhituṁ sakkonti, tāsaṁ sappāyavasena suddhikajjhāne
catukkanayo desito. yā pañcakanayavasena desiyamānaṁ bujjhituṁ sakkonti, tāsaṁ
sappāyavasena pañcakanayo desito. yā suddhikapaṭipadāya suddhikārammaṇe
catukkanayavasena desiyamānaṁ bujjhituṁ sakkonti, tāsaṁ sappāyavasena suddhikapaṭipadāya
suddhikārammaṇe catukkanayo desito. yā pañcakanayavasena desiyamānaṁ bujjhituṁ
sakkonti, tāsaṁ sappāyavasena pañcakanayo desito. iti heṭṭhā
puggalajjhāsayavasena desanā katā.
desanāvilāsappatto cesa pabhinnapaṭisambhido dasabalacatuvesārajjavisadaññāṇo
dhammānaṁ yāthāvasarasalakkhaṇassa supaṭividdhattā dhammapaññattikusalatāya
yo yo nayo labbhati, tassa tassa vasena desanaṁ niyametuṁ sakkoti. tasmā
imāya desanāvilāsappattiyāpi tena esā paṭhavīkasiṇe suddhikacatukkanayādivasena
desanā katā.
yasmā pana ye keci jhānaṁ uppādenti nāma, na te ārammaṇapaṭipadāhi
vinā uppādetuṁ sakkonti, tasmā niyamato jhānuppattikāraṇattā ayaṁ
soḷasakkhattukanayo kathito.
ettāvatā eko 1- suddhikanavako, cattāro paṭipadānavakā, cattāro
ārammaṇanavakā, ime ca soḷasa navakāti pañcavīsatinavakā kathitā honti. tattha
ekekasmiṁ navake catukkapañcakavasena dve dve nayāti paññāsanayā. tattha
pañcavīsatiyā catukkanayesu sataṁ, pañcakanayesu pañcavīsasatanti pāṭhato pañcavīsādhikāni
dve jhānacittasatāni honti. pañcakanaye pana catukkanayassa paviṭṭhattā atthato
pañcavīsādhikameva cittasataṁ hoti. yāni cetāni pāṭhe pañcavīsādhikāni dve

footnote: 1 chaßēéa. ayaṁ pāṭho na dissati

page number: 240

cittasatāni, tesu ekekassa niddese dhammavavaṭṭhānādayo tayo tayo mahāvārā
honti, te pana tattha tattha nayamattameva dassetvā saṅkhittāti.
paṭhavīkasiṇaṁ niṭaṭhitaṁ.
-------------
[203] idāni yasmā āpokasiṇādīsupi etāni jhānāni uppajjanti,
tasmā tesaṁ dassanatthaṁ puna "katame dhammā kusalā"tiādi āraddhaṁ. tesu
sabbo pālinayo ca atthavibhāvanā ca cittagaṇanā ca vārasaṅkhepo ca paṭhavīkasiṇe
vuttanayeneva veditabbo. bhāvanānayo pana kasiṇaparikammaṁ ādiṁ katvā sabbopi
visuddhimagge 1- pakāsitoyeva. mahāsakuludāyisutte ca pana dasa kasiṇāni 2- vuttāni.
tesu viññāṇakasiṇaṁ ākāse pavattitamahaggataviññāṇampi tattha parikammaṁ katvā
nibbattaviññāṇañcāyatanasamāpattipi hotīti sabbappakārena āruppadesanameva
bhajati. tasmā imasmiṁ ṭhāne na kathitaṁ.
ākāsakasiṇanti pana kasiṇugghāṭimākāsampi taṁ ārammaṇaṁ katvā
pavattakkhandhāpi bhitticchiddādīsu aññatarasmiṁ gahetabbanimittaparicchedākāsampi taṁ
ārammaṇaṁ katvā uppannacatukkapañcakajjhānampi vuccati. tattha purimanayo
āruppadesanaṁ bhajati, pacchimanayo rūpāvacaradesanaṁ. iti missakattā imaṁ rūpāvacaradesanaṁ
na āruḷhaṁ, paricchedākāse nibbattajjhānaṁ pana rūpūpapattiyā maggo
hoti, tasmā taṁ gahetabbaṁ. tasmiṁ pana catukkapañcakajjhānameva uppajjati,
arūpajjhānaṁ nuppajjati. kasmā? kasiṇugghāṭanassa alābhato. tañhi punappunaṁ
ugghāṭiyamānampi ākāsameva hotīti na tattha kasiṇugghāṭanaṁ labbhati. tasmā
tattha uppannaṁ jhānaṁ diṭṭhadhammasukhavihārāya sampavattati, abhiññāpādakaṁ hoti,
vipassanāpādakaṁ hoti, nirodhapādakaṁ na hoti, anupubbanirodho panettha yāva
pañcamajjhānā labbhati, vaṭṭapādakaṁ hotiyeva. yathā cetaṁ, evaṁ purimakasiṇesu

footnote: 1 visuddhi. 1/217 ādi 2 maßēéa. 13/250/226

page number: 241

uppannajjhānānipi. 1- nirodhapādakabhāvo panettha viseso. sesamettha ākāsakasiṇe
yaṁ vattabbaṁ siyā, taṁ sabbaṁ visuddhimagge 2- vuttameva.
"ekopi hutvā bahudhā hotī"tiādinayaṁ 3- pana iddhivikubbanaṁ icchantena
purimesu aṭṭhasu kasiṇesu aṭṭha samāpattiyo nibbattetvā kasiṇānulomato,
kasiṇapaṭilomato, kasiṇānulomapaṭilomato, jhānānulomato, jhānapaṭilomato,
jhānānulomapaṭilomato, jhānukkantikato, kasiṇukkantikato, jhānakasiṇukkantikato,
aṅgasaṅkantito, ārammaṇasaṅkantito, aṅgārammaṇasaṅkantito, aṅgavavaṭṭhānato,
ārammaṇavavaṭṭhānatoti imehi cuddasahi ākārehi cittaṁ paridametabbaṁ. tesaṁ
vitthārakathā visuddhimagge 4- vuttāyeva.
evaṁ pana cuddasahi ākārehi cittaṁ aparidametvā pubbe abhāvitabhāvano
ādikammiko yogāvacaro iddhivikubbanaṁ sampādessatīti netaṁ ṭhānaṁ vijjati.
ādikammikassa hi kasiṇaparikammampi bhāro, satesu sahassesu vā ekova sakkoti.
katakasiṇaparikammassa nimittuppādanaṁ bhāro, satesu sahassesu vā ekova sakkoti.
uppanne nimitte taṁ vaḍḍhetvā appanādhigamo bhāro, satesu sahassesu vā
ekova sakkoti. adhigatappanassāpi cuddasahākārehi cittaparidamanaṁ bhāro, satesu
sahassesu vā ekova sakkoti. cuddasahi ākārehi paridamitacittassāpi
iddhivikubbanannāma bhāro, satesu sahassesu vā ekova sakkoti.
vikubbanappattassāpi khippanisantibhāvo nāma bhāro, satesu sahassesu vā ekova
khippanisanti hotīti. therambatthale mahārohaṇaguttattherassa gilānupaṭṭhānaṁ āgatesu
tiṁsamattesu iddhimantasahassesu upasampadāya aṭṭhavassiko rakkhitatthero viya.
sabbaṁ vatthu visuddhimagge 5- vitthāritamevāti.
kasiṇakathā niṭṭhitā.
----------

footnote: 1 chaßēéa. uppannaṁ jhānampi 2 visuddhi. 1/223 sesakasiṇaniddesa
footnote: 3 dī.sī. 9/474/209, khu. paṭi. 31/102/115 4 visuddhi. 2/200 iddhividhaniddesa
footnote: 5 visuddhi. 2/202 iddhividhaniddesa

page number: 242

abhibhāyatanakathā
[204] evaṁ aṭṭhasu kasiṇesu rūpāvacarakusalaṁ niddisitvā idāni yasmā
samānepi ārammaṇe bhāvanāya asamānattā 1- imesu aṭṭhasu kasiṇesu aññampi
abhibhāyatanasaṅkhātaṁ rūpāvacarakusalaṁ pavattati, tasmā taṁ dassetuṁ puna "katame dhammā
kusalā"tiādi āraddhaṁ. tattha ajjhattaṁ arūpasaññīti alābhitāya vā anatthikatāya
vā ajjhattikarūpe parikammasaññāvirahito. bahiddhā rūpāni passatīti bahiddhā
aṭṭhasu kasiṇesu kataparikammatāya parikammavasena ceva appanāvasena ca tāni
bahiddhā aṭṭhasu kasiṇesu rūpāni passati. parittānīti avaḍḍhitāni. tāni
abhibhuyyāti yathā nāma sampannagahaṇiko kaṭacchumattaṁ bhattaṁ labhitvā "kimettha
bhuñjitabbaṁ atthī"ti saṅkaḍḍhitvā ekakabaḷameva karoti, evameva ñāṇuttariko
puggalo visadaññāṇo "kimettha parittake ārammaṇe samāpajjitabbaṁ atthi,
nāyaṁ mama bhāro"ti tāni rūpāni abhibhavitvā samāpajjati, saha nimittuppādenevettha
appanaṁ nibbattetīti attho. "jānāmi passāmī"ti iminā panassa
pubbabhāgo kathito, āgamaṭṭhakathāsu pana vuttaṁ "imināssa ābhogo kathito, so
ca kho samāpattito vuṭṭhitassa, na antosamāpattiyan"ti.
appamāṇānīti vaḍḍhitappamāṇāni. abhibhuyyāti ettha pana yathā mahagghaso
puriso ekaṁ bhattavaḍḍhitakaṁ labhitvā "aññāpi hotu, kimesā mayhaṁ karissatī"ti
taṁ na mahantato passati, evameva ñāṇuttariko puggalo visadaññāṇo "kiṁ
ettha samāpajjitabbaṁ, na idaṁ appamāṇaṁ, na mayhaṁ cittekaggatākaraṇe bhāro
atthī"ti tāni abhibhavitvā samāpajjati, saha nimittuppādenevettha appanaṁ
nibbattetīti attho.
"parittaṁ parittārammaṇaṁ appamāṇaṁ parittārammaṇan"ti idha "parittānī"ti
āgatattā appamāṇārammaṇatā na gahitā, parato "appamāṇānī"ti āgatattā

footnote: 1 sī. asamānatāya, chaßēéa. asamānaṁ

page number: 243

parittārammaṇatā. aṭṭhakathāyaṁ pana vuttaṁ "imasmiṁ pana ṭhāne cattāri cattāri
ārammaṇāni aggahetvā dve dveyeva gahitāni, kiṁkāraṇā? catūsu hi gahitesu
desanā soḷasakkhattukā hoti, satthārā ca heṭṭhā soḷasakkhattukadesanā kilañjamhi
tile pattharantena viya vitthārato kathitā, tassa imasmiṁ ṭhāne aṭṭhakkhattukadesanaṁ
kātuṁ ajjhāsayo, tasmā dve dveyeva gahitānīti veditabbānī"ti.
suvaṇṇadubbaṇṇānīti parisuddhāparisuddhavaṇṇāni. parisuddhāni hi 1- nīlādīni
suvaṇṇāni aparisuddhāni ca dubbaṇṇānīti 1- idha adhippetāni. āgamaṭṭhakathāsu
pana "suvaṇṇāni vā hontu dubbaṇṇāni vā, parittāppamāṇavaseneva imāni
abhibhāyatanāni desitānī"ti vuttaṁ. imesu pana catūsu parittaṁ vitakkacaritassa
vasena āgataṁ, appamāṇaṁ mohacaritassa vasena. suvaṇṇaṁ dosacaritassa vasena,
dubbaṇṇaṁ rāgacaritassa vasena. etesaṁ hi etāni sappāyāni, sā ca nesaṁ
sappāyatā vitthārato visuddhimagge 2- cariyāniddese vuttā.
kasmā pana yathā suttante "ajjhattaṁ rūpasaññī eko bahiddhā rūpāni
passati parittānī"tiādi 3- vuttaṁ, evaṁ avatvā idha catūsupi abhibhāyatanesu
ajjhattaṁ arūpasaññitāva vuttāti? ajjhattarūpānaṁ anabhibhavanīyato. tattha vā hi
idha vā bahiddhārūpāneva abhibhavitabbāni. tasmā tāni niyamato vattabbānīti
tatrāpi idhāpi vuttāni. "ajjhattaṁ arūpasaññī"ti idaṁ pana satthu
desanāvilāsamattameva. ayaṁ tāva catūsu abhibhāyatanesu apubbapadavaṇṇanā.
suddhikanayapaṭipadābhedo panettha paṭhavīkasiṇe vuttanayeneva ekekasmiṁ
abhibhāyatane veditabbo. kevalañcettha ārammaṇacatukkaṁ ārammaṇadukaṁ
hoti. soḷasakkhattukañca aṭṭhakkhattukañca. sesaṁ tādisadeva.
evamettha ekekasmiṁ abhibhāyatane eko suddhikanavako, cattāro
paṭipadānavakā, dve ārammaṇanavakā, ārammaṇapaṭipadāmissake aṭṭha
navakāti paṇṇarasa navakāti catūsupi abhibhāyatanesu samasaṭṭhī navakā veditabbā.

footnote: 1-1 ma. nīlādīni aparisuddhāni ca suvaṇṇadubbaṇṇānīti
footnote: 2 visuddhi. 1/127 kammaṭṭhānaggahaṇaniddesa
footnote: 3 dīßēáahā. 10/173/98, maßēéa. 13/249/224, aṅ.aṭṭhaka. 23/65/252

page number: 244

[246] pañcamābhibhāyatanādīsu nīlānīti sabbasaṅgāhikavasena vuttaṁ.
nīlavaṇṇānīti vaṇṇavasena. nīlanidassanānīti nidassanavasena. apaññāyamānavivarāni
asambhinnavaṇṇāni ekanīlāneva hutvā dissantīti vuttaṁ hoti. nīlanibhāsānīti
idaṁ pana obhāsanavasena vuttaṁ, nīlobhāsāni nīlappabhāyuttānīti attho. etena
nesaṁ suvisuddhataṁ dasseti. suvisuddhavaṇṇavaseneva hi imāni cattāri abhibhāyatanāni
vuttāni. pītānītiādīsupi imināva nayena attho veditabbo. "nīlakasiṇaṁ
uggaṇhanto nīlasmiṁ nimittaṁ gaṇhāti, pupphasmiṁ vā vatthusmiṁ vā vaṇṇadhātuyā
vā"tiādikaṁ panettha kasiṇakaraṇañca parikammañca appanāvidhānañca sabbaṁ
visuddhimagge 1- vitthārato vuttameva. yathā ca paṭhavīkasiṇe, evamidha ekekasmiṁ
abhibhāyatane pañcavīsati pañcavīsati navakā veditabbā.
abhibhāyatanakathā niṭṭhitā.
----------
vimokkhakathā
[248] idāni yasmā idaṁ rūpāvacarakusalaṁ nāma na kevalaṁ
ārammaṇasaṅkhātānaṁ āyatanānaṁ abhibhavanato abhibhāyatanavaseneva uppajjati, athakho
vimokkhavasenapi uppajjati, tasmā tampi nayaṁ dassetuṁ puna "katame dhammā
kusalā"ti ādi āraddhaṁ.
kenaṭṭhena pana vimokkho veditabboti? adhimuccanaṭṭhena. ko ayaṁ
adhimuccanaṭṭho nāma? paccanīkadhammehi ca suṭṭhu vimuccanaṭṭho ārammaṇe ca
abhirativasena suṭṭhu vimuccanaṭṭho 2- pituaṅke vissaṭṭhaṅgapaccaṅgassa dārakassa sayanaṁ
viya aniggahitabhāvena nirāsaṅkatāya ārammaṇe pavattīti vuttaṁ hoti. evaṁlakkhaṇañhi
vimokkhabhāvappattaṁ rūpāvacarakusalaṁ dassetuṁ ayaṁ nayo āraddho.

footnote: 1 visuddhi. 1/220 sesakasiṇaniddesa 2 sī. adhimuccanaṭṭho

page number: 245

tattha rūpīti ajjhattaṁ kesādīsu uppāditaṁ rūpajjhānaṁ rūpaṁ, tadassa atthīti
rūpī. ajjhattaṁ hi nīlaparikammaṁ karonto kese vā pitte vā akkhitārakāya vā
karoti. pītaparikammaṁ karonto mede vā chaviyaṁ vā akkhīnaṁ pītaṭṭhāne vā
karoti. lohitaparikammaṁ karonto maṁse vā lohite vā jivhāya vā
hatthatalapādatalesu vā akkhīnaṁ rattaṭṭhāne vā karoti. odātaparikammaṁ
karonto aṭṭhimhi vā dante vā nakhe vā akkhīnaṁ setaṭṭhāne vā karoti.
evaṁ parikammaṁ katvā uppannajjhānasamaṅginaṁ sandhāyetaṁ vuttaṁ. bahiddhāni 1-
rūpāni passatīti bahiddhāpi nīlakasiṇādirūpāni jhānacakkhunā passati. iminā
ajjhattabahiddhāvatthukesu kasiṇesu jhānapaṭilābho dassito.
ajjhattaṁ arūpasaññīti ajjhattaṁ na rūpasaññī, attano kesādīsu
anuppāditarūpāvacarajjhānoti attho. iminā bahiddhā parikammaṁ katvā bahiddhāva
paṭiladdhajjhānatā dassitā.
"subhan"ti iminā suvisuddhesu nīlādīsu vaṇṇakasiṇesu jhānāni dassitāni.
tattha kiñcāpi antoappanāya `subhan'ti ābhogo natthi, yo pana suvisuddhaṁ
subhakasiṇaṁ ārammaṇaṁ katvā viharati, so yasmā subhanti .pe. paṭhamaṁ jhānaṁ
upasampajja viharati. tathā dutiyādīni. tasmā evaṁ desanā katā. paṭisambhidāmagge
pana "kathaṁ `subhan'tveva adhimutto hotīti vimokkho? idha bhikkhu mettāsahagatena
cetasā ekaṁ disaṁ .pe. viharati, mettāya bhāvitattā sattā appaṭikūlā
honti. karuṇāmuditāupekkhāsahagatena cetasā ekaṁ disaṁ .pe. viharati,
upekkhāya bhāvitattā sattā appaṭikūlā honti. evaṁ `subhan'tveva adhimutto
hotīti vimokkho"ti 2- vuttaṁ. idha pana upari pāliyaṁyeva brahmavihārānaṁ āgatattā
taṁ nayaṁ paṭikkhipitvā sunīlakasupītakasulohitakasuodātakaparisuddhanīlakaparisuddhapītaka-
parisuddhalohitakaparisuddhaodātakavaseneva subhavimokkho anuññāto. iti "kasiṇan"ti

footnote: 1 chaßēéa. ayaṁ pāṭho na dissati 2 khu. paṭi. 31/212/254-255

page number: 246

vā "abhibhāyatanan"ti vā "vimokkho"ti vā rūpāvacarajjhānameva. tañhi ārammaṇassa
sakalaṭṭhena kasiṇaṁ nāma, ārammaṇaṁ abhibhavanaṭṭhena abhibhāyatanaṁ nāma, ārammaṇe
adhimuccanaṭṭhena paccanīkadhammehi ca vimuccanaṭṭhena vimokkho nāmāti vuttaṁ. tattha
kasiṇadesanā abhidhammavasena, itarā pana suttantadesanāvasena vuttāti veditabbā.
ayamettha apubbapadavaṇṇanā. ekekasmiṁ pana vimokkhe paṭhavīkasiṇe viya pañcavīsati
pañcavīsatīti katvā pañcasattati navakā veditabbā.
vimokkhakathā niṭṭhitā.
-----------------
brahmavihārakathā
[251] idāni mettādibrahmavihāravasena pavattamānaṁ rūpāvacarakusalaṁ
dassetuṁ puna "katame dhammā kusalā"tiādi āraddhaṁ. tattha mettāsahagatanti
mettāya samannāgataṁ. parato karuṇāsahagatādīsupi eseva nayo. yena panesa
vidhānena paṭipanno mettādisahagatāni jhānāni upasampajja viharati, taṁ mettādīnaṁ
bhāvanāvidhānaṁ sabbaṁ visuddhimagge 1- vitthāritameva, avasesāya pāliyā attho
paṭhavīkasiṇe vuttanayeneva veditabbo.
kevalaṁ hi paṭhavīkasiṇe pañcavīsati navakā, idha purimāsu tīsu tikacatukkajjhānikavasena
pañcavīsati sattakā. upekkhāya catutthajjhānavasena pañcavīsati
ekakā. karuṇāmuditāsu ca chandādīhi catūhi saddhiṁ karuṇāmuditāti imepi
yevāpanakā labbhanti. dukkhāpaṭipadādibhāvo cettha mettāya tāva
byāpādavikkhambhanavasena, karuṇāya vihiṁsāvikkhambhanavasena, muditāya arativikkhambhanavasena,
upekkhāya rāgapaṭighavikkhambhanavasena veditabboti. 2- parittārammaṇatā pana
nabahusattārammaṇavasena, appamāṇārammaṇatā bahusattārammaṇavasena hotīti ayaṁ
viseso. sesaṁ tādisameva.

footnote: 1 visuddhi. 2/90 ādi 2 chaßēéa. iti-saddo na dissati

page number: 247

evaṁ tāva pālivaseneva:-
brahmuttamena kathite brahmavihāre ime iti viditvā
bhiyyo etesu ayaṁ pakiṇṇakakathāpi viññeyyā. 1-
etāsu hi mettākaruṇāmuditāupekkhāsu atthato tāva mejjatīti mettā,
sinehatīti 2- attho. mitte vā bhavā, mittassa vā esā pavattītipi mettā.
paradukkhe sati sādhūnaṁ hadayakampanaṁ karotīti karuṇā, kiṇāti vā paradukkhaṁ hiṁsati
vināsetīti karuṇā, kiriyati vā dukkhitesu pharaṇavasena pasāriyatīti karuṇā. modanti
tāya taṁsamaṅgino, sayaṁ vā modati, modanamattameva vā tanti muditā. "averā
hontū"tiādibyāpādappahānena 3- majjhattabhāvūpagamanena ca upekkhatīti upekkhā.
lakkhaṇādito panettha hitākārappavattilakkhaṇā mettā, hitūpasaṁhārarasā,
āghātavinayapaccupaṭṭhānā, sattānaṁ manāpabhāvadassanapadaṭṭhānā. byāpādūpasamo
etissā sampatti, sinehasambhavo vipatti. dukkhāpanayanākārappavattilakkhaṇā karuṇā,
paradukkhāsahanarasā, avihiṁsāpaccupaṭṭhānā, dukkhābhibhūtānaṁ anāthabhāvadassanapadaṭṭhānā.
vihiṁsūpasamo etissā 4- sampatti, sokasambhavo vipatti. sattesu
pamodanalakkhaṇā muditā, anissāyanarasā, arativighātapaccupaṭṭhānā, sattānaṁ
sampattidassanapadaṭṭhānā. arativūpasamo tassā sampatti, pahāsasambhavo vipatti.
sattesu majjhattākārappavattilakkhaṇā upekkhā, sattesu samabhāvadassanarasā,
paṭighānunayavūpasamapaccupaṭṭhānā, "kammassakā hi sattā, te kassa ruciyā sukhitā
vā bhavissanti, dukkhato vā muccissanti, sampattito 5- vā na parihāyissantī"ti
evaṁ pavattakammassakatādassanapadaṭṭhānā. paṭighānunayavūpasamo tassā sampatti,
gehanissitāya aññāṇupekkhāya sambhavo vipatti.
catunnampi panetesaṁ brahmavihārānaṁ vipassanāsukhañceva bhavasampatti ca
sādhāraṇappayojanaṁ, byāpādādipaṭighāto āveṇikaṁ. byāpādapaṭighātappayojanā
hettha mettā, vihiṁsāaratirāgapaṭighātappayojanā itarāpi. vuttampi cetaṁ:-

footnote: 1 visuddhi. 2/122 brahmavihāraniddesa 2 chaßēéa. siniyhatīti
footnote: 3 chaßēéa....byāpārappahānena 4 chaßēéa. tassā 5 chaßēéa. pattasampattito

page number: 248

"nissaraṇaṁ hetaṁ āvuso byāpādassa, yadidaṁ mettācetovimutti.
nissaraṇaṁ hetaṁ āvuso vihesāya, yadidaṁ karuṇācetovimutti. nissaraṇaṁ
hetaṁ āvuso aratiyā, yadidaṁ muditācetovimutti. nissaraṇaṁ hetaṁ āvuso
rāgassa, yadidaṁ upekkhācetovimuttī"ti. 1-
ekamekassa cettha āsannadūravasena dve dve paccatthikā. mettābrahmavihārassa
hi samīpacāro viya purisassa sapatto guṇadassanasabhāgatāya rāgo
āsannapaccatthiko, so lahuṁ otāraṁ labhati, tasmā tato suṭṭhu mettā rakkhitabbā.
pabbatādigahananissito viya purisassa sapatto sabhāgavisabhāgatāya 2- byāpādo
dūrapaccatthiko, tasmā tato nibbhayena mettāyitabbaṁ. mettāyissati ca nāma
kopañca karissatīti aṭṭhānametaṁ.
karuṇābrahmavihārassa "cakkhuviññeyyānaṁ rūpānaṁ iṭṭhānaṁ kantānaṁ manāpānaṁ
manoramānaṁ lokāmisapaṭisaṁyuttānaṁ appaṭilābhaṁ vā appaṭilābhato samanupassato
pubbe vā paṭiladdhapubbaṁ atītaṁ niruddhaṁ vipariṇataṁ samanussarato uppajjati
domanassaṁ. yaṁ evarūpaṁ domanassaṁ, idaṁ vuccati gehanissitaṁ 3- domanassan"ti
ādinā 4- nayena āgataṁ gehanissitaṁ domanassaṁ vipattidassanasabhāgatāya
āsannapaccatthikaṁ, sabhāgavisabhāgatāya vihesā dūrapaccatthikā, tasmā tato nibbhayena
karuṇāyitabbaṁ. karuṇañca nāma karissati pāṇippahārādīhi 5- ca vihesissatīti
aṭṭhānametaṁ.
muditābrahmavihārassa "cakkhuviññeyyānaṁ rūpānaṁ iṭṭhānaṁ kantānaṁ
manāpānaṁ manoramānaṁ lokāmisapaṭisaṁyuttānaṁ paṭilābhaṁ vā paṭilābhato samanupassato
pubbe vā paṭiladdhapubbaṁ atītaṁ niruddhaṁ vipariṇataṁ samanussarato uppajjati
somanassaṁ. yaṁ evarūpaṁ somanassaṁ, idaṁ vuccati gehanissitaṁ somanassan"tiādinā 6-
nayena āgataṁ gehanissitaṁ somanassaṁ sampattidassanasabhāgatāya āsannapaccatthikaṁ,

footnote: 1 dī.pā. 10/326/218-219, aṅ. chakka. 22/284/324 (syā)
footnote: 2 chaßēéa. sabhāvavisabhāgatāyu. evamuparipi
footnote: 3 chaßēéa. gehassitaṁ. evamuparipi 4 ma.u. 14/307/281

5 chaßēéa. pāṇiādīhi 6 ma.u. 14/306/280

page number: 249

sabhāgavisabhāgatāya arati dūrapaccatthikā, tasmā tato nibbhayena muditā bhāvetabbā.
pamudito ca nāma bhavissati, pantasenāsanesu ca adhikusaladhammesu ca ukkaṇṭhissatīti
aṭṭhānametaṁ.
upekkhābrahmavihārassa pana "cakkhunā rūpaṁ disvā uppajjati upekkhā
bālassa mūḷhassa puthujjanassa 1- anodhijinassa avipākajinassa anādīnavadassāvino
assutavato puthujjanassa. yā evarūpā upekkhā, rūpaṁ sā nātivattati, tasmā
sā upekkhā gehanissitāti vuccatī"tiādinā 2- nayena āgatā gehanissitā
aññāṇupekkhā dosaguṇāvicāraṇavasena sabhāgattā āsannapaccatthikā,
sabhāgavisabhāgatāya rāgapaṭighā dūrapaccatthikā, tasmā tato nibbhayena upekkhitabbaṁ.
upekkhissati ca nāma rajjissati ca paṭihaññissati cāti aṭṭhānametaṁ.
sabbesampi ca etesaṁ kattukamyatāchando ādi, nīvaraṇādivikkhambhanaṁ majjhaṁ,
appanā pariyosānaṁ. paññattidhammavasena eko vā satto anekā vā sattā
ārammaṇaṁ, upacāre vā appanāya vā pattāya ārammaṇavaḍḍhanaṁ.
tatrāyaṁ vaḍḍhanakkamo:- yathā hi kusalo kasako 3- kasitabbaṭṭhānaṁ
paricchinditvā kasati, evaṁ paṭhamameva ekaṁ āvāsaṁ paricchinditvā tattha sattesu
"imasmiṁ āvāse sattā averā hontū"tiādinā nayena mettā bhāvetabbā.
tattha cittaṁ muduṁ kammaniyaṁ katvā dve āvāsā paricchinditabbā. tato
anukkamena tayo, cattāro, pañca, cha. satta, aṭṭha, nava, dasa, ekā racchā,
upaḍḍhagāmo, gāmo, janapado, rajjaṁ, ekā disāti evaṁ yāva ekacakkavāḷaṁ,
tato vā pana bhiyyo tattha tattha sattesu mettā bhāvetabbā. tathā
karuṇādayoti ayamettha ārammaṇavaḍḍhanakkamoti. 4-
yathā pana kasiṇānaṁ nissando rūpasamāpatti, samādhīnaṁ nissando
nevasaññānāsaññāyatanaṁ, vipassanānaṁ nissando phalasamāpatti, samathavipassanānaṁ
nissando nirodhasamāpatti, evaṁ purimabrahmavihārattayassa nissando ettha

footnote: 1 ka.aññāṇassa 2 ma.u. 14/308/282
footnote: 3 chaßēéa. kassako 4 chaßēéa. iti-saddo na dissati

page number: 250

upekkhābrahmavihāro. yathā hi thambhe anussāpetvā tulāsaṅghāṭaṁ anāropetvā
na sakkā ākāse kūṭagopānasiyo ṭhapetuṁ, evaṁ purimesu tatiyajjhānaṁ vinā na
sakkā catutthaṁ bhāvetuṁ, kasiṇesu pana uppannatatiyajjhānassāpi esā nuppajjati
visabhāgārammaṇattāti.
tattha 1- siyā "kasmā panetā mettākaruṇāmuditāupekkhābrahmavihārāti
vuccanti, kasmā ca catasso, ko ca etāsaṁ kamo, vibhaṅge ca kasmā `appamaññā'ti
vuttā"ti. vuccate:- seṭṭhaṭṭhena tāva niddosabhāvena cettha brahmavihāratā
veditabbā. sattesu sammāpaṭipattibhāvena hi seṭṭhā ete vihārā. yathā ca
brahmāno niddosacittā viharanti, evaṁ etehi sampayuttā yogino brahmasamāva
hutvā viharantīti seṭṭhaṭṭhena niddosabhāvena ca "brahmavihārā"ti vuccanti.
kasmā ca catassotiādipañhassa pana idaṁ vissajjanaṁ:-
visuddhimaggādivasā catasso
hitādiākāravasā panāsaṁ
kamo pavattanti ca appamāṇe
tā gocare yena tadappamaññāti. 2-
etāsu hi yasmā mettā byāpādabahulassa, karuṇā vihiṁsābahulassa,
muditā aratibahulassa, upekkhā rāgabahulassa visuddhimaggo, yasmā ca
hitūpasaṁhārāhitāpanayanasampattimodanānābhogavasena catubbidhoyeva sattesu manasikāro,
yasmā ca yathā mātā daharagilānayobbanappattasabbakiccapasutesu 3- catūsu puttesu
daharassa abhivuḍḍhikāmā hoti, gilānassa gelaññāpanayanakāmā, yobbanappattassa
yobbanasampattiyā ciraṭṭhitikāmā, sabbakiccapasutassa kismiñcipi pariyāye abyāvaṭā
hoti, tathā appamaññāvihārikenāpi sabbasattesu mettādivasena bhavitabbaṁ, tasmā
ito visuddhimaggādivasā catassova appamaññā.

footnote: 1 cha. ettha 2 visuddhi. 2/127 brahmavihāraniddesa 3 chaßēéa......sakiccapasutesu

page number: 251

yasmā pana catassopetā bhāvetukāmena paṭhamaṁ hitākārappavattivasena
sattesu paṭipajjitabbaṁ, hitākārappavattilakkhaṇā ca mettā, tato evaṁ
patthitahitānaṁ sattānaṁ dukkhābhibhavaṁ disvā vā sutvā vā sambhāvetvā vā
dukkhāpanayanākārappavattivasena, dukkhāpanayanākārappavattilakkhaṇā ca karuṇā. athevaṁ
patthitahitānaṁ patthitadukkhāpagamānañca tesaṁ sampattiṁ disvā sampattipamodanavasena,
pamodanalakkhaṇā ca muditā. tato paraṁ pana 1- kattabbābhāvato ajjhupekkhakatāsaṅkhātena
majjhattākārena paṭipajjitabbaṁ, majjhattākārappavattilakkhaṇā ca
upekkhā. tasmā ito hitādiākāravasā panāsaṁ paṭhamaṁ mettā vuttā, atha
"karuṇā muditā upekkhā"ti ayaṁ kamo veditabbo.
yasmā pana sabbāpetā appamāṇe gocare pavattanti, tasmā "appamaññā"ti
vuccanti. appamāṇā hi sattā etāsaṁ gocarabhūtā, ekasattassāpi ca ettake
padese mettādayo bhāvetabbāti evaṁ pamāṇaṁ aggahetvā sakalapharaṇavaseneva
pavattāti. tena vuttaṁ:-
"visuddhimaggādivasā catasso
hitādiākāravasā panāsaṁ
kamo pavattanti ca appamāṇe
tā gocare yena tadappamaññā"ti.
evaṁ appamāṇagocaratāya ekalakkhaṇāsu cāpi etāsu purimā tisso
tikacatukkajjhānikāva honti. kasmā? somanassāvippayogato. kasmā panāsaṁ
somanassena avippayogoti? domanassasamuṭṭhitānaṁ byāpādādīnaṁ nissaraṇattā.
pacchimā pana avasesaekajjhānikāva. kasmā? upekkhāvedanāsampayogato.
na hi sattesu majjhattākārappavattā brahmavihārupekkhā upekkhāvedanaṁ vinā
pavattatīti. 2-
brahmavihārakathā niṭṭhitā.
-------------

footnote: 1 ma. puna 2 chaßēéa. vattatīti

page number: 252

asubhakathā
[263] idāni rāgacaritādīnaṁ sattānaṁ ekantahitaṁ nānārammaṇesu
ekajjhānavaseneva 1- pavattamānaṁ rūpāvacarakusalaṁ dassetuṁ puna "katame dhammā
kusalā"tiādi āraddhaṁ.
tattha uddhumātakasaññāsahagatantiādīsu bhastā viya vāyunā uddhaṁ
jīvitapariyādānā yathānukkamaṁ samuggatena sūnabhāvena dhumātattā uddhumātaṁ,
uddhumātameva uddhumātakaṁ. paṭikūlattā vā kucchitaṁ uddhumātanti uddhumātakaṁ,
tathārūpassa chavasarīrassetaṁ adhivacanaṁ. vinīlaṁ vuccati viparibhinnanīlavaṇṇaṁ, vinīlameva
vinīlakaṁ. paṭikūlattā vā kucchitaṁ vinīlanti vinīlakaṁ, maṁsussadaṭṭhānesu
rattavaṇṇassa pubbasannicayaṭṭhānesu setavaṇṇassa yebhuyyena ca nīlavaṇṇassa
nīlaṭṭhāne nīlasāṭakapārutasseva chavasarīrassetaṁ adhivacanaṁ. paribhinnaṭṭhānesu
vissandamānaṁ pubbaṁ vipubbaṁ, vipubbameva vipubbakaṁ. paṭikūlattā vā kucchitaṁ
vipubbanti vipubbakaṁ, tathārūpassa chavasarīrassetaṁ adhivacanaṁ. vichiddaṁ vuccati
dvidhā chindanena avadhāritaṁ, 2- vichiddameva vichiddakaṁ. paṭikūlattā
vā kucchitaṁ vichiddanti vichiddakaṁ, vemajjhe chinnassa chavasarīrassetaṁ
adhivacanaṁ. ito ca etto ca vividhākārena soṇasiṅgālādīhi
khāyitaṁ vikkhāyitaṁ, vikkhāyitameva vikkhāyitakaṁ. paṭikūlattā vā
kucchitaṁ vikkhāyitanti vikkhāyitakaṁ, tathārūpassa chavasarīrassetaṁ adhivacanaṁ.
vividhā khittaṁ vikkhittaṁ, vikkhattameva vikkhittakaṁ. paṭikūlattā vā
kucchitaṁ vikkhittanti vikkhittakaṁ, aññena hatthaṁ aññena pādaṁ aññena
sīsanti evaṁ tato tato vikkhittassa chavasarīrassetaṁ adhivacanaṁ. hatañca
taṁ purimanayeneva vikkhittakañcāti hatavikkhittakaṁ, kākapadākārena
aṅgapaccaṅgesu satthena hanitvā vuttanayeneva vikkhittakassa chavasarīrassetaṁ adhivacanaṁ.
lohitaṁ kirati vikkhipati ito cito ca paggharatīti lohitakaṁ, paggharitalohitamakkhitassa
chavasarīrassetaṁ adhivacanaṁ, puḷavā 3- vuccanti kimayo, puḷavehi 4-

footnote: 1 chaßēéa. ekekajjhānavaseneva 2 chaßēéa. apadhāritaṁ, sī. apavāritaṁ (visuddhi. 1/227)
footnote: 3 ma. puḷuvā 4 cha. puḷave, ma. puḷuvehi

page number: 253

vikiratīti puḷavakaṁ, kimiparipuṇṇassa chavasarīrassetaṁ adhivacanaṁ, aṭṭhiyeva aṭṭhikaṁ.
paṭikūlattā vā kucchitaṁ aṭṭhīti aṭṭhikaṁ, aṭṭhisaṅkhalikāyapi ekaṭṭhikassāpi etaṁ
adhivacanaṁ. imāni ca pana uddhumātakādīni nissāya uppannanimittānampi nimittesu
paṭiladdhajjhānānampi etāneva nāmāni.
tattha uddhumātakanimitte appanāvasena uppannā saññā uddhumātakasaññā,
tāya uddhumātakasaññāya sampayogaṭṭhena sahagataṁ uddhumātakasaññāsahagataṁ.
vinīlakasaññāsahagatādīsupi eseva nayo. yaṁ panettha bhāvanāvidhānaṁ vattabbaṁ
bhaveyya, taṁ sabbākārenapi visuddhimagge 1- vuttameva. avasesā pālivaṇṇanā
heṭṭhā vuttanayeneva veditabbā. kevalaṁ hi idha catutthajjhānavasena
upekkhābrahmavihāre viya paṭhamajjhānavasena ekekasmiṁ pañcavīsati ekakā honti.
asubhārammaṇassa ca avaḍḍhanīyattā paritte uddhumātakaṭṭhāne uppannanimittārammaṇaṁ
parittārammaṇaṁ, mahante appamāṇārammaṇaṁ veditabbaṁ. sesesupi eseva nayoti.
iti asubhāni subhaguṇo
dasasatalocanena thutakitti
yāni avoca dasabalo
ekekajjhānahetūni.
evaṁ pālinayeneva tāva sabbāni tāni jānitvā
tesveva ayaṁ bhiyyo pakiṇṇakakathāpi viññeyyā. 2-
etesu hi yattha katthaci adhigatajjhāno suvikkhambhitarāgattā vigatarāgo 3-
viya nīlolupacāro hoti. evaṁ santepi yvāyaṁ asubhappabhedo vutto, so
sarīrasabhāvappattivasena ca rāgacaritabhedavasena cāti veditabbo.
chavasarīraṁ hi paṭikūlabhāvaṁ āpajjamānaṁ uddhumātakasabhāvappattaṁ vā siyā,
vinīlakādīnaṁ vā aññatarasabhāvappattaṁ. iti yādisaṁ yādisaṁ sakkā hoti laddhuṁ,

footnote: 1 visuddhi. 1/228 asubhakammaṭṭhānaniddesa
footnote: 2 visudadhi. 1/247 3 chaßēéa. vītarāgo

page number: 254

tādise tādise uddhumātakaṁ paṭikūlaṁ, vinīlakaṁ paṭikūlanti evaṁ nimittaṁ
gaṇhitabbamevāti sarīrasabhāvappattivasena dasadhā asubhappabhedo vuttoti veditabbo.
visesato cettha uddhumātakaṁ sarīrasaṇṭhānavipattippakāsanato sarīrasaṇṭhānarāgino
sappāyaṁ, vinīlakaṁ chavirāgavipattippakāsanato sarīravaṇṇarāgino sappāyaṁ,
vipubbaṁ kāyavaṇṇapaṭibaddhassa duggandhabhāvassa pakāsanato mālāgandhādivasena
samuṭṭhāpitasarīragandharāgino sappāyaṁ, vicchiddakaṁ antosusirabhāvappakāsanato sarīre
ghanabhāvarāgino sappāyaṁ, vikkhāyitakaṁ maṁsūpacayasampattivināsappakāsanato thanādīsu
sarīrappadesesu maṁsūpacayarāgino sappāyaṁ, vikkhittakaṁ aṅgapaccaṅgānaṁ
vikkhepappakāsanato aṅgapaccaṅgalīlārāgino sappāyaṁ, hatavikkhittakaṁ
sarīrasaṅghāṭabhedavikārappakāsanato sarīrasaṅghāṭasampattirāgino sappāyaṁ, lohitakaṁ
lohitamakkhitapaṭikūlabhāvappakāsanato alaṅkārajanitasobharāgino sappāyaṁ, puḷuvakaṁ
kāyassa anekakimikulasādhāraṇabhāvappakāsanato kāye mamattarāgino sappāyaṁ,
aṭṭhikaṁ sarīraṭṭhīnaṁ paṭikūlabhāvappakāsanato dantasampattirāgino sappāyanti
evaṁ rāgacaritavasenāpi dasadhā asubhappabhedo vuttoti veditabbo.
yasmā pana dasavidhepi etasmiṁ asubhe seyyathāpi nāma aparisaṇṭhitajalāya
sīghasotāya nadiyā arittabaleneva nāvā tiṭṭhati, vinā arittena na sakkā
ṭhapetuṁ, evameva paṭikūlattā 1- dubbalattā ārammaṇassa vitakkabaleneva cittaṁ
ekaggaṁ hutvā tiṭṭhati, vinā vitakkena na sakkā ṭhapetuṁ. tasmā
paṭhamajjhānamevettha hoti, na dutiyādīni. paṭikūlepi cetasmiṁ ārammaṇe "addhā
imāya paṭipadāya jarāmaraṇamhā parimuccissāmī"ti evaṁ ānisaṁsadassāvitāya ceva
nīvaraṇasantāpappahānena ca pītisomanassaṁ uppajjati, "bahuṁdāni vetanaṁ
labhissāmī"ti ānisaṁsadassāvino pupphacchaḍḍakassa gūtharāsimhi viya
uppannabyādhidukkhassa 2- roginova vamanavirecanappavattiyaṁ viya ca.

footnote: 1 chaßēéa. ayaṁ pāṭho na dissati
footnote: 2 cha. ussannabyādhidukkhassa, sī.,ma. upasantabyādhidukkhassa

page number: 255

dasavidhampi cetaṁ asubhaṁ lakkhaṇato ekameva hoti, dasavidhassāpi hi etassa
asuciduggandhajegucchapaṭikūlabhāvoeva lakkhaṇaṁ. tadetaṁ iminā lakkhaṇena na kevalaṁ
matasarīreyeva, dantaṭṭhikadassāvino pana cetiyapabbatavāsino mahātissattherassa viya, 1-
hatthikkhandhagataṁ rājānaṁ olokentassa 2- saṁgharakkhitattherupaṭṭhākassa sāmaṇerassa
viya ca jīvamānakasarīrepi upaṭṭhāti. yatheva hi matasarīraṁ, evaṁ jīvamānakampi asubhameva.
asubhalakkhaṇaṁ panettha āgantukena alaṅkārena paṭicchannattā na paññāyatīti.
asubhakathā niṭṭhitā.
----------
kiṁ pana paṭhavīkasiṇaṁā diṁ katvā aṭṭhikasaññāpariyosānāpesā rūpāvacarappanā,
udāhu aññāpi atthīti? atthi, ānāpānajjhānañca 3- kāyagatāsatibhāvanā
ca idha na kathitā. 4- kiñcāpi na kathitā, vāyokasiṇe pana gahite
ānāpānajjhānampi gahitameva hoti, 5- vaṇṇakasiṇesu ca gahitesu kesādīsu
catukkapañcakajjhānavasena uppannā kāyagatāsati, dasasu asubhesu gahitesu
davattiṁsākārapaṭikūlamanasikārajjhānavasena ceva navasīvathikāvaṇṇajjhānavasena
ca pavattā kāyagatāsati gahitāvāti sabbāpi rūpāvacarappanā idha kathitāva hotīti.
rūpāvacarakathā niṭṭhitā.
-------------
arūpāvacarakusalavaṇṇanā
ākāsānañcāyatanavaṇṇanā
[265] idāni arūpāvacarakusalaṁ dassetuṁ puna "katame dhammā kusalā"ti
ādi āraddhaṁ, tattha arūpūpapattiyāti arūpabhavo arūpaṁ, arūpe upapattiarūpūpapatti,
tassā arūpūpapattiyā. maggaṁ bhāvetīti upāyaṁ hetuṁ kāraṇaṁ uppādeti
vaḍḍheti. sabbasoti sabbākārena, sabbāsaṁ vā anavasesānanti attho.

footnote: 1 visuddhi. 1/25 sīlaniddesa 2 chaßēéa. ullokentassa
footnote: 3 cha. ānāpānajjhānaṁ hi 4 ma. kasmā idha na kathitāti 5 chaßēéa. ayaṁ pāṭho na dissati

page number: 256

rūpasaññānanti saññāsīsena vuttarūpāvacarajjhānānañceva tadārammaṇānañca.
rūpāvacarajjhānampi hi "rūpan"ti vuccati "rūpī rūpāni passatī"tiādīsu, 1- tassa
ārammaṇampi "bahiddhā rūpāni passati suvaṇṇadubbaṇṇānī"tiādīsu. 2- tasmā
idha "rūpe saññā rūpasaññā"ti evaṁ saññāsīsena vuttarūpāvacarajjhānassetaṁ 3-
adhivacanaṁ. rūpaṁ saññā assāti rūpasaññaṁ, rūpamassa nāmanti vuttaṁ hoti. evaṁ
paṭhavīkasiṇādibhedassa tadārammaṇassa cetaṁ adhivacananti veditabbaṁ.
samatikkamāti virāgā nirodhā ca. kiṁ vuttaṁ hoti:- etāsaṁ kusalavipāka-
kiriyāvasena pañcadasannaṁ jhānasaṅkhātānaṁ rūpasaññānaṁ etāsañca paṭhavīkasiṇādivasena
aṭṭhannaṁ ārammaṇasaṅkhātānaṁ rūpasaññānaṁ sabbākārena anavasesānaṁ vā virāgā
ca nirodhā ca 4- virāgahetu ceva nirodhahetu ca 4- ākāsānañcāyatanaṁ upasampajja
viharati. na hi sakkā sabbaso anatikkantarūpasaññena etaṁ upasampajja
viharitunti.
tattha yasmā ārammaṇe avirattassa saññāsamatikkamo na hoti, samatikkantāsu
ca saññāsu ārammaṇaṁ samatikkantameva hoti, tasmā ārammaṇasamatikkamaṁ avatvā
"tattha katamā rūpasaññāyo? yā rūpāvacarasamāpattiṁ samāpannassa vā upapannassa
vā diṭṭhadhammasukhavihārissa vā saññā sañjānanā sañjānitattaṁ, imā vuccanti
rūpasaññāyo. imā rūpasaññāyo atikkanto hoti vītikkanto samatikkanto,
tena vuccati `sabbaso rūpasaññānaṁ samatikkamā"ti 5- evaṁ vibhaṅge saññānaṁyeva
samatikkamo vutto. yasmā pana ārammaṇasamatikkamena vattabbā 6- etā samāpattiyo,
na ekasmiṁyeva ārammaṇe paṭhamajjhānādīni viya, tasmā ayaṁ ārammaṇasamatikkamavasenāpi
atthavaṇṇanā katāti veditabbā.

footnote: 1 abhi. 34/248/76, dīßēéa. 10/129/63
footnote: 2 abhi. 34/223/69, dīßēéa. 10/173/98 3 sī. rūpāvacarajjhānassetaṁ
footnote: 4-4 sī. virāgahetuṁ ceva nirodhahetuṁ ca (visuddhi. 2/137 āraddesa)

5 abhi. 35/602/316 6 chaßēéa. pattabbā

page number: 257

paṭighasaññānaṁ atthaṅgamāti cakkhādīnaṁ vatthūnaṁ rūpādīnaṁ ārammaṇānañca
paṭighātena samuppannā saññā paṭighasaññā, rūpasaññādīnaṁ etaṁ adhivacanaṁ.
yathāha "tattha katamā paṭighasaññāyo? rūpasaññā saddasaññā gandhasaññā
rasasaññā phoṭṭhabbasaññā, imā vuccanti paṭighasaññāyo"ti. 1- tāsaṁ kusalavipākānaṁ
pañcannaṁ, akusalavipākānaṁ pañcannanti sabbaso dasannampi paṭighasaññānaṁ
atthaṅgamā pahānā asamuppādā, appavattiṁ katvāti vuttaṁ hoti.
kāmañcetā paṭhamajjhānādīni samāpannassāpi na santi, na hi tasmiṁ
samaye pañcadvāravasena cittaṁ pavattati, evaṁ santepi aññattha pahīnānaṁ
sukhadukkhānaṁ catutthajjhāne viya sakkāyadiṭṭhiādīnaṁ tatiyamagge viya ca imasmiṁ
jhāne ussāhajananatthaṁ imassa jhānassa pasaṁsāvasena etāsaṁ ettha vacanaṁ
veditabbaṁ. athavā kiñcāpetā rūpāvacaraṁ samāpannassa na santi, athakho na
pahīnattā na santi, na hi rūpavirāgāya rūpāvacarabhāvanā sampavattati, rūpāyattā
ca etāsaṁ pavatti, ayaṁ pana bhāvanā rūpavirāgāya sampavattati. tasmā tā ettha
pahīnāti vattuṁ vaṭṭati. na kevalañca vattuṁ, ekaṁseneva evaṁ dhāretumpi vaṭṭati.
tāsañhi ito pubbe appahīnattāyeva paṭhamajjhānaṁ samāpannassa saddo
kaṇṭakoti 2- vutto bhagavatā. idha ca pahīnattāyeva arūpasamāpattīnaṁ āneñjatā
santavimokkhatā ca vuttā. āḷāro ca kālāmo arūpasamāpanno pañcamattāni
sakaṭasatāni nissāya nissāya atikkantāni neva addasa, na pana saddaṁ
assosīti. 3-
nānattasaññānaṁ amanasikārāti nānatte gocare pavattānaṁ saññānaṁ,
nānattānaṁ vā saññānaṁ. yasmā hi etā "tattha katamā nānattasaññāyo?
yā asamāpannassa manodhātusamaṅgissa vā manoviññāṇadhātusamaṅgissa vā saññā
sañjānanā sañjānitattaṁ, imā vuccanti nānattasaññāyo"ti 4- evaṁ vibhaṅge

footnote: 1 abhi. 35/603/316 2 aṅ. dasaka. 24/72/108
footnote: 3 dīßēéa. 10/192/115 4 abhi. 35/604/317

page number: 258

vibhajitvā vuttā idha adhippetā asamāpannassa manodhātumanoviññāṇadhātusaṅgahitā
saññā rūpasaddādibhede nānatte nānāsabhāve ca 1- gocare pavattanti. yasmā
cetā aṭṭha kāmāvacarakusalasaññā, dvādasa akusalasaññā, ekādasa kāmāvacara-
kusalavipākasaññā, dve akusalavipākasaññā, ekādasa kāmāvacarakiriyāsaññāti
evaṁ catucattāḷīsampi saññā nānattā nānāsabhāvā aññamaññaṁ asadisā,
tasmā "nānattasaññā"ti vuttā, tāsaṁ sabbaso nānattasaññānaṁ amanasikārā
anāvajjanā anābhogā 2- asamannāhārā apaccavekkhaṇā, yasmā tā nāvajjati
na manasikaroti na paccavekkhati, tasmāti vuttaṁ hoti.
yasmā panettha purimā rūpasaññā paṭighasaññā ca iminā jhānena nibbatte
bhavepi na vijjanti, pageva tasmiṁ bhave imaṁ jhānaṁ upasampajja viharaṇakāle,
tasmā tāsaṁ samatikkamā, atthaṅgamāti dvedhāpi abhāvoyeva vutto. nānattasaññāsu
pana yasmā aṭṭha kāmāvacarakusalasaññā, nava kiriyāsaññā, dasa akusalasaññāti
imā sattavīsati saññā iminā jhānena nibbatte bhave vijjanti, tasmā tāsaṁ
amanasikārāti vuttanti veditabbaṁ. tatrāpi hi idaṁ jhānaṁ upasampajja viharanto
tāsaṁ amanasikārāyeva upasampajja viharati, tā pana manasikaronto asamāpanno
hotīti. saṅkhepato cettha "rūpasaññānaṁ samatikkamā"ti iminā sabbarūpāvacaradhammānaṁ
pahānaṁ vuttaṁ, "paṭighasaññānaṁ atthaṅgamā nānattasaññānaṁ amanasikārā"ti iminā
sabbesaṁ kāmāvacaracittacetasikānaṁ pahānañca amanasikāro ca vuttoti veditabbo.
iti bhagavā paṇṇarasannaṁ rūpasaññānaṁ samatikkamena, dasannaṁ paṭighasaññānaṁ
atthaṅgamena, catucattāḷīsāya nānattasaññānaṁ amanasikārenāti tīhi padehi
ākāsānañcāyatanasamāpattiyā vaṇṇaṁ kathesi. kiṁkāraṇāti ce? sotūnaṁ
ussāhajananatthañceva palobhanatthañca. sace hi keci apaṇḍitā vadeyyuṁ "satthā
`ākāsānañcāyatanasamāpattiṁ nibbattethā'ti vadati, ko nukho etāya nibbattitāya

footnote: 1 chaßēéa. ayaṁ saddo na dissati 2 chaßēéa. ayaṁ pāṭho na dissati

page number: 259

attho, ko ānisaṁso"ti. te evaṁ vattuṁ mā labhantūti imehi kāraṇehi 1-
samāpattiyā vaṇṇaṁ kathesi. tañhi tesaṁ sutvā evaṁ bhavissati "evaṁsantā kira
ayaṁ samāpatti evaṁpaṇītā, nibbattessāma nan"ti, athassā nibbattanatthāya
ussāhaṁ karissantīti.
palobhanatthañcāpi tesaṁ etissā vaṇṇaṁ kathesi visakaṇṭakavāṇijo viya,
visakaṇṭakavāṇijo nāma guḷavāṇijoti vuccati. so kira guḷaphāṇitakhaṇḍasakkarādīni
sakaṭenādāya paccantagāmaṁ gantvā "visakaṇṭakaṁ gaṇhatha, visakaṇṭakaṁ gaṇhathā"ti
ugghosesi, taṁ sutvā gāmikā "visannāma kakkhaḷaṁ, yo naṁ khādati, so marati,
kaṇṭakopi vijjhitvā māreti, ubhopete kakkhaḷā, ko ettha ānisaṁso"ti
gehadvārāni thakesuṁ, dārake ca palāpesuṁ. taṁ disvā vāṇijo "avohārakusalā
ime gāmikā, handa ne upāyena gaṇhāpessāmī"ti 2- "atimadhuraṁ gaṇhatha,
atisāduṁ gaṇhatha, guḷaphāṇitakhaṇḍasakkaraṁ 3- samagghaṁ labbhati, kūṭamāsakakūṭakahāpaṇādīhipi
labbhatī"ti ugghosesi. taṁ sutvā gāmikā haṭṭhapahaṭṭhā gantvā 4- bahumpi
mūlaṁ datvā gaṇhiṁsu.
tattha vāṇijassa "visakaṇṭakaṁ gaṇhathā"ti ugghosanaṁ viya bhagavato
"ākāsānañcāyatanasamāpattiṁ nibbattethā"ti vacanaṁ. "ubhopete kakkhaḷā, ko ettha
ānisaṁso"ti gāmikānaṁ cintanaṁ viya "bhagavā `ākāsānañcāyatanaṁ nibbattethā'ti
āha, ko nukho ettha ānisaṁso, nāssa guṇaṁ jānāmā"ti sotūnaṁ cintanaṁ.
athassa vāṇijassa "atimadhuraṁ gaṇhathā"tiādivacanaṁ viya bhagavato rūpasaññāsamatikkamādikaṁ
ānisaṁsappakāsanaṁ. idaṁ hi sutvā te bahumpi mūlaṁ datvā gāmikā viya guḷaṁ
iminā ānisaṁsena palobhitacittā mahantaṁ ussāhaṁ katvā imaṁ samāpattiṁ
nibbattessantīti ussāhajananatthañca palobhanatthañca kathesi.

footnote: 1 chaßēéa. ākārehi 2 chaßēéa. gaṇhāpemīti
footnote: 3 chaßēéa. guḷaṁ phāṇitaṁ sakkaraṁ 4 chaßēéa. niggantvā

page number: 260

ākāsānañcāyatanasaññāsahagatanti ettha nāssa antoti anantaṁ, ākāsaṁ
anantaṁ ākāsānantaṁ, ākāsānantameva ākāsānañcaṁ, taṁ ākāsānañcaṁ
adhiṭṭhānaṭṭhena āyatanamassa sasampayuttadhammassa jhānassa devānaṁ devāyatanamivāti
ākāsānañcāyatanaṁ. iti ākāsānañcañca taṁ āyatanañcātipi ākāsānañcāyatanaṁ,
kasiṇugghāṭimākāsassetaṁ adhivacanaṁ. tasmiṁ ākāsānañcāyatane appanāppattāya
saññāya sahagataṁ ākāsānañcāyatanasaññāsahagataṁ.
yathā pana aññattha "ananto ākāso"ti 1- vuttaṁ, evamidha "anantan"ti
vā "parittan"ti vā na gahitaṁ. kasmā? anante hi gahite parittaṁ na
gaṇhāti, 2- paritte gahite anantaṁ na gaṇhāti. evaṁ sante ārammaṇacatukkaṁ
na pūrati, desanā soḷasakkhattukā na hoti, sammāsambuddhassa ca imasmiṁ ṭhāne
desanaṁ soḷasakkhattukaṁ kātuṁ ajjhāsayo. tasmā "anantan"ti vā "parittan"ti
vā avatvā "ākāsānañcāyatanasaññāsahagatan"ti āha. evañca sati ubhayampi
gahitameva hoti, ārammaṇacatukkaṁ pūrati, desanā soḷasakkhattukā sampajjati.
avaseso pāliattho heṭṭhā vuttanayeneva veditabbo. rūpāvacaracatutthajjhānanikanti-
pariyādānadukkhatāya cettha dukkhāpaṭipadā, pariyādinnanikantikassa
appanāparivāsadandhatāya dandhābhiññā hoti. vipariyāyena sukhāpaṭipadā ca khippābhiññā ca
veditabbā. parittakasiṇugghāṭimākāse pana pavattaṁ jhānaṁ parittārammaṇaṁ,
vipulakasiṇugghāṭimākāse pavattaṁ appamāṇārammaṇanti veditabbaṁ.
upekkhābrahmavihāre viya ca idhāpi catutthajjhānavasena pañcavīsati ekakā honti. yathā
cettha, evaṁ ito paresupi. visesamattameva pana tesu vaṇṇayissāma.
viññāṇañcāyatanavaṇṇanā
[266] ākāsānañcāyatanaṁ samatikkammāti ettha pana 3- tāva pubbe
vuttanayeneva ākāsānañcaṁ āyatanamassa adhiṭṭhānaṭṭhenāti jhānampi

footnote: 1 abhi. 35/605/317, dīßēéa. 10/129/63
footnote: 2 chaßēéa. gayhati. evamuparipi 3 chaßēéa. pana-saddo na dissati

page number: 261

ākāsānañcāyatanaṁ, vuttanayeneva ārammaṇampi. evametaṁ jhānañca ārammaṇañcāti
ubhayampi appavattikaraṇena ca amanasikārena ca samatikkamitvāva yasmā idaṁ
viññāṇañcāyatanaṁ upasampajja viharitabbaṁ, 1- tasmā ubhayampetaṁ ekajjhaṁ katvā
"ākāsānañcāyatanaṁ samatikkammā"ti idaṁ vuttanti veditabbaṁ.
viññāṇañcāyatanasaññāsahagatanti ettha pana "anantan"ti
manasikātabbavasena nāssa antoti anantaṁ, anantameva ānañcaṁ, viññāṇaṁ ānañcaṁ
"viññāṇānañcan"ti avatvā "viññānañcan"ti vuttaṁ. ayaṁ hettha ruḷhisaddo.
tadeva viññāṇañcaṁ adhiṭṭhānaṭṭhena imissā 2- saññāya āyatananti
viññāṇañcāyatanaṁ. tasmiṁ viññāṇañcāyatane pavattāya saññāya sahagatanti
viññāṇañcāyatanasaññāsahagataṁ, ākāse pavattaviññāṇārammaṇassa jhānassetaṁ adhivacanaṁ.
idha ākāsānañcāyatanasamāpattiyā nikantipariyādānadukkhatāya dukkhāpaṭipadā,
pariyādinnanikantikassa appanāparivāsadandhatāya dandhābhiññā, vipariyāyena
sukhāpaṭipadā khippābhiññā ca, parittakasiṇugghāṭimākāsārammaṇasamāpattiṁ ārabbha
pavattiyā parittārammaṇatā, vipariyāyena appamāṇārammaṇatā veditabbā. sesaṁ
purimasadisameva.
ākiñcaññāyatanavaṇṇanā
[267] viññāṇañcāyatanaṁ samatikkammāti etthāpi pubbe vuttanayeneva
viññāṇañcaṁ āyatanamassa adhiṭṭhānaṭṭhenāti jhānampi viññāṇañcāyatanaṁ,
vuttanayeneva ca ārammaṇampi. evametaṁ jhānañca ārammaṇañcāti ubhayampi
appavattikaraṇena ca amanasikārena ca samatikkamitvāva yasmā idaṁ ākiñcaññāyatanaṁ
upasampajja viharitabbaṁ, tasmā ubhayampetaṁ ekajjhaṁ katvā "viññāṇañcāyatanaṁ
samatikkammā"ti idaṁ vuttanti veditabbaṁ.
ākiñcaññāyatanasaññāsahagatanti ettha pana nāssa kiñcananti akiñcanaṁ,
antamaso bhaṅgamattampi assa avasiṭṭhaṁ natthīti vuttaṁ hoti. akiñcanassa bhāvo

footnote: 1 chaßēéa. vihātabbaṁ. evamuparipi 2 chaßēéa. imāya

page number: 262

ākiñcaññaṁ, ākāsānañcāyatanaviññāṇāpagamassetaṁ adhivacanaṁ. taṁ ākiñcaññaṁ
adhiṭṭhānaṭṭhena imissā saññāya āyatananti ākiñcaññāyatanaṁ, tasmiṁ
ākiñcaññāyatane pavattāya saññāya sahagatanti ākiñcaññāyatanasaññāsahagataṁ,
ākāse pavattitaviññāṇāpagamārammaṇassa jhānassetaṁ adhivacanaṁ. idha viññāṇañcāyatana-
samāpattiyā nikantipariyādānadukkhatāya dukkhāpaṭipadā, pariyādinnanikantikassa
appanāparivāsadandhatāya dandhābhiññā, vipariyāyena sukhāpaṭipadā khippābhiññā
ca, parittakasiṇugghāṭimākāse pavattitaviññāṇāpagamārammaṇatāya parittārammaṇatā,
vipariyāyena appamāṇārammaṇatā veditabbā. sesaṁ purimasadisameva.
nevasaññānāsaññāyatanavaṇṇanā
[268] ākiñcaññāyatanaṁ samatikkammāti etthāpi pubbe vuttanayeneva
ākiñcaññaṁ āyatanamassa adhiṭṭhānaṭṭhenāti jhānampi ākiñcaññāyatanaṁ, vuttanayeneva
ārammaṇampi. evametaṁ jhānañca ārammaṇañcāti ubhayampi appavattikaraṇena
ca amanasikārena ca samatikkamitvāva yasmā idaṁ nevasaññānāsaññāyatanaṁ
upasampajja viharitabbaṁ, tasmā ubhayampetaṁ ekajjhaṁ katvā "ākiñcaññāyatanaṁ
samatikkammā"ti idaṁ vuttanti veditabbaṁ.
nevasaññānāsaññāyatanasaññāsahagatanti ettha pana yāya saññāya bhāvato
taṁ "nevasaññānāsaññāyatanan"ti vuccati, yathā paṭipannassa sā saññā hoti,
taṁ tāva dassetuṁ vibhaṅge "nevasaññīnāsaññī"ti padaṁ 1- uddharitvā "taṁyeva
ākiñcaññāyatanaṁ santato manasikaroti, saṅkhārāvasesasamāpattiṁ bhāveti, tena
vuccati nevasaññīnāsaññī"ti 2- vuttaṁ. tattha santato manasikarotīti "santā vatāyaṁ
samāpatti, yatra hi nāma natthibhāvampi ārammaṇaṁ karitvā ṭhassatī"ti evaṁ
santārammaṇatāya naṁ "santā"ti manasikaroti. santato ce manasikaroti, kathaṁ
samatikkamo hotīti? anāvajjitukāmatāya 3- so hi kiñcāpi taṁ santato manasikaroti,
athakhvassa "ahametaṁ āvajjissāmi samāpajjissāmi adhiṭṭhahissāmi vuṭṭhahissāmi

footnote: 1 chaßēéa. ayaṁ pāṭho na dissati 2 abhi. 35/619/319
footnote: 3 visaddhi 2/147 asamāpajjitukāmatāya

page number: 263

paccavekkhissāmī"ti esa ābhogo samannāhāro manasikāro na hoti. kasmā?
ākiñcaññāyatanato nevasaññānāsaññāyatanassa santatarapaṇītataratāya.
yathā hi rājā mahaccarājānubhāvena hatthikkhandhavaragato 1- nagaravīthiyaṁ vicaranto
dantakārādayo sippike ekaṁ vatthaṁ daḷhaṁ nivāsetvā ekena sīsaṁ veṭhetvā
dantacuṇṇādīhi samokiṇṇagatte anekāni dantavikatādīni 2- sippāni karonte
disvā "aho vata re chekā ācariyā, īdisānipi nāma sippāni karissantī"ti
evaṁ tesaṁ chekatāya tussati, na cassa evaṁ hoti "aho vatāhaṁ rajjaṁ pahāya
evarūpo sippiko bhaveyyan"ti. taṁ kissa hetu? rajjasiriyā mahānisaṁsatāya. so
sippike samatikkamitvāva gacchati. evameva esa kiñcāpi taṁ samāpattiṁ santato
manasikaroti, athakhvassa "ahametaṁ samāpattiṁ āvajjissāmi samāpajjissāmi
adhiṭṭhahissāmi vuṭṭhahissāmi paccavekkhissāmī"ti neva esa ābhogo samannāhāro
manasikāro hoti. lo taṁ santato manasikaronto 3- pubbe vuttanayeneva 3- taṁ
paramasukhumaṁ appanāppattaṁ saññaṁ pāpuṇāti, yāya nevasaññīnāsaññī nāma hoti,
saṅkhārāvasesasamāpattiṁ bhāvetīti vuccati. saṅkhārāvasesasamāpattinti
accantasukhumabhāvappattasaṅkhāraṁ catutthārūpasamāpattiṁ.
idāni yantaṁ evaṁ adhigatāya saññāya vasena "nevasaññānāsaññāyatanan"ti
vuccati, taṁ atthato dassetuṁ "nevasaññānāsaññāyatananti nevasaññānāsaññāyatanaṁ
samāpannassa vā upapannassa vā diṭṭhadhammasukhavihārissa vā cittacetasikā
dhammā"ti 4- vuttaṁ, tesu idha samāpannassa cittacetasikā dhammā adhippetā.
vacanattho panettha oḷārikāya saññāya abhāvato sukhumāya ca bhāvato
nevassa sasampayuttadhammassa jhānassa saññā nāsaññanti nevasaññānāsaññaṁ,
nevasaññānāsaññañca taṁ manāyatanadhammāyatanapariyāpannattā āyatanañcāti
nevasaññānāsaññāyatanaṁ. athavā yāyamettha saññā, sā paṭusaññākiccaṁ kātuṁ

footnote: 1 chaßēéa. hatthikkhandhagato 2 chaßēéa. dantavikatiādīni
footnote: 3 chaßēéa. ime pāṭhā na dissanti 4 abhi. 35/620/319

page number: 264

asamatthatāya nevasaññā, saṅkhārāvasesasukhumabhāvena vijjamānattā nāsaññāti
nevasaññānāsaññā, nevasaññānāsaññā ca sā sesadhammānaṁ adhiṭṭhānaṭṭhena
āyatanañcāti nevasaññānāsaññāyatanaṁ.
na kevalañcettha saññāva īdisī, athakho vedanāpi nevavedanā nāvedanā,
cittampi nevacittaṁ nācittaṁ, phassopi nevaphasso nāphasso, 1- esa nayo
sesasampayuttadhammesu, saññāsīsena panāyaṁ desanā katāti veditabbā.
pattamakkhanatelappabhūtīhi ca upamāhi esa attho veditabbo. 2- sāmaṇero kira telena
pattaṁ makkhetvā ṭhapesi. taṁ yāgupānakāle thero "pattamāharā"ti āha. so
"patte telamatthi bhante"ti āha. tato "āhara sāmaṇera telaṁ, nāḷiṁ
pūressāmī"ti vutte, "natthi bhante telan"ti āha. tattha yathā antovuṭṭhattā
yāguyā saddhiṁ akappiyaṭṭhena "telaṁ atthī"ti hoti, nāḷipūraṇādīnaṁ abhāvavasena
"natthī"ti hoti. evaṁ sāpi saññā paṭusaññākiccaṁ kātuṁ asamatthatāya nevasaññā,
saṅkhārāvasesasukhumabhāvena vijjamānattā nāsaññā hoti.
kiṁ panettha saññākiccanti? ārammaṇasañjānanañceva vipassanāya ca
visayabhāvaṁ upagantvā nibbidājananaṁ. dahanakiccamiva hi sukhodake tejodhātu
sañjānanakiccampesā paṭuṁ kātuṁ na sakkoti, sesasamāpattīsu saññā viya vipassanāya
visayabhāvaṁ upagantvā nibbidājananampi kātuṁ na sakkoti. aññesu hi khandhesu
akatābhiniveso bhikkhu nevasaññānāsaññāyatanakkhandhe sammasitvā nibbidaṁ pattuṁ
samattho nāma natthi apica āyasmā sāriputto. pakativipassako pana mahāpañño
sāriputtasadisova sakkuṇeyya, sopi "evaṁ kirame 3- dhammā ahutvā sambhonti,
hutvā paṭiventī"ti 4- evaṁ kalāpasammasanavaseneva, no anupadadhammavipassanāvasena.
evaṁ sukhumattaṁ gatā esā samāpatti.
yathā ca pattamkakhanatelūpamāya, evaṁ maggudakūpamāyapi ayamattho vibhāvetabbo.
maggapaṭipannassa kira therassa purato gacchanto sāmaṇero thokamudakaṁ disvā

footnote: 1 chaßēéa. nāphassoti 2 chaßēéa. vibhāvetabbo
footnote: 3 chaßēéa. kirime 4 ma.u. 14/96/80

page number: 265

"udakaṁ bhante, upāhanā omuñcathā"ti āha. tato therena "sace udakamatthi,
āhara nhānasāṭakaṁ, nhāyissāmī"ti vutte "natthi bhante"ti āha. tattha yathā
upāhanatemanamattaṭṭhena "udakaṁ atthī"ti hoti, nhānaṭṭhena "natthī"ti hoti.
evampi sā paṭusaññākiccaṁ kātuṁ asamatthatāya nevasaññā, saṅkhārāvasesasukhumabhāvena
vijjamānattā nāsaññā hoti. na kevalañca etāheva, aññāhipi anurūpāhi
upamāhi esa attho vibhāvetabbo. iti imāya nevasaññānāsaññāyatane
pavattāya saññāya nevasaññānāsaññāyatanabhūtāya vā saññāya sahagatanti
nevasaññānāsaññāyatanasaññāsahagataṁ, ākiñcaññāyatanasamāpattiārammaṇassa
jhānassetaṁ adhivacanaṁ.
idha ākiñcaññāyatanasamāpattiyā nikantipariyādānadukkhatāya dukkhāpaṭipadā,
pariyādinnanikantikassa appanāparivāsadandhatāya dandhābhiññā. vipariyāyena
sukhāpaṭipadā khippābhiññā ca, parittakasiṇugghāṭimākāse pavattitaviññāṇāpagamārammaṇaṁ
samāpattiṁ ārabbha pavattitāya parittārammaṇatā, vipariyāyena
appamāṇārammaṇatā veditabbā. sesaṁ purimasadisameva.
asadisarūpo nātho āruppaṁ yaṁ catubbidhaṁ āha
taṁ iti ñatvā tasmiṁ pakiṇṇakakathāpi viññeyyā.
arūpasamāpattiyo hi:-
ārammaṇātikkamato catassopi bhavantimā
aṅgātikkamametāsaṁ na icchanti vibhāvino.
etāsu hi rūpanimittātikkamato paṭhamā, ākāsātikkamato dutiyā, ākāse
pavattitaviññāṇātikkamato tatiyā, ākāse pavattitaviññāṇassa apagamātikkamato
catutthāti sabbathā ārammaṇātikkamato catassopi bhavantimā arūpasamāpattiyoti
veditabbā. aṅgātikkamaṁ pana etāsaṁ na icchanti paṇḍitā. na hi

page number: 266

rūpāvacarasamāpattīsu viya etāsu aṅgātikkamo atthi. sabbāsupi hi etāsu upekkhā,
cittekaggatāti dveeva jhānaṅgāni honti. evaṁ santepi:-
supaṇītatarā honti pacchimā pacchimā idha
upamā tattha viññeyyā pāsādatalasāṭikā.
yathā hi catubhūmikassa pāsādassa heṭṭhimatale dibbanaccagītavāditasurabhi-
gandhamālāsādhurasapānabhojanasayanacchādanādivasena paṇītā pañcakāmaguṇā paccupaṭṭhitā
assu, dutiye tato paṇītatarā, tatiye tato paṇītatarā, 1- catutthe sabbapaṇītā.
tattha kiñcāpi tāni cattāripi pāsādatalāneva, natthi tesaṁ pāsādatalabhāvena
viseso, pañcakāmaguṇasamiddhivisesena pana heṭṭhimato heṭṭhimato uparimaṁ uparimaṁ
paṇītataraṁ hoti.
yathā ca ekāya itthiyā kantitathūlasaṇhasaṇhatarasaṇhatamasuttānaṁ
catupalatipaladupalaekapalasāṭikā assu āyāmena ca vitthārena ca samappamāṇā, tattha kiñcāpi
tā sāṭikā catassopi āyāmato ca vitthārato ca samappamāṇā, natthi tāsaṁ
pamāṇato viseso, sukhasamphassasukhumabhāvamahagghabhāvehi pana purimāya purimāya pacchimā
pacchimā paṇītatarā honti, evameva kiñcāpi catūsupi etāsu upekkhā
cittekaggatāti etāni dveyeva aṅgāni honti, athakho bhāvanāvisesena tesaṁ
aṅgānaṁ paṇītapaṇītatarabhāvena supaṇītatarā honti pacchimā pacchimā idhāti
veditabbā, evaṁ anupubbena paṇītapaṇītā cetā:-
asucimhi maṇḍape laggo eko tannissito paro
añño bahi anissāya taṁ taṁ nissāya cāparo.
ßēhito catūhi etehi purisehi yathākkamaṁ
samānatāya ñātabbā catassopi vibhāvinā. 1-

footnote: 1 cha. paṇītatamā 2 visuddhi. 2/152 āruppaniddesa

page number: 267

tatrāyamatthayojanā:- asucimhi kira dese eko maṇḍapo. atheko
puriso āgantvā taṁ asuciṁ jigucchamāno taṁ maṇḍapaṁ hatthehi ālambitvā tattha
laggo laggito viya aṭṭhāsi. athāparo āgantvā taṁ maṇḍapalaggaṁ purisaṁ
nissito. athañño āgantvā cintesi "yo eso maṇḍapalaggo, yo ca taṁ
nissito, ubhopete duṭṭhitā, dhuvo ca nesaṁ maṇḍapapapāte pāto, handāhaṁ
bahiyeva tiṭṭhāmī"ti. so tannissitaṁ anissāya bahiyeva aṭṭhāsi. athāparo
āgantvā maṇḍapalaggassa tannissitassa ca akhemabhāvaṁ cintetvā bahiṭhitañca
"suṭṭhito"ti mantvā taṁ nissāya aṭṭhāsi.
tattha asucimhi dese maṇḍapo viya kasiṇugghāṭimākāsaṁ daṭṭhabbaṁ.
asucijigucchāya maṇḍapalaggo puriso viya rūpanimattajigucchāya ākāsārammaṇaṁ
ākāsānañcāyatanaṁ. maṇḍapalaggaṁ purisaṁ nissito viya ākāsārammaṇaṁ ākāsānañcāyatanaṁ
ārabbha pavattaṁ viññāṇañcāyatanaṁ. tesaṁ dvinnampi akhemabhāvaṁ cintetvā
anissāya taṁ maṇḍapalaggaṁ bahi ṭhito viya ākāsānañcāyatanaṁ ārammaṇaṁ akatvā
tadabhāvārammaṇaṁ ākiñcaññāyatanaṁ, maṇḍapalaggassa tannissitassa ca tesaṁ
dvinnampi 1- akhemataṁ cintetvā bahiṭhitañca "suṭṭhito"ti mantvā taṁ nissāya
ṭhito viya viññāṇābhāvasaṅkhāte bahi padese ṭhitaṁ ākiñcaññāyatanaṁ ārabbha pavattaṁ
nevasaññānāsaññāyatanaṁ daṭṭhabbaṁ. evaṁ pavattamānañca:-
ārammaṇaṁ karoteva aññābhāvena taṁ idaṁ
diṭṭhadosampi rājānaṁ vuttihetu jano yathā. 2-
idaṁ hi nevasaññānāsaññāyatanaṁ "āsannaviññāṇañcāyatanapaccatthikā
ayaṁ samāpattī"ti evaṁ diṭṭhadosampi taṁ ākiñcaññāyatanaṁ aññassa ārammaṇassa
abhāvā ārammaṇaṁ karoteva. yathā kiṁ? diṭṭhadosampi rājānaṁ vuttihetu yathā
jano, yathā hi asaññataṁ pharusakāyavacīmanosamācāraṁ kañci sabbadīpapatiṁ 3- rājānaṁ

footnote: 1 chaßēéa. ayaṁ pāṭho na dissati 2 visuddhi. 2/153 āruppaniddesa
footnote: 3 chaßēéa. sabbadisampatiṁ

page number: 268

"pharusasamācāro ayan"ti evaṁ diṭṭhadosampi aññattha vuttiṁ alabhamāno jano
vuttihetu taṁ nissāya vattati. evaṁ diṭṭhadosampi taṁ ākiñcaññāyatanaṁ aññaṁ
ārammaṇaṁ alabhamānamidaṁ nevasaññānāsaññāyatanaṁ ārammaṇaṁ karoteva. evaṁ
kurumānañca:-
āruḷho dīghanisseṇiṁ yathā nisseṇibāhukaṁ
pabbataggañca āruḷho yathā pabbatamatthakaṁ.
yathā vā girimāruḷho attanoyeva jannukaṁ
olubbhati tathevetaṁ jhānamolubbha vattatīti. 1-
arūpāvacarakusalavaṇṇanā niṭṭhitā.
----------------
tebhūmikakusalavaṇṇanā
[269] idāni yasmā sabbānipetāni tebhūmikakusalāni hīnādinā pabhedena
vattanti. tasmā tesaṁ taṁ pabhedaṁ dassetuṁ puna "katame dhammā kusalā"tiādiāraddhaṁ.
tattha hīnanti lāmakaṁ, taṁ āyūhanavasena veditabbaṁ. hīnuttamānaṁ majjhe
bhavaṁ majjhimaṁ. padhānabhāvaṁ nītaṁ paṇītaṁ, uttamanti attho. tānipi āyūhanavaseneva
veditabbāni. yassa hi āyūhanakkhaṇe chando vā hīno hoti viriyaṁ vā cittaṁ
vā vīmaṁsā vā, taṁ hīnaṁ nāma. yassa te dhammā majjhimā ceva paṇītā ca, taṁ
majjhimañceva paṇītañca. yaṁ pana kattukamyatāsaṅkhātaṁ 2- chandaṁ dhuraṁ chandaṁ jeṭṭhakaṁ
chandaṁ pubbaṅgamaṁ katvā āyūhitaṁ, taṁ chandādhipatito āgatattā chandādhipateyyaṁ
nāma. viriyādhipateyyādīsu ca eseva nayo.
imasmiṁ pana ṭhāne ṭhatvā nayā gahetabbā. 3- sabbapaṭhamaṁ vibhatto hi
eko nayo, hīnanti eko, majjhimanti eko, paṇītanti eko, chandādhipateyyanti
eko, ime tāva chandādhipateyye pañca nayā, evaṁ viriyādhipateyyādīsupīti

footnote: 1 visuddhi. 2/154 2 chaßēéa. kattukāmatāsaṅkhātaṁ 3 chaßēéa. gaṇetabbā

page number: 269

cattāro pañcakā vīsati honti. purimo vā eko suddhikanayo, hīnantiādayo
tayo, chandādhipateyyantiādayo cattāro, chandādhipateyyaṁ hīnantiādayo dvādasāti
evampi vīsati nayā honti.
ime tāva vīsati mahānayā kattha vibhattāti? mahāpakaraṇe hīnattike 1-
vibhattā. imasmiṁ pana ṭhāne hīnattikato majjhimarāsiṁ gahetvā hīnamajjhimapaṇītavasena
tayo koṭṭhāsā kātabbā. tatopi majjhimarāsiṁ ṭhapetvā hīnapaṇīte gahetvā
nava nava koṭṭhāsā kātabbā. hīnasmiṁyeva hi hīnaṁ atthi, majjhimaṁ atthi, paṇītaṁ
atthi. paṇītasmimpi hīnaṁ atthi, majjhimaṁ atthi, paṇītaṁ atthi. tathā hīnahīnasmiṁ
hīnaṁ, hīnahīnasmiṁ majjhimaṁ, hīnahīnasmiṁ paṇītaṁ. hīnamajjhimasmiṁ hīnaṁ, hīnamajjhimasmiṁ
majjhimaṁ, hīnamajjhimasmiṁ paṇītaṁ. hīnapaṇītasmiṁ hīnaṁ, hīnapaṇītasmiṁ majjhimaṁ,
hīnapaṇītasmiṁ paṇītanti ayameko navako. paṇītahīnasmimpi hīnaṁ nāma atthi, paṇītahīnasmiṁ
majjhimaṁ, paṇītahīnasmiṁ paṇītaṁ. tathā paṇītamajjhimasmiṁ hīnaṁ, paṇītamajjhimasmiṁ majjhimaṁ,
paṇītamajjhimasmiṁ paṇītaṁ. paṇītapaṇītasmiṁ hīnaṁ, paṇītapaṇītasmiṁ majjhimaṁ, paṇītapaṇītasmiṁ
paṇītanti ayaṁ dutiyo navakoti dve navakā aṭṭhārasa. imāni aṭṭhārasa
kammadvārāni nāma. imehi pabhāvitattā imesaṁ vasena aṭṭhārasa khattiyā,
aṭṭhārasa brāhmaṇā, aṭṭhārasa vessā, aṭṭhārasa suddā, aṭṭhacattāḷīsa
gottacaraṇāni veditabbāni.
imesu ca pana tebhūmikesu kusalesu kāmāvacarakusalaṁ tihetukampi duhetukampi
hoti ñāṇasampayuttavippayuttavasena. rūpāvacarārūpāvacaraṁ pana tihetukameva
ñāṇasampayuttameva. kāmāvacarañcettha adhipatinā sahāpi uppajjati vināpi.
rūpāvacarārūpāvacaraṁ adhipatisampayuttameva 2- hoti. kāmāvacarakusale cettha ārammaṇādhipati
sahajātādhipatīti dvepi adhipatayo labbhanti. rūpāvacarārūpāvacaresu ārammaṇādhipati
na labbhati, sahajātādhipatiyeva labbhati. tattha cittassa cittādhipateyyabhāvo

footnote: 1 abhi. 41/1-5/364 2 chaßēéa. adhipatisampannameva

page number: 270

sampayuttadhammānaṁ vasena vutto. dvinnaṁ pana cittānaṁ ekato abhāvena
sampayuttacittassa cittādhipati nāma natthi. tathā chandādīnaṁ chandādhipatiādayo. keci
pana "sace cittavato kusalaṁ hoti, mayhaṁ bhavissatīti evaṁ yaṁ cittaṁ dhuraṁ katvā
jeṭṭhakaṁ katvā aparaṁ kusalacittaṁ āyūhitaṁ, tassa taṁ purimaṁ cittaṁ cittādhipati nāma
hoti. tato āgatattā idaṁ cittādhipateyyaṁ nāmā"ti evaṁ āgamanavasena adhipatiṁ nāma
icchanti. ayaṁ pana nayo neva pāliyaṁ, na aṭṭhakathāyaṁ dissati, tasmā vuttanayeneva
adhipatibhāvo veditabbo. imesu pana ekūnavīsatiyā mahānayesu purime
suddhikanaye vuttaparimāṇāneva cittāni ca navakā ca pāṭhavārā ca honti.
tasmā ñāṇasampayuttesu vuttaparimāṇato vīsatiguṇo cittanavakavārabhedo veditabbo.
catūsu ñāṇavippayuttesu soḷasaguṇoti ayaṁ tebhūmikakusale pakiṇṇakakathā nāmāti.
tebhūmikakusalaṁ niṭṭhitaṁ.
-----------
lokuttarakusalavaṇṇanā
[277] evaṁ bhavattayasampattinibbattakaṁ kusalaṁ dassetvā idāni
sabbabhavasamatikkamanāya lokuttarakusalaṁ dassetuṁ puna "katame dhammā kusalā"tiādiāraddhaṁ.
tattha lokuttaranti kenaṭṭhena lokuttaraṁ? lokaṁ taratīti, lokaṁ uttaratīti
lokuttaraṁ, lokattayaṁ 1- samatikkamma abhibhuyya tiṭṭhatīti lokuttaraṁ. 2- jhānaṁ
bhāvetīti ekacittakkhaṇikaṁ appanajjhānaṁ bhāveti janeti vaḍḍheti.
lokato niyyāti, vaṭṭato niyyātīti niyyānikaṁ, niyyāti vā etenāti
niyyānikaṁ. taṁsamaṅgī hi puggalo dukkhaṁ parijānanto niyyāti, samudayaṁ pajahanto
niyyāti, nirodhaṁ sacchikaronto niyyāti, maggaṁ bhāvento niyyāti. yathā ca pana
tebhūmikakusalaṁ vaṭṭasmiṁ cutipaṭisandhiyo ācināti vaḍḍhetīti ācayagāmī nāma hoti,

footnote: 1 chaßēéa. lokaṁ 2 khu.paṭi. 31/620/535 (syā)

page number: 271

na tathā idaṁ. idaṁ pana yathā ekasmiṁ purise aṭṭhārasahatthaṁ pākāraṁ upacinante 1-
aparo mahāmuggaraṁ gahetvā tena citacitaṭṭhānaṁ apacinanto viddhaṁsentoeva
gaccheyya, evameva tebhūmikakusalena ācitā cutipaṭisandhiyo paccayavekallakaraṇena
apacinantaṁ viddhaṁsentaṁ gacchatīti apacayagāmī.
diṭṭhigatānaṁ pahānāyāti ettha diṭṭhiyoeva diṭṭhigatāni "gūthagataṁ
muttagatan"tiādīni 2- viya. dvāsaṭṭhiyā vā diṭṭhīnaṁ antogadhattā diṭṭhīsu
gatānītipi diṭṭhigatāni. diṭṭhiyā vā gataṁ etesantipi diṭṭhigatāni,
diṭṭhisadisagamanāni diṭṭhisadisappavattānīti attho. kāni pana tānīti? sasampayuttāni
sakkāyadiṭṭhivicikicchāsīlabbataparāmāsāpāyagamanīyarāgadosamohākusalāni. tāni hi yāva
paṭhamamaggabhāvanā, tāva pavattisabhāvato diṭṭhisadisagamanānīti vuccanti. iti diṭṭhiyo ca
diṭṭhigatāni ca diṭṭhigatāni, tesaṁ diṭṭhigatānaṁ. pahānāyāti samucchedavasena
pajahanatthāya. paṭhamāyāti gaṇanavasenapi paṭhamuppattivasenapi paṭhamāya. bhūmiyāti
"anantarahitāya bhūmiyā"tiādīsu 3- tāva ayaṁ mahāpaṭhavī "bhūmī"ti vuccati. "sukhabhūmiyaṁ
kāmāvacare"tiādīsu 4- cittuppādo. idha pana sāmaññaphalaṁ adhippetaṁ. tañhi
sampayuttānaṁ nissayabhāvato te dhammā bhavanti etthāti bhūmi. yasmā vā samānepi
lokuttarabhāve sayampi bhavati uppajjati, na nibbānaṁ viya apātubhāvaṁ, tasmāpi
"bhūmī"ti vuccati, tassā paṭhamāya bhūmiyā. pattiyāti sotāpattiphalasaṅkhātassa paṭhamassa
sāmaññaphalassa pattatthāya paṭilābhatthāyāti evamettha attho veditabbo. viviccāti
samucchedavivekavasena viviccitvā vinā hutvā.
idāni kiñcāpi lokiyajjhānampi na vinā paṭipadāya ijjhati, evaṁ
santepi idha suddhikanayaṁ pahāya lokuttarajjhānaṁ paṭipadāya saddhiṁyeva garuṁ katvā
desetukāmatāya "dukkhāpaṭipadaṁ dandhābhiññan"tiādimāha.

footnote: 1 chaßēéa. cinante 2 aṅṇavaka. 23/11/309
footnote: 3 vinayu. 1/27/16, maßēéa. 13/296/270 4 abhi. 34/988/239

page number: 272

tattha yo āditova kilese vikkhambhento dukkhena sasaṅkhārena sappayogena
kilamanto vikkhambheti, tassa dukkhāpaṭipadā hoti. yo pana vikkhambhitakileso
vipassanāparivāsaṁ vasanto cirena maggapātubhāvaṁ pāpuṇāti, tassa dandhābhiññā
hoti. iti yo koci vāro dukkhāpaṭipado dandhābhiññoti 1- nāma kato.
kataraṁ pana vāraṁ rocesunti? yattha sakiṁ vikkhambhitā kilesā samudācaritvā
dutiyampi vikkhambhitā puna samudācaranti, tatiyaṁ vikkhambhite pana tathāvikkhambhiteva
katvā maggena samugghātaṁ pāpeti, imaṁ pana vāraṁ rocesuṁ. imassa vārassa
dukkhāpaṭipadā dandhābhiññāti nāmaṁ kataṁ. ettakena pana na pākaṭaṁ hoti.
tasmā evamettha ādito paṭṭhāya vibhāvanā veditabbā:- yo hi cattāri
mahābhūtāni pariggahetvā upādārūpaṁ pariggaṇhāti, arūpaṁ pariggaṇhāti. rūpārūpaṁ
pana pariggaṇhanto dukkhena kasirena kilamanto pariggahetuṁ sakkoti, tassa
dukkhāpaṭipadā nāma hoti. pariggahitarūpārūpassa pana vipassanāparivāse
maggapātubhāvadandhatāya dandhābhiññā nāma hoti.
yopi rūpārūpaṁ pariggahetvā nāmarūpaṁ vavaṭṭhapento dukkhena kasirena
kilamanto vavaṭṭhapeti, vavaṭṭhāpite ca nāmarūpe vipassanāparivāsaṁ vasanto cirena
maggaṁ uppādetuṁ sakkoti, tassāpi dukkhāpaṭipadā dandhābhiññā nāma hoti.
apāro nāmarūpampi vavaṭṭhapetvā paccaye pariggaṇhanto dukkhena kasirena
kilamanto pariggaṇhāti, paccaye ca pariggahetvā vipassanāparivāsaṁ vasanto
cirena maggaṁ uppādeti, evampi dukkhāpaṭipadā dandhābhiññā nāma hoti.
aparo paccayepi pariggahetvā lakkhaṇāni paṭivijjhanto dukkhena kasirena
kilamanto paṭivijjhati, paṭividdhalakkhaṇo ca vipassanāparivāsaṁ vasanto cirena maggaṁ
uppādeti, evampi dukkhāpaṭipadā dandhābhiññā nāma hoti.

footnote: 1 sī. dukkhāpaṭipadā dandhābhiñño, cha. dukkhapaṭipadadandhābhiñño,
footnote: ma. dukkhāpaṭipadā dandhābhiññā

page number: 273

aparo lakkhaṇānipi paṭivijjhitvā vipassanāñāṇe tikkhe sūre pasanne
vahante uppannaṁ vipassanānikantiṁ pariyādiyamāno dukkhena kasirena kilamanto
pariyādiyati, nikantiñca pariyādiyitvā vipassanāparivāsaṁ vasanto cirena maggaṁ
uppādeti, evampi dukkhāpaṭipadā dandhābhiññā nāma hoti. imaṁ pana vāraṁ
rocesuṁ, imassa vārassa etaṁ nāmaṁ kataṁ, imināva upāyena parato tisso
paṭipadā veditabbā.
phasso hotītiādīsu anaññātaññassāmītindriyaṁ sammāvācā sammākammanto
sammāājīvoti cattāri padāni adhikāni. niddesavāre ca vitakkādiniddesesu
maggaṅgantiādīni pādāni adhikāni. sesaṁ sabbaṁ heṭṭhā vuttasadisameva.
bhummantaravasena pana lokuttarattā ca idha viseso.
tattha anaññātaññassāmītindriyanti "anamatagge saṁsāravaṭṭe anaññātaṁ
amatapadaṁ catusaccadhammameva vā pajānissāmī"ti paṭipannassa iminā pubbabhāgena 1-
uppannaṁ indriyaṁ. lakkhaṇādīni panassa heṭṭhā paññindriye vuttanayeneva
veditabbāni.
sundarā pasaṭṭhā vā vācā sammāvācā, vacīduccaritasamugghāṭikāya
micchāvācāviratiyā etaṁ adhivacanaṁ. sā pariggahalakkhaṇā, viramaṇarasā,
micchāvācappahānapaccupaṭṭhānā. sundaro pasaṭṭho vā kammanto sammākammanto,
micchākammantasamucchedikāya pāṇātipātādiviratiyā etaṁ nāmaṁ. so samuṭṭhānalakkhaṇo,
viramaṇaraso, micchākammantappahānapaccupaṭṭhāno. sundaro pasaṭṭho vā ājīvo
sammāājīvo, micchājīvaviratiyā etaṁ adhivacanaṁ. so vodānalakkhaṇo,
ñāyājīvappavattiraso, micchājīvappahānapaccupaṭṭhāno.
apica heṭṭhā viratittaye vuttavasenapettha lakkhaṇādīni veditabbāni. iti
imesaṁ tiṇṇaṁ dhammānaṁ vasena heṭṭhā vuttaṁ maggapañcakaṁ idha maggaṭṭhakaṁ veditabbaṁ,
yevāpanakesu ca imesaṁ abhāvo, tathā karuṇāmuditānaṁ. ime hi tayo dhammā idha
pāliyaṁ āgatattāva yevāpanakesu na gahitā. karuṇāmuditā pana sattārammaṇā,

footnote: 1 chaßēéa. pubbābhogena

page number: 274

ime dhammā nibbānārammaṇāti tāpettha na gahitā. ayaṁ tāva uddesavāre
visesattho.
[283] niddesavāre pana maggaṅgaṁ maggapariyāpannanti ettha tāva
maggassa aṅganti maggaṅgaṁ, maggakoṭṭhāsoti attho. yathā pana araññe pariyāpannaṁ
araññapariyāpannaṁ nāma hoti, evaṁ magge pariyāpannanti maggapariyāpannaṁ,
magganissitanti attho.
[285] pītisambojjhaṅgoti ettha pītiyeva sambojjhaṅgoti pītisambojjhaṅgo.
tattha bodhiyā bodhissa vā aṅgoti bojjhaṅgo, idaṁ vuttaṁ hoti:- yāyaṁ
dhammasāmaggī yāya lokuttaramaggakkhaṇe uppajjamānāya līnathīnuddhaccapatiṭṭhānāyūhana-
kāmasukhattakilamathānuyogucchedasassatābhinivesādīnaṁ anekesaṁ upaddavānaṁ paṭipakkhabhūtāya
satidhammavicayaviriyapītipassaddhisamādhiupekkhāsaṅkhātāya dhammasāmaggiyā ariyasāvako
bujjhatīti katvā "bodhī"ti vuccati, bujjhatīti kilesasantānaniddāya uṭṭhahati,
cattāri vā ariyasaccāni paṭibujjhati, 1- nibbānameva vā sacchikaroti, tassā
dhammasāmaggisaṅkhātāya bodhiyā aṅgoti 2- bojjhaṅgo jhānaṅgamaggaṅgādīni viya.
yopesa yathāvuttappakārāya etāya dhammasāmaggiyā bujjhatīti katvā ariyasāvako
"bodhī"ti vuccati, tassa bodhissa aṅgotipi bojjhaṅgo senaṅgarathaṅgādayo viya.
tenāhu aṭṭhakathācariyā "bujjhanakassa puggalassa aṅgāti vā bojjhaṅgā"ti.
apica "bojjhaṅgāti kenaṭṭhena bojjhaṅgā? bodhāya saṁvattantīti
bojjhaṅgā, bujjhantīti bojjhaṅgā, anubujjhantīti bojjhaṅgā, paṭibujjhantīti
bojjhaṅgā, sambujjhantīti bojjhaṅgā"ti 3- iminā paṭisambhidānayenāpi
bojjhaṅgattho veditabbo. pasaṭṭho sundaro vā bojjhaṅgoti sambojjhaṅgo. evaṁ
pītiyeva sambojjhaṅgo pītisambojjhaṅgoti. cittekaggatāniddesādīsupi imināva
nayena attho veditabbo.
[296] tesaṁ dhammānanti ye tasmiṁ samaye paṭivedhaṁ gacchanti catusaccadhammā,
tesaṁ dhammānaṁ. aññātānanti 4- kiñcāpi paṭhamamaggena te dhammā ñātā nāma

footnote: 1 chaßēéa. paṭivijjhati 2 chaßēéa. aṅgotipi
footnote: 3 chaßēéa. sambujjhantīti bojjhaṅgāti, khu. paṭi. 31/17/327
footnote: 4 chaßēéa. anaññātānanti. evamuparipi

page number: 275

honti, yathā pana pakatiyā anāgatapubbaṁ vihāraṁ āgantvā vihāramajjhe ṭhitopi
puggalo pakatiyā anāgatabhāvaṁ upādāya "anāgatapubbaṭṭhānaṁ āgatosmī"ti vadati, yathā
ca pakatiyā apilandhapubbaṁ 1- mālaṁ pilandhitvā, anivatthapubbaṁ vatthaṁ nivāsetvā,
abhuttapubbaṁ bhojanaṁ bhuñjitvā pakatiyā abhuttabhāvaṁ upādāya "abhuttapubbaṁ
bhojanaṁ bhuttomhī"ti vadati, evamidhāpi yasmā pakatiyā iminā puggalena ime
dhammā na ñātapubbā, tasmā "aññātānan"ti vuccati. 2- adiṭṭhādīsupi eseva
nayo. tattha adiṭṭhānanti ito pubbe paññācakkhunā adiṭṭhānaṁ. appattānanti
adhigamavasena appattānaṁ. aviditānanti ñāṇena apākaṭakatānaṁ. asacchikatānanti
apaccakkhakatānaṁ. sacchikiriyāyāti paccakkhakaraṇatthaṁ. yathā ca iminā padena, evaṁ
sesehipi saddhiṁ "aññātānaṁ ñāṇāya, adiṭṭhānaṁ dassanāya, appattānaṁ
pattiyā, aviditānaṁ vedāyā 3- asacchikatānaṁ sacchikiriyāyā"ti 3- yojanā kātabbā.
[299] catūhi vacīduccaritehītiādīsu vacīti vacīviññatti veditabbā.
tiṇṇaṁ dosānaṁ yena kenaci duṭṭhāni caritānīti duccaritāni. vacīto pavattāni
duccaritāni vacīduccaritāni, vaciyā vā nipphāditāni duccaritāni vacīduccaritāni,
tehi vacīduccaritehi. ārakā ramatīti ārati. vinā tehi ramatīti virati. tato tato
paṭinivattāva hutvā tehi vinā ramatīti paṭivirati. upasaggavasena vā padaṁ vaḍḍhitaṁ.
sabbamidaṁ oramaṇabhāvassa adhivacanaṁ. veraṁ maṇati vināsetīti veramaṇī. idampi
oramaṇasseva vevacanaṁ. yāya pana cetanāya musāvādādīni bhāsamāno karoti
nāma, ayaṁ lokuttaramaggavirati uppajjitvā taṁ kiriyaṁ kātuṁ na deti, kiriyāpathaṁ
pacchindatīti akiriyā. tathā taṁ karaṇaṁ kātuṁ na deti, karaṇapathaṁ pacchindatīti
akaraṇaṁ. yāya ca cetanāya catubbidhaṁ vacīduccaritaṁ bhāsamāno ajjhāpajjati nāma,
ayaṁ uppajjitvā tathā ajjhāpajjituṁ na detīti anajjhāpatti.

footnote: 1 sī. apiladdhapubbaṁ 2 chaßēéa. vuttaṁ 3-3 chaßēéa. ime pāṭhā na dissanti

page number: 276

velāanatikkamoti ettha "tāya velāyā"tiādīsu 1- tāva kālo "velā"ti
āgato. "uruvelāyaṁ viharatī"ti 2- ettha rāsi, "ṭhitadhammo velaṁ nātivattatī"ti 3-
ettha sīmā. idhāpi sīmāva. anatikkamanīyaṭṭhena hi cattāri vacīsucaritāni velāti
adhippetāni. iti yāya cetanāya cattāri vacīduccaritāni bhāsamāno velaṁ atikkamati
nāma, ayaṁ uppajjitvā taṁ velaṁ atikkamituṁ na detīti "velāanatikkamo"ti
vuttā. velayatīti 4- vā velā, velayati 5- viddhaṁsetīti attho. kiṁ velayatīti?
catubbidhaṁ vacīduccaritaṁ. iti velayanato velā. purisassa pana hitasukhaṁ anatikkamitvā
pavattatīti 6- anatikkamo. evamettha padadvayavasenāpi attho veditabbo.
setuṁ hanatīti setughāto, catunnaṁ vacīduccaritānaṁ padaghāto, paccayaghātoti
attho. paccayo hi idha "setū"ti adhippeto. tatrāyaṁ vacanattho:- rāgādiko
catunnaṁ vacīduccaritānaṁ paccayo vaṭṭasmiṁ puggalaṁ sinoti bandhatīti setu, setussa
ghāto setughāto, vacīduccaritapaccayasamugghātikāya viratiyā etaṁ adhivacanaṁ. ayaṁ pana
sammāvācāsaṅkhātā virati pubbabhāge nānācittesu labbhati. aññeneva hi
cittena musāvādā viramati, aññena pesuññādīhi. lokuttaramaggakkhaṇe pana
ekacittasmiṁyeva labbhati, catubbidhāya hi vacīduccaritacetanāya padacchedaṁ kurumānā
maggaṅgaṁ pūrayamānā ekāva virati uppajjati.
[300] kāyaduccaritehīti kāyato pavattehi kāyena vā nipphāditehi
pāṇātipātādīhi duccaritehi. sesaṁ purimanayeneva veditabbaṁ. ayampi
sammākammantasaṅkhātā virati pubbabhāge nānācittesu labbhati. aññeneva hi cittena
pāṇātipātā viramati, aññena adinnādānamicchācārehi. lokuttaramaggakkhaṇe
pana ekacittasmiṁyeva labbhati. tividhāya hi kāyaduccaritacetanāya padacchedaṁ kurumānā
maggaṅgaṁ pūrayamānā ekāva virati uppajjati.

footnote: 1 vinayu. 4/1/2, dīßēéa. 10/154/81, khu.u. 25/1/94
footnote: 2 vinayu. 4/1/1, saṁ.sa. 15/137/123
footnote: 3 aṅ. aṭṭhaka. 23/19/163 4 chaßēéa. velāyatīti

5 cha. calayati, ma. velāyati 6 chaßēéa. vattatīti

page number: 277

[301] sammāājīvaniddese akiriyātiādīsu yāya cetanāya micchājīvaṁ
ājīvamāno kiriyaṁ karoti nāma, ayaṁ uppajjitvā taṁ kiriyaṁ kātuṁ na detīti
akiriyāti iminā nayena yojanā veditabbā. ājīvo ca nāmesa pāṭiyekko
natthi, vācākammantesu gahitesu gahitova hoti tappakkhikattā, dhuvapaṭisevanavasena
panāyaṁ tato nīharitvā dassitoti. evaṁ sante sammāājīvo sakiccako na
hoti, aṭṭha maggaṅgāni na paripūrenti. tasmā sammāājīvo sakiccako kātabbo,
aṭṭha maggaṅgāni paripūretabbānīti. tatrāyaṁ nayo:- ājīvo nāma bhijjamānopi
kāyavacīdvāresuyeva bhijjati, manodvāre ājīvabhedo nāma natthi. pūrayamānopi
tasmiṁyeva dvāradvaye pūrayati, 1- manodvāre ājīvapūraṇannāma natthi. kāyadvāre
pana vītikkamo ājīvahetukopi atthi na ājīvahetukopi. tathā vacīdvāre.
tattha yaṁ rājarājamahāmattā khiḍḍāpasutā sūrabhāvaṁ dassentā migavadhaṁ
vā 2- panthaduhanaṁ vā paradāravītikkamaṁ vā karonti, idaṁ akasulaṁ kāyakammannāma,
tato viratipi sammākammanto nāma. yaṁ pana na ājīvahetukaṁ catubbidhaṁ vacīduccaritaṁ
bhāsanti, idaṁ akusalaṁ vacīkammannāma, tato viratipi sammāvācā nāma.
yaṁ pana ājīvahetu nesādamacchabandhādayo pāṇaṁ hananti, adinnaṁ
ādiyanti, micchācāraṁ caranti, ayaṁ micchāājīvo nāma, tato virati sammāājīvo
nāma. yampi lañcaṁ 3- gahetvā musā bhaṇanti, pesuññapharusasamphappalāpe pavattenti,
ayampi micchāājīvo nāma, tato virati sammāājīvo nāma.
mahāsivatthero panāha "kāyavacīdvāresupi vītikkamo ājīvahetuko vā
hotu no vā ājīvahetuko, `akusalaṁ kāyakammaṁ vacīkamman'tveva saṅkhyaṁ gacchati,
tato viratipi `sammākammanto sammāvācā'tveva vuccatī"ti. "ājīvo kuhin"ti 4-
vutte pana "tīṇi kuhanavatthūni nissāya cattāro paccaye uppādetvā tesaṁ
paribhogo"ti āha. ayaṁ pana koṭippatto micchājīvo, tato virati sammāājīvo nāma.

footnote: 1 chaßēéa. pūrati 2 cha. migavaṁ vā 3 chaßēéa. lañjaṁ 4 sī. kahanti

page number: 278

ayampi sammāājīvo pubbabhāge nānācittesu labbhati. aññeneva hi
cittena kāyadvāravītikkamā viramati, aññena vacīdvāravītikkamā. lokuttaramaggakkhaṇe
pana ekacittasmiṁyeva labbhati. kāyavacīdvāresu hi sattakammapathavasena uppannāya
micchājīvasaṅkhātāya dussīlyacetanāya padacchedaṁ kurumānā maggaṅgaṁ pūrayamānā
ekāva virati uppajjatīti ayaṁ niddesavāre viseso.
[337] yaṁ panetaṁ indriyesu anaññātaññassāmītindriyaṁ vaḍḍhitaṁ,
maggaṅgesu ca sammāvācādīni, tesaṁ vasena saṅgahavāre "navindriyāni aṭṭhaṅgiko
maggo"ti vuttaṁ. suññatavāro pākatikoyevāti ayaṁ tāva suddhikapaṭipadāya viseso.
[343] ito paraṁ suddhikasuññatā suññatapaṭipadā suddhikāppaṇihitā
appaṇihitapaṭipadāti ayaṁ desanābhedo hoti. tattha suññatanti lokuttaramaggassetaṁ
nāmaṁ. so hi āgamanato, saguṇato, ārammaṇatoti tīhi kāraṇehi nāmaṁ labhati.
kathaṁ? idha bhikkhu anattato abhinivisitvā anattato saṅkhāre passati. yasmā
pana anattato diṭṭhamatteneva maggavuṭṭhānaṁ nāma na hoti, aniccatopi dukkhatopi
daṭṭhumeva vaṭṭati, tasmā "aniccaṁ dukkhamanattā"ti tividhaṁ anupassanaṁ āropetvā
sammasanto carati. vuṭṭhānagāminivipassanā panassa tebhūmikepi saṅkhāre suññatova
passati, ayaṁ vipassanā suññatā nāma hoti. sā āgamanīyaṭṭhāne ṭhatvā
attano maggassa "suññatan"ti nāmaṁ deti. evaṁ maggo āgamanato suññatanāmaṁ
labhati. yasmā pana so rāgādīhi suñño, tasmā saguṇeneva suññatanāmaṁ labhati.
nibbānampi rāgādīhi suññattā "suññatan"ti vuccati, taṁ ārammaṇaṁ katvā
uppannattā maggo ārammaṇato suññatanāmaṁ labhati.
tattha suttantikapariyāyena saguṇatopi ārammaṇatopi nāmaṁ labhati. pariyāyadesanā
hesā. abhidhammakathā pana nippariyāyadesanā. tasmā idha saguṇato
vā ārammaṇato vā nāmaṁ na labhati, āgamanatova labhati. āgamanameva hi dhuraṁ.
taṁ dubbidhaṁ hoti vipassanāgamanaṁ, maggāgamananti. tattha maggassa āgataṭṭhāne

page number: 279

vipassanāgamanaṁ dhuraṁ. phalassa āgataṭṭhāne maggāgamanaṁ dhuraṁ. idha maggassa
āgatattā vipassanāgamanameva dhuraṁ jātaṁ.
[350] appaṇihitanti etthāpi appaṇihitanti maggassetaṁ 1- nāmaṁ. idampi
nāmaṁ maggo tīheva kāraṇehi labhati. kathaṁ? idha bhikkhu āditova dukkhito abhinivisitvā
dukkhatova saṅkhāre passati. yasmā pana dukkhato diṭṭhamatteneva maggavuṭṭhānaṁ
nāma na hoti, aniccatopi anattatopi daṭṭhumeva vaṭṭati, tasmā "aniccaṁ dukkhaṁ
anattā"ti tividhaṁ anupassanaṁ āropetvā sammasanto carati. vuṭṭhānagāminivipassanā
panassa tebhūmikesu saṅkhāresu paṇidhiṁ sosetvā pariyādiyitvā vissajjeti.
ayaṁ vipassanā appaṇihitā nāma hoti. sā āgamanīyaṭṭhāne ṭhatvā attano
maggassa "appaṇihitan"ti nāmaṁ deti. evaṁ maggo āgamanato appaṇihitanti
nāmaṁ 2- labhati. yasmā pana tattha 3- rāgadosamohapaṇidhayo natthi, tasmā saguṇeneva
appaṇihitanti nāmaṁ labhati. nibbānampi tesaṁ paṇidhīnaṁ abhāvā "appaṇihitan"ti
vuccati, taṁ ārammaṇaṁ katvā uppannattā maggo ārammaṇato appaṇihitanti
nāmaṁ labhati.
tattha suttantikapariyāyena saguṇatopi ārammaṇatopi nāmaṁ labhati. pariyāyadesanā
hesā. abhidhammakathā pana nippariyāyadesanā. tasmā idha saguṇato vā ārammaṇato
vā nāmaṁ na labhati, āgamanatova labhati. āgamanameva hi dhuraṁ. taṁ dubbidhaṁ hoti
vipassanāgamanaṁ, maggāgamananti. tattha maggassa āgataṭṭhāne vipassanāgamanaṁ dhuraṁ.
phalassa āgataṭṭhāne maggāgamanaṁ dhuraṁ. idha maggassa āgatattā vipassanāgamanameva
dhuraṁ jātaṁ.
nanu ca suññato animitto appaṇihitoti tīṇi maggassa nāmāni. yathāha
"tayome bhikkhave vimokkhā, katame tayo? suññato vimokkho, animitto vimokkho,
appaṇihito vimokkho"ti. 4- tesu idha dve magge gahetvā animitto kasmā na

footnote: 1 chaßēéa. maggasseva 2 chaßēéa. appaṇihitanāmaṁ. evamuparipi
footnote: 3 sī. panettha 4 khu. paṭi. 31/209/250

page number: 280

gahitoti? āgamanābhāvato. animittavipassanā hi sayaṁ āgamanīyaṭṭhāne ṭhatvā
attano maggassa nāmaṁ dātuṁ na sakkoti. sammāsambuddho pana attano
puttassa rāhulattherassa:-
"animittañca bhāvehi mānānusayamujjaha
tato mānābhisamayā upasanto carissasī"ti 1-
animittavipassanaṁ kathesi. vipassanā hi niccanimittaṁ dhuvanimittaṁ attanimittaṁ
sukhanimittañca ugghāteti, tasmā animittāti vuccati. 2- sāpi 3- kiñcāpi taṁ
nimittaṁ ugghāteti, sayaṁ pana nimittadhammesu caratīti sanimittāva hoti. tasmā sayaṁ
āgamanīyaṭṭhāne ṭhatvā attano maggassa nāmaṁ dātuṁ na sakkoti.
aparo nayo:- abhidhammo nāma paramatthadesanā, animittamaggassa ca
paramatthato hetuvekallameva hoti. kathaṁ? aniccānupassanāya hi vasena
animittavimokkho kathito, tena ca vimokkhena saddhindriyaṁ adhimattaṁ hoti. taṁ
ariyamagge ekaṅgampi na hoti, amaggaṅgattā attano maggassa paramatthato 4-
nāmaṁ dātuṁ na sakkoti. itaresu pana dvīsu anattānupassanāya tāva vasena
suññato vimokkho, dukkhānupassanāya vasena appaṇihito vimokkho kathito. tesu
suññatavimokkhena paññindriyaṁ adhimattaṁ hoti, appaṇihitavimokkhena samādhindriyaṁ,
tāni ariyamaggassa aṅgattā attano maggassa paramatthato nāmaṁ dātuṁ sakkonti.
maggārammaṇattikepi hi maggādhipatidhammabhājane 5- chandacittānaṁ adhipatikāle tesaṁ
dhammānaṁ amaggaṅgatova 6- maggādhipatibhāvo na vutto, evaṁ sampadamidaṁ veditabbaṁ, 7-
ayamettha aṭṭhakathāmuttako ekassācariyassa mativinicchayo. evaṁ sabbathāpi
animittavipassanā sayaṁ āgamanīyaṭṭhāne ṭhatvā attano maggassa nāmaṁ dātuṁ na
sakkotīti animittamaggo na gahito.

footnote: 1 khu.su. 25/345/398 2 chaßēéa. kathitā 3 chaßēéa. sā ca
footnote: 4 sī.,ma. paramatthatova 5 chaßēéa.....vibhajane 6 chaßēéa. amaggaṅgattāva
footnote: 7 chaßēéa. veditabbanti

page number: 281

keci pana "animittamaggo āgamanato nāmaṁ alabhantopi suttantapariyāyena
saguṇato ca ārammaṇato ca nāmaṁ labhatī"ti āhaṁsu. te idaṁ vatvā paṭikkhittā:-
animittamagge saguṇato ca ārammaṇato ca nāmaṁ labhante suññatāppaṇihitamaggāpi
saguṇato ca ārammaṇato ca 1- idha nāmaṁ labheyyuṁ, na pana labhanti. kiṁkāraṇā?
ayaṁ hi maggo nāma dvīhi kāraṇehi nāmaṁ labhati sarasato ca paccanīkato ca,
sabhāvato ca paṭipakkhato cāti attho. tattha suññatāppaṇihitamaggā sarasatopi
paccanīkatopi nāmaṁ labhanti. suññatāppaṇihitamaggā hi rāgādīhi suññā
rāgappaṇidhiādīhi ca appaṇihitāti evaṁ sarasatopi nāmaṁ labhanti. suññato ca
attābhinivesassa paṭipakkho, appaṇihito paṇidhissāti evaṁ paccanīkato nāmaṁ
labhanti. animittamaggo pana rāgādinimittānaṁ niccanimittādīnañca abhāvena
sarasatova nāmaṁ labhati, no paccanīkato. na hi so saṅkhāranimittārammaṇāya
aniccānupassanāya paṭipakkho. aniccānupassanā panassa anulomabhāve ṭhitāti
sabbathāpi abhidhammapariyāyena animittamaggo nāma natthīti.
suttantikapariyāyena panesa evaṁ āharitvā dīpito:- yasmiṁ hi vāre
maggavuṭṭhānaṁ hoti, tīṇi lakkhaṇāni ekāvajjanena viya āpāthaṁ āgacchanti,
tiṇṇañca ekato āpāthagamanaṁ nāma natthi. kammaṭṭhānassa pana vibhūtabhāvadīpanatthaṁ
evaṁ 2- vuttaṁ. ādito hi yattha katthaci abhiniveso hotu, vuṭṭhānagāminī pana
vipassanā yaṁ yaṁ sammasitvā vuṭṭhāti, tassa tasseva vasena āgamanīyaṭṭhāne
ṭhatvā attano maggassa nāmaṁ deti. kathaṁ? aniccādīsu hi yattha katthaci
abhinivisitvā itarampi lakkhaṇadvayaṁ daṭṭhuṁ vaṭṭatiyeva. ekalakkhaṇadassanamatteneva
hi maggavuṭṭhānaṁ nāma na hoti. tasmā aniccato abhiniviṭṭho bhikkhu na kevalaṁ
aniccatopi 3- vuṭṭhāti, dukkhatopi vuṭṭhāti, anattatopi vuṭṭhātieva. dukkhato

footnote: 1 chaßēéa. saguṇatoyeva ārammaṇatoyeva ca 2 sī. etaṁ 3 chaßēéa. aniccatova

page number: 282

anattato abhiniviṭṭhepi eseva nayo. iti ādito yattha katthaci abhiniveso hotu,
vuṭṭhānagāminī pana vipassanā yaṁ yaṁ sammasitvā vuṭṭhāti, tassa tasseva vasena
āgamanīyaṭṭhāne ṭhatvā attano maggassa nāmaṁ deti. 1- tattha aniccato
vuṭṭhahantassa maggo animitto nāma hoti, dukkhato vuṭṭhahantassa appaṇihito,
anattato vuṭṭhahantassa suññatoti evaṁ suttantapariyāyena āharitvā dīpito.
vuṭṭhānagāminī ca vipassanā kimārammaṇāti? lakkhaṇārammaṇāti. lakkhaṇaṁ
nāma paṇṇattigatikaṁ 2- na vattabbadhammabhūtaṁ. yo pana "aniccaṁ dukkhaṁ anattā"ti
tilakkhaṇāni sallakkheti, tassa pañcakkhandhā kaṇṭhe bandhakuṇapaṁ 3- viya honti,
saṅkhārārammaṇameva ñāṇaṁ saṅkhārato vuṭṭhāti. yathā hi eko bhikkhu pattaṁ
kiṇitukāmo pattavāṇijena pattaṁ ābhataṁ disvā haṭṭhapahaṭṭho "gaṇhissāmī"ti
cintetvā vīmaṁsamāno tīṇi chiddāni passeyya. so na chiddesu nirālayo hoti,
patte pana nirālayo hoti, evameva tīṇi lakkhaṇāni sallakkhetvā saṅkhāresu
nirālayo hoti, saṅkhārārammaṇeneva ñāṇena saṅkhārato vuṭṭhātīti veditabbo. 4-
dussopamāyapi eseva nayo.
iti bhagavā lokuttarajjhānaṁ bhājento suddhikapaṭipadāya catukkanayaṁ
pañcakanayanti dvepi naye āhari. tathā suddhikasuññatāya suññatapaṭipadāya
suddhikāppaṇihitāya 5- appaṇihitapaṭipadāyāti. kasmā evaṁ āharīti? puggalajjhāsayena
ceva desanāvilāsena ca. tadubhayampi heṭṭhā vuttanayeneva veditabbaṁ. evaṁ
lokuttaraṁ jhānaṁ bhāvetīti ettha suddhikapaṭipadāya catukkapañcakavasena dve nayā,
tathā sesesūti sabbesupi pañcasu koṭṭhāsesu dasa nayā bhājitā.
lokuttarakusalapakiṇṇakakathā
tatridaṁ pakiṇṇakaṁ:-
ajjhattañca bahiddhā ca rūpārūpesu pañcasu
sattaṭṭhaṅgapariṇāmaṁ nimittaṁ paṭipadāpatīti.

footnote: 1 sī. detīti 2 chaßēéa. paññattigatikaṁ 3 chaßēéa. baddhakuṇapaṁ
footnote: 4 chaßēéa. veditabbaṁ 5 si.,ma. suddhikāppaṇihite

page number: 283

lokuttaramagge 1- hi ajjhattaṁ abhinivisitvā ajjhattaṁ vuṭṭhāti, ajjhattaṁ
abhinivisitvā bahiddhā vuṭṭhāti, bahiddhā abhinivisitvā bahiddhā vuṭṭhāti,
bahiddhā abhinivisitvā ajjhattaṁ vuṭṭhāti, rūpe abhinivisitvā rūpā vuṭṭhāti,
rūpe abhinivisitvā arūpā vuṭṭhāti, arūpe abhinivisitvā arūpā vuṭṭhāti, arūpe
abhinivisitvā rūpā vuṭṭhāti. ekappahārena 2- pañcahi khandhehi vuṭṭhāti.
sattaṭṭhaṅgapariṇāmanti so panesa maggo aṭṭhaṅgikopi sattaṅgikopi hoti.
bojjhaṅgāpi satta vā honti cha vā. jhānampi 3- pañcaṅgikaṁ vā hoti caturaṅgikaṁ
tivaṅgikaṁ vā duvaṅgikaṁ vāti, 4- evaṁ sattāṭṭhādīnaṁ aṅgānaṁ pariṇāmo veditabboti
attho.
nimittaṁ paṭipadāpatīti nimittanti yato vuṭṭhānaṁ 5- hoti. paṭipadāpatīti
paṭipadāya ca adhipatino ca calanācalanaṁ veditabbaṁ.
tattha ajjhattaṁ abhinivisitvā ajjhattaṁ vuṭṭhātītiādīsu tāva idhekacco
āditova ajjhattaṁ pañcasu khandhesu abhinivisati, abhinivisitvā te aniccādito
passati. yasmā pana na suddhikajjhattadassanamatteneva 6- maggavuṭṭhānaṁ hoti,
bahiddhāpi daṭṭhabbameva. tasmā parassa khandhepi anupādinnasaṅkhārepi "aniccaṁ
dukkhamanattā"ti passati. so kālena ajjhattaṁ sammasati, kālena bahiddhāti.
tassevaṁ sammasato ajjhattaṁ sammasanakāle vipassanā maggena saddhiṁ ghaṭiyati.
evaṁ ajjhattaṁ abhinivisitvā ajjhattaṁ vuṭṭhāti nāma. sace panassa bahiddhā
sammasanakāle vipassanā maggena saddhiṁ ghaṭiyati, evaṁ ajjhattaṁ abhinivisitvā
bahiddhā vuṭṭhāti nāma. eseva nayo bahiddhā abhinivisitvā bahiddhā ca 7-
ajjhattañca vuṭṭhānepi.

footnote: 1 chaßēéa. lokuttaramaggo 2 chaßēéa. ekappahāreneva 3 chaßēéa. jhānaṁ pana
footnote: 4 chaßēéa. iti-saddo na dissati 5 ma. uṭṭhānaṁ 6 chaßēéa. suddhājjhatta..... 7 sī. bahiddhā ceva

page number: 284

aparo āditova rūpe abhinivisati, abhinivisitvā bhūtarūpañca upādārūpañca
paricchinditvā aniccādito passati. yasmā pana na suddharūpadassanamattena 1-
maggavuṭṭhānaṁ hoti, arūpampi daṭṭhabbameva. tasmā taṁ rūpaṁ ārammaṇaṁ katvā
uppannaṁ vedanaṁ saññaṁ saṅkhāre viññāṇañca "idaṁ arūpan"ti paricchinditvā
aniccādito passati, so kālena rūpaṁ sammasati kālena arūpaṁ. tassevaṁ sammasato
rūpasammasanakāle vipassanā maggena saddhiṁ ghaṭiyati. evaṁ rūpe abhinivisitvā rūpā
vuṭṭhāti nāma. sace panassa arūpasammasanakāle vipassanāmaggena saddhiṁ ghaṭiyati,
evaṁ rūpe abhinivisitvā arūpā vuṭṭhāti nāma. eseva nayo arūpe abhinivisitvā
arūpā ca rūpā ca vuṭṭhānepi.
"yaṅkiñci samudayadhammaṁ, sabbantaṁ nirodhadhamman"ti 2- evaṁ abhinivisitvā
evameva vuṭṭhānakāle pana ekappahāreneva pañcahi khandhehi vuṭṭhāti nāmāti ayaṁ
tikkhavipassakassa mahāpaññassa bhikkhuno vipassanā.
yathā hi chātajjhattassa purisassa majjhe 3- gūthapiṇḍaṁ ṭhapetvā
nānaggarasabhojanapuṇṇapāṭiṁ upaneyya. 4- so byañjanaṁ hatthena byahanto 5- taṁ gūthapiṇḍaṁ
disvā "kimidan"ti pucchitvā "gūthapiṇḍo"ti vutte "dhi dhi, apanethā"ti bhattepi
pāṭiyampi nirālayo hoti, evaṁ sampadamidaṁ daṭṭhabbaṁ.
bhojanāpāṭidassanasmiṁ hi tassa attamanakālo viya imassa bhikkhuno
bālaputhujjanakāle pañcakkhandhe "ahaṁ maman"ti gahitakālo, gūthapiṇḍassa diṭṭhakālo
viya tiṇṇaṁ lakkhaṇānaṁ sallakkhitakālo, bhattepi pāṭiyampi nirālayakālo viya
tikkhavipassakassa mahāpaññassa bhikkhuno "yaṅkiñci samudayadhammaṁ, sabbantaṁ
nirodhadhamman"ti pañcahi khandhehi ekappahāreneva vuṭṭhitakālo veditabbo.
"sattaṭṭhaṅgappariṇāman"ti ettha ayaṁ vuttappabhedo aṅgappariṇāmo yathā hoti,
tathā veditabbo. saṅkhārupekkhāñāṇameva hi ariyamaggassa bojjhaṅgamaggaṅgajhānaṅgavisesaṁ
niyameti. 6- keci pana therā "bojjhaṅgamaggaṅgajhānaṅgavisesaṁ

footnote: 1 chaßēéa.....ßēáatteneva 2 vinayu. 4/19/17 3 ma. bhattamajjhe
footnote: 4 chaßēéa. upaneyyuṁ 5 chaßēéa. viyūhanto 6 sī. niyāmeti

page number: 285

pādakajjhānaṁ niyametī"ti vadanti, keci "vipassanāya ārammaṇabhūtā khandhā niyamentī"ti
vadanti, keci "puggalajjhāsayo niyametī"ti vadanti, tesampi vādesu ayaṁ
saṅkhārupekkhā saṅkhātā pubbabhāgā vuṭṭhānagāminī vipassanāva niyametīti veditabbā.
tatrāyaṁ anupubbikathā:- vipassanāniyamena hi sukkhavipassakassa uppannamaggopi
samāpattilābhino jhānaṁ pādakaṁ akatvā uppannamaggopi paṭhamajjhānaṁ pādakaṁ
katvā pakiṇṇakasaṅkhāre sammasitvā uppāditamaggopi paṭhamajjhānikova hoti,
sabbesu satta bojjhaṅgāni aṭṭha maggaṅgāni pañca jhānaṅgāni honti. tesampi
hi pubbabhāgavipassanā somanassasahagatāpi upekkhāsahagatāpi hutvā vuṭṭhānakāle
saṅkhārupekkhābhāvappattā somanassasahagatāva hoti.
pañcakanaye dutiyatatiyacatutthajjhānāni pādakāni katvā uppāditamaggesu
yathākkameneva jhānaṁ caturaṅgikaṁ tivaṅgikaṁ duvaṅgikañca hoti, sabbesu pana satta
maggaṅgāni honti, catutthe cha bojjhaṅgāni. ayaṁ viseso pādakajjhānaniyamena
ceva vipassanāniyamena ca hoti, tesampi hi pubbabhāgavipassanā somanassasahagatāpi
upekkhāsahagatāpi hoti, vuṭṭhānagāminī somanassasahagatāva.
pañcamajjhānaṁ pādakaṁ katvā nibbattitamagge pana upekkhācittekaggatāvasena
dve jhānaṅgāni, bojjhaṅgamaggaṅgāni cha satta ceva. ayampi viseso
ubhayaniyamavasena hoti. imasmiṁ hi naye pubbabhāgavipassanā somanassasahagatā vā
apekkhāsahagatā vā hoti, vuṭṭhānagāminī upekkhāsahagatāva. arūpajjhānāni
pādakāni katvā uppāditamaggepi eseva nayo. evaṁ pādakajjhānato vuṭṭhāya
ye keci saṅkhāre sammasitvā nibbattitamaggassa āsannappadese vuṭṭhitā samāpatti
attano 1- sadisabhāvaṁ karoti bhūmivaṇṇo viya godhāvaṇṇassa.
dutiyattheravāde pana yato yato samāpattito vuṭṭhāya ye ye samāpattidhamme
sammasitvā maggo nibbattito hoti, taṁtaṁsamāpattisadisova hoti,

footnote: 1 chaßēéa. attanā

page number: 286

sammasitasamāpattisadisoti attho. sace pana kāmāvacaradhamme sammasati, paṭhamajjhānikova
hoti, tatthāyaṁpi 1- vipassanāniyamo vuttanayeneva veditabbo.
tatiyattheravāde "aho vatāhaṁ sattaṅgikaṁ maggaṁ pāpuṇeyyaṁ, aṭṭhaṅgikaṁ
maggaṁ pāpuṇeyyan"ti attano ajjhāsayānurūpena yaṁ yaṁ jhānaṁ pādakaṁ katvā
ye vā ye vā jhānadhamme sammasitvā maggo nibbattito hoti, 2- taṁtaṁjhānasadisova
hoti. pādakajjhānaṁ pana sammasitajjhānaṁ vā vinā ajjhāsayamatteneva taṁ na
ijjhati. svāyamattho nandakovādasuttena dīpetabbo. vuttaṁ hetaṁ:-
"seyyathāpi bhikkhave tadahuposathe paṇṇarase na hoti bahuno janassa
kaṅkhā vā vimati vā `ūno nu kho cando, puṇṇo nu kho cando'ti. athakho
`puṇṇo cando'tveva hoti. evameva kho bhikkhave tā bhikkhuniyo
nandakassa dhammadesanāya attamanā ceva paripuṇṇasaṅkappā ca. tāsaṁ
bhikkhave pañcannaṁ bhikkhunīsatānaṁ yā pacchimakā 3- bhikkhunī, sā sotāpannā
avinipātadhammā niyatā sambodhiparāyanā"ti. 4-
tāsu hi yassā bhikkhuniyā sotāpattiphalassa upanissayo, sā
sotāpattiphaleneva paripuṇṇasaṅkappā ahosi .pe. yassā arahattassa upanissayo, sā
arahatteneva. evameva attano ajjhāsayānurūpena yaṁ yaṁ jhānaṁ pādakaṁ katvā
ye vā ye vā jhānadhamme sammasitvā maggo nibbattito, taṁtaṁjhānasadisova so
hoti. pādakajjhānaṁ pana sammasitajjhānaṁ vā vinā ajjhāsayamatteneva taṁ na
ijjhatīti. etthāpi ca vipassanāniyamo vuttanayeneva veditabbo.
tattha "pādakajjhānameva niyametī"ti evaṁvādiṁ tipiṭakacūḷanāgattheraṁ antevāsikā
āhaṁsu "bhante yattha tāva pādakajjhānaṁ atthi, tattha taṁ niyametu. yasmiṁ pana
pādakajjhānaṁ natthi, tasmiṁ arūpabhave kiṁ niyametī"ti. āvuso tatthāpi pādakajjhānameva
niyameti. yo hi bhikkhu aṭṭhasamāpattilābhī paṭhamajjhānaṁ pādakaṁ katvā

footnote: 1 chaßēéa. tatrāpi 2 chaßēéa. ayaṁ pāṭho na dissati
footnote: 3 chaßēéa. pacchimikā 4 ma.u. 14/415/356

page number: 287

sotāpattimaggaphalāni nibbattetvā aparihīnajjhāno kālaṁ katvā arūpabhave nibbatto,
paṭhamajjhānikāya sotāpattiphalasamāpattiyā vuṭṭhāya vipassanaṁ paṭṭhapetvā upari tīṇi
maggaphalāni nibbatteti, tassa tāni paṭhamajjhānikāneva honti, dutiyajjhānikādīsupi
eseva nayo. arūpe tikacatukkajjhānaṁ uppajjati, tañca kho lokuttaraṁ, na lokiyaṁ.
evaṁ tatthāpi pādakajjhānameva niyameti āvusoti. sukathito bhante pañhoti.
"vipassanāya ārammaṇabhūtā khandhā niyamenti. yaṁ yaṁ hi pañcakkhandhaṁ
sammasitvā vuṭṭhāti, taṁtaṁsadisova maggo hotī"ti evaṁvādiṁ
moravāpivāsimahādattattherampi antevāsikā āhaṁsu "bhante tumhākaṁ vāde doso
paññāyati, rūpaṁ sammasitvā vuṭṭhitabhikkhuno hi rūpasadisena abyākatena maggena
bhavitabbaṁ, nevasaññānāsaññāyatanaṁ nayato pariggahetvā vuṭṭhitassa taṁsadisena
nevasaññānāsaññābhāvappattena maggena bhavitabban"ti. na āvuso evaṁ hoti,
lokuttaramaggo hi appanaṁ appatto nāma natthi, tasmā rūpaṁ sammasitvā vuṭṭhitassa
aṭṭhaṅgiko somanassasahagato maggo hoti, nevasaññānāsaññāyatanaṁ sammasitvā
vuṭṭhitassāpi na sabbākārena tādiso hoti, sattaṅgiko pana upekkhāsahagatamaggo
hotīti.
"puggalajjhāsayo niyametī"ti vādino cūḷābhayattherassāpi vādaṁ āharitvā
tipiṭakacūḷanāgattherassa kathayiṁsu. so āha "yassa tāva pādakajjhānaṁ atthi, tassa
puggalajjhāsayo niyametu. yassa taṁ natthi, tassa katarajjhāsayo niyamessati,
niddhanassa vuḍḍhigavesanakālo 1- viya hotī"ti.
taṁ kathaṁ āharitvā tipiṭakacūḷābhayattherassa puna kathayiṁsu, so
"pādakajjhānavato idaṁ kathitaṁ āvuso"ti āha. yathā pana pādakajjhānavatopi,
sammasitajjhānavatopi tatheva veditabbo. 2- pañcamajjhānato vuṭṭhāya hi paṭhamajjhānādīni 3-
sammasato uppannamaggo paṭhamattheravādena pañcamajjhāniko, dutiyattheravādena
paṭhamādijjhāniko āpajjatīti dvepi vādā virujjhanti. tatiyavāde panettha yaṁ
icchati, tajjhāniko hotīti te ca vādā na virujjhanti, ajjhāsayo ca sātthiko 4-

footnote: 1 sī. vaḍḍhigavesanakālo 2 chaßēéa. veditabbaṁ
footnote: 3 chaßēéa. paṭhamādīni 4 chaßēéa. sātthako

page number: 288

hotīti. evaṁ tayopi therā paṇḍitā byattā vuḍḍhisampannā ca, 1- tena tesaṁ
tantiṁ katvā ṭhapayiṁsu. idha pana atthameva uddharitvā tayopete vāde vipassanā
niyāmetīti dassitaṁ.
idāni nimittaṁ paṭipadāpatīti ettha evaṁ aṅgappariṇāmavato maggassa
uppādakāle gotrabhū kuto vuṭṭhāti, maggo kutoti? gotrabhū tāva nimittato
vuṭṭhāti, pavattaṁ chetuṁ 2- na sakkoti. ekatovuṭṭhāno hesa. maggo nimittato
vuṭṭhāti, pavattampi chindatīti. 3- ubhatovuṭṭhāno hesa. tesaṁ ayaṁ uppattinayo:-
yasmiṁ hi vāre maggavuṭṭhānaṁ hoti, tasmiṁ anulomaṁ neva ekaṁ hoti, na pañcamaṁ.
ekañhi āsevanaṁ na labhati, pañcamaṁ bhavaṅgassa āsannattā pavedhati. tadā hi
javanaṁ patitaṁ nāma hoti, tasmā neva ekaṁ hoti, na pañcamaṁ. mahāpaññassa
pana dve anulomāni honti, tatiyaṁ gotrabhū, catutthaṁ maggacittaṁ, tīṇi phalāni,
tato bhavaṅgotaraṇaṁ. majjhimapaññassa pana tīṇi anulomāni honti, catutthaṁ
gotrabhū, pañcamaṁ maggacittaṁ, dve phalāni, tato bhavaṅgotaraṇaṁ, mandapaññassa
cattāri anulomāni honti, pañcamaṁ gotrabhū, chaṭṭhaṁ maggacittaṁ, sattamaṁ phalaṁ,
tato bhavaṅgotaraṇaṁ. tatra 4- mahāpaññamandapaññānaṁ vasena akathetvā
majjhimapaññassa vasena kathetabbaṁ.
yasmiṁ hi vāre maggavuṭṭhānaṁ hoti, tasmiṁ kiriyāhetukamanoviññāṇadhātu
upekkhāsahagatā manodvārāvajjanaṁ hutvā vipassanāgocare khandhe ārammaṇaṁ katvā
bhavaṅgaṁ āvajjeti, 5- tadanantaraṁ tenāvajjanena gahitakkhandhe gahetvā uppajjati
paṭhamajavanaṁ anulomañāṇaṁ, taṁ tesu khandhesu "aniccā"ti vā "dukkhā"ti vā
"anattā"ti vā pavattitvā oḷārikoḷārikaṁ saccacchādakaṁ tamaṁ 6- vinodetvā
tīṇi lakkhaṇāni bhiyyo bhiyyo pākaṭāni katvā nirujjhati, tadanantaraṁ uppajjati
dutiyānulomaṁ. tesu purimaṁ anāsevanaṁ dutiyassa purimaṁ āsevanaṁ hoti, tampa

footnote: 1 chaßēéa. buddhisampannāva 2 cha. chettuṁ 3 chaßēéa. chindati
footnote: 4 chaßēéa. tattha 5 chaßēéa. āvaṭṭeti 6 cha. saccapaṭicchādakatamaṁ. evamuparipi

page number: 289

laddhāsevanattā tikkhaṁ sūraṁ pasannaṁ hutvā tasmiṁyevārammaṇe tenevākārena
pavattitvā majjhimappamāṇaṁ saccacchādakaṁ tamaṁ vinodetvā tīṇi lakkhaṇāni bhiyyo
bhiyyo pākaṭāni katvā nirujjhati, tadanantaraṁ uppajjati tatiyānulomaṁ, tassa
dutiyaṁ āsevanaṁ hoti, tampi laddhāsevanattā tikkhaṁ sūraṁ vippasannaṁ hutvā
tasmiṁyevārammaṇe tenevākārena pavattitvā tadavasesaṁ anusahagataṁ saccacchādakaṁ
tamaṁ vinodetvā niravasesaṁ katvā tīṇi lakkhaṇāni bhiyyo bhiyyo pākaṭāni
katvā nirujjhati. evaṁ tīhi anulomehi saccacchādakatame vinodite tadanantaraṁ
uppajjati gotrabhuñāṇaṁ nibbānaṁ ārammaṇaṁ kurumānaṁ.
tatrāyaṁ upamā:- eko kira cakkhumā puriso "nakkhattayogaṁ jānissāmī"ti
rattibhāge nikkhamitvā candaṁ passituṁ uddhaṁ ullokesi, tassa balāhakehi 1-
paṭicchannattā cando na paññāyittha. atheko vāto uṭṭhahitvā thūle thūle
balāhake viddhaṁsesi, aparo majjhime, aparo sukhumepi. tato so puriso vigatabalāhake
nabhe taṁ candaṁ disvā nakkhattayogaṁ aññāsi.
tattha tayo balāhakā viya saccapaṭicchādakaṁ thūlamajjhimasukhumakilesandhakāraṁ, 2-
tayo vātā viya tīṇi anulomacittāni, cakkhumā puriso viya gotrabhuñāṇaṁ, cando
viya nibbānaṁ, ekekassa vātassa yathākkamena balāhakattayaviddhaṁsanaṁ viya ekekassa
anulomacittassa saccapaṭicchādakatamavinodanaṁ, vigatabalāhake nabhe tassa purisassa
visuddhacandadassanaṁ viya vigate saccapaṭicchādake tame gotrabhuñāṇassa
visuddhanibbānārammaṇakaraṇaṁ.
yatheva hi tayo vātā candapaṭicchādake balāhakeyeva viddhaṁsetuṁ sakkonti,
na candaṁ daṭṭhuṁ sakkonti, evaṁ anulomāni saccapaṭicchādakaṁ tamaṁyeva vinodetuṁ
sakkonti, na nibbānaṁ ārammaṇaṁ kātuṁ sakkonti. yathā so puriso candameva
daṭṭhuṁ sakkoti, na balāhake viddhaṁsetuṁ, evaṁ gotrabhuñāṇaṁ nibbānameva
ārammaṇaṁ kātuṁ sakkoti, na kilesatamaṁ vinodetuṁ. evaṁ anulomaṁ saṅkhārārammaṇaṁ
hoti, gotrabhū nibbānārammaṇaṁ.

footnote: 1 chaßēéa. valāhakehi. evamuparipi 2 chaßēéa.....kilesandhakārā

page number: 290

yadi hi gotrabhū anulomena gahitārammaṇaṁ gaṇheyya, puna anulomaṁ
taṁ anubandheyyāti maggavuṭṭhānameva na bhaveyya. gotrabhuñāṇaṁ pana anulomassa
ārammaṇaṁ aggahetvā taṁ apacchatopavattiyaṁ 1- katvā sayaṁ anāvajjanampi samānaṁ
āvajjanaṭṭhāne ṭhatvā "evaṁ nibbattāhī"ti tassa maggassa saññaṁ datvā viya
nirujjhati, maggopi tena dinnasaññaṁ amuñcitvāva avīcisantativasena taṁ ñāṇaṁ
anuppabandhamāno 2- anibbiddhapubbaṁ apadālitapubbaṁ lobhakkhandhaṁ dosakkhandhaṁ
mohakkhandhaṁ nibbijjhamāno ca padālayamāno ca 3- nibbattati.
tatrāyaṁ upamā:- eko kira issāso dhanusatamatthake phalakasataṁ ṭhapāpetvā
vatthena mukhaṁ veṭhetvāsaraṁ sannayhitvā cakkayante aṭṭhāsi. añño puriso cakkayantaṁ
āvijjhitvā 4- yadā issāsassa phalakasataṁ abhimukhaṁ hoti, tadā tattha daṇḍakena
saññaṁ deti. issāso daṇḍakasaññaṁ amuñcitvāva saraṁ khipitvā phalakasataṁ
nivijjhati. 5- tattha daṇḍakasaññā viya gotrabhuñāṇaṁ, issāso viya maggañāṇaṁ,
issāsassa daṇḍakasaññaṁ amuñcitvāva phalakasatanivijjhanaṁ 6- viya, maggañāṇassa
gotrabhuñāṇena dinnasaññaṁ amuñcitvāva nibbānaṁ ārammaṇaṁ katvāva
anibbiddhapubbānaṁ apadālitapubbānaṁ lobhakkhandhādīnaṁ nibbijjhanapadālanaṁ.
bhūmiladdhavaṭṭasetusamugghātakaraṇantipi etadeva. maggassa hi ekameva kiccaṁ
anusayappajahanaṁ. iti so anusaye pajahanto nimittā vuṭṭhāti nāma, pavattaṁ chindati
nāma. nimittanti rūpavedanāsaññāsaṅkhāraviññāṇanimittaṁ. pavattanti 7-
rūpavedanāsaññāsaṅkhāraviññāṇappavattameva. taṁ duvidhaṁ hoti upādinnakaṁ
anupādinnakanti. tesu maggassa anupādinnakato vuṭṭhānacchāyā dissatīti vatvā
"anupādinnakato vuṭṭhātī"ti vadiṁsu.

footnote: 1 chaßēéa. apacchatopavattikaṁ 2 chaßēéa. anubandhamāno
footnote: 3 chaßēéa. nibbijjhamānova padālayamānova 4 chaßēéa. āviñchitvā
footnote: 5 chaßēéa. nibbijjhati 6 chaßēéa. phalakasatanibbijjhanaṁ

7 chaßēéa. pavattampi

page number: 291

sotāpattimaggena hi cattāri diṭṭhigatasampayuttāni, vicikicchāsahagatanti
pañca cittāni pahīyanti, tāni rūpaṁ samuṭṭhāpenti. taṁ anupādinnakarūpakkhandho,
tāni cittāni viññāṇakkhandho, taṁsampayuttā vedanā saññā saṅkhārā tayo
arūpakkhandhā. tattha sace sotāpannassa sotāpattimaggo abhāvito abhavissa,
tāni pañca cittāni chasu ārammaṇesu pariyuṭṭhānaṁ pāpuṇeyyuṁ. sotāpattimaggo
pana tesaṁ pariyuṭṭhānuppattiṁ 1- vārayamāno setusamugghātaṁ abhabbuppattikabhāvaṁ
kurumāno anupādinnakato vuṭṭhāti nāma.
sakadāgāmimaggena cattāri diṭṭhigatavippayuttāni, dve domanassasahagatānīti
oḷārikakāmarāgabyāpādavasena cha cittāni pahīyanti. anāgāmimaggena
anusahagatakāmarāgabyāpādavasena tānieva cha cittāni pahīyanti. arahattamaggena cattāri
diṭṭhigatavippayuttāni, uddhaccasahagatañcāti pañca akusalacittāni pahīyanti. tattha
sace tesaṁ ariyānaṁ te maggā abhāvitā assu, tāni cittāni chasu ārammaṇesu
pariyuṭṭhānaṁ pāpuṇeyyuṁ, te pana tesaṁ maggā pariyuṭṭhānuppattiṁ vārayamānā
setusamugghātaṁ abhabbuppattikabhāvaṁ kurumānā anupādinnakato vuṭṭhahanti nāma.
"upādinnakato vuṭṭhānacchāyā dissatī"ti vatvā "upādinnakato vuṭṭhātī"tipi
vadiṁsu. sace hi sotāpannassa sotāpattimaggo abhāvito abhavissa, ṭhapetvā
satta bhave anamatagge saṁsāravaṭṭe upādinnakakkhandhappavattaṁ 2- pavatteyya. kasmā?
tassa pavattiyā hetūnaṁ atthitāya. tīṇi saññojanāni, diṭṭhānusayo, vicikicchānusayoti
ime pana pañca kilese sotāpattimaggo uppajjamānova samugghāteti, idāni
kuto sotāpannassa satta bhave ṭhapetvā anamatagge saṁsāravaṭṭe

footnote: 1 cha. nesaṁ pariyuṭṭhānappattiṁ. evamuparipi 2 chaßēéa. upādinnakappavattaṁ

page number: 292

upādinnakappavattaṁ pavattissati. evaṁ sotāpattimaggo upādinnakappavattaṁ
appavattaṁ kurumāno upādinnakato vuṭṭhāti nāma.
sace sakadāgāmissa sakadāgāmimaggo abhāvito abhavissa, ṭhapetvā dve
bhave pañcasu bhavesu upādinnakappavattaṁ pavatteyya. kasmā? tassa pavattiyā hetūnaṁ
atthitāya. oḷārikāni kāmarāgapaṭighasaññojanāni, oḷāriko kāmarāgānusayo,
paṭighānusayoti ime pana cattāro kilese so maggo uppajjamānova samugghāteti.
idāni kuto sakadāgāmissa dve bhave ṭhapetvā pañcasu bhavesu upādinnakappavattaṁ
pavattissati. evaṁ sakadāgāmimaggo upādinnakappavattaṁ appavatataṁ kurumāno
upādinnakato vuṭṭhāti nāma.
sace anāgāmissa anāgāmimaggo abhāvito abhavissa, ṭhapetvā ekaṁ bhavaṁ
dutiyabhave upādinnakappavattaṁ pavatteyya. kasmā? tassa pavattiyā hetūnaṁ
atthitāya. anusahagatāni kāmarāgapaṭighasaññojanāni, anusahagato kāmarāgānusayo,
paṭighānusayoti ime pana cattāro kilese so maggo uppajjamānova samugghāteti,
idāni kuto anāgāmissa ekaṁ bhavaṁ ṭhapetvā dutiyabhave upādinnakappavattaṁ
pavattissati. evaṁ anāgāmimaggo upādinnakappavattaṁ appavattaṁ kurumāno
upādinnakato vuṭṭhāti nāma.
sace arahato arahattamaggo abhāvito abhavissa, rūpārūpabhavesu
upādinnakappavattaṁ pavatteyya. kasmā? tassa pavattiyā hetūnaṁ atthitāya. rūparāgo
arūparāgo māno uddhaccaṁ avijjā mānānusayo bhavarāgānusayo avijjānusayoti
ime pana aṭṭha kilese so maggo uppajjamānova samugghāteti, idāni kuto
khīṇāsavassa punabbhave upādinnakappavattaṁ pavattissati. evaṁ arahattamaggo
upādinnakappavattaṁ appavattaṁ kurumāno upādinnakato vuṭṭhāti nāma.

page number: 293

sotāpattimaggo cettha apāyabhavato vuṭṭhāti, sakadāgāmimaggo
sugatikāmabhavekadesato, anāgāmimaggo kāmabhavato, arahattamaggo rūpārūpabhavato.
"sabbabhavehipi vuṭṭhātievā"ti vadanti.
imassa panatthassāvibhāvanatthaṁ 1- ayaṁ pāli:- "sotāpattimaggañāṇena
abhisaṅkhāraviññāṇassa nirodhena satta bhave ṭhapetvā anamatagge saṁsāravaṭṭe ye 2-
uppajjeyyuṁ nāmañca rūpañca, etthete nirujjhanti vūpasamanti atthaṁ gacchanti
paṭipassambhanti.
sakadāgāmimaggañāṇena abhisaṅkhāraviññāṇassa nirodhena dve bhave ṭhapetvā
pañcasu bhavesu ye uppajjeyyuṁ nāmañca rūpañca, etthete nirujjhanti vūpasamanti
atthaṁ gacchanti paṭipassambhanti.
anāgāmimaggañāṇena abhisaṅkhāraviññāṇassa nirodhena ekaṁ bhavaṁ ṭhapetvā
kāmadhātuyā dvīsu bhavesu ye uppajjeyyuṁ nāmañca rūpañca, etthete nirujjhanti
vūpasamanti atthaṁ gacchanti paṭipassambhanti.
arahattamaggañāṇena abhisaṅkhāraviññāṇassa nirodhena rūpadhātuyā vā
arūpadhātuyā vā ye uppajjeyyuṁ nāmañca rūpañca, etthete nirujjhanti
vūpasamanti atthaṁ gacchanti paṭipassambhanti. arahato anupādisesāya nibbānadhātuyā
parinibbāyantassa carimaviññāṇassa nirodhena paññā ca sati ca nāmañca
rūpañca, etthete nirujjhanti vūpasamanti atthaṁ gacchanti paṭipassambhantī"ti. 3-
ayaṁ tāva nimitte vinicchayo.
paṭipadāpatīti ettha pana paṭipadā calati na calatīti? calati. tathāgatassa
hi sāriputtattherassa ca cattāropi maggā sukhāpaṭipadā khippābhiññā ahesuṁ.

footnote: 1 chaßēéa. imassa panatthassa vibhāvanatthaṁ 2 ka. yeva 3 khu. cūḷa. 30/6/35-36

page number: 294

mahāmoggallānattherassa paṭhamamaggo sukhāpaṭipado khippābhiñño ca, 1- upari tayo
maggā dukkhāpaṭipadā khippābhiññā. kasmā? niddābhibhūtattā. sammāsambuddho
kira sattāhaṁ daharakumārakaṁ viya theraṁ parihari, theropi ekadivasaṁ niddāyamāno
nisīdi. atha naṁ satthā āha "pacalāyasi no tvaṁ moggallāna, pacalāyasi no
tvaṁ moggallānā"ti. 2- evarūpassapi mahābhiññappattassa sāvakassa paṭipadā calati,
sesānaṁ kiṁ na calissatīti. 3- ekaccassa hi bhikkhuno cattāropi maggā dukkhāpaṭipadā
dandhābhiññā honti, ekaccassa dukkhāpaṭipadā khippābhiññā, ekaccassa
sukhāpaṭipadā dandhābhiññā, ekaccassa sukhāpaṭipadā khippābhiññā. ekaccassa
paṭhamamaggo dukkhāpaṭipado dandhābhiñño hoti, dutiyamaggo dukkhāpaṭipado
khippābhiñño, tatiyamaggo sukhāpaṭipado dandhābhiñño. catutthamaggo sukhāpaṭipado
khippābhiññoti.
yathā ca paṭipadā, evaṁ adhipatipi calatieva. ekaccassa hi bhikkhuno
cattāropi maggā chandādhipateyyā honti, ekaccassa viriyādhipateyyā, ekaccassa
cittādhipateyyā, ekaccassa vīmaṁsādhipateyyā. ekaccassa pana paṭhamamaggo
chandādhipateyyo hoti, dutiyo viriyādhipateyyo, tatiyo cittādhipateyyo, catuttho
vīmaṁsādhipateyyoti.
pakiṇṇakakathā niṭṭhitā.
------------
paṭhamamaggavīsatimahānayavaṇṇanā.
[357] idāni yasmā lokuttarakusalaṁ bhāvento na kevalaṁ upanijjhāyanaṭṭhena
jhānameva bhāveti, niyyānaṭṭhena pana maggampi bhāveti, upaṭṭhānaṭṭhena
satipaṭṭhānampi, padahanaṭṭhena sammappadhānampi, ijjhanaṭṭhena iddhipādampi,

footnote: 1 chaßēéa. ca-saddo na dissati 2 aṅ. sattaka. 23/61/70
footnote: 3 chaßēéa. iti-saddo na dissati

page number: 295

adhipatiyaṭṭhena indriyampi, akampiyaṭṭhena balampi, bujjhanaṭṭhena bojjhaṅgampi,
tathaṭṭhena saccampi, avikkhepaṭṭhena samathampi, suññataṭṭhena dhammampi, rāsaṭṭhena
khandhampi, āyatanaṭṭhena āyatanampi, suññasabhāvanissattaṭṭhena dhātumpi, paccayaṭṭhena
āhārampi, phusanaṭṭhena phassampi, vedayitaṭṭhena vedanampi, sañjānanaṭṭhena
saññampi, cetayitaṭṭhena cetanampi, vijānanaṭṭhena cittampi bhāveti. tasmā tesaṁ
ekūnavīsatiyā nayānaṁ 1- dassanatthaṁ puna "katame dhammā kusalā"tiādi vuttaṁ.
evaṁ "idampi bhāveti, idampi bhāvetī"ti puggalajjhāsayena ceva desanāvilāsena
ca vīsati nayā desitā 2- honti. dhammaṁ sotuṁ nisinnadevaparisāya hi ye
upanijjhāyanaṭṭhena "lokuttarajjhānan"ti kathite bujjhanti, tesaṁ sappāyavasena
"jhānan"ti kathitaṁ .pe. ye vijānanaṭṭhena "cittampī"ti 3- vutte bujjhanti,
tesaṁ sappāyavasena "cittan"ti kathitaṁ. ayamettha puggalajjhāsayo.
sammāsambuddho pana attano buddhasubodhitāya 4- dasabalacatuvesārajjacatu-
paṭisambhidatāya ca chāsādhāraṇañāṇayogena ca desanaṁ yadicchakaṁ niyametvā dasseti,
icchanto upanijjhāyanaṭṭhena lokuttarajjhānanti dasseti, icchanto niyyānaṭṭhena
.pe. vijānanaṭṭhena lokuttaraṁ cittanti dasseti. 5- ayaṁ desanāvilāso nāma.
tattha yatheva "lokuttarajjhānan"ti vuttaṭṭhāne dasa nayā vibhattā, evaṁ
maggādīsupi teyeva veditabbā. iti vīsatiyā ṭhānesu dasa dasa katvā dve
nayasatāni vibhattāni honti.
[358] idāni adhipatibhedaṁ dassetuṁ puna "katame dhammā kusalā"tiādi
āraddhaṁ. tattha chandaṁ dhuraṁ jeṭṭhakaṁ pubbaṅgamaṁ katvā nibbattitaṁ lokuttarajjhānaṁ
chandādhipateyyaṁ nāma. sesesupi eseva nayo. iti purimasmiṁ suddhike dve
nayasatāni. chandādhipateyyādīsupi dve dveti nayasahassena bhājetvā paṭhamamaggaṁ
dasseti 6- dhammarājā.
paṭhamamaggo niṭṭhito.

footnote: 1 chaßēéa. padānaṁ 2 ma. dassitā 3 chaßēéa. cittanti
footnote: 4 chaßēéa. buddhasubodhatāya 5 chaßēéa. ayaṁ pāṭho na dissati 6 chaßēéa. dassesi

page number: 296

dutiyamaggavaṇṇanā
[361] idāni dutiyamaggādīnaṁ dassanatthaṁ puna "katame dhammā kusalā"tiādi
āraddhaṁ. tattha kāmarāgabyāpādānaṁ tanubhāvāyāti etesaṁ kilesānaṁ
tanubhāvatthāya. tattha dvīhi kāraṇehi tanubhāvo veditabbo adhiccuppattiyā ca
pariyuṭṭhānamandatāya ca. sakadāgāmissa hi vaṭṭānusārimahājanasseva kilesā
abhiṇhaṁ na uppajjanti, kadāci kadāci uppajjanti, uppajjantāpi viraḷākārā
hutvā uppajjanti, viraḷavāpitakkhette aṅkurā viya. uppajjamānāpi ca
vaṭṭānusārimahājanasseva maddantā pharantā chādentā andhakāraṁ karontā na
uppajjanti. dvīhi pana maggehi pahīnattā mandamandā uppajjanti, tanukākārā
hutvā uppajjanti, abbhapaṭalaṁ viya makkhikāpattaṁ viya ca.
tattha keci therā vadanti "sakadāgāmissa kilesā kiñcāpi cirena
uppajjanti, bahalāva pana hutvā uppajjanti. tathā hissa puttā ca dhītaro
ca dissantī"ti. etaṁ pana appamāṇaṁ. puttadhītaro hi aṅgapaccaṅgaparāmasanamattenapi
honti, dvīhi pana maggehi pahīnattā natthi kilesānaṁ bahalatāti dvīhieva
kāraṇehissa kilesānaṁ tanubhāvo veditabbo adhiccuppattiyā ca pariyuṭṭhānamandatāya
cāti.
dutiyāyāti gaṇanāvasenāpi dutiyuppattivasenāpi dutiyāya. bhūmiyā pattiyāti
sāmaññaphalassa paṭilābhatthāya. tatiyacatutthāsupi eseva nayo, visesamattaññeva
pana vakkhāma.
aññindriyanti ājānanakaṁ indriyaṁ, paṭhamamaggena ñātamariyādaṁ anatikkamitvā
tesaṁyeva tena maggena ñātānaṁ catusaccadhammānaṁ jānanakaindriyanti vuttaṁ hoti.
niddesavārepissa imināpi nayena attho veditabbo, koṭṭhāsavāre imināpi
saddhiṁ navindriyāni honti, sesaṁ purimanayeneva veditabbaṁ.
dutiyamaggo niṭṭhito.
-----------

page number: 297

tatiyacatutthamaggavaṇṇanā
[362] tatiye anavasesappahānāyāti tesaṁyeva sakadāgāmimaggena tanubhūtānaṁ
saññojanānaṁ nissesapajahanatthāya.
catutthe rūparāgārūparāgamānauddhaccāvijjāya anavasesappahānāyāti etesaṁ
pañcannaṁ uddhambhāgiyasaññojanānaṁ nissesapajahanatthāya. tattha rūparāgoti
rūpabhave chandarāgo. arūparāgoti arūpabhave chandarāgo. mānoti arahattamaggavajjhako
mānoeva. tathā uddhaccāvijjāpi. imesu pana 1- dvīsu maggesu navamaṁ
aññindriyameva hoti.
catumagganayasahassavaṇṇanā
sabbamaggesu padapaṭipāṭiyā samasaṭṭhī padāni catūhi apaṇṇakaṅgehi saddhiṁ
catusaṭṭhī honti, asambhinnato pana tettiṁsa. koṭṭhāsavārasuññatavārā
pākatikāeva. yathā ca pana paṭhamamagge, evaṁ dutiyādīsupi nayasahassamevāti cattāro
magge catūhi nayasahassehi bhājetvā dassesi dhammarājā.
saccavibhaṅge pana saṭṭhī nayasahassāni lokuttarāni imesaṁyeva vasena
nikkhittāni. satipaṭṭhānavibhaṅge vīsati nayasahassāni lokuttarāni, sammappadhānavibhaṅge
vīsati, iddhipādavibhaṅge dvattiṁsa, bojjhaṅgavibhaṅge dvattiṁsa, maggavibhaṅge 2-
aṭṭhavīsati nayasahassāni lokuttarāni imesaṁyeva vasena nikkhittāni.
idha pana catūsu maggesu cattāriyeva nayasahassāni. tesu paṭhamajjhānike
paṭhamamagge aṭṭhaṅgāni bhājitāni, tathā dutiyādīsu. tattha paṭhamamagge sammādiṭṭhi
micchādiṭṭhiṁ pajahatīti sammādiṭṭhi. sammāsaṅkappādayopi micchāsaṅkappādīnaṁ
pajahanaṭṭheneva veditabbā. evaṁ sante paṭhamamaggeneva dvāsaṭṭhiyā diṭṭhigatānaṁ
pahīnattā uparimaggattayena pahātabbā diṭṭhi nāma natthi, tattha sammādiṭṭhi
nāma 3- kathaṁ hotīti? yathā visaṁ atthi vā hotu mā vā, agado "agado"tveva
vuccati, evaṁ micchādiṭṭhi atthi vā hotu mā vā, ayaṁ sammādiṭṭhiyeva nāma.

footnote: 1 chaßēéa. imesupi 2 chaßēéa. maggaṅgavibhaṅge 3 chaßēéa. sammādiṭṭhīti nāmaṁ

page number: 298

yadi evaṁ nāmamattamevetaṁ hoti, uparimaggattaye pana sammādiṭṭhiyā
kiccābhāvo āpajjati, maggaṅgāni na paripūrenti. tasmā sammādiṭṭhi sakiccakā
kātabbā, maggaṅgāni pūretabbānīti. sakiccakā cettha sammādiṭṭhi yathālābhaniyamena
dīpetabbā. uparimaggattayavajjho hi eko māno atthi, so diṭṭhiṭṭhāne
tiṭṭhati, sā taṁ mānaṁ pajahatīti sammādiṭṭhi. sotāpattimaggasmiṁ hi sammādiṭṭhi
micchādiṭṭhiṁ pajahati. sotāpannassa pana sakadāgāmimaggavajjho māno atthi. so
diṭṭhiṭṭhāne tiṭṭhati, sā taṁ mānaṁ pajahatīti sammādiṭṭhi. tasseva sattākusala-
cittasahajāto saṅkappo atthi, teheva cittehi vācaṅgacopanaṁ atthi, kāyaṅgacopanaṁ
atthi, paccayaparibhogo atthi, sahajātavāyāmo atthi, asatiyā bhāvo atthi,
sahajātacittekaggatā atthi. ete micchāsaṅkappādayo nāma. sakadāgāmimagge
sammāsaṅkappādayo tesaṁ pahānena sammāsaṅkappādayoti veditabbā. evaṁ
sakadāgāmimagge aṭṭhaṅgāni sakiccakāni katvā āgatāni. sakadāgāmissa
anāgāmimaggavajjho māno atthi, so diṭṭhiṭṭhāne tiṭṭhati, tasseva sattahi
cittehi sahajātā saṅkappādayo, tesampahānena anāgāmimagge aṭṭhannaṁ
aṅgānaṁ sakiccakatā veditabbā. anāgāmissa arahattamaggavajjho māno atthi,
so diṭṭhiṭṭhāne tiṭṭhati, yāni panassa pañca akusalacittāni, tehi sahajātā
saṅkappādayo, tesampahānena arahattamagge aṭṭhannaṁ aṅgānaṁ sakiccakatā
veditabbā.
imesu catūsu maggesu paṭhamamaggena cattāri saccāni diṭṭhāni, uparimaggattayaṁ
diṭṭhakameva passati, adiṭṭhakaṁ passatīti? diṭṭhakameva passatīti ayaṁ ācariyānaṁ
samānaṭṭhakathā. vitaṇḍavādī panāha "adiṭṭhaṁ passatī"ti. so vattabbo "paṭhamamagge
katamaṁ indriyaṁ bhājesī"ti. jānamāno "anaññātaññassāmītindriyan"ti vakkhati.
"uparimaggesu kataran"ti vuttepi "aññindriyan"ti vakkhati. so vattabbo
"adiṭṭhasaccadassane sati uparimaggesupi anaññātaññassāmītindriyameva bhājehi,

page number: 299

evaṁ te pañho samessatī"ti. kilese pana aññe añño pajahati,
appahīneeva 1- pajahatīti. aññe añño pajahatīti. yadi aññe añño
appahīne kilese pajahati, saccānipi adiṭṭhāneva passatīti evaṁvādī puggalo
pucchitabbo "saccāni nāma katī"ti. jānanto "cattārī"ti vakkhati. so vattabbo
"tava vāde soḷasa saccāni āpajjanti, tvaṁ buddhehipi adiṭṭhaṁ passasi,
bahusaccako nāma tvaṁ. evaṁ mā gaṇhi, 2- saccadassanaṁ nāma apubbaṁ natthi,
kilese pana appahīne pajahatī"ti.
tattha saccadassanassa apubbābhāve peḷopamaṁ nāma gahitaṁ. ekassa kira
cattāro ratanapeḷā sāragabbhe ṭhapitā, so rattibhāge peḷāsu uppannakicco
dvāraṁ vivaritvā dīpaṁ jāletvā dīpena vihate andhakāre peḷāsu pākaṭabhāvaṁ
gatāsu tāsu kiccaṁ katvā dvāraṁ pidahitvā gato, puna andhakāro 3- avatthari.
dutiyavārepi tatiyavārepi tatheva akāsi. catutthavāre dvāre vivaṭe "andhakāre
peḷā na paññāyantī"ti vīmaṁsantasseva suriyo uggañchi. 4- suriyobhāsena vihate
andhakāre peḷāsu kiccaṁ katvā pakkāmi.
tattha cattāro peḷā viya cattāri saccāni, tāsu kicce uppanne
dvāravivaraṇakālo viya sotāpattimaggassa vipassanābhinīharaṇakālo, andhakāro
viya saccacchādakatamaṁ, 5- dīpobhāso viya sotāpattimaggobhāso, vihate andhakāre
tassa purisassa peḷānaṁ pākaṭabhāvo viya maggañāṇassa saccānaṁ pākaṭabhāvo,
maggañāṇassa pākaṭāni pana maggasamaṅgissa puggalassa pākaṭāneva honti.
peḷāsu kiccaṁ katvā gatakālo viya sotāpattimaggassa attanā pahātabbakilese
pajahitvā niruddhakālo, puna andhakārāvattharaṇaṁ viya uparimaggattayavajjhasaccacchādakatamaṁ.
dutiyavāre dvāravivaraṇakālo viya sakadāgāmimaggassa vipassanābhinīharaṇakālo,
dīpobhāso viya sakadāgāmimaggobhāso, peḷāsu kiccaṁ katvā gatakālo viya

footnote: 1 chaßēéa. pahīne eva 2 chaßēéa. gaṇha 3 chaßēéa. andhakāraṁ
footnote: 4 sī. uggacchi 5 chaßēéa. saccapaṭicchādakatamaṁ. evamuparipi

page number: 300

sakadāgāmimaggassa attanā pahātabbakilese pajahitvā niruddhakālo, puna
andhakārāvattharaṇaṁ viya uparimaggadvayavajjhasaccacchādakatamaṁ.
tatiyavāre dvāravivaraṇakālo viya anāgāmimaggassa vipassanābhinīharaṇakālo,
dīpobhāso viya anāgāmimaggobhāso, peḷāsu kiccaṁ katvā gatakālo viya
anāgāmimaggassa attanā pahātabbakilese pajahitvā niruddhakālo, puna
andhakārāvattharaṇaṁ viya upariarahattamaggavajjhasaccacchādakatamaṁ.
catutthavāre dvāravivaraṇakālo viya arahattamaggassa vipassanābhinīharaṇakālo,
suriyuggamanaṁ viya arahattamagguppādo, andhakāravidhamanaṁ viya arahattamaggassa
saccacchādakatamavinodanaṁ, vihate andhakāre tassa peḷānaṁ pākaṭabhāvo viya
arahattamaggassa ñāṇassa catunnaṁ saccānaṁ pākaṭabhāvo, ñāṇassa pākaṭāni pana
puggalassa pākaṭāneva honti. peḷāsu kiccaṁ katvā gatakālo viya arahattamaggassa
sabbakilesakhepanaṁ, suriyuggamanato paṭṭhāya ālokasseva pavattikālo viya
arahattamaggassa uppannakālato paṭṭhāya puna saccacchādakatamābhāvo. idaṁ tāva
saccadassanassa apubbābhāve opammaṁ.
"diṭṭhakameva hi passati, kilese pana aññe añño pajahatī"ti ettha
khāropamaṁ nāma gahitaṁ. eko puriso kiliṭṭhaṁ vatthaṁ rajakassa adāsi, rajako
osakhāraṁ, 1- chārikakhāraṁ, gomayakhāranti tayo khāre datvā khārehi khāditabhāvaṁ
ñatvā udake vikkhāletvā oḷārikoḷārikamalaṁ pavāhesi. tato "na tāva
parisuddhan"ti dutiyampi tatheva khāre datvā udake vikkhāletvā tato saṇhataraṁ 2-
malaṁ pavāhesi. tato "na tāva parisuddhan"ti tatiyampi tatheva 3- khāre datvā
udake vikkhāletvā tato saṇhataraṁ malaṁ pavāhesi. tato "na tāva parisuddhan"ti
catutthampi te khāre datvā udake vikkhāletvā aṁsuabbhantaragatampi nissesaṁ
malaṁ pavāhetvā sāmikassa adāsi, so gandhakaraṇḍake pakkhipitvā icchiticchitakāle
paridahati.

footnote: 1 chaßēéa. ūsakhāraṁ 2 chaßēéa. nātisaṇhataraṁ. evamuparipi 3 chaßēéa. te

page number: 301

tattha kiliṭṭhavatthaṁ viya kilesānugataṁ cittaṁ, tividhakhāradānakālo viya tīsu
anupassanāsu kammappavattanakālo, udake vikkhāletvā oḷārikoḷārikamalappavāhanaṁ
viya sotāpattimaggena pañcakilesakkhepanaṁ, dutiyampi tesaṁ khārānaṁ anuppadānaṁ
viya "na tāva parisuddhaṁ idaṁ cittan"ti tāsuyeva tīsu anupassanāsu kammappavattanaṁ,
tato saṇhataramalappavāhanaṁ viya sakadāgāmimaggena oḷārikasaññojanadvayakkhepanaṁ,
tato "na tāva parisuddhaṁ vatthan"ti puna khārattayadānaṁ viya "na tāva parisuddhaṁ
idaṁ cittan"ti tāsuyeva tīsu anupassanāsu kammappavattanaṁ, tato
saṇhataramalappavāhanaṁ viya anāgāmimaggena anusahagatasaññojanadvayakkhepanaṁ, "na tāva
parisuddhaṁ vatthan"ti puna khārattayadānaṁ viya "na tāva parisuddhaṁ idaṁ cittan"ti
tāsuyeva tīsu anupassanāsu kammappavattanaṁ. tato vikkhālanena aṁsuabbhantaragate male
pavāhetvā parisuddhassa rajatapaṭasadisassa gandhakaraṇḍake nikkhittassa vatthassa
icchiticchitakkhaṇe paridahanaṁ viya arahattamaggena aṭṭhannaṁ kilesānaṁ khepitattā
parisuddhassa khīṇāsavacittassa icchiticchitakkhaṇe phalasamāpattivihārena vītināmanaṁ.
idaṁ "aññe añño kilese pajahatī"ti ettha opammaṁ.
vuttampi cetaṁ:-
"seyyathāpi āvuso vatthaṁ saṅkiliṭṭhaṁ malaggahitaṁ, tamenaṁ sāmikā
rajakassa anuppadajjeyyuṁ, tamenaṁ rajako ose vā khāre vā gomaye vā
sammadditvā acche udake vikkhāleti, kiñcāpi taṁ hoti vatthaṁ parisuddhaṁ
pariyodātaṁ, athakhvassa hotiyeva anusahagato osagandho vā khāragandho
vā gomayagandho vā asamūhato, tamenaṁ rajako sāmikānaṁ dadāti, 1- tamenaṁ
sāmikā gandhaparibhāvite karaṇḍake nikkhipanti. yopissa hoti anusahagato
osagandho vā khāragandho vā gomayagandho vā asamūhato, sopi samugghātaṁ
gacchati. evameva kho āvuso kiñcāpi ariyasāvakassa pañca orambhāgiyāni

footnote: 1 chaßēéa. deti

page number: 302

saññojanāni pahīnāni bhavanti. athakhvassa hotiyeva pañcasu upādānakkhandhesu
anusahagato `asmī'ti māno `asmī'ti chando `asmī'ti anusayo
asamūhato, so aparena samayena pañcasu upādānakkhandhesu udayabbayānupassī
viharati "iti rūpaṁ, iti rūpassa samudayo, iti rūpassa atthaṅgamo.
iti vedanā. iti saññā. iti saṅkhārā. iti viññāṇaṁ, iti viññāṇassa
samudayo, iti viññāṇassa atthaṅgamo"ti. tassimesu pañcasu upādānakkhandhesu
udayabbayānupassino viharato yopissa hoti pañcasu upādānakkhandhesu
anusahagato `asmī'ti māno `asmī'ti chando `asmī'ti anusayo asamūhato,
sopi samugghātaṁ gacchatī"ti. 1-
tattha sotāpattimaggena pañca akusalacittāni pahīyanti saddhiṁ cittaṅgavasena
uppajjanakapāpadhammehi, sakadāgāmimaggena dve domanassasahagatacittāni tanūni 2-
bhavanti saddhiṁ cittaṅgavasena uppajjanakapāpadhammehi, anāgāmimaggena tāniyeva
pahīyanti saddhiṁ sampayuttakadhammehi, arahattamaggena pañca akusalacittāni pahīyanti
saddhiṁ cittaṅgavasena uppajjanakapāpadhammehi. imesaṁ dvādasannaṁ akusalacittānaṁ
pahīnakālato paṭṭhāya khīṇāsavassa cittaṅgavasena puna pacchato pavattanakileso
nāma na hoti.
tatridaṁ opammaṁ:- eko kira mahārājā paccante ārakkhaṁ datvā
mahānagare issariyaṁ anubhavanto vasati, athassa paccanto kuppito. 3- tasmiṁ samaye
dvādasacorajeṭṭhakā anekehi purisasahassehi saddhiṁ raṭṭhaṁ vilumpanti, paccantavāsino
mahāmattā "paccanto kuppito"ti rañño pahiṇiṁsu. rājā "vissaṭṭhā gaṇhatha,
ahaṁ tumhākaṁ kattabbaṁ karissāmī"ti sāsanaṁ pahiṇi. te paṭhamappahāreneva 4- anekehi
purisasahassehi saddhiṁ pañcacorajeṭṭhake ghātayiṁsu, sesā satta janā attano
attano parivāre gahetvā pabbataṁ pavisiṁsu, amaccā taṁ pavuttiṁ 5- rañño pesayiṁsu.

footnote: 1 saṁ.kha. 17/89/104 2 chaßēéa. tanukāni
footnote: 3 chaßēéa. kuppi 4 chaßēéa.....sampahārena. evamuparipi 5 chaßēéa. pavattiṁ. evamuparipi

page number: 303

rājā "tumhākaṁ kattabbayuttakaṁ ahaṁ jānissāmi, tepi gaṇhathā"ti dhanaṁ
pahiṇi. te dutiyappahārena dve corajeṭṭhake pahariṁsu, parivārepi tesaṁ dubbale
akaṁsu. te sabbepi palāyitvā pabbataṁ pavisiṁsu, tampi pavuttiṁ amaccā rañño
pesayiṁsu.
puna rājā "vissaṭṭhā gaṇhathā"ti 1- dhanaṁ pahiṇi. 2- te tatiyappahārena
saddhiṁ sahāyapurisehi dve corajeṭṭhake ghātayitvā taṁ pavuttiṁ rañño pesayiṁsu.
puna rājā "avasese vissaṭṭhā gaṇhathā"ti dhanaṁ pesesi. 3- te
catutthappahārena saddhiṁ parivārehi 4- pañca corajeṭṭhake ghātayiṁsu. dvādasannaṁ
corajeṭṭhakānaṁ ghātitakālato paṭṭhāya koci coro nāma natthi, khemā janapadā,
ure putte naccantā 5- maññe viharanti. rājā vijitasaṅgāmehi yodhehi parivuto
varapāsādagato mahāsampattiṁ anubhavi.
tattha mahanto rājā viya dhammarājā, paccantavāsino amaccā viya
yogāvacarakulaputtā, dvādasa corajeṭṭhakā viya dvādasa akusalacittāni, tesaṁ sahāyā
anekasahassapurisā viya cittaṅgavasena uppajjanakapāpadhammā, rañño "paccanto
kuppito"ti pahitakālo viya ārammaṇe kilesesu uppannesu "bhante kilesā
me uppannā"ti 6- satthu ārocanakālo, "vissaṭṭhā gaṇhathā"ti dhanadānaṁ viya
"kilese niggaṇha bhikkhū"ti dhammarañño kammaṭṭhānācikkhanaṁ, saparivārānaṁ pañcannaṁ
corajeṭṭhakānaṁ ghātitakālo viya sotāpattimaggena sasampayuttānaṁ pañcannaṁ
akusalacittānaṁ pahānaṁ.
puna rañño pavuttipesanaṁ viya sammāsambuddhassa paṭiladdhaguṇārocanaṁ,
"sesake ca gaṇhathā"ti puna dhanadānaṁ viya bhagavato sakadāgāmimaggassa vipassanācikkhanaṁ,
dutiyappahārena saparivārānaṁ dvinnaṁ corajeṭṭhakānaṁ dubbalīkaraṇaṁ viya
sakadagāmimaggena sasampayuttānaṁ dvinnaṁ domanassacittānaṁ tanubhāvakaraṇaṁ.

footnote: 1 chaßēéa. gaṇhantūti. evamuparipi 2 ma. pesesi 3 chaßēéa. pahiṇi
footnote: 4 chaßēéa. saparivāre 5 cha. naccentā 6 chaßēéa. kileso me uppannoti

page number: 304

puna rañño pavuttipesanaṁ viya satthu paṭiladdhaguṇārocanaṁ, "vissaṭṭhā
gaṇhathā"ti puna dhanadānaṁ viya bhagavato anāgāmimaggassa vipassanācikkhanaṁ,
tatiyappahārena saparivārānaṁ dvinnaṁ corajeṭṭhakānaṁ ghātanaṁ viya anāgāmimaggena
sasampayuttānaṁ dvinnaṁ domanassacittānaṁ pahānaṁ.
puna rañño pavuttipesanaṁ viya tathāgatassa paṭiladdhaguṇārocanaṁ, "vissaṭṭhā
gaṇhathā"ti puna dhanadānaṁ viya bhagavato arahattamaggassa vipassanācikkhanaṁ,
catutthappahārena saparivārānaṁ pañcannaṁ corajeṭṭhakānaṁ ghātitakālato paṭṭhāya
janapadassa khemakālo viya arahattamaggena sasampayuttesu pañcasu akusalacittesu
pahīnesu dvādasannaṁ akusalacittānaṁ pahīnakālato paṭṭhāya puna cittaṅgavasena
uppajjanakassa akusaladhammassa abhāvo, rañño vijitasaṅgāmassa amaccaparivutassa 1-
varapāsāde mahāsampattianubhavanaṁ viya khīṇāsavaparivutassa dhammarañño
suññatānimittāppaṇihitabhedesu samāpattisukhesu icchiticchitaphalasamāpattisukhānubhavanaṁ
veditabbanti.
"kusalā dhammā"ti padassa vaṇṇanā niṭṭhitā.
---------------
akusalapadadhammuddesavārakathā
paṭhamacittavaṇṇanā
[365] idāni akusalapadaṁ 2- bhājetvā dassetuṁ "katame dhammā akusalā"tiādi
āraddhaṁ. tattha dhammavavaṭṭhānādivārappabhedo ca heṭṭhā āgatānaṁ padānaṁ
atthavinicchayo ca heṭṭhā vuttanayeneva veditabbo, tattha tattha ca pana
visesamattameva vaṇṇayissāma. tattha samayavavaṭṭhāne tāva yasmā kusalassa viya
akusalassa bhūmibhedo natthi, tasmā ekantakāmāvacarampi samānaṁ etaṁ "kāmāvacaran"ti
na vuttaṁ. diṭṭhigatasampayuttanti ettha diṭṭhiyeva diṭṭhigataṁ "gūthagataṁ
muttagatan"tiādīsu 3- viya bujjhitabbābhāvato 4- gantabbābhāvato vā diṭṭhiyā
gatamattamevetantipi diṭṭhigataṁ. tena sampayuttanti 5- diṭṭhigatampayuttaṁ.

footnote: 1 chaßēéa. amaccagaṇaparivutassa 2 chaßēéa. akusaladhammapadaṁ 3 chaßēéa.....ādīni
footnote: 4 chaßēéa. ayaṁ pāṭho na dissati 5 chaßēéa. sampayuttaṁ

page number: 305

tattha asaddhammassavanaṁ akalyāṇamittatā ariyānaṁ adassanakāmatādīni
ayonisomanasikāroti evamādīhi kāraṇehi imassa diṭṭhigatasaṅkhātassa
micchādassanassa uppatti veditabbā. ye hi ete diṭṭhivādapaṭisaṁyuttā asaddhammā,
tesaṁ bahumānapubbaṅgamena atikkantamajjhattena upaparikkhāvirahitena savanena
ye ca diṭṭhivippannā akalyāṇamittā, taṁsampavaṅkatāsaṅkhātāya akalyāṇamittatāya
buddhādīnaṁ ariyānañceva sappurisānañca adassanakāmatāya catusatipaṭṭhānādibhede
ariyadhamme ceva sappurisadhamme ca akovidattena pāṭimokkhasaṁvaraindriya-
saṁvarasatisaṁvarañāṇasaṁvarapahānasaṁvarappabhede ariyadhamme ceva sappurisadhamme ca
saṁvarabhedasaṅkhātena avinayena teheva kāraṇehi paribhāvitena ayonisomanasikārena
kotuhalamaṅgalādipasutatāya ca etaṁ uppajjatīti veditabbaṁ. asaṅkhārabhāvo panassa
cittassa heṭṭhā vuttanayeneva veditabbo.
dhammuddesavāre phassoti akusalacittasahajāto phasso. vedanādīsupi eseva
nayo. iti akusalamattameva etesaṁ purimehi viseso.
cittassekaggatā hotīti pāṇātipātādīsupi avikkhittabhāvena cittassa ekaggatā
hoti. manussā hi cittaṁ samādiyitvā 1- avikkhittā hutvā avirajjhamānāni
satthāni pāṇasarīresu nipātenti, susamāhitā parasantakaṁ haranti, ekarasena cittena
micchācāraṁ āpajjanti. evaṁ akusalappavattiyāpi 2- cittassa ekaggatā hoti.
micchādiṭṭhīti ayāthāvadiṭṭhi, virajjhitvā gahaṇato vā vitathā diṭṭhīti 3-
micchādiṭṭhi, anatthāvahattā paṇḍitehi kucchitā 4- diṭṭhītipi micchādiṭṭhi.
micchāsaṅkappādīsupi eseva nayo. apica micchā passanti tāya, sayaṁ vā micchā
passati, micchādassanamattameva vā esāti micchādiṭṭhi. sā ayoniso
abhinivesalakkhaṇā, parāmāsarasā, micchābhinivesapaccupaṭṭhānā, ariyānaṁ
adassanakāmatādipadaṭṭhānā, paramaṁ vajjanti daṭṭhabbā. micchāsaṅkappādīsu micchāti
padamattameva viseso. sesaṁ kusalādhikāre vuttanayeneva veditabbaṁ.

footnote: 1 chaßēéa. samādahitvā 2 chaßēéa. akusalappavattiyampi
footnote: 3 chaßēéa. diṭṭhi 4 chaßēéa. jigucchitā

page number: 306

ahirikabalaṁ anottappabalanti ettha balattho niddesavāre āvībhavissati.
itaresu pana na hiriyatīti ahiriko, ahirikassa bhāvo ahirikaṁ. na ottappaṁ
anottappaṁ. tesu ahirikaṁ kāyaduccaritādīhi ajigucchanalakkhaṇaṁ alajjanalakkhaṇaṁ
vā. anottappaṁ teheva asārajjanalakkhaṇaṁ anuttāsanalakkhaṇaṁ vā. ahirikameva
balaṁ ahirikabalaṁ. anottappameva balaṁ anottappabalaṁ. ayamettha saṅkhepattho,
vitthāro pana heṭṭhā vuttapaṭipakkhavaseneva veditabbo.
lubbhanti tena, sayaṁ vā lubbhati, lubbhanamattameva vā tanti lobho.
muyhanti tena, sayaṁ vā muyhati, muyhanamattameva vā tanti moho. tesu lobho
ārammaṇaggahaṇalakkhaṇo makkaṭālepo viya, abhisaṅgaraso tattakapāle khittamaṁsapesi
viya, apariccāgapaccupaṭṭhāno telañjanarāgo viya, saññojaniyadhammesu
assādadassanapadaṭṭhāno, so taṇhānadībhāvena vaḍḍhamāno sīghasotā nadī viya
mahāsamuddaṁ apāyameva gahetvā gacchatīti daṭṭhabbo.
moho cittassa andhabhāvalakkhaṇo aññāṇalakkhaṇo vā, asampaṭivedharaso
ārammaṇasabhāvacchādanaraso vā, asammāpaṭipattipaccupaṭṭhāno andhakārapaccupaṭṭhāno
vā, ayonisomanasikārapadaṭṭhāno, sabbākusalānaṁ mūlanti daṭṭhabbo.
abhijjhāyanti tāya, sayaṁ vā abhijjhāyati, abhijjhāyanamattameva vā esāti
abhijjhā. sā parasampattīnaṁ sakakaraṇaicchālakkhaṇā, tenākārena pasaṅgabhāvarasā, 1-
parasampattiabhimukhabhāvapaccupaṭṭhānā, parasampattīsu abhiratipadaṭṭhānā.
parasampattiabhimukhāeva hi sā upaṭṭhahati. tāsu ca abhiratiyā sati pavattati,
parasampattīsu cetaso hatthappasāraṇaṁ viya 2- daṭṭhabbā.
samatho hotītiādīsu aññesu kiccesu vikkhepūpasamanato 3- samatho.
akusalappavattiyaṁ cittaṁ paggaṇhātīti paggāho. na vikkhipatīti avikkhepo.

footnote: 1 chaßēéa. esanabhāvarasā 2 chaßēéa. hatthappasāro viyāti 3 chaßēéa. vikkhepasamanato

page number: 307

imasmiṁ citte saddhā sati paññā cha yugalakānīti ime dhammā na gahitā.
kasmā? assaddhiyacitte pasādo nāma natthi, tasmā tāva saddhā na gahitā. kiṁ
pana diṭṭhigatikā attano attano satthārānaṁ na saddahantīti? saddahanti, sā
pana saddhā nāma na hoti, vacanasampaṭicchannamattamevetaṁ. atthato anupaparikkhā
vā hoti diṭṭhi vā. asatiyacitte pana sati natthīti na gahitā. kiṁ diṭṭhigatikā
attanā kataṁ kammaṁ na sarantīti? saranti, sā pana sati nāma na hoti, kevalaṁ
tenākārena akusalacittappavatti. tasmā sati na gahitā. atha kasmā "micchāsatī"ti 1-
suttante vuttā? sā pana akusalakkhandhānaṁ sativirahitattā, satipaṭipakkhattā ca
micchāmaggamicchattānaṁ pūraṇatthaṁ tattha pariyāyena desanā katā, nippariyāyena
panesā natthi, tasmā na gahitā. andhabālacitte pana paññā natthīti na gahitā.
kiṁ diṭṭhigatikānaṁ vañcanā paññā natthīti? atthi, na panesā paññā, māyā
nāmesā hoti. sā atthato taṇhāva. idaṁ pana cittaṁ sadarathaṁ garukaṁ bhāriyaṁ
kakkhaḷaṁ thaddhaṁ akammaññaṁ gilānaṁ vaṅkaṁ kuṭilaṁ, tasmā passaddhādīni cha yugalakāni
na gahitāni.
ettāvatā padapaṭipāṭiyā cittaṅgavasena pāliṁ āruḷhāni dvattiṁsapadāni
dassetvā idāni yevāpanakadhamme dassetuṁ "ye vā pana tasmiṁ samaye"tiādimāha.
tattha sabbesupi akusalacittesu chando adhimokkho manasikāro māno issā
macchariyaṁ thīnaṁ middhaṁ uddhaccaṁ kukkuccanti ime daseva yevāpanakā honti dhammā
suttāgatā suttapadesu dissareti vuttā. imasmiṁ pana citte chando adhimokkho
manasikāro uddhaccanti ime apaṇṇakaṅgasaṅkhātā cattāro yevāpanakā honti.
tattha chandādayo heṭṭhā vuttanayeneva veditabbā. kevalañhi te kusalā,
ime akusalā. itaraṁ pana uddhatassa bhāvo uddhaccaṁ. taṁ cetaso avūpasamalakkhaṇaṁ
vātābhighātacalajalaṁ viya, anavaṭṭhānarasaṁ vātābhighātacaladhajapaṭākā viya,

footnote: 1 dī. pā. 11/333/224, saṁßēéa. 19/1/1

page number: 308

bhantattapaccupaṭṭhānaṁ pāsāṇābhighātasamuddhatabhasmaṁ viya, 1- cetaso avūpasame
ayonisomanasikārapadaṭṭhānaṁ, cittavikkhepoti daṭṭhabbaṁ.
iti phassādīni dvattiṁsa, yevāpanakavasena vuttāni cattārīti sabbānipi
imasmiṁ dhammuddesavāre chattiṁsa dhammapadāni bhavanti, cattāri apaṇṇakaṅgāni
hāpetvā pāliyaṁ āgatāni dvattiṁsameva. aggahitaggahaṇena panettha phassapañcakaṁ
vitakko vicāro pīti cittekaggatā viriyindriyaṁ jīvitindriyaṁ
micchādiṭṭhiahirikaṁ anottappaṁ lobho mohoti soḷasa dhammā honti.
tesu soḷasasu satta dhammā avibhattikā honti, nava savibhattikā honti.
katame satta? phasso saññā cetanā vicāro pīti jīvitindriya mohoti ime
satta avibhattikā. vedanā cittaṁ vitakko cittekaggatā viriyindriyaṁ micchādiṭṭhi
ahirikaṁ anottappaṁ 2- lobhoti ime nava savibhattikā.
tesu cha dhammā dvīsu ṭhānesu vibhattā, eko tīsu, eko catūsu, eko
chasu. kathaṁ? cittaṁ vitakko micchādiṭṭhi ahirikabalaṁ anottappabalaṁ 3- lobhoti ime
cha dvīsu ṭhānesu vibhattā. etesu hi cittaṁ tāva phassapañcakaṁ patvā "cittaṁ
hotī"ti vuttaṁ, indriyāni patvā "manindriyan"ti. vitakko jhānaṅgāni patvā
"vitakko hotī"ti vutto, maggaṅgāni patvā "micchāsaṅkappoti ". micchādiṭṭhi
maggaṅgesupi kammapathesupi micchādiṭṭhiyeva. ahirikaṁ balāni patvā "ahirikabalaṁ
hotī"ti vuttaṁ, lokanāsakadukaṁ patvā "ahirikan"ti. anottappepi eseva nayo.
lobho mūlaṁ patvā "lobho hotī"ti vutto, kammapathaṁ patvā "abhijjhā"ti. ime
cha dvīsu ṭhānesu vibhattā.
vedanā pana phassapañcakaṁ patvā "vedanā hotī"ti vuttā, jhānaṅgāni
patvā "sukhan"ti, indriyāni patvā "somanassindriyan"ti. evaṁ eko dhammo
tīsu ṭhānesu vibhatto.

footnote: 1 chaßēéa......samuddhatabhasmā viya 2 sī. ahirikabalaṁ anottappabalaṁ
footnote: 3 chaßēéa. ahirikaṁ anottappaṁ

page number: 309

viriyaṁ pana indriyāni patvā "viriyindriyaṁ hotī"ti vuttaṁ, maggaṅgāni
patvā "micchāvāyāmo"ti, balāni patvā "viriyabalan"ti, piṭṭhidukaṁ patvā
"paggāho"ti. evaṁ ayaṁ eko dhammo catūsu ṭhānesu vibhatto.
samādhi pana jhānaṅgāni patvā "cittassekaggatā hotī"ti vutto,
indriyāni patvā "samādhindriyan"ti, maggaṅgāni patvā "micchāsamādhī"ti,
balāni patvā "samādhibalan"ti, piṭṭhidukaṁ patvā dutiyaduke ekekavaseneva
"samatho"ti, tatiye "avikkhepo"ti. evamayaṁ eko dhammo chasu ṭhānesu vibhatto.
sabbepi panete dhammā phassapañcakavasena jhānaṅgavasena indriyavasena
maggaṅgavasena balavasena mūlavasena kammapathavasena lokanāsakavasena piṭṭhidukavasenāti
nava rāsayo honti. tattha yaṁ vattabbaṁ, taṁ paṭhamakusalacittaniddese vuttamevāti.
dhammuddesavārakathā niṭṭhitā.
--------------
niddesavārakathā
[375] niddesavāre cittekaggatāniddese tāva saṇṭhiti avaṭṭhitīti idaṁ
dvayaṁ ṭhitivevacanameva. yaṁ pana kusalaniddese "ārammaṇaṁ ogāhetvā anupavisitvā
tiṭṭhatīti avaṭṭhitī"ti vuttaṁ, taṁ idha na labbhati. akusalasmiṁ hi dubbalā
cittekaggatāti heṭṭhā dīpitameva. idaṁ dvayaṁ. 1-
"uddhaccavicikicchāvasena pavattassa visāhārassa paṭipakkhato avisāhāro"ti
evarūpopi attho idha na labbhati. sahajātadhamme pana na visāharatīti 2-
avisāhāro. na vikkhipatīti avikkhepo. akusalacittekaggatāvasena avisāhaṭassa
mānasassa bhāvo avisāhaṭamānasatā. sahajātadhammesu na kampatīti samādhibalaṁ.
ayāthāvasamādhānato micchāsamādhīti evamidha attho daṭṭhabbo.

footnote: 1 chaßēéa. ayaṁ pāṭho na dissati 2 sī. visaṁharatīti

page number: 310

[376] viriyindriyaniddese yo heṭṭhā "nikkamo ceso kāmānaṁ
panudanāyā"tiādi nayo vutto, so idha na labbhati. sahajātadhammesu
akampanaṭṭheneva viriyabalaṁ veditabbaṁ.
[381] micchādiṭṭhiniddese ayāthāvadassanaṭṭhena micchādiṭṭhi. diṭṭhīsu
gataṁ idaṁ dassanaṁ, dvāsaṭṭhidiṭṭhiantogadhattāti diṭṭhigataṁ. heṭṭhāpissa attho
vuttoyeva. diṭṭhiyeva duratikkamanaṭṭhena diṭṭhigahanaṁ tiṇagahanavanagahanapabbatagahanāni
viya. diṭṭhiyeva sāsaṅkasappaṭibhayaṭṭhena diṭṭhikantāro corakantāravālakantāra-
marukantāranirodakakantāradubbhikkhakantārā viya. sammādiṭṭhiyā vinivijjhanaṭṭhena
vilomanaṭṭhena ca diṭṭhivisūkāyikaṁ. micchādassanaṁ hi uppajjamānaṁ sammādassanaṁ
vinivijjhati ceva vilometi ca. kadāci sassatassa, kadāci ucchedassa gahaṇato diṭṭhiyā
virūpaṁ phanditanti diṭṭhivipphanditaṁ. diṭṭhigatiko hi ekasmiṁ patiṭṭhātuṁ na
sakkoti, kadāci sassataṁ anupatati, kadāci ucchedaṁ. diṭṭhiyeva bandhanaṭṭhena
saññojananti diṭṭhisaññojanaṁ.
suṁsumārādayo 1- viya purisaṁ ārammaṇaṁ daḷhaṁ gaṇhātīti gāho. patiṭṭhahanato
patiṭṭhāho. ayaṁ hi balavappavattibhāvena patiṭṭhahitvā gaṇhāti. niccādivasena
abhinivisatīti abhiniveso. dhammasabhāvaṁ atikkamitvā niccādivasena parato āmasatīti
parāmāso. anatthāvahattā kucchito maggo, kucchitānaṁ vā apāyānaṁ maggoti
kummaggo. ayāthāvapathato micchāpatho. 2- micchāsabhāvato micchattaṁ tatheva. 2- yathā hi
disāmuḷhena "ayaṁ asukagāmassa nāma patho"ti gahitopi taṁ gāmaṁ na sampāpeti,
evaṁ diṭṭhigatikena "sugatipatho"ti gahitāpi diṭṭhi sugatiṁ na sampāpetīti 3-
ayāthāvapathato micchāpatho. ayaṁ micchāsabhāvato micchattaṁ. tattheva paribbhamanato
taranti ettha bālāti titthaṁ. titthañca taṁ anatthānañca āyatananti titthāyatanaṁ.
titthiyānaṁ vā sañjātidesaṭṭhena nivāsanaṭṭhena ca āyatanantipi titthāyatanaṁ.
vipariyesabhūto gāho, vipariyesato vā gāhoti vipariyesaggāho, vipallattha 4- gāhoti
attho.

footnote: 1 chaßēéa. susumārādayo 2-2 chaßēéa. ime pāṭhā na dissanti
footnote: 3 chaßēéa. pāpetītī 4 ma. vipallatta

page number: 311

[387-388] ahirikānottappaniddesesu hirottappaniddesavipariyāyena
attho veditabbo. sahajātadhammesu pana akampanaṭṭheneva ahirikabalaṁ anottappabalañca
veditabbaṁ.
[389] lobhamohaniddesesu lubbhatīti lobho. lubbhanāti lubbhanākāro,
lobhasampayuttaṁ cittaṁ, puggalo vā lubbhito, lubbhitassa bhāvo lubbhitattaṁ.
sārajjatīti sārāgo. sārajjanākāro sārajjanā. sārajjitassa bhāvo sārajjitattaṁ.
abhijajhāyanaṭṭhena abhijjhā. puna lobhavacanena kāraṇaṁ vuttameva. akusalañca taṁ
mūlañca, akusalānaṁ vā mūlanti akusalamūlaṁ.
[390] Ñāṇadassanapaṭipakkhato aññāṇaṁ adassanaṁ. abhimukho hutvā
dhammena 1- na sameti na sammā gacchatīti 2- anabhisamayo. anurūpato dhamme
bujjhatīti anubodho, tappaṭipakkhatāya ananubodho. aniccādīhi saddhiṁ yojetvā
na bujjhatī asambodho. asantaṁ asamañca bujjhatītipi asambodho. catusaccadhammaṁ
nappaṭivijjhatīti appaṭivedho. rūpādīsu ekadhammampi aniccādisāmaññato na
saṅgaṇhātīti asaṅgāhanā. tameva dhammaṁ na pariyogāhatīti apariyogāhanā. na
samaṁ pekkhatīti asamapekkhanā. dhammānaṁ sabhāvaṁ pati na pekkhatīti 3- apaccavekkhaṇā.
kusalākusalakammesu viparītavuttiyā sabhāvato gahaṇābhāvena 4- vā ekampi
kammaṁ etassa paccakkhaṁ natthi, sayaṁ vā kassaci kammassa paccakkhakaraṇaṁ nāma
na hotīti apaccakkhakammaṁ. yaṁ etasmiṁ anuppajjamāne cittasantānaṁ mejjhaṁ
bhaveyya suci vodānaṁ, taṁ duṭṭhaṁ mejjhaṁ imināti dummejjhaṁ. 5- bālānaṁ bhāvoti
bālyaṁ. muyhatīti moho. balavataro moho pamoho. samantato muyhatīti
sammoho. vijjāya paṭipakkhabhāvato na vijjāti avijjā. oghayogaganthattho 6-
vuttoyeva. thāmagataṭṭhena anusetīti anusayo. cittaṁ pariyuṭṭhāti abhibhavatīti

footnote: 1 sī.,ma. dhamme 2 chaßēéa. samāgacchatīti 3 chaßēéa. apekkhatīti
footnote: 4 chaßēéa. sabhāvaggahaṇābhāvena 5 saddanīti. dummijjhaṁ 6 chaßēéa. oghayogattho

page number: 312

pariyuṭṭhānaṁ. hitaggahaṇābhāvena hitābhimukhaṁ gantuṁ na sakkoti, aññadatthu
laṅgatiyevāti laṅgī. khañjatīti attho. durugghāṭanaṭṭhena vā laṅgī. yathā hi
mahāpalighasaṅkhātā laṅgī durugghāṭā hoti, evamayampi laṅgī viyāti laṅgī. sesaṁ
uttānatthameva. saṅgahavārasuññatavārāpi heṭṭhā vuttanayeneva atthato veditabbāti.
paṭhamacittaṁ niṭṭhitaṁ.
----------
dutiyacittavaṇṇanā
[399] dutiyacitte sasaṅkhārenāti padaṁ visesaṁ, tampi heṭṭhā vuttameva. 1-
idaṁ pana cittaṁ kiñcāpi chasu ārammaṇesu somanassitassa lobhaṁ uppādetvā
"satto satto"tiādinā nayena parāmasantassa uppajjati, tathāpi sasaṅkhārikattā
sappayogena saupāyena uppajjanato "yadā kulaputto micchādiṭṭhikakulassa
kumārikaṁ pattheti, te ca `aññadiṭṭhikā tumhe'ti kumārikaṁ na denti, athaññe
ñātakā `yaṁ tumhe karotha, tamevāyaṁ karissatī'ti dāpenti, so tehi saddhiṁ
titthiyeva upasaṅkamati, āditova vematiko hoti, gacchante gacchante kāle
`etesaṁ kiriyā manāpā'ti laddhiṁ roceti, diṭṭhiṁ gaṇhāti ":- evarūpe kāle
idaṁ labbhatīti veditabbaṁ.
yevāpanakesu panettha thīnamiddhaṁ adhikaṁ. tattha thīnatā 2- thīnaṁ. middhanatā
middhaṁ, anussāhanatā 3- asattivighāto 4- cāti attho, thīnañca middhañca thīnamiddhaṁ.
tattha thīnaṁ anussāhanalakkhaṇaṁ, viriyavinodanarasaṁ, 5- saṁsīdanapaccupaṭṭhānaṁ. middhaṁ
akammaññatālakkhaṇaṁ, odahanarasaṁ, 6- līnatāpaccupaṭṭhānaṁ, 7- pacalāyikaniddāpaccupaṭāṭhanaṁ
vā. ubhayampi aratitandivijamhikādīsu ayonisomanasikārapadaṭṭhānanti.
dutiyacittaṁ niṭṭhitaṁ.
-----------

footnote: 1 chaßēéa. vuttatthameva 2 chaßēéa. thinanatā
footnote: 3 chaßēéa. anussāhasaṁhananatā, visuddhi. 3/45 khandhaniddesa 4 sī. sattivighāto
footnote: 5 ma. vīriyapanodanarasaṁ 6 chaßēéa. onahanarasaṁ 7 chaßēéa. līnabhāvapaccupaṭṭhānaṁ

page number: 313

tatiyacittavaṇṇanā
[400] tatiyaṁ chasu ārammaṇesu somanassitassa lobhaṁ uppādetvā "satto
satto"tiādinā nayena aparāmasantassa rājamallayuddhanaṭasamajjādīni 1- passato
manāpiyasaddasavanādīsu pasutassa vā uppajjati. idha mānena saddhiṁ pañca
apaṇṇakaṅgāni honti. tattha maññatīti māno. so unnatilakkhaṇo, sampaggaharaso,
ketukamyatāpaccupaṭṭhāno, diṭṭhivippayuttalobhapadaṭṭhāno, ummādo viya daṭṭhabboti.
tatiyacittaṁ niṭṭhitaṁ.
----------
catutthacittavaṇṇanā
[402] catutthaṁ vuttappakāresuyeva ṭhānesu yadā sīse kheḷaṁ khipanti,
pādapaṁsuṁ okiranti, tadā tassa pariharaṇatthaṁ saussāhena antarantarā
olokentānaṁ rājanāṭakesu nikkhamantesu 2- ussāraṇāya vattamānāya tena tena
chiddena olokentānañcāti evamādīsu ṭhānesu uppajjati. idha pana
mānathīnamiddhehi 3- saddhiṁ satta yevāpanakā honti. ubhayatthāpi micchādiṭṭhi
parihāyati. taṁ ṭhapetvā sesānaṁ vasena dhammagaṇanā veditabbāti.
catutthacittaṁ niṭṭhitaṁ.
-----------
pañcamacittavaṇṇanā
[403] pañcamaṁ chasu ārammaṇesu vedanāvasena majjhattassa lobhaṁ
uppādetvā "satto satto"tiādinā nayena parāmasantassa uppajjati.
somanassaṭṭhāne panettha upekkhāvedanā hoti. pītipadaṁ parihāyati. sesaṁ sabbaṁ
paṭhamacittasadisameva.
pañcamacittaṁ niṭṭhitaṁ.
-----------

footnote: 1 cha. nārāyaṇavirājanamallayuddhanaṭasamajjādīni
footnote: 2 chaßēéa. nikkhantesu 3 chaßēéa. thinamiddhehi

page number: 314

chaṭṭhacittādivaṇṇanā
[409-412] chaṭṭhasattamaṭṭhamānipi vedanaṁ parivattetvā pītipadañca
hāpetvā dutiyatatiyacatutthesu vuttanayeneva veditabbāni. imesu aṭṭhasu
lobhasahagatacittesu sahajātādhipati ārammaṇādhipatīti dvepi adhipatayo labbhanti.
--------------
navamacittavaṇṇanā
[413] navamaṁ chasu ārammaṇesu domanassitassa paṭighaṁ uppādayatova
uppajjati. tassa samayavavaṭṭhānavāre tāva duṭṭhu mano, hīnavedanattā vā
kucchitaṁ manoti dummano, dummanassa bhāvo domanassaṁ, tena sahagatanti
domanassasahagataṁ. asampiyāyanabhāvena ārammaṇasmiṁ paṭihaññatīti paṭighaṁ, tena
sampayuttanti paṭighasampayuttaṁ.
dhammuddese tīsupi ṭhānesu domanassavedanāva āgatā. tattha 1- vedanāti
padaṁ vuttatthameva, 1- tathā dukkhadomanassapadāni. lakkhaṇādito pana
aniṭṭhārammaṇānubhavanalakkhaṇaṁ domanassaṁ. yathā tathā vā aniṭṭhākārasambhogarasaṁ,
cetasikābādhapaccupaṭṭhānaṁ, ekanteneva hadayavatthupadaṭṭhānaṁ.
mūlakammapathesu yathā purimacittesu "lobho hoti, abhijjhā hotī"ti āgataṁ.
evaṁ "doso hoti, byāpādo hotī"ti vuttaṁ. tattha dussanti tena, sayaṁ vā
dussati, dussanamattameva vā tanti doso. so caṇḍikkalakkhaṇo pahaṭāsīviso
viya, visappanaraso visanipāto viya, attano nissayadahanaraso vā dāvaggi viya,
dussanapaccupaṭṭhāno laddhokāso viya sapatto, āghātavatthupadaṭṭhāno
visasaṁsaṭṭhapūtimuttaṁ viya daṭṭhabbo.
byāpajjati tena cittaṁ pūtibhāvaṁ upagacchati, byāpādayati vā
vinayācārarūpasampattihitasukhādīnīti byāpādo, atthato panesa dosoyeva. idha pana
paṭipāṭiyā 2- ekūnatiṁsa padāni honti, aggahitaggahaṇena cuddasa. tesaṁ vasena
savibhattikāvibhattikarāsippabhedo veditabbo.

footnote: 1-1 chaßēéa. vedanāpadaṁ vuttameva 2 chaßēéa. padapaṭipāṭiyā

page number: 315

yevāpanakesu chandādhimokkhamanasikārauddhaccāni niyatāni.
issāmacchariyakukkuccesu pana aññatarena saddhiṁ pañca pañca hutvāpi uppajjanti.
evaṁ imepi tayo dhammā aniyatayevāpanakā nāma. tesu issatīti issā, sā
parasampattīnaṁ ussūyanalakkhaṇā, tattheva anabhiratirasā, tato vimukhabhāvapaccupaṭṭhānā,
parasampattipadaṭṭhānā, saññojananti daṭṭhabbā. maccherassa bhāvo macchariyaṁ,
taṁ laddhānaṁ vā labhitabbānaṁ vā attano sampattīnaṁ nigūhaṇalakkhaṇaṁ, tāsaṁyeva
parehi sādhāraṇabhāvākkhamanarasaṁ, saṅkocanapaccupaṭṭhānaṁ kaṭukañcukatāpaccupaṭṭhānaṁ
vā, attano sampattipadaṭṭhānaṁ, cetaso virūpabhāvoti daṭṭhabbaṁ. kucchitaṁ kataṁ kukataṁ,
tassa bhāvo kukkuccaṁ, taṁ pacchānutāpanalakkhaṇaṁ, katākatānusocanarasaṁ,
vippaṭisārapaccupaṭṭhānaṁ, katākatapadaṭṭhānaṁ, dāsabyaṁ viya daṭṭhabbaṁ. ayaṁ tāva
uddesavāre viseso.
[415] niddesavāre vedanāniddese asātaṁ sātapaṭipakkhavasena veditabbaṁ.
[418] dosaniddese dussatīti doso. dussanāti dussanākāro.
dussitattanti dussitabhāvo. pakatibhāvavijahanaṭṭhena byāpajjanaṁ byāpatti.
byāpajjanāti byāpajjanākāro. virujjhatīti virodho. punappunaṁ virujjhatīti
paṭivirodho. viruddhākārapaṭiviruddhākāravasena vā idaṁ vuttaṁ. caṇḍiko vuccati
caṇḍo thaddhapuggalo, tassa bhāvo caṇḍikkaṁ. na etena suropitaṁ vacanaṁ hoti,
duruttaṁ aparipuṇṇameva hotīti asuropo. kuddhakāle hi paripuṇṇavacanaṁ nāma
natthi, sacepi kassaci hoti, taṁ appamāṇaṁ. apare pana assujananaṭṭhena assuropanato
assuropoti vadanti, taṁ akāraṇaṁ, somanassassāpi assujananato. heṭṭhā
vuttāttamanatā paṭipakkhato na attamanatāti anattamanatā. sā pana yasmā cittasseva,
na sattassa. tasmā cittassāti vuttaṁ. sesamettha saṅgahasuññatavāresu ca heṭṭhā
vuttanayeneva veditabbanti.
navamacittaṁ niṭṭhitaṁ.
----------

page number: 316

dasamacittavaṇṇanā
[421] dasamaṁ sasaṅkhārattā parehi ussāhitassa vā paresaṁ vā aparādhaṁ
sāritassa sayameva vā paresaṁ aparādhaṁ anussaritvā kujjhamānassa uppajjati.
idhāpi padapaṭipāṭiyā ekūnatiṁsa aggahitaggahaṇena ca cuddaseva padāni
honti. yevāpanakesu pana thīnamiddhampi labbhati. tasmā ettha vinā
issāmacchariyakukkuccehi cattāri apaṇṇakaṅgāni thīnamiddhanti ime cha, issādīnaṁ
uppattikāle tesu aññatarena saddhiṁ satta yevāpanakā ekakkhaṇe uppajjanti.
sesaṁ sabbaṁ sabbavāresu navamasadisameva. imesu pana dvīsu domanassacittesu
sahajātādhipatiyeva labbhati, no 1- ārammaṇādhipati. na hi kuddho kiñci garuṁ
karotīti.
dasamacittaṁ niṭṭhitaṁ.
-------------
ekādasamacittavaṇṇanā
[422] ekādasamaṁ chasu ārammaṇesu vedanāvasena majjhattassa
kaṅkhāpavattikāle uppajjati. tassa samayavavaṭṭhāne vicikicchāsampayuttanti padaṁ
apubbaṁ. tassattho vicikicchāya sampayuttanti vicikicchāsampayuttaṁ. dhammuddese
vicikicchā hotīti padameva viseso. tattha vigatā cikicchāti vicikicchā. sabhāvaṁ vā
vicinanto etāya kicchati kilamatīti vicikicchā, sā saṁsayalakkhaṇā, kampanarasā,
anicchayapaccupaṭṭhānā anekaṁ sagāhapaccupaṭṭhānā vā, ayonisomanasikārapadaṭṭhānā,
paṭipattiantarāyakarāti daṭṭhabbā.
idha padapaṭipāṭiyā tevīsati padāni honti, aggahitaggahaṇena cuddasa.
tesaṁ vasena savibhattikāvibhattikarāsivinicchayo veditabbo. manasikāro uddhaccanti
dveyeva 2- yevāpanakā.

footnote: 1 chaßēéa. na 2 ka. dvepi

page number: 317

[424] niddesavārassa cittekaggatāniddese yasmā idaṁ dubbalaṁ cittaṁ,
pavattaṭṭhitimattamevettha 1- hoti, tasmā "saṇṭhitī"tiādīni avatvā cittassa ṭhitīti
ekameva padaṁ vuttaṁ. teneva ca kāraṇena uddesavārepi "samādhindriyan"tiādi
na vuttaṁ.
[425] vicikicchāniddese kaṅkhanavasena kaṅkhā. kaṅkhāya āyanāti kaṅkhāyanā.
purimakaṅkhā hi uttarakaṅkhaṁ āneti nāma. 2- ākāravasena vā etaṁ vuttaṁ.
kaṅkhāsamaṅgicittaṁ kaṅkhāya āyitattā kaṅkhāyitaṁ nāma, tassa bhāvo kaṅkhāyitattaṁ.
vimatīti namati. vicikicchā vuttatthāeva. kampanaṭṭhena dvidhā eḷayatīti dveḷhakaṁ.
paṭipattinivāraṇena dvidhāpatho viyāti dvedhāpatho. "niccaṁ nu kho idaṁ, aniccaṁ
nu kho"tiādippavattiyā ekasmiṁ ākāre saṇṭhātuṁ asamatthatāya samantato setīti
saṁsayo. ekaṁsaṁ gahetuṁ asamatthatāya na ekaṁsagāhoti anekaṁsagāho. 3- nicchetuṁ
asakkontī ārammaṇato osakkatīti āsappanā. ogāhituṁ asakkontī parimantato 4-
sappatīti parisappanā. pariyogāhituṁ asamatthatāya apariyogāhanā. nicchayavasena
ārammaṇe pavattituṁ asamatthatāya thambhitattaṁ, 5- cittassa thaddhabhāvoti attho.
vicikicchā hi uppajjitvā cittaṁ thaddhaṁ karoti. yasmā pana sā uppajjamānā
ārammaṇaṁ gahetvā manaṁ vilikhantī viya, tasmā manovilekhoti vuttā. sesaṁ
sabbattha uttānatthamevāti. 6-
ekādasamacittaṁ niṭṭhitaṁ.
--------------
dvādasamacittavaṇṇanā
[427] dvādasame 7- dvādasamassa samayavavaṭṭhāne uddhaccena sampayuttanti
uddhaccasampayuttaṁ. idañhi cittaṁ chasu ārammaṇesu vedanāvasena majjhattaṁ hutvā

footnote: 1 chaßēéa. pavattiṭaṭhitimattakamevettha 2 ma. āyati nāma
footnote: 3 chaßēéa. na ekaṁsaggāhoti anekaṁsaggāho 4 chaßēéa. parisamantato
footnote: 5 ma. chambhitattaṁ 6 chaßēéa. uttānatthameva

7 chaßēéa. ayaṁ pāṭho na dissati

page number: 318

uddhataṁ hoti. idha dhammuddese vicikicchāṭhāne "uddhaccaṁ hotī"ti āgataṁ.
padapaṭipāṭiyā aṭṭhavīsati padāni honti. aggahitaggahaṇena cuddasa. tesaṁ
vasena savibhattikāvibhattikarāsividhānaṁ veditabbaṁ. adhimokkho manasikāroti dveva
yevāpanakā.
[429] niddesavārassa uddhaccaniddese cittassāti na sattassa na
posassa. uddhaccanti uddhatākāro. na vūpasamoti avūpasamo. ceto vikkhipatīti
cetaso vikkhepo. bhantattaṁ cittassāti cittassa bhantabhāvo bhantayānabhantagoṇādīni
viya. iminā ekārammaṇasmiṁyeva vipphandanaṁ kathitaṁ. uddhaccañhi ekārammaṇe
vipphandati, vicikicchā nānārammaṇe. sesaṁ sabbavāresu heṭṭhā vuttanayeneva
veditabbaṁ.
idāni imasmiṁ cittadvaye pakiṇṇakavinicchayo hoti:- "ārammaṇe pavattanacittāni
1- nāma katī"ti vuttasmiñhi 2- "imāneva dve"ti vattabbaṁ. tattha
vicikicchāsahagataṁ ekantena pavattati, 3- uddhaccasahagataṁ pana laddhādhimokkhattā
laddhapatiṭṭhaṁ 4- patiṭṭhāya patiṭṭhāya 4- pavattati. yathā hi vaṭṭacaturassesu dvīsu
maṇīsu pabbhāraṭṭhāne pavattetvā vissaṭṭhesu vaṭṭamaṇi ekanteneva pavattati,
caturasso patiṭṭhāya patiṭṭhāya pavattati. evaṁ sampadamidaṁ veditabbaṁ. sabbesupi
hīnādibhedo na uddhato, sabbesaṁ ekantahīnattā. sahajātādhipati labbhamānopi na uddhato,
heṭṭhā dassitanayattā. Ñāṇābhāvato panettha vīmaṁsādhipati nāma natthi.
pacchimadvaye sesopi natthiyeva. kasmā? kañci dhammaṁ dhuraṁ katvā anuppajjanato
paṭṭhāne ca paṭisiddhito. 5-
imehi pana dvādasahipi akusalacittehi kamme āyūhite ṭhapetvā
uddhaccasahagataṁ sesāni ekādaseva paṭisandhiṁ ākaḍḍhanti. vicikicchāsahagate
aladdhādhimokkhe dubbalepi paṭisandhiṁ ākaḍḍhamāne uddhaccasahagataṁ laddhādhimokkhaṁ

footnote: 1 chaßēéa. pavaṭṭanakacittāni 2 chaßēéa. hi vutte 3 chaßēéa. pavaṭṭati. evamuparipi
footnote: 4-4 chaßēéa. ime pāṭhā na dissanti 5 chaßēéa. paṭisiddhato

page number: 319

balavaṁ kasmā nākaḍḍhatīti? dassanena pahātabbābhāvato. yadi hi ākaḍḍheyya,
dassanena pahātabbapadavibhaṅge āgaccheyya. tasmā ṭhapetvā taṁ sesāni ekādasa
ākaḍḍhanti. tesu hi yena kenaci kamme āyūhite tāya cetanāya catūsu
apāyesu paṭisandhi hoti, akusalavipākesu ahetukamanoviññāṇadhātūpekkhāsahagatāya
paṭisandhiṁ gaṇhāti. itarassāpi ettheva paṭisandhidānaṁ bhaveyya. yasmā pana taṁ 1-
natthi, tasmā dassanena pahātabbapadavibhaṅge nāgatanti.
"akusalā dhammā"ti padassa vaṇṇanā niṭṭhitā.
----------------
abyākatapadāhetukakusalavipākavaṇṇanā
[431] idāni abyākatapadaṁ bhājetvā dassetuṁ "katame dhammā abyākatā"tiādi
āraddhaṁ. tattha catubbidhaṁ abyākataṁ vipākaṁ kiriyaṁ rūpaṁ nibbānanti. tesu
vipākābyākataṁ, vipākābyākatepi kusalavipākaṁ, tasmimpi parittavipākaṁ, tasmimpi
ahetukaṁ, tasmimpi pañcaviññāṇaṁ, tasmimpi dvārapaṭipāṭiyā cakkhuviññāṇaṁ,
tassāpi ṭhapetvā dvārārammaṇādisādhāraṇapaccayaṁ asādhāraṇakammapaccayavaseneva
uppattiṁ dīpetuṁ "kāmāvacarassa kusalassa kammassa katattā"tiādi vuttaṁ. tattha
katattāti katakāraṇā. upacitattāti ācitattā vaḍḍhitakāraṇā. cakkhuviññāṇanti
kāraṇabhūtassa cakkhussa viññāṇaṁ, cakkhuto vā pavattaṁ cakkhusmiṁ vā nissitaṁ
viññāṇanti cakkhuviññāṇaṁ. parato sotaviññāṇādīsupi eseva nayo.
tattha cakkhusannissitarūpavijānanalakkhaṇaṁ cakkhuviññāṇaṁ, rūpamattārammaṇarasaṁ,
rūpābhimukhabhāvapaccupaṭṭhānaṁ, rūpārammaṇāya kiriyāmanodhātuyā apagamanapadaṭṭhānaṁ.
parato āgatāni sotādisannissitasaddādivijānanalakkhaṇāni sotaghānajivhākāyaviññāṇāni,
saddādimattārammaṇarasāni, saddādiabhimukhabhāvapaccupaṭṭhānāni,
saddādiārammaṇānaṁ kiriyāmanodhātūnaṁ apagamanapadaṭṭhānāni.

footnote: 1 chaßēéa. panetaṁ

page number: 320

idha padapaṭipāṭiyā dasa padāni honti, aggahitaggahaṇena satta. tesu
pañca avibhattikāni, dve savibhattikāni. tesu cittaṁ phassapañcakavasena ceva
indriyavasena ca dvīsu ṭhānesu vibhattiṁ gacchati. vedanāphassapañcakajjhānaṅgaindriya-
vasena tīsuyeva. rāsayopi imeva tayo honti. yevāpanako eko
manasikārova.
[436] niddesavāre cakkhuviññāṇaṁ "paṇḍaran"ti vatthuto vuttaṁ. kusalañhi
attano parisuddhatāya paṇḍaraṁ nāma, akusalaṁ bhavaṅganissandena, vipākaṁ 1-
vatthupaṇḍaratāya paṇḍaraṁ nāma. 1-
[438] cittekaggatāniddese "cittassa ṭhitī"ti ekameva 2- padaṁ vuttaṁ.
idampi hi dubbalaṁ cittaṁ, pavattaṭṭhitimattamevettha 3- labbhati,
saṇṭhitiavaṭṭhitibhāvaṁ pāpuṇituṁ na sakkoti. saṅgahavāre jhānaṅgamaggaṅgāni na
uddhatāni. kasmā? vitakkapacchimakaṁ hi jhānaṁ nāma, hetupacchimako maggo nāma,
pakatiyā avitakkacitte jhānaṅgaṁ na labbhati, ahetukacitte ca maggaṅgaṁ. 4- tasmā
idha ubhayampi na uddhataṁ. saṅkhārakkhandho panettha 5- caturaṅgikoyeva bhājito.
suññatavāro pākatikoyeva. sotaviññāṇādiniddesāpi imināva nayena veditabbā.
kevalañhi cakkhuviññāṇādīsu upekkhā bhājitā, kāyaviññāṇe sukhanti
ayamettha viseso. sopi ca ghaṭṭanavasena hotīti veditabbo. cakkhudvārādīsu hi
catūsu upādārūpameva upādārūpaṁ ghaṭṭeti, upādārūpeyeva upādārūpaṁ ghaṭṭente
paṭighaṭṭanānighaṁso balavā na hoti, catunnaṁ adhikaraṇīnaṁ upari cattāro
kappāsapicupiṇḍe ṭhapetvā picupiṇḍeneva 6- pahatakālo viya phuṭṭhamattameva hoti,
vedanā majjhattaṭṭhāne tiṭṭhati. kāyadvāre pana bahiddhā mahābhūtārammaṇaṁ
ajjhattikaṁ kāyappasādaṁ ghaṭṭetvā pasādapaccayesu mahābhūtesu paṭihaññati, yathā

footnote: 1-1 chaßēéa. vatthupaṇḍarattā 2 ma. ettakameva 3 chaßēéa. pavattiṭṭhiti....
footnote: 4 chaßēéa. maggaṅgāni 5 chaßēéa. saṅkhārakkhandhopettha 6 chaßēéa. picupiṇḍeheva

page number: 321

adhikaraṇīmatthake kappāsapicupiṇḍaṁ ṭhapetvā kūṭena paharantaṁ 1- kappāsapicupiṇḍaṁ
chinditvā kūṭaṁ adhikaraṇiṁ gaṇhātīti nighaṁso balavā hoti, evameva paṭighaṭṭanānighaṁso
balavā hoti. iṭṭhe ārammaṇe sukhasahagataṁ kāyaviññāṇaṁ uppajjati,
aniṭṭhe dukkhasahagataṁ.
imesaṁ pana pañcannaṁ cittānaṁ vatthudvārārammaṇāni nibaddhāneva 2-
honti, vatthādisaṅkamanaṁ nāmettha natthi. kusalavipākacakkhuviññāṇaṁ hi cakkhuppasādaṁ
vatthuṁ katvā iṭṭhe ca iṭṭhamajjhatte ca catusamuṭṭhānikarūpārammaṇe dassanakiccaṁ
sādhayamānaṁ cakkhudvāre ṭhatvā vipaccati, sotaviññāṇādīni sotappasādādayo 3- vatthuṁ
katvā iṭṭhaiṭṭhamajjhattesu saddādīsu savanaghāyanasāyanaphusanakiccāni sādhayamānāni
sotadvārādīsu ṭhatvā vipaccanti. saddo panettha dvisamuṭṭhānikoyeva hoti.
[455] manodhātuniddese sabhāvasuññatanissattaṭṭhena manoyeva dhātu
manodhātu, sā cakkhuviññāṇādīnaṁ anantaraṁ rūpādivijānanalakkhaṇā, rūpādīnaṁ
sampaṭicchannarasā, tathābhāvapaccupaṭṭhānā, cakkhuviññāṇādiapagamanapadaṭṭhānā.
idha dhammuddese dvādasa padāni honti, aggahitaggahaṇena nava. tesu satta
avibhattikāni, dve savibhattikāni. adhimokkho manasikāroti dve yevāpanakā.
vitakkaniddeso abhiniropanaṁ pāpetvā ṭhapito. yasmā panetaṁ cittaṁ nevakusalaṁ
nākusalaṁ, tasmā "sammāsaṅkappo"ti vā "micchāsaṅkappo"ti vā na vuttaṁ.
saṅgahavāre labbhamānampi jhānaṅgaṁ pañcaviññāṇasote patitvā gatanti, maggaṅgaṁ
pana na labbhatievāti na uddhataṁ. suññatavāro pākatikoyeva. imassa cittassa
vatthu nibaddhaṁ, hadayavatthumeva hoti. dvārārammaṇāni anibaddhāni. tattha kiñcāpi
dvārārammaṇāni saṅkamanti, ṭhānaṁ pana ekaṁ. sampaṭicchannakiccameva hetaṁ hoti.
idañhi pañcadvāre pañcasu ārammaṇesu sampaṭicchannaṁ hutvā vipaccati.

footnote: 1 cha. paharantassa, ma. paharante 2 ma. nibandhāneva 3 chaßēéa. sotapasādādīni

page number: 322

kusalavipākesu cakkhuviññāṇādīsu niruddhesu taṁsamanantarā tāneva ṭhānappattāni
rūpārammaṇādīni sampaṭicchati.
[469] manoviññāṇadhātuniddesesu paṭhamamanoviññāṇadhātuyā pītipadaṁ
adhikaṁ, vedanāpi somanassavedanā hoti. ayañhi iṭṭhārammaṇasmiṁyeva pavattatīti. 1-
dutiyamanoviññāṇadhātu iṭṭhamajjhattārammaṇe. tasmā tattha "upekkhā vedanā
hotī"ti padāni manodhātuniddesasadisāneva. ubhayatthāpi pañcaviññāṇasote
patitvā gatattāyeva jhānaṅgāni na uddhatāni, tathā 2- maggaṅgāni alābhatoyeva. sesaṁ
sabbattha vuttanayeneva veditabbaṁ. lakkhaṇādito panesā duvidhāpi manoviññāṇadhātu
ahetukavipākā chaḷārammaṇavijānanalakkhaṇā, santīraṇādirasā, tathābhāvapaccupaṭṭhānā,
hadayavatthupadaṭṭhānāti veditabbā.
tattha paṭhamā dvīsu ṭhānesu vipaccati. sā hi pañcadvāre kusalavipāka-
cakkhuviññāṇādianantaraṁ vipākamanodhātuyā taṁ ārammaṇaṁ sampaṭicchitvā niruddhāya
tasmiṁyevārammaṇe 3- santīraṇakiccaṁ sādhayamānā pañcadvāresu patvā 4- vipaccati.
chasu dvāresu pana balavārammaṇe tadārammaṇā 5- hutvā vipaccatīti. 6- kathaṁ? yathā
hi caṇḍasote tiriyaṁ nāvāya gacchantiyā udakaṁ chijjitvā thokaṁ ṭhānaṁ nāvaṁ
anubandhitvā yathāsotameva gacchati, evameva chasu dvāresu balavārammaṇe
palobhayamāne āpāthaṁ gate javanaṁ javati, tasmiṁ javite bhavaṅgassa vāro. idaṁ
pana cittaṁ bhavaṅgassa vāraṁ adatvā javanena gahitārammaṇaṁ gahetvā ekaṁ dve
cittavāre pavattitvā bhavaṅgameva otarati. gavakkhandhe nadiṁ tarantepi evameva
upamā vitthāretabbā. evamesā yaṁ javanena gahitārammaṇaṁ, tasseva gahitattā
tadārammaṇaṁ nāma hutvā vipaccati.

footnote: 1 chaßēéa. iti-saddo na dissati 2 chaßēéa. ayaṁ saddo na dissati 3 ma. tadārammaṇe
footnote: 4 chaßēéa. ṭhatvā 5 sī. tadārammaṇaṁ
footnote: 6 chaßēéa. iti-saddo na dissati

page number: 323

dutiyā pana pañcasu ṭhānesu vipaccati. kathaṁ? manussaloke tāva
jaccandhajaccabadhirajaccajaḷajaccummattakaubhatobyañjanakanapuṁsakānaṁ paṭisandhiggahaṇakāle
paṭisandhi hutvā vipaccati, paṭisandhiyā vītivattāya yāvatāyukaṁ bhavaṅgaṁ hutvā
vipaccati, iṭṭhamajjhatte pañcārammaṇavīthiyā santīraṇaṁ hutvā, balavārammaṇe
chadvāresu tadārammaṇaṁ hutvā, maraṇakāle cuti hutvāti imesu pañcasu ṭhānesu
vipaccatīti.
manoviññāṇadhātudvayaṁ niṭṭhitaṁ.
--------------
abyākatapadavipākuddhārakathā
aṭṭhamahāvipākacittavaṇṇanā
[498] idāni aṭṭha mahāvipākacittāni dassetuṁ puna "katame dhammā
abyākatā"tiādi āraddhaṁ. tattha pāliyaṁ nayamattaṁ dassetvā sabbavārā
saṅkhittā, tesaṁ attho heṭṭhā vuttanayeneva veditabbo. yo panettha viseso,
taṁ dassetuṁ "alobho abyākatamūlan"tiādi vuttaṁ. yampi na vuttaṁ, taṁ evaṁ
veditabbaṁ:- yo hi kāmāvacarakusalesu kammadvārakammapathapuññakiriyāvatthubhedo
vutto, so idha natthi. kasmā? aviññattijanakato avipākadhammato tathāappavattito
ca. yāpi 1- yevāpanakesu karuṇāmuditā vuttā. tā sattārammaṇattā
vipākesu na santi, ekantaparittārammaṇāni hi kāmāvacaravipākāni. na kevalañca
karuṇāmuditā, viratiyopettha na santi. "pañca sikkhāpadāni kusalānevā"ti 2- hi
vuttaṁ.
asaṅkhārasasaṅkhāravidhānañcettha kusalato ceva paccayabhedato ca veditabbaṁ.
asaṅkhārikassa hi kusalassa asaṅkhārikameva vipākaṁ, sasaṅkhārikassa sasaṅkhārikaṁ.
balavapaccayehi ca uppannaṁ asaṅkhārikaṁ, itarehi itaraṁ. hīnādibhedepi imāni
hīnamajjhimapaṇītehi chandādīhi anipphāditattā hīnamajjhimapaṇītāni nāma na

footnote: 1 chaßēéa. yāpi tā 2 abhi. 35/703/549

page number: 324

honti, hīnassa pana kusalassa vipākaṁ hīnaṁ, majjhimassa majjhimaṁ, paṇītassa
paṇītaṁ. adhipatinopettha na santi. kasmā? chandādīni dhuraṁ katvā
anuppādetabbato. sesaṁ sabbaṁ aṭṭhasu kusalesu vuttasadisameva.
idāni imesaṁ aṭṭhannaṁ mahāvipākacittānaṁ vipaccanaṭṭhānaṁ veditabbaṁ.
etāni hi catūsu ṭhānesu vipaccanti paṭisandhiyaṁ, bhavaṅge, cutiyaṁ, tadārammaṇeti.
kathaṁ? manussesu tāva kāmāvacaradevesu ca puññavantānaṁ duhetukatihetukānaṁ
paṭisandhiggahaṇakāle paṭisandhi hutvā vipaccanti, paṭisandhiyā vītivattāya pavatte
saṭṭhīpi asītipi 1- vassāni asaṅkheyyampi āyukālaṁ bhavaṅgaṁ hutvā, balavārammaṇe
chasu dvāresu tadārammaṇaṁ hutvā, maraṇakāle cuti hutvāti evaṁ catūsu ṭhānesu
vipaccanti.
tattha sabbepi sabbaññubodhisattā pacchimapaṭisandhiggahaṇe paṭhamena
somanassasahagatatihetukāsaṅkhārikamahāvipākacittena paṭisandhiṁ gaṇhanti. taṁ pana
mettāpubbabhāgacittassa vipākaṁ hoti. tena dinnāya paṭisandhiyā asaṅkheyyaṁ
āyu, kālavasena pana pariṇamati. mahāsivatthero panāha "somanassasahagatato
upekkhāsahagataṁ balavataraṁ, tena paṭisandhiṁ gaṇhanti, tena gahitapaṭisandhikā hi
mahajjhāsayā honti, dibbesupi ārammaṇesu ubbilāvino 2- na honti
tipiṭakacūḷanāgattherādayo viyā"ti. aṭṭhakathāyaṁ pana "ayaṁ therassa manoratho, natthi
etan"ti paṭikkhipitvā "sabbaññubodhisattānaṁ hitūpacāro balavā hoti, tasmā
mettāpubbabhāgakāmāvacarakusalavipākasomanassasahagatatihetukāsaṅkhārikacittena paṭisandhiṁ
gaṇhantī"ti vuttaṁ.
----------------
vipākuddhārakathā
idāni vipākuddhārakathāya mātikā ṭhapetabbā. tipiṭakacūḷanāgatthero
tāva āha "ekāya kusalacetanāya soḷasa vipākacittāni uppajjanti, ettheva
dvādasakamaggopi ahetukaṭṭhakampī"ti. moravāpīvāsimahādattatthero panāha "ekāya

footnote: 1 sī. saṭṭhimpi asītimpi 2 chaßēéa. uppilāvino, sī. ubbillāvino

page number: 325

kusalacetanāya dvādasa vipākacittāni uppajjanti, ettheva dasakamaggopi
ahetukaṭṭhakampī"ti. tipiṭakamahādhammarakkhitatthero panāha "ekāya kusalacetanāya
dasa vipākacittāni uppajjanti, ettheva ahetukaṭṭhakan"ti.
imasmiṁ ṭhāne sāketakapañhaṁ nāma gaṇhiṁsu. sāketake kira upāsakā
sālāyaṁ nisīditvā "kinnu kho ekāya cetanāya kamme āyūhite ekā paṭisandhi hoti,
udāhu nānā"ti pañhaṁ 1- samuṭṭhāpetvā nicchetuṁ asakkontā ābhidhammikatthere
upasaṅkamitvā pucchiṁsu. therā "yathā ekasmā ambabījā ekova aṅkuro nikkhamati,
evaṁ ekāva paṭisandhi hotī"ti saññāpesuṁ. ekadivasaṁ 2- "kinnu kho nānācetanāhi
kamme āyūhite paṭisandhiyo nānā honti, udāhu ekā"ti pañhaṁ
samuṭṭhāpetvā nicchetuṁ asakkontā there pucchiṁsu. therā "yathā bahūsu ambabījesu
ropitesu bahū aṅkurā nikkhamanti, evaṁ bahukāva paṭisandhiyo hontī"ti saññāpesuṁ.
aparampi imasmiṁ ṭhāne ussannakittanaṁ 3- nāma gahitaṁ. imesañhi sattānaṁ
lobhopi ussanno hoti, dosopi mohopi alobhopi adosopi amohopi. taṁ
nesaṁ ussannabhāvaṁ ko niyāmetīti? pubbe hetu niyāmeti. kammāyūhanakkhaṇeyeva
nānattaṁ hoti. kathaṁ? yassa hi kammāyūhanakkhaṇe lobho balavā hoti,
alobho mando, adosāmohā balavanto, dosamohā mandā, tassa mando
alobho lobhaṁ pariyādātuṁ na sakkoti, adosāmohā pana balavanto dosamohe
pariyādātuṁ sakkonti. tasmā so tena kammena dinnapaṭisandhivasena nibbatto
luddho hoti, sukhasīlo akkodhano, paññavā pana hoti vajirūpamaññāṇoti.
yassa pana kammāyūhanakkhaṇe lobhadosā balavanto honti, alobhādosā
mandā, amoho ca 4- balavā, moho mando, so purimanayeneva luddho ceva
hoti duṭṭho ca, paññavā pana hoti vajirūpamaññāṇo dattābhayatthero viya.

footnote: 1 chaßēéa. pañhaṁ nāma 2 chaßēéa. athekadivasaṁ
footnote: 3 chaßēéa. ussadakittanaṁ 4 chaßēéa. ayaṁ saddo na dissati

page number: 326

yassa pana kammāyūhanakkhaṇe lobhādosamohā balavanto honti, itare
mandā, so purimanayeneva luddho ceva hoti dandho ca, sīlako 1- pana hoti
akkodhano.
tathā yassa kammāyūhanakkhaṇe tayopi lobhadosamohā balavanto honti,
alobhādayo mandā, so purimanayeneva luddho ceva hoti duṭṭho ca muḷho ca.
yassa pana kammāyūhanakkhaṇe alobhadosamohā balavanto honti, itare
mandā, so purimanayeneva appakileso hoti dibbārammaṇampi disvā niccalo,
duṭṭho pana hoti dandhapañño cāti.
yassa pana kammāyūhanakkhaṇe alobhādosamohā balavanto honti, itare
mandā, so purimanayeneva aluddho ceva hoti sīlako ca, dandho pana hoti.
tathā yassa kammāyūhanakkhaṇe alobhadosāmohā balavanto honti, itare
mandā, so purimanayeneva aluddho ceva hoti paññavā ca, duṭṭho ca pana
hoti kodhano.
yassa pana kammāyūhanakkhaṇe tayopi alobhādayo balavanto honti,
lobhādayo mandā, so mahāsaṁgharakkhitatthero viya aluddho aduṭṭho paññavā
ca hotīti.
aparampi imasmiṁ ṭhāne hetukittanaṁ nāma gahitaṁ. tihetukakammañhi
tihetukampi duhetukampi ahetukampi vipākaṁ deti. duhetukakammaṁ
tihetukavipākaṁ na deti, itaraṁ deti. tihetukakammena paṭisandhi
tihetukāpi hoti duhetukāpi, ahetukā na hoti. duhetukena duhetukāpi
hoti ahetukāpi, tihetukā na hoti. asaṅkhārikaṁ kusalaṁ asaṅkhārikampi
sasaṅkhārikampi vipākaṁ deti. sasaṅkhārikaṁ sasaṅkhārikampi asaṅkhārikampi
vipākaṁ deti. ārammaṇena vedanā parivattetabbā. javanena tadārammaṇaṁ niyāmetabbaṁ.

footnote: 1 chaßēéa. sukhasīlako. evamuparipi

page number: 327

idāni tassa tassa therassa vāde soḷasamaggādayo veditabbā.
paṭhamakāmāvacarakusalasadisena hi paṭhamamahāvipākacittena gahitapaṭisandhikassa gabbhāvāsato
nikkhamitvā saṁvarāsaṁvare paṭṭhapetuṁ samatthabhāvaṁ upagatassa cakkhudvārasmiṁ iṭṭhārammaṇe
āpāthagate 1- kiriyāmanodhātuyā bhavaṅge anāvaṭṭiteyeva atikkamanāarammaṇānaṁ
pamāṇaṁ natthi. kasmā evaṁ hoti? ārammaṇadubbalatāya. ayaṁ tāva eko moghavāro.
sace pana bhavaṅgaṁ āvaṭṭeti, kiriyāmanodhātuyā bhavaṅge āvaṭṭite
voṭṭhavanaṁ apāpetvāva antarā cakkhuviññāṇe vā sampaṭicchanne vā santīraṇe
vā ṭhatvā nivattissatīti netaṁ ṭhānaṁ vijjati. voṭṭhavane 2- pana ṭhatvā ekaṁ vā
dve vā cittāni vattanti. tato āsevanaṁ labhitvā javanaṭṭhāne ṭhatvā puna
bhavaṅgaṁ otarati, idampi ārammaṇadubbalatāya evaṁ hoti. ayaṁ pana vāro "diṭṭhaṁ
viya me, sutaṁ viya me"tiādīni vacanakāle labbhati. ayampi dutiyo moghavāro.
aparassa kiriyāmanodhātuyā bhavaṅge āvaṭṭite vīthicittāni uppajjanti,
javanaṁ javati. javanapariyosāne pana tadārammaṇassa vāro, tasmiṁ anuppanneyeva
bhavaṅgaṁ otarati. tatrāyaṁ upamā:- yathā hi nadiyā āvaraṇaṁ bandhitvā
mahāmātikābhimukhe udake kate udakaṁ gantvā ubhosu tīresu kedāre pūretvā
atirekaṁ kakkaṭakamaggādīhi palāyitvā puna nadimeva otarati, evametaṁ daṭṭhabbaṁ.
ettha hi nadiyaṁ udakappavattanakālo viya bhavaṅgavīthippavattanakālo, āvaraṇabandhanakālo
viya kiriyāmanodhātuyā bhavaṅgassa āvaṭṭanakālo, mahāmātikāya udakappavattanakālo
viya vīthicittappavatti, ubhosu tīresu kedārapūraṇaṁ viya javanaṁ kakkaṭakamaggādīhi
palāyitvā puna udakassa nadīotaraṇaṁ viya javanassa 3- javitvā tadārammaṇe
anuppanneyeva puna bhavaṅgotaraṇaṁ. evaṁ bhavaṅgaotaraṇacittānampi gaṇanapatho 4-
natthi. idampi 5- ārammaṇadubbalatāya evaṁ hoti. ayaṁ tatiyo moghavāro.

footnote: 1 chaßēéa. āpāthamāgate 2 chaßēéa. voṭṭhabbavasena, sī. voṭṭhapane 3 chaßēéa. javanaṁ
footnote: 4 ma. gaṇanā nāma 5 chaßēéa. idañcāpi

page number: 328

sace pana balavārammaṇaṁ āpāthagataṁ hoti, kiriyāmanodhātuyā bhavaṅge
āvaṭṭite cakkhuviññāṇādīni uppajjanti. javanaṭṭhāne pana paṭhamakāmāvacarakusalacittaṁ
javanaṁ hutvā cha satta vāre javitvā tadārammaṇassa vāraṁ deti. tadārammaṇaṁ
patiṭṭhamānaṁ taṁsadisameva mahāvipākacittaṁ patiṭṭhāti. idaṁ dve nāmāni labhati
paṭisandhicittasadisattā mūlabhavaṅganti ca, yaṁ javanena gahitaṁ ārammaṇaṁ, tassa
gahitattā tadārammaṇanti ca. imasmiṁ ṭhāne cakkhuviññāṇaṁ sampaṭicchannaṁ santīraṇaṁ
tadārammaṇanti cattāri vipākacittāni gaṇanūpagāni honti.
yadā pana dutiyaṁ kusalacittaṁ javanaṁ hoti, tadā taṁsadisaṁ dutiyaṁ vipākacittameva
tadārammaṇaṁ hutvā patiṭṭhāti, idampi dve nāmāni labhati paṭisandhicittena
asadisattā āgantukabhavaṅganti ca, purimanayeneva tadārammaṇanti ca. iminā saddhiṁ
purimāni cattāri pañca honti.
yadā pana tatiyaṁ kusalacittaṁ javanaṁ hoti, tadā taṁsadisaṁ tatiyaṁ vipākacittaṁ
tadārammaṇaṁ hutvā patiṭṭhāti. idampi vuttanayeneva āgantukabhavaṅgaṁ, tadārammaṇanti
ca dve nāmāni labhati. iminā saddhiṁ purimāni pañca cha honti.
yadā pana catutthaṁ kusalacittaṁ javanaṁ hoti, tadā taṁsadisaṁ catutthaṁ vipākacittaṁ
tadārammaṇaṁ hutvā patiṭṭhāti. idampi vuttanayeneva āgantukabhavaṅgaṁ, tadārammaṇanti
ca dve nāmāni labhati. iminā saddhiṁ purimāni cha satta honti.
yadā pana tasmiṁ dvāre iṭṭhamajjhattārammaṇaṁ āpāthamāgacchati, tatrāpi
vuttanayeneva tayo moghavārā labbhanti. yasmā pana ārammaṇena vedanā
parivattati, tasmā tattha upekkhāsahagataṁ santīraṇaṁ catunnañca upekkhāsahagata-
mahākusalajavanānaṁ pariyosāne cattāri upekkhāsahagatamahāvipākacittāneva
tadārammaṇabhāvena patiṭṭhahanti. tānipi vuttanayeneva āgantukabhavaṅgaṁ, tadārammaṇanti
ca dve nāmāni labhanti. piṭṭhibhavaṅgānītipi vuccantieva. iti imāni pañca
purimehi sattahi saddhiṁ dvādasa honti. evaṁ cakkhudvāre dvādasa, sotadvārādīsu

page number: 329

dvādasa dvādasāti samasaṭṭhī honti. evaṁ ekāya cetanāya kamme āyūhite
samasaṭṭhī vipākacittāni uppajjanti, aggahitaggahaṇena pana cakkhudvāre dvādasa,
sotaghānajivhākāyaviññāṇāni cattārīti soḷasa honti.
imasmiṁ ṭhāne ambopamaṁ nāma gaṇhiṁsu. eko kira puriso phalitambarukkhamūle
sasīsaṁ pārupitvā nipanno niddāyati. athekaṁ ambapakkaṁ vaṇṭato muccitvā tassa
kaṇṇasakkhaliṁ puñchamānaṁ 1- viya `than'ti 2- bhūmiyaṁ patati, 3- so tassa sdadena
pabujjhitvā ummīletvā 4- olokesi. tato hatthaṁ pasāretvā phalaṁ gahetvā
maddetvā upasiṅghitvā paribhuñji.
tattha tassa purisassa ambarukkhamūle niddāyanakālo viya bhavaṅgasamaṅgikālo,
ambapakkassa vaṇṭato muccitvā kaṇṇasakkhaliṁ puñchamānassa patanakālo viya
ārammaṇassa pasādaghaṭṭanakālo, patanasaddena 5- pabujjhanakālo viya kiriyāmanodhātuyā
bhavaṅgassa āvaṭṭitakālo, ummīletvā olokitakālo viya cakkhuviññāṇassa
dassanakiccasādhanakālo, hatthaṁ pasāretvā gahitakālo viya vipākamanodhātuyā
ārammaṇassa sampaṭicchannakālo, 6- gahetvā madditakālo viya vipākamano-
viññāṇadhātuyā ārammaṇassa santīraṇakālo, upasiṅghitakālo viya kiriyāmano-
viññāṇadhātuyā ārammaṇassa vavaṭṭhāpitakālo, paribhuttakālo viya javanassa
ārammaṇarasaṁ anubhavitakālo. ayaṁ upamā kiṁ dīpeti? "ārammaṇassa
pasādaghaṭṭanameva kiccaṁ, tena pasāde ghaṭṭite kiriyāmanodhātuyā bhavaṅgāvaṭṭanameva,
cakkhuviññāṇassa dassanamattakameva, vipākamanodhātuyā ārammaṇasampaṭicchanna-
mattakameva, vipākamanoviññāṇadhātuyā ārammaṇasantīraṇamattakameva, kiriyāmano-
viññāṇadhātuyā ārammaṇavavaṭṭhāpanamattakameva kiccaṁ, ekantena pana ārammaṇarasaṁ
javanameva anubhavatī"ti dīpeti.

footnote: 1 ma. puñjamānaṁ 2 sī. `ṭhan'ti, ma. `dhan'ti 3 chaßēéa. pati
footnote: 4 ma. ummilitvā 5 chaßēéa. tena saddena 6 cha. sampaṭicchitakālo

page number: 330

ettha ca "tvaṁ bhavaṅgaṁ nāma hohi, tvaṁ āvajjanaṁ nāma, tvaṁ dassanaṁ
nāma, tvaṁ sampaṭicchannaṁ nāma, tvaṁ santīraṇaṁ nāma, tvaṁ voṭṭhānaṁ 1- nāma, tvaṁ
javanaṁ nāma, 2- tvaṁ tadālambanaṁ nāma 2- hohī"ti koci kattā vā kāretā vā natthi.
imasmiṁ pana ṭhāne pañcavidhaṁ niyāmaṁ nāma gaṇhiṁsu vījaniyāmaṁ, utuniyāmaṁ,
kammaniyāmaṁ, dhammaniyāmaṁ, cittaniyāmanti. tattha kulatthagacchassa uttaraggabhāvo,
dakkhiṇavalliyā dakkhiṇato rukkhapariharaṇaṁ, suriyāvaṭṭapupphānaṁ suriyābhimukhabhāvo,
māluvalatāya 3- rukkhābhimukhagamanameva, nāḷikerassa matthakato 4- chiddasabbhāvoti tesaṁ
tesaṁ vījānaṁ taṁtaṁsadisaphaladānaṁ vījaniyāmo nāma. tasmiṁ tasmiṁ samaye tesaṁ tesaṁ
rukkhānaṁ ekappahāreneva pupphaphalapallavaggahaṇaṁ utuniyāmo nāma. tihetukakammaṁ
tihetukaduhetukāhetukavipākaṁ deti. duhetukakammaṁ duhetukāhetukavipākaṁ deti,
tihetukaṁ na detīti evaṁ tassa tassa kammassa taṁtaṁsadisavipākadānameva kammaniyāmo nāma.
aparopi kammasarikkhakavipākavaseneva kammaniyāmo hoti. tassa dīpanatthamidaṁ
vatthuṁ kathenti:- sammāsambuddhakāle sāvatthiyā dvāragāmo jhāyi, tato pajjalitaṁ
tiṇakaraḷaṁ uṭṭhahitvā ākāsena gacchato kākassa gīvāyaṁ paṭimuñci, so viravanto
bhūmiyaṁ patitvā kālamakāsi. mahāsamuddepi ekā nāvā niccalā aṭṭhāsi, heṭṭhāpi
kenaci niruddhabhāvaṁ apassantā kāḷakaṇṇisalākaṁ vicāresuṁ. 5- sā nāvikasseva
upāsikāya hatthe patitā. 6- tato "ekissā kāraṇā sabbe mā nassantu, udake
naṁ pakkhipāmā"ti 7- āhaṁsu. nāviko "na sakkhissāmi etaṁ udake plavamānaṁ 8-
passitun"ti vālikaghaṭaṁ gīvāyaṁ bandhāpetvā khipāpesi, taṁkhaṇaññeva nāvā khittasaro
viya pakkhantā. 9- eko bhikkhu leṇe vasati, mahantaṁ pabbatakūṭaṁ patitvā dvāraṁ
pidahi, taṁ sattame divase sayameva apagataṁ. sammāsambuddhassa jetavane nisīditvā

footnote: 1 chaßēéa. voṭṭhabbanaṁ. evamuparipi 2-2 chaßēéa. ime pāṭhā na dissanti
footnote: 3 sī. māluvālatāya 4 chaßēéa. matthake 5 sī. vāresuṁ
footnote: 6 chaßēéa. pati 7 chaßēéa. khipāmāti

8 sī. uppilavamānaṁ, dhammapada.a. 5/36 (syā) 9 sī. nikkhantā, chaßēéa. pakkhandi

page number: 331

dhammaṁ kathentassa imāni tīṇi vatthūni ekappahāreneva ārocesuṁ. satthā "na
etaṁ aññehi kataṁ, teheva katakammamevetan"ti atītaṁ āharitvā dassento āha:-
kāko purimattabhāve manusso hutvā ekaṁ duṭṭhagoṇaṁ dametuṁ asakkonto
gīvāyaṁ palālaveṇiṁ bandhitvā aggiṁ adāsi, goṇo teneva mato, idāni taṁ kammaṁ
etassa ākāsena gacachatopi na muccituṁ adāsi. sāpi itthī purimattabhāve ekā
itthīyeva, eko kukkuro tāya paricito hutvā araññaṁ gacchantiyā saddhiṁ gacchati,
saddhimevāgacchati. manussā "idāni amhākaṁ sunakhaluddako nikkhanto"ti
upphaṇḍenti. sā tena aṭṭiyamānā kukkuraṁ nivāretuṁ asakkontī vālikaghaṭaṁ gīvāyaṁ
bandhitvā udake khipi. taṁ kammaṁ tassā samuddamajjhe muccituṁ nādāsi. sopi bhikkhu
purimattabhāve gopālako hutvā bilaṁ paviṭṭhāya godhāya sākhābhaṅgamuṭṭhiyā dvāraṁ
thakesi, tato 1- sattame divase sayameva āgantvā vivari, godhā kampamānā
nikkhami, karuṇāya taṁ na māresi, taṁ kammaṁ tassa pabbatantaraṁ pavisitvā nisinnassa
muccituṁ nādāsi. iti imāni tīṇi vatthūni samodhānetvā imaṁ gāthamāha:-
"na antalikkhe na samuddamajjhe
na pabbatānaṁ vivaraṁ pavissa
na vijjate so jagatippadeso
yatraṭṭhito 2- mucceyya pāpakammā"ti. 3-
ayampi kammaniyāmoyeva nāma. aññānipi evarūpāni vatthūni kathetabbāni.
bodhisattānaṁ pana paṭisandhiggahaṇe mātukucchito nikkhamane abhisambodhiyaṁ
tathāgatassa dhammacakkappavattane āyusaṅkhārossajjane parinibbāne ca
dasasahassacakkavāḷakampanaṁ dhammaniyāmo nāma.
ārammaṇena pana pasāde ghaṭṭite "tvaṁ āvajjanaṁ nāma hohi .pe.
tvaṁ javanaṁ nāma hohī"ti koci kattā vā kāretā vā natthi. attano 4- pana

footnote: 1 chaßēéa. so 2 chaßēéa. yatthaṭṭhito
footnote: 3 khuḍha. 25/127/39 4 cha. attano attano

page number: 332

dhammatāyaeva ārammaṇena pasādassa ghaṭṭitakālato paṭṭhāya kiriyāmanodhātucittaṁ
bhavaṅgaṁ āvaṭṭeti, cakkhuviññāṇaṁ dassanakiccaṁ sādheti, vipākamanodhātu
sampaṭicchannakiccaṁ sādheti, vipākamanoviññāṇadhātu santīraṇakiccaṁ sādheti,
kiriyāmanoviññāṇadhātu voṭṭhavanakiccaṁ sādheti, javanaṁ ārammaṇarasaṁ anubhavatīti
ayaṁ cittaniyāmo nāma, ayaṁ idha adhippeto.
sasaṅkhārikatihetukakusalenāpi upekkhāsahagatāsaṅkhārikasasaṅkhārikakusalacittehipi
kamme āyūhite taṁsadisavipākacittehi dinnāya 1- paṭisandhiyā eseva nayo.
upekkhāsahagatadvaye pana paṭhamaṁ iṭṭhamajjhattārammaṇavasena pavattiṁ dassetvā
pacchā iṭṭhārammaṇavasena dassetabbā.
evampi ekekasmiṁ dvāre dvādasa dvādasa hutvā samasaṭṭhī honti.
aggahitaggahaṇena soḷasa vipākacittāni uppajjanti.
imasmiṁ ṭhāne pañcaucchunāḷiyantopamaṁ 2- nāma gaṇhiṁsu. ucchupīḷanasamaye
kira ekasmā gāmā ekādasa yantabāhā 3- nikkhamitvā ekaṁ ucchuvāṭaṁ disvā
tassa paripakkabhāvaṁ ñatvā ucchusāmikaṁ upasaṅkamitvā "yantabāhā mayan"ti
ārocesuṁ. so "ahaṁ tumheyeva pariyesāmī"ti ucchusālaṁ te gahetvā agamāsi.
te tattha nāḷiyantaṁ sajjetvā 4- "mayaṁ ekādasa janā, aparampi ekaṁ laddhuṁ
vaṭṭati, vetanena gaṇhathā"ti āhaṁsu, ucchusāmiko "ahameva sahāyo bhavissāmī"ti
ucchūnaṁ sālaṁ pūrāpetvā tesaṁ sahāyo ahosi. te attano attano kiccāni
katvā phāṇitapakkena 5- ucchurase pakke guḷabandhakena bandhe 6- ucchusāmikena
tulayitvā bhāgesu dinnesu attano attano bhāgaṁ ādāya sālaṁ sālāsāmikassa 7-
paṭicchāpetvā 8- eteneva upāyena aparāsupi catūsu sālāsu kammaṁ katvā
pakkamiṁsu.

footnote: 1 chaßēéa. ādinnāya 2 sī. pañcanāḷiyantopamaṁ 3 chaßēéa. yantavāhā
footnote: 4 sī. yojetvā 5 cha. phāṇitapācakena, ma. phāṇitapākeneva
footnote: 6 chaßēéa. baddhe 7 chaßēéa. ucchusālaṁ sāmikassa 8 ma. paṭicchādetvā

page number: 333

tattha pañca yantasālā viya pañca pasādā daṭṭhabbā, pañca ucchuvāṭā
viya pañca ārammaṇāni, ekādasa vicaraṇakayantabāhā viya ekādasa vipākacittāni,
pañca ucchusālāsāmino viya pañca viññāṇāni, paṭhamasālāya sālāsāmikena
saddhiṁ ekādasannaṁ 1- janānaṁ ekatova hutvā katakammānaṁ bhāgaggahaṇakālo viya
ekādasannaṁ vipākacittānaṁ cakkhuviññāṇena saddhiṁ ekato hutvā cakkhudvāre
rūpārammaṇe sakasakakiccakaraṇakālo, sālāsāmikassa sālāya sampaṭicchannakālo viya
cakkhuviññāṇassa dvārasaṅkantiakaraṇaṁ. dutiyatatiyacatutthapañcamasālāya sāmikena saddhiṁ
ekādasannaṁ ekato hutvā katakammānaṁ bhāgaggahaṇakālo viya ekādasannaṁ
vipākacittānaṁ kāyaviññāṇena saddhiṁ ekato hutvā kāyadvāre phoṭṭhabbārammaṇe
sakasakakiccakaraṇakālo, sālāsāmikassa sālāya sampaṭicchannakālo viya
kāyaviññāṇassa dvārasaṅkantiakaraṇaṁ veditabbaṁ. ettāvatā "tihetukakammena
paṭisandhi tihetukā hotī"ti vāro kathito. yā pana tena duhetukapaṭisandhi hoti,
sā paṭicchannāva hutvā gatā.
idāni dhetkakammena duhetukapaṭisandhi 2- hotīti vāro kathetabbo.
duhetukena hi somanassasahagatāsaṅkhārikacittena kamme āyūhite taṁsadiseneva
duhetukavipākacittena gahitapaṭisandhikassa vuttanayeneva cakkhudvāre iṭṭhārammaṇe
āpāthamāgate 3- tayo moghavārā. duhetukasomanassasahagatāsaṅkhārikajavanāvasāne
taṁsadisameva mūlabhavaṅgasaṅkhātaṁ tadārammaṇaṁ, sasaṅkhārikajavanāvasāne taṁsadisameva
āgantukabhavaṅgasaṅkhātaṁ tadārammaṇaṁ. iṭṭhamajjhattārammaṇe dvinnaṁ
upekkhāsahagatajavanānaṁ avasāne tādisāneva dve tadārammaṇāni uppajjanti. idheva
ekekasmiṁ dvāre aṭṭha aṭṭha katvā samacattāḷīsa cittāni, aggahitaggahaṇena
pana cakkhudvāre aṭṭha, sotaghānajivhākāyaviññāṇāni cattārīti dvādasa honti.
evaṁ ekāya cetanāya kamme āyūhite dvādasa vipākacittāni uppajjanti.

footnote: 1 chaßēéa. dvādasannaṁ 2 chaßēéa. duhetukā paṭisandhi 3 sī. āpāthagate

page number: 334

ambopamapañcaniyāmakathā pākatikāeva. duhetukasesacittattayasadisavipākena
gahitapaṭisandhikepi eseva nayo. yantabāhopamāya panettha satta yantabāhā. tehi
tattha yante nāma sajjite sālāsāmikaṁ aṭṭhamaṁ katvā vuttanayānusāreneva
yojanā veditabbā. ettāvatā "duhetukakammena duhetukapaṭisandhi hotī"ti
vāro kathito.
idāni ahetukapaṭisandhikathā hoti. catunnaṁ hi duhetukakusalacittānaṁ
aññatarena kamme āyūhite kusalavipākaupekkhāsahagatāhetukamanoviññāṇadhātucittena
gahitapaṭisandhikassa paṭisandhi kammasadisāti na vattabbā. kammañhi duhetukaṁ,
paṭisandhi ahetukā. tassa vuḍḍhippapattassa cakkhudvāre iṭṭhamajjhattārammaṇe
āpāthamāgate purimanayeneva tayo moghavārā veditabbā. catunnaṁ pana
duhetukakusalacittānaṁ aññatarajavanassa pariyosāne ahetukacittaṁ tadārammaṇabhāvena
patiṭṭhāti. taṁ mūlabhavaṅgaṁ tadārammaṇanti dve nāmāni labhati. evamettha cakkhuviññāṇaṁ
sampaṭicchannaṁ upekkhāsahagatasantīraṇaṁ tadārammaṇampi upekkhāsahagatamevāti. tesu
ekaṁ gahetvā gaṇanūpagāni tīṇeva honti.
iṭṭhārammaṇe pana santīraṇampi tadārammaṇampi somanassasahagatameva. tesu 1- ekaṁ
gahetvā purimāni tīṇi cattāri honti. evaṁ pañcasu dvāresu cattāri cattāri
katvā ekāya cetanāya kamme āyūhite vīsati vipākacittāni uppajjantīti
veditabbāni. aggahitaggahaṇena pana cakkhudvāre cattāri, sotaghānajivhākāyaviññāṇāni
cattārīti aṭṭha honti. idaṁ ahetukaṭṭhakaṁ nāma. idaṁ manussalokena gahitaṁ.
catūsu pana apāyesu pavatte labbhati. yadā hi mahāmoggallānatthero
niraye padumaṁ māpetvā padumakaṇṇikāya nisinno nerayikānaṁ dhammakathaṁ kathesi, 2-
tadā tesaṁ theraṁ passantānaṁ kusalavipākaṁ cakkhuviññāṇaṁ uppajjati, saddaṁ
suṇantānaṁ sotaviññāṇaṁ, candanavane divāvihāraṁ nisīditvā gatassa

footnote: 1 ma. etesu 2 chaßēéa. katheti

page number: 335

cīvaragandhaghāyanakāle ghānaviññāṇaṁ, nirayaggiṁ 1- nibbāpetuṁ devaṁ vassāpetvā
pānīyapānakāle 2- jivhāviññāṇaṁ, mandamandavātasamuṭṭhāpanakāle kāyaviññāṇanti evaṁ
cakkhuviññāṇādīni pañca, ekaṁ sampaṭicchannaṁ, dve santīraṇānīti ahetukaṭṭhakaṁ
labbhati. nāgasupaṇṇavemānikapetānampi akusalena paṭisandhi hoti, pavatte kusalaṁ
vipaccati. tathā cakkavattino. maṅgalahatthiassādīnaṁ. ayantāva
iṭṭhamajjhattārammaṇesu 3- kusalajavanavasena kathāmaggo.
iṭṭhārammaṇe pana catūsu somanassasahagatākusalacittesu javitesu kusalavipākaṁ
somanassasahagatāhetukacittaṁ tadārammaṇaṁ hoti. iṭṭhamajjhattārammaṇe catūsu
upekkhāsahagatalobhasampayuttesu javitesu kusalavipākaupekkhāsahagatāhetukacittaṁ
tadārammaṇaṁ hoti. yaṁ pana "javanena tadārammaṇaṁ niyametabban"ti vuttaṁ, taṁ
kusalaṁ sandhāya vuttanti veditabbaṁ. domanassasahagatajavanānantaraṁ tadārammaṇaṁ
uppajjamānaṁ kiṁ uppajjatīti? akusalavipākāhetukamanoviññāṇadhātucittaṁ uppajjati.
idaṁ pana javanaṁ kusalatāya vā akusalatāya vā 4- ko niyāmetīti?
āvajjanañceva voṭṭhavanañca. āvajjanena hi yoniso āvaṭṭite 5- voṭṭhavanena
yoniso vavaṭṭhāpite javanaṁ akusalaṁ bhavissatīti aṭṭhānametaṁ. āvajjanena ayoniso
āvaṭṭite voṭṭhavanena ayoniso vavaṭṭhāpite javanaṁ kusalaṁ bhavissatīti aṭṭhānametaṁ. 6-
ubhayena pana yoniso āvaṭṭite vavaṭṭhāpite ca javanaṁ kusalaṁ hoti, ayoniso
akusalanti veditabbaṁ.
iṭṭhārammaṇe pana kaṅkhato uddhatassa ca tadārammaṇaṁ kiṁ hotīti.
iṭṭhārammaṇasmiṁ kaṅkhā hotu 7- vā mā vā, uddhato vā hotu mā vā.
kusalavipākāhetukasomanassacittameva tadārammaṇaṁ hoti. iṭṭhamajjhattārammaṇe
kusalavipākāhetukaupekkhāsahagatanti. ayaṁ panettha saṅkhepato atthadīpano

footnote: 1 ma. nerayaggiṁ 2 chaßēéa. pānīyadānakāle
footnote: 3 chaßēéa. iṭṭhaiṭṭhamajjhattārammaṇesu 4 chaßēéa. kusalatthāya vā akusalatthāya vā
footnote: 5 sī. āvajjite 6 sī. aṭṭhānameva 7 chaßēéa. kaṅkhatu

page number: 336

mahādhammarakkhitattheravādo nāma. somanassasahagatasmiñhi javane javite pañca
tadārammaṇāni gavesitabbāni, upekkhāsahagatasmiṁ javane javite cha gavesitabbānīti.
atha yadā somanassasahagatapaṭisandhikassa pavatte jhānaṁ nibbattetvā
pamādena parihīnajjhānassa "paṇītadhammo me naṭṭho"ti paccavekkhato vippaṭisāravasena
domanassaṁ uppajjati, tadā kiṁ uppajjati, somanassānantaraṁ hi domanassaṁ
domanassānantarañca somanassaṁ paṭṭhāne paṭisiddhaṁ, mahaggatadhammaṁ ārabbha javite
javane tadārammaṇampi tattheva paṭisiddhanti. kusalavipākā vā akusalavipākā vā
upekkhāsahagatāhetukamanoviññāṇadhātu uppajjati, kimassā āvajjananti. 1-
bhavaṅgāvajjanānaṁ viya natthassā āvajjanakiccanti. etāni tāva attano ninnattā ca,
ciṇṇattā ca samudāvaṭṭattā 2- ca uppajjanti, 3- ayaṁ kathaṁ uppajjatīti? yathā
nirodhassa anantarapaccayaṁ nevasaññānāsaññāyatanaṁ, nirodhā vuṭṭhahantassa
phalasamāpatticittaṁ, ariyamaggacittaṁ, maggānantarāni phalacittāni, evaṁ asantepi
āvajjane ninnaciṇṇasamudāvaṭṭabhāvena uppajjati. vinā hi āvajjanena cittaṁ
uppajjati, ārammaṇena pana vinā nuppajjatīti. atha kimassārammaṇanti? rūpādīsu
parittadhammesu aññataraṁ. etesu hi yadeva tasmiṁ samaye āpāthagataṁ 4- hoti,
taṁ ārabbha etaṁ cittaṁ uppajjatīti veditabbaṁ.
idāni sabbesampi etesaṁ cittānaṁ pākaṭabhāvatthaṁ ayaṁ pakiṇṇakanayo
vutto:-
"suttaṁ dovāriko ca gāmilako 5- ambo koliyakena ca
jaccandho pīṭhasappī ca visayagāho ca upanissayamatthaso"ti.
tattha suttanti eko pana makkaṭako 6- pañcasu disāsu suttaṁ pasāretvā
jālaṁ katvā majjhe nipajji. 7- paṭhamadisāya pasāritasutte pāṇakena vā paṭaṅgena

footnote: 1 sī. āvajjananti bhavaṅgāvajjananti 2 sī., ma. samudācarattā, cha. samudācārattā
footnote: 3 chaßēéa. uppajjantu 4 chaßēéa. āpāthamāgataṁ
footnote: 5 cha. gāmillo, ma. gāmilo 6 cha. panthamakkaṭako, ma. nipannamakkaṭako

7 chaßēéa. nipajjati. evamuparipi

page number: 337

vā makkhikāya vā pahate nipannaṭṭhānato calitvā nikkhamitvā suttānusārena
gantvā tassa yūsaṁ pivitvā punāgantvā tattheva nipajji. dutiyādīsu disāsu
pahatakālepi evameva karoti.
tattha pañcasu disāsu pasāritasuttaṁ viya pañca pasādā, majjhe
nipannamakkaṭako viya cittaṁ, pāṇakādīhi suttaghaṭṭanakālo viya ārammaṇena
pasādassa ghaṭṭitakālo, majjhe nipannamakkaṭakassa calanaṁ viya pasādaghaṭṭanakaṁ
ārammaṇaṁ gahetvā kiriyāmanodhātuyā bhavaṅgassa āvaṭṭitakālo, suttānusārena
gamanakālo viya vīthicittassa pavatti, sīse vijjhitvā yūsapivanaṁ viya javanassa
ārammaṇe javitakālo, punāgantvā majjhe nipajjanaṁ 1- viya cittassa hadayavatthumeva
nissāya pavattanaṁ.
idaṁ opammaṁ kiṁ dīpeti? ārammaṇena pasāde ghaṭṭite pasādavatthukacittato
hadayarūpavatthukacittaṁ paṭhamataraṁ uppajjatīti dīpeti, ekekaṁ ārammaṇaṁ dvīsu dvīsu
dvāresu āpāthamāgacchatītipi dīpeti. 2-
dovārikoti eko rājā sayanagato niddāyati, tassa paricāriko pāde
parimajjanto nisīdi, badhiradovāriko dvāre ṭhito, tayo paṭihārā paṭipāṭiyā
ṭhitā. atheko paccantavāsī manusso paṇṇākāraṁ ādāya āgantvā dvāraṁ
ākoṭṭesi. badhiradovāriko saddaṁ na suṇāti, pādaparimajjako saññaṁ adāsi.
tāya saññāya dvāraṁ vivaritvā passi. paṭhamapaṭihāro paṇṇākāraṁ gahetvā
dutiyassa adāsi, dutiyo tatiyassa adāsi, tatiyo rañño adāsi, rājā
paribhuñji.
tattha so rājā viya javanaṁ daṭṭhabbaṁ, pādaparimajjako viya āvajjanaṁ,
badhiradovāriko viya cakkhuviññāṇaṁ, tayo paṭihārā viya sampaṭicchannādīni tīṇi
vīthicittāni, paccantavāsino paṇṇākāramādāya āgantvā dvārākoṭṭanaṁ viya

footnote: 1 sī. nipajjanakālo 2 chaßēéa. ayaṁ pāṭho na dissati

page number: 338

ārammaṇassa pasādaghaṭṭanaṁ, pādaparimajjakena saññāya dinnakālo viya
kiriyāmanodhātuyābhavaṅgassa āvaṭṭitakālo, tena dinnasaññāya badhiradovārikassa
dvāravivaraṇakālo viya cakkhuviññāṇassa ārammaṇadassanakiccasādhanakālo, paṭhamapaṭihārena
paṇṇākārassa gahitakālo viya vipākamanodhātuyā ārammaṇassa sampaṭicchannakālo, 1-
paṭhamena dutiyassa dinnakālo viya vipākamanoviññāṇadhātuyā ārammaṇassa
santīraṇakālo, dutiyena tatiyassa dinnakālo viya kiriyāmanoviññāṇadhātuyā ārammaṇassa
vavaṭṭhāpitakālo, tatiyena rañño dinnakālo viya voṭṭhavanena javanassa
niyyāditakālo, rañño paribhogakālo viya javanassa ārammaṇassa rasānubhavanakālo.
idaṁ opammaṁ kiṁ dīpeti? ārammaṇassa pasādaghaṭṭanamattameva kiccaṁ,
kiriyāmanodhātuyā bhavaṅgāvaṭṭanamattameva, cakkhuviññāṇādīnaṁ
dassanasampaṭicchannasantīraṇavavaṭṭhāpanamattāneva kiccāni, ekantena pana
javanameva ārammaṇarasaṁ anubhotīti idaṁ 2- dīpeti.
"gāmilako"ti sambahulā gāmadārakā antaravīthiyaṁ paṁsukīḷaṁ kīḷanti, tatthekassa
hatthe kahāpaṇo paṭihaññi, so "mayhaṁ hatthe paṭihataṁ kinnu kho etan"ti
āha, atheko "paṇḍaraṁ etan"ti āha. aparo saha paṁsunā gāḷhaṁ gaṇhi,
añño "puthulaṁ caturassaṁ etan"ti āha, aparo "kahāpaṇo eso"ti āha. atha
naṁ āharitvā mātuyā adaṁsu, 3- sā kamme upanesi.
tattha sambahulānaṁ dārakānaṁ antaravīthiyaṁ kīḷantānaṁ nisinnakālo viya
bhavaṅgacittappavatti daṭṭhabbā, kahāpaṇassa hatthe paṭihatakālo viya ārammaṇena
pasādassa ghaṭṭitakālo, "kinnu kho etan"ti vuttakālo viya taṁ ārammaṇaṁ
gahetvā kiriyāmanodhātuyā bhavaṅgassa āvaṭṭitakālo, "paṇḍaraṁ etan"ti vuttakālo
viya cakkhuviññāṇena dassanakiccassa sādhitakālo, saha paṁsunā gāḷhaṁ gahitakālo
viya vipākamanodhātuyā ārammaṇassa sampaṭicchannakālo, "puthulaṁ caturassaṁ etan"ti

footnote: 1 chaßēéa. sampaṭicchitakālo 2 chaßēéa. ayaṁ pāṭho na dissati 3 chaßēéa. mātu adāsi

page number: 339

vuttakālo viya vipākamanoviññāṇadhātuyā ārammaṇassa santīraṇakālo, "eso
kahāpaṇo"ti vuttakālo viya kiriyāmanoviññāṇadhātuyā ārammaṇassa vavaṭṭhāpitakālo,
mātarā kamme upanītakālo viya javanassa ārammaṇarasānubhavanaṁ veditabbaṁ.
idaṁ opammaṁ kiṁ dīpeti? kiriyāmanodhātu adisvāva bhavaṅgaṁ āvaṭṭeti,
vipākamanodhātu adisvāva sampaṭicchati, vipākamanoviññāṇadhātu adisvāva santīreti,
kiriyāmanoviññāṇadhātu adisvāva vavaṭṭhāpeti, javanaṁ adisvāva ārammaṇarasaṁ anubhoti,
ekantena pana cakkhuviññāṇameva dassanakiccaṁ sādhetīti dīpeti.
ambo koliyakena cāti idaṁ heṭṭhā vuttaṁ ambopamañca ucchusālāsāmikopamañca
sandhāya vuttaṁ.
jaccandho pīṭhasappi cāti ubhopi kira te nagaradvāre sālāyaṁ nisīdiṁsu.
tattha piṭhasappi āha "bho andhaka, kasmā tvaṁ idha sussamāno vicarasi, asuko
padeso subhikkho bahutannapāno, 1- kiṁ tattha gantvā sukhena jīvituṁ na vaṭṭatī"ti.
mayhaṁ tāva tayā ācikkhitaṁ, tuyhaṁ pana tattha gantvā sukhena jīvituṁ kiṁ na
vaṭṭatīti. mayhaṁ gantuṁ pādā natthīti. mayhampi passituṁ cakkhūni natthīti. yadi evaṁ
tava pādā honti, 2- mama cakkhūnīti ubhopi "sādhū"ti sampaṭicchitvā jaccandho
pīṭhasappiṁ khandhaṁ āropesi, so tassa khandhe nisīditvā vāmahatthenassa sīsaṁ
parikkhipitvā dakkhiṇahatthena "imasmiṁ ṭhāne mūlaṁ āvaritvā ṭhitaṁ, imasmiṁ pāsāṇo,
vāmaṁ muñca dakkhiṇaṁ gaṇha, dakkhiṇaṁ muñca vāmaṁ gaṇhā"ti maggaṁ niyametvā
ācikkhati. evaṁ jaccandhassa pādā, pīṭhasappissa cakkhūnīti ubhopi sampayogena
icchitaṭṭhānaṁ gantvā sukhena jīviṁsu.
tattha jaccandho viya rūpakāyo, pīṭhasappi viya arūpakāyo, pīṭhasappinā
vinā jaccandhassa disaṁ gantuṁ gamanābhisaṅkhārassa appavattikālo 3- viya rūpassa
arūpena vinā ādānagahaṇacopanaṁ pāpetuṁ asamatthatā, jaccandhena vinā pīṭhasappissa

footnote: 1 chaßēéa. bahvannapāno 2 chaßēéa. hontu 3 chaßēéa. anibbattitakālo

page number: 340

disaṁ gantuṁ gamanābhisaṅkhārassa appavattanaṁ viya pañcavokāre rūpaṁ vinā arūpassa
appavatti, dvinnampi sampayogena icchitaṭṭhānaṁ gantvā sukhena jīvitakālo
viya rūpārūpadhammānaṁ aññamaññasampayogena 1- sabbakiccesu pavattisabbhāvoti. 2-
ayaṁ pañho pañcavokārabhavavasena kathito.
visayagāho cāti cakkhu rūpavisayaṁ gaṇhāti, sotādīni saddādīnaṁ visaye.
upanissayamatthasoti upanissayato ca atthato ca. tattha asambhinnattā
cakkhussa, āpāthagatattā rūpānaṁ, ālokasannissitaṁ, manasikārahetukaṁ catūhi paccayehi
uppajjati cakkhuviññāṇaṁ saddhiṁ sampayuttadhammehi. tattha matassāpi cakkhu sambhinnaṁ
hoti, jīvato niruddhampi pittena vā semhena vā rudhirena 3- vā palibuddhampi
cakkhuviññāṇassa paccayo bhavituṁ asakkontaṁ sambhinnaṁ nāma hoti, sakkontaṁ
asambhinnaṁ nāma. sotādīsupi eseva nayo. cakkhusmiṁ pana asambhinnepi bahiddhā
rūpārammaṇe āpāthaṁ anāgacchante cakkhuviññāṇaṁ nuppajjati, tasmiṁ pana āpāthaṁ
āgatepi ālokasannissaye asati nuppajjati, tasmiṁ laddhepi 4- kiriyāmanodhātuyā
bhavaṅge anāvaṭṭite nuppajjati, āvaṭṭiteyeva uppajjati. evaṁ uppajjamānaṁ
sampayuttadhammehi saddhiṁyeva uppajjati. iti imeva cattāro paccaye labhitvā
uppajjati cakkhuviññāṇaṁ. 5-
asambhinnattā sotassa, āpāthagatattā saddānaṁ, ākāsasannissitaṁ
manasikārahetukaṁ catūhi paccayehi uppajjati, sotaviññāṇaṁ saddhiṁ sampayuttadhammehi.
tattha ākāsasannissitanti ākāsasannissayaṁ laddhāva uppajjati, na vinā tena.
na hi pidahitakaṇṇacchiddassa sotaviññāṇaṁ pavattati. sesaṁ purimanayeneva veditabbaṁ.
yathā cettha, evaṁ ito paresupi. visesamattaṁ pana pavakkhāma. 6-

footnote: 1 chaßēéa. aññamaññayogena 2 sī. pavattisambhavoti 3 chaßēéa. ruhinena
footnote: 4 chaßēéa. santepi 5 maßēáū. 12/204/172 6 chaßēéa. vakkhāma

page number: 341

asambhinnattā ghānassa, āpāthagatattā gandhānaṁ, vāyosannissitaṁ,
manasikārahetukaṁ catūhi paccayehi uppajjati ghānaviññāṇaṁ saddhiṁ sampayuttadhammehi.
tattha vāyosannissitanti ghānabile 1- vāyumhi pavisanteyeva uppajjati, tasmiṁ
asati nuppajjatīti attho.
asambhinnattā jivhāya, āpāthagatattā rasānaṁ, āposannissitaṁ,
manasikārahetukaṁ catūhi paccayehi uppajjati jivhāviññāṇaṁ saddhiṁ sampayuttadhammehi.
tattha āposannissitanti jivhātemanaṁ āpaṁ laddhāva uppajjati, na vinā tena.
sukkhajivhānaṁ hi sukkhakhādanīye jivhāya ṭhapitepi jivhāviññāṇaṁ nuppajjateva.
asambhinnattā kāyassa, āpāthagatattā phoṭṭhabbānaṁ, paṭhavīsannissitaṁ,
manasikārahetukaṁ catūhi paccayehi uppajjati kāyaviññāṇaṁ saddhiṁ sampayuttadhammehi.
tattha paṭhavīsannissitanti kāyappasādapaccayaṁ paṭhavīsannissayaṁ laddhāva uppajjati,
na tena vinā. kāyadvārasmiṁ hi bahiddhā mahābhūtārammaṇaṁ ajjhattikaṁ kāyappasādaṁ
ghaṭṭetvā pasādapaccayesu mahābhūtesu paṭihaññati.
asambhinnattā manassa, āpāthagatattā dhammānaṁ, vatthusannissitaṁ,
manasikārahetukaṁ catūhi paccayehi uppajjati manoviññāṇaṁ saddhiṁ sampayuttadhammehi.
tattha manoti bhavaṅgacittaṁ. taṁ niruddhampi, āvajjanacittassa paccayo bhavituṁ asamatthaṁ
mandathāmagatameva 2- vattamānampi 3- sambhinnaṁ nāma hoti, āvajjanassa pana
paccayo bhavituṁ samatthaṁ asambhinnaṁ nāma. āpāthagatattā dhammānanti dhammārammaṇe
āpāthagate. vatthusannissitanti hadayavatthusannissayaṁ laddhāva uppajjati, na tena
vinā. ayampi pañho pañcavokārabhavaṁ sandhāya kathito. manasikārahetukanti
kiriyāmanoviññāṇadhātuyā bhavaṅge āvaṭṭiteyeva uppajjatīti attho. ayaṁ tāva
"upanissayamatthaso"ti ettha upanissayavaṇṇanā.
atthato pana cakkhu dassanatthaṁ, sotaṁ savanatthaṁ, ghānaṁ ghāyanatthaṁ, jivhā
sāyanatthā, kāyo phusanattho, mano vijānanattho. tattha dassanaṁ attho assa,

footnote: 1 chaßēéa. ghānabilaṁ 2 sī. mandataragatameva 3 chaßēéa. pavattamānampi

page number: 342

taṁ hi tena nipphādetabbanti dassanatthaṁ. sesesupi eseva nayo. ettāvatā
tipiṭakacūḷanāgattheravāde soḷasakamaggo niṭṭhito saddhiṁ dvādasakamaggena ceva
ahetukaṭṭhakena cāti.
idāni moravāpīvāsimahādattattheravāde dvādasakamaggakathā hoti. tattha
sāketakapañhāussannakittanahetukittanāni pākatikāneva. ayaṁ pana thero
asaṅkhārikasasaṅkhārikesu dosaṁ disvā "asaṅkhārikakammaṁ asaṅkhārikameva vipākaṁ deti, no
sasaṅkhārikaṁ. sasaṅkhārikampi sasaṅkhārikameva vipākaṁ deti, no asaṅkhārikan"ti āha.
javanena cesa cittaniyāmaṁ na katheti, ārammaṇena pana vedanāniyāmaṁ katheti.
tenassa vipākadvāre 1- dvādasakamaggo nāma jāto, dasakamaggopi ahetukaṭṭhakampi
ettheva paviṭṭhaṁ.
tatrāyaṁ nayo:- somanassasahagatatihetukāsaṅkhārikacittena hi kamme āyūhite
tādiseneva vipākacittena gahitapaṭisandhikassa vuḍḍhippattassa cakkhudvāre
iṭṭhārammaṇe āpāthagate heṭṭhā vuttanayeneva tayo moghavārā honti. tattha 2-
kusalato cattāri somanassasahagatāni, akusalato cattāri, kiriyato pañcāti imesaṁ
terasannaṁ cittānaṁ aññatarena javitapariyosāne tadārammaṇaṁ patiṭṭhamānaṁ
somanassasahagatāsaṅkhārikatihetukacittampi asaṅkhārikaduhetukacittampi 3-
patiṭṭhātieva. evamassa cakkhudvāre cakkhuviññāṇādīni tīṇi, tadārammaṇāni dveti
pañca gaṇanūpagāni cittāni honti.
ārammaṇena pana vedanaṁ parivattetvā kusalato catunnaṁ, akusalato
catunnaṁ, kiriyato catunnanti dvādasannaṁ upekkhāsahagatacittānaṁ aññatarena
javitāvasāne upekkhāsahagatatihetukāsaṅkhārikavipākampi duhetukāsaṅkhārikavipākampi
tadārammaṇaṁ hutvā uppajjati. evamassa cakkhudvāre upekkhāsahagataṁ santīraṇaṁ,
imāni dve tadārammaṇānīti imāni 4- tīṇi gaṇanūpagacittāni honti. tāni

footnote: 1 chaßēéa. vipākuddhāre 2 chaßēéa. tassa
footnote: 3 chaßēéa. duhetukacittampi 4 chaßēéa. ayaṁ pāṭho na dissati

page number: 343

purimehi pañcahi saddhiṁ aṭṭha, sotadvārādīsupi aṭṭhaṭṭhāti ekāya cetanāya
kamme āyūhite samacattāḷīsa cittāni uppajjanti. aggahitaggahaṇena pana
cakkhudvāre aṭṭha, sotaviññāṇādīni cattārīti dvādasa honti. tattha mūlabhavaṅgatā
ambopamaniyāmakathā ca vuttanayeneva veditabbā.
somanassasahagatatihetukasasaṅkhārikakusalacittena kamme āyūhitepi upekkhā-
sahagatatihetukāsaṅkhārikasasaṅkhārikehi kamme āyūhitepi eseva nayo. tattha
yantopamāpi 1- ettha pākatikāmeva. ettāvatā "tihetukakammena tihetukapaṭisandhi
hotī"ti vāro kathito, tihetukakammena duhetukapaṭisandhi hotīti vāro pana
paṭicchanno hutvā gato.
idāni duhetukakammena duhetukapaṭisandhikathā hoti. somanassasahagataduhetukā-
saṅkhārikacittena hi kamme āyūhite tādisenayeva vipākacittena
gahitapaṭisandhikassa vuḍḍhippattassa cakkhudvāre iṭṭhārammaṇe āpāthagate heṭṭhā
vuttanayeneva tayo moghavārā honti, duhetukassa pana javanakiriyā natthi. tasmā
kusalato cattāri somanassasahagatāni, akusalato cattārīti imesaṁ aṭṭhannaṁ aññatarena
javitapariyosāne duhetukameva somanassasahagatāsaṅkhārikameva tadārammaṇaṁ hoti.
evamassa cakkhuviññāṇādīni tīṇi idañca tadārammaṇanti cattāri gaṇanūpagacittāni
honti. iṭṭhamajjhattārammaṇe pana kusalato upekkhāsahagatānaṁ catunnaṁ, akusalato
catunnanti aṭṭhannaṁ aññatarena javitapariyosāne duhetukameva upekkhāsahagataṁ
asaṅkhārikaṁ tadārammaṇaṁ hotīti. 2- evamassa upekkhāsahagatasantīraṇaṁ idañca
tadārammaṇanti dve gaṇanūpagacittāni honti. tāni hi purimehi catūhi saddhiṁ cha,
sotadvārādīsupi cha chāti ekāya cetanāya kamme āyūhite samatiṁsacittāni
uppajjanti. aggahitaggahaṇena pana cakkhudvāre cha, sotaviññāṇādīni cattārīti
dasa honti. ambopamaniyāmakathā pākatikāeva. yantopamā idha na labbhatīti vuttaṁ.

footnote: 1 sī. hatthayantopamāpi 2 chaßēéa. hoti

page number: 344

somanassasahagataduhetukasasaṅkhārikakusalacittena kamme āyūhitepi upekkhā-
sahagataduhetukāsaṅkhārikasasaṅkhārikehi kamme āyūhitepi eseva nayo. ettāvatā
"duhetukakammena duhetukapaṭisandhi hotī"ti vāro kathito.
"ahetukapaṭisandhi hotī"ti vāro pana evaṁ veditabbo. kusalato catūhi
ñāṇavippayuttehi kamme āyūhitepi kusalavipākāhetukamanoviññāṇadhātuyā
upekkhāsahagatāya paṭisandhiyā gahitāya kammasadisā paṭisandhīti na vattabbā. ito
paṭṭhāya heṭṭhā vuttanayeneva kathetvā iṭṭhepi iṭṭhamajjhattepi cittuppatti 1-
veditabbā. imassa hi therassa vāde piṇḍajavanaṁ javati, sesā "idaṁ pana javanaṁ
kusalatāya vā akusalatāya vā ko niyāmetī"tiādikathā sabbā heṭṭhā
vuttanayeneva veditabbāti. ettāvatā moravāpīvāsimahādattattheravāde
dvādasakamaggo niṭṭhito saddhiṁ dasakamaggena ceva ahetukaṭṭhakena cāti. 2-
idāni mahādhammarakkhitattheravāde dasakamaggavipākakathā 3- hoti. tattha
sāketakapañhāussannakittanāni pākatikāneva, hetukittane pana ayaṁ viseso.
tihetukakammaṁ tihetukavipākampi duhetukavipākampi ahetukavipākampi deti.
duhetukakammaṁ tihetukameva na deti, itaraṁ deti. tihetukakammena paṭisandhi tihetukāva
hoti, 4- duhetukā vā ahetukā vā 4- na hoti. duhetukakammena duhetukāhetukā
hoti, tihetukā na hoti. asaṅkhārikakammaṁ vipākaṁ asaṅkhārikameva heti, no sasaṅkhārikaṁ,
sasaṅkhārikampi sasaṅkhārikameva deti, no asaṅkhārikaṁ, ārammaṇena vedanā
parivattetabbā, javanaṁ piṇḍajavanameva javati. ādito paṭṭhāya cittāni
kathetabbānīti. 5-
tatrāyaṁ kathā:- eko paṭhamakusalacittena kammaṁ āyūhati, paṭhamavipākacitteneva
paṭisandhiṁ gaṇhāti, ayaṁ kammasadisā paṭisandhi. tassa vuḍḍhippattassa cakkhudvāre
iṭṭhārammaṇe āpāthagate vuttanayeneva tayo moghavārā honti. athassa heṭṭhā

footnote: 1 chaßēéa. cittappavatti 2 chaßēéa. iti-saddo na dissati 3 chaßēéa. dasakamaggakathā
footnote: 4-4 chaßēéa. duhetukāhetukā 5 chaßēéa. iti-saddo na dissati

page number: 345

vuttānaṁ 1- terasannaṁ somanassasahagatajavanānaṁ aññatarena javitapariyosāne
paṭhamavipākacittameva tadārammaṇaṁ hoti. taṁ mūlabhavaṅgaṁ, tadārammaṇanti dve nāmāni
labhati. evamassa cakkhuviññāṇādīni tīṇi idañca tadārammaṇanti cattāri
gaṇanūpagacittāni honti. iṭṭhamajjhattārammaṇe heṭṭhā vuttanayeneva 2- dvādasannaṁ
upekkhāsahagatajavanānaṁ aññatarena javitapariyosāne upekkhāsahagataṁ tihetukā-
saṅkhārikacittaṁ tadārammaṇatāya patiṭṭhāti, 3- taṁ āgantukabhavaṅgaṁ, tadārammaṇanti dve
nāmāni labhati. evamassa upekkhāsahagatasantīraṇaṁ idañca tadārammaṇanti dve
gaṇanūpagacittāni, tāni purimehi catūhi saddhiṁ cha honti. 4- sotadvārādisupi cha
chāti. 4- evaṁ ekāya cetanāya kamme āyūhite pañcasu dvāresu samatiṁsacittāni
uppajjanti. aggahitaggahaṇena pana cakkhudvāre cha sotaviññāṇādīni cattārīti
dasa honti. ambopamaniyāmakathā pākatikāyeva.
evaṁ 5- dutiyatatiyacatutthakusalacittehi kamme āyūhitepi ettakāneva
vipākacittāni honti. catūhi upekkhāsahagatacittehi kamme 6- āyūhitepi eseva
nayo. idha pana paṭhamaṁ iṭṭhamajjhattārammaṇaṁ dassetabbaṁ, pacchā iṭṭhārammaṇena vedanā
parivattetabbā. tattha 7- ambopamaniyāmakathā pākatikāeva, yantopamaṁ na labhati.
"kusalato pana catunnaṁ ñāṇavippayuttānaṁ aññatarena kamme āyūhite"ti ito
paṭṭhāya sabbaṁ vitthāretvā ahetukaṭṭhakaṁ kathetabbaṁ. 8- ettāvatā
mahādhammarakkhitattheravāde dasakamaggo niṭṭhito hoti saddhiṁ ahetukaṭṭhakenāti.
imesaṁ pana tiṇṇaṁ therānaṁ katarassa vādo gahetabboti? na kassaci
ekaṁsena, sabbesaṁ pana vādesu yaṁ yuttaṁ, taṁ gahetabbaṁ. paṭhamavādasmiṁ hi
sasaṅkhārāsaṅkhāravidhānaṁ paccayabhedato adhippetaṁ. tenettha asaṅkhārikakusalassa
dubbalapaccayehi uppannaṁ sasaṅkhārikavipākaṁ sasaṅkhārikakusalassa balavapaccayehi

footnote: 1 ma. vuttanayena 2 chaßēéa. vuttānaṁyeva 3 chaßēéa. pavattati
footnote: 4-4 chaßēéa. ime pāṭhā na dissanti 5 chaßēéa. ayaṁ saddo na dissati 6 chaßēéa. ayaṁ pāṭho na dissati 7 chaßēéa. ayaṁ pāṭho na dissati 8 ma. gahetabbaṁ

page number: 346

uppannaṁ asaṅkhārikavipākañca gahetvā labbhamānānipi kiriyājavanāni pahāya
kusalajavanehi tadārammaṇaṁ ārammaṇena ca vedanaṁ niyāmetvā sekkhaputhujjanavasena
soḷasakamaggo kathito. yaṁ panettha akusalajavanāvasāne ahetukavipākameva tadārammaṇaṁ
dassitaṁ, taṁ itaresu na dassitameva. tasmā tattha taṁ tesu vuttaṁ sahetukavipākañca
etthāpi sabbamidaṁ labbhateva. tatrāyaṁ nayo:- yadā hi kusalajavanānaṁ antarantarā
akusalaṁ javati, tadā kusalāvasāne āciṇṇasadisameva akusalāvasāne sahetukaṁ
tadārammaṇaṁ yuttaṁ. yadā nirantaraṁ akusalameva, tadā ahetukaṁ. evaṁ tāva paṭhamavāde
yuttaṁ gahetabbaṁ.
dutiyavāde pana kusalato sasaṅkhārāsaṅkhāravidhānaṁ adhippetaṁ, tenettha
asaṅkhārikakusalassa asaṅkhārikameva vipākaṁ sasaṅkhārikakusalassa ca sasaṅkhārikameva
gahetvā javanena tadārammaṇaniyāmaṁ akatvā sabbesampi sekkhāsekkhaputhujjanānaṁ
uppattiraho piṇḍajavanavaseneva dvādasakamaggo kathito. tihetukajavanāvasāne
panettha tihetukaṁ tadārammaṇaṁ yuttaṁ, duhetukajavanāvasāne duhetukaṁ,
ahetukajavanāvasāne ahetukaṁ, bhājetvā pana na vuttaṁ. evaṁ pana dutiyavāde yuttaṁ
gahetabbaṁ.
tatiyavādepi kusalatova sasaṅkhārāsaṅkhāravidhānaṁ adhippetaṁ, "tihetukakammaṁ
tihetukavipākampi duhetukavipākampi ahetukavipākampi detī"ti pana vacanato
asaṅkhārikatihetukapaṭisandhikassa asaṅkhārikaduhetukenapi tadārammaṇena bhavitabbaṁ. taṁ
adassetvā tihetukasadisameva 1- tadārammaṇaṁ dassitaṁ, taṁ purimāya hetukittanaladdhiyā
na yuttanti 2- kevalaṁ dasakamaggavibhāvanatthameva vuttaṁ, itarampi ca pana labbhateva.
evaṁ tatiyavādepi yuttaṁ gahetabbaṁ. ayañca sabbāpi paṭisandhijanakasseva kammassa
vipākaṁ sandhāya tadārammaṇakathā. "sahetukaṁ bhavaṅgaṁ ahetukassa bhavaṅgassa

footnote: 1 chaßēéa. hetusadisameva 2 chaßēéa. yujjati

page number: 347

anantarapaccayena paccayo"ti 1- vacanato pana nānākammena ahetukapaṭisandhikassāpi
sahetukavipākaṁ tadārammaṇaṁ uppajjati, tassa uppattividhānaṁ mahāpakaraṇe
āvībhavissatiti.
kāmāvacarakusalavipākakathā niṭṭhitā.
-------------
rūpāvacarārūpāvacaravipākakathā
[499] idāni rūpāvacarādivipākaṁ 2- dassetuṁ puna "katame dhammā
abayākatā"tiādi āraddhaṁ. tattha yasmā kāmāvacaravipākaṁ attano kusalena
sadisampi hoti asadisampi, tasmā na taṁ kusalānugatikaṁ katvā bhājitaṁ.
rūpāvacarārūpāvacaravipākaṁ pana yathā hatthiassapabbatādīnaṁ chāyā hatthiādisadisāva
honti, tathā attano kusalasadisameva hotīti kusalānugatikaṁ katvā bhājitaṁ.
kāmāvacarakammañca yadā kadāci vipākaṁ deti, rūpāvacarārūpāvacaraṁ pana anantarāyena
dutiyasmiṁyeva attabhāve vipākaṁ detītipi kusalānugatikameva katvā bhājitaṁ. sesaṁ
kusale vuttanayeneva veditabbaṁ. ayaṁ pana viseso:- paṭipadādibhedo ca
hīnapaṇītamajjhimabhāvo ca etesu jhānāgamanato veditabbo. chandādīnaṁ pana aññataraṁ
dhuraṁ katvā anuppādanīyattā nirādhipatikāneva 3- etānīti.
rūpāvacarārūpāvacaravipākakathā niṭṭhitā.
-------------
lokuttaravipākakathā
[505] lokuttaravipākampi kusalasadisattā kusalānugatikameva katvā bhājitaṁ.
yasmā pana tebhūmikakusalaṁ cutipaṭisandhivasena vaṭṭaṁ ācināti vaḍḍheti, tasmā
tatra 4- "katattā upacitattā"ti vuttaṁ. lokuttaraṁ pana tena ācitampi apacināti,

footnote: 1 abhi. 42/102/41 2 ma. rūpāvacarārūpāvacaravipākaṁ 3 chaßēéa. niradhipatikāneva
footnote: 4 chaßēéa. tattha

page number: 348

sayampi cutipaṭisandhivasena na ācināti. tenettha "katattā upacitattā"ti avatvā
"katattā bhāvitattā"ti vuttaṁ.
suññatantiādīsu "maggo tāva āgamanato, saguṇato, ārammaṇatoti tīhi
kāraṇehi nāmaṁ labhatī"ti idaṁ heṭṭhā kusalādhikāre vitthāritaṁ. "tattha
suttantikapariyāyena saguṇatopi ārammaṇatopi nāmaṁ labhati. pariyāyadesanā hesā,
abhidhammakathā pana nippariyāyadesanā. tasmā idha saguṇato vā ārammaṇato
vā nāmaṁ na labhati, āgamanatova labhati. āgamanameva hi dhuraṁ, taṁ dvidhaṁ hoti
vipassanāgamanaṁ, maggāgamananti. tattha maggassa āgataṭṭhāne vipassanāgamanaṁ dhuraṁ,
phalassa āgataṭṭhāne maggāgamanaṁ dhuran"ti. idampi heṭṭhā vuttameva.
tesu idaṁ phalassa āgataṭṭhānaṁ, tasmā idha maggāgamanaṁ dhuranti veditabbaṁ.
so panesa maggo āgamanato "suññatan"ti nāmaṁ labhitvā saguṇato ca
ārammaṇato ca "animitto appaṇihito"tipi vuccati, tasmā sayaṁ āgamanīyaṭṭhāne
ṭhatvā attano phalassa tīṇi nāmāni deti. kathaṁ? ayaṁ hi suddhāagamanavaseneva
laddhanāmo suññatamaggo sayaṁ āgamanīyaṭṭhāne ṭhatvā attano phalassa nāmaṁ
dadamāno "suññatan"ti nāmaṁ akāsi. suññatānīmittamaggo sayaṁ āgamanīyaṭṭhāne
ṭhatvā attano phalassa nāmaṁ dadamāno "animittan"ti nāmaṁ akāsi.
suññatāppaṇihitamaggo sayaṁ āgamanīyaṭṭhāne ṭhatvā attano phalassa nāmaṁ dadamāno
"appaṇihitan"ti nāmaṁ akāsi. imāni pana tīṇi nāmāni maggānantare
phalacittasmiṁyeva iminā nayena labbhanti, na 1- aparabhāge valañjanaphalasamāpattiyā.
aparabhāge pana aniccādīhi tīhi vipassanāhi vipassituṁ sakkoti, athassa
vuṭṭhitavuṭṭhitavipassanāvasena 2- animittāppaṇihitasuññatasaṅkhātāni tīṇi phalāni
uppajjanti, tesaṁ tāneva saṅkhārārammaṇāni aniccānupassanādīni ñāṇāni
anulomañāṇāni nāma honti.

footnote: 1 chaßēéa. no 2 ma. vuṭṭhitavipassanāvasena

page number: 349

yo cāyaṁ suññatamagge vutto, appaṇihitamaggepi eseva nayo. ayaṁ 1-
hi suddhāagamanavaseneva laddhanāmo appaṇihitamaggo sayaṁ āgamanīyaṭṭhāne ṭhatvā
attano phalassa nāmaṁ dadamāno "appaṇihitan"ti nāmaṁ akāsi.
appaṇihitānimittamaggo sayaṁ āgamanīyaṭṭhāne ṭhatvā attano phalassa nāmaṁ dadamāno
"animittan"ti nāmaṁ akāsi. appaṇihitasuññatamaggo sayaṁ āgamanīyaṭṭhāne ṭhatvā
attano phalassa nāmaṁ dadamāno "suññatan"ti nāmaṁ akāsi. imānipi tīṇi
nāmāni maggānantare phalacittasmiṁyeva iminā nayena labbhanti, na aparabhāge
valañjanasamāpattiyāti. 2- evaṁ imasmiṁ vipākaniddese kusalacittehi tiguṇāni
vipākacittāni veditabbāni.
yathā pana tebhūmikakusalāni attano vipākaṁ adhipatiṁ labhāpetuṁ na sakkonti,
na evaṁ lokuttarāni. 3- kasmā? tebhūmikakusalānañhi añño āyūhanakālo,
añño vipaccanakālo, tenetāni 4- attano vipākaṁ adhipatiṁ labhāpetuṁ na sakkonti.
lokuttarāni pana tāya saddhāya tasmiṁ viriye tāya satiyā tasmiṁ samādhismiṁ
tāya paññāya avūpasantāya apaṇṇakaṁ aviruddhaṁ 5- maggānantarameva vipākaṁ
paṭilabhanti, tena attano vipākaṁ adhipatiṁ labhāpetuṁ sakkonti.
yathā hi parittakassa aggino gataṭṭhāne aggismiṁ nibbutamatteyeva
uṇhākāro nibbāyitvā kiñci na hoti, mahantaṁ pana ādittaṁ aggikkhandhaṁ
nibbāpetvā gomayaparibhaṇḍe katepi uṇhākāro avūpasantova hoti, evameva
tebhūmikakusale añño kammakkhaṇo, añño vipākakkhaṇo, parittāggiṭṭhāne
uṇhākāranibbāpanakālo viya 6- hoti. tasmā taṁ attano vipākaṁ adhipatiṁ
labhāpetuṁ na sakkoti, lokuttare pana tāya saddhāya .pe. tāya paññāya
avūpasantāya maggānantarameva phalaṁ uppajjati. tasmā taṁ attano vipākaṁ adhipatiṁ
labhāpetīti veditabbaṁ. tenāhu porāṇā "vipāke adhipati natthi ṭhapetvā
lokuttaran"ti.

footnote: 1 chaßēéa. ayampi 2 chaßēéa. vaḷañjanakaphalasamāpattiyāti 3 chaßēéa. lokuttarakusalāni
footnote: 4 chaßēéa. tena tāni 5 chaßēéa. aviraddhaṁ 6 chaßēéa. uṇhabhāvanibbutakālo viya

page number: 350

[553] catutthaphalaniddese aññātāvindriyanti aññātāvino catūsu saccesu
niṭṭhitañāṇakiccassa indriyaṁ, aññātāvīnaṁ vā catūsu saccesu niṭṭhitakiccānaṁ
cattāri saccāni ñatvā paṭivijjhitvā ṭhitānaṁ dhammānaṁ abbhantare indattasādhanena
indriyaṁ.
[555] niddesavārepissa aññātāvīnanti ājānitvā ṭhitānaṁ. dhammānanti
sampayuttadhammānaṁ abbhantare. aññāti ājānanā. paññā pajānanātiādīni
vuttatthāneva. maggaṅgaṁ maggapariyāpannanti phalamaggassa aṅgaṁ phalamagge ca
pariyāpannanti attho.
apicettha idaṁ pakiṇṇakaṁ:- ekaṁ indriyaṁ ekaṁ ṭhānaṁ gacchati, ekaṁ
chaṭṭhānāni gacchati, ekaṁ ekaṭṭhānaṁ gacchati. ekaṁ hi anaññātaññassāmītindriyaṁ
ekaṭṭhānaṁ gacchati sotāpattimaggaṁ. ekaṁ aññindriyaṁ heṭṭhā tīṇi phalāni,
upari tayo maggāti 1- chaṭṭhānāni gacchati. ekaṁ aññātāvindriyaṁ ekaṭṭhānaṁ
gacchati arahattaphalaṁ. sabbesupi maggaphalesu atthato aṭṭha aṭṭha indriyānīti
catusaṭṭhī lokuttaraindriyāni kathitāni. pālito pana nava nava katvā dvāsattati
honti. magge "maggaṅgan"ti vuttaṁ, phalepi maggaṅgaṁ. magge "bojjhaṅgo"ti
vutto, phalepi bojjhaṅgo. maggakkhaṇe "ārati viratī"ti vuttā, phalakkhaṇepi
"ārati viratī"ti. tattha maggo maggabhāveneva maggo, phalaṁ pana maggaṁ upādāya
maggo nāma, "phalaṅgaṁ phalapariyāpannan"ti vattumpi vaṭṭati. magge bujjhanakassa
aṅgoti sambojjhaṅgo, phale buddhassa aṅgoti sambojjhaṅgo. magge
āramaṇaviramaṇavaseneva ārati virati, phale pana ārativirativasenāti.
lokuttaravipākakathā niṭṭhitā.
--------------

footnote: 1 chaßēéa. maggeti

page number: 351

akusalavipākakathā
[556] ito parāni akusalavipākāni pañca cakkhusotaghānajivhākāyaviññāṇāni,
ekā manodhātu, ekā manoviññāṇadhātūti imāni satta cittāni
pālito ca atthato ca heṭṭhā vuttehi tādiseheva kusalavipākacittehi sadisāni.
kevalaṁ hi tāni kusalakammapaccayāni, imāni akusalakammapaccayāni. tāni ca
iṭṭhaiṭṭhamajjhattesu ārammaṇesu vattanti, imāni aniṭṭhāniṭṭhamajjhattesu. tattha
ca sukhasahagataṁ kāyaviññāṇaṁ, idha dukkhasahagataṁ. tattha ca upekkhāsahagatā
manoviññāṇadhātu manussesu jaccandhādīnaṁ paṭisandhiṁ ādiṁ katvā pañcasu ṭhānesu
vipaccati, idha pana ekādasavidhenāpi akusalacittena kamme āyūhite
kammakammanimittagatinimittesu aññataraṁ ārammaṇaṁ katvā catūsu apāyesu paṭisandhi
hutvā vipaccati. dutiyavārato paṭṭhāya yāvatāyukaṁ bhavaṅgaṁ hutvā,
aniṭṭhāniṭṭhamajjhattārammaṇāya pañcaviññāṇavīthiyā santīraṇaṁ hutvā, balavārammaṇe chasu
dvāresu tadārammaṇaṁ hutvā, maraṇakāle cuti hutvāti evaṁ pañcasueva
ṭhānesu vipaccatīti.
akusalavipākakathā niṭṭhitā.
------------
kiriyābyākatavaṇṇanā
manodhātucittavaṇṇanā
[566] idāni kiriyābyākataṁ bhājetvā dassetuṁ puna "katame dhammā
abyākatā"tiādi āraddhaṁ. tattha kiriyāti karaṇamattaṁ. sabbesuyeva hi
kiriyācittesu yaṁ javanabhāvaṁ appattaṁ, taṁ vātapupphaṁ viya, yaṁ javanabhāvappattaṁ, taṁ
chinnamūlakarukkhapupphaṁ viya aphalaṁ hoti, taṁtaṁkiccasādhanavasena pavattattā pana
karaṇamattameva hoti. tasmā "kiriyā"ti vuttaṁ. neva kusalā nākusalātiādīsu
kusalamūlasaṅkhātassa kusalahetuno abhāvā neva kusalā, akusalamūlasaṅkhātassa
akusalahetuno abhāvā neva akusalā, yonisomanasikārāyonisomanasikārasaṅkhātānampi

page number: 352

kusalākusalappaccayānaṁ abhāvā neva kusalā nākusalā. kusalākusalasaṅkhātassa
janakahetuno abhāvā na ca kammavipākā. 1-
idhāpi cittekaggatāniddese pavattiṭṭhitimattameva labbhati. dve
pañcaviññāṇāni, tisso manodhātuyo, tisso manoviññāṇadhātuyo, vicikicchāsahagatanti
imesu hi 2- sattarasasu cittesu dubbalattā "saṇṭhiti avaṭṭhitī"tiādīni na
labbhanti. sesaṁ sabbaṁ vipākamanodhātuniddese vuttanayeneva veditabbaṁ aññatra
uppattiṭṭhānā. taṁ hi cittaṁ pañcaviññāṇānantaraṁ uppajjati, idaṁ pana
pañcadvāre valañjanakappavattikāle 3- sabbesaṁ pure uppajjati. kathaṁ? cakkhudvāre
tāva iṭṭhaiṭṭhamajjhattāniṭṭhāniṭṭhamajjhattesu rūpārammaṇesu yena kenaci pasāde
ghaṭṭite taṁ ārammaṇaṁ gahetvā āvajjanavasena purecārikaṁ hutvā bhavaṅgaṁ
āvaṭṭiyamānaṁ uppajjati. sotadvārādīsupi eseva nayoti.
kiriyāmanodhātucittaṁ niṭṭhitaṁ.
--------------
kiriyāmanoviññāṇadhātucittāni
[568] manoviññāṇadhātu uppannā hoti .pe. somanassasahagatāti
idaṁ cittaṁ aññesaṁ asādhāraṇaṁ khīṇāsavasseva pāṭipuggalikaṁ chasu dvāresu labbhati.
cakkhudvāre hi padhānasāruppaṁ ṭhānaṁ disvā khīṇāsavo iminā cittena somanassito
hoti, sotadvāre bhaṇḍabhājanīyaṭṭhānaṁ patvā mahāsaddaṁ katvā luddhaluddhesu
gaṇhantesu "evarūpā nāma me loluppataṇhā pahīnā"ti iminā cittena
somanassito hoti, ghānadvāre gandhehi vā pupphehi vā cetiyaṁ pūjento iminā
cittena somanassito hoti, jivhādvāre rasasampannaṁ piṇḍapātaṁ laddhaṁ 4-
bhājetvā paribhuñjanto "sārāṇīyadhammo vata me pūrito"ti iminā cittena
somanassito hoti, kāyadvāre abhisamācārikavattaṁ karonto "kāyadvāre me vattaṁ
paripūritan"ti 5- iminā cittena somanassito hoti. evaṁ tāva pañcadvāre labbhati.

footnote: 1 ka. neva kammavipākā 2 chaßēéa. ayaṁ saddo na dissati 3 sī.,ma. vaḷañjanappavattikāle
footnote: 4 chaßēéa. laddhā 5 chaßēéa. pūritanti

page number: 353

manodvāre pana atītānāgataṁ ārabbha uppajjati. jotipālamāṇavamagha-
devarājakaṇhatāpasādikālasmiṁ 1- hi kataṁ kāraṇaṁ āvajjetvā tathāgato sitaṁ
pātvākāsi. taṁ pana pubbenivāsañāṇasabbaññutañāṇānaṁ kiccaṁ, tesaṁ pana dvinnaṁ
ñāṇānaṁ ciṇṇapariyante idaṁ cittaṁ hāsayamānaṁ uppajjati. "anāgate tantissaro
mudiṅgasaro paccekabuddho bhavissatī"ti sitaṁ pātvākāsi. tampi pana
anāgataṁsañāṇasabbaññutañāṇānaṁ kiccaṁ, tesaṁ pana dvinnaṁ ñāṇānaṁ ciṇṇapariyante idaṁ
cittaṁ hāsayamānaṁ uppajjati.
niddesavāre panassa sesāhetukacittehi balavataratāya cittekaggatā samādhibalaṁ
pāpetvā ṭhapitā, viriyampi viriyabalaṁ pāpetvā. uddesavāre pana "samādhibalaṁ
hoti, viriyabalaṁ hotī"ti anāgatattā paripuṇṇena balaṭṭhenetaṁ dvayaṁ balaṁ nāma
na hoti. yasmā pana neva kusalaṁ nākusalaṁ, tasmā `balan'ti avatvā 2- ṭhapitaṁ.
yasmā pana na nippariyāyena balaṁ, tasmā saṅgahavārepi "dve balāni hontī"ti
na vuttaṁ. sesaṁ sabbaṁ somanassasahagatāhetukamanoviññāṇadhātuniddese
vuttanayeneva veditabbaṁ.
[574] upekkhāsahagatāti idaṁ cittaṁ tīsu bhavesu sabbesaṁ sacittakasattānaṁ
sādhāraṇaṁ, na kassaci sacittakasattassa na uppajjati nāma. uppajjamānaṁ pana
pañcadvāre voṭṭhavanaṁ hoti, manodvāre āvajjanaṁ. cha asādhāraṇañāṇānipi
iminā gahitārammaṇameva gaṇhanti. mahāgajaṁ nāmetaṁ cittaṁ. imassa anārammaṇaṁ
nāma natthi. "asabbaññutañāṇaṁ sabbaññutañāṇagatikaṁ nāma kataman"ti vutte
"idan"ti vattabbaṁ. sesamettha purimacitte vuttanayeneva veditabbaṁ. kevalañhi tattha
sappītikattā navaṅgiko saṅkhārakkhandho vibhatto, idha nippītikattā aṭṭhaṅgiko.
idāni yāni kusalato aṭṭha mahākiriyācittāneva khīṇāsavassa uppajjanatāya
kiriyāni jātāni, tasmā tāni kusalaniddese vuttanayeneva veditabbāni.

footnote: 1 maßēéa. 13/283/259, 13/309/289 2 sī. vatvā, chaßēéa. vatvāna

page number: 354

idha ṭhatvā hasanakacittāni samodhānetabbāni, kati panetāni hontīti?
vuccate:- terasa. puthujjanā hi kusalato catūhi somanassasahagatehi, akusalato
catūhīti aṭṭhahi cittehi hasanti. sekkhā kusalato catūhi somanassasahagatehi,
akusalato dvīhi diṭṭhigatavippayuttasomanassasahagatehīti chahi cittehi hasanti.
khīṇāsavā kiriyato pañcahi somanassasahagatehi hasantīti.
rūpāvacarārūpāvacarakiriyāvaṇṇanā
[577] rūpāvacarārūpāvacarakiriyāniddesesu diṭṭhadhammasukhavihāranti
diṭṭhadhamme imasmiṁyeva attabhāve sukhavihāramattakaṁ. tattha khīṇāsavassa puthujjanakāle
nibbattitasamāpatti yāva naṁ na samāpajjati, tāva kusalāva. samāpannakāle
kiriyā hoti, khīṇāsavakāle panassa nibbattitasamāpatti kiriyāva hoti. sesaṁ sabbaṁ
taṁsadisattā kusalaniddese vuttanayeneva veditabbanti.
aṭṭhasāliniyā dhammasaṅgahaṭṭhakathāya cittuppādakaṇḍakathā niṭṭhitā.
abyākatapadaṁ pana tāva neva niṭṭhātīti. 1-
cittuppādakaṇḍavaṇṇanā niṭṭhitā.
--------------

footnote: 1 chaßēéa. niṭṭhitanti

page number: 355

2. rūpakaṇḍa
uddesavaṇṇanā
[583] idāni rūpakaṇḍaṁ bhājetvā dassetuṁ puna "katame dhammā
abyākatā"tiādi āraddhaṁ. tattha kiñcāpi heṭṭhā cittuppādakaṇḍe
vipākābyākatañceva kiriyābyākatañca nissesaṁ katvā bhājitaṁ,
rūpābyākatanibbānābyākatāni pana akathitāni. tāni kathetuṁ catubbidhampi abyākataṁ
samodhānetvā dassento "kusalākusalānaṁ dhammānaṁ vipākā"tiādimāha. tattha
kusalākusalānanti catubhūmikakusalānañceva akusalānañca. ettāvatā 1- vipākābyākataṁ
kusalavipākākusalavipākavasena dvīhi padehi pariyādiyitvā dassitaṁ. yasmā pana taṁ
sabbampi kāmāvacaraṁ vā hoti rūpāvacarādīsu vā aññataraṁ, tasmā "kāmāvacarā"tiādinā
nayena tadeva vipākābyākataṁ bhummantaravasena pariyādiyitvā dassitaṁ. yasmā pana taṁ
vedanākkhandhopi hoti .pe. viññāṇakkhandhopi, tasmā puna taṁ sampayuttacatukkhandhavasena
pariyādiyitvā dassitaṁ.
evaṁ vipākābyākataṁ kusalākusalavasena, bhummantaravasena, sampayuttakkhandhavasenāti
tīhi nayehi pariyādāya dassetvā puna kiriyābyākataṁ dassento "ye
ca dhammā kirikā"tiādimāha. tattha "kāmāvacarā rūpāvacarā arūpāvacarā,
vedanākkhandho .pe. viññāṇakkhandho"ti vattabbaṁ bhaveyya, heṭṭhā pana
gahitamevāti nayaṁ dassetvā nissajji. 2- idāni avibhattaṁ dassento "sabbaṁ ca
rūpaṁ asaṅkhatā ca dhātū"ti āha. tattha sabbaṁ ca rūpanti padena pañcavīsati
rūpāni channavuti rūpakoṭṭhāsā nippadesato gahitāti veditabbā. asaṅkhatā ca
dhātūti padena nibbānaṁ nippadesato gahitaṁ. ettāvatā abyākatā dhammāti
padaṁ niddiṭṭhaṁ 3- hoti.
[584] tattha katamaṁ sabbaṁ rūpanti idaṁ kasmā gahitaṁ? heṭṭhā
rūpābyākataṁ saṅkhepena kathitaṁ, idāni taṁ ekakadukatikacatukka .pe. ekādasakavasena
vitthārato bhājetvā dassetuṁ idaṁ gahitaṁ. tassattho:- yaṁ vuttaṁ "sabbañca rūpaṁ,
asaṅkhatā ca dhātū"ti, tasmiṁ dvaye katamaṁ sabbaṁ rūpaṁ nāma. idāni taṁ dassento

footnote: 1 chaßēéa. evaṁ tāva 2 chaßēéa. nissajjitaṁ 3 chaßēéa. niṭṭhitaṁ

page number: 356

"cattāro ca mahābhūtā"tiādimāha. tattha cattāroti gaṇanaparicchedo, tena tesaṁ
ūnādhikabhāvaṁ nivāreti. casaddo sampiṇḍanattho, tena "na kevalaṁ cattāro
mahābhūtāva rūpaṁ, aññampi atthī"ti upādāyarūpaṁ sampiṇḍeti.
mahābhūtāti ettha mahantapātubhāvādīhi kāraṇehi mahābhūtatā veditabbā.
evaṁ 1- etāni hi mahantapātubhāvato mahābhūtasāmaññato mahāparihārato
mahāvikārato mahantabhūtattā cāti imehi kāraṇehi "mahābhūtānī"ti vuccanti. tattha
mahantapātubhāvatoti etāni hi anupādinnakasantānepi upādinnakasantānepi
mahantāni pātubhūtāni, tesaṁ anupādinnakasantāne evaṁ mahantapātubhāvato
veditabbā. ekaṁ hi cakkavāḷaṁ āyāmato ca vitthārato ca yojanānaṁ dvādasa
satasahassāni catuttiṁsa satāni 2- paññāsañca yojanāni. parikkhepato pana 3-:-
- sabbaṁ satasahassāni chattiṁsa parimaṇḍalaṁ
dasaceva sahassāni aḍḍhuḍḍhāni satāni ca.
tattha:-
duve satasahassāni cattāri nahutāni ca
ettakaṁ bahalattena saṅkhātāyaṁ vasundharā.
tassāyeva sandhārakaṁ:-
cattāri satasahassāni aṭṭheva nahutāni ca
ettakaṁ bahalattena jalaṁ vāte patiṭṭhitaṁ.
tassāpi sandhārako:-
nava satasahassāni māluto nabhamuggato
saṭṭhīceva sahassāni esā lokassa saṇṭhiti.
evaṁ saṇṭhite cettha yojanānaṁ:-
caturāsītisahassāni ajjhogāḷho mahaṇṇave
accuggato tāvadeva sinerupabbatuttamo.

footnote: 1 chaßēéa. ayaṁ saddo na dissati 2 chaßēéa. tīṇi sahassāni cattāri satāni
footnote: 3 chaßēéa. ayaṁ saddo na dissati * visuddhi. 1/263 chānussatiniddesa

page number: 357

tato upaḍḍhupaḍḍhena pamāṇena yathākkamaṁ
ajjhogāḷhuggatā dibbā nānāratanacittitā.
yugandharo isindharo karavīko sudassano
nemindharo vinatako assakaṇṇo girībrahā.
ete satta mahāselā sinerussa samantato
mahārājānamāvāsā devayakkhanisevitā.
yojanānaṁ satānucco himavā pañca pabbato
yojanānaṁ sahassāni tīṇi āyāmavitthato 1-
caturāsītisahassehi kūṭehi paṭimaṇḍito.
tipañcayojanakkhandha- parikkhepā nagavhayā
paññāsayojanakkhandha- sākhāyāmā samantato.
satayojanavitthiṇṇā tāvadeva ca uggatā
jambū yassānubhāvena jambūdīpo pakāsito.
yañcetaṁ jambuyā pamāṇaṁ, tadeva asurānaṁ cittapāṭaliyā, garuḷānaṁ
simbalirukkhassa, amaragoyāne kadambassa, 2- uttarakurūsu 3- kapparukkhassa,
pubbavidehe sirīsassa, tāvatiṁsesu pāricchattakassāti. tenāhu porāṇā:-
"pāṭalī simbalī jambū devānaṁ pārichattako
kadambo kapparukkho ca sirīsena bhavati sattamo"ti. 4-
"dveasītisahassāni ajjhogāḷho mahaṇṇave
accuggato tāvadeva cakkavāḷasiluccayo
parikkhipitvāna taṁ sabbaṁ lokadhātumayaṁ ṭhito"ti.
upādinnakasantānepi macchakacchapadevadānavādisarīravasena mahantāneva
pātubhūtāni. vuttañhetaṁ bhagavatā "santi bhikkhave mahāsamudde 5- yojanasatikāpi
attabhāvā"tiādi.

footnote: 1 chaßēéa. āyatavitthato 2 chaßēéa. kadambarukkhassa 3 cha. uttarakurumhi
footnote: 4 chaßēéa. sattamanti 5 vasanti mahāsamudde (aṅ. aṭṭhaka. 23/19/165),
footnote: santi mahāsamudde (vinayu. 7/385/210, khu.u. 25/45/167)

page number: 358

mahābhūtasāmaññatoti etāni hi yathā māyākāro amaṇiṁyeva udakaṁ maṇiṁ katvā
dasseti, asuvaṇṇaṁyeva leḍḍuṁ suvaṇṇaṁ katvā dasseti, yathā ca sayaṁ neva
yakkho na pakkhī samāno yakkhabhāvampi pakkhibhāvampi dasseti, evameva sayaṁ
anīlāneva hutvā nīlaṁ upādārūpaṁ dassenti. apītāni, alohitāni, anodātāneva
hutvā odātaṁ upādārūpaṁ dassentīti māyākāramahābhūtasāmaññato mahābhūtāni. yathā
ca yakkhādīni mahābhūtāni yaṁ gaṇhanti, neva tesaṁ tassa anto, na bahiṭṭhānaṁ
upalabbhati, na ca taṁ nissāya na tiṭṭhanti, evameva etānipi neva aññamaññassa
anto na bahiṭṭhitāni hutvā upalabbhanti, na ca aññamaññaṁ nissāya na
tiṭṭhantīti acinteyyaṭṭhānatāya yakkhādimahābhūtasāmaññatopi mahābhūtāni.
yathā ca yakkhinīsaṅkhātāni mahābhūtāni manāpehi vaṇṇasaṇṭhānavikkhepehi
attano bhayānakabhāvaṁ paṭicchādetvā satte vañcenti, evameva etānipi
itthīpurisasarīrādīsu manāpena chavivaṇṇena manāpena aṅgapaccaṅgasaṇṭhānena manāpena
ca hatthapādāṅgulibhamukavikkhepena attano kakkhaḷatādibhedaṁ sarasalakkhaṇaṁ paṭicchādetvā
bālajanaṁ vañcenti, attano sabhāvaṁ daṭṭhuṁ na denti. iti vañcakaṭṭhena
yakkhinīmahābhūtasāmaññatopi mahābhūtāni.
mahāparihāratoti mahantehi paccayehi pariharitabbato. etāni hi divase
divase upanetabbattā mahantehi ghāsacchādanādīhi bhūtāni pavattānīti mahābhūtāni.
mahāparihārāni vā bhūtānīti mahābhūtāni.
mahāvikāratoti bhūtānaṁ mahāvikārato. etāni hi upādinnānipi
anupādinnānipi mahāvikārāni honti. tattha anupādinnānaṁ kappavuṭṭhāne
vikāramahattaṁ pākaṭaṁ hoti, upādinnānaṁ dhātukkhobhakāle. tathā hi:-
bhūmito vuṭṭhitā yāva brahmalokā vidhāvati
acci accimato loke dayhamānamhi tejasā.
koṭisatasahassekaṁ cakkavāḷaṁ vilīyati
kuppitena yadā loko salilena vinassati.

page number: 359

koṭisatasahassekaṁ cakkavāḷaṁ vikīrati
vāyodhātuppakopena yadā loko vinassati.
patthaddho bhavatī kāyo daṭṭho kaṭṭhamukhena vā
paṭhavīdhātuppakopena hoti kaṭṭhamukheva so.
pūtiko 1- bhavatī kāyo daṭṭho pūtimukhena vā
āpodhātuppakopena hoti pūtimukheva so.
santatto bhavatī kāyo daṭṭho aggimukhena vā
tejodhātuppakopena hoti aggimukheva so.
sañchinno bhavatī kāyo daṭṭho satthamukhena vā
vāyodhātuppakopena hoti satthamukheva so.
iti mahāvikārāni bhūtānīti mahābhūtāni.
mahantabhūtattā cāti etāni hi mahantāni mahatā vāyāmena
pariggahetabbattā bhūtāni vijjamānattāti mahantabhūtattā ca mahābhūtāni. evaṁ
mahantapātubhāvādīhi kāraṇehi mahābhūtāni.
catunnaṁ ca mahābhūtānaṁ upādāya rūpanti upayogatthe sāmivacanaṁ. cattāri
mahābhūtāni upādāya nissāya amuñcitvā pavattaṁ rūpanti attho. idaṁ vuccati
sabbaṁ rūpanti idaṁ cattāri mahābhūtāni padapaṭipāṭiyā niddiṭṭhāni tevīsati
upādārūpānīti sattavīsatippabhedaṁ sabbaṁ rūpaṁ nāma.
ekavidharūpasaṅgahavaṇṇanā
idāni taṁ vitthārato dassetuṁ ekavidhādīhi ekādasahi saṅgahehi mātikaṁ
ṭhapento "sabbaṁ rūpaṁ na hetū"tiādimāha.
tattha sabbaṁ rūpanti idaṁ padaṁ "sabbaṁ rūpaṁ na hetu, sabbaṁ rūpaṁ
ahetukan"ti evaṁ sabbapadehi saddhiṁ yojetabbaṁ. sabbāneva cetāni "na
hetū"tiādīni tecattāḷīsa padāni uddiṭṭhāni. tesu paṭipāṭiyā 2- cattāḷīsa
padāni mātikato gahetvā ṭhapitāni, avasāne tīṇi mātikāmuttakānīti evaṁ
tāva paṭhame saṅgahe pālivavaṭṭhānameva veditabbaṁ. tathā dutiyasaṅgahādīsu.

footnote: 1 chaßēéa. pūtiyo 2 ma. padapaṭipāṭiyā

page number: 360

duvidharūpasaṅgahavaṇṇanā
tatrāyaṁ nayo:- dutiyasaṅgahe tāva sataṁ cattāro ca dukā. tattha "atthi
rūpaṁ upādā, atthi rūpaṁ no upādā"tiādayo ādimhi cuddasa dukā
aññamaññasambandhābhāvato pakiṇṇakadukā nāma. tato "atthi rūpaṁ cakkhusamphassassa
vatthū"tiādayo pañcavīsati dukā vatthuavatthūpaparikkhanavasena pavattattā vatthudukā
nāma. tato "atthi rūpaṁ cakkhusamphassassa ārammaṇan"tiādayo pañcavīsati dukā 1-
ārammaṇānārammaṇaupaparikkhanavasena pavattattā ārammaṇadukā nāma. tato
"atthi rūpaṁ cakkhāyatanan"tiādayo dasa dukā āyatanānāyatanaupaparikkhanavasena
pavattattā āyatanadukā nāma. tato "atthi rūpaṁ cakkhudhātū"tiādayo dasa dukā
dhātuadhātūpaparikkhanavasena pavattattā dhātudukā nāma. tato "atthi rūpaṁ
cakkhundriyan"tiādayo aṭṭha dukā indriyānindriyaupaparikkhanavasena pavattattā
indriyadukā nāma. tato "atthi rūpaṁ kāyaviññattī"tiādayo dvādasa dukā
sukhumarūpārūpaupaparikkhanavasena 2- pavattattā sukhumarūpadukā nāmāti. idaṁ dutiyasaṅgahe
pālivavaṭṭhānaṁ.
tividharūpasaṅgahavaṇṇanā
[585] tatiyasaṅgahe sataṁ tīṇi ca tikāni. tattha dutiyasaṅgahe vuttesu cuddasasu
pakiṇṇakadukesu ekaṁ ajjhattikadukaṁ sesehi terasahi yojetvā "yantaṁ rūpaṁ
ajjhattikaṁ taṁ upādā, yantaṁ rūpaṁ bāhiraṁ taṁ atthi upādā, atthi no upādā"ti-
ādinā nayena ṭhapitā terasa pakiṇṇakatikā nāma. tato tameva dukaṁ sesadukehi
saddhiṁ yojetvā "yantaṁ rūpaṁ bāhiraṁ taṁ cakkhusamphassassa na vatthu, yantaṁ rūpaṁ
ajjhattikaṁ taṁ atthi cakkhusamphassassa vatthu, atthi cakkhusamphassassa na vatthū"ti-
ādinā nayena sesattikā ṭhapitā. tesaṁ nāmañca gaṇanā ca tesaṁyeva vatthudukādīnaṁ
vasena veditabbāti. idaṁ tatiyasaṅgahe pālivavaṭṭhānaṁ.

footnote: 1 chaßēéa. ayaṁ pāṭho na dissati. evamuparipi 2 chaßēéa. sukhumāsukhumarūpaupaparikkhaṇavasena

page number: 361

catubbidhādirūpasaṅgahavaṇṇanā
[586] catutthasaṅgahe dvāvīsati catukkā. tattha sabbapacchimo "atthi
rūpaṁ upādā, atthi rūpaṁ no upādā"ti evaṁ idha vuttamātikaṁ anāmasitvā
ṭhapito, itare pana āmasitvā ṭhapitā. kathaṁ? ye tāva idha duvidhasaṅgahe
pakiṇṇakesu ādito tayo dukā, tesu ekekaṁ gahetvā "yantaṁ rūpaṁ upādā
taṁ atthi upādinnaṁ, atthi anupādinnan"tiādinā nayena pañcahi pañcahi dukehi
saddhiṁ yojetvā dukattayamūlakā ādimhi pañcadasacatukkā ṭhapitā.
idāni yoyaṁ catuttho 1- sanidassanaduko, so yasmā "yantaṁ rūpaṁ sanidassanaṁ
taṁ atthi sappaṭighaṁ, atthi appaṭighan"tiādinā nayena parehi vā "atthi upādā
atthi no upādā"tiādinā nayena purimehi vā dukehi saddhiṁ atthābhāvato
kamābhāvato visesābhāvato ca yogaṁ na gacchati. sanidassanaṁ hi appaṭighaṁ nāma
noupādā vā natthīti atthābhāvato yogaṁ na gacchati. upādinnaṁ pana anupādinnañca
atthi, taṁ kamābhāvato 2- yogaṁ na gacchati. sabbadukā hi pacchimapacchimeheva saddhiṁ
yojitā, ayamettha kamo. purimehi pana saddhiṁ kamābhāvoti. atthe sati kamābhāvo
akāraṇaṁ, tasmā upādinnapadādīhi saddhiṁ yojetabboti ce. na visesābhāvā.
upādinnapadādīni hi iminā saddhiṁ yojitāni, tattha "upādinnaṁ vā sanidassanaṁ,
sanidassanaṁ vā upādinnan"ti vutte viseso natthīti visesābhāvāpi yogaṁ na
gacchati. tasmā taṁ catutthadukaṁ anāmasitvā tato parehi "atthi rūpaṁ sappaṭighan"ti-
ādīhi tīhi dukehi saddhiṁ "yantaṁ rūpaṁ sappaṭighaṁ taṁ atthi indriyaṁ, atthi na
indriyaṁ, yantaṁ rūpaṁ appaṭighaṁ taṁ atthi indriyaṁ, atthi na indriyan"ti-
ādinā nayena yujjamāne dve dve duke yojetvā chacatukkā ṭhapitā.
yathā cāyaṁ catutthaduko yogaṁ na gacchati, tathā tena saddhiṁ ādidukopi.
kasmā? anupādārūpassa ekantena anidassanattā. so hi "yantaṁ rūpaṁ no
upādā taṁ atthi sanidassanaṁ, atthi anidassanan"ti evaṁ catutthena dukena saddhiṁ

footnote: 1 chaßēéa. yo yaṁ catakko 2 chaßēéa. kamābhāvā

page number: 362

yojiyamāno yogaṁ na gacchati, tasmā taṁ atikkamitvā pañcamena saha yojito.
evaṁ yo yena saddhiṁ yogaṁ gacchati, yo ca na gacchati, so veditabboti. idaṁ
catutthasaṅgahe pālivavaṭṭhānaṁ. ito pare pana pañcavidhasaṅgahādayo sattasaṅgahā
asammissāeva. evaṁ sakalāyapi mātikāya pālivavaṭṭhānaṁ veditabbaṁ.
rūpavibhattiekakaniddesavaṇṇanā
[594] idāni tassā atthaṁ bhājetvā dassetuṁ "sabbaṁ rūpaṁ na hetumevā"tiādi
āraddhaṁ, kasmā panettha "katamaṁ taṁ sabbaṁ rūpaṁ na hetū"ti pucchā na
katāti. bhedābhāvato. yathā hi dukādīsu upādārūpampi atthi no upādārūpampi, evamidha
1- nahetupi sahetupīti 1- bhedo natthi, tasmā pucchaṁ akatvāva vibhattaṁ. tattha
sabbanti sakalaṁ niravasesaṁ. rūpanti ayamassa sītādīhi ruppanabhāvadīpano
sāmaññalakkhaṇaniddeso. na hetumevāti sādhāraṇahetupaṭikkhepaniddeso.
tattha hetuhetu paccayahetu uttamahetu sādhāraṇahetūti catubbidho hetu.
tesu "tayo kusalahetū, tayo akusalahetū, tayo abyākatahetū"ti 2- ayaṁ hetuhetu
nāma. "cattāro kho bhikkhu mahābhūtā hetu cattāro mahābhūtā paccayo
rūpakkhandhassa paññāpanāyā"ti 3- ayaṁ paccayahetu nāma. kusalākusalaṁ attano
vipākaṭṭhāne 4- uttamaṁ, iṭṭhārammaṇaṁ kusalavipākaṭṭhāne uttamaṁ, aniṭṭhārammaṇaṁ
akusalavipākaṭṭhāneti ayaṁ uttamahetu nāma. yathāha "atītānāgatapaccuppannānaṁ
kammasamādānānaṁ ṭhānaso hetuso vipākaṁ yathābhūtaṁ pajānātī"ti. 5- "eseva hetu
esa paccayo saṅkhārānaṁ, yadidaṁ avijjāti avijjā saṅkhārānampi sādhāraṇahetu
hutvā paccayaṭṭhaṁ pharatī"ti ayaṁ sādhāraṇahetu nāma. yathā hi paṭhavīraso āporaso
ca madhurassāpi amadhurassāpi paccayo, evaṁ avijjā kusalasaṅkhārānampi akusala-
saṅkhārānampi sādhāraṇapaccayo hoti. imasmiṁ panatthe hetuhetu adhippeto. iti "hetū

footnote: 1-1 chaßēéa. hetu, na hetūtipi sahetukamahetukantipi 2 abhi. 34/1069/252
footnote: 3 ma.u. 14/86/68, saṁ.kha. 17/82/82 4 sī. vipākadāne
footnote: 5 maßēáū. 12/148/107, khu.paṭi. 31/44/388, abhi. 35/760/384

page number: 363

dhammā na hetū dhammā"ti 1- mātikāya āgataṁ hetubhāvaṁ rūpassa niyametvā
paṭikkhipanto "na hetumevā"ti āha. iminā nayena sabbapadesu paṭikkhepaniddeso
ca appaṭikkhepaniddeso ca veditabbo. vacanattho pana sabbapadānaṁ mātikāvaṇṇanāya
vuttoyeva.
sappaccayamevāti ettha pana kammasamuṭṭhānaṁ kammapaccayameva hoti, āhāra-
samuṭṭhānādīni āhārādipaccayānevāti evaṁ rūpasseva vuttacatupaccayavasena attho
veditabbo. rūpamevāti "rūpino dhammā arūpino dhammā"ti 2- mātikāya vuttaṁ
arūpibhāvaṁ 3- paṭikkhipati. uppannaṁ chahi viññāṇehīti paccuppannaṁ rūpameva
cakkhuviññāṇādīhi chahi veditabbaṁ. niyamo 4- pana cakkhuviññāṇādīni sandhāya
gahito. na hi tāni atītānāgataṁ vijānanti, manoviññāṇaṁ pana atītampi
anāgatampi vijānāti. taṁ imasmiṁ pañcaviññāṇasote patitvā 5- sotapatitameva
hutvā gataṁ. hutvā abhāvaṭṭhena pana aniccameva. jarāya abhibhavitabbadhammakattā
jarābhibhūtameva. yasmā vā rūpakāye jarā pākaṭā hoti, tasmāpi "jarābhibhūtamevā"ti
vuttaṁ.
evaṁ ekavidhena rūpasaṅgahoti ettha vidhasaddo mānasaṇṭhānakoṭṭhāsesu
dissati. "seyyohamasmīti vidhā, sadisohamasmīti vidhā"tiādīsu 6- hi māno vidhā
nāma. "kathaṁvidhaṁ sīlavantaṁ vadanti, kathaṁvidhaṁ paññavantaṁ vadantī"tiādīsu 7- saṇṭhānaṁ.
kathaṁvidhanti hi padassa kathaṁsaṇṭhitanti attho, "ekavidhena ñāṇavatthu, duvidhena
ñāṇavatthū"tiādīsu 8- koṭṭhāso vidhā nāma. idhāpi koṭṭhāsova adhippeto.
saṅgahasaddopi jātisañjātikiriyāgaṇanāya vasena catubbidho. tattha "sabbe
khattiyā āgacchantu, sabbe brāhmaṇā, sabbe vessā, sabbe suddā
āgacchantu", "yā cāvuso visākha sammāvācā, yo ca sammākammanto, yo ca

footnote: 1 abhi. 34/1/5 2 abhi. 34/11/6 3 sī. arūpabhāvaṁ
footnote: 4 chaßēéa. niyāmo 5 cha. patitattā 6 abhi. 35/867/431-433 7 saṁ.sa. 15/95/65 8 abhi. 34/751-2/377-8

page number: 364

sammāājīvo, ime dhammā sīlakkhandhe saṅgahitā"ti 1- ayaṁ jātisaṅgaho nāma.
"ekajātikā āgacchantū"ti vuttaṭṭhāne viya hi idha sabbe jātiyā ekasaṅgahaṁ
gatā. "sabbe kosallakā āgacchantu, sabbe māgadhikā, sabbe dārutacchakā 2-
āgacchantu ", "yo cāvuso visākha sammāvāyāmo, yā ca sammāsati, yo ca
sammāsamādhi, ime dhammā samādhikkhandhe saṅgahitā"ti 1- ayaṁ sañjātisaṅgaho nāma.
"ekaṭṭhāne sātā jātisambandhā 3- sabbadā āgacchantū"ti vuttaṭṭhāne viya
hi idha sabbe sañjātiṭṭhānena 4- nivutthokāsena ekasaṅgahaṁ gatā. "sabbe
hatthārohā āgacchantu, sabbe assārohā, sabbe rathikā āgacchantu ", "yā
cāvuso visākha sammādiṭṭhi, yo ca sammāsaṅkappo, ime dhammā paññākkhandhe
saṅgahitā"ti 1- ayaṁ kiriyāsaṅgaho nāma. sabbeva hete attano kiriyākaraṇena
ekasaṅgahaṁ gatā. "cakkhāyatanaṁ katamakkhandhagaṇanaṁ 5- gacchati? cakkhāyatanaṁ
rūpakkhandhagaṇanaṁ gacchati. hañci cakkhāyatanaṁ rūpakkhandhagaṇanaṁ gacchati, tena vata re
vattabbe `cakkhāyatanaṁ rūpakkhandhena saṅgahitan"ti 6- ayaṁ gaṇanasaṅgaho nāma. ayamidha
adhippeto, ekakoṭṭhāsena rūpagaṇanāti ayaṁ hettha attho. esa nayo sabbattha.
------------------
dukaniddesavaṇṇanā
upādābhājanīyakathā
[595] idāni duvidhasaṅgahādīsu "atthi rūpaṁ upādā, atthi rūpaṁ no
upādā"ti evaṁ bhedasabbhāvato pucchāpubbaṅgamaṁ padabhājanaṁ dassento "katamantaṁ
rūpaṁ upādā"tiādimāha. tattha upādiyatīti upādā. mahābhūtāni gahetvā amuñcitvā
tāni nissāya pavattatīti attho. idāni taṁ pabhedato 7- dassento "cakkhāyatanan"ti-
ādimāha.

footnote: 1 maßēáū. 12/462/412 2 chaßēéa. bhārukacchakā 3 sī. saṁvaḍḍhā, chaßēéa. saṁvuddhā
footnote: 4 sī. sañjātaṭṭhānena 5 sī.,i.,ka. katamaṁ khandhagaṇanaṁ 6 abhi. 37/471/284
footnote: 7 ma. pabhedaṁ

page number: 365

[596] evaṁ tevīsatividhaṁ upādārūpaṁ saṅkhepato uddisitvā puna tadeva
vitthārato niddisanto "katamantaṁ rūpaṁ cakkhāyatanan"tiādimāha. tattha duvidhaṁ cakkhu
maṁsacakkhu paññācakkhu ca. etesu buddhacakkhu samantacakkhu ñāṇacakkhu dibbacakkhu
dhammacakkhūti pañcavidhaṁ paññācakkhu. tattha "addasaṁ kho ahaṁ bhikkhave buddhacakkhunā
lokaṁ volokento satte apparajakkhe .pe. duviññāpaye"ti 1- idaṁ buddhacakkhu
nāma. "samantacakkhu vuccati sabbaññutañāṇan"ti 2- idaṁ samantacakkhu nāma. "cakkhuṁ
udapādi, ñāṇaṁ udapādī"ti 3- idaṁ ñāṇacakkhu nāma. "addasaṁ kho ahaṁ bhikkhave
dibbena cakkhunā visuddhenā"ti 4- idaṁ dibbacakkhu nāma. "tasmiṁyevāsane virajaṁ
vītamalaṁ dhammacakkhuṁ udapādī"ti 5- idaṁ heṭṭhimamaggattayasaṅkhātaṁ ñāṇaṁ dhammacakkhu
nāma.
maṁsacakkhupi sasambhāracakkhu pasādacakkhūti duvidhaṁ hoti. tattha yvāyaṁ akkhikūpake
patiṭṭhito heṭṭhā akkhikūpakaṭṭhikena upari bhamukaṭṭhikena ubhato akkhikūpehi 6-
anto matthaluṅgena bahiddhā akkhilomehi paricchinno maṁsapiṇḍo, saṅkhepato
"catasso dhātuyo vaṇṇo gandho raso ojā sambhavo saṇṭhānaṁ jīvitaṁ bhāvo
kāyappasādo cakkhuppasādo"ti cuddasa sambhārā, 7- vitthārato "catasso dhātuyo
taṁsannissitavaṇṇagandharasaojāsaṇṭhānasambhavā cha iti imāni dasa catusamuṭṭhānikattā
cattāḷīsaṁ honti, jīvitaṁ bhāvo kāyappasādo cakkhuppasādoti cattāri
ekantakammasamuṭṭhānānevā"ti imesaṁ catucattāḷīsāya rūpānaṁ vaseneva
catucattāḷīsasambhārā, yaṁ loko "setaṁ cakkhuṁ, puthulaṁ, visaṭaṁ, 8- vitthiṇṇaṁ
cakkhun"ti sañjānanto na cakkhuṁ sañjānāti, vatthuṁ cakkhuto sañjānāti, so maṁsapiṇḍo
akkhikūpe patiṭṭhito 9- nahārusuttakena matthaluṅge ābaddho, 9- yattha setampi
atthi kaṇhampi lohitakampi paṭhavīpi āpopi tejopi vāyopi, yaṁ semhussadattā

footnote: 1 maßēáū. 12/283/244 2 khu.cūḷa. 30/85/186 3 saṁßēéa. 19/1081/368
footnote: 4 maßēáū. 12/284/245 5 maßēéa. 13/395/378 6 chaßēéa. akkhikūṭehi
footnote: 7 chaßēéa. cuddasasambhāro. evamuparipi 8 ka. visadaṁ

9-9 ma. nhārusuttakena bandho, matthaluṅgena ābandho

page number: 366

setaṁ, pittussadattā kaṇhaṁ, rudhirussadattā lohitakaṁ, paṭhavussadattā patthiṇṇaṁ
hoti, āpussadattā paggharati, tejussadattā paridayhati, vāyussadattā sambhavati.
idaṁ sasambhāracakkhu nāma.
yo pana ettha sito ettha paṭivuddho catunnaṁ mahābhūtānaṁ upādāya pasādo,
idaṁ pasādacakkhu nāma. tadetaṁ tassa sasambhāracakkhuno setamaṇḍalaparikkhittassa
kaṇhamaṇḍalassa majjhe abhimukhe ṭhitānaṁ sarīrasaṇṭhānuppattidesabhūte diṭṭhamaṇḍale
sattasu picupaṭalesu āsittatelaṁ picupaṭalāni viya satta akkhipaṭalāni byāpetvā
dhāraṇanahāpanamaṇḍanabījanakiccāhi catūhi dhātīhi khattiyakumāro viya sandhāraṇābandhana-
paripācanasamudīraṇakiccāhi catūhi dhātūhi katūpakāraṁ utucittāhārehi upatthambhiyamānaṁ
āyunā anupāliyamānaṁ vaṇṇagandharasādīhi parivutaṁ pamāṇato ūkāsiramattaṁ
cakkhuviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati. vuttampi cetaṁ
dhammasenāpatinā:-
"yena cakkhuppasādena rūpāni samanupassati
parittaṁ sukhumaṁ etaṁ 1- ūkāsirasamūpaman"ti. 2-
cakkhuñca taṁ āyatanañcāti cakkhāyatanaṁ. yaṁ cakkhu catunnaṁ mahābhūtānaṁ
upādāya pasādoti idhāpi upayogattheyeva sāmivacanaṁ, cattāri mahābhūtāni
upādiyitvā pavattappasādoti attho. iminā pasādacakkhumeva gaṇhāti, sesacakkhuṁ
paṭikkhipati. yaṁ pana indriyagocarasutte "ekaṁ mahābhūtaṁ upādāya pasādo
paṭhavīdhātuyā tīhi mahābhūtehi asaṅgahito 3- āpodhātuyā ca tejodhātuyā ca
vāyodhātuyā ca ", catuparivattasutte "dvinnaṁ mahābhūtānaṁ upādāya pasādo
paṭhavīdhātuyā ca āpodhātuyā ca dvīhi mahābhūtehi asaṅgahito tejodhātuyā ca
vāyodhātuyā cā"ti vuttaṁ, taṁ pariyāyena vuttaṁ. ayaṁ hi suttantikakathā nāma
pariyāyadesanā. yo ca catunnaṁ mahābhūtānaṁ upādāya pasādo, so tesu ekekassāpi

footnote: 1 sī. cetaṁ, visuddhi 3/14 khandhaniddesa 2 ka. okāsira....
footnote: 3 chaßēéa. saṅgahito. evamuparipi

page number: 367

dvinnaṁ dvinnampi pasādoyevāti iminā pariyāyena tattha desanā āgatā.
abhidhammo pana nippariyāyadesanā nāma, tasmā idha "catunnaṁ mahābhūtānaṁ
upādāya pasādo"ti vuttaṁ.
"ayaṁ me attā"ti bālajanena pariggahitattā attabhāvo vuccati sarīrampi
khandhapañcakampi, tasmiṁ pariyāpanno tannissito attabhāvapariyāpanno.
cakkhuviññāṇena passituṁ na sakkāti anidassano. paṭighaṭṭanānighaṁso ettha jāyatīti
sappaṭigho.
yenātiādīsu ayaṁ saṅkhepattho:- yena kāraṇabhūtena cakkhunā ayaṁ satto
idaṁ vuttappakāraṁ rūpaṁ atīte passi vā, vattamāne passati vā, anāgate passissati
vā. sacassa aparibhinnaṁ cakkhuṁ bhaveyya, athānena āpāthagataṁ rūpaṁ passe vā,
atītaṁ vā rūpaṁ atītena cakkhunā passi, paccuppannaṁ paccuppannena passati,
anāgataṁ anāgatena passissati. "sace taṁ rūpaṁ cakkhussa āpāthaṁ āgaccheyya,
cakkhunā taṁ rūpaṁ passeyyā"ti idamettha parikappavacanaṁ. dassanapariṇāyakaṭṭhena
cakkhudhātupesā. dassanalakkhaṇe indattaṁ kāretīti cakkhundriyampetaṁ
lujjanapalujjanaṭṭhena lokopeso. valañjanaṭṭhena dvārāpesā. duppūraṇīyaṭṭhena 1-
samuddopeso. parisuddhaṭṭhena paṇḍarampetaṁ. phassādīnaṁ abhijāyanaṭṭhena khettampetaṁ.
tesaṁyeva patiṭṭhaṭṭhena 2- vatthumpetaṁ. samaṁ visamaṁ dassentaṁ attabhāvaṁ netīti
nettampetaṁ. teneva atthena nayanampetaṁ. sakkāyapariyāpannaṭṭhena orimaṁ tīrampetaṁ.
bahusādhāraṇaṭṭhena assāmikaṭṭhena ca suñño gāmopesoti.
ettāvatā "passi vā"tiādīhi catūhi padehi "cakkhumpetan"tiādīni
cuddasa nāmāni yojetvā cakkhāyatanassa cattāro vavaṭṭhāpananayā vuttāti
veditabbā. kathaṁ? ettha hi yena cakkhunā anidassanena sappaṭighena rūpaṁ
sanidassanaṁ sappaṭighaṁ passi vā cakkhumpetaṁ .pe. suñño gāmopeso, idantaṁ
rūpaṁ cakkhāyatananti ayameko nayo. evaṁ sesāpi veditabbā.

footnote: 1 chaßēéa. apūraṇīyaṭṭhena 2 chaßēéa. patiṭṭhānaṭṭhena

page number: 368

[597] idāni yasmā vijjuniccharaṇādikālesu anoloketukāmassāpi
rūpaṁ cakkhuppasādaṁ ghaṭṭeti, tasmā taṁ ākāraṁ pakāsetuṁ 1- dutiyo niddesavāro
āraddho. tattha yamhīti 2- yamhi adhikaraṇabhūte cakkhumhi. rūpanti paccattavacanametaṁ.
tattha paṭihaññi vāti atītattho. paṭihaññati vāti paccuppannattho. paṭihaññissati
vāti anāgatattho. paṭihaññe vāti vikappanattho. atītaṁ hi rūpaṁ atīte cakkhusmiṁ
paṭihaññi nāma, paccuppannaṁ paccuppanne paṭihaññati nāma, anāgataṁ anāgate
paṭihaññissati nāma. "sace taṁ rūpaṁ cakkhussa āpāthaṁ āgaccheyya, cakkhusmiṁ
paṭihaññeyya taṁ rūpan"ti ayamettha vikappanattho. 3- atthato pana pasādaṁ ghaṭṭayamānameva
rūpaṁ paṭihaññati nāma. idhāpi purimanayeneva cattāro vavaṭṭhāpananayā veditabbā.
[598] idāni yasmā attano icchāya oloketukāmassa rūpe cakkhuṁ
upasaṁharato cakkhu rūpasmiṁ paṭihaññati, tasmā taṁ ākāraṁ pakāsetuṁ 1- tatiyo
niddesavāro āraddho. so atthato pākaṭoyeva. ettha pana cakkhu ārammaṇaṁ
sampaṭicchannameva 4- rūpasmiṁ paṭihaññati nāma, idhāpi purimanayeneva cattāro
vavaṭṭhāpananayā veditabbā.
[599] tato paraṁ phassapañcakānaṁ uppattidassanavasena pañca, tesaṁyeva
ārammaṇapaṭibandhauppattidassanavasena pañcāti dasa vārā dassitā. tattha cakkhuṁ
nissāyāti cakkhuṁ nissāya paccayaṁ katvā. rūpaṁ ārabbhāti rūpārammaṇaṁ āgamma
sandhāya paṭicca. iminā cakkhuppasādavatthukānaṁ phassādīnaṁ purejātapaccayena
cakkhudvārajavanavīthiyā pariyāpannānaṁ ārammaṇādhipatiārammaṇūpanissayapaccayehi
ca 5- rūpassa paccayabhāvo dassito, itaresu pañcasu vāresu rūpaṁ ārammaṇamassāti
rūpārammaṇoti evaṁ ārammaṇapaccayamatteneva paccayabhāvo dassito. yathā pana
purimesu tīsu, evaṁ imesupi dasasu vāresu cattāro cattāro vavaṭṭhāpananayā
veditabbā. evaṁ "katamantaṁ rūpaṁ cakkhāyatanan"ti pucchāya uddhataṁ cakkhuṁ "idantan"ti

footnote: 1 chaßēéa. dassetuṁ 2 chaßēéa. yamhi cakkhumhīti 3 chaßēéa. parikappo
footnote: 4 chaßēéa. sampaṭicchamānameva 5 chaßēéa. ayaṁ saddo na dissati

page number: 369

nānappakārato dassetuṁ purimā tayo, ime dasāti terasa niddesavārā dassitā.
ekekasmiṁ cettha catunnaṁ catunnaṁ vavaṭṭhāpananayānaṁ āgatattā dvipaññāsāya
nayehi paṭimaṇḍitvāva dassitāti veditabbā.
[600-603] ito paresu sotāyatanādiniddesesupi eseva nayo.
visesamattaṁ panettha evaṁ veditabbaṁ. suṇātīti sotaṁ, taṁ sasambhārasotabilassa
anto tanutambalomācite aṅguliveṭhakasaṇṭhāne 1- padese vuttappakārāhi dhātūhi
katūpakāraṁ utucittāhārehi upatthambhiyamānaṁ āyunā anupāliyamānaṁ vaṇṇādīhi
parivutaṁ sotaviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati.
[604-607] ghāyatīti ghānaṁ. taṁ sasambhāraghānabilassa anto
ajapadasaṇṭhāne padese yathāvuttappakāraupakārupatthambhanānupālanaparivāraṁ hutvā
ghānaviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati.
[608-611] sāyanaṭṭhena jivhā, sā sasambhārajivhāmajjhassa upari
uppaladalaggasaṇṭhāne padese yathāvuttappakāraupakārupatthambhanānupālanaparivārā
hutvā jivhāviññāṇādīnaṁ yathārahaṁ vatthudvārabhāvaṁ sādhayamānā tiṭṭhati.
[612-615] yāvatā pana imasmiṁ kāyā upādinnakarūpaṁ nāma atthi,
sabbattha kāyāyatanaṁ kappāsapaṭale sineho viya yathāvuttappakāraupakārupatthambhanā-
nupālanaparivārameva hutvā kāyaviññāṇādīnaṁ yathārahaṁ vatthudvārabhāvaṁ sādhayamānaṁ
tiṭṭhati. ayamettha viseso. seso pālippabhedo ca attho ca cakkhuniddese
vuttanayeneva veditabbo. kevalaṁ hi idha cakkhupadassa ṭhāne sotapadādīni
rūpapadassa ṭhāne saddapadādīni "passī"tiādīnaṁ ṭhāne "suṇī"tiādipadāni ca āgatāni.
"nettampetaṁ nayanampetan"ti imassa ca padadvayassa abhāvā dvādasa dvādasa
nāmāni honti. sesaṁ sabbattha vuttasadisameva.

footnote: 1 chaßēéa. aṅgulivedhakasaṇṭhāne, visuddhi. 3/14 khandhaniddesa

page number: 370

tattha siyā "yadi yāvatā imasmiṁ kāye upādinnakarūpaṁ nāma atthi,
sabbattha kāyāyatanaṁ kappāsapaṭale saneho viya, yadi 1- evaṁ sante lakkhaṇasammissatā
āpajjatī"ti. nāpajjati. kasmā? aññassa aññattha abhāvato. yadi evaṁ na
sabbattha kāyāyatananti, neva paramatthato sabbattha. vinibbhujitvā panassa
nānākaraṇaṁ paññāpetuṁ na sakkā, tasmā evaṁ vuttaṁ. yathā hi rūparasādayo
vālikācuṇṇāni viya vivecetuṁ asakkuṇeyyatāya aññamaññabyāpinoti vuccanti,
na ca paramatthato rūpe raso atthi, yadi siyā, rūpaggahaṇeneva rasaggahaṇaṁ
gaccheyya, evaṁ kāyāyatanampi paramatthato neva sabbattha atthi, na ca sabbattha
natthi vivecetuṁ asakkuṇeyyatāyāti, evamettha na lakkhaṇasammissatā āpajjatīti
veditabbā.
apica lakkhaṇādivavaṭṭhāpanatopetesaṁ asammissatā veditabbā. etesu hi
rūpābhighātārahabhūtappasādalakkhaṇaṁ daṭṭhukāmatānidānakammasamuṭṭhānabhūtappasādalakkhaṇaṁ
vā cakkhu, rūpesu āviñchanarasaṁ, cakkhuviññāṇassa ādhārabhāvapaccupaṭṭhānaṁ,
daṭṭhukāmatānidānakammajabhūtapadaṭṭhānaṁ.
saddābhighātārahabhūtappasādalakkhaṇaṁ sotukāmatānidānakammasamuṭṭhānabhūtappasādalakkhaṇaṁ
vā sotaṁ, saddesu āviñchanarasaṁ, sotaviññāṇassa ādhārabhāvapaccupaṭṭhānaṁ,
sotukāmatānidānakammajabhūtapadaṭṭhānaṁ.
gandhābhighātārahabhūtappasādalakkhaṇaṁ ghāyitukāmatānidānakammasamuṭṭhānabhūtappasādalakkhaṇaṁ
vā ghānaṁ, gandhesu āviñchanarasaṁ, ghānaviññāṇassa ādhārabhāvapaccupaṭṭhānaṁ,
ghāyitukāmatānidānakammajabhūtapadaṭṭhānaṁ.
rasābhighātārahabhūtappasādalakkhaṇā sāyitukāmatānidānakammasamuṭṭhānabhūtappasādalakkhaṇā
vā jivhā, rasesu āviñchanarasā, jivhāviññāṇassa ādhārabhāvapaccupaṭṭhānā,
sāyitukāmatānidānakammajabhūtapadaṭṭhānā.

footnote: 1 chaßēéa. ayaṁ saddo na dissati

page number: 371

phoṭṭhabbābhighātārahabhūtappasādalakkhaṇo phusitukāmatānidānakamma-
samuṭṭhānabhūtappasādalakkhaṇo vā kāyo, phoṭṭhabbesu āviñchanaraso, kāyaviññāṇassa
ādhārabhāvapaccupaṭṭhāno, phusitukāmatānidānakammajabhūtapadaṭṭhāno.
keci pana 1- "tejādhikānaṁ bhūtānaṁ pasādo cakkhu, vāyupaṭhavīāpādhikānaṁ
bhūtānaṁ pasādā sotaghānajivhā, kāyo sabbesan"ti vadanti. apare "tejādhikānaṁ
pasādo cakkhu, vivaravāyuāpapaṭhavādhikānaṁ pasādā sotaghānajivhākāyā"ti vadanti.
te vattabbā "suttaṁ āharathā"ti. addhā suttameva na dakkhissanti. keci panettha
"tejādīnaṁ guṇehi rūpādīhi anugayhabhāvato"ti 2- kāraṇaṁ vadanti. te vattabbā
"ko panevamāha rūpādayo tejādīnaṁ guṇā"ti. avinibbhogesu hi tesu bhūtesu 3-
"ayaṁ imassa guṇo, ayaṁ imassa guṇo"ti na labbhā vattunti. 4- athāpi vadeyyuṁ
"yathā tesu tesu sambhāresu tassa tassa bhūtassa adhikatāya paṭhavīādīnaṁ
sandhāraṇādīni kiccāni icchatha, evaṁ tejādiadhikesu sambhāresu rūpādīnaṁ
adhikabhāvadassanatoicchitabbamevetaṁ rūpādayo tesaṁ guṇā"ti. te vattabbā "iccheyyāma,
yadi āpādhikassa āsavassa gandhato paṭhavīadhike kappāse gandho adhikataro siyā,
tejādhikassa ca uṇhodakassa vaṇṇatopi sītūdakassa vaṇṇo parihāyetha. "yasmā
panetaṁ ubhayampi natthi, tasmā pahāyetha tametesaṁ 5- nissayabhūtānaṁ visesakappanaṁ,
"yathā avisesepi ekakalāpe bhūtānaṁ rūparasādayo aññamaññaṁ visadisā honti,
evaṁ cakkhuppasādādayo avijjamānepi aññasmiṁ visesakāraṇe"ti gahetabbametaṁ.
kiṁ pana taṁ, yaṁ aññamaññassa asādhāraṇaṁ? kammameva nesaṁ visesakāraṇaṁ,
tasmā kammavisesato etesaṁ viseso, na bhūtavisesato. bhūtavisese hi sati pasādova
na uppajjati. samānānaṁ hi pasādo, na visamānānanti porāṇā. evaṁ
kammavisesato visesavantesu ca etesu cakkhusotāni asampattavisayaggāhakāni,

footnote: 1 sī. keci panettha 2 sī. anuggahabhāvatoti, cha. anuggayhabhāvatoti 3 chaßēéa. rūpesu
footnote: 4 chaßēéa. iti-saddo na dissati 5 chaßēéa. pahāyethetaṁ etesaṁ

page number: 372

attano nissayaṁ anallīnanissayeeva visaye viññāṇahetuttā. ghānajivhākāyā
sampattavisayaggāhakā nissayavasena ceva sayañca attano nissayaṁ allīneyeva visaye
viññāṇahetuttā.
aṭṭhakathāyaṁ pana "āpāthagatattāva ārammaṇaṁ sampattaṁ nāma.
candamaṇḍalasuriyamaṇḍalānaṁ hi dvācattāḷīsayojanasahassamatthake ṭhitānaṁ vaṇṇo
cakkhuppasādaṁ ghaṭṭeti. so dūre ṭhatvā paññāyamānopi sampattoyeva nāma,
taṁgocarattā 1- cakkhu sampattagocarameva nāma. dūre rukkhaṁ chindantānampi rajakānañca
vatthaṁ dhovantānaṁ dūratopi 2- kāyavikāro paññāyati, saddo pana dhātuparamparāya āgantvā
sotaṁ ghaṭṭetvā saṇikaṁ vavaṭṭhānaṁ gacchatī"ti vuttaṁ.
tattha kiñcāpi āpāthagatattā ārammaṇaṁ sampattanti vuttaṁ, candamaṇḍalādivaṇṇo
pana cakkhuṁ asampatto dūre ṭhitova paññāyati. saddopi sace saṇikaṁ
āgaccheyya, dūre uppannopi 3- cirena suyyeyya, 4- paramparaghaṭṭanāya ca āgantvā
sotaṁ ghaṭṭento asukadisāya nāmāti na paññāyeyya. tasmā asampattagocarāneva
tāni.
ahiādisamānānipetāni. 5- yathā hi ahi nāma bahi sītasamaṭṭhaṭṭhāne 6-
nābhiramati, saṅkāraṭṭhānatiṇapaṇṇagahanavammikāniyeva pana pavisitvā nipannakāle
abhiramati, ekaggataṁ āpajjati, evameva cakkhupetaṁ visamajjhāsayaṁ maṭṭhesu suvaṇṇabhitti-
ādīsu nābhiramati, oloketumpi neva icchati, rūpacittapupphalatādicittesuyeva pana
abhiramati, tādisesu hi ṭhānesu cakkhumhi appahonte mukhampi vivaritvā
oloketukāmā honti.

footnote: 1 ma. taggocarattā 2 chaßēéa. dūratova 3 chaßēéa. uppanno
footnote: 4 sī. sūyeyya 5 chaßēéa. ahiādisamānāni cetāni
footnote: 6 chaßēéa. sittasammaṭṭhaṭṭhāne

page number: 373

suṁsumāropi bahi nikkhanto gahetabbaṁ na passati, akkhīni nimmiletvā
carati. yadā pana byāmasatamattaṁ udakaṁ ogāhitvā bilaṁ pavisitvā nipanno
hoti, tadāssa cittaṁ ekaggaṁ hoti sukhaṁ supati, evameva sotampetaṁ bilajjhāsayaṁ
ākāsasannissitaṁ kaṇṇachiddakūpakeyeva ajjhāsayaṁ karoti, kaṇṇachiddākāsoyeva
tassa saddasavane paccayo hoti. ajjaṭākāsopi vaṭṭatiyeva. antoleṇasmiṁ hi sajjhāye
kariyamāne na leṇacchadanaṁ bhinditvā saddo bahi nikkhamati, dvāravātapānachiddehi
pana nikkhamitvā dhātuparamparāyeva ghaṭṭento gantvā sotappasādaṁ
ghaṭṭeti. atha tasmiṁ kāle "asuko nāma 1- sajjhāyatī"ti leṇapiṭṭhe nisinnā
jānanti.
evaṁ sante sampattagocaratā hoti, kiṁ panetaṁ sampattagocaranti? āma
sampattagocaranti. yadi evaṁ dūre bherīādīsu vajjamānesu "dūre saddo"ti
jānanaṁ na bhaveyyāti? no na bhaveyya, 2- sotappasādasmiṁ hi ghaṭṭite "dūre
saddo, āsanne saddo, paratīre saddo, orimatīre saddo"ti tathā tathā
jānanākāro hoti, dhammatā esāti, kiṁ etāya dhammatāya, yato yato chiddaṁ,
tato tato savanaṁ hoti, candimasuriyādīnaṁ dassanaṁ viyāti asampattagocaramevetaṁ.
pakkhīpi rukkhe vā bhūmiyaṁ vā na ramati. yadā pana ekaṁ vā dve vā
leḍḍupāte atikkamma ajjaṭākāsaṁ pakkhanto hoti, tadā ekaggacittataṁ
āpajjati, evameva ghānampi ākāsajjhāsayaṁ vātūpanissayagandhagocaraṁ. tathā hi
gāvo navavuṭṭhe deve bhūmiṁ ghāyitvā 3- ākāsābhimukhā hutvā vātaṁ ākaḍḍhanti.
aṅgulīhi gandhapiṇḍaṁ gahetvāpi ca upasiṅghanakāle vātaṁ anākaḍḍhantā neva
tassa gandhaṁ jānanti.
kukkuropi bahi vicaranto khemaṭṭhānaṁ na passati, leḍḍupahārādīhi
upaddūto hoti, antogāmaṁ pavisitvā uddhanaṭṭhāne chārikaṁ byūhitvā nipannassa

footnote: 1 sī. asukaṁ nāma 2 chaßēéa. bhavati 3 chaßēéa. ghāyitvā ghāyitvā

page number: 374

pana phāsukaṁ hoti, evameva jivhāpi gāmajjhāsayā āposannissitarasārammaṇā.
tathā hi tiyāmarattiṁ samaṇadhammaṁ katvāpi pātova pattacīvaramādāya gāmo pavisitabbo
hoti. sukkhakhādanīyassa hi 1- na sakkā kheḷena atemitassa rasaṁ jānituṁ.
siṅgālopi bahi caranto ratiṁ na vindati, āmakasusāne manussamaṁsaṁ
khāditvā nipannasseva panassa phāsukaṁ hoti, evameva kāyopi upādinnakajjhāsayo
paṭhavīsannissitaphoṭṭhabbārammaṇo. tathā hi aññaṁ upādinnakaṁ alabhamānā sattā
attanova hatthatale sīsaṁ katvā nipajjanti. ajjhattikabāhirāpissa 2- paṭhavī
ārammaṇaggahaṇe paccayo hoti. susaṇṭhitassāpi 3- hi sayanassa pīṭhe ṭhitānampi 4-
vā phalānaṁ na sakkā anisīdantena vā anippīḷentena vā thaddhamudubhāvo
jānitunti ajjhattikabāhirā paṭhavī etassa 5- phoṭṭhabbajānane paccayo hoti.
evaṁ lakkhaṇādivavaṭṭhānato cetesaṁ asammissatā veditabbā. aññeyeva hi
cakkhuppasādassa lakkhaṇarasapaccupaṭṭhānapadaṭṭhānagocarajjhāsayanissayā, aññe
sotappasādādīnanti asammissāneva cakkhāyatanādīni.
apica nesaṁ asammissatāya ayaṁ upamāpi veditabbā. yathā hi pañcavaṇṇānaṁ
dhajānaṁ ussāpitānaṁ kiñcāpi chāyā ekābaddhā viya hoti, aññamaññaṁ pana 6-
asammissāva. yathā ca pañcavaṇṇena kappāsena vaṭṭiṁ katvā dīpe jālite
kiñcāpi jālā ekābaddhā viya hoti, tassa tassa pana aṁsuno pāṭiyekkā
jālā aññamaññaṁ asammissāva, evameva kiñcāpi imāni pañcāyatanāni ekasmiṁ
attabhāve samosaritāni, 7- aññamaññaṁ pana asammissāneva. na kevalañca imāneva
pañca, sesarūpānipi asammissāneva. imasmiṁ hi sarīre heṭṭhimakāyo majjhimakāyo
uparimakāyoti tayo koṭṭhāsā. tattha nābhito paṭṭhāya heṭṭhā heṭṭhimakāyo
nāma. tasmiṁ kāyadasakaṁ bhāvadasakaṁ āhārasamuṭṭhānāni aṭṭha utusamuṭṭhānāni aṭṭha

footnote: 1 chaßēéa. ca 2 chaßēéa. ajjhattikabāhirā cassa
footnote: 3 sī. suatthatassāpi, chaßēéa. susanthatassapi 4 chaßēéa. hatthe ṭhapitānampi
footnote: 5 chaßēéa. etassa kāyapasādassa 6 chaßēéa. tassa tassa pana aññamaññaṁ

7 chaßēéa. samosaṭāni

page number: 375

cittasamuṭṭhānāni aṭṭhāti catucattāḷīsa rūpāni. nābhito uddhaṁ yāva galavāṭakā
majjhimakāyo nāma. tattha ca kāyadasakaṁ bhāvadasakaṁ vatthudasakaṁ āhārasamuṭṭhānādīni
tīṇi aṭṭhakānīti catupaññāsa rūpāni. galavāṭakato uddhaṁ uparimakāyo nāma. tattha
cakkhudasakaṁ sotadasakaṁ ghānadasakaṁ jivhādasakaṁ kāyadasakaṁ bhāvadasakaṁ āhārasamuṭṭhānādīni
tīṇi aṭṭhakānīti caturāsīti rūpāni.
tattha cakkhuppasādassa paccayāni cattāri mahābhūtāni vaṇṇo gandho raso
ojā jīvitindriyaṁ cakkhuppasādoti idaṁ ekantato avinibbhūtānaṁ 1- dasannaṁ
nipphannarūpānaṁ vasena cakkhudasakaṁ nāma. iminā nayena sesānipi veditabbāni.
tesu heṭṭhimakāye rūpaṁ majjhimakāyauparimakāyarūpehi saddhiṁ asammissaṁ,
sesakāyadvayepi rūpaṁ itarehi saddhiṁ asammissameva. yathā hi sāyaṇhasamaye pabbatacchāyā
ca rukkhacchāyā ca kiñcāpi ekābaddhā viya honti, aññamaññaṁ pana asammissāva.
evaṁ imesupi kāyesu catucattāḷīsa catupaññāsa caturāsīti ca rūpāni kiñcāpi
ekābaddhāni viya honti, aññamaññaṁ pana asammissānevāti.
[616-619] rūpāyatananiddese vaṇṇova vaṇṇanibhā, nibhātīti vā
nibhā, cakkhuviññāṇassa pākaṭā hotīti attho, vaṇṇova nibhā vaṇṇanibhā. saha 2-
nidassanena sanidassanaṁ, cakkhuviññāṇena passitabbanti attho. saha paṭighena sappaṭighaṁ,
paṭighaṭṭanaṁ paṭighaṁ nighaṁsanajanakanti 3- attho. nīlādīsu ummārapupphasamānaṁ 4-
nīlaṁ. kaṇṇikārapupphasamānaṁ pītakaṁ. bandhujīvakapupphasamānaṁ lohitakaṁ. osadhitārakasamānaṁ
odātaṁ. jhāmaṅgārasamānaṁ kāḷakaṁ. mandarattaṁ sindhavārakaṇṇavīramakulasamānaṁ 5-
mañjeṭṭhakaṁ. "harittaca hemavaṇṇa kāmaṁ sumukha pakkamā"ti 6- ettha pana kiñcāpi
"harī"ti suvaṇṇaṁ vuttaṁ, parato panassa jātarūpaggahaṇena gahitattā idha sāmaṁ
hari nāma. imāni satta vatthūni 7- anāmasitvā sabhāveneva dassitāni.

footnote: 1 chaßēéa. avinibhuttānaṁ 2 chaßēéa. saddhiṁ. evamuparipi
footnote: 3 chaßēéa. paṭighaṭṭananighaṁsanajanakanti 4 chaßēéa. umāpupphasamānaṁ
footnote: 5 sī. sindhavārakaṇavīramakulasamānaṁ, chaßēéa. sinduvārakaravīramakuḷasamānaṁ

6 khu.jā. 28/89/64 7 chaßēéa. vatthuṁ. evamuparipi

page number: 376

harivaṇṇanti haritasaddalavaṇṇaṁ. ambaṅkuravaṇṇanti ambaṅkurena samānavaṇṇaṁ.
imāni dve vatthūni āmasitvā dassitāni. dīghādīni dvādasa vohārato dassitāni.
so ca nesaṁ vohāro upanidhāyasiddho ceva sannivesasiddho ca. dīghādīni hi
aññamaññaṁ upanidhāyasiddhāni. vaṭṭādīni sannivesavisesena. tattha rassaṁ upanidhāya
tato uccataraṁ dīghaṁ, taṁ upanidhāya tato nīcataraṁ rassaṁ. thūlaṁ upanidhāya tato
khuddakataraṁ aṇuṁ, taṁ upanidhāya tato mahantataraṁ thūlaṁ. cakkasaṇṭhānaṁ vaṭṭaṁ.
kukkuṭaṇḍasaṇṭhānaṁ parimaṇḍalaṁ. catūhi aṁsehi yuttaṁ caturaṁsaṁ 1- chaḷaṁsādīsupi eseva
nayo. ninnanti onataṁ. thalanti unnataṁ.
tattha yasmā dīghādīni phusitvāpi sakkā jānituṁ, nīlādīni panevaṁ na
sakkā, tasmā na nippariyāyena dīghaṁ rūpāyatanaṁ, tathā rassādīni. taṁ taṁ nissāya
pana tathā tathā ṭhitaṁ "dīghaṁ rassan"ti tena tena vohārena rūpāyatanamevettha
bhāsitanti veditabbaṁ. chāyā ātapoti idaṁ aññamaññaṁ paricchinnaṁ. tathā
āloko andhakāro ca. abbhā mahikātiādīni cattāri vatthunāva dassitāni.
tattha abbhāti balāhako. mahikāti himaṁ. imehi catūhi abbhādīnaṁ vaṇṇā dassitā.
candamaṇḍalassa vaṇṇanibhātiādīhi tesaṁ tesaṁ pabhāvaṇṇā dassitā.
tattha candamaṇḍalādīnaṁ vatthūnaṁ evaṁ viseso veditabbo, maṇimayaṁ
rajatapaṭicchannaṁ ekūnapaṇṇāsayojanāyāmavitthāraṁ candassa devaputtassa vimānaṁ
candamaṇḍalaṁ nāma. sovaṇṇamayaṁ phalikapaṭicchannaṁ samapaññāsayojanāyāmavitthāraṁ
suriyassa devaputtassa vimānaṁ suriyamaṇḍalaṁ nāma. sattaratanamayāni
sattaṭṭhadasadvādasayojanāyāmavitthārāni tesaṁ tesaṁ devaputtānaṁ vimānāni
tārakarūpāni nāma.
tattha heṭṭhā cando, suriyo upari, ubhinnaṁ antaraṁ yojanaṁ hoti. candassa
heṭṭhimantato suriyassa uparimanto yojanasataṁ hoti. dvīsu passesu nakkhattatārakā

footnote: 1 sī., ma. caturassaṁ

page number: 377

gacchanti. etesu pana tīsu cando dandhagamano, suriyo sīghagamano, tārakarūpā 1-
sabbasīghagamanā. kālena candimasuriyānaṁ purato honti, kālena pacchato. 2-
ādāsamaṇḍalanti kaṁsamayaṁ. maṇīti ṭhapetvā veḷuriyaṁ seso jotirasādianekappabhedo.
saṅkhoti sāmuddiko. muttā sāmuddikāpi sesāpi. veḷuriyoti
veḷuvaṇṇamaṇi. jātarūpaṁ vuccati satthu vaṇṇo. satthā hi suvaṇṇavaṇṇo,
suvaṇṇampi satthuvaṇṇaṁ. rajataṁ vuccati "kahāpaṇo lohamāsako dārumāsako
jatumāsako, ye vohāraṁ gacchantī"ti 3- vuttaṁ, taṁ sabbampi idha gahitaṁ.
"yaṁ vā panaññampī"ti iminā pāliāgataṁ ṭhapetvā sesaṁ
taṭṭikapilotikakaṇṇikavaṇṇādibhedaṁ rūpaṁ gahitaṁ, taṁ hi sabbaṁ yevāpanakesu paviṭṭhaṁ.
etameva 4- nīlādibhedena bhinnampi rūpaṁ sabbaṁ lakkhaṇādīhi abhinnameva.
sabbaṁ hetaṁ cakkhupaṭihananalakkhaṇaṁ rūpaṁ, cakkhuviññāṇassa visayabhāvarasaṁ, tasseva
gocarapaccupaṭṭhānaṁ, catumahābhūtapadaṭṭhānaṁ. 5- yathā cetaṁ, tathā sabbānipi
upādārūpāni. yattha pana viseso atthi, tattha vakkhāma, sesamettha cakkhāyatananiddese
vuttanayeneva veditabbaṁ. kevalañhi tattha cakkhupubbaṅgamo niddeso, idha
rūpapubbaṅgamo. tattha "cakkhumpetan"tiādīni cuddasa nāmāni, idhāpi
"rūpampetan"tiādīni tīṇi, sesaṁ tādisameva. yathā hi catūhi catūhi nayehi
maṇḍetvā 6- cakkhuṁ vavaṭṭhāpetuṁ terasa vārā vuttā, idhāpi te tatheva vuttāti.
[620-623] saddāyatananiddese bherisaddoti mahābheripahatabherīnaṁ saddo.
mudiṅgasaṅkhapaṇavasaddāpi mudiṅgādipaccayā saddā. gītasaṅkhāto saddo gītasaddo.
vuttāvasesānaṁ vīṇādīnaṁ tantibaddhānaṁ saddo vāditasaddo. sammasaddoti
kaṁsatālakaṭṭhatālasaddo. pāṇisaddoti pāṇippahārasaddo. sattānaṁ nigghosasaddoti
bahunnaṁ sannipatitānaṁ apaññāyamānapadabyañjananigghosasaddo. dhātūnaṁ
sannighātasaddoti rukkhānaṁ aññamaññaṁ nighaṁsanagaṇḍikākoṭṭanādisaddo. vātassa vāyato

footnote: 1 chaßēéa. nakkhattatārakā 2 chaßēéa. pacchā 3 vinayu. 2/584/60
footnote: 4 chaßēéa. evametaṁ 5 visuddhi. 3/14 khandhaniddesa 6 chaßēéa. paṭimaṇḍetvā

page number: 378

saddo vātasaddo. udakassa sandamānassa vā paṭihatassa vā saddo udakasaddo.
manussānaṁ sallāpādisaddo manussasaddo. taṁ ṭhapetvā seso sabbopi amanussasaddo.
iminā padadvayena sabbopi saddo pariyādinno. evaṁ santepi
vaṁsaphālanapilotikaphālanādīsu pavatto pāliyaṁ anāgatasaddo yevāpanakaṭṭhānaṁ paviṭṭhoti
veditabbo.
evamayaṁ bherisaddādinā bhedena bhinnopi saddo lakkhaṇādīhi abhinnoyeva.
sabbo ceso 1- sotapaṭihananalakkhaṇo saddo, sotaviññāṇassa visayabhāvaraso,
tasseva gocarapaccupaṭṭhāno. sesaṁ cakkhāyatananiddese vuttanayeneva veditabbaṁ.
idhāpi hi catūhi catūhi nayehi paṭimaṇḍitvā 2- terasa vārā vuttā. tesaṁ attho
sakkā vuttanayeneva jānitunti na vitthārito.
[624-627] gandhāyatananiddese mūlagandhoti yaṅkiñci mūlaṁ paṭicca
nibbatto gandho. sāragandhādīsupi eseva nayo. asiddhadussiddhānaṁ ḍākādīnaṁ
gandho āmakagandho. macchasakalikapūtimaṁsakiliṭṭhasappiādīnaṁ 3- gandho visagandho.
sugandhoti iṭṭhagandho. duggandhoti aniṭṭhagandho. iminā padadvayena sabbopi
gandho pariyādinno. evaṁ santepi kaṇṇikagandhapilotikagandhādayo 4- pāliyaṁ anāgatā
sabbepi gandhā yevāpanakaṭṭhānaṁ paviṭṭhāti veditabbā.
evamayaṁ mūlagandhādinā bhedena bhinnopi gandho lakkhaṇādīhi abhinnoyeva.
sabbopi ceso ghānapaṭihananalakkhaṇo gandho, ghānaviññāṇassa visayabhāvaraso,
tasseva gocarapaccupaṭṭhāno. sesaṁ cakkhāyatananiddese vuttanayeneva veditabbaṁ.
idhāpi hi tatheva dvipaññāsanayapaṭimaṇḍitā terasa vārā vuttā. te atthato
pākaṭāyeva.
[628-631] rasāyatananiddese mūlarasoti yaṅkiñci mūlaṁ paṭicca
nibbattaraso. khandharasādīsupi eseva nayo. ambilanti takkambilādi. madhuranti

footnote: 1 chaßēéa. hesa. evamuparipi 2 chaßēéa. paṭimaṇḍitā
footnote: 3 chaßēéa. macchasakalikāpūtimaṁsasaṁkiliṭṭhasappiādīnaṁ 4 cha. kaṇṇakagandha....

page number: 379

ekantato gosappiādi. madhu pana kasāvayuttaṁ aciranikkhittaṁ 1- kasāvaṁ hoti, phāṇitaṁ
khāriyuttamaciranikkhittaṁ khāriyaṁ hoti. sappi pana ciranikkhittaṁ vaṇṇagandhe
jahantampi rasaṁ na jahatīti tadeva ekantamadhuraṁ. tittakanti nimbapaṇṇādi. kaṭukanti
siṅgiveramaricādi. loṇikanti sāmuddikaloṇādi. khārikanti vātiṅgaṇakaḷīrādi.
lambilanti 2- badarasāḷavakapiṭṭhasāḷavādi. 3- kasāvanti harītakādi. ime sabbepi rasā
vatthuvasena vuttā. taṁtaṁvatthuto panettha rasova ambilādīhi nāmehi vuttoti
veditabbo. sādūti iṭṭharaso. asādūti aniṭṭharaso. iminā padadvayena sabbopi
raso pariyādinno. evaṁ santepi leḍḍurasabhittirasapilotikarasādayo pāliyaṁ anāgatā
sabbepi rasā yevāpanakaṭṭhānaṁ paviṭṭhāti veditabbā.
evamayaṁ mūlarasādibhedena bhinnopi raso lakkhaṇādīhi abhinnoyeva. sabbo
ceso jivhāpaṭihananalakkhaṇo raso, jivhāviññāṇassa visayabhāvaraso, tasseva
gocarapaccupaṭṭhāno. 4- sesaṁ cakkhāyatananiddese vuttanayeneva veditabbaṁ. idhāpi
hi tatheva dvipaññāsanayapaṭimaṇḍitā terasa vārā vuttā.
[632] itthindriyaniddese yanti karaṇavacanaṁ, yena kāraṇena itthiyā
itthīliṅgādīni hontīti ayamettha attho. tattha liṅganti saṇṭhānaṁ. itthiyā hi
hatthapādagīvāurādīnaṁ saṇṭhānaṁ na purisassa viya hoti. itthīnaṁ hi heṭṭhimakāyo
visado hoti, uparimakāyo avisado. hatthapādā khuddakā, mukhaṁ khuddakaṁ. nimittanti
sañjānanaṁ. itthīnaṁ hi uramaṁsaṁ avisadaṁ hoti, mukhaṁ nimmassudāṭhikaṁ,
kesabandhavatthaggahaṇampi na purisānaṁ viya hoti. kuttanti kiriyā. itthiyo hi
daharakāle suppamusalehi 5- kīḷanti, dhītalikāya 6- kīḷanti, mattikavākena 7- suttakaṁ
nāma kantanti. ākappoti gamanādiākāro. itthiyo hi gacchamānā avisadā gacchanti,
tiṭṭhamānā, nipajjamānā,

footnote: 1 chaßēéa. ciranikkhittaṁ. evamuparipi 2 sī. lapilakanti
footnote: 3 cha. badarāmalakapiṭṭhasālavādi 4 visuddhi. 3/15 khandhaniddesa
footnote: 5 chaßēéa. suppakamusalakehi 6 chaßēéa. cittadhītalikāya

7 ma. mattikavākkena

page number: 380

nisīdamānā, khādamānā, bhuñjamānā avisadā bhuñjanti. purisampi hi avisadaṁ
disvā "mātugāmo viya gacchati, tiṭṭhati, nipajjati, nisīdati, khādati, bhuñjatī"ti
vadanti.
itthattaṁ itthībhāvoti ubhayampi ekatthaṁ, itthīsabhāvoti attho. ayaṁ pana
kammajo paṭisandhisamuṭṭhito. 1- itthīliṅgādi pana na itthindriyaṁ viya pavatte
samuṭṭhitaṁ. 1- yathā hi vīje sati vījaṁ paṭicca vījapaccayā rukkho vaḍḍhitvā
sākhāviṭapasampanno hutvā ākāsaṁ pūretvā tiṭṭhati, evameva itthībhāvasaṅkhāte
itthindriye sati itthīliṅgādīni honti. vījaṁ viya hi itthindriyaṁ, vījaṁ
paṭicca vaḍḍhitvā ākāsaṁ pūretvā ṭhitarukkho viya itthindriyaṁ paṭicca
itthīliṅgādīni pavatte samuṭṭhahanti. tattha itthindriyaṁ na cakkhuviññeyyaṁ,
manoviññeyyameva. itthīliṅgādīni cakkhuviññeyyānipi manoviññeyyānipi.
idantaṁ rūpaṁ itthindriyanti idantaṁ rūpaṁ yathā cakkhundriyādīni
purisassapi honti, na evaṁ. niyamato pana itthiyāeva indriyanti itthindriyaṁ.
[633] purisindriyepi eseva nayo. purisaliṅgādīni pana itthīliṅgādīnaṁ
paṭipakkhato veditabbāni. purisassa hi hatthapādagīvāurādīnaṁ saṇṭhānaṁ na itthiyā
viya hoti, purisānaṁ hi uparimakāyo visado hoti, heṭṭhimakāyo avisado. hatthapādā
mahantā, mukhaṁ mahantaṁ, uramaṁsaṁ avisadaṁ, massudāṭhikā uppajjanti,
kesabandhavatthaggahaṇaṁ na itthīnaṁ viya hoti, daharakāle rathanaṅgalādīhi kīḷanti, vālikapāliṁ
katvā vāpiṁ nāma khananti, gamanādīni visadāni honti, itthimpi gamanādīni visadāni
kurumānaṁ disvā "puriso viya gacchatī"tiādīni vadanti. sesaṁ itthindriye
vuttasadisameva.
tattha itthībhāvalakkhaṇaṁ itthindriyaṁ. "itthī"ti pakāsanarasaṁ,
itthīliṅganimittakuttākappānaṁ karaṇabhāvapaccupaṭṭhānaṁ. 2- purisabhāvalakkhaṇaṁ
purisindriyaṁ, "puriso"ti

footnote: 1-1 chaßēéa. itthiliṅgādīni pana itthindriyaṁ paṭicca pavatte samuṭṭhitāni
footnote: 2 chaßēéa. kāraṇabhāvapaccupaṭṭhānaṁ

page number: 381

pakāsanarasaṁ, purisaliṅganimittakuttākappānaṁ karaṇabhāvapaccupaṭṭhānaṁ. ubhayampetaṁ
paṭhamakappikānaṁ pavatte samuṭṭhāti, aparabhāge paṭisandhiyaṁ. paṭisandhisamuṭṭhitampi 1-
pavatte calati parivattati. yathāha:-
"tena kho pana samayena aññatarassa bhikkhuno itthīliṅgaṁ
pātubhūtaṁ hoti. tena kho pana samayena aññatarissā bhikkhuniyā
purisaliṅgaṁ pātubhūtaṁ hotī"ti. 2-
imesu ca dvīsu purisaliṅgaṁ uttamaṁ, itthīliṅgaṁ hīnaṁ, tasmā purisaliṅgaṁ
balavākusalena antaradhāyati, itthīliṅgaṁ dubbalakusalena patiṭṭhāti. itthīliṅgaṁ pana
antaradhāyantaṁ dubbalākusalena antaradhāyati, purisaliṅgaṁ balavakusalena patiṭṭhāti.
evaṁ ubhayampi akusalena antaradhāyati, kusalena patiṭṭhātīti veditabbaṁ.
ubhatobyañjanakassa pana kiṁ ekaṁ indriyaṁ, udāhu dveti. ekaṁ. tañca kho
itthīubhatobyañjanakassa itthindriyaṁ, purisaubhatobyañjanakassa purisindriyaṁ.
evaṁ sante dutiyabyañjanassa abhāvo āpajjati, indriyaṁ hi byañjanakāraṇaṁ
vuttaṁ, tañcassa natthīti. na tassa indriyaṁ byañjanakāraṇaṁ. kasmā? sadā
abhāvato. itthīubhatobyañjanakassa hi yadā itthiyā rāgacittaṁ uppajjati, tadāva
purisabyañjanaṁ pākaṭaṁ hoti, itthīliṅgabyañjanaṁ 3- paṭicchannaṁ guyhaṁ 4- hoti.
tathā itarassa itaraṁ.
yadi ca tesaṁ indriyaṁ dutiyabyañjanakāraṇaṁ bhaveyya, sadāpi byañjanadvayaṁ
tiṭṭheyya, na pana tiṭṭhati. tasmā veditabbametaṁ na tassa taṁ byañjanakāraṇaṁ.
kammasahāyaṁ pana rāgacittamevettha kāraṇaṁ. yasmā cassa ekameva indriyaṁ hoti,
tasmā itthīubhatobyañjanako sayampi gabbhaṁ gaṇhāti, parampi gaṇhāpeti.
purisaubhatobyañjanako parampi gabbhaṁ gaṇhāpeti, sayaṁ pana na gaṇhātīti.

footnote: 1 ma. paṭisandhisamuṭṭhitampi pavatte samuṭṭhitañca 2 vinayu. 1/69/46
footnote: 3 chaßēéa. itthībyañjanaṁ 4 chaßēéa. guḷhaṁ

page number: 382

[634] jīvitindriyaniddese yaṁ vattabbaṁ, taṁ heṭṭhā arūpajīvitindriye
vuttameva. kevalaṁ hi tattha "yo tesaṁ arūpīnaṁ dhammānan"ti vuttaṁ, idha
rūpajīvitindriyattā "yo tesaṁ rūpīnaṁ dhammānan"ti, ayameva viseso. lakkhaṇādīni
panassa evaṁ veditabbāni. sahajātarūpānupālanalakkhaṇaṁ jīvitindriyaṁ, tesaṁ pavattanarasaṁ,
tesaṁyeva ṭhapanapaccupaṭṭhānaṁ, yāpayitabbabhūtapadaṭṭhānanti. 1-
[635] kāyaviññattiniddese kāyaviññattīti ettha tāva kāyena attano
bhāvaṁ viññāpentānaṁ tiracchānehipi purisānaṁ purisehi vā tiracchānānampi
kāyagahaṇānusārena gahitāya etāya bhāvo viññāyatīti viññatti. sayaṁ
kāyagahaṇānusārena viññāyatītipi viññatti. "kāyena saṁvaro sādhū"tiādīsu 2- āgato
copanasaṅkhāto kāyoeva viññatti kāyaviññatti. kāyavipphandanena
adhippāyaviññāpanahetuttā, sayañca tathā viññeyyattā kāyena viññattītipi
kāyaviññatti.
kusalacittassa vātiādīsu aṭṭhahi kāmāvacarehi, abhiññācittena cāti navahi
cittehi 3- kusalacittassa vā dvādasahipi akusalacittehi akusalacittassa vā aṭṭhahi
mahākiriyāhi dvīhi ahetukakiriyāhi 4- abhiññāpattāya ekāya rūpāvacarakiriyāyāti 4-
ekādasahi kiriyācittehi abyākatacittassa vā. ito aññāni hi cittāni
viññattiṁ na janenti, sekkhāsekkhaputhujjanānaṁ pana ettakeheva cittehi viññatti
hotīti etesaṁ kusalādīnaṁ vasena tīhi padehi hetuto dassitā.
idāni chahi padehi phalato dassetuṁ "abhikkamantassa vā"tiādi vuttaṁ.
abhikkamādayo hi viññattivasena pavattattā viññattiphalannāma. tattha abhikkamantassāti
purato kāyaṁ abhiharantassa, paṭikkamantassāti pacchato paccāharantassa.
ālokentassāti ujukaṁ pekkhantassa. vilokentassāti ito cito ca pekkhantassa.
sammiñjentassāti sandhiyo 5- saṅkocentassa. pasārentassāti sandhiyo
paṭipaṇāmentassa.

footnote: 1 visuddhi. 3/15 khandhaniddesa 2 khuḍha. 25/361/80 3 chaßēéa. kusalacittehi
footnote: 4-4 chaßēéa. abhiññāppattena ekena rūpāvacarakiriyenāti 5 chaßēéa. sandhayo

page number: 383

idāni chahi padehi sabhāvato dassetuṁ "kāyassa thambhanā"tiādi vuttaṁ,
tattha kāyassāti sarīrassa. kāyaṁ thambhetvā thaddhaṁ karotīti thambhanā. tameva
upasaggena vaḍḍhetvā santhambhanāti āha. balavatarā vā thambhanā santhambhanā.
santhambhitattanti santhambhitabhāvo. viññāpanavasena viññatti. viññāpanāti
viññāpanākāro viññāpitabhāvo viññāpitattaṁ. sesamettha yaṁ vattabbaṁ, taṁ heṭṭhā
dvārakathāya vuttameva. tathā vacīviññattiyaṁ.
[636] "vacīviññattī"ti padassa pana niddesapadānañca attho tattha na
vutto, so evaṁ veditabbo. vācāya attano bhāvaṁ viññāpentānaṁ tiracchānehipi
purisānaṁ purisehi vā tiracchānānampi vacīgahaṇānusārena gahitāya etāya bhāvo
viññāyatīti viññatti. sayaṁ vacīgahaṇānusārena viññāyatītipi viññatti. "sādhu
vācāya saṁvaro"tiādīsu 1- āgatā copanasaṅkhātā vacīeva viññatti vacīviññatti.
vacīghosena adhippāyaviññāpanahetuttā sayañca tathāviññeyyattā vācāya viññattītipi
vacīviññatti. vācā girātiādīsu vuccatīti vācā. giriyatīti girā. byappathoti
vākyabhedo. vākyañca taṁ patho ca atthaṁ ñātukāmānaṁ ñāpetukāmānaṁ cātipi
byappatho. udīriyatīti udīraṇaṁ. ghusiyatīti 2- ghoso. kariyatīti kammaṁ. ghosova kammaṁ
ghosakammaṁ, nānappakārehi kato ghosoti attho. vaciyā bhedo vacībhedo. so
pana na bhaṅgo, pabhedagatā vācāevāti ñāpanatthaṁ vācā vacībhedoti vuttaṁ. imehi
sabbehipi padehi saddavācāva dassitā. idāni tāya vācāya saddhiṁ yojetvā
heṭṭhā vuttatthānaṁ viññattiādīnaṁ padānaṁ vasena tīhākārehi sabhāvato taṁ dassetuṁ
"yā tāya vācāya viññattī"tiādi vuttaṁ, taṁ heṭṭhā vuttanayattā uttānatthameva.
idāni viññattisamuṭṭhāpakacittesu asammohatthaṁ dvattiṁsa chabbīsa ekūnavīsa
soḷasa pacchimānīti idaṁ pakiṇṇakaṁ veditabbaṁ. dvattiṁsa cittāni hi rūpaṁ
samuṭṭhāpenti, iriyāpathaṁ upatthambhenti, duvidhampi viññattiṁ janenti. chabbīsati
viññattimeva na

footnote: 1 khuḍha. 25/361/80 2 chaßēéa. ghussatīti

page number: 384

janenti, itaradvayaṁ karonti. ekūnavīsati rūpameva samuṭṭhāpenti, itaradvayaṁ na
karonti. soḷasa imesu tīsu ekampi na karonti.
tattha dvattiṁsāti heṭṭhā vuttāneva kāmāvacarato aṭṭha kusalāni, dvādasa
akusalāni, kiriyato dasa cittāni, sekkhaputhujjanānaṁ abhiññācittaṁ, khīṇāsavānaṁ
abhiññācittanti. chabbīsāti rūpāvacarato pañca kusalāni, pañca kiriyāni,
arūpāvacarato cattāri kusalāni, cattāri kiriyāni, cattāri maggacittāni, cattāri
phalacittānīti. ekūnavīsāti kāmāvacarakusalavipākato ekādasa, akusalavipākato dve,
kiriyato kiriyāmanodhātu, rūpāvacarato pañca vipākacittānīti. soḷasāti dve
pañcaviññāṇāni, sabbasattānaṁ paṭisandhicittaṁ, khīṇāsavānaṁ cuticittaṁ, āruppe
cattāri vipākacittānīti imāni soḷasa rūpairiyāpathaviññattīsu ekampi na karonti,
aññānipi bahūni arūpe uppannāni anokāsagatattā rūpaṁ na samuṭṭhāpenti. 1- yāni
pana kāyaviññattiṁ samuṭṭhāpenti, tāneva vacīviññattimpīti. 1-
[637] ākāsadhātuniddese na kasati na nikasati 2- kasituṁ 3- vā chindituṁ
vā bhindituṁ vā na sakkāti ākāso. ākāsova ākāsagataṁ kheḷagatādīni viya,
ākāsoti vā gatanti ākāsagataṁ. na haññatīti aghaṁ. aghaṭṭanīyanti attho.
aghameva aghagataṁ. chiddaṭṭhena vivaro. vivarova vivaragataṁ. asamphuṭṭhaṁ catūhi mahābhūtehīti
etehi asamphuṭṭhaṁ nijjaṭākāsaṁva kathitaṁ. lakkhaṇādito pana rūpaparicchedalakkhaṇā
ākāsadhātu, rūpapariyantappakāsanarasā, rūpamariyādapaccupaṭṭhānā
asamphuṭṭhabhāvachiddavivarabhāvapaccupaṭṭhānā vā paricchinnarūpapadaṭṭhānā, yāya
paricchinnesu rūpesu "idamito uddhaṁ, adho, tiriyan"ti ca hoti.
[638-640] ito pare rūpassa lahutādīnaṁ niddesā cittassa lahutādīsu
vuttanayeneva veditabbā. lakkhaṇādito panettha adandhatālakkhaṇā rūpassa lahutā,
rūpānaṁ garubhāvavinodanarasā, lahuparivattitāpaccupaṭṭhānā, lahurūpapadaṭṭhānā.

footnote: 1-1 cha. na tāneva, kāyavacīviññattiyopi 2 chaßēéa. na kassati na nikassati
footnote: 3 sī. kassitaṁ

page number: 385

athaddhatālakkhaṇā rūpassa mudutā, rūpānaṁ thaddhabhāvavinodanarasā, sabbakiriyāsu
avirodhitāpaccupaṭṭhānā, mudurūpapadaṭṭhānā. sarīrakiriyānukūlakammaññabhāvalakkhaṇā
rūpassa kammaññatā, akammaññabhāvavinodanarasā, adubbalabhāvapaccupaṭṭhānā,
kammaññarūpapaṭṭhānā.
etā pana tisso na aññamaññaṁ vijahanti. evaṁ santepi yo arogino
viya rūpānaṁ lahubhāvo adandhatālahuparivattippakāro rūpadandhattakaradhātukkhobha-
paṭipakkhapaccayasamuṭṭhāno, so rūpavikāro rūpassa lahutā. yo suparimadditacammasseva
rūpānaṁ mudubhāvo sabbakiriyāvisesesu sarasavattanabhāvo vasavattanabhāvamaddavappakāro
rūpathaddhattakaradhātukkhobhapaṭipakkhapaccayasamuṭṭhāno, so rūpavikāro rūpassa mudutā.
yo pana sudhantasuvaṇṇasseva rūpānaṁ kammaññabhāvo sarīrakiriyānukūlabhāvappakāro
sarīrakiriyānaṁ ananukūlakaradhātukkhobhapaṭipakkhapaccayasamuṭṭhāno, 1- so rūpavikāro
rūpassa kammaññatāti evameva tāsaṁ viseso veditabbo.
etā pana tissopi kammaṁ kātuṁ na sakkonti, āhārādayova karonti.
tathā hi yogino "ajja amhehi bhojanasappāyaṁ laddhaṁ, kāyo no lahumudukammañño"ti
vadanti. "ajja utusappāyaṁ laddhaṁ. ajja amhākaṁ cittaṁ ekaggaṁ, kāyo no
lahumudukammañño"ti vadantīti.
[641] upacayasantatiniddesesu āyatanānanti aḍḍhekādasannaṁ rūpāyatanānaṁ.
ācayoti nibbatti. so rūpassa upacayoti yo āyatanānaṁ ācayo punappunaṁ
nibbattamānānaṁ, sova rūpassa upacayo nāma hoti, vaḍḍhīti attho.
[642] yo rūpassa upacayo, so 2- rūpassa santatīti yā evaṁ upacitānaṁ
rūpānaṁ vaḍḍhi, tato uttaritaraṁ pavattikāle sā rūpassa santati nāma hoti,
pavattīti attho. "nadītīre khatakūpasmiṁ hi udakuggamanakālo viya ācayo nibbatti,
paripuṇṇakālo viya upacayo vaḍḍhi, ajjhottharitvā gamanakālo viya santati
pavattī"ti veditabbā.

footnote: 1 sī. ananukūlabhāvakara.... 2 chaßēéa. sā. evamuparipi

page number: 386

evaṁ kiṁ kathitaṁ hotīti? āyatanena ācayo kathito, ācayena āyatanaṁ
kathitaṁ. ācayo ca kathito, āyatanameva kathitaṁ. evampi kiṁ kathitaṁ hotīti?
catusantatirūpānaṁ ācayo upacayo nibbatti vaḍḍhi kathitā. atthato hi ubhayampetaṁ
jātirūpassevādhivacanaṁ. ākāranānattena pana veneyyavasena ca "upacayo santatī"ti
uddesaniddesanaṁ 1- katvā yasmā ettha atthato nānattaṁ natthi, tasmā niddese
"yo āyatanānaṁ ācayo, so rūpassa upacayo. yo rūpassa upacayo, so rūpassa
santatī"ti vuttaṁ.
yasmā ca ubhayampetaṁ jātirūpassevādhivacanaṁ, tasmā ettha ācayalakkhaṇo
rūpassa upacayo. pubbantato rūpānaṁ ummujjāpanaraso, niyyātanapaccupaṭṭhāno
paripuṇṇabhāvapaccupaṭṭhāno vā, upacitarūpapadaṭṭhāno. pavattilakkhaṇā rūpassa
santati, anuppabandhanarasā, anupacchedapaccupaṭṭhānā, anuppabandharūpapadaṭṭhānāti
veditabbā.
[643] jaratāniddese jīraṇakavasena jarā. ayamettha sabhāvaniddeso.
jīraṇākāro jīraṇatā. "khaṇḍiccan"tiādayo tayo kālātikkameva kiccaniddesā,
pacchimā dve pakatiniddesā. ayaṁ hi "jarā"ti iminā padena sabhāvato dīpitā,
tenassāyaṁ sabhāvaniddeso, "jīraṇatā"ti iminā ākārato, tenassāyaṁ
ākāraniddeso. "khaṇḍiccan"ti iminā kālātikkamena 2- dantanakhānaṁ
khaṇḍitabhāvakaraṇakiccato, "pāliccan"ti iminā kesalomānaṁ palitabhāvakaraṇakiccato,
"valittacatā"ti iminā maṁsaṁ milāpetvā tace valibhāvakaraṇakiccato dīpitā, tenassā ime
"khaṇḍiccan"tiādayo tayo kālātikkame kiccaniddesā. tehi imesaṁ vikārānaṁ
dassanavasena pākaṭībhūtā 3- pākaṭajarā dassitā. yatheva hi udakassa vā vātassa 4-
vā aggino vā tiṇarukkhādīnaṁ saṁbhaggapaṭibhaggatāya 5- vā jhāmatāya vā gatamaggo
pākaṭo hoti, na ca so gatamaggo tāneva udakādīnipi, evameva jarāya

footnote: 1 chaßēéa. uddesadesanaṁ 2 cha. kālātikkame 3 sī. pākaṭabhūtā
footnote: 4 chaßēéa. ayaṁ pāṭho na dissati 5 chaßēéa. saṁbhaggapalibhaggatāya

page number: 387

dantādīsu khaṇḍiccādivasena gatamaggo pākaṭo, cakkhuṁ ummiletvāpi gayhati, na
ca khaṇḍiccādīneva jarā. na hi jarā cakkhuviññeyyā hoti.
"āyuno saṁhāni indriyānaṁ paripāko"ti imehi pana pabhedehi 1-
kālātikkameyeva abhibyattāya āyukkhayacakkhādiindriyaparipākasaññitāya pakatiyā
dīpitā, tenassime pacchimā dve pakatiniddesāti veditabbā. tattha yasmā jarapattassa
āyu saṁhāniyati, 2- tasmā jarā "āyuno saṁhānī"ti phalūpacārena vuttā. yasmā
ca daharakāle supasannāni sukhumampi attano visayaṁ sukheneva gaṇhanasamatthāni
cakkhādīni indriyāni jarapattassa paripakkāni ālulitāni avisadāni oḷārikampi
attano visayaṁ gahetuṁ asamatthāni honti, tasmā "indriyānaṁ paripāko"tipi
phalūpacāreneva vuttā.
sā panāyaṁ evaṁ niddiṭṭhā sabbāpi jarā pākaṭā, paṭicchannāti duvidhā
hoti. tattha dantādīsu khaṇḍabhāvādidassanato rūpadhammesu jarā pākaṭajarā nāma,
arūpadhammesu pana jarā tādisassa vikārassa adassanato paṭicchannajarā nāma.
puna avīci savīcīti evampi duvidhā hoti. tattha maṇikanakarajatapavāḷacandimasuriyādīnaṁ
viya mandadasakādīsu pāṇīnaṁ viya ca pupphaphalapallavādīsu ca apāṇīnaṁ viya antarantarā
vaṇṇavisesādīnaṁ duviññeyyattā jarā avīcijarā nāma, nirantarajarāti attho. tato
aññesu pana yathāvuttesu antarantarā vaṇṇavisesādīnaṁ suviññeyyattā jarā
savīcijarā nāmāti veditabbā.
lakkhaṇāditopi rūpaparipākalakkhaṇā rūpassa jaratā, upanayanarasā, sabhāvānapagamepi
navabhāvāpagamapaccupaṭṭhānā vīhipurāṇabhāvo viya, paripaccamānarūpapadaṭṭhānāti
veditabbā.
[644] aniccatāniddese khayagamanavasena khayo. vayagamanavasena vayo.
bhijjanavasena bhedo. athavā yasmā taṁ patvā rūpaṁ khiyyati veti bhijjati ca,
tasmā khiyyati etasminti khayo, veti etasminti vayo, bhijjati etasminti

footnote: 1 chaßēéa. padehi 2 chaßēéa. hāyati

page number: 388

bhedo, upasaggavasena padaṁ vaḍḍhetvā bhedova paribhedo. hutvā abhāvaṭṭhena
na niccanti aniccaṁ, tassa bhāvo aniccatā. antaradhāyati etthāti antaradhānaṁ.
maraṇaṁ hi patvā rūpaṁ antaradhāyati, adassanaṁ gacchati. na kevalañca rūpameva,
sabbepa pañcakkhandhā. tasmā pañcannampi khandhānaṁ aniccatāya idameva lakkhaṇanti
veditabbaṁ. lakkhaṇādito pana paribhedalakkhaṇā rūpassa aniccatā, saṁsīdanarasā,
khayavayapaccupaṭṭhānā, paribhijjamānarūpapadaṭṭhānāti veditabbā.
heṭṭhā jāti gahitā jarā gahitā, imasmiṁ vā ṭhāne maraṇaṁ gahitaṁ. ime
tayo dhammā imesaṁ sattānaṁ ukkhittāsikapaccāmittasadisā. yathā hi purisassa tayo
paccāmittā otāraṁ 1- gavesamānā vicareyyuṁ. tesu eko evaṁ vadeyya "etaṁ
nīharitvā aṭavīpavesanaṁ mayhaṁ bhāro hotū"ti, dutiyo "aṭavīgatakāle pothetvā
paṭhaviyaṁ pātanaṁ mayhaṁ bhāro"ti, tatiyo "paṭhavīgatakālato 2- paṭṭhāya asinā sīsacchedanaṁ
mayhaṁ bhāro"ti, evarūpā ime jātiādayo. nīharitvā aṭavīpavesanapaccāmittasadisā
hettha jāti tasmiṁ tasmiṁ ṭhāne nibbattāpanato. aṭavīgataṁ pothetvā paṭhaviyaṁ
pātanapaccāmittasadisā jarā nibbattakkhandhānaṁ dubbalaparādhīnamañcaparāyanabhāvakaraṇato.
aṭavīgatassa 3- asinā sīsacchedanakapaccāmittasadisaṁ maraṇaṁ jarāpattānaṁ khandhānaṁ
jīvitakkhayaṁ pāpuṇatoti. 4-
[645] kabaḷiṅkārāhāraniddese kabaḷaṁ kariyatīti kabaḷiṅkāro. āhariyatīti
āhāro, kabaḷaṁ katvā ajjhohariyatīti attho. rūpaṁ vā āharatītipi āhāro.
evaṁ vatthuvasena nāmaṁ uddharitvā puna vatthuvasenevetaṁ pabhedato dassetuṁ "odano
kummāso"tiādi vuttaṁ. odanādīni hi phāṇitapariyantāni dvādasa idhādhippetassa
āhārassa vatthūni. pāliyaṁ anāgatāni mūlaphalādīni yevāpanakaṁ paviṭṭhāni.
idāni tāni mūlaphalādīni kattabbato dassetuṁ "yamhi yamhi janapade"tiādimāha.
tattha mukhena asitabbaṁ bhuñjitabbanti mukhāsiyaṁ. dantehi vikhāditabbanti 5-

footnote: 1 ma. okāsaṁ 2 ma. pathavīpatitakālato 3 chaßēéa. pathavigatassa
footnote: 4 chaßēéa. pāpanatoti 5 ma. vikhāyitabbanti

page number: 389

dantavikhādanaṁ. galena ajjhoharitabbanti galajjhoharaṇīyaṁ. idāni taṁ kiccavasena
dassetuṁ "kucchivitthambhanan"ti āha. tañhi mūlaphalādi odanakummāsādi vā
ajjhohaṭaṁ kucchiṁ vitthambheti, idamassa kiccaṁ. yāya ojāya sattā yāpentīti
heṭṭhā sabbapadehi savatthukaṁ āhāraṁ dassetvā idāni nibbattitaṁ ojameva 1-
dassetuṁ idaṁ vuttaṁ.
kiṁ panettha vatthussa kiccaṁ, kiṁ ojāya? parissayaharaṇapālanāni. vatthu hi
parissayaṁ harati, pāletuṁ na sakkoti. ojā pāleti, parissayaṁ harituṁ na sakkoti.
dvepi ekato hutvā pāletumpi sakkonti parissayampi harituṁ. ko panesa parissayo
nāma? kammajatejo. antokucchiyañhi odanādivatthusmiṁ asati kammajatejo uṭṭhahitvā
udarapaṭalaṁ gaṇhāti, "chātosmi, āhāraṁ me dethā"ti vadāpeti. bhuttakāle
udarapaṭalaṁ muñcitvā vatthuṁ gaṇhāti, atha satto ekaggo hoti.
yathā hi chāyārakkhaso chāyaṁ paviṭṭhaṁ gahetvā devasaṅkhalikāya bandhitvā
attano bhavane modento chātakāle āgantvā sīse ḍaṁsati, so ḍaṭṭhattā
viravati, taṁ viravaṁ sutvā "dukkhappatto ettha atthī"ti tato tato manussā
āgacchanti, so āgatāgate gahetvā khāditvā bhavane modati, evaṁ sampadamidaṁ
veditabbaṁ. chāyārakkhaso viya hi kammajatejo, devasaṅkhalikāya bandhitvā ṭhapitasatto
viya udarapaṭalaṁ, puna āgatamanussā viya odanādivatthu, otaritvā sīse ḍaṁsanaṁ
viya kammajatejassa vatthuto muttassa udarapaṭalaggahaṇaṁ, ḍaṭṭhassa viravanakālo
viya "āhāraṁ dethā"ti vacanakālo. tāya saññāya āgatāgate gahetvā
khāditvā bhavane modanakālo viya kammajatejena udarapaṭalaṁ muñcitvā vatthusmiṁ
gahite ekaggacittatā.
tattha oḷārike vatthusmiṁ ojā mandā hoti, sukhume balavatī. kudrūsabhattādīni
hi bhuñjitvā muhutteneva chāto hoti, sappiādīni pivitvā ṭhitassa
divasampi bhattaṁ na ruccati. ettha ca upādāyupādāya oḷārikasukhumatā veditabbā.

footnote: 1 chaßēéa. nibbaṭṭitaojameva

page number: 390

kumbhilānaṁ 1- hi āhāraṁ upādāya morānaṁ āhāro sukhumo. kumbhilā kira pāsāṇe
gilanti, te ca nesaṁ kucchippattā vilīyanti. morā sappavicchikādipāṇe khādanti.
morānaṁ pana āhāraṁ upādāya taracchānaṁ āhāro sukhumo. te kira tivassachaḍḍitāni
visāṇāni ceva aṭṭhīni ca khādanti, tāni ca nesaṁ kheḷena temitamattāneva
kandamūlaṁ viya mudukāni honti. taracchānampi āhāraṁ upādāya hatthīnaṁ āhāro
sukhumo, te hi nānārukkhasākhādayo khādanti. hatthīnaṁ āhārato gavayagokaṇṇamigādīnaṁ
āhāro sukhumo, te kira nissārāni nānārukkhapaṇṇādīni khādanti. tesampi
āhārato gunnaṁ āhāro sukhumo, te allasukkhatiṇāni khādanti. tesaṁ āhārato
sasānaṁ āhāro sukhumo. sasānaṁ āhārato sakuṇānaṁ āhāro sukhumo. sakuṇānaṁ
āhārato paccantavāsīnaṁ 2- āhāro sukhumo. paccantavāsīnaṁ āhārato gāmabhojakānaṁ
āhāro sukhumo. gāmabhojakānaṁ āhārato rājarājamahāmattānaṁ āhāro sukhumo.
tesampi āhārato cakkavattino āhāro sukhumo. cakkavattino āhārato bhummānaṁ
devānaṁ āhāro sukhumo. bhummānaṁ devānaṁ āhārato cātummahārājikānaṁ 3-
āhāro sukhumo. evaṁ yāva paranimmitavasavattīnaṁ āhāro vitthāretabbo. tesaṁ
panāhāro sukhumotveva niṭṭhaṁ patto.
lakkhaṇāditopi ojālakkhaṇo kabaḷiṅkāro āhāro, rūpāharaṇaraso,
upatthambhanapaccupaṭṭhāno, kabaḷaṁ katvā āharitabbavatthupadaṭṭhānoti veditabbo.
[646] noupādāniddese yathā upādārūpaṁ upādiyateva, na aññena
upādiyati, evametaṁ na upādiyatevāti noupādā.
[647-650] phusitabbanti phoṭṭhabbaṁ, phusitvā jānitabbanti attho.
phoṭṭhabbañca taṁ āyatanañcāti phoṭṭhabbāyatanaṁ. āpo ca taṁ nissattasuññatasabhāvaṭṭhena
dhātu cāti āpodhātu. idāni yasmā tīṇi rūpāni phusitvā jānitabbāni,

footnote: 1 cha. kumbhīlānañhi 2 ma. paccantagāmavāsīnaṁ 3 chaßēéa. cātumahārājikānaṁ

page number: 391

tasmā tāni bhājetvā dassetuṁ "katamantaṁ rūpaṁ phoṭṭhabbāyatanaṁ? paṭhavīdhātū"ti-
ādimāha. tattha kakkhaḷattalakkhaṇā paṭhavīdhātu, patiṭṭhānarasā, sampaṭicchannapaccupaṭṭhānā.
tejodhātu uṇhattalakkhaṇā, paripācanarasā, maddavānuppadānapaccupaṭṭhānā.
vāyodhātu vitthambhanalakkhaṇā, samudīraṇarasā, abhinīhārapaccupaṭṭhānā. purimā pana
āpodhātu paggharaṇalakkhaṇā, upabrūhaṇarasā, saṅgahapaccupaṭṭhānā. 1- ekekā cettha
sesattayapadaṭṭhānāti veditabbā.
kakkhaḷanti thaddhaṁ. mudukanti athaddhaṁ. saṇhanti maṭṭhaṁ. pharusanti kharaṁ.
sukhasamphassanti sukhavedanāpaccayaṁ iṭṭhaphoṭṭhabbaṁ. dukkhasamphassanti
dukkhavedanāpaccayaṁ aniṭṭhaphoṭṭhabbaṁ. garukanti bhāriyaṁ. lahukanti abhāriyaṁ,
sallahukanti attho. ettha ca "kakkhaḷaṁ mudukaṁ saṇhaṁ pharusaṁ garukaṁ lahukan"ti
padehi paṭhavīdhātueva bhājitā. "yadāyaṁ kāyo āyusahagato ca hoti
usmāsahagato ca viññāṇasahagato ca, tadā lahutaro ca hoti mudutaro
ca kammaññataro cā"ti 2- suttepi lahumudubhūtaṁ paṭhavīdhātumeva sandhāya vuttaṁ.
"sukhasamphassaṁ dukkhasamphassan"ti padadvayena pana tīṇi mahābhūtāni bhājitāni.
paṭhavīdhātu hi sukhasamphassāpi atthi dukkhasamphassāpi atthi. tathā tejodhātu,
vāyodhātu. 3- tattha sukhasamphassā paṭhavīdhātu mudutalahatthe 4- dahare pādaṁ 5- sambāhante
assādetvā assādetvā "sambāha tātā, sambāha tātā"ti vadāpanākāraṁ
karoti. sukhasamphassā tejodhātu sītasamaye aṅgārakapallaṁ āharitvā gattaṁ sedente
assādetvā assādetvā "sedehi tātā, sedehi tātā"ti vadāpanākāraṁ
karoti. sukhasamphassā vāyodhātu uṇhasamaye vattasampanne dahare vījanena vījante
assādetvā assādetvā "vīja tātā, vīja tātā"ti vadāpanākāraṁ karoti.
thaddhahatthe pana dahare pāde sambāhante aṭṭhīnaṁ bhijjanakālo viya hoti, sopi
"apehī"ti vattabbataṁ āpajjati. uṇhasamaye aṅgārakapalle ābhaṭe "apanehi nan"ti

footnote: 1 visuddhi. 2/189 samādhiniddesa 2 dīßēéa. 10/424/267
footnote: 3 chaßēéa. tejodhātuvāyodhātuyo 4 chaßēéa. mudutaluṇahatthe 5 chaßēéa. pāde

page number: 392

vattabbaṁ hoti. sītasamaye vījanena vījante "apehi, maṁ mā vījā"ti vattabbaṁ
hoti, evametāsaṁ sukhasamphassatā dukkhasamphassatā ca veditabbā.
"yaṁ phoṭṭhabbaṁ anidassanaṁ sappaṭighan"tiādinā nayena vuttā pana catūhi
catūhi nayehi paṭimaṇḍitā terasa vārā heṭṭhā rūpāyatanādīsu vuttanayeneva
veditabbā.
kiṁ panetāni tīṇi mahābhūtāni ekappahāreneva āpāthamāgacchanti, udāhu
noti? āgacchanti. evaṁ āgatāni kāyappasādaṁ ghaṭṭenti na ghaṭṭentīti?
ghaṭṭenti. ekappahārenetāni ārammaṇaṁ katvā kāyaviññāṇaṁ uppajjati
nuppajjatīti? nuppajjati, kasmā? 1- ābhujitavasena vā hi ussadavasena vā
ārammaṇakaraṇaṁ hoti.
tattha ābhujitavasena tāva pattasmiṁ hi odanena pūretvā ābhaṭe ekaṁ
sitthaṁ gahetvā "thaddhaṁ vā mudukaṁ vā"ti vīmaṁsanto kiñcāpi tattha tejopi atthi
vāyopi atthi, paṭhavīdhātumeva pana ābhujati. 2- uṇhodake hatthaṁ otāretvā
vīmaṁsanto kiñcāpi tattha paṭhavīpi atthi vāyopi atthi, tejodhātumeva pana ābhujati.
uṇhasamaye vātapānaṁ vivaritvā vātena sarīraṁ paharāpento ṭhito mandamande
vāte paharante kiñcāpi tattha paṭhavīpi atthi tejopi atthi, vāyodhātumeva pana
ābhujati. evaṁ ābhujanavasena 3- ārammaṇaṁ karoti nāma.
yo pana upakkhalati 4- vā sīsena vā rukkhaṁ paharati, bhuñjanto vā
sakkharaṁ ḍaṁsati, so kiñcāpi tattha tejopi atthi vāyopi atthi, ussadavasena
pana paṭhavīdhātumeva ārammaṇaṁ karoti. aggiṁ akkamantopi kiñcāpi tattha paṭhavīpi
atthi vāyopi atthi, ussadavasena pana tejodhātumeva ārammaṇaṁ karoti. bahalavāte 5-
kaṇṇasakkhaliṁ paharitvā badhirabhāvaṁ karonte viya 6- kiñcāpi tattha paṭhavīpi atthi
tejopi atthi, ussadavasena pana vāyodhātumeva ārammaṇaṁ karoti.

footnote: 1 chaßēéa. ayaṁ pāṭho na dissati 2 sī ābhuñjati. evamuparipi 3 chaßēéa. ābhujitavasena
footnote: 4 sī. pakkhalati 5 ma. balavavāto, cha. balavavāte 6 ma. karo nto viya hoti, cha. karonte

page number: 393

yaṅkiñci dhātuṁ ārammaṇaṁ karontassa 1- kāyaviññāṇampi ekappahārena
nuppajjati, sūcikalāpena viddhassa ekappahārena kāyo ghaṭṭiyati, yasmiṁ yasmiṁ
pana ṭhāne kāyappasādo ussanno hoti, tattha tattha kāyaviññāṇaṁ uppajjati.
yattha yatthāpi 2- paṭighaṭṭananighaṁso balavā hoti, tattha tattha paṭhamaṁ uppajjati.
kukkuṭapattenapi vaṇe bādhiyamāne 3- aṁsuaṁsu kāyappasādaṁ ghaṭṭeti. yattha yattha
pana kāyappasādo 4- ussanno hoti, tattha tattheva kāyaviññāṇaṁ uppajjati. evaṁ
ussadavasena ārammaṇaṁ karoti, ussadavaseneva ca kāyaviññāṇaṁ uppajjati nāma.
kathaṁ pana cittassa ārammaṇato saṅkanti hotīti? dvīhākārehi hoti
ajjhāsayato vā visayādhimattato vā. vihārapūjādīsu hi "tāni cetiyāni ceva
paṭimāyo ca vandissāmi, potthakammacittakammāni ca olokessāmī"ti ajjhāsayena
gato ekaṁ vanditvā vā passitvā vā itarassa vandanatthāya vā dassanatthāya
vā manaṁ katvā vanditumpi passitumpi gacchatiyeva. evaṁ ajjhāsayato saṅkamati
nāma.
kelāsakūṭapaṭibhāgaṁ pana mahācetiyaṁ olokento ṭhitopi aparabhāge
sabbaturiyesu paggahitesu rūpārammaṇaṁ vissajjetvā saddārammaṇaṁ saṅkamati,
manuññagandhesu pupphesu vā gandhesu vā āgatesu 5- saddārammaṇaṁ vissajjetvā
gandhārammaṇaṁ saṅkamati. evaṁ visayādhimattato saṅkamati nāma.
[651] āpodhātuniddese āpoti sabhāvaniddeso. āpova āpogataṁ.
sinehavasena sineho. sinehova sinehagataṁ. bandhanattaṁ rūpassāti paṭhavīdhātuādikassa
bhūtarūpassa bandhanabhāvo. ayopiṇḍiādīni hi āpodhātu ābandhitvā
baddhāni 6- karoti, tāya ābandhattā tāni baddhāni nāma honti.
pāsāṇapabbatatālaṭṭhihatthidantagosiṅgādīsupi eseva nayo. sabbāni hetāni āpodhātueva
ābandhitvā baddhāni karoti, āpodhātuyā ābandhattā 7- baddhāni honti.

footnote: 1 ka. karoti 2 ma. yattha yattha hi 3 chaßēéa. dhoviyamāne 4 chaßēéa. pasādo
footnote: 5 chaßēéa. ābhatesu 6 sī. thaddhāni 7 chaßēéa. ābaddhattāva

page number: 394

kiṁ pana paṭhavīdhātu sesadhātūnaṁ patiṭṭhā hoti, na hotīti? hoti. phusitvā
hoti udāhu aphusitvā, āpodhātu vā sesā bandhamānā phusitvā bandhati, 1- udāhu
aphusitvāti? paṭhavīdhātu tāva āpodhātuyā aphusitvāva patiṭṭhā hoti, tejodhātuyā
ca vāyodhātuyā ca phusitvā. āpodhātu pana paṭhavīdhātumpi tejodhātuvāyodhātuyopi
aphusitvāva ābandhati. yadi phusitvā ābandheyya, phoṭṭhabbāyatanaṁ nāma bhaveyya.
tejodhātuvāyodhātūnampi sesadhātūsu sakasakakiccakaraṇe eseva nayo.
tejodhātu hi paṭhavīdhātuṁ phusitvā jhāpeti, sā pana na uṇhā hutvā jhāyati.
yadi uṇhā hutvā jhāyeyya, uṇhattalakkhaṇā nāma bhaveyya. āpodhātuṁ pana
aphusitvāva tāpeti, sāpi tappamānā 2- na uṇhā hutvā tappati. yadi uṇhā
hutvā tappeyya, uṇhattalakkhaṇā nāma bhaveyya. vāyodhātuṁ pana phusitvāva
tāpeti, sāpi tappamānā na uṇhā hutvā tappati. yadi uṇhā hutvā
tappeyya, uṇhattalakkhaṇā nāma bhaveyya. vāyodhātu paṭhavīdhātuṁ phusitvā vitthambheti.
tathā tejodhātuṁ, āpodhātuṁ pana aphusitvāva vitthambheti.
ucchurasaṁ pacitvā phāṇitapiṇḍe kariyamāne āpodhātu thaddhā hoti na
hotīti? na hoti. sā hi paggharaṇalakkhaṇā, paṭhavīdhātu kakkhaḷalakkhaṇā, omattaṁ
pana āpo adhimattapaṭhavīgatikaṁ jātaṁ. sā hi rasākārena ṭhitabhāvaṁ vijahati,
lakkhaṇaṁ na vijahati. phāṇitapiṇḍe vilīyamānepi paṭhavīdhātu na vilīyati. kakkhaḷalakkhaṇā
hi paṭhavīdhātu, paggharaṇalakkhaṇā āpodhātu, omattā pana paṭhavī adhimattāapagatikā
hoti, sā piṇḍikākārena 3- ṭhitabhāvaṁ vijahati, lakkhaṇaṁ na vijahati. catunnaṁ hi
mahābhūtānaṁ bhāvaññathattameva hoti, lakkhaṇaññathattaṁ nāma natthi. tassa abhāvo
aṭṭhānaparikappasuttena dīpito. vuttañhetaṁ:-

footnote: 1 chaßēéa. ābandhati 2 chaßēéa. tapamānā 3 chaßēéa. piṇḍākārena

page number: 395

"siyā kho panānanda 1- catunnaṁ mahābhūtānaṁ aññathattaṁ
paṭhavīdhātuyā āpodhātuyā tejodhātuyā vāyodhātuyā, na tveva buddhe
aveccappasādena samannāgatassa ariyasāvakassa siyā aññathattan"ti. 2-
ayañhettha attho:- ānanda kakkhaḷattalakkhaṇā paṭhavīdhātu parivattetvā
paggharaṇalakkhaṇā āpodhātu nāma bhaveyya, ariyasāvakassa pana aññathattaṁ nāma
natthīti. evamettha aṭṭhānaparikappo āgato.
[652] ito paresu upādinnādiniddesesu upādinnādīnaṁ 3- attho
mātikāya vuttanayeneva veditabbo. cakkhāyatanādīni heṭṭhā vitthāritāneva, tattha
tattha pana visesamattameva vakkhāma.
upādinnaniddese tāva cakkhāyatanādīni ekantaṁ upādinnattā vuttāni.
yasmā pana rūpāyatanādīni upādinnānipi atthi anupādinnānipi, tasmā tāni
"yaṁ yaṁ vā panā"ti saṅkhepato dassetvā puna "kammassa katattā rūpāyatanan"ti-
ādinā nayena vitthāritāni. iminā upāyena sabbayevāpanakesu attho veditabbo.
kasmā pana "kammassa katattā"ti ca "na kammassa katattā"ti ca
ubhinnampi niddese jaratā ca aniccatā ca na gahitā, anupādinnādīnaṁyeva
niddesesu gahitāti? "na kammassa katattā"ti ettha tāva kammato
aññapaccayasamuṭṭhānaṁ saṅgahitaṁ, "kammassa katattā"ti ettha kammasamuṭṭhānameva, imāni
ca dve rūpāni neva kammato, na aññasmā rūpajanakapaccayā uppajjanti,
tasmā na gahitāni. sā ca nesaṁ anuppatti parato āvībhavissati. anupādinnanti-
ādīsu pana kevalaṁ anupādinnādiggahaṇena kammādisamuṭṭhānatā paṭikkhittā, na
aññapaccayasamuṭṭhānatā anuññātā. tasmā tattha gahitānīti veditabbānīti. 4-
[666] cittasamuṭṭhānaniddese "kāyaviññatti vacīviññattī"ti idaṁ
dvayaṁ yasmā ekantacittasamuṭṭhānāni bhūtāni upādāya paññāyati, tasmā vuttaṁ.

footnote: 1 chaßēéa. siyā ānanda 2 aṅ. tika. 20/76/216
footnote: 3 chaßēéa. upādinnarūpādiniddesesu upādinnapadādīnaṁ
footnote: 4 chaßēéa. iti-saddo na dissati

page number: 396

paramatthato pana tassa nissayabhūtāni bhūtāneva cittasamuṭṭhānāni, tannissitattā
yathā aniccassa rūpassa jarāmaraṇaṁ aniccaṁ nāma hoti, evamidampi cittasamuṭṭhānaṁ
nāma jātaṁ.
[668] cittasahabhuniddesepi eseva nayo. yāva cittaṁ, tāva paññāyanato
idameva dvayaṁ vuttaṁ, na panetaṁ cittena saha bhūtāni viya cetanādayo 1- viya
ca uppajjati.
[670] cittānuparivattitāyapi eseva nayo. yāva cittaṁ, tāva
paññāyanatoeva hetaṁ dvayaṁ "cittānuparivattī"ti vuttaṁ.
[674] oḷārikanti vatthuārammaṇabhūtattā saṅghaṭṭanavasena 2- gahetabbato
thūlaṁ. vuttavipallāsato sukhumaṁ veditabbaṁ.
[676] dūreti ghaṭṭanavasena aggahetabbattā duviññeyyabhāvena samīpe
ṭhitampi dūre. itaraṁ pana ghaṭṭanavasena gahetabbattā suviññeyyabhāvena dūre
ṭhitampi santike cakkhāyatanādiniddesā heṭṭhā vuttanayeneva vitthārato veditabbā.
idaṁ tāva duvidhena rūpasaṅgahe visesamattaṁ. tividhasaṅgaho uttānatthoyeva.
catukkaniddesavaṇṇanā
[966] catubbidhasaṅgahāvasāne diṭṭhādipacchimapadassa bhedābhāvena ādito
paṭṭhāya pucchaṁ akatvā "rūpāyatanaṁ diṭṭhaṁ saddāyatanaṁ sutan"tiādi vuttaṁ. tattha
rūpāyatanaṁ cakkhunā oloketvā dakkhituṁ sakkāti diṭṭhaṁ nāma jātaṁ. saddāyatanaṁ
sotena saddaṁ 3- sutvā jānituṁ sakkāti sutaṁ nāma jātaṁ. gandhāyatanādittayaṁ
ghānajivhākāyehi patvā gahetabbato munitvā jānitabbaṭṭhena mutaṁ nāma jātaṁ,
phusitvā viññāṇuppattikāraṇato mutaṁ nāmātipi vuttaṁ. sabbameva pana rūpaṁ
manoviññāṇena jānitabbanti manasā viññātaṁ nāma jātaṁ.

footnote: 1 ka. vedanādayo 2 sī. pasādaghaṭṭanavasena 3 chaßēéa. ayaṁ pāṭho na dissati

page number: 397

pañcakaniddesavaṇṇanā
[967] pañcavidhasaṅgahaniddese kakkhaḷanti thaddhaṁ. kharameva kharagataṁ, pharusanti
attho. itare dvepi sabhāvaniddesāyeva. 1- ajjhattanti niyakajjhattaṁ. bahiddhā vāti
bāhiraṁ. upādinnanti na kammasamuṭṭhānameva, avisesena pana sarīraṭṭhakassetaṁ 2- gahaṇaṁ.
sarīraṭṭhakaṁ hi upādinnaṁ vā hotu anupādinnaṁ vā, ādinnagahitaparāmaṭṭhavasena
sabbaṁ upādinnameva nāma jātaṁ. 3-
[969] tejogatanti sabbatejesu gataṁ uṇhattalakkhaṇaṁ, tejoeva vā
tejobhāvaṁ gatanti tejogataṁ. usmāti usmākāro. usmāgatanti usmābhāvaṁ gataṁ,
usmākārassetaṁ nāmaṁ. usumanti balavausmā. usumameva usumabhāvaṁ gatanti usumagataṁ.
[970] vāyanakavasena vāyo. vāyova vāyobhāvaṁ gatattā vāyogataṁ.
thambhitattanti uppalanāḷatacādīnaṁ viya vātapuṇṇānaṁ thambhitabhāvo rūpassa.
chakkādiniddesavaṇṇanā
[972-3] chabbidhādisaṅgahānaṁ tiṇṇaṁ osānapadassa bhedābhāvato
ādito paṭṭhāya apucchitvāva niddeso kato. tattha cakkhuviññāṇena jānituṁ
sakkāti cakkhuviññeyyaṁ .pe. manoviññāṇena jānituṁ sakkāti manoviññeyyaṁ.
tividhāya manodhātuyā jānituṁ sakkāti manodhātuviññeyyaṁ. sabbaṁ rūpanti ettha
yasmā ekaṁ rūpampi manoviññāṇadhātuyā ajānitabbaṁ nāma natthi, tasmā
"sabbaṁ rūpan"ti vuttaṁ. sammāsambuddhena hi abhidhammaṁ patvā nayaṁ kātuṁ
yuttaṭṭhāne nayo akato nāma natthi. idañca ekassa rūpassāpi manoviññāṇadhātuyā
ajānitabbassa 4- abhāvena nayaṁ kātuṁ yuttaṭṭhānaṁ nāma, tasmā nayaṁ
karonto "sabbaṁ rūpan"ti āha.
[974] sukhasamphassoti sukhavedanāpaṭilābhapaccayo. dukkhasamphassoti
dukkhavedanāpaṭilābhapaccayo. idhāpi phoṭṭhabbārammaṇassa sukhadukkhassa sabbhāvato ayaṁ
nayo dinno.

footnote: 1 sī.,ma. bhāvaniddesā 2 ma. sarīraṭṭhakasseva
footnote: 3 chaßēéa. ayaṁ pāṭho na dissati 4 sī. avijānitabbassa

page number: 398

navakādiniddesavaṇṇanā
[975] navake pana na 1- indriyarūpassa nāma atthitāya nayo dinno,
tasseva sappaṭighāppaṭighatāya dasake nayo dinno. ekādasake aḍḍhekādasa
āyatanāni vibhattāni, tesaṁ tesaṁ niddesavāro 2- heṭṭhā vuttanayena vitthārato
veditabbo. 3- sesaṁ sabbattha uttānatthameva.
-------------
pakiṇṇakakathā
imesu pana rūpesu asammohatthaṁ samodhānaṁ samuṭṭhānaṁ parinipphannañca
saṅkhatanti idaṁ pakiṇṇakaṁ veditabbaṁ.
tattha samodhānanti sabbameva hi 4- rūpaṁ samodhānato cakkhāyatanaṁ .pe.
kabaḷiṅkāro āhāro, phoṭṭhabbāyatanaṁ, āpodhātūti pañcavīsatisaṅkhyaṁ hoti. taṁ
vatthurūpena saddhiṁ chabbīsatisaṅkhyaṁ veditabbaṁ, ito aññaṁ rūpaṁ nāma natthīti. 5-
keci pana "middhavādino 6- middharūpaṁ nāma atthī"ti vadanti. te "addhā munīsi
sambuddho, natthi nīvaraṇā tavā"tiādīni 7- vatvā "middharūpaṁ nāma natthī"ti
paṭisedhetabbā. apare "balarūpena saddhiṁ sattavīsati, sambhavarūpena saddhiṁ aṭṭhavīsati,
jātirūpena saddhiṁ ekūnatiṁsati, rogarūpena saddhiṁ samatiṁsa rūpānī"ti vadanti. tepi tesaṁ
visuṁ abhāvaṁ dassetvā paṭikkhipitabbā. vāyodhātuyā hi gahitāya balarūpaṁ gahitameva,
aññaṁ balarūpaṁ nāma natthi. āpodhātuyā sambhavarūpaṁ, upacayasantatīhi jātirūpaṁ,
jaratāniccatāya gahitāya 8- rogarūpaṁ gahitameva, aññaṁ rogarūpaṁ nāma natthi, yopi
kaṇṇarogādiābādho, so visamapaccayasamuṭṭhitadhātumattameva, na añño tattha rogo
nāma atthīti samodhānato chabbīsatimeva rūpāni.

footnote: 1 chaßēéa. ayaṁ saddo na dissati 2 chaßēéa. niddesavārā
footnote: 3 chaßēéa. veditabbā 4 chaßēéa. hidaṁ
footnote: 5 chaßēéa. iti-saddo na dissati 6 chaßēéa. ayaṁ pāṭho na dissati

7 khu.su. 25/547/441 8 chaßēéa. jaratāaniccatāhi gahitāhi

page number: 399

samuṭṭhānanti kati rūpāni katisamuṭṭhānāni? dasa ekasamuṭṭhānāni, ekaṁ
dvisamuṭṭhānaṁ, tīṇi tisamuṭṭhānāni, nava catusamuṭṭhānāni, dve na kenaci
samuṭṭhahanti.
tattha cakkhuppasādo .pe. jīvitindriyanti imāni aṭṭha ekantena 1-
kammatova samuṭṭhahanti. kāyaviññatti, vacīviññattīti dvayaṁ ekantena cittato
samuṭṭhātīti dasa ekasamuṭṭhānāni nāma. saddo ututo ca cittato ca
samuṭṭhātīti eko dvisamuṭṭhāno nāma. tattha aviññāṇakasaddo ututo samuṭṭhāti,
saviññāṇakasaddo cittato. lahutādittayaṁ pana utucittāhārehi samuṭṭhātīti tīṇi
tisamuṭṭhānāni nāma. avasesāni nava rūpāni tehi kammena cāti catūhi
samuṭṭhahantīti nava catusamuṭṭhānāni nāma. jaratāaniccatā pana etesaṁ 2- ekatopi na
samuṭṭhahantīti dve na kenaci samuṭṭhahanti nāma. kasmā? ajāyanato, na hi
etāni jāyanti. kasmā? jātassa pākabhedattā, uppannaṁ hi rūpaṁ arūpaṁ vā
bhijjatīti 3- avassaṁ panetaṁ sampaṭicchitabbaṁ. na hi uppannaṁ rūpaṁ vā arūpaṁ vā
akkhayaṁ nāma dissati. yāva pana na bhijjati, tāvassa paripākoti siddhametaṁ
jātassa pākabhedattāti. yadi ca tāni jāyeyyuṁ, tesampi pākabhedā bhaveyyuṁ. na
ca pāko paccati, bhedo vā bhijjatīti 4- jātassa pākabhedattā netaṁ dvayaṁ jāyati.
tattha siyā:- yathā "kammassa katattā"tiādiniddesesu "rūpassa upacayo,
rūpassa santatī"ti vacanena jāti jāyatīti sampaṭicchitaṁ hoti, evaṁ pākopi
paccatu, bhedopi bhijjatūti. na tattha jāti jāyatīti sampaṭicchitaṁ, ye pana dhammā
kammādīhi nibbattanti, tesaṁ abhinibbattibhāvato jātiyā tappaccayabhāvavohāro
anumato, na pana paramatthato jāti jāyati, jāyamānassa hi abhinibbattimattaṁ
jāyatīti. 5-
tattha siyā:- yatheva jāti yesaṁ dhammānaṁ abhinibbatti tappaccayabhāvavohāraṁ
abhinibbattivohārañca labhati, tathā pākabhedāpi yesaṁ dhammānaṁ pākabhedā

footnote: 1 chaßēéa. ekantaṁ 2 chaßēéa. etesu 3 chaßēéa. rūpaṁ jīrati bhijjatīti
footnote: 4 ma. bhedopi na ca bhijjatīti 5 chaßēéa. jātīti

page number: 400

tappaccayabhāvavohāraṁ abhinibbattivohārañca labhantu, evaṁ idampi dvayaṁ
kammādisamuṭṭhānamevāti vattabbaṁ bhavissatīti? na pākabhedā taṁ vohāraṁ labhanti. kasmā?
janakapaccayānubhāvakkhaṇe abhāvato. janakapaccayānañhi uppādetabbadhammassa
uppādakkhaṇeyeva ānubhāvo, na tato uttariṁ. tehi abhinibbattitadhammakkhaṇasmiṁ
ca jāti paññāyamānā tappaccayabhāvavohāraṁ abhinibbattivohārañca labhati tasmiṁ
khaṇe sabbhāvato. na itaradvayaṁ tasmiṁ khaṇe abhāvatoti nevetaṁ jāyatīti vattabbaṁ.
"jarāmaraṇaṁ bhikkhave aniccaṁ saṅkhataṁ paṭiccasamuppannan"ti 1- āgatattā idampi
dvayaṁ jāyatīti ce? na pariyāyadesitattā. tattha hi paṭiccasamuppannānaṁ dhammānaṁ
jarāmaraṇattā pariyāyena taṁ paṭiccasamuppannanti vuttaṁ.
yadi evaṁ tayampetaṁ ajātattā sasavisāṇaṁ viya natthi, nibbānaṁ viya
niccanti ce? na nissayapaṭibaddhavuttito. paṭhavīādīnaṁ hi nissayānaṁ bhāve
jātiādittayaṁ paññāyati, tasmā na natthi. tesañca abhāve na paññāyati,
tasmā na niccaṁ. etampi ca abhinivesaṁ paṭisedhetumeva idaṁ vuttaṁ "jarāmaraṇaṁ
bhikkhave aniccaṁ saṅkhataṁ paṭiccasamuppannan"ti. 1- evamādīhi nayehi tāni dve
rūpāni na kehici samuṭṭhahantīti veditabbāni. 2-
apica samuṭṭhānanti ettha ayamaññopi attho, tassāyaṁ mātikā:-
kammajaṁ, kammapaccayaṁ, kammapaccayautusamuṭṭhānaṁ, āhārasamuṭṭhānaṁ, āhārapaccayaṁ,
āhārapaccayautusamuṭṭhānaṁ, utusamuṭṭhānaṁ, utupaccayaṁ, utupaccayautusamuṭṭhānaṁ,
cittasamuṭṭhānaṁ, cittapaccayaṁ, cittapaccayautusamuṭṭhānanti.
tattha cakkhuppasādādi aṭṭhavidhaṁ rūpaṁ saddhiṁ hadayavatthunā kammajaṁ nāma.
kesamassū hatthidantā assabālā cāmaribālāti 3- evamādi kammapaccayaṁ nāma.
cakkaratanaṁ devatānaṁ uyyānavimānādīnīti evamādi kammapaccayautusamuṭṭhānaṁ nāma.

footnote: 1 saṁṇi. 16/20/26 2 chaßēéa. veditabbaṁ 3 ma. cāmarivālāti, cha. camaravālāti

page number: 401

āhārato samuṭṭhitaṁ suddhaṭṭhakaṁ āhārasamuṭṭhānaṁ nāma. kabaḷiṅkāro āhāro
dvinnampi rūpasantatīnaṁ paccayo hoti āhārasamuṭṭhānassa ca upādinnassa ca.
āhārasamuṭṭhānassa janako hutvā paccayo hoti, kammajassa anupālako hutvāti
idaṁ āhārānupālitaṁ kammajarūpaṁ āhārapaccayaṁ nāma. visabhāgāhāraṁ sevitvā
ātape gacchantassa 1- kāḷakuṭṭhādīni 2- uppajjanti, idaṁ
āhārapaccayautusamuṭṭhānaṁ nāma.
ututo samuṭṭhitaṁ suddhaṭṭhakaṁ utusamuṭṭhānaṁ nāma. tasmimpi utu aññaṁ
aṭṭhakaṁ samuṭṭhāpeti, idaṁ utupaccayaṁ nāma. tasmimpi utu aññaṁ aṭṭhakaṁ
samuṭṭhāpeti, idaṁ utupaccayautusamuṭṭhānaṁ nāma. evaṁ tissoyeva santatiyo ghaṭṭetuṁ
sakkoti, na tato paraṁ. imamatthaṁ anupādinnakenapi dīpetuṁ vaṭṭati. utusamuṭṭhāno
nāma balāhako. utupaccayā nāma vuṭṭhidhārā. deve pana vuṭṭhe bījāni virūhanti,
paṭhavī gandhaṁ muñcati, pabbatā nīlā khāyanti, samuddo vaḍḍhati, etaṁ
utupaccayautusamuṭṭhānaṁ nāma.
cittato samuṭṭhitaṁ suddhaṭṭhakaṁ cittasamuṭṭhānaṁ nāma. "pacchājātā cittacetasikā
dhammā purejātassa imassa kāyassa pacchājātapaccayena paccayo"ti 3- idaṁ
cittapaccayaṁ nāma. "ākāse antalikkhe hatthimpi dassenti, assampi dassenti,
rathampi dassenti, vividhampi senābyūhaṁ dassentī"ti 4- idaṁ
cittapaccayautusamuṭṭhānaṁ nāma.
parinipphannanti paṇṇarasa rūpā parinipphannā 5- nāma, dasa rūpā
aparinipphannā nāma. yadi aparinipphannā, asaṅkhatā nāma bhaveyyuṁ, tesaṁyeva pana rūpānaṁ
kāyavikāro kāyaviññatti nāma, vacīvikāro vacīviññatti nāma. chiddaṁ vivaraṁ
ākāsadhātu nāma, lahubhāvo lahutā nāma. mudubhāvo mudutā nāma, kammaññabhāvo

footnote: 1 ma. vasantassa 2 chaßēéa. tilakakāḷakuṭṭhādīni 3 abhi. 40/11/7
footnote: 4 khu.paṭi. 31/693/601 (syā) 5 chaßēéa. rūpāni parinipphannāni. evamuparipi

page number: 402

kammaññatā nāma, nibbatti upacayo nāma, pavatti santati nāma, jīraṇākāro
jaratā nāma, hutvā abhāvākāro aniccatā nāmāti sabbaṁ parinipphannaṁ
saṅkhatameva hotīti.
pakiṇṇakakathā niṭṭhitā.
aṭṭhasāliniyā dhammasaṅgahaṭṭhakathāya
rūpakaṇḍavaṇṇanā niṭṭhitā.
------------

page number: 403

3. nikkhepakaṇḍavaṇṇanā
tikanikkhepakathā
[985] ettāvatā kusalattiko sabbesaṁ kusalādidhammānaṁ padabhājananayena
vitthārito hoti. yasmā pana yvāyaṁ kusalattikassapi padabhājananayo 1- vutto,
sesatikadukānaṁ pana eseva vibhajananayo hoti. yathā hi ettha, evaṁ "katame
dhammā sukhāya vedanāya sampayuttā, yasmiṁ samaye kāmāvacaraṁ kusalaṁ cittaṁ
uppannaṁ hoti somanassasahagataṁ ñāṇasampayuttaṁ rūpārammaṇaṁ vā .pe. ye
vā pana tasmiṁ samaye aññepi atthi paṭiccasamuppannā arūpino dhammā
ṭhapetvā vedanākkhandhaṁ, ime dhammā sukhāya vedanāya sampayuttā"tiādinā
anukkamena sabbatikadukesu sakkā paṇḍitehi vibhajananayaṁ sallakkhetuṁ. tasmā
taṁ vitthāradesanaṁ nikkhipitvā aññena nātisaṅkhepavitthārena nayena 2-
sabbatikadukadhammavibhāgaṁ dassetuṁ "katame dhammā kusalā"ti nikkhepakaṇḍaṁ āraddhaṁ.
cittuppādakaṇḍaṁ hi vitthāradesanā, aṭṭhakathākaṇḍaṁ saṅkhepadesanā, idaṁ pana
nikkhepakaṇḍaṁ cittuppādakaṇḍaṁ upādāya saṅkhepo, aṭṭhakathākaṇḍaṁ upādāya
vitthāroti nātisaṅkhittavitthāradhātukaṁ 3- hoti. tayidaṁ vitthāradesanaṁ nikkhipitvā
desitattāpi heṭṭhā vuttakāraṇavasenāpi nikkhepakaṇḍaṁ nāmāti veditabbaṁ.
vuttaṁ hetaṁ:-
"mūlato khandhato cāpi dvārato cāpi bhūmito
atthato dhammato cāpi nāmato cāpi liṅgato
nikkhipitvā desitattā `nikkhepo'ti pavuccatī"ti.
idaṁ hi "tīṇi kusalamūlānī"tiādinā nayena mūlato nikkhipitvā desitaṁ,
"taṁsampayutto vedanākkhandho"ti khandhato, "taṁsamuṭṭhānaṁ kāyakamman"ti dvārato,
kāyadvārappavattaṁ hi kammaṁ kāyakammanti vuccati. "sukhabhūmiyaṁ kāmāvacare"ti bhūmito

footnote: 1 chaßēéa. vibhajananayo 2 chaßēéa. nātisaṅkhepanātivitthāranayena
footnote: 3 cha. saṅkhittavitthāradhātukaṁ

page number: 404

nikkhipitvā desitaṁ. tattha tattha atthadhammaliṅganāmānaṁ 1- vasena desitattā
atthādīni 2- nikkhipitvā desitaṁ nikkhepakaṇḍaṁ nāmāti veditabbaṁ.
tattha kusalapadaniddese tāva tīṇīti gaṇanaparicchedo, kusalāni ca tāni
mūlāni ca, kusalānaṁ vā dhammānaṁ hetupaccayapabhavajanakasamuṭṭhānanibbattakaṭṭhena
mūlānīti kusalamūlāni. evaṁ atthavasena dassetvā idāni nāmavasena dassetuṁ
"alobho adoso amoho"ti āha. ettāvatā yasmā mūlena muttaṁ kusalaṁ nāma
natthi, tasmā catubhūmikakusalaṁ tīhi mūlehi pariyādiyitvā dassesi dhammarājā.
taṁsampayuttoti tehi alobhādīhi sampayutto, tattha alobhena sampayutte
saṅkhārakkhandhe adosāmohāpi alobhena sampayuttasaṅkhārakkhandhagahaṇaṁyeva 3- gacchanti.
sesadvayavasena sampayogepi eseva nayo. iti catubhūmikakusalaṁ puna
taṁsampayuttakacatukkhandhavasena pariyādiyitvā dassesi dhammarājā. taṁsamuṭṭhānanti tehi
alobhādīhi samuṭṭhitaṁ. imināpi nayena tadeva catubhūmikakusalaṁ tiṇṇaṁ kammadvārānaṁ vasena
pariyādiyitvā dassesi dhammarājā. evaṁ tāva kusalaṁ tīsu ṭhānesu pariyādiyitvā
desitaṁ. 4-
[986] akusalepi eseva nayo. dvādasannaṁ hi akusalacittānaṁ evampi
mūlena muttaṁ nāma natthīti mūlena pariyādiyitvā dassesi dhammarājā.
taṁsampayuttacatukkhandhato ca uddhaṁ akusalaṁ nāma natthīti tāneva dvādasa akusalacittāni
catukkhandhavasena pariyādiyitvā dassesi dhammarājā. kāyakammādivasena pana nesaṁ
pavattisabbhāvato kammadvāravasena pariyādiyitvā dassesi dhammarājā. yaṁ panettha
"tadekaṭṭhā ca kilesā"tiādi vuttaṁ, tattha ekasmiṁ citte puggale vā ṭhitanti
ekaṭṭhaṁ. tattha ekasmiṁ citte ṭhitaṁ sahajekaṭṭhaṁ nāma hoti, ekasmiṁ puggale
ṭhitaṁ pahānekaṭṭhaṁ nāma. tena lobhādinā aññena vā tattha tattha niddiṭṭhena
saha ekasmiṁ ṭhitanti tadekaṭṭhaṁ. tattha "katame dhammā saṅkiliṭṭhasaṅkilesikā? tīṇi

footnote: 1 chaßēéa. atthadhammanāmaliṅgānaṁ 2 cha. atthādīhi
footnote: 3 chaßēéa. sampayuttasaṅkhārakkhandhagaṇanaṁyeva 4 chaßēéa. dassitaṁ

page number: 405

akusalamūlāni lobho doso moho tadekaṭṭhā ca kilesā"ti saṅkiliṭṭhattike
"katame dhammā hīnā? tīṇi akusalamūlāni lobho doso moho tadekaṭṭhā ca
kilesā"ti hīnattike "katame dhammā akusalā? tīṇi akusalamūlāni lobho doso
moho tadekaṭṭhā ca kilesā"ti imasmiṁ akusalattike. "katame dhammā saṅkiliṭṭhā?
tīṇi akusalamūlāni lobho doso moho tadekaṭṭhā ca kilesā"ti kilesagocchake
"katame dhamme saraṇā? tīṇi akusalamūlāni lobho doso moho tadekaṭṭhā ca
kilesā"ti saraṇaduketi imesu ettakesu ṭhānesu sahajekaṭṭhaṁ āgataṁ.
dassanenapahātabbattike pana "imāni tīṇi saññojanāni tadekaṭṭhā ca
kilesā"ti dassanenapahātabbahetukattikepi "imāni tīṇi saññojanāni tadekaṭṭhā
ca kilesā"ti puna tattheva "tīṇi saññojanāni sakkāyadiṭṭhi vicikicchā
sīlabbataparāmāso, ime dhammā dassanenapahātabbā. tadekaṭṭho lobho doso moho,
ime dhammā dassanenapahātabbahetū. tadekaṭṭhā ca kilesā taṁsampayutto
vedanākkhandho saññākkhandho saṅkhārakkhandho viññāṇakkhandho taṁsamuṭṭhānaṁ kāyakammaṁ
vacīkammaṁ manokammaṁ, ime dhammā dassanenapahātabbahetukā"ti sammappadhānavibhaṅge
"tattha katame anuppannā pāpakā akusalā dhammā? tīṇi akusalamūlāni lobho
doso moho tadekaṭṭhā ca kilesā"ti 1- imesu pana ettakesu ṭhānesu pahānekaṭṭhaṁ
āgatanti veditabbaṁ.
[987] abyākatapadaniddeso uttānatthoyevāti. imasmiṁ tike tīṇi
lakkhaṇāni tisso paññattiyo kasiṇugghāṭimākāsaṁ ajjaṭākāsaṁ ākiñcaññāyatanassa
ārammaṇaṁ nirodhasamāpatti ca na labbhantīti 2- vuttaṁ.
[988] vedanāttikaniddese sukhabhūmiyanti ettha yathā
tambabhūmi kaṇhabhūmīti tambabhūmikaṇhabhūmiyova vuccanti, evaṁ sukhampi
sukhabhūmi nāma. yathā ucchubhūmi sālibhūmīti ucchusālīnaṁ uppajjanaṭṭhānāni
vuccanti, evaṁ sukhassa uppajjanaṭṭhānaṁ cittampi sukhabhūmi nāma, taṁ
idha adhippetaṁ. yasmā pana sā kāmāvacare vā hoti

footnote: 1 abhi. 35/391/249 2 chaßēéa. labbhatīti

page number: 406

rūpāvacarādīsu vā, tasmāssā taṁ pabhedaṁ dassetuṁ "kāmāvacare"tiādi vuttaṁ. sukhavedanaṁ
ṭhapetvāti yā sā sukhabhūmiyaṁ sukhavedanā, taṁ ṭhapetvā. taṁsampayuttoti tāya 1-
ṭhapitāya sukhavedanāya sampayutto. sesapadadvayepi imināva nayena attho
veditabbo. 2-
imasmiṁ tike tisso vedanā sabbaṁ rūpaṁ nibbānanti idampi na labbhati.
ayaṁ hi tiko kusalattike ca alabbhamānehi imehi ca tīhi koṭṭhāsehi muttako
nāma. ito paresu pana tikadukesu pālito ca atthato ca yaṁ vattabbaṁ siyā,
taṁ sabbaṁ padānukkamena mātikākathāya ceva kusalādīnañca niddese vuttameva.
yaṁ pana yattha visesamattaṁ, tadeva vakkhāma.
[991] tattha vipākattike tāva kiñcāpi arūpadhammā viya rūpadhammāpi
kammasamuṭṭhānā atthi, anārammaṇattā pana te kammasarikkhakā na hontīti
sārammaṇā arūpadhammāva kammasarikkhakattā "vipākā"ti vuttā bījasarikkhakaphalaṁ viya.
sālibījasmiṁ hi vapite aṅkurapattādīsu nikkhantesupi "sāliphalan"ti na vuccati,
yadā pana sālisīsaṁ pakkaṁ hoti pariṇataṁ, tadā bījasarikkhako sālīeva "sāliphalan"ti
vuccati, aṅkurapattādīni pana bījajātāni bījato nibbattānīti vuccanti. evameva
rūpampi "kammajan"ti vā "upādinnan"ti vā vattuṁ vaṭṭati.
[994] upādinnattike kiñcāpi khīṇāsavassa khandhā "amhākaṁ mātulatthero,
amhākaṁ cūḷapitutthero"ti vadantānaṁ paresaṁ upādānassa paccayā honti,
maggaphalanibbānāni pana aggahitāni aparāmaṭṭhāni anupādinnāneva. tāni hi
yathā divasaṁ santatto 3- ayoguḷo makkhikānaṁ abhinisīdanassa paccayo na hoti,
evameva tejussadattā taṇhāmānadiṭṭhivasena gahaṇassa paccayā na honti. tena
vuttaṁ "ime dhammā anupādinnānupādāniyā"ti.
[998] asaṅkiliṭṭhāsaṅkilesikesupi eseva nayo.

footnote: 1 sī. tāyeva 2 chaßēéa. veditabboti 3 sī. divasasantatto

page number: 407

[1000] vitakkattike vitakkasahajātena vicārena saddhiṁ kusalattike
alabbhamānāva na labbhanti.
[1003] pītisahagatattike pītiādayo attanā sahajātadhammānaṁ
pītisahagatādibhāvaṁ datvā sayaṁ piṭṭhivaṭṭakā jātā. imasmiṁ hi tike dve
domanassasahagatacittuppādā dukkhasahagataṁ kāyaviññāṇaṁ upekkhāvedanā rūpaṁ nibbānanti
idampi na labbhati. ayaṁ hi tiko kusalattike ca alabbhamānehi imehi ca
pañcahi koṭṭhāsehi muttako nāma.
[1006] dassanenapahātabbattike saññojanānīti bandhanāni. sakkāyadiṭṭhīti
vijjamānaṭṭhena sati khandhapañcakasaṅkhāte kāye sayaṁ vā sati tasmiṁ kāye diṭṭhīti
sakkāyadiṭṭhi. sīlena sujjhituṁ sakkā, vatena sujjhituṁ sakkā, sīlavatehi sujjhituṁ
sakkāti gahitasamādānaṁ pana sīlabbataparāmāso nāma.
[1007] idhāti desāpadese nipāto. svāyaṁ katthaci lokaṁ upādāya
vuccati. yathāha "idha tathāgato loke uppajjatī"ti. 1- katthaci sāsanaṁ. yathāha
"idheva bhikkhave samaṇo, idha dutiyo samaṇo"ti. 2- katthaci okāsaṁ. yathāha:-
"idheva tiṭṭhamānassa devabhūtassa me sato
punarāyu 3- ca me laddho evaṁ jānāhi mārisā"ti. 4-
katthaci padapūraṇamattameva. yathāha "idhāhaṁ bhikkhave bhuttāvī assaṁ pavārito"ti. 5-
idha pana lokaṁ upādāya vuttoti veditabbo.
assutavā puthujjanoti ettha pana āgamādhigamābhāvā ñeyyo assutavā
iti. yassa hi khandhadhātuāyatanapaccayākārasatipaṭṭhānādīsu uggahaparipucchā-
vinicchayarahitattā diṭṭhipaṭisedhako neva āgamo, paṭipattiyā adhigantabbassa anadhigatattā
neva adhigamo atthi, so āgamādhigamābhāvā ñeyyo assutavā iti. svāyaṁ:-

footnote: 1 dī.sī. 9/279/99 2 maßēáū. 12/139/98, aṅ.catukka. 21/241/265
footnote: 3 pāli. punevāyu 4 dīßēéa. 10/369/244 5 maßēáū. 12/30/17

page number: 408

puthūnaṁ jananādīhi kāraṇehi puthujjano
puthujjanantogadhattā puthu vāyaṁ jano iti. 1-
so hi puthūnaṁ nānappakārānaṁ kilesādīnaṁ jananādīhi kāraṇehi puthujjano.
yathāha:- "puthū 2- kilese janetīti puthujjano, puthū avihatasakkāyadiṭṭhikāti
puthujjanā, puthū 3- nānāsatthārānaṁ mukhamullokikāti 3- puthujjanā, puthū sabbagatīhi
avuṭṭhitāti puthujjanā, puthū nānābhisaṅkhāre abhisaṅkharontīti puthujjanā, puthū
nānāoghehi vuyhantīti puthujjanā, puthū nānāsantāpehi santappantīti puthujjanā,
puthū nānāpariḷāhehi paridayhantīti puthujjanā, puthū pañcasu kāmaguṇesu
rattā giddhā gadhitā mucchitā ajjhāpannā 4- laggā laggitā 5- palibuddhāti
puthujjanā, puthū pañcahi nīvaraṇehi āvutā nivutā ophutā 6- pihitā paṭicchannā
paṭikujjhitāti puthujjanā"ti. 7- puthūnaṁ vā gaṇanapathamatītānaṁ ariyadhammaparammukhānaṁ
nīcadhammasamācārānaṁ janānaṁ antogadhattāpi puthujjanā, puthu vā ayaṁ, visuṁyeva
saṅkhyaṁ gato, visaṁsaṭṭho sīlasutādiguṇayuttehi ariyehi janotipi puthujjano.
evametehi "assutavā puthujjano"ti dvīhi padehi ye te:-
"duve puthujjanā vuttā buddhenādiccabandhunā
andho puthujjano eko kalyāṇeko puthujjano"ti.
dve puthujjanā vuttā, tesu andhaputhujjano vutto hotīti veditabbo.
ariyānaṁ adassāvītiādīsu ariyāti 8- ārakattā kilesehi anaye na
iriyanato aye iriyanato sadevakena lokena ca araṇīyato buddhā ca paccekabuddhā
ca buddhasāvakā ca vuccanti, buddhāyeva vā idha ariyā. yathāha "sadevake bhikkhave
loke .pe. tathāgato ariyoti vuccatī"ti. 9-

footnote: 1 su.vi. 1/7/58, pa.sū. 1/2/21, mano. pū. 1/51/49, sārattha.pakā. 2/124 (syā)
footnote: 2 chaßēéa. puthu. evamuparipi 3-3 chaßēéa. satthārānaṁ mukhullokikāti 4 chaßēéa. ajjhosannā, sī. ajjhopannā 5 sī. lagitā
6 chaßēéa. ovutā 7 khußēáahā. 29/239/179
8 ma. ariyā nāma, pa.sū. 1/2/22 mūlapariyāyasuttavaṇṇanāyañca passitabbaṁ
9 saṁßēéa. 19/1098/380

page number: 409

sappurisāti ettha pana paccekabuddhā tathāgatasāvakā ca "sappurisā"ti
veditabbā. te hi lokuttaraguṇayogena sobhaṇā purisāti sappurisā. sabbeva
vā ete dvedhāpi vuttā. buddhāpi hi ariyā ca sappurisā ca,
paccekabuddhatathāgatasāvakā ca. 1- yathāha:-
"yo ve kataññū katavedi dhīro
kalyāṇamitto daḷhabhatti ca hoti
dukkhitassa sakkacca karoti kiccaṁ
tathāvidhaṁ sappurisaṁ vadantī"ti. 2-
"kalyāṇamitto daḷhabhatti ca hotī"ti ettāvatā hi buddhasāvako
vutto, kataññutādīhi buddhā paccekabuddhāti. idāni yo tesaṁ ariyānaṁ adassanasīlo,
na ca dassane sādhukārī, so ariyānaṁ adassāvīti veditabbo. so cakkhunā
adassāvī, ñāṇena adassāvīti duvidho, tesu ñāṇena adassāvī idha adhippeto.
maṁsacakkhunā hi dibbacakkhunā vā ariyā diṭṭhāpi adiṭṭhāva honti, tesaṁ cakkhūnaṁ
vaṇṇamattaggahaṇato, na ariyabhāvagocarato. soṇasiṅgālādayopi cakkhunā ariye
passanti, na ca te ariyānaṁ dassāvino.
tatridaṁ vatthu:- cittalapabbatavāsino kira khīṇāsavattherassa upaṭṭhāko
vuḍḍhapabbajito ekadivasaṁ therena saddhiṁ piṇḍāya caritvā therassa pattacīvaraṁ
gahetvā piṭṭhito āgacchanto theraṁ pucchi "ariyā nāma bhante kīdisā"ti.
thero āha "idhekacco mahallako ariyānaṁ pattacīvaraṁ gahetvā vattapaṭivattaṁ 3-
katvā sahacarantopi neva ariye jānāti, evaṁ dujjānā āvuso ariyā"ti.
evaṁ vuttepi so neva aññāsi. tasmā na cakkhunā dassanaṁ dassanaṁ,
ñāṇadassanameva dassanaṁ. yathāha "kinte vakkali iminā pūtikāyena diṭṭhena, yo kho
vakkali dhammaṁ passati, so maṁ passatī"ti. 4- tasmā cakkhunā passantopi ñāṇena

footnote: 1 chaßēéa. paccekabuddhā buddhasāvakāpi, papañcasūdaniyañca saṁsandetabbaṁ
footnote: 2 khu.jā. 27/2466/541 (syā) 3 chaßēéa. vattapaṭipattiṁ 4 saṁ.kha. 17/87/96

page number: 410

ariyehi diṭṭhaṁ aniccādilakkhaṇaṁ apassanto ariyādhigatañca dhammaṁ anadhigacchanto
ariyabhāvakaraṇadhammānaṁ 1- ariyabhāvassa ca adiṭṭhattā "ariyānaṁ adassāvī"ti veditabbo.
ariyadhammassa akovidoti satipaṭṭhānādibhede ariyadhamme akusalo. ariyadhamme
avinītoti ettha pana:-
duvidho vinayo nāma ekamekattha pañcadhā
abhāvato tassa ayaṁ "avinīto"ti vuccati.
ayaṁ hi saṁvaravinayo pahānavinayoti duvidho vinayo. ettha ca duvidhepi
vinaye ekameko vinayo pañcadhā bhijjati. saṁvaravinayopi hi sīlasaṁvaro satisaṁvaro
ñāṇasaṁvaro khantisaṁvaro viriyasaṁvaroti pañcavidho. pahānavinayopi tadaṅgappahānaṁ
vikkhambhanappahānaṁ samucchedappahānaṁ paṭipassaddhippahānaṁ nissaraṇappahānanti
pañcavidho.
tattha "iminā pāṭimokkhasaṁvarena upeto hoti samupeto"ti 2- ayaṁ sīlasaṁvaro.
"rakkhati cakkhundriyaṁ, cakkhundriye saṁvaraṁ āpajjatī"ti 3- ayaṁ satisaṁvaro.
"yāni sotāni lokasmiṁ [ajitāti bhagavā]
sati tesaṁ nivāraṇaṁ
sotānaṁ saṁvaraṁ brūmi
paññāyete pithiyyare"ti 4-
ayaṁ ñāṇasaṁvaro nāma. "khamo hoti sītassa uṇhassā"ti 5- ayaṁ khantisaṁvaro.
"uppannaṁ kāmavitakkaṁ nādhivāsetī"ti 6- ayaṁ viriyasaṁvaro. sabbopāyaṁ saṁvaro
yathāsakaṁ saṁvaritabbānaṁ vinetabbānañca kāyaduccaritādīnaṁ saṁvaraṇato "saṁvaro "
vinayanato "vinayo"ti vuccati. evaṁ tāva saṁvaravinayo pañcadhā bhijjatīti veditabbo.
tathā yaṁ nāmarūpaparicchedādīsu vipassanāñāṇesu paṭipakkhabhāvato dīpālokeneva
tamassa, tena tena vipassanāñāṇena tasas tassa anatthassa pahānaṁ. seyyathīdaṁ:-

footnote: 1 chaßēéa. ariyakaradhammānaṁ 2 abhi. 35/511/296
footnote: 3 dī.sī. 9/213/70, maßēáū. 12/295,349/258,310, saṁ. saḷā. 18/317/220 (syā),
footnote: aṅ. tika. 20/16/108 4 khu. su. 25/1042/532 5 maßēáū. 12/24/14

6 maßēáū. 12/26/15, aṅ. catukka. 21/114/133, aṅ. chakka. 22/329/436 (syā)

page number: 411

nāmarūpavavaṭṭhānena sakkāyadiṭṭhiyā, paccayapariggahena ahetuvisamahetudiṭṭhīnaṁ,
tasseva aparabhāge 1- kaṅkhāvitaraṇena kathaṁkathibhāvassa, kalāpasammasanena "ahaṁ mamā"ti
gāhassa, maggāmaggavavaṭṭhānena amagge maggasaññāya, udayadassanena ucchedadiṭṭhiyā,
vayadassanena sassatadiṭṭhiyā, bhayadassanena sabhaye abhayasaññāya, ādīnavadassanena
assādasaññāya, nibbidānupassanāya abhiratisaññāya, muñcitukamyatāñāṇena
amuñcitukāmatāya, upekkhāñāṇena anupekkhāya, anulomena dhammaṭṭhitiyā 2-
nibbāne ca paṭilomabhāvassa, gotrabhunā saṅkhāranimittagāhassa pahānaṁ. etaṁ
tadaṅgappahānaṁ nāma.
yaṁ pana upacārappanābhedena samādhinā pavattibhāvanivāraṇato ghaṭappahāreneva
udakapiṭṭhe sevālassa tesaṁ tesaṁ nīvaraṇādidhammānaṁ pahānaṁ, etaṁ
vikkhambhanappahānaṁ nāma. yaṁ catunnaṁ ariyamaggānaṁ bhāvitattā taṁtaṁmaggavato attano
santāne "diṭṭhigatānaṁ pahānāyā"tiādinā 3- nayena vuttassa samudayapakkhikassa
kilesagaṇassa accantāppavattibhāvena pahānaṁ, idaṁ samucchedappahānaṁ nāma.
yaṁ pana phalakkhaṇe paṭipassaddhattaṁ kilesānaṁ, etaṁ paṭipassaddhippahānaṁ nāma. yaṁ
sabbasaṅkhatanissaṭattā pahīnasabbasaṅkhataṁ nibbānaṁ, etaṁ nissaraṇappahānaṁ nāma.
sabbampi cetampahānaṁ yasmā cāgaṭṭhena pahānaṁ, vinayanaṭṭhena vinayo. tasmā
"pahānavinayo"ti vuccati. taṁtaṁpahānavato vā tassa vinayassa sambhavatopetaṁ
"pahānavinayo"ti vuccati. evaṁ pahānavinayopi pañcadhā bhijjatīti veditabbo.
evamayaṁ saṅkhepato duvidho bhedato ca dasavidho vinayo bhijjanasaṁvarattā 4-
pahātabbassa ca appahīnattā yasmā etassa assutavato puthujjanassa natthi,
tasmā abhāvato tassa ayaṁ "avinīto"ti vuccati. 5- eseva nayo sappurisānaṁ
adassāvī sappurisadhammassa akovido sappurisadhamme avinītoti etthāpi.
ninnānākāraṇaṁ hetaṁ atthato. yathāha "yeva te ariyā, teva te sappurisā. yeva te

footnote: 1 chaßēéa. aparabhāgena 3 abhi. 34/277/84
footnote: 2 chaßēéa. dhammaṭṭhitiyaṁ 4 chaßēéa. bhinnasaṁvarattā 5 chaßēéa. vuccatīti

page number: 412

sappurisā, teva te ariyā. yoeva so ariyānaṁ dhammo, soeva so sappurisānaṁ
dhammo. yoeva so sappurisānaṁ dhammo, soeva so ariyānaṁ dhammo. yeva te
ariyavinayā, teva te sappurisavinayā. yeva te sappurisavinayā, teva te ariyavinayā.
ariyoti vā sappurisoti vā ariyadhammoti vā sappurisadhammoti vā ariyavinayoti
vā sappurisavinayoti vā esese eke ekaṭṭhe same samabhāge tajjāte
taññevā"ti.
rūpaṁ attato samanupassatīti idhekacco rūpaṁ attato samanupassati, "yaṁ rūpaṁ,
so ahaṁ. yo ahaṁ, taṁ rūpan"ti rūpañca attānañca advayaṁ samanupassati.
seyyathāpi nāma telappadīpassa jhāyato "yā acci, so vaṇṇo. yo vaṇṇo,
sā accī"ti acciñca vaṇṇañca advayaṁ samanupassati. evameva idhekacco rūpaṁ
attato samanupassatīti evaṁ rūpaṁ "attā"ti diṭṭhipassanāya passati. rūpavantaṁ vā
attānanti arūpaṁ "attā"ti gahetvā chāyāvantaṁ rukkhaṁ viya taṁ rūpavantaṁ
samanupassati. attani vā rūpanti arūpameva "attā"ti gahetvā pupphasmiṁ gandhaṁ
viya attani rūpaṁ samanupassati. rūpasmiṁ vā attānanti arūpameva "attā"ti
gahetvā karaṇḍake maṇiṁ viya attānaṁ rūpasmiṁ samanupassati. vedanādīsupi
eseva nayo.
tattha "rūpaṁ attato samanupassatī"ti suddharūpameva "attā"ti kathitaṁ.
"rūpavantaṁ vā attānaṁ, attani vā rūpaṁ, rūpasmiṁ vā attānaṁ. vedanaṁ attato
.pe. saññaṁ. saṅkhāre. viññāṇaṁ attato samanupassatī"ti imesu sattasu
ṭhānesu arūpaṁ "attā"ti kathitaṁ. "vedanāvantaṁ vā attānaṁ, attani vā vedanaṁ,
vedanāya vā attānan"ti evaṁ catūsu khandhesu tiṇṇaṁ tiṇṇaṁ vasena dvādasasu
ṭhānesu rūpārūpamissako attā kathito. tattha "rūpaṁ attato samanupassati. vedanaṁ.
saññaṁ. saṅkhāre. viññāṇaṁ attato samanupassatī"ti imesu pañcasu ṭhānesu
ucchedadiṭṭhi kathitā, avasesesu sassatadiṭṭhi. evamettha paṇṇarasa bhavadiṭṭhiyo,
pañca vibhavadiṭṭhiyo honti. tā sabbāpi maggāvaraṇā, na saggāvaraṇā,
paṭhamamaggavajjhāti veditabbā.

page number: 413

[1008] tattha 1- satthari kaṅkhatīti satthu sarīre vā guṇe vā ubhayattha
vā kaṅkhati. sarīre kaṅkhamāno "dvattiṁsavaralakkhaṇapaṭimaṇḍitaṁ nāma sarīraṁ atthi
nu kho natthī"ti kaṅkhati. guṇe kaṅkhamāno "atītānāgatapaccuppannajānanasamatthaṁ
sabbaññutañāṇaṁ atthi nu kho natthī"ti kaṅkhati. ubhayattha kaṅkhamāno
"asītyānubyañjanabyāmappabhānurañjitāya sarīranipphattiyā 2- samannāgato
sabbañeyyajānanasamatthaṁ sabbaññutañāṇaṁ paṭivijjhitvā ṭhito lokanāyako 3- buddho nāma
atthi nu kho natthī"ti kaṅkhati. ayaṁ hissa attabhāve guṇe vā kaṅkhanato ubhayattha
kaṅkhati nāma. vicikicchatīti ārammaṇaṁ nicchetuṁ asakkonto kicchati kilamati.
nādhimuccatīti tattheva adhimokkhaṁ na labhati. na sampasīdatīti cittaṁ anāvilaṁ katvā
pasīdituṁ na sakkoti, guṇesu na pasīdati.
dhamme kaṅkhatītiādīsu pana "kilese pajahantā cattāro ariyamaggā
paṭipassaddhakilesāni cattāri sāmaññaphalāni maggaphalānaṁ ārammaṇapaccayabhūtaṁ
amatamahānibbānaṁ nāma atthi nu kho natthī"ti kaṅkhantopi "ayaṁ dhammo
niyyāniko nu kho aniyyāniko"ti kaṅkhantopi dhamme kaṅkhati nāma. "cattāro
maggaṭṭhikā 4- cattāro phalaṭṭhikāti idaṁ saṁgharatanaṁ atthi nu kho natthī"ti kaṅkhantopi
"ayaṁ saṁgho supaṭipanno nu kho duppaṭipanno"ti kaṅkhantopi "etasmiṁ saṁgharatane
dinnassa vipākaphalaṁ atthi nu kho natthī"ti kaṅkhantopi saṁghe kaṅkhati nāma.
"tisso pana sikkhā atthi nu kho natthī"ti kaṅkhantopi "tisso sikkhā
sikkhitapaccayena ānisaṁso atthi nu kho natthī"ti kaṅkhantopi sikkhāya kaṅkhati nāma.
pubbanto vuccati atītāni khandhadhātāyatanāni, aparanto anāgatāni.
tattha atītesu khandhādīsu "atītā 5- nu kho na nu kho"ti kaṅkhanto pubbante
kaṅkhati nāma. anāgatesu "anāgatā nu kho na nu kho"ti kaṅkhanto aparante
kaṅkhati nāma. ubhayattha kaṅkhanto pubbantāparante kaṅkhati nāma. "dvādasapadikaṁ

footnote: 1 chaßēéa. ayaṁ pāṭho na dissati 2 ma. sarīranibbattiyā 3 chaßēéa. lokatārako
footnote: 4 chaßēéa. maggaṭṭhakā 5 chaßēéa. atītāni

page number: 414

paccayavaṭṭaṁ atthi nu kho natthī"ti kaṅkhanto idappaccayatāpaṭiccasamuppannesu
dhammesu kaṅkhati nāma. tatrāyaṁ vacanattho. imesaṁ jarāmaraṇādīnaṁ paccayā idappaccayā.
idappaccayānaṁ bhāvo idappaccayatā. idappaccayāeva vā idappaccayatā.
jātiādīnaṁ etaṁ adhivacanaṁ. jātiādīsu taṁ taṁ paṭicca āgamma samuppannā 1-
paṭiccasamuppannā. idaṁ vuttaṁ hoti:- idappaccayatāya ca paṭiccasamuppannesu ca
dhammesu kaṅkhatīti.
[1009] sīlenāti gosīlādinā. vatenāti govatādinā. sīlabbatenāti
tadubhayena. suddhīti kilesasuddhi, paramatthasuddhibhūtaṁ vā nibbānameva. tadekaṭṭhāti
idha pahānekaṭṭhaṁ dhuraṁ. imissā ca pāliyā diṭṭhikileso vicikicchākilesoti
dveyeva āgatā. lobho doso moho māno thīnaṁ uddhaccaṁ ahirikaṁ anottappanti
ime aṭṭha anāgatā, āharitvā pana dīpetabbā. ettha hi diṭṭhivicikicchāsu
pahīyamānāsu apāyagamanīyo lobho doso moho māno thīnaṁ uddhaccaṁ ahirikaṁ
anottappanti sabbepime pahānekaṭṭhā hutvā pahīyanti, sahajekaṭṭhaṁ pana
āharitvā dīpetabbaṁ. sotāpattimaggena hi cattāri diṭṭhisahagatāni vicikicchāsaha-
gatañcāti pañca cittāni pahīyanti. tattha dvīsu asaṅkhārikadiṭṭhicittesu
pahīyantesu tehi sahajātā 2- lobho doso moho uddhaccaṁ ahirikaṁ anottappanti
ime kilesā sahajekaṭṭhavasena pahīyanti, sesadiṭṭhikileso ca vicikicchākileso ca
pahānekaṭṭhavasena pahīyanti. diṭṭhisampayuttasasaṅkhārikacittesupi pahīyantesu tehi
sahajātā lobho doso moho thīnaṁ uddhaccaṁ ahirikaṁ anottappanti ime kilesā
sahajekaṭṭhavasena pahīyanti, sesadiṭṭhikileso ca vicikicchākileso ca pahānekaṭṭhavasena
pahīyanti. evaṁ pahānekaṭṭhasmiṁyeva sahajekaṭṭhaṁ labbhatīti idaṁ sahajekaṭṭhaṁ āharitvā
dīpayiṁsu.

footnote: 1 chaßēéa. samuppannāti 2 chaßēéa. sahajāto. evamuparipi

page number: 415

taṁsampayuttoti tehi tadekaṭṭhehi aṭṭhahi kilesehi sampayutto, vinibbhogaṁ
vā katvā tena lobhena tena dosenāti evaṁ ekekena sampayuttatā
dīpetabbā. tattha lobhe gahite "moho māno thīnaṁ uddhaccaṁ ahirikaṁ
anottappan"ti ayaṁ saṅkhārakkhandho 1- kilesagaṇo lobhasampayutto nāma hoti. 2-
dose gahite "moho thīnaṁ uddhaccaṁ ahirikaṁ anottappan"ti ayaṁ kilesagaṇo
dosasampayutto nāma. mohe gahite "lobho doso māno thīnaṁ uddhaccaṁ ahirikaṁ
anottappan"ti ayaṁ kilesagaṇo mohasampayutto nāma. māne gahite tena
sahuppanno "lobho doso moho thīnaṁ uddhaccaṁ ahirikaṁ anottappan"ti ayaṁ
kilesagaṇo mānasampayutto nāma. iminā upāyena tena thīnena, tena uddhaccena,
tena ahirikena, tena anottappena sampayuttoti 3- yojanā kātabbā.
taṁsamuṭṭhānanti tena lobhena .pe. tena anottappena samuṭṭhitanti attho.
ime dhammā dassanena pahātabbāti ettha dassanaṁ nāma sotāpattimaggo,
tena pahātabbāti attho. kasmā pana sotāpattimaggo dassanaṁ nāma jātoti?
paṭhamaṁ nibbānadassanato. nanu gotrabhū paṭhamataraṁ passatīti? no na passati.
disvā kattabbakiccaṁ pana na karoti, saññojanānaṁ appahānato. tasmā passatīti
na vattabbo. yattha katthaci rājānaṁ disvāpi paṇṇākāraṁ datvā kiccanipphattiyā
adiṭṭhattāpi "rājānaṁ na passāmī"ti vadanto cettha janapadapuriso nidassanaṁ.
[1011] avaseso lobhoti dassanena pahīnāvaseso lobho. dosamohesupi
eseva nayo. dassanena hi apāyagamanīyāva pahīnā, tehi pana aññaṁ 4- dassetuṁ
idaṁ vuttaṁ. tadekaṭṭhāti tehi pāliyaṁ āgatehi tīhi kilesehi sampayogatopi
pahānatopi ekaṭṭhā pañca kilesā.
[1012] neva dassanena na bhāvanāyāti idaṁ saññojanādīnaṁ viya tehi
maggehi appahātabbataṁ sandhāya vuttaṁ. yaṁ pana "sotāpattimaggañāṇena

footnote: 1 cha. saṅkhārakkhandhe 2 chaßēéa. ayaṁ pāṭho na dissati
footnote: 3 chaßēéa. sampayutto taṁsampayuttoti 4 chaßēéa. aññe

page number: 416

abhisaṅkhāraviññāṇassa nirodhena satta bhave ṭhapetvā anamatagge saṁsāravaṭṭe ye
uppajjeyyuṁ nāmañca rūpañca, etthete nirujjhantī"tiādinā 1- nayena kusalādīnaṁ
pahānaṁ anuññātaṁ, taṁ tesaṁ maggānaṁ abhāvitattā ye uppajjeyyuṁ, te
upanissayapaccayānaṁ kilesānaṁ pahīnattā pahīnāti imaṁ pariyāyaṁ sandhāya vuttanti
veditabbaṁ.
[1013] dassanenapahātabbahetukattike "ime dhammā dassanena
pahātabbahetukā"ti niṭṭhapetvā puna "tīṇi saññojanānī"tiādi pahātabbe dassetvā
tadekaṭṭhabhāvena hetū ceva sahetuke ca dassetuṁ vuttaṁ. tattha kiñcāpi dassanena
pahātabbesu hetūsu lobhasahagato moho lobhena sahetuko hoti, dosasahagato
moho dosena, lobhadosā ca mohenāti pahātabbahetukapade te 2- saṅgahaṁ
gacchanti, vicikicchāsahagato pana moho aññassa sampayuttahetuno abhāvena
hetuyeva, na sahetukoti tassa pahānaṁ dassetuṁ puna "ime dhammā dassanena
pahātabbahetū"ti vuttaṁ.
[1018] dutiyapade uddhaccasahagatassa mohassa pahānaṁ dassetuṁ "ime
dhammā bhāvanāya pahātabbahetū"ti vuttaṁ, so hi attanā sampayuttadhamme
sahetuke katvā piṭṭhivaṭṭako jāto. vicikicchāsahagato viya aññassa
sampayuttahetuno abhāvā pahātabbahetukapadaṁ na bhajati. tatiyapade avasesā kusalākusalāti 3-
puna akusalaggahaṇaṁ vicikicchāuddhaccasahagatānaṁ mohānaṁ saṅgahatthaṁ kataṁ. te hi
sampayuttahetuno abhāvā pahātabbahetukā nāma na honti.
[1029] parittārammaṇattike ārabbhāti ārammaṇaṁ katvā. sayaṁ hi
parittā vā hontu mahaggatā vā, paritte dhamme ārammaṇaṁ katvā uppannā
parittārammaṇā. mahaggate ārammaṇaṁ katvā uppannā mahaggatārammaṇā.
appamāṇe ārammaṇaṁ katvā uppannā appamāṇārammaṇā. te pana parittāpi
honti mahaggatāpi appamāṇāpi.

footnote: 1 khu.cūḷa. 30/89/22 (syā) 2 chaßēéa. pahātabbahetukapadepete
footnote: 3 chaßēéa. avasesā akusalāti

page number: 417

[1035] micchattattike ānantarikānīti anantarāyena phaladāyakāni,
mātughātakakammādīnaṁ etaṁ adhivacanaṁ. tesu hi ekasmimpi kamme kate taṁ
paṭibāhitvā aññaṁ kammaṁ attano vipākassa okāsaṁ kātuṁ na sakkoti.
sineruppamāṇepi hi suvaṇṇathūpe katvā cakkavāḷamattaṁ vā ratanamayaṁ pākāraṁ
vihāraṁ katvā 1- taṁ pūretvā nisinnassa buddhappamukhassa bhikkhusaṁghassa 2- yāvajīvaṁ
cattāro paccaye dadatopi taṁ kammaṁ etesaṁ kammānaṁ vipākaṁ paṭibāhituṁ na
sakkotieva. yā ca micchādiṭṭhi nitayāti ahetukavādākiriyavādanatthikavādesu
aññatarā. taṁ hi gahetvā ṭhitaṁ puggalaṁ buddhasatampi buddhasahassampi bodhetuṁ
na sakkoti.
[1038] maggārammaṇattike ariyamaggaṁ ārabbhāti lokuttaramaggaṁ ārammaṇaṁ
katvā, te pana parittāpi honti mahaggatāpi.
[1039] maggahetukaniddese paṭhamanayena paccayaṭṭhena hetunā
maggasampayuttakānaṁ khandhānaṁ sahetukabhāvo dassito. dutiyanayena maggabhūtena
sammādiṭṭhisaṅkhātena hetunā sesamaggaṅgānaṁ 3- sahetukabhāvo dassito. tatiyanayena
maggena 4- uppannahetūhi sammādiṭṭhiyā sahetukabhāvo dassitoti veditabbo.
[1040] adhipatiṁ karitvāti ārammaṇādhipatiṁ katvā. te ca kho parittadhammāva
honti. ariyasāvakānaṁ hi attano maggaṁ garuṁ katvā paccavekkhaṇakāle
5- ārammaṇādhipatiṁ katvā labbhati. 5- cetopariyañāṇena pana ariyasāvako parassa
maggaṁ paccavekkhamāno garuṁ karontopi attanā 6- paṭividdhamaggaṁ 7- viya garuṁ na
karoti. yamakapāṭihāriyaṁ karontaṁ tathāgataṁ disvā tassa maggaṁ garuṁ karoti na
karotīti? karoti, na pana attano maggaṁ viya. arahā na kiñci katvā 8- dhammaṁ
garuṁ karoti ṭhapetvā maggaphalanibbānanti etthāpi ayamevattho. vīmaṁsādhipateyyanti

footnote: 1 chaßēéa. kāretvā 2 chaßēéa. saṁghassa 3 ma. sesamaggānaṁ
footnote: 4 chaßēéa. magge 5-5 chaßēéa. ārammaṇādhipati labbhati 6 ma. attano 7 ma. paṭiladdhamaggaṁ 8 chaßēéa. ayaṁ pāṭho na dissati

page number: 418

idaṁ sahajātādhipatiṁ dassetuṁ vuttaṁ. chandaṁ hi jeṭṭhakaṁ katvā maggaṁ bhāventassa
chando adhipati nāma hoti, na maggo. sesadhammāpi chandādhipatino nāma
honti, na maggādhipatino. cittepi eseva nayo. vīmaṁsaṁ pana jeṭṭhakaṁ katvā
maggaṁ bhāventassa vīmaṁsādhipati ceva hoti maggo cāti, sesadhammāpi maggādhipatino
nāma honti. viriyepi eseva nayo.
[1041] uppannattikaniddese jātāti nibbattā, paṭiladdhattabhāvā.
bhūtātiādīni tesaṁyeva vevacanāni. jātieva hi bhāvuppattiyā bhūtā. 1- paccayānaṁ
saṁyoge jātattā sañjātā. nibbattilakkhaṇaṁ pattattā nibbattā. upasaggavasena
pana padaṁ vaḍḍhetvā abhinibbattāti vuttā. pākaṭībhūtāti 2- pātubhūtā. pubbantato
uddhaṁ pannāti uppannā. upasaggavasena 3- padaṁ vaḍḍhetvā samuppannāti vuttā.
nibbattaṭṭheneva uddhaṁ ṭhitāti uṭṭhitā. paccayasaṁyoge uṭṭhitāti samuṭṭhitā.
puna upapannāti vacane kāraṇaṁ heṭṭhā vuttanayeneva veditabbaṁ. uppannaṁsena
saṅgahitāti uppannakoṭṭhāsena gaṇanaṁ gatā. rūpā vedanā saññā saṅkhārā
viññāṇanti idaṁ nesaṁ sabhāvadassanaṁ. dutiyapadaniddeso vuttapaṭisedhanayena
veditabbo. tatiyapadaniddeso uttānatthova.
ayaṁ pana tiko dvinnaṁ addhānaṁ vasena pūretvā dassito. laddhokāsassa hi
kammassa vipāko duvidho khaṇappatto appatto ca. tattha khaṇappatto uppanno nāma,
appatto cittānantare vā uppajjatu kappasatasahassātikkame vā, dhuvapaccayaṭṭhena
natthi nāma na hoti, uppādino dhammā nāma jātā. 4- yathā hi "tiṭṭhate pahāya 5-
poṭṭhapāda arūpī attā saññāmayo, atha imassa purisassa aññāva 6- saññā
uppajjanti, aññāva 6- saññā nirujjhantī"ti 7- ettha āruppe kāmāvacarasaññā
pavattikāle kiñcāpi mūlabhavaṅgasaññā niruddhā, kāmāvacarasaññāya pana niruddhakāle
avassaṁ sā uppajjissatīti arūpasaṅkhāto attā natthīti saṅkhyaṁ agantvā tiṭṭhateva

footnote: 1 chaßēéa. jātāeva hi bhāvappattiyā bhūtā 2 ka. pākaṭā bhūtāti
footnote: 3 chaßēéa. upasaggena 4 cha. jāto 5 chaßēéa. tiṭṭhateva sāyaṁ
footnote: 6 chaßēéa. aññā ca 7 dī.sī. 9/417/182

page number: 419

nāmāti jāto, evameva laddhokāsassa kammassa vipāko duvidho .pe. dhuvapaccayaṭṭhena
natthi nāma na hoti, uppādino dhammā nāma jātā.
yadi pana āyūhitaṁ kusalākusalakammaṁ sabbaṁ vipākaṁ dadeyya, aññassa
okāsova na bhaveyya. taṁ pana duvidhaṁ hoti dhuvavipākaṁ adhuvavipākañca. tattha
pañca anantariyakammāni, aṭṭha samāpattiyo, cattāro ariyamaggāti etaṁ dhuvavipākaṁ
nāma, taṁ pana khaṇappattampi atthi appattampi. tattha khaṇappattaṁ uppannaṁ nāma,
appattaṁ anuppannaṁ nāma, tassa vipāko cittānantare vā uppajjatu
kappasatasahassātikkame vā, 1- dhuvapaccayaṭṭhena anuppannaṁ nāma na hoti,
uppādino dhammāyeva nāma jātā. 2- metteyyabodhisattassa maggo anuppanno
nāma, phalaṁ uppādino dhammāyeva nāma jātā.
[1044] atītattikaniddese atītāti khaṇattayaṁ atikkantā. niruddhāti
nirodhappattā. vigatāti vibhavaṁ gatā, vigacchitā vā. vipariṇatāti pakativijahanena
vipariṇāmagatā. nirodhasaṅkhātaṁ atthaṁ gatāti atthaṅgatā. abbhatthaṅgatāti upasaggena
padaṁ vaḍḍhitaṁ. uppajjitvā vigatāti nibbattitvā vigacchitā. puna atītavacanena 3-
kāraṇaṁ heṭṭhā vuttameva. parato anāgatādīsupi eseva nayo. atītaṁsena saṅgahitāti
atītakoṭṭhāsena gaṇanaṁ gatā. katame teti? rūpā 4- vedanā saññā saṅkhārā
viññāṇaṁ. purato 5- anāgatādīsupi eseva nayo.
[1047] atītārammaṇattikaniddese atīte dhamme ārabbhātiādīsu
parittamahaggatāva dhammā veditabbā. te hi atītādīni ārabbha uppajjanti.
[1050] ajjattattikaniddese tesaṁ tesanti padadvayena sabbasatte
pariyādiyyati. ajjhattaṁ paccattanti ubhayaṁ niyakajjhattādhivacanaṁ. niyakāti 6-
attano 7- jātā. pāṭipuggalikāti pāṭiekassa pāṭiekassa 8- puggalassa santakā.

footnote: 1 chaßēéa. kappasahassātikkame vā 2 chaßēéa. dhammā nāma jātaṁ 3 chaßēéa. atītavacane
footnote: 4 chaßēéa. rūpaṁ 5 chaßēéa. parato 6 chaßēéa. niyatāti
footnote: 7 cha. attani 8 chaßēéa. pāṭiyekkassa pāṭiyekkassa

page number: 420

upādinnāti sarīraṭṭhakā. te hi kammanibbattā vā hontu mā vā,
ādinnagahitaparāmaṭṭhavasena pana idha "upādinnā"ti vuttā.
[1051] parasattānanti attānaṁ ṭhapetvā avasesasattānaṁ. parapuggalānanti
tasseva vevacanaṁ. sesaṁ heṭṭhā vuttasadisameva. tadubhayanti taṁ ubhayaṁ.
[1053] ajjhattārammaṇattikassa paṭhamapade parittamahaggatā dhammā
veditabbā. dutiye appamāṇāpi. tatiye parittamahaggatāva. appamāṇā pana
kālena bahiddhā, kālena ajjhattaṁ ārammaṇaṁ na karonti. anidassanattikaniddeso 1-
uttānoyevāti.
dukanikkhepakathā
[1062] dukesu adosaniddese mettāyanavasena metti. mettākāro
mettāyanā. mettāya ayitassa mettāsamaṅgino cittassa bhāvo mettāyitattaṁ.
anudayatīti anuddā, rakkhatīti attho. anuddākāro anuddāyanā. anuddāyitassa
bhāvo anuddāyitattaṁ. hitassa esanaṁ 2- hitesitā. anukampanavasena anukampā.
sabbehipi imehi padehi upacārappanappattāva mettā vuttā. sesapadehi
lokiyalokuttaro adoso kathito.
[1063] amohaniddese dukkhe ñāṇanti dukkhasacce paññā. dukkhasamudayetiādīsupi
eseva nayo. ettha ca dukkhe ñāṇaṁ savanasammasanapaṭivedhapaccavekkhaṇāsu
vaṭṭati, tathā dukkhasamudaye. nirodhe pana savanapaṭivedhapaccavekkhaṇāsueva, tathā
paṭipadāya. pubbanteti atītakoṭṭhāse. aparanteti anāgatakoṭṭhāse.
pubbantāparanteti tadubhaye. idappaccayatā paṭiccasamuppannesu dhammesu ñāṇanti ayaṁ
paccayo, idaṁ paccayuppannaṁ, imaṁ paṭicca idaṁ nibbattanti evaṁ paccayesu ca
paccayuppannadhammesu ca ñāṇaṁ.

footnote: 1 chaßēéa. sanidassanattikaniddeso 2 chaßēéa. esanavasena

page number: 421

[1065] lobhaniddesepi heṭṭhā anāgatānaṁ padānaṁ ayamattho,
rañjanavasena rāgo. balavarañjanaṭṭhena sārāgo. visayesu sattānaṁ anunayanato 1-
anunayo. anurujjhatīti anurodho, kāmetīti attho. yattha katthaci bhave sattā
etāya nandanti, sayaṁ vā nandatīti nandī. nandī ca sā rañjanaṭṭhena rāgo
cāti nandīrāgo. tattha ekasmiṁ ārammaṇe sakiṁ uppannā taṇhā nandī,
punappunaṁ uppajjantī 2- nandīrāgoti vuccati. cittassa sārāgoti yo heṭṭhā
balavarañjanaṭṭhena "sārāgo"ti vutto, so na sattassa, cittasseva sārāgoti
attho.
icchanti etāya ārammaṇānīti icchā. balavakilesabhāvena 3- mucchanti
etāya pāṇinoti mucchā. gilitvā pariniṭṭhapetvā gahaṇavasena ajjhosānaṁ.
iminā sattā gijjhanti gedhaṁ āpajjantīti gedho. 4- bahalaṭṭhena vā gedho.
"gedhaṁ vā pavanasaṇḍan"ti 5- hi bahalaṭṭheneva vuttaṁ. anantarapadaṁ upasaggavasena
vaḍḍhitaṁ. sabbato bhāgena vā gedhoti paligedho. sajjanti 6- etenāti saṅgo,
sagganaṭṭhena 7- vā saṅgo. osīdanaṭṭhena vā paṅko. ākaḍḍhanavasena ejā,
"ejā imaṁ purisaṁ. parikaḍḍhati tassa tasseva bhavassa abhinibbattiyā"ti hi vuttaṁ.
vañcanaṭṭhena māyā. vaṭṭasmiṁ sattānaṁ jananaṭṭhena janikā, "taṇhā janeti
purisaṁ, cittamassa vidhāvatī"ti 8- hi vuttaṁ. vaṭṭasmiṁ satte dukkhena saññojayamānā
janetīti sañjananī, ghaṭṭanaṭṭhena sibbatīti sibbinī, ayaṁ hi vaṭṭasmiṁ satte
cutipaṭisandhivasena sibbati ghaṭṭeti. 9- tunnakāro viya pilotikāya pilotikaṁ, tasmā
ghaṭṭanaṭṭhena "sibbinī"ti vuttā. anekappakāraṁ visayajālaṁ, taṇhā
vipphanditanivesasaṅkhātaṁ vā jālamassā atthīti jālinī.

footnote: 1 ma. anu anu nayanato 2 chaßēéa. uppajjamānā 3 chaßēéa. bahalakilesabhāvena
footnote: 4 ka. gedhā 5 sī. gedhaṁ vā pana vanasaṇḍaṁ 6 chaßēéa. sañjanti
footnote: 7 chaßēéa. lagganatthena 8 saṁ.sa. 15/55/42 9 cha. ghaṭeti

page number: 422

ākaḍḍhanaṭṭhena sīghasotā saritā viyāti saritā, allaṭṭhena vā saritā,
vuttañhetaṁ "saritāni sinehitāni ca, somanassāni bhavanti jantuno"ti, 1- allāni
ceva siniddhāni cāti ayaṁ hettha attho. visatāti visattikā, visaṭāti visattikā,
visālāti visattikā, visakkatīti visattikā, visaṁvādikāti visattikā, visaṁharatīti
visattikā, visamūlāti visattikā, visaphalāti visattikā, visaparibhogāti visattikā,
visaṭā 2- vā pana sā taṇhā rūpe sadde gandhe rase phoṭṭhabbe dhamme
kule gaṇe visaṭā 3- vitthatāti visattikā. 4- anayabyasanapāpanaṭṭhena kammānubandhaṁ
suttakaṁ 5- viyāti suttaṁ. vuttañhetaṁ "suttakanti kho bhikkhave nandirāgassetaṁ
adhivacanan"ti. 6- rūpādīsu vitthataṭṭhena visaṭā. tassa tassa paṭilābhatthāya satte
āyūhāpetīti āyūhinī. ukkaṇṭhituṁ appadānato sahāyaṭṭhena dutiyā. ayaṁ hi
sattānaṁ vaṭṭasmiṁ ukkaṇṭhituṁ na deti, gatagataṭṭhāne piyasahāyo viya abhiramāpeti.
teneva vuttaṁ:-
"taṇhādutiyo puriso dīghamaddhāna saṁsaraṁ
itthabhāvaññathābhāvaṁ saṁsāraṁ nātivattatī"ti. 7-
paṇidhānakavasena paṇidhi. bhavaṁ netīti bhavanetti. 8- etāya hi sattā rajjuyā
gīvāyaṁ bandhā goṇā viya icchiticchitaṭṭhānaṁ nīyanti. taṁ taṁ ārammaṇaṁ vanati
bhajati alliyatīti vanaṁ. vanati yācatīti vā vanaṁ. vanathoti byañjanena padaṁ vaḍḍhitaṁ.
anatthadukkhānaṁ vā samuṭṭhāpanaṭṭhena gahanaṭṭhena ca vanaṁ viyāti vanaṁ, balavataṇhāyetaṁ
nāmaṁ. gahanataraṭṭhena pana tato balavatarā vanatho nāma. tena vuttaṁ:-
"vanaṁ chindatha mā rukkhaṁ vanato jāyate bhayaṁ
chetvā vanaṁ vanathañca nibbanā hotha bhikkhavo"ti. 9-

footnote: 1 khuḍha. 25/341/75 2 chaßēéa. visatā
footnote: 3 chaßēéa. ayaṁ pāṭho na dissati 4 khußēáahā. 29/14/9 (syā)
footnote: 5 sī. kumbhānubandhasuttakaṁ, chaßēéa. kummānubandhasuttakaṁ 6 saṁṇi. 16/159/218

7 aṅ. catukka. 21/9/11, khu.iti. 25/15/241, khu. mahā.
29/891/558 (syā), khu.cūḷa. 30/595/291 (syā)
8 chaßēéa. bhavanettīti bhavarajju 9 khuḍha. 25/283/65

page number: 423

santhavanavasena santhavo, saṁsaggoti attho. so duvidho taṇhāsanthavo ca
mittasanthavo ca. tesu idha taṇhāsanthavo adhippeto. sinehavasena sineho.
ālayakaraṇavasena apekkhatīti apekkhā. vuttampi cetaṁ "imāni te deva
caturāsītinagarasahassāni kusāvatīrājadhānīpamukhāni, ettha deva chandaṁ janehi, jīvite
apekkhaṁ karohī"ti, 1- ālayaṁ karohīti ayañhettha attho. pāṭieke pāṭieke 2-
ārammaṇe bandhatīti paṭibandhu, ñātakaṭṭhena vā paṭieko bandhūtipi paṭibandhu.
niccasannissitaṭṭhena hi sattānaṁ taṇhāsamo bandhu nāma natthi.
ārammaṇānaṁ asanato āsā. ajjhottharaṇato ceva tittiṁ anupagantvāva
paribhuñjanato cāti attho. āsiṁsanavasena āsiṁsanā. 3- āsiṁsitabhāvo āsiṁsitattaṁ.
idāni tassā pavattiṭṭhānaṁ dassetuṁ "rūpāsā"tiādi vuttaṁ. tattha āsiṁsanavasena
āsāti āsāya atthaṁ gahetvā rūpe āsā rūpāsāti evaṁ navapi padāni veditabbāni.
ettha ca purimāni pañcapañcakāmaguṇavasena vuttāni, parikkhāralobhavasena chaṭṭhaṁ, taṁ
visesato pabbajitānaṁ. tato parāni tīṇi padāni 4- atittiyavatthuvasena gahaṭṭhānaṁ.
na hi tesaṁ dhanaputtajīvitehi aññaṁ piyataraṁ atthi. "etaṁ mayhaṁ, etaṁ mayhan"ti
vā "asukena me idaṁ dinnaṁ, idaṁ dinnan"ti vā evaṁ satte jappāpetīti jappā.
parato dve padāni upasaggena vaḍḍhitāni. tato paraṁ aññenākārena vibhajituṁ
āraddhattā puna "jappā"ti vuttā. 5- jappanākāro jappanā. 6- jappitabhāvo
jappitattaṁ. punappunaṁ visaye lupati 7- ākaḍḍhatīti lolupo. lolupassa bhāvo
loluppaṁ. loluppākāro loluppāyanā. loluppasamaṅgino bhāvo loluppāyitattaṁ.
puñcikatāti 8- yāya taṇhāya lobhaṭṭhānesu 9- pucchaṁ cālayamānā sunakhā viya
kampamānā vicaranti, taṁ tassā kampanataṇhāya nāmaṁ sādhu manāpāmanāpe

footnote: 1 dī. ma. 10/266/165 2 chaßēéa. pāṭiyekke pāṭiyekke. evamuparipi
footnote: 3 chaßēéa. āsisanā. evamuparipi 4 chaßēéa. ayaṁ pāṭho na dissati
footnote: 5 chaßēéa. vuttaṁ 6 ka. jappāyanā 7 cha. lumpati, ma. luppati

8 chaßēéa. pucchañjikatāti, sī. pucchakatā 9 chaßēéa. lābhaṭṭhānesu

page number: 424

visaye kāmetīti sādhukāmo, tassa bhāvo sādhukamyatā. "mātā mātucchā"tiādike
ayuttaṭṭhāne rāgoti adhammarāgo. yuttaṭṭhānepi balavā hutvā uppannalobho
visamalobho. "rāgo visaman"tiādivacanato 1- vā yuttaṭṭhāne vā ayuttaṭṭhāne
vā uppanno chandarāgo adhammaṭṭhena adhammarāgo, visamaṭṭhena visamalobhoti
veditabbo.
ārammaṇānaṁ nikāmanavasena nikanti. nikāmanākāro nikāmanā. patthanavasena
patthanā. pihāyanavasena pihanā. suṭṭhu patthanā sampatthanā. pañcasu kāmaguṇesu
taṇhā kāmataṇhā. rūpārūpabhave taṇhā bhavataṇhā. ucchedasaṅkhāte vibhave
taṇhā vibhavataṇhā. suddhe rūpabhavasmiṁyeva taṇhā rūpataṇhā. arūpabhave taṇhā
arūpataṇhā. ucchedadiṭṭhisahagato rāgo diṭṭhirāgo, nirodhe taṇhā nirodhataṇhā.
rūpe taṇhā rūpataṇhā. sadde taṇhā saddataṇhā. gandhe taṇhā gandhataṇhā.
rasādīsupi eseva nayo. oghādayo vuttatthāva.
kusaladhamme āvaratīti āvaraṇaṁ. chādanavasena chādanaṁ. satte vaṭṭasmiṁ bandhatīti bandhanaṁ.
cittaṁ upagantvā saṅkilissati saṅkiliṭṭhaṁ 2- karotīti upakkileso.
thāmagataṭṭhena anusetīti 3- anusayo. uppajjamānā cittaṁ pariyuṭṭhātīti pariyuṭṭhānaṁ,
uppajjituṁ appadānena kusalācāraṁ 4- gaṇhātīti attho. "corā magge pariyuṭṭhiṁsu ",
"dhuttā magge pariyuṭṭhiṁsū"tiādīsu 5- hi maggaṁ gaṇhiṁsūti attho, evamidhāpi
gahaṇaṭṭhena pariyuṭṭhānaṁ veditabbaṁ. palivedhanaṭṭhena latā viyāti latā, "latā
ubbhijja tiṭṭhatī"ti 6- āgataṭṭhānepa ayaṁ taṇhā "latā"ti vuttā. vividhāni vatthūni
icchatīti vevicchaṁ. vaṭṭadukkhassa mūlanti dukkhamūlaṁ. tasseva dukkhassa nidānanti
dukkhanidānaṁ. taṁ dukkhaṁ ito pabhavatīti dukkhappabhavo. banadhanaṭṭhena pāso viyāti
pāso, mārassa pāso mārapāso. duraggilanaṭṭhena 7- balisaṁ viyāti balisaṁ. mārassa

footnote: 1 abhi. 35/924/449 2 chaßēéa. kilissati saṁkiliṭṭhaṁ 3 ma. anu anu setīti
footnote: 4 chaßēéa. kusalacāraṁ 5 vinayu. 7/430/263 6 khuḍha. 25/340/75
footnote: 7 chaßēéa. duruggilanaṭṭhena

page number: 425

balisaṁ mārabalisaṁ. taṇhābhibhūtā mārassa visayaṁ nātikkamanti, tesaṁ upari māro
vasaṁ vattetīti iminā pariyāyena mārassa visayoti māravisayo. sandanaṭṭhena
taṇhāva nadī taṇhānadī. ajjhottharaṇaṭṭhena taṇhāva jālaṁ taṇhājālaṁ. yathā
sunakhā gaddulabandhā yadicchakaṁ nīyanti, evaṁ taṇhābandhā 1- sattāti
daḷhabandhanaṭṭhena gaddulaṁ viyāti gaddulaṁ, taṇhāva gaddulaṁ taṇhāgaddulaṁ.
duppūraṇaṭṭhena taṇhāva samuddoti 2- taṇhāsamuddo.
[1066] dosaniddese anatthaṁ me acarīti avuḍḍhiṁ me akāsi, iminā
upāyena sabbapadesu attho veditabbo. aṭṭhāne vā pana āghātoti akāraṇe
kopo. ekacco hi "devo ativassatī"ti kuppati, "na vassatī"ti kuppati, "suriyo
tappatī"ti kuppati, "na tappatī"ti kuppati, vāte vāyantepi kuppati, avāyantepi
kuppati, sammajjituṁ asakkonto bodhipaṇṇānaṁ kuppati, cīvaraṁ pārupituṁ asakkonto
vātassa kuppati, upakkhalitvā khāṇukassa kuppatīti. 3- idaṁ sandhāya vuttaṁ
"aṭṭhāne vā pana āghāto jāyatī"ti. tattha heṭṭhā navasu ṭhānesu satte ārabbha
uppannattā kammapathabhedo hoti. aṭṭhānāghāto pana saṅkhāresu uppanno kammapathabhedaṁ na
karoti. cittaṁ āghātento uppannoti cittassa āghāto. tato balavataro paṭighāto.
paṭihaññanavasena paṭighaṁ. paṭivirujjhatīti paṭivirodho. kuppanavasena kopo. pakopo
sampakopoti upasaggavasena 4- padaṁ vaḍḍhitaṁ. dussanavasena doso. padoso
sampadosoti upasaggavasena 4- padaṁ vaḍḍhitaṁ. cittassa byāpattīti cittassa
vipannattā viparivattanākāro. manaṁ padusayamāno uppajjatīti manopadoso. kujjhanavasena
kodho. kujjhanākāro kujjhanā. kujjhitassa bhāvo kujjhitattaṁ.
idāni akusalaniddese vuttanayaṁ dassetuṁ "doso dussanā"tiādi vuttaṁ.
tasmā yo evarūpo "cittassa āghāto .pe. kujjhitattan"ti ca idha
vutto, "doso dussanā"tiādinā nayena heṭṭhā vutto, ayaṁ vuccati dosoti

footnote: 1 chaßēéa. taṇhābaddhā 2 chaßēéa. samuddo
footnote: 3 chaßēéa. kuppati 4 chaßēéa. upasaggena

page number: 426

evamettha yojanā kātabbā. evaṁ hi sati puna ruttidoso 1- paṭisedhito hoti.
mohaniddeso amohaniddese vuttapaṭipakkhanayena veditabbo. sabbākārena
panesa vibhaṅgaṭṭhakathāya 2- āvībhavissati.
[1079] tehi dhammehi ye dhammā sahetukāti tehi hetudhammehi ye
aññe hetudhammā vā nahetudhammā vā, te sahetukā. ahetukapadepi eseva
nayo. ettha ca hetu hetuyeva ca hoti, tiṇṇaṁ vā dvinnaṁ vā ekato
uppattiyaṁ sahetuko ca. vicikicchuddhaccasahagato pana moho hetu ahetuko.
hetusampayuttadukaniddesepi eseva nayo.
[1091] saṅkhatadukaniddese purimaduke vuttaṁ asaṅkhatadhātuṁ sandhāya
"yoeva so dhammo"ti ekavacananiddeso kato. purimaduke pana bahuvacanavasena
pucchāya uddhatattā "ime dhammā appaccayā"ti pucchānusandhinayena bahuvacanaṁ
kataṁ. ime dhammā sanidassanātiādīsupi eseva nayo.
[1101] kenaciviññeyyadukaniddese cakkhuviññeyyāti cakkhuviññāṇena
vijānitabbā. sesapadesupi eseva nayo. ettha ca kenaci viññeyyāti
cakkhuviññāṇādīsu kenaci ekena cakkhuviññāṇena vā sotaviññāṇena vā
vijānitabbā. kenaci na viññeyyāti teneva cakkhuviññāṇena vā sotaviññāṇena
vā na vijānitabbā. evaṁ sante dvinnampi padānaṁ atthanānattato duko
hotīti heṭṭhā vuttattā ye te dhammā cakkhuviññeyyā, na te dhammā
sotaviññeyyāti ayaṁ duko na hoti. rūpaṁ pana cakkhuviññeyyaṁ, saddo na
cakkhuviññeyyoti imamatthaṁ gahetvā ye te dhammā cakkhuviññeyyā, na te dhammā
sotaviññeyyā. ye vā pana te dhammā sotaviññeyyā, na te dhammā
cakkhuviññeyyāti ayameko dukoti veditabbo. evaṁ ekekaindriyamūlake cattāro
cattāro katvā vīsati dukā vibhattāti veditabbā.

footnote: 1 sī. punaruttadoso 2 sammo.vi. 107 saccavibhaṅganiddesa (syā)

page number: 427

kiṁ pana manoviññāṇena kenaci viññeyyā na kenaci viññeyyāti 1- natthi,
tenettha dukā na vuttāti? no atthi, vavaṭṭhānābhāvato pana na vuttā. na hi yathā
cakkhuviññāṇena aviññeyyāevāti vavaṭṭhānaṁ atthi, evaṁ manoviññāṇenāpīti
vavaṭṭhānābhāvato ettha dukā na vuttā. manoviññāṇena pana kenaci viññeyyā
ceva aviññeyyā cāti ayamattho atthi, tasmā so avuttopi yathālābhavasena
veditabbo. manoviññāṇanti hi saṅkhayaṁ gatehi kāmāvacaradhammehi kāmāvacarā
dhammāeva tāva kehici viññeyyā kehici aviññeyyā. tehiyeva rūpāvacarādidhammāpi
kehici viññeyyā kehici aviññeyyā. rūpāvacarehipi kāmāvacarā kehici viññeyyā
kehici aviññeyyā. tehiyeva rūpāvacarādayopi kehici viññeyyā kehici
aviññeyyā. arūpāvacarehi pana kāmāvacarā rūpāvacarā apariyāpannā ca neva viññeyyā,
arūpāvacarā pana kehici viññeyyā kehici aviññeyyā. tepi ca kecideva viññeyyā
keci aviññeyyā. apariyāpannehi kāmāvacarādayo neva viññeyyā. apariyāpannā
pana nibbānena aviññeyyattā kehici viññeyyā kehici aviññeyyā. tepi
ca maggaphalānaṁ aviññeyyattā 2- kecideva viññeyyā keci aviññeyyāti.
[1102] āsavaniddese pañcakāmaguṇiko rāgo kāmāsavo nāma. rūpārūpabhavesu
chandarāgo jhānanikanti sassatadiṭṭhisahagato 3- rāgo bhavavasena patthanā bhavāsavo
nāma. dvāsaṭṭhī diṭṭhiyo diṭṭhāsavo nāma. aṭṭhasu ṭhānesu aññāṇaṁ avijjāsavo
nāma. tattha tattha āgatesu pana āsavesu asammohatthaṁ ekavidhādibhedo veditabbo.
atthato hete cirapārivāsiyaṭṭhena āsavāti evaṁ ekavidhāva honti. vinaye pana
"diṭṭhadhammikānaṁ āsavānaṁ saṁvarāya samparāyikānaṁ āsavānaṁ paṭighātāyā"ti 4- duvidhena
āgatā. suttante saḷāyatane tāva "tayome āvuso āsavā kāmāsavo bhavāsavo
avijjāsavo"ti 5- tividhena āgatā, nibbedhikapariyāye "atthi bhikkhave āsavā
nirayagamanīyā, atthi āsavā tiracchānayonigamanīyā, atthi āsavā pittivisayagamanīyā,

footnote: 1 chaßēéa. viññeyyā 2 sī.,ma. viññeyyattā 3 chaßēéa. sassatadiṭṭhisahajāto
footnote: 4 vinayu. 1/39/26 5 saṁ.saḷā. 18/504/315 (syā), aṅ. chakka. 22/334/463 (syā)

page number: 428

atthi āsavā manussalokagamanīyā, atthi āsavā devalokagamanīyā"ti 1- pañcavidhena
āgatā, chakkanipāte āhuneyyasutte "atthi āsavā saṁvarā pahātabbā, atthi
āsavā paṭisevanā pahātabbā, atthi āsavā adhivāsanā pahātabbā, atthi
āsavā parivajjanā pahātabbā, atthi āsavā vinodanā pahātabbā, atthi āsavā
bhāvanā pahātabbā"ti 2- chabbidhena āgatā, sabbāsavapariyāye 3- dassanapahātabbehi
saddhiṁ sattavidhena āgatā. idha panete kāmāsavādibhedato catubbidhena āgatā.
tatrāyaṁ vacanattho:- pañcakāmaguṇasaṅkhāte kāme āsavo kāmāsavo. rūpārūpasaṅkhāte
kammato ca upapattito ca duvidhepi bhave āsavo bhavāsavo. diṭṭhieva āsavo
diṭṭhāsavo. avijjāva āsavo avijjāsavo.
[1103] kāmesūti pañcasu kāmaguṇesu. kāmacchandoti kāmasaṅkhāto chando,
na kattukamyatāchando, na dhammacchando. kāmanavasena rajanavasena ca kāmoyeva
rāgo kāmarāgo. kāmanavasena nandanavasena ca kāmova nandīti kāmanandī. evaṁ
sabbattha kāmatthaṁ viditvā taṇhāyanaṭṭhena kāmataṇhā, sinehanaṭṭhena
kāmasineho, paridayhanaṭṭhena kāmapariḷāho, mucchanaṭṭhena kāmamucchā, gilitvā
pariniṭṭhāpanaṭṭhena kāmajjhosānanti veditabbaṁ. ayaṁ vuccatīti ayaṁ aṭṭhahi padehi
vibhatto kāmāsavo nāma vuccati.
[1104] bhavesu bhavachandoti rūpārūpabhavesu bhavapatthanāvaseneva pavatto
chando bhavachando. sesapadānipi imināva nayena veditabbāni.
[1105] sassato lokoti vātiādīhi dasahākārehi diṭṭhippabhedova vutto.
tattha sassato lokoti ettha khandhapañcakaṁ "loko"ti gahetvā "ayaṁ loko
nicco dhuvo sabbakāliko"ti gaṇhantassa "sassatan"ti gahaṇākārappavattā diṭṭhi.
asassatoti tameva lokaṁ "ucchijjati vinassatī"ti gaṇhantassa ucchedagahaṇākārappavattā
diṭṭhi. antavāti parittakasiṇalābhino suppamatte vā sarāvamatte

footnote: 1 aṅ. chakka. 22/334/463 (syā) 2 aṅ. chakka. 22/329/434 (syā)
footnote: 3 maßēáū. 12/14/10

page number: 429

vā kasiṇe samāpannassa antosamāpattiyaṁ pavattitarūpārūpadhamme "loko"ti ca
kasiṇaparicchedantena ca "antavā"ti gaṇhantassa "antavā loko"ti
gahaṇākārappavattā diṭṭhi, sā sassatadiṭṭhipi hoti ucchedadiṭṭhipi vipulakasiṇalābhino
pana tasmiṁ kasiṇe samāpannassa antosamāpattiyaṁ pavattitarūpārūpadhamme "loko"ti
ca kasiṇaparicchedantena ca "ananto"ti gaṇhantassa "anantavā loko"ti
gahaṇākārappavattā diṭṭhi, sā sassatadiṭṭhipi hoti ucchedadiṭṭhipi.
taṁ jīvaṁ taṁ sarīranti bhedanadhammassa sarīrasseva "jīvan"ti gahitattā sarīre
ucchijjamāne "jīvampi ucchijjatī"ti ucchedagahaṇākārappavattā diṭṭhi. dutiyapade
sarīrato aññassa jīvassa gahitattā sarīre ucchijjamānepi "jīvaṁ na ucchijjatī"ti
sassatagahaṇākārappavattā diṭṭhi. hoti tathāgato paraṁ maraṇātiādīsu satto
tathāgato nāma, "so paraṁ maraṇā hotī"ti gaṇhato paṭhamā sassatadiṭṭhi. "na hotī"ti
gaṇhato dutiyā ucchedadiṭṭhi. "hoti ca na ca hotī"ti gaṇhato tatiyā
ekaccasassatadiṭṭhi. "neva hoti na na hotī"ti gaṇhato catutthā amarāvikkhepadiṭṭhi.
ime dhammā āsavāti ime kāmāsavañca bhavāsavañca rāgavasena ekato katvā
saṅkhepato tayo, vitthārato cattāro dhammā āsavā nāma.
yo pana brahmavimānakapparukkhābharaṇesu chandarāgo uppajjati, so
kāmāsavo hoti na hotīti? na hoti. kasmā? pañcakāmaguṇikassa rāgassa idheva
pahīnattā. hetugocchakaṁ pana patvā lobho hetu nāma hoti, ganthagocchakaṁ
patvā abhijjhākāyagantho nāma, kilesagocchakaṁ patvā lobho kileso nāma
hoti. diṭṭhisahajāto pana rāgo kāmāsavo hoti na hotīti? na hoti, diṭṭhirāgo
nāma hoti. vuttaṁ hetaṁ "diṭṭhirāgaratte purisapuggale dinnadānaṁ nāma 1- na
mahapphalaṁ hoti na mahānisaṁsan"ti. 2-

footnote: 1 chaßēéa. ayaṁ saddo natthi 2 khu. paṭi. 31/310/205-6 (syā)

page number: 430

ime pana āsave kilesapaṭipāṭiyāpi āharituṁ vaṭṭati maggapaṭipāṭiyāpi.
kilesapaṭipāṭiyā kāmāsavo anāgāmimaggena pahīyati, bhavāsavo arahattamaggena,
diṭṭhāsavo sotāpattimaggena, avijjāsavo arahattamaggena. maggapaṭipāṭiyā
sotāpattimaggena diṭṭhāsavo pahīyati, anāgāmimaggena kāmāsavo, arahattamaggena
bhavāsavo avijjāsavo cāti.
[1121] saññojanesu mānaniddese "seyyohamasmī"ti mānoti
uttamaṭṭhena "ahaṁ seyyo"ti evaṁ uppannamāno. "sadisohamasmī"ti mānoti
samasamaṭṭhena "ahaṁ sadiso"ti evaṁ uppannamāno. "hīnohamasmī"ti mānoti
lāmakaṭṭhena "ahaṁ hīno"ti evaṁ uppannamāno. evaṁ seyyamāno sadisamāno
hīnamānoti ime tayo mānā tiṇṇaṁ janānaṁ uppajjanti. seyyassāpi hi
"ahaṁ seyyo, sadiso, hīno"ti tayo mānā uppajjanti sadisassāpi hīnassāpi.
tattha seyyassa seyyamānopi 1- yāthāvamāno, itare dve ayāthāvamānā. sadisassa
sadisamānova .pe. hīnassa hīnamānova yāthāvamāno, itare dve ayāthāvamānā.
iminā kiṁ kathitaṁ? ekassa tayo mānā uppajjantīti kathitaṁ. khuddakavatthuke 2- pana
paṭhamamānabhājanīye eko māno tiṇṇaṁ janānaṁ uppajjatīti kathito.
mānakaraṇavasena māno. maññanā maññitattanti ākārabhāvaniddeso. 3- ussitaṭṭhena
uṇṇati. yassuppajjati, taṁ puggalaṁ uṇṇāmeti ukkhipitvā ṭhapetīti uṇṇāmo.
samussitaṭṭhena dhajo. ukkhipanaṭṭhena cittaṁ sampaggaṇhātīti sampaggāho.
ketu vuccati bahūsu dhajesu accuggatadhajo, māno hi punappunaṁ uppajjamāno
aparāpare upādāya accuggataṭṭhena ketu viyāti ketu, ketuṁ icchatīti ketukamyaṁ,
tassa bhāvo ketukamyatā. sā pana cittassa, na attano. tena vuttaṁ
"ketukamyatā cittassā"ti. mānasampayuttaṁ hi cittaṁ ketuṁ icchati, tassa ca bhāvo
ketukamyatā, ketusaṅkhāto mānoti.

footnote: 1 chaßēéa. seyyamānova 2 abhi. 35/832,866/421,431
footnote: 3 chaßēéa. ākārabhāvaniddesā

page number: 431

[1126] issāniddese yā paralābhasakkāragarukāramānanavandanapūjanādīsu 1-
issāti yā etesu paresaṁ lābhādīsu "kiṁ iminā imesan"ti parasampattikhīyanalakkhaṇā
issā. tattha lābhoti cīvarādīnaṁ catunnaṁ paccayānaṁ paṭilābho. issukī hi puggalo
parassa taṁ lābhaṁ khīyati, "kiṁ imassa iminā"ti na icchati. sakkāroti tesaṁyeva
paccayānaṁ sukatānaṁ sundarānaṁ paṭilābho. garukāroti garukiriyā bhāriyakaraṇaṁ. mānananti
manena piyakaraṇaṁ. vandananti pañcapatiṭṭhitena vandanaṁ. pūjanāti gandhamālādīhi
pūjanā. issāyanavasena issā. issākāro issāyanā. issāyitabhāvo issāyitattaṁ.
usūyādīni issādivevacanāni. 2-
imissā pana issāya khīyanalakkhaṇaṁ āgārikenapi anāgārikenapi veditabbaṁ. 3-
āgārikopi ekacco kasivaṇijjādīsu aññatarena ājīvena attano purisakāraṁ
nissāya bhaddakaṁ yānaṁ vā vāhanaṁ vā ratanaṁ vā labhati. itaro 4- tassa alābhatthiko
tena lābhena na tussati, "kadā nu kho esa imissā sampattiyā parihāyitvā kapaṇo
hutvā parihāyissatī"ti 5- cintetvā ekena kāraṇena tasmiṁ tāya sampattiyā parihīne
attamano hoti. anāgārikopi eko issāmanako aññaṁ attano suttapariyattiādīni
nissāya uppannalābhādisampattiṁ disvā "kadā nu kho esa 6- imehi lābhādīhi
parihāyissatī"ti cintetvā yadā taṁ ekena kāraṇena parihīnaṁ passati, tadā
attamano hoti. evaṁ parasampattikhīyanalakkhaṇā issāti veditabbā.
[1127] macchariyaniddese vatthuto macchariyadassanatthaṁ pañca macchariyāni
āvāsamacchariyantiādi vuttaṁ. tattha āvāse macchariyaṁ āvāsamacchariyaṁ. sesapadesupi
eseva nayo.
āvāso nāma sakalārāmopi pariveṇampi ekovarakopi rattiṭṭhānādīnipi. 7-
tesu vasantā sukhaṁ vasanti, paccaye labhanti. eko bhikkhu vattasampannasseva
pesalassa bhikkhuno tattha āgamanaṁ na icchati, "āgatopi khippaṁ gacchatū"ti

footnote: 1 chaßēéa.....pūjanāsu 2 ma. issāvevacanāni 3 chaßēéa. dīpetabbaṁ
footnote: 4 chaßēéa. aparo 5 chaßēéa. carissatīti 6 chaßēéa. eso
footnote: 7 chaßēéa. rattiṭṭhānadivāṭṭhānādīnipi

page number: 432

cinteti, idaṁ āvāsamacchariyaṁ nāma. bhaṇḍanakārakādīnaṁ pana tattha vāsaṁ anicchato
āvāsamacchariyaṁ nāma na hoti.
kulanti upaṭṭhākakulampi ñātikulampi. tattha aññassa upasaṅkamanaṁ anicchato
kulamacchariyaṁ hoti. pāpapuggalassa pana upasaṅkamanaṁ anicchatopi macchariyaṁ nāma 1-
na hoti. so hi tesaṁ pasādabhedāya paṭipajjati. pasādanaṁ 2- rakkhituṁ samatthasseva
pana bhikkhuno tattha upasaṅkamanaṁ anicchato macchariyaṁ nāma hoti.
lābhoti catupaccayalābhova. taṁ aññasmiṁ sīlavante labhanteyeva "mā labhatū"ti
cintentassa lābhamacchariyaṁ hoti. yo pana saddhādeyyaṁ vinipāteti,
aparibhogadupparibhogādivasena vināseti, pūtibhāvaṁ gacchantampi aññassa na deti, taṁ
disvā "sace imaṁ esa na labheyya, añño sīlavā labheyya, paribhogaṁ gaccheyyā"ti
cintentassa macchariyaṁ nāma natthi.
vaṇṇo nāma sarīravaṇṇopi guṇavaṇṇopi. tattha sarīravaṇṇamaccharipuggalo
"paro pāsādiko rūpavā"ti vutte taṁ na kathetukāmo hoti. guṇavaṇṇamaccharī
sīlena dhutaṅgena paṭipadāya ācārena vaṇṇaṁ na kathetukāmo hoti.
dhammoti pariyattidhammo ca paṭivedhadhammo ca. tattha ariyasāvakā paṭivedhadhammaṁ
na maccharāyanti, attanā paṭividdhadhamme sadevakassa lokassa paṭivedhaṁ icchanti.
"taṁ pana paṭivedhaṁ pare jānantū"ti icchanti. tantidhammeyeva pana dhammamacchariyaṁ
nāma hoti. tena samannāgato puggalo yaṁ guḷhaṁ ganthaṁ vā kathāmaggaṁ vā
jānāti, taṁ aññaṁ na jānāpetukāmo hoti. yo pana puggalaṁ upaparikkhitvā
dhammānuggahena dhammaṁ vā upaparikkhitvā puggalānuggahena na deti, ayaṁ
dhammamacchariyo 3- nāma na hoti.

footnote: 1 cha. anicchantopi maccharī nāma. evamuparipi
footnote: 2 chaßēéa. pasādaṁ 3 chaßēéa. dhammamaccharī. evamuparipi

page number: 433

tattha ekacco puggalo lolo hoti, kālena samaṇo hoti, kālena brāhmaṇo
kālena nigaṇṭho. yo hi bhikkhu "ayaṁ puggalo paveṇiāgataṁ tantiṁ saṇhaṁ sukhumaṁ
dhammuttaraṁ 1- bhinditvā āluḷissatī"ti na deti, ayaṁ puggalaṁ upaparikkhitvā
dhammānuggahena na deti nāma. yo pana "ayaṁ dhammo saṇho sukhumo, sacāyaṁ pugaglo
gaṇhissati, aññaṁ byākaritvā attānaṁ āvīkatvā nassissatī"ti na deti, ayaṁ
dhammaṁ upaparikkhitvā puggalānuggahena na deti nāma. yo pana "sacāyaṁ imaṁ dhammaṁ
gaṇhissati, amhākaṁ samayaṁ bhindituṁ samattho bhavissatī"ti na deti, ayaṁ dhammamacchariyo
nāma hoti.
imesu pañcasu macchariyesu āvāsamacchariyena tāva yakkho vā peto vā
hutvā tasseva āvāsassa saṅkāraṁ sīsena ukkhipitvā vicarati. kulamacchariyena
tasmiṁ kule aññesaṁ dānamānanādīni karonte disvā "bhinnaṁ vatidaṁ kulaṁ
mamā"ti cintayato lohitampi mukhato uggacchati, kucchivirecanampi hoti, antānipi
khaṇḍākhaṇḍāni hutvā nikkhamanti. lābhamacchariyena saṁghassa vā gaṇassa vā
santake lābhe maccharāyitvā puggalikaparibhogaṁ viya paribhuñjitvā yakkho vā
peto vā mahāajagaro vā hutvā nibbattati. sarīravaṇṇaguṇavaṇṇamaccharena
pariyattidhammamaccharena ca attano vaṇṇaṁ vaṇṇeti, paresaṁ vaṇṇe "kiṁ vaṇṇo
eso"ti taṁ taṁ dosaṁ vadanto pariyattidhammañca kassaci kiñci adento dubbaṇṇo
ceva eḷamūgo ca hoti.
apica āvāsamacchariyena lohagehe paccati, kulamacchariyena appalābho hoti,
lābhamacchariyena gūthaniraye nibbattati, vaṇṇamacchariyena bhave bhave nibbattassa
vaṇṇo nāma na hoti, dhammamacchariyena kukkulaniraye nibbattati.
maccharāyanavasena maccheraṁ. maccharāyanākāro maccharāyanā. maccharena āyitassa 2-
maccherasamaṅgino bhāvo maccharāyitattaṁ. mayhameva hontu, mā aññassāti sabbāpi

footnote: 1 chaßēéa. dhammantaraṁ 2 chaßēéa. ayitassa

page number: 434

attano sampattiyo byāpetuṁ na icchatīti viviccho. vivicchassa bhāvo vevicchaṁ,
mudumacchariyassetaṁ nāmaṁ. kadariyo vuccati anādaro, tassa bhāvo kadariyaṁ,
thaddhamacchariyassetaṁ nāmaṁ. tena hi samannāgato puggalo parampi paresaṁ dadamānaṁ
nivāreti. vuttampi cetaṁ:-
kadariyo pāpasaṅkappo micchādiṭṭhi anādaro
dadamānaṁ nivāreti yācamānāna bhojananti. 1-
yācake disvā kaṭkabhāvena cittaṁ añcati saṅkocetīti kaṭukañcuko,
tassa bhāvo kaṭukañcukatā. aparo nayo,:- kaṭukañcukatā vuccati kaṭacchuggāho,
samatittikapuṇṇāya hi ukkhaliyā bhattaṁ gaṇhanto sabbato bhāgena saṅkuṭitena 2-
aggakaṭacchunā 3- gaṇhāti pūretvā gahetuṁ na sakkoti, evaṁ maccharipuggalassa
cittaṁ saṅkucati, tasmiṁ saṅkucite kāyopi tatheva saṅkucati paṭikuṭati paṭinivattati na
sampasāriyatīti maccheraṁ "kaṭukañcukatā"ti vuttaṁ.
aggahitattaṁ cittassāti paresaṁ upakārakaraṇe dānādinākārena yathā na
sampasāriyati, evaṁ āvaritvā gahitabhāvo cittassa. yasmā pana maccharī puggalo
attano santakaṁ paresaṁ adātukāmo hoti, parasantakaṁ gaṇhitukāmo. tasmā
"idamacchariyaṁ mayhameva hotu mā aññassā"ti pavattivasenassa attasampattīnaṁ
nigūhanalakkhaṇatā parasampattiggahaṇalakkhaṇatā 4- vā veditabbā. sesaṁ imasmiṁ
gocchake uttānatthameva.
imāni pana saññojanāni kilesapaṭipāṭiyāpi āharituṁ vaṭṭati maggapaṭipāṭiyāpi.
kilesapaṭipāṭiyā kāmarāgapaṭighasaññojanāni anāgāmimaggena pahīyanti,
mānasaññojanaṁ arahattamaggena, diṭṭhivicikicchāsīlabbataparāmāsā sotāpattimaggena.
bhavarāgasaññojanaṁ arahattamaggena. issāmacchariyāni sotāpattimaggena, avijjā

footnote: 1 saṁ. sa. 15/132/115 2 sī. saṅkucitena
footnote: 3 sī. aggaggakaṭacchunā 4 chaßēéa. atsampattiggahaṇalakkhaṇatā

page number: 435

arahattamaggena. maggapaṭipāṭiyā diṭṭhivicikicchāsīlabbataparāmāsaissāmacchariyāni
sotāpattimaggena pahīyanti, kāmarāgapaṭighā anāgāmimaggena, mānabhavarāgāvijjā
arahattamaggenāti.
[1140] ganthagocchake nāmakāyaṁ gantheti paṭisandhivasena 1- vaṭṭasmiṁ ghaṭetīti
kāyagantho. sabbaññubhāsitampi paṭikkhipitvā "sassato loko, idameva saccaṁ,
moghamaññan"ti iminā ākārena abhinivisatīti idaṁsaccābhiniveso. yasmā pana
abhijjhākāmarāgānaṁ viseso atthi, tasmā abhijjhākāyaganthassa padabhājane "yo
kāmesu kāmacchando kāmarāgo"ti avatvā "yo rāgo sārāgo"tiādi vuttaṁ.
iminā yaṁ heṭṭhā vuttaṁ "brahmavimānādīsu chandarāgo kāmāsavo na hoti,
ganthagocchakaṁ patvā abhijjhākāyagantho hotī"ti, taṁ suvuttanti veditabbaṁ.
parato kilesagocchakepi evaseva nayo. ßēhapetvā sīlabbataparāmāsanti idaṁ yasmā
sīlabbataparāmāso "idameva saccan"tiādinā ākārena nābhinivisati, "sīlena
suddhī"tiādinā evaṁ 2- pana abhinivisati, tasmā micchādiṭṭhibhūtampi taṁ
paṭikkhipanto "ṭhapetvā"ti āha.
[1162] nīvaraṇagocchakassa thīnamiddhaniddese cittassa akalyatāti 3-
cittassa gilānabhāvo. gilāno hi akalyakoti vuccati. vinayepi vuttaṁ "nāhaṁ
bhante akallako"ti. 4- akammaññatāti cittassa gelaññasaṅkhātova akammaññatākāro.
olīyanāti olīyanākāro. iriyapathikacittaṁ hi iriyāpathaṁ saṇṭhāretuṁ asakkontaṁ
rukkhe vaggulī viya khīle laggitapānīyavārako viya 5- ca olīyati, tassa taṁ ākāraṁ
sandhāya "olīyanā"ti vuttaṁ. dutiyapadaṁ upasaggavasena vaḍḍhitaṁ. līnanti avipphārikatāya
paṭikuṭitaṁ. itare dve ākārabhāvaniddesā. thīnanti sappipiṇḍo viya avipphārikatāya
ghanabhāvena thīnaṁ. 6- thīyanāti ākāraniddeso. thīyitabhāvo thīyitattaṁ, avipphāravaseneva
thaddhatāti attho.

footnote: 1 chaßēéa. cutipaṭisandhivasena 2 chaßēéa. eva 3 chaßēéa. akallatāti
footnote: 4 vinayu. 1/151/84 5 chaßēéa. laggitaphāṇitavārako viya 6 chaßēéa. ṭhitaṁ

page number: 436

[1163] kāyassāti khandhattayasaṅkhātassa nāmakāyassa. akalyatā
akammaññatāti heṭṭhā vuttanayameva. megho viya ākāsaṁ kāyaṁ onayhatīti
onāho. sabbato bhāgena onāho pariyonāho. abbhantare samorundhatīti
antosamorodho. yathā hi nagare rundhitvā gahite manussā bahi nikkhamituṁ na
labhanti, evampi middhena samoruddhā dhammā vipphāravasena nikkhamituṁ na labhanti.
tasmā "antosamorodho"ti vuttaṁ. medhatīti middhaṁ. akammaññabhāvena vihiṁsatīti
attho. supanti tenāti soppaṁ. akkhidalādīnaṁ pacalabhāvaṁ karotīti pacalāyikā.
supanā supitattanti ākārabhāvaniddeso. 1- yaṁ pana tesaṁ purato soppapadaṁ, tassa
puna vacane kāraṇaṁ vuttameva. idaṁ vuccati thīnamiddhanīvaraṇanti idaṁ thīnañca middhañca
ekato katvā āvaraṇaṭṭhena thīnamiddhanīvaraṇanti vuccati. yaṁ yebhuyyena
sekkhaputhujjanānaṁ niddāya pubbabhāgāparabhāgesu uppajjati, taṁ arahattamaggena
samucchijjati. khīṇāsavānaṁ pana karajakāyassa dubbalabhāvena bhavaṅgotaraṇaṁ hoti,
tasmiṁ asammisse vattamāne te supanti. sā nesaṁ niddā nāma hoti. tenāha
bhagavā "abhijānāmi kho panāhaṁ aggivessana gimhānaṁ pacchime māse catuguṇaṁ
saṅghāṭiṁ paññapetvā dakkhiṇena passena sato sampajāno niddaṁ okkamitā"ti. 2-
evarūpo panāyaṁ karajakāyassa dubbalabhāvo na maggavajjho, upādinnakepi
anupādinnakepi labbhati. upādinnakepi labbhamāno yadā khīṇāsavo dīghamaggaṁ gato
hoti, aññataraṁ vā pana kammaṁ katvā kilanto, evarūpe kāle labbhati.
anupādinnakepi labbhamāno paṇṇapupphesu labbhati. ekaccānaṁ hi rukkhānaṁ paṇṇāni
suriyātapena pasāriyanti, rattiṁ paṭikuṭanti. padumapupphādīni suriyātapena pupphanti,
rattiṁ puna paṭikuṭanti. idaṁ pana middhaṁ akusalattā khīṇāsavānaṁ na hotīti.
tattha siyā:- "na middhaṁ akusalaṁ. kasmā? rūpattā. rūpampi 3- abyākataṁ,
idañca rūpaṁ. tenevettha `kāyassa akalyatā akammaññatā'ti kāyaggahaṇaṁ katan"ti.

footnote: 1 chaßēéa....ṇiddesā 2 ma. mū. 12/387/345 3 chaßēéa. rūpañhi

page number: 437

yadi "kāyassā"ti vuttamattenetaṁ 1- rūpaṁ, kāyapassaddhādayopi dhammā rūpameva
bhaveyyuṁ. "sukhañca kāyena paṭisaṁvedeti. 2- kāyena ceva paramatthasaccaṁ sacchikarotī"ti 3-
sukhapaṭisaṁvedena paramatthasaccasacchikaraṇānipi rūpakāyeneva siyuṁ. tasmā na
vattabbametaṁ "rūpaṁ middhan"ti. nāmakāyo hi ettha kāyo nāma. yadi nāmakāyo,
atha kasmā "soppaṁ pacalāyikā"ti vuttaṁ. na hi nāmakāyo supati, na ca
pacalāyatīti? liṅgādīni viya indriyassa tassa phalattā. yathā hi "itthīliṅgaṁ
itthīnimittaṁ itthīkuttaṁ itthākappo"ti imāni liṅgādīni itthindriyassa
phalattā vuttāni, evaṁ imassāpi nāmakāyagelaññasaṅkhātassa middhassa phalattā
soppādīni vuttāni. middhe hi sati tāni hontīti phalūpacārena middhaṁ arūpampi
samānaṁ "soppaṁ pacalāyikā supanā supitattan"ti vuttaṁ.
akkhidalādīnaṁ pacalabhāvaṁ karotīti pacalāyikāti vacanatthenāpi cāyaṁ attho
sādhitoyevāti na rūpaṁ middhaṁ. onāhādīhipi cassa arūpabhāvo dīpitoyeva. na hi
rūpaṁ nāmakāyassa onāho pariyonāho antosamorodho hotīti. nanu ca imināva
kāraṇenetaṁ rūpaṁ. na hi arūpaṁ kassaci onāho, na pariyonāho, na
antosamorodho hotīti? yadi evaṁ āvaraṇampi na bhaveyya. tasmā yathā kāmacchandādayo
arūpadhammā āvaraṇaṭṭhena nīvaraṇā, evaṁ imassāpi onāhanatādiatthena
onāhāditā veditabbā. apica "pañca nīvaraṇe pahāya cetaso upakkilese paññāya
dubbalīkaraṇe"ti 4- vacanatopetaṁ arūpaṁ. na hi rūpaṁ cittūpakkileso, na paññāya
dubbalīkaraṇaṁ hotīti.
kasmā na hoti. nanu vuttaṁ:-
"santi bhikkhave eke samaṇabrāhmaṇā suraṁ pivanti merayaṁ.
surāmerayapānā appaṭiviratā. ayaṁ bhikkhave paṭhamo samaṇabrāhmaṇānaṁ
upakkileso"ti. 5-

footnote: 1 chaßēéa. vuttamattenevetaṁ 2 abhi. 34/163/51, dī.sī. 9/230/75
footnote: 3 pāli. paramasaccaṁ, maßēéa. 13/183/158, aṅ. catukka. 21/113/132
footnote: 4 dīßēéa. 10/146/75, saṁßēéa. 19/233/96 5 aṅ.catukka. 21/50/60

page number: 438

aparampi vuttaṁ "cha khome gahapatiputta ādīnavā surāmerayamajjapamādaṭṭhānānuyoge
sandiṭṭhikā dhanahāni, 1- kalahappavaḍḍhanī, rogānaṁ āyatanaṁ, akittisañjananī,
hirikopinaniddaṁsanī, 2- paññāya dubbalīkaraṇītveva chaṭṭhaṁ padaṁ bhavatī"ti. 3-
paccakkhatopi cetaṁ siddhameva, yasmā 4- majje udaragate cittaṁ saṅkilissati, paññā
dubbalā hoti. tasmā majjaṁ viya middhampi cittasaṅkileso ceva paññāya
dubbalīkaraṇañca siyāti? na paccayaniddesato. yadi hi majjaṁ saṅkileso bhaveyya, "so
ime pañca nīvaraṇe pahāya cetaso upakkilese"ti 5- vā, "evameva kho bhikkhave
pañcime cittassa upakkilesā, yehi upakkilesehi upakkiliṭṭhaṁ cittaṁ na ceva
mudu hoti, na ca kammaniyaṁ, na ca pabhassaraṁ, na ca pabhaṅgu, na ca sammā samādhiyati
āsavānaṁ khayāya. katame pañca? kāmacchando bhikkhave cittassa upakkileso"ti 6-
vā, "katame ca bhikkhave cittassa upakkilesā? abhijjhāvisamalobho cittassa
upakkileso"ti 7- vā evamādīsu upakkilesaniddesesu niddesaṁ āgaccheyya. yasmā
pana tasmiṁ pīte kilesā 8- uppajjanti, ye cittasaṅkilesā ceva paññāya ca
dubbalīkaraṇā honti, tasmā taṁ tesaṁ paccayattā paccayaniddesato evaṁ vuttaṁ.
middhaṁ pana sayameva cittasaṅkileso ceva paññāya dubbalīkaraṇañcāti arūpameva
middhaṁ.
kiñci 9- bhiyyo:- sampayogavacanato. "thīnamiddhanīvaraṇaṁ avijjānīvaraṇena
nīvaraṇañceva nīvaraṇasampayuttañcā"ti 10- hi vuttaṁ. tasmā sampayogavacanato
nayidaṁ rūpaṁ. na hi rūpaṁ sampayuttasaṅkhyaṁ labhatīti. athāpi siyā "yathālābhavasenetaṁ
vuttaṁ. yathā hi `sippikasambukampi sakkharakathalampi macchagumbampi carantampi
tiṭṭhantampī'ti 11- evaṁ ekato katvā yathālābhavasena vuttaṁ,
sakkharakathalaṁ hi tiṭṭhatiyeva na carati, itaradvayaṁ tiṭṭhatipi caratipi.
evaṁ idhāpi middhaṁ nīvaraṇameva, na sampayuttaṁ. thīnaṁ nīvaraṇampi

footnote: 1 chaßēéa. dhanajāni 2 chaßēéa. kopīnanidaṁsanī 3 dī. pā. 11/248/158
footnote: 4 chaßēéa. yathā 5 ma. mū. 12/297/259 6 saṁ. ma. 19/214/83
footnote: 7 ma. mū. 12/71/48 8 chaßēéa. upakkilesā 9 chaßēéa. kiñca

10 abhi. 34/1176/273 11 dī.sī. 9/249/84, maßēáū. 12/433/380 (thokaṁ visadisaṁ)

page number: 439

sampaytam pīti sabbaṁ ekato katvā yathālābhavasena nīvaraṇañceva nīvaraṇasampayuttañcāti
vuttaṁ. middhaṁ pana yathā sakkharakathalaṁ tiṭṭhateva, na carati. evaṁ nīvaraṇameva, na
sampayuttaṁ. tasmā rūpameva middhan"ti. na rūpabhāvāsiddhito. sakkharakathalañhi na
caratīti vināpi suttena siddhaṁ. tasmā tattha yathālābhavasenattho hotu, middhaṁ pana
rūpanti asiddhametaṁ. na sakkā tassa iminā suttena rūpabhāvo sādhetunti middhassa
rūpabhāvāsiddhito na idaṁ yathālābhavasena vuttanti arūpameva middhaṁ.
kiñci 1- bhiyyo:- "cattattā"tiādivacanato. vibhaṅgasmiṁ hi "vigatathīnamiddhoti
tassa thīnamiddhassa cattattā vantattā muttattā pahīnattā paṭinissaṭṭhattā. tena
vuccati vigatathīnamiddho"ti 2- ca "idaṁ cittaṁ imamhā thīnamiddhā sodheti visodheti
parisodheti moceti vimoceti parimoceti. tena vuccati thīnamiddhā cittaṁ parisodheti
cā"ti 3- evaṁ "cattattā"tiādi vuttaṁ, na ca rūpaṁ evaṁ vuccati. tasmā hi 4-
arūpameva middhanti. na cittajassāsambhavavacanato. tividhaṁ hi middhaṁ cittajaṁ utujaṁ
āhārajañca. tasmā yaṁ tattha cittajaṁ, tassa vibhaṅge jhānacittehi asambhavo vutto. na
arūpabhāvo sādhitoti rūpameva middhanti. na rūpabhāvāsiddhitova. middhassa hi rūpabhāve
siddhe sakkā etaṁ laddhuṁ. tattha cittajassa asambhavo vuttoti, 5- soeva ca na
sijjhatīti arūpameva middhaṁ.
kiñci bhiyyo:- pahānavacanato. bhagavatā hi "cha bhikkhave dhamme pahāya bhabbo paṭhamaṁ
jhānaṁ upasampajja viharituṁ. katame cha? kāmacchandaṁ, byāpādaṁ, thīnamiddhaṁ, uddhaccaṁ,
kukkuccaṁ, vicikicchaṁ. kāmesu kho panassa ādīnavo sampajaññāya sudiṭṭhoyeva 6-
hotī"ti 7- ca "ime pañca nīvaraṇe pahāya balavatiyā paññāya attatthaṁ vā paratthaṁ
vā ñassatī"tiādīsu 8- ca middhassāpi pahānaṁ vuttaṁ, na ca rūpaṁ pahātabbaṁ.
yathāha "rūpakkhandho abhiññeyyo pariññeyyo na pahātabbo na bhāvetabbo na

footnote: 1 chaßēéa. kiñca. evamuparipi 2 abhi. 35/547/306 3 abhi. 35/551/307
footnote: 4 chaßēéa. tasmāpi 5 chaßēéa. vutto 6 chaßēéa. sammapaññāya sudiṭṭho
footnote: 7 aṅ.chakka. 22/344/478 (syā) 8 aṅ.pañcaka. 22/51/72 (syā)

page number: 440

sacchikātabbo"ti. 1- imassāpi pahānavacanatopi arūpameva middhaṁ? na rūpassāpi
pahānavacanato. "rūpaṁ bhikkhave na tumhākaṁ taṁ pajahathā"ti 2- ettha hi rūpassāpi
pahānaṁ vuttameva. tasmā akāraṇametanti? na aññathā vuttattā. tasmiṁ hi sutte
"yo bhikkhave rūpe chandarāgavinayo, taṁ tattha pahānan"ti 3- evaṁ chandarāgappahānavasena
rūpassa pahānaṁ vuttaṁ, na yathā cha dhamme pahāya pañca nīvaraṇe pahāyāti,
evaṁ pahātabbameva vuttanti aññathā vuttattā na rūpaṁ middhanti. 4- tasmā
yānetāni "so ime pañca nīvaraṇe pahāya cetaso upakkilese"tiādīni 5-
suttāni vuttāni, etehi ceva aññehi ca suttehi arūpameva middhanti veditabbaṁ.
tathā hi:-
"pañcime bhikkhave āvaraṇā nīvaraṇā cetaso ajjhāruḷhā 6-
paññāya dubbalīkaraṇā. katame pañca? kāmacchando bhikkhave .p.
thīnamiddhaṁ bhikkhave āvaraṇaṁ nīvaraṇaṁ cetaso ajjhāruḷhaṁ paññāya
dubbalīkaraṇan"ti 7- ca, "thīnamiddhanīvaraṇaṁ bhikkhave andhakaraṇaṁ acakkhukaraṇaṁ
aññāṇakaraṇaṁ paññānirodhikaṁ vighātapakkhikaṁ anibbānasaṁvattanikan"ti 8-
ca, "evameva kho brāhmaṇa yasmiṁ samaye thīnamiddhapariyuṭṭhitena cetasā
viharati thīnamiddhaparetenā"ti 9- ca, "ayoniso bhikkhave manasikaroto
anuppanno ceva kāmacchando. uppajjati .pe. anuppannañceva
thīnamiddhaṁ uppajjatī"ti 10- ca, "kevalohāyaṁ bhikkhave akusalarāsi yadidaṁ
pañca nīvaraṇā"ti 11- ca:-
evamādīni ca anekānetassa arūpabhāvajotakāneva suttāni vuttāni. yasmā
cetaṁ arūpaṁ, tasmā āruppepi uppajjati. vuttañhetaṁ mahāpakaraṇapaṭṭhāne "nīvaraṇaṁ
dhammaṁ paṭicca nīvaraṇo dhammo uppajjati na purejātapaccayā"ti 12- etassa vibhaṅge
"āruppe kāmacchandanīvaraṇaṁ paṭicca thīnamiddhauddhaccāvijjānīvaraṇan"ti 12- sabbaṁ
vitthāretabbaṁ. tasmā sanniṭṭhānamettha gantabbaṁ "arūpameva middhan"ti.

footnote: 1 abhi. 35/1031/520 2 maßēáū. 12/247/208, saṁ.kha. 17/34/28 3 saṁ.kha. 17/26/23
footnote: 4 chaßēéa. middhaṁ 5 maßēáū. 12/297/259 6 chaßēéa. ajjhāruhā
footnote: 7 saṁßēéa. 19/220/86 8 saṁßēéa. 19/221/87 9 saṁßēéa. 19/236/108

10 saṁßēéa. 19/216/84 11 saṁßēéa. 19/371/127 12 abhi. 42/8/286

page number: 441

[1166] kukkuccaniddese akappiye kappiyasaññitātiādīni mūlato
kukkuccadassanatthaṁ vuttāni. evaṁsaññitāya hi kate vītikkame niṭṭhite
vatthujjhācāre puna sañjātasatinopi "duṭṭhuṁ mayā katan"ti evaṁ anutappamānassa
pacchānutāpavasenetaṁ uppajjati. tena naṁ mūlato dassetuṁ "akappiye
kappiyasaññitā"tiādi vuttaṁ. tattha akappiyabhojanaṁ kappiyasaññī hutvā paribhuñjati,
akappiyamaṁsaṁ kappiyamaṁsasaññī hutvā acchamaṁsaṁ "sukaramaṁsan"ti dīpimaṁsaṁ vā
"migamaṁsan"ti khādati. kāle vītivatte kālasaññāya, pavāretvā
appavāritasaññāya, pattasmiṁ raje patite paṭiggahitasaññāya
bhuñjati. evaṁ akappiye kappiyasaññāya vītikkamaṁ karoti nāma. sukaramaṁsañca
acchamaṁsasaññāya khādamāno kāle ca vikālasaññāya bhuñjamāno kappiye
akappiyasaññitāya vītikkamaṁ karoti nāma. anavajjaṁ pana kiñcideva vajjasaññitāya
vajjañca anavajjasaññitāya karonto anavajje vajjasaññitāya 1- vajje ca
anavajjasaññitāya vītikkamaṁ karoti nāma. yasmā panetaṁ "akataṁ vata me kalyāṇaṁ, akataṁ
kusalaṁ, akataṁ bhīruttāṇaṁ, kataṁ pāpaṁ, kataṁ luddhaṁ, kataṁ kibbisan"ti evaṁ anavajje
vajjasaññitāyapi kate vītikkame uppajjati. tasmāssa aññampi vatthuṁ anujānanto
"yaṁ evarūpan"tiādimāha.
tattha kukkuccapadaṁ vuttatthameva. kukkuccāyanākāro kukkuccāyanā.
kukkuccena āyitassa 2- bhāvo kukkuccāyitattaṁ. cetaso vippaṭisāroti ettha
katākatassa sāvajjānavajjassa vā abhimukhagamanaṁ vippaṭisāro nāma. yasmā pana so kataṁ vā
pāpaṁ akataṁ na karoti, akataṁ vā kalyāṇaṁ kataṁ na karoti, tasmā virūpo kucchito vā
paṭisāroti vippaṭisāro. so pana cetaso, na sattassāti ñāpanatthaṁ "cetaso
vippaṭisāro"ti vuttaṁ. ayamassa sabhāvaniddeso. uppajjamānaṁ pana kukkuccaṁ
āraggamiva kaṁsapattaṁ manaṁ vilikhamānameva uppajjati, tasmā "manovilekho"ti vuttaṁ.
ayamassa kiccaniddeso. yaṁ pana vinaye "athakho āyasmā sāriputto bhagavatā
paṭikkhittaṁ anuvasitvā anuvasitvā āvasathapiṇḍaṁ paribhuñjitunti kukkuccāyanto
na paṭiggahesī"ti 3- kukkuccaṁ āgataṁ,

footnote: 1 chaßēéa. vajjasaññāya 2 chaßēéa. ayitassa 3 vinayu. 2/204/214

page number: 442

na taṁ nīvaraṇaṁ. na hi arahato "duṭṭhuṁ mayā idaṁ katan"ti evaṁ anutāpo atthi.
nīvaraṇapaṭirūpakaṁ panetaṁ "kappati na kappatī"ti vīmaṁsanasaṅkhātaṁ vinayakukkuccaṁ nāma.
[1176] "katame dhammā nīvaraṇā ceva nīvaraṇasampayuttā cā"ti padassa
niddese yasmā thīnamiddhaṁ aññamaññaṁ na vijahati, tasmā "thīnamiddhanīvaraṇaṁ
avijjānīvaraṇena nīvaraṇañceva nivaraṇasampayuttañcā"ti abhinditvā vuttaṁ. yasmā
pana uddhacce satipi kukkuccassābhāvā kukkuccena vināpi uddhaccaṁ uppajjati,
tasmā taṁ bhinditvā vuttaṁ. yañca yena sampayogaṁ na gacchati, taṁ na yojitanti
veditabbaṁ.
ime pana nīvaraṇe kilesapaṭipāṭiyāpi āharituṁ vaṭṭati maggapaṭipāṭiyāpi.
kilesapaṭipāṭiyā kāmacchandabyāpādā anāgāmimaggena pahīyanti. thīnamiddhuddhaccāni
arahattamaggena, kukkuccavicikicchā sotāpattimaggena, avijjā arahattamaggena.
maggapaṭipāṭiyā sotāpattimaggena kukkuccavicikicchā pahīyanti, anāgāmimaggena
kāmacchandabyāpādā, arahattamaggena thīnamiddhuddhaccāvijjāti.
[1182] parāmāsagocchake te dhamme ṭhapetvāti pucchāsabhāgena
bahuvacanaṁ kataṁ.
[1219] upādānaniddese vatthusaṅkhātaṁ kāmaṁ upādiyatīti kāmupādānaṁ,
kāmo ca so upādānañcātipi kāmupādānaṁ, upādānanti daḷhaggahaṇaṁ, daḷhattho
hi ettha upasaddo upāyāsaupakaṭṭhādīsu viya. tathā diṭṭhi ca sā upādānañcāti
diṭṭhupādānaṁ, diṭṭhiṁ upādiyatīti vā diṭṭhupādānaṁ. "sassato attā ca loko
cā"tiādīsu 1- hi purimadiṭṭhiṁ uttaradiṭṭhi upādiyati. tathā sīlabbataṁ upādiyatīti
sīlabbatupādānaṁ. sīlabbatañca taṁ upādānañcātipi sīlabbatupādānaṁ, gosīlagovattādīni
hi "evaṁ suddhī"ti abhinivesato sayameva upādānāni. tathā vadanti etenāti

footnote: 1 dī.sī. 9/31/14

page number: 443

vādo, upādiyanti etenāti upādānaṁ, kiṁ vadanti upādiyanti vā? attānaṁ.
attano vādupādānaṁ attavādupādānaṁ, attavādamattameva vā attāti upādiyanti
etenāti attavādupādānaṁ.
[1220] yo kāmesu kāmacchandoti etthāpi vatthukāmāva anavasesato
kāmāti adhippetā. tasmā vatthukāmesu kāmacchando idha kāmupādānanti
anāgāminopi taṁ siddhaṁ hoti. pañcakāmaguṇavatthuko panassa kāmarāgova natthīti.
[1221] diṭṭhupādānaniddese natthi dinnanti "dinnaṁ nāma atthi, sakkā
kassaci kiñci dātun"ti jānāti, dānassa 1- pana phalavipāko natthīti gaṇhāti.
natthi yiṭṭhanti yiṭṭhaṁ vuccati mahāyāgo, "taṁ yajituṁ sakkā"ti jānāti, yiṭṭhassa pana
phalavipāko natthīti gaṇhāti. natthi hutanti āhunapāhunamaṅgalakiriyā, "taṁ kātuṁ
sakkā"ti jānāti, tassa pana phalavipāko natthīti gaṇhāti. natthi sukatadukkaṭānanti
ettha dasa kusalakammapathā sukatakammāni nāma, dasa akusalakammapathā dukkaṭakammāni
nāma. tesaṁ atthibhāvaṁ jānāti, phalavipākaṁ 2- pana natthīti gaṇhāti. natthi ayaṁ lokoti
paraloke ṭhito imaṁ lokaṁ "natthī"ti gaṇhāti. natthi paralokoti idha loke
ṭhito paralokaṁ "natthī"ti gaṇhāti. natthi mātā natthi pitāti mātāpitūnaṁ atthibhāvaṁ
jānāti, tesu katapaccayena koci phalavipāko natthīti gaṇhāti. natthi sattā
opapātikāti "cavanakaupapajjanakasattā natthī"ti gaṇhāti. sammaggatā 3-
sammāpaṭipannāti "anulomapaṭipadaṁ paṭipannā dhammikasamaṇabrāhmaṇā lokasmiṁ natthī"ti
gaṇhāti. ye imañca lokaṁ, parañca loko sayaṁ abhiññā sacchikatvā pavedentīti
imañca lokaṁ parañca lokaṁ attanāva abhivisiṭṭhena ñāṇena ñatvā
pavedanasamattho sabbaññū buddho nāma natthīti gaṇhāti.
imāni pana upādānāni kilesapaṭipāṭiyāpi āharituṁ vaṭṭati maggapaṭipāṭiyāpi.
kilesapaṭipāṭiyā kāmupādānaṁ catūhi maggehi pahīyati, sesāni tīṇi sotāpattimaggena.
maggapaṭipāṭiyā sotāpattimaggena diṭṭhupādānādīni pahīyanti, catūhi maggehi
kāmupādānanti.

footnote: 1 chaßēéa. dinnassa 2 chaßēéa. phalaṁ vipāko 3 ma. samaggatā

page number: 444

[1235] kilesagocchake kilesāeva kilesavatthūni. vasanti vā ettha
akhīṇāsavā sattā lobhādīsu patiṭṭhitattāti vatthūni. kilesā ca te tappatiṭṭhānaṁ
sattānaṁ vatthūni cāti kilesavatthūni. yasmā cettha anantarapaccayādibhāvena
uppajjamānā kilesāpi vasantieva nāma, tasmā kilesānaṁ vatthūnītipi kilesavatthūni.
[1236] tattha katamo lobho, yo rāgo sārāgoti ayaṁ pana lobho
hetugocchake ganthagocchake imasmiṁ kilesagocchaketi tīsu ṭhānesu atirekapadasatena
niddiṭṭho, āsavasaññojanaoghayoganīvaraṇaupādānagocchakesu aṭṭhahi aṭṭhahi padehi
niddiṭṭho. svāyaṁ atirekapadasatena niddiṭṭhaṭṭhānepi aṭṭhahi aṭṭhahi padehi
niddiṭṭhaṭṭhānepi nippadesatova gahitoti veditabbo. tesu hetuganthanīvaraṇa-
upādānakilesagocchakesu catumaggavajjhā taṇhā ekeneva koṭṭhāsena ṭhitā.
āsavasaññojanaoghayogesu catumaggavajjhāpi dve koṭṭhāsā hutvā ṭhitā, kathaṁ?
āsavesu kāmāsavo bhavāsavoti, saññojanesu kāmarāgasaññojanaṁ bhavarāgasaññojananti,
oghesu kāmogho bhavoghoti, yogesu kāmayogo bhavayogoti.
imāni pana kilesavatthūni kilesapaṭipāṭiyāpi āharituṁ vaṭṭati maggapaṭipāṭiyāpi.
kilesapaṭipāṭiyā lobho catūhi maggehi pahīyati. doso anāgāmimaggena,
mohamānā arahattamaggena, diṭṭhivicikicchā sotāpattimaggena, thīnādīni arahattamaggena.
maggapaṭipāṭiyā sotāpattimaggena diṭṭhivicikicchā pahīyanti, anāgāmimaggena
doso, arahattamaggena sesā sattāti.
[1287] kāmāvacaraniddese heṭṭhatoti heṭṭhābhāgena. avīcinirayanti
aggijālānaṁ vā sattānaṁ vā dukkhavedanāya vā vīci antaraṁ chiddaṁ ettha natthīti
avīci, sukhasaṅkhāto ayo ettha natthīti nirayo, niratiatthenapi nirassādatthenapi
nirayo. pariyantaṁ karitvāti taṁ avīcisaṅkhātaṁ nirayaṁ antaṁ katvā. uparitoti
uparibhāgena. paranimmitavasavattideveti paranimmitesu kāmesu vasaṁ vattanato
evaṁladdhavohāre deve. anto karitvāti anto pakkhipitvā. yaṁ etasmiṁ antareti
ye etasmiṁ okāse. etthāvacarāti iminā yasmā etasmiṁ antare aññepi

page number: 445

caranti kadāci katthaci sambhavato, tasmā tesaṁ asaṅgahaṇatthaṁ "avacarā"ti vuttaṁ.
tena ye etasmiṁ antare ogāḷhā hutvā caranti sabbattha sadā ca
sambhavato, adhobhāge ca caranti avīcinirayassa heṭṭhā bhūtupādāya pavattibhāvena,
tesaṁ saṅgaho kato hoti. te hi avagāḷhāva caranti adhobhāgeva carantīti
avacarā. ettha pariyāpannāti iminā pana yasmā ete etthāvacarā aññatthāpi
avacaranti, na pana tattha pariyāpannā honti. tasmā etesaṁ aññatthāpi
avacarantānaṁ pariggaho kato hoti. idāni te ettha pariyāpannadhamme
rāsisuññatapaccayabhāvato ceva sabhāvato ca dassento "khandhā"tiādimāha.
[1289] rūpāvacaraniddese brahmalokanti paṭhamajjhānabhūmisaṅkhātaṁ
brahmaṭṭhānaṁ. sesamettha kāmāvacaraniddese vuttanayeneva ñātabbaṁ. 1- samāpannassa
cātiādīsu paṭhamapadena kusalajjhānaṁ vuttaṁ, dutiyena vipākajjhānaṁ vuttaṁ, tatiyena
kiriyajjhānaṁ vuttanti veditabbaṁ.
[1291] arūpāvacaraniddese ākāsānañcāyatanūpageti ākāsānañcāyatana-
saṅkhātaṁ bhavaṁ upagate. dutiyapadepi eseva nayo. sesaṁ heṭṭhā vuttanayeneva
veditabbaṁ.
[1301] saraṇadukaniddese yvāyaṁ tīsu akusalamūlesu moho, so
lobhasampayuttova lobhena saraṇo, dosasampayutto ca dosena saraṇo.
vicikicchuddhaccasampayutto pana moho diṭṭhisampayuttena ceva rūparāgārūparāgasaṅkhātena
ca rāgaraṇena pahānekaṭṭhabhāvato saraṇo, sarajoti veditabbo.
suttantikadukanikkhepakathā
[1303] suttantikadukesu mātikākathāyaṁ atthato vivecitattā, yāni ca
nesaṁ niddesapadāni, tesampi heṭṭhā vuttanayeneva suviññeyyattā yebhuyyena
uttānatthānieva. idaṁ panettha visesamattaṁ:- vijjūpamaduke tāva cakkhumā kira

footnote: 1 chaßēéa. veditabbaṁ

page number: 446

puriso meghandhakāre rattiṁ maggaṁ paṭipajji, tassa andhakāratāya maggo na
paññāyi, vijju niccharitvā andhakāraṁ viddhaṁsesi, athassa andhakāravigamā maggo
pākaṭo ahosi. so dutiyampi gamanaṁ abhinīhari, dutiyampi andhakāro otthari,
maggo na paññāyi, vijju niccharitvā taṁ viddhaṁsesi, vigate andhakāre maggo
pākaṭo ahosi. tatiyampi gamanaṁ abhinīhari, andhakāro otthari, maggo na
paññāyi, vijju niccharitvā andhakāraṁ viddhaṁsesi.
tattha cakkhumato purisassa andhakāre maggapaṭipajjanaṁ viya ariyasāvakassa
sotāpattimaggatthāya vipassanārambho, andhakāre maggassa apaññāyanakālo viya
saccacchādakatamaṁ, vijjuyā niccharitvā andhakārassa viddhaṁsitakālo viya
sotāpattimaggobhāsena uppajjitvā saccacchādakatamassa vinoditakālo, vigate andhakāre
maggassa pākaṭakālo viya sotāpattimaggassa catunnaṁ saccānaṁ pākaṭakālo, maggassa
pākaṭaṁ pana maggasamaṅgipuggalassa pākaṭameva. dutiyagamanābhinīhāro viya
sakadāgāmimaggatthāya vipassanārambho, andhakāre maggassa apaññāyanakālo viya
saccacchādakatamaṁ, dutiyaṁ vijjuyā niccharitvā andhakārassa viddhaṁsitakālo viya
sakadāgāmimaggobhāsena uppajjitvā saccacchādakatamassa vinoditakālo, vigate andhakāre
maggassa pākaṭakālo viya sakadāgāmimaggassa catunnaṁ saccānaṁ pākaṭakālo, maggassa
pākaṭaṁ pana maggasamaṅgipuggalassa pākaṭameva. tatiyagamanābhinīhāro viya
anāgāmimaggatthāya vipassanārambho, andhakāre maggassa apaññāyanakālo viya
saccacchādakatamaṁ, tatiyaṁ vijjuyā niccharitvā andhakārassa viddhaṁsitakālo viya
anāgāmimaggobhāsena uppajjitvā saccacchādakatamassa vinoditakālo, vigate andhakāre
maggassa pākaṭakālo viya anāgāmimaggassa catunnaṁ saccānaṁ pākaṭakālo, maggassa pākaṭaṁ
pana maggasamaṅgipuggalassa pākaṭameva.

page number: 447

vajirassa pana pāsāṇo vā maṇi vā abhijjo 1- nāma natthi. yattha patati,
taṁ vinividdhameva hoti. vajiraṁ khepentaṁ asesetvā khepeti. vajirena gatamaggo
nāma puna pākatiko na hoti. evameva arahattamaggassa avajjhakileso nāma natthi,
sabbakilese vinivijjhati, vajiraṁ viya arahattamaggopi kilese khepento asesetvā
khepeti. vajirena gatamaggassa puna pākatikattābhāvo viya arahattamaggena
pahīnakilesānaṁ puna paccudāvattanaṁ nāma natthīti.
[1307] bāladukaniddese bālesu ahirikānottappāni pākaṭāni mūlāni ca
sesānaṁ bāladhammānaṁ. ahirikopi 2- anottappī ca na kiñci akusalaṁ na karoti nāmāti
etāni dve paṭhamaṁyeva visuṁ vuttāni. sukkapakkhepi ayameva nayo, tathā kaṇhaduke.
[1311] tapanīyadukaniddese katattā ca akatattā ca tapanaṁ veditabbaṁ.
kāyaduccaritādīni hi katattā tapanti, kāyasucaritādīni akatattā. tathā hi puggalo
"kataṁ me kāyaduccaritan"ti tappati, "akataṁ me kāyasucaritan"ti tappati. "kataṁ me
vacīduccaritan"ti tappati .pe. "akataṁ me manosucaritan"ti tappati. 3- atapanīyepi
eseva nayo. kalyāṇakārī hi puggalo "kataṁ me kāyasucaritan"ti na tappati,
"akataṁ me kāyaduccaritan"ti na tappati, "kataṁ me vacīsucaritan"ti na tappati
.pe. "akataṁ me manoduccaritan"ti na tappatīti. 3-
[1313] adhivacanadukaniddese yā tesaṁ tesaṁ dhammānanti sabbadhammasaṅgahaṇaṁ.
saṅkhāyatīti saṅkhā, saṅkathiyatīti attho. kinti saṅkathiyati? "ahan"ti "maman"ti
"paro"ti "parassā"ti "satto"ti "bhāvo"ti "poso"ti "puggalo"ti "naro"ti
"māṇavo"ti "tisso"ti "datto"ti "mañco pīṭhaṁ bhisi bimbohanaṁ vihāro
pariveṇaṁ dvāraṁ vātapānan"ti, evaṁ anekehi ākārehi saṅkathiyatīti saṅkhā,
sammā ñāyatīti 4- samaññā. kinti samaññāyati? "ahan"ti "maman"ti .pe.
"dvāraṁ vātapānan"ti sammā ñāyatīti samaññā. paññāpiyatīti paññatti.
vohariyatīti vohāro. kinti vohariyati? "ahan"ti "maman"ti .pe. "dvāraṁ
vātapānan"ti vohariyatīti vohāro.

footnote: 1 chaßēéa. abhejjo 2 chaßēéa. ahiriko hi
footnote: 3 aṅ. ekaka. 20/4/50 4 chaßēéa. samaññāyatīti

page number: 448

nāmanti catubbidhaṁ nāmaṁ sāmaññanāmaṁ guṇanāmaṁ kittimanāmaṁ opapātikanāmanti.
tattha paṭhamakappikesu mahājanena sammannitvā ṭhapitattā "mahāsammato"ti
rañño nāmaṁ sāmaññanāmaṁ nāma. yaṁ sandhāya vuttaṁ "mahājanasammatoti kho vāseṭṭha
`mahāsammato'tveva paṭhamākkharaṁ upādāya nibbattan"ti 1- "dhammakathiko paṁsukūliko
vinayadharo tepiṭako saddho pasanno"ti evarūpaṁ guṇato āgatanāmaṁ guṇanāmaṁ
nāma. "bhagavā arahaṁ sammāsambuddho"tiādīnipi tathāgatassa anekāni nāmasatāni
guṇanāmāneva. tena vuttaṁ:-
"asaṅkheyyāni nāmāni saguṇena mahesino
guṇena nāmamuddheyyaṁ api nāmasahassato"ti.
yaṁ pana jātassa kumārakassa nāmaggahaṇadivase dakkhiṇeyyānaṁ sakkāraṁ
katvā samīpe ṭhitā ñātakā kappetvā pakappetvā "ayaṁ asuko nāmā"ti nāmaṁ
karonti, idaṁ kittimanāmaṁ nāma. yā pana purimapaññatti aparapaññattiyaṁ 2-
patati, purimavohāro pacchimavohāre patati. seyyathīdaṁ? purimakappepi cando
candoyeva nāma, etarahipi candoyeva. atīte suriyo, samuddo, paṭhavī, pabbato
pabbatoyeva nāma. etarahipi pabbatoyevāti. idaṁ opapātikanāmaṁ nāma. idaṁ
catubbidhampi nāmaṁ ettha ekanāmameva 3- hoti.
nāmakammanti nāmakaraṇaṁ. nāmadheyyanti nāmaṭṭhapanaṁ. niruttīti nāmanirutti.
byañjananti nāmabyañjanaṁ. yasmā panetaṁ atthaṁ byañjayati, 4- tasmā evaṁ vuttaṁ.
abhilāpoti nāmābhilāpova. sabbeva dhammā adhivacanapathāti adhivacanassa
nopathadhammā nāma 5- natthi. ekadhammo sabbadhammesu nipatati, sabbadhammā ekadhammasmiṁ
nipatanti. kathaṁ? ayaṁ hi nāmapaññatti ekadhammo, so sabbesu catubhūmikadhammesu
nipatatīti. 6- sattopi saṅkhāropi nāmato muttako nāma natthi.

footnote: 1 dī. pā. 12/131/80 2 chaßēéa. pacchimapaññattiyaṁ
footnote: 3 chaßēéa. nāmameva 4 chaßēéa. byañjeti
footnote: 5 chaßēéa. nopathadhammo nāma 6 chaßēéa. nipatati

page number: 449

aṭavīpabbatādīsu 1- rukkhopi jānapadānaṁ bhāro. te hi "ayaṁ kiṁ rukkho
nāmā"ti puṭṭhā "khadiro pana so"ti 2- attanā jānanakaṁ nāmaṁ kathenti. yassa
nāmaṁ na jānanti, tampi "anāmako nāmā"ti vadanti, tampi tassa nāmadheyyameva
hutvā tiṭṭhati. samudde macchakacchapādīsupi eseva nayo. itare dve dukā iminā
samānatthāeva.
[1316] nāmarūpaduke nāmakaraṇaṭṭhena ca namanaṭṭhena ca nāmanaṭṭhena ca
nāmaṁ. tattha cattāro khandhā tāva nāmakaraṇaṭṭhena nāmaṁ. yathā hi mahājanasammatattā
tassa 3- "mahāsammato"ti nāmaṁ ahosi, yathā vā mātāpitaro "ayaṁ tisso
nāma hotu, pusso 4- nāma hotū"ti evaṁ puttassa kittimanāmaṁ karonti, yathā
vā "dhammakathiko vinayadharo"ti guṇato nāmaṁ āgacchati, na evaṁ vedanādīnaṁ.
vedanādayo hi mahāpaṭhavīādayo viya attano nāmaṁ karontāva uppajjanti,
tesu uppannesu tesaṁ nāmaṁ uppannameva hoti. na hi vedanaṁ uppannaṁ "tvaṁ
vedanā nāma hohī"ti koci bhaṇati, na ca tassā nāmaggahaṇakiccaṁ atthi. yathā
paṭhaviyā uppannāya "tvaṁ paṭhavī nāma hohī"ti nāmaggahaṇakiccaṁ natthi.
cakkavāḷasinerucandimasuriyanakkhattesu uppannesu "tvaṁ cakkavāḷaṁ nāma hohi,
tvaṁ sineru nāma, 5- tvaṁ nakkhattaṁ nāma hohī"ti nāmaggahaṇakiccaṁ natthi, nāmaṁ
uppannameva hoti, opapātikapaññattiyaṁ nipatati. evaṁ vedanāya uppannāya
"tvaṁ vedanā nāma hohī"ti nāmaggahaṇakiccaṁ natthi, tāya uppannāya "vedanā"ti
nāmaṁ uppannameva hoti, opapātikapaññattiyaṁ nipatati. saññādīsupi eseva
nayo. atītepi hi vedanā vedanāyeva. saññā. saṅkhārā. viññāṇaṁ viññāṇameva.
anāgatepi, paccuppannepi. nibbānaṁ pana sadāpi nibbānamevāti nāmakaraṇaṭṭhena nāmaṁ.

footnote: 1 sī. pathavīpabbatādīsu 2 chaßēéa. khadiro palāsoti 3 chaßēéa. mahāsammatassa
footnote: 4 chaßēéa. phusso 5 chaßēéa. ayaṁ pāṭho na dissati

page number: 450

namanaṭṭhenāti 1- cettha cattāro khandhā nāmaṁ. te hi ārammaṇābhimukhā
namanti. nāmanaṭṭhena sabbampi nāmaṁ, cattāro hi khandhā ārammaṇe aññamaññaṁ
nāmenti, nibbānaṁ ārammaṇādhipatipaccayatāya attani anavajjadhamme nāmeti.
[1318] avijjābhavataṇhā vaṭṭamūlasamudācāradassanatthaṁ gahitā.
[1320] bhavissati attā ca loko cāti khandhapañcakaṁ "attā ca loko
cā"ti gahetvā "taṁ bhavissatī"ti gahaṇākārena niviṭṭhā sassatadiṭṭhi. dutiyā
"na bhavissatī"ti ākārena niviṭṭhā ucchedadiṭṭhi.
[1326] pubbantaṁ ārabbhāti atītakoṭṭhāsaṁ ārammaṇaṁ karitvā, iminā
brahmajāle āgatā aṭṭhārasa pubbantānudiṭṭhiyo gahitā. aparantaṁ ārabbhāti
anāgatakoṭṭhāsaṁ ārammaṇaṁ karitvā, iminā tattheva āgatā catucattāḷīsa
aparantānudiṭṭhiyo gahitā.
[1332] dovacassatāniddese sahadhammike vuccamāneti sahadhammikaṁ nāma
yaṁ bhagavatā paññattaṁ sikkhāpadaṁ, tasmiṁ vatthuṁ dassetvā āpattiṁ āropetvā
"idaṁ nāma tvaṁ āpattiṁ āpanno, iṅgha desehi vuṭṭhāhi paṭikarohī"ti vuccamāne.
dovacassāyantiādīsu evaṁ codiyamānassa paṭicodanāya vā appadakkhiṇagāhitāya
vā dubbacassa kammaṁ dovacassāyaṁ. tadeva "dovacassan"tipi vuccati. tassa bhāvo
dovacassiyaṁ. itaraṁ tasseva vevacanaṁ. vippaṭikūlagāhitāti vilomagāhitā.
vilomagahaṇasaṅkhātena vipaccanīkena sātaṁ assāti vipaccanīkasāto, padhānikagahaṇaṁ 2-
gahetvā ekapadeneva taṁ nissaddamakāsinti sukhaṁ paṭilabhantassetaṁ adhivacanaṁ,
tassa bhāvo vipaccanīkasātatā. ovādaṁ anādiyanavasena anādarassa bhāvo anādariyaṁ.
itaraṁ tasseva vevacanaṁ. anādiyanākāro vā anādaratā. garuvāsaṁ avasanavasena
uppanno agāravabhāvo agāravatā. sajeṭṭhakavāsaṁ avasanavasena uppanno
appaṭissavabhāvo appaṭissavatā. ayaṁ vuccatīti ayaṁ evarūpā dovacassatā nāma

footnote: 1 chaßēéa. namanaṭṭhenāpi 2 chaßēéa. paṭāṇikagahaṇaṁ

page number: 451

vuccati, atthato panesā tenākārena pavattā cattāro khandhā, saṅkhārakkhandhoyeva
vāti. pāpamittatādīsupi eseva nayo. dovacassatāpāpamittatādayo hi visuṁ
cetasikadhammā nāma natthi.
[1333] natthi etesaṁ saddhāti assaddhā, buddhādīni vatthūni na saddahantīti
attho. dussīlāti sīlassa duṭṭhu nāma 1- natthi, nissīlāti attho. appassutāti
sutavirahitā. 2- pañcamacchariyāni etesaṁ atthīti maccharino. duppaññāti nippaññā.
sevanakavasena sevanā. balavasevanā nisevanā. sabbato bhāgena sevanā saṁsevanā.
upasaggavasena vā padaṁ vaḍḍhitaṁ, tīhipi sevanāva kathitā. bhajanāti upasaṅkamanā.
sambhajanāti sabbato bhāgena bhajanā. upasaggavasena vā padaṁ vaḍḍhitaṁ. bhattīti
daḷhabhatti. sambhattīti sabbato bhāgena bhatti. upasaggavasena vā padaṁ vaḍḍhitaṁ,
dvīhipi daḷhabhattieva kathitā. taṁsampavaṅkatāti tesu puggalesu kāyena ceva
cittena ca sampavaṅkabhāvo, tanninnatā tappoṇatā tappabbhāratāti attho.
[1334] sovacassatādukaniddesopi vuttapaṭipakkhanayena veditabbo.
[1336] pañcapi āpattikkhandhāti mātikāniddesena pārājikaṁ saṁghādisesaṁ
pācittiyaṁ pāṭidesanīyaṁ dukkaṭanti imā pañca āpattiyo. sattapi āpattikkhandhāti
vinayaniddesena pārājikaṁ saṁghādisesaṁ thullaccayaṁ pācittiyaṁ pāṭidesanīyaṁ dukkaṭaṁ
dubbhāsitanti imā satta āpattiyo. tattha saha vatthunā tāsaṁ āpattīnaṁ
paricchedajānanakapaññā āpattikusalatā nāma. saha kammavācāya
āpattivuṭṭhānaparicchedajānanakapaññā pana āpattivuṭṭhānakusalatā nāma.
[1338] samāpajjitabbato samāpatti, saha parikammena
appanāparicchedajānanakapaññā pana samāpattikusalatā nāma. cande vā suriye vā
nakkhatte vā ettakaṁ ṭhānaṁ gate vuṭṭhahissāmīti avirajjhitvā tasmiṁyeva samaye
vuṭṭhānakapaññāya atthitāya samāpattivuṭṭhānakusalatā nāma.

footnote: 1 chaßēéa. dunnāmaṁ 2 chaßēéa. sutarahitā

page number: 452

[1340] aṭṭhārasannaṁ dhātūnaṁ uggahaṇamanasikārasavanadhāraṇaparicchedajānanakapaññā
dhātukusalatā nāma. tāsaṁyeva uggahaṇamanasikārajānanakapaññā manasikārakusalatā nāma.
[1342] dvādasannaṁ āyatanānaṁ uggahaṇamanasikārasavanadhāraṇaparicchedajānanakapaññā
āyatanakusalatā nāma. tīsupi vā etāsu kusalatāsu uggaho
manasikāro savanaṁ sammasanaṁ paṭivedho paccavekkhaṇāti sabbaṁ vaṭṭati. tattha
savanauggahapaccavekkhaṇā lokiyā, paṭivedho lokuttaro, sammasanamanasikārā
lokiyalokuttaramissakā. "avijjāpaccayā saṅkhārā"tiādīni paṭiccasamuppādavibhaṅge
āvībhavissanti. iminā pana paccayena idaṁ hotīti jānanakapaññā
paṭiccasamuppādakusalatā nāma.
[1344] ßēhānāṭṭhānadukaniddese 1- hetū paccayāti ubhayampetaṁ aññamaññavevacanaṁ.
cakkhuppasādo hi rūpaṁ ārammaṇaṁ katvā uppajjanakassa cakkhuviññāṇassa
hetu ceva paccayo ca. tathā sotappasādādayo sotaviññāṇādīnaṁ, ambabījādīni ca
ambaphalādīnaṁ. dutiyanaye ye ye dhammāti visabhāgapaccayadhammānaṁ nidassanaṁ. yesaṁ
yesanti visabhāgapaccayasamuppannadhammanidassanaṁ. na hetū na paccayāti cakkhuppasādo
saddaṁ ārammaṇaṁ katvā uppajjanakassa sotaviññāṇassa na hetupaccayo. 2- tathā
sotappasādādayo avasesaviññāṇānaṁ. 3- ambādayo ca tālādīnaṁ uppattiyāti
evamattho veditabbo.
[1346] ājjavamaddavaniddese nīcacittatāti padamattameva viseso.
tassattho mānābhāvena nīcacittaṁ assāti nīcacitto, nīcacittassa bhāvo nīcacittatā.
sesaṁ cittujukatācittamudutānaṁ padabhājanīye āgatameva.
[1348] khantiniddese khamanakavasena khanti. khamanākāro khamanatā.
adhivāsenti etāya, attano upari āropetvā vāsenti na paṭivāhanti na
paccanīkatāya tiṭṭhantīti adhivāsanatā. acaṇḍikassa bhāvo acaṇḍikkaṁ. anasuropoti

footnote: 1 chaßēéa. ṭhānāṭṭhānakusalatādukaniddese
footnote: 2 chaßēéa. na hetu na paccayo 3 chaßēéa. avasesaviññāṇādīnaṁ

page number: 453

asuropo vuccati na sammāropitattā duruttavacanaṁ, tappaṭipakkhato anasuropo,
suruttavācāti attho. evamettha phalūpacārena kāraṇaṁ niddiṭṭhaṁ. attamanatā cittassāti
somanassavasena cittassa sakamanatā, attano cittassa bhāvoyeva, na
byāpannacittatāti attho.
[1349] soraccaniddese kāyiko avītikkamoti tividhaṁ kāyasucaritaṁ.
vācasiko avītikkamoti catubbidhaṁ vacīsucaritaṁ. "kāyikavācasiko"ti iminā
kāyavacīdvārasamuṭṭhitaṁ ājīvaṭṭhamakaṁ sīlaṁ pariyādiyati. idaṁ vuccati soraccanti idaṁ
pāpato suṭṭhu oratattā soraccaṁ nāma vuccati. sabbopi sīlasaṁvaroti idaṁ yasmā na
kevalaṁ kāyavācāheva anācāraṁ ācarati, manasāpi ācaratieva. tasmā mānasikasīlaṁ
pariyādāya dassetuṁ vuttaṁ.
[1350] sākhalyaniddese aṇḍakāti yathā sadose rukkhe aṇḍakāni
uṭṭhahanti, evaṁ sadosatāya khuṁsanavambhanādivacanehi aṇḍakā jātā. kakkasāti
pūtikakkasā, 1- yathā nāma pūtirukkho kakkaso hoti paggharitacuṇṇo, evaṁ kakkasā
hoti, sotaṁ ghaṁsamānā viya pavisati. tena vuttaṁ "kakkasā"ti. parakaṭukāti paresaṁ
kaṭukā amanāpā dosajananī. parābhisajjanīti kuṭilakaṇṭakā sākhā viya cammesu
vijjhitvā paresaṁ abhisajjanī, gantukāmānampi gantuṁ adatvā lagganakārī.
kodhasāmantāti kodhassa āsannā. asamādhisaṁvattanikāti appanāsamādhissa vā
upacārasamādhissa vā asaṁvattanikā. iti sabbānevetāni sadosavācāya vevacanāni.
tathārūpiṁ vācaṁ pahāyāti idaṁ pharusavācaṁ appajahitvā ṭhitassa antarantare
pavattāpi saṇhavācā asaṇhavācāeva nāmāti dīpanatthaṁ vuttaṁ.
neḷāti eḷaṁ vuccati doso, nāssā eḷanti neḷā, niddosāti
attho. "neḷaṅgo setapacchādo"ti 2- ettha vuttasīlaṁ 3- viya. kaṇṇasukhāti
byañjanamadhuratāya kaṇṇānaṁ sukhā, sūcivijjhanaṁ viya kaṇsūlaṁ na janeti.

footnote: 1 cha. pūtikā, sā 2 khu.u. 25/65/206, saṁ.saḷā. 18/558/359 (syā)
footnote: 3 chaßēéa. vuttanelaṁ

page number: 454

atthamadhuratāya sarīre kopaṁ ajanetvā pemaṁ janetīti pemanīyā. hadayaṁ gacchati
appaṭihaññamānā sukhena cittaṁ pavisatīti hadayaṅgamā. guṇaparipuṇṇatāya pure
bhavāti porī, pure saṁvaḍḍhanārī viya sukumārītipi 1- porī, purassa esātipi
porī, nagaravāsīnaṁ kathāti attho. nagaravāsino hi yuttakathā honti, pitumattaṁ 2-
"pitā"ti bhātumattaṁ 3- "bhātā"ti vadanti, evarūpī kathā bahuno janassa kantā
hotīti bahujanakantā. bahujanakantabhāveneva 4- bahuno janassa manāpā
cittavuḍḍhikarāti bahujanamanāpā. yā tatthāti yā tasmiṁ puggale. saṇhavācatāti
maṭṭhavācatā. sakhilavācatāti muduvācatā. apharusavācatāti akakkhaḷavācatā.
[1351] paṭisanthāraniddese 5- āmīsapaṭisanthāroti āmisālābhena attanā
saha paresaṁ chiddaṁ yathā pidahitaṁ 6- hoti paṭicchannaṁ, evaṁ āmisena paṭisantharaṇaṁ.
dhammapaṭisanthāroti dhammassa appaṭilābhena attanā saha paresaṁ chiddaṁ yathā
pidahitaṁ hoti paṭicchannaṁ, evaṁ dhammena paṭisantharaṇaṁ. paṭisanthārako hotīti
dveyeva hi lokasannivāsassa chiddāni, tesaṁ paṭisanthārako hoti. āmisapaṭisanthārena
vā dhammapaṭisanthārena vāti iminā duvidhena paṭisanthārena paṭisanthārako
hoti, paṭisantharati nirantaraṁ karoti.
tatrāyaṁ ādito paṭṭhāya kathā, paṭisanthārakena hi bhikkhunā āgantukaṁ
āgacchantaṁ disvāva paccuggantvā pattacīvaraṁ gahetabbaṁ, āsanaṁ dātabbaṁ,
tālavaṇṭena vījitabbaṁ, pādā dhovitvā telena 7- makkhetabbā, sappiphāṇite sati
bhesajjaṁ dātabbaṁ, pānīyena pucchitabbo, āvāso paṭijaggitabbo. evaṁ
ekadesena āmisapaṭisanthāro kato nāma hoti.
sāyaṁ pana navakatarepi attano upaṭṭhānaṁ anāgateyeva tassa santikaṁ
gantvā nisīditvā avisaye pañhaṁ apucchitvā tassa visaye pañho pucchitabbo,
"tumhe katarabhāṇakā"ti apucchitvā "tumhākaṁ ācariyupajjhāyā kataraṁ ganthaṁ

footnote: 1 chaßēéa. sukumārātipi 2 chaßēéa. pitimattaṁ 3 chaßēéa. bhātimattaṁ
footnote: 4 chaßēéa. kantabhāveneva 5 ma. paṭisandhāraniddese 6 chaßēéa. pihitaṁ. evamuparipi
footnote: 7 chaßēéa. ayaṁ pāṭho na dissati

page number: 455

valañjentī"ti pucchitvā pahonakaṭṭhāne pañho pucchitabbo. sace kathetuṁ sakkoti,
iccetaṁ kusalaṁ. no ce sakkoti, sayaṁ kathetvā dātabbaṁ. evaṁ ekadesena
dhammapaṭisanthāro kato nāma hoti.
sace attano santike vasati, taṁ ādāya nibaddhaṁ piṇḍāya caritabbaṁ.
sace gantukāmo hoti, punadivase gamanasabhāvena 1- taṁ ādāya ekasmiṁ gāme
piṇḍāya caritvā uyyojetabbo. sace aññasmiṁ disābhāge bhikkhū nimantitā
honti, taṁ bhikkhuṁ icchamānaṁ ādāya gantabbaṁ, "na mayhaṁ esā disā sabhāgā"ti
gantuṁ anicchante sesabhikkhū pesetvā taṁ ādāya piṇḍāya caritabbaṁ, attanā
laddhāmisaṁ tassa dātabbaṁ. evaṁ āmisapaṭisanthāro kato nāma hoti.
paṭisanthārakena 2- pana attanā laddhaṁ kassa dātabbanti? āgantukassa
tāva dātabbaṁ. sace gilāno vā avassiko vā atthi, tesampi dātabbaṁ,
ācariyupajjhāyānaṁ dātabbaṁ, bhaṇḍagāhakassa dātabbaṁ, sāraṇīyadhammapūrakena pana
satavārampi sahassavārampi āgatāgatānaṁ 3- therāsanato paṭṭhāya dātabbaṁ,
paṭisanthārakena pana yena yena na laddhaṁ, tassa tassa dātabbaṁ. bahigāmaṁ nikkhamitvā
jiṇṇakaṁ 4- vā anāthaṁ vā bhikkhuṁ vā bhikkhuniṁ vā disvā tesampi dātabbaṁ.
tatridaṁ vatthu:- corehi kira guttasālagāme pahate taṁkhaṇaṁyeva ekā
nirodhato vuṭṭhitā khīṇāsavattherī daharabhikkhuniyā bhaṇḍakaṁ gāhāpetvā mahājanena
saddhiṁ maggaṁ paṭipajjitvā ṭhitamajjhantike 5- nakulanagaragāmadvāraṁ patvā rukkhamūle
nisīdi, tasmiṁ samaye kāḷavallimaṇḍapavāsī mahānāgatthero nakulanagaragāme
piṇḍāya caritvā nikkhamanto theriṁ disvā bhattena āpucchi. sā "patto me
natthī"ti āha. thero "imināva bhuñjathā"ti saha pattena adāsi. therī bhattakiccaṁ
katvā pattaṁ dhovitvā therassa datvā āha "ajja tāva bhikkhācārena kilamissatha,

footnote: 1 chaßēéa. gamanasabhāgena 2 chaßēéa. āmisapaṭisanthārakena 3 ma. ābhatābhataṁ, sī. ābhatābhatena
footnote: 4 ma. jiṇṇaṁ 5 chaßēéa. ṭhitamajjhanhike

page number: 456

ito paṭṭhāya pana vo bhikkhācāraparittāso nāma na bhavissati tātā"ti. tato
paṭṭhāya therassa onakahāpaṇagghanako piṇḍapāto nāma na uppannapubbo.
ayaṁ āmisapaṭisanthāro nāma.
imaṁ paṭisanthāraṁ katvā bhikkhunā saṅgahapakkhe ṭhatvā tassa bhikkhuno
kammaṭṭhānaṁ kathetabbaṁ, dhammo vācetabbo, kukkuccaṁ vinodetabbaṁ, uppannakiccaṁ
karaṇīyaṁ kātabbaṁ, abbhānavuṭṭhānamānattaparivāsā dātabbā, pabbajjāraho
pabbājetabbo, upasampadāraho upasampādetabbo. bhikkhuniyāpi attano santike
upasampadaṁ ākaṅkhamānāya kammavācaṁ kātuṁ vaṭṭati. ayaṁ dhammapaṭisanthāro nāma.
imehi dvīhi paṭisanthārehi paṭisanthārako bhikkhu anuppannaṁ lābhaṁ uppādeti,
uppannaṁ thāvaraṁ karoti, sāhasikaṭṭhāne 1- attano jīvitaṁ rakkhati, coranāgarañño
pattaggahaṇahattheneva aggaṁ gahetvā patteneva bhattaṁ ākiranto thero viya.
aladdhalābhuppādane pana ito palāyitvā paratīraṁ gatena mahānāgaraññā
ekassa therassa santike saṅgahaṁ labhitvā puna āgantvā rajje patiṭṭhitena
setambaṅgaṇe 2- yāvajīvaṁ pavattitaṁ mahābhesajjadānavatthu kathetabbaṁ.
uppannalābhathāvarakaraṇe dīghabhāṇakābhayattherassa hatthato paṭisanthāraṁ labhitvā
cetiyapabbate corehi bhaṇḍakassa aviluttabhāvavatthu kathetabbaṁ.
[1352] indriyesu aguttadvāratāniddese cakkhunā rūpaṁ disvāti
kāraṇavasena "cakkhū"ti laddhavohārena rūpadassanasamatthena cakkhuviññāṇena
rūpaṁ disvā. porāṇā panāhu "cakkhu rūpaṁ na passati, acittakattā.
cittaṁ na passati, acakkhukattā. dvārārammaṇasaṅghaṭṭanena pana pasādavatthukena
cittena passati, īdisī panesā `dhanunā vijjhatī'tiādīsu 3- viya sasambhārakathā
nāma hoti. tasmā cakkhuviññāṇena rūpaṁ disvāti ayamevettha attho"ti.
nimittaggāhīti itthīpurisanimittaṁ vā subhanimittādikaṁ vā kilesavatthubhūtaṁ
nimittaṁ chandarāgavasena gaṇhāti, diṭṭhamatteyeva na saṇṭhāti. anubyañjanaggāhīti
kilesānaṁ

footnote: 1 cha. sabhayaṭṭhāne, ma. sāsaṅkaṭṭhāne
footnote: 2 sī. senambaṅgaṇe 3 chaßēéa. vijjatīti....

page number: 457

anubyañjanato pākaṭabhāvakaraṇato 1- "anubyañjanan"ti laddhavohāraṁ
hatthapādasitahasitakathitāalokitavilokitādibhedaṁ ākāraṁ gaṇhāti.
yatvādhikaraṇamenantiādimhi yaṁkāraṇā yassa cakkhundriyāsaṁvarassa hetu etaṁ
puggalaṁ satikavāṭena cakkhundriyaṁ asaṁvutaṁ apihitacakkhudvāraṁ hutvā viharantaṁ ete
abhijjhādayo dhammā anvāssaveyyuṁ anubandheyyuṁ 2- ajjhotthareyyuṁ. tassa saṁvarāya na
paṭipajjatīti tassa cakkhundriyassa satikavāṭena pidahanatthāya na paṭipajjati,
evaṁbhūtoyeva ca "na rakkhati cakkhundriyaṁ, na cakkhundriye saṁvaraṁ āpajjatī"ti
vuccati.
tattha kiñcāpi cakkhundriye saṁvaro vā asaṁvaro vā natthi, na hi cakkhuppasādaṁ
nissāya sati vā muṭṭhassaccaṁ vā uppajjati. apica yadā rūpārammaṇaṁ cakkhussa
āpāthaṁ āgacchati, tadā bhavaṅge dvikkhattuṁ uppajjitvā niruddhe kiriyāmanodhātu
āvajjanakiccaṁ sādhayamānā uppajjitvā nirujjhati, tato cakkhuviññāṇaṁ dassanakiccaṁ,
tato vipākamanodhātu sampaṭicchannakiccaṁ, tato vipākāhetukamanoviññāṇadhātu
santīraṇakiccaṁ, tato kiriyāhetukamanoviññāṇadhātu voṭṭhavanakiccaṁ 3- sādhayamānā
uppajjitvā nirujjhati, tadanantaraṁ javanaṁ javati. tatrāpi neva bhavaṅgasamaye, na
āvajjanādīnaṁ aññatarasamaye saṁvaro vā asaṁvaro vā atthi, javanakkhaṇe pana dussīlyaṁ vā
muṭṭhassaccaṁ vā aññāṇaṁ vā akkhanti vā kosajjaṁ vā uppajjati, asaṁvaro hoti.
evaṁ honto pana so cakkhundriye asaṁvaroti vuccati. kasmā? yasmā
tasmiṁ aṁsavare sati dvārampi aguttaṁ hoti bhavaṅgampi āvajjanādīni vīthicittānipi.
yathā kiṁ? yathā nagare catūsu dvāresu asaṁvutesu kiñcāpi antogharadvārakoṭṭhakagabbhādayo
susaṁvutā, tathāpi antonagare sabbaṁ bhaṇḍaṁ arakkhitaṁ agopitameva hoti.
nagaradvārena hi pavisitvā corā yadicchanti, taṁ 4- kareyyuṁ. evameva javane
dussīlyādīsu uppannesu tasmiṁ asaṁvare sati dvārampi aguttaṁ hoti, bhavaṅgampi
āvajjanādīnipi vīthicittānīti.

footnote: 1 ma. pākaṭībhāvakaraṇato 2 sī. anuppabandheyyuṁ 3 chaßēéa. voṭṭhabbanakiccaṁ
footnote: 4 chaßēéa. yadicchakaṁ

page number: 458

sotena saddaṁ sutvātiādīsupi eseva nayo. yā imesanti etaṁ 1- saṁvaraṁ
anāpajjantassa imesaṁ channaṁ indriyānaṁ yā agutti yā agopanā yo anārakkho
yo asaṁvaro, athakanaṁ apidahananti attho.
[1353] bhojane amattaññutāniddese idhekaccoti imasmiṁ sattaloke
ekacco. appaṭisaṅkhāti paṭisaṅkhānapaññāya ajānitvā anupadhāretvā. ayonisoti
anupāyena. āhāranti asitapītādiajjhoharaṇīyaṁ. āhāretīti paribhuñjati ajjhoharati
davāyātiādi anupāyadassanatthaṁ vuttaṁ. anupāyena hi āhāraṁ 2- āhārento
davatthāya madatthāya maṇḍanatthāya vibhūsanatthāya vā āhāreti, no idamatthitaṁ paṭicca.
yā tattha asantuṭṭhitāti yā tasmiṁ ayoniso āhāraparibhoge asantussanā
asantuṭṭhibhāvo. amattaññutāti amattaññubhāvo, pamāṇasaṅkhātāya mattāya ajānanaṁ.
ayaṁ vuccatīti ayaṁ apaccavekkhitaparibhogavasena pavattā bhojane amattaññutā
nāma vuccati.
[1354] indriyesu guttadvāratāniddese cakkhunātiādi vuttanayeneva
veditabbaṁ. na nimittaggāhī hotīti chandarāgavasena vuttappakāraṁ nimittaṁ na gaṇhāti.
evaṁ sesapadānipi vuttapaṭipakkhanayeneva veditabbāni. yathā ca heṭṭhā "javane
dussīlyādīsu uppannesu tasmiṁ asaṁvare sati dvārampi aguttaṁ hoti, bhavaṅgampi
āvajjanādīnipi vīthicittānī"ti vuttaṁ, evamidha tasmiṁ sīlādīsu uppannesu
dvārampi guttaṁ hoti, bhavaṅgampi āvajjanādīnipi vīthicittāni. yathā kiṁ? yathā
nagaradvāresu saṁvutesu kiñcāpi antogharādayo asaṁvutā honti, tathāpi antonagare
sabbaṁ bhaṇḍaṁ surakkhitaṁ sugopitameva hoti, nagaradvāresu hi pidahitesu 3- corānaṁ
paveso natthi, evameva javane sīlādīsu uppannesu dvārampi guttaṁ hoti, bhavaṅgampi
āvajjanādīnipi vīthicittāni. tasmā javanakkhaṇe uppajjamānopi cakkhundriye
saṁvaroti vutto. sotena saddaṁ sutvātiādīsupi eseva nayo.

footnote: 1 chaßēéa. evaṁ 2 chaßēéa. ayaṁ saddo na dissati 3 chaßēéa. pihitesu

page number: 459

[1355] bhojane mattaññutāniddese paṭisaṅkhā yoniso āhāraṁ āhāretīti
paṭisaṅkhānapaññāya jānitvā upāyena āhāraṁ paribhuñjati. idāni taṁ upāyaṁ
dassetuṁ "neva davāyā"tiādi vuttaṁ.
tattha *- neva davāyāti davatthāya na āhāreti. tattha naṭalaṅghakādayo
davatthāya āhārenti nāma. yaṁ hi bhojanaṁ bhuttassa naccagītakābyasilokasaṅkhāto 1-
davo atirekatarena paṭibhāti, taṁ bhojanaṁ adhammena visamena pariyesitvā te
āhārenti. ayaṁ pana bhikkhu evaṁ na āhāreti.
na madāyāti mānamadapurisamadānaṁ vaḍḍhanatthāya na āhāreti. tattha
rājarājamahāmattā madatthāya āhārenti nāma. te hi attano mānamadapurisamadānaṁ
vaḍḍhanatthāya piṇḍarasabhojanapaṇītabhojanāni 2- bhuñjanti. ayaṁ pana bhikkhu evaṁ na
āhāreti.
na maṇḍanāyāti sarīramaṇḍanatthāya na āhāreti. tattha rūpūpajīviniyo
mātugāmā antepurikādayo ca sappiphāṇitaṁ nāma pivanti. te hi siniddhaṁ
mudumandabhojanaṁ āhārenti "evaṁ no aṅgasandhi 3- susaṇṭhitā bhavissati, sarīre
chavivaṇṇo pasanno bhavissatī"ti. ayaṁ pana bhikkhu evaṁ na āhāreti.
na vibhūsanāyāti sarīre maṁsavibhūsanatthāya na āhāreti. tattha nivuddhamallamuṭṭhita-
mallaceṭakādayo 4- susiniddhehi macchamaṁsādīhi sarīraṁ 5- pīṇenti "evanno maṁsaṁ
ussadaṁ bhavissati pahārasahanatthāyā"ti. ayaṁ pana bhikkhu evaṁ sarīre maṁsavibhūsanatthāya
na āhāreti.
yāvadevāti āhārāharaṇe payojanassa paricchedaniyamadassanaṁ. imassa kāyassa
ṭhitiyāti imassa catumahābhūtikakarajakāyassa ṭhapanatthāya āhāreti, idamassa
āhārāharaṇe payojananti attho. yāpanāyāti jīvitindriyayāpanatthāya āhāreti.

footnote: * visuddhi. 1/39 sīlaniddesa 1 chaßēéa. naccagītakabyu....
footnote: 2 chaßēéa. piṇḍarasabhojanādīni paṇītabhojanāni 3 sī.,ma. aṅgulaṭṭhi, cha. aṅgalaṭṭhi
footnote: 4 chaßēéa. nibbuddhamallamuṭṭhikamallādayo 5 chaßēéa. sarīramaṁsaṁ

page number: 460

vihiṁsūparatiyāti vihiṁsā nāma abhuttapaccayā uppajjanakakhuddā 1- tassā uparatiyā
vūpasamatthāya āhāreti. brahmacariyānuggahāyāti brahmacariyaṁ nāma tisso sikkhā
sakalaṁ sāsanaṁ tassa anuggaṇhanatthāya āhāreti.
itīti upāyanidassanaṁ, iminā upāyenāti attho. purāṇañca vedanaṁ
paṭihaṅkhāmīti purāṇavedanā nāma abhuttapaccayā uppajjanakavedanā, taṁ
paṭihanissāmīti 2- āhāreti. navañca vedanaṁ na uppādessāmīti navavedanā nāma
abhuttapaccayena 3- uppajjanakavedanā, taṁ na uppādessāmīti āhāreti. athavā
navavedanā nāma bhuttapaccayena uppajjanakavedanā, 4- tassā anuppannāya
anuppajjanatthameva āhāreti. yātrā ca me bhavissatīti yāpanā ca me bhavissati.
anavajjatā cāti ettha atthi sāvajjaṁ, atthi anavajjaṁ. tattha adhammikapariyesanā
adhammikapaṭiggahaṇaṁ adhammena paribhogoti idaṁ sāvajjaṁ nāma. dhammena pariyesitvā
dhammena paṭiggahetvā paccavekkhitvā paribhuñjanaṁ idaṁ anavajjaṁ nāma. ekacco
anavajjeyeva 5- sāvajjaṁ karoti, "laddhaṁ me"ti katvā pamāṇātikkantaṁ bhuñjati,
taṁ taṁ 6- jirāpetuṁ asakkonto uddhaṁvirecanādhovirecanādīhi kilamati, sakalavihāre
bhikkhū tassa sarīrapaṭijagganabhesajjapariyesanādīsu ussukkaṁ āpajjanti, "kiṁ idan"ti
vutte "asukassa nāma udaraṁ uddhumātan"tiādīni vadanti, "esa niccakālampi
evaṁ pakatikoyeva, attano kucchippamāṇaṁ nāma na jānātī"ti nindanti garahanti.
ayaṁ anavajjeyeva sāvajjaṁ karoti nāma. evaṁ akatvā "anavajjatā ca bhavissatī"ti
āhāreti.
phāsuvihāro cāti etthāpi atthi phāsuvihāro, atthi na phāsuvihāro.
tattha *- āhārahatthako alaṁsāṭako tatthavaṭṭako kākamāsako bhuttavamitakoti imesaṁ
pañcannaṁ brāhmaṇānaṁ bhojanaṁ na phāsuvihāro nāma. etesu hi āhārahatthako
nāma bahuṁ bhuñjitvā attano dhammatāya uṭṭhātuṁ asakkonto "āhāra hatthan"ti
vadati. alaṁsāṭako nāma abbhuddhumātakucchitāya 7- uṭṭhitopi sāṭakaṁ nivāsetuṁ na

footnote: 1 cha.....khudā 2 ma. paṭivinodessāmīti 3 chaßēéa. atibhuttappaccayena
footnote: 4 chaßēéa. ppajjanakavedanā 5 sī.,ma. anavajjaṁyeva 6 chaßēéa. taṁ
footnote: * vīsuddhi 1/40 sīlaniddesa 7 chaßēéa. accuddhumātakucchitāya

page number: 461

sakkoti. tatthavaṭṭako nāma uṭṭhātuṁ asakkonato tattheva parivaṭṭati. kākamāsako
nāma yathā kākehi āmasituṁ sakkā hoti, evaṁ yāva mukhadvārā āhāreti.
bhuttavamitako nāma mukhena saṇṭhāretuṁ 1- asakkonto tattheva vamati. evaṁ akatvā
"phāsuvihāro ca me bhavissatī"ti āhāreti. phāsuvihāro nāma catūhi pañcahi
ālopehi onūdaratā. 2- ettakaṁ hi bhuñjitvā pānīyaṁ pivato cattāro iriyāpathā
sukhena pavattanti. tasmā dhammasenāpati evamāha:-
"cattāro pañca ālope abhutvā udakaṁ pive
alaṁ phāsuvihārāya pahitattassa bhikkhuno"ti. 3-
imasmiṁ pana ṭhāne aṅgāni samodhānetabbāni. "neva davāyā"ti hi
ekaṁ aṅgaṁ, "na madāyā"ti ekaṁ, "na maṇḍanāyā"ti ekaṁ, "na vibhūsanāyā"ti
ekaṁ, "yāvadeva imassa kāyassa ṭhitiyā yāpanāyā"ti ekaṁ, "vihiṁsūparatiyā
brahmacariyānuggahāyā"ti ekaṁ, "iti purāṇañca vedanaṁ paṭihaṅkhāmi, navañca
vedanaṁ na uppādessāmī"ti ekaṁ, "yātrā ca me bhavissatī"ti ekaṁ aṅgaṁ,
"anavajjatā ca phāsuvihāro cā"ti ayamettha bhojanānisaṁso. mahāsīvatthero panāha
"heṭṭhā cattāri aṅgāni paṭikkhepo nāma, upari pana aṭṭha aṅgāni
samodhānetabbānī"ti. tattha "yāvadeva imassa kāyassa ṭhitiyā"ti ekaṁ aṅgaṁ.
"yāpanāyā"ti ekaṁ, "vihiṁsūparatiyā"ti ekaṁ, "brahmacariyānuggahāyā"ti ekaṁ, "iti
purāṇañca vedanaṁ paṭihaṅkhāmī"ti ekaṁ, "navañca vedanaṁ na uppādessāmī"ti
ekaṁ, "yātrā ca me bhavissatī"ti ekaṁ, "anavajjatā cā"ti ekaṁ, phāsuvihāro
pana bhojanānisaṁsoti. evaṁ aṭṭhaṅgasamannāgataṁ āhāraṁ āhārento bhojane
mattaññū nāma hoti. ayaṁ vuccatīti ayaṁ pariyesanapaṭiggahaṇaparibhogesu
yuttappamāṇajānanavasena pavatto paccavekkhitaparibhogo bhojane mattaññutā nāma vuccati.
[1356] muṭṭhassaccaniddese asatīti sativirahitā cattāro khandhā. ananussati
appaṭissatīti upasaggavasena padaṁ vaḍḍhitaṁ. asaraṇatāti asaraṇākāro. adhāraṇatāti

footnote: 1 chaßēéa. sandhāretuṁ 2 chaßēéa. ūnūdaratā 3 khu. thera. 26/983/395

page number: 462

dhāretuṁ asamatthatā. tāya hi samannāgato puggalo ādhārapatto 1- nidhānakkhamo
na hoti. udake alāvukaṭāhaṁ viya ārammaṇe pilapatīti 2- pilāpanatā. pamussanatāti 3-
naṭṭhamuṭṭhassatitā, tāya hi samannāgato puggalo nikkhittabhatto viya kāko
nikkhittamaṁso viya ca siṅgālo hoti.
[1361] bhāvanābalaniddese kusalānaṁ dhammānanti bodhipakkhiyadhammānaṁ.
āsevanāti ādito sevanā. bhāvanāti vaḍḍhanā. bahulīkammanti punappunaṁ karaṇaṁ.
[1368] sīlavipattiniddeso soraccaniddesapaṭipakkhato 4- veditabbo.
diṭṭhivipattiniddeso ca diṭṭhisampadāniddesapaṭipakkhato, diṭṭhisampadāniddeso ca
diṭṭhupādānaniddesapaṭipakkhato. sīlavisuddhiniddeso kiñcāpi sīlasampadāniddesena
samāno, tattha pana visuddhisampāpakapāṭimokkhasaṁvarasīlaṁ kathitaṁ, idha visuddhippattaṁ
sīlaṁ. sati ca sampajaññañca, paṭisaṅkhānabalañca bhāvanābalañca, samatho ca vipassanā ca,
samathanimittañca paggāhanimittañca paggāho ca avikkhepo ca, sīlasampadā ca
diṭṭhisampadā cāti imehi pana chahi dukehi catubhūmikāpi lokiyalokuttaradhammāva
kathitā.
[1373] diṭṭhivisuddhiniddese kammassakatañāṇanti "idaṁ kammaṁ sakaṁ, idaṁ
no sakan"ti jānanapaññā. tattha attanā vā kataṁ hotu parena vā, sabbampi
akusalaṁ kammaṁ no sakaṁ. kasmā? atthabhañjanato anatthajananato ca. kusalakammaṁ
pana anatthabhañjanato atthajananato ca sakaṁ nāma. tattha yathā nāma sadhano
sabhogo puriso addhānamaggaṁ paṭipajjitvā antarāmagge gāmanigamādīsu nakkhatte
saṅghuṭṭhe "ahaṁ āgantuko, kinnu kho nissāya nakkhattaṁ kīḷeyyan"ti acintetvā
yathā yathā icchati, tena tena nīhārena nakkhattaṁ kīḷanto sukhena kantāraṁ
atikkamati. evameva imasmiṁ kammassakatañāṇe ṭhatvā ime sattā bahuṁ
vaṭṭagāmikammaṁ āyūhitvā sukhena sukhaṁ anubhavantā arahattaṁ pattā gaṇanapathaṁ vītivattā.

footnote: 1 chaßēéa. ādhānappatto, sī. ādhāraṇappatto 2 chaßēéa. pilavatīti
footnote: 3 cha. saṁmusanatāti 4 chaßēéa. sīlasampadāniddesa....

page number: 463

saccānulomikañāṇanti catunnaṁ saccānaṁ anulomaṁ vipassanāñāṇaṁ. maggasamaṅgissa
ñāṇaṁ phalasamaṅgissa ñāṇanti maggañāṇaphalañāṇāniyeva.
[1374] "diṭṭhivisuddhi kho panā"ti padassa niddese "yā paññā
pajānanā"tiādīhi padehi heṭṭhā vuttāni kammassakatañāṇādīneva cattāri
ñāṇāni vibhattāni.
[1375] "yathā diṭṭhissa ca padhānan"ti padassa niddese "yo cetasiko
viriyārambho"tiādīhi padehi niddiṭṭhaṁ viriyaṁ paññāgatikamevā. paññāya 1-
lokiyaṭṭhāne lokiyaṁ, lokuttaraṭṭhāne lokuttaranti veditabbaṁ.
[1376] saṁvegadukaniddese jātibhayanti jātiṁ bhayato disvā ṭhitañāṇaṁ.
jarāmaraṇabhayādīsupi eseva nayo.
[1377] anuppannānaṁ pāpakānantiādīhi jātiādīni bhayato disvā
jātijarābyādhimaraṇehi muñcitukāmassa 2- upāyapadhānaṁ kathitaṁ. padabhājanīyassa pana
attho vibhaṅgaṭṭhakathāyaṁ āvībhavissati.
[1378] asantuṭṭhatā 3- ca kusalesu dhammesūti padaniddese bhiyyokamyatāti
visesakāmatā. idhekacco hi āditova pakkhikabhattaṁ vā salākabhattaṁ vā uposathikaṁ
vā pāṭipadikaṁ vā deti, so tena asantuṭṭho hutvā puna dhuvabhattaṁ 5- saṁghabhattaṁ
vassāvāsikaṁ deti, āvāsaṁ kāreti, cattāropi paccaye deti, tatrāpi asantuṭṭho
hutvā saraṇāni gaṇhāti. pañca sīlāni samādiyati, tatrāpi asantuṭṭho hutvā
pabbajati, pabbajitvā ekaṁ nikāyaṁ dve nikāyeti tepiṭakaṁ buddhavacanaṁ gaṇhāti, aṭṭha
samāpattiyo bhāveti, vipassanaṁ vaḍḍhetvā arahattaṁ gaṇhāti, arahattappattito
paṭṭhāya mahāsantuṭṭho nāma hoti. evaṁ yāva arahattā visesakāmatā bhiyyokamyatā nāma.

footnote: 1 chaßēéa. paññāya hi 2 chaßēéa. muccitukāmassa
footnote: 3 chaßēéa. asantuṭṭhitā 4 chaßēéa. dhurabhattaṁ

page number: 464

[1379] "appaṭivānitā ca padhānasmin"ti padaniddese yasmā
pantasenāsanesu adhikusalānaṁ dhammānaṁ bhāvanāya ukkaṇṭhamāno padhānaṁ paṭivāseti
nāma, anukkaṇṭhamāno no paṭivāseti nāma. tasmā taṁ nayaṁ dassetuṁ "yā
kusalānaṁ dhammānan"tiādi vuttaṁ. tattha sakkaccakiriyatāti kusalānaṁ karaṇe
sakkaccakāritā. sātaccakiriyatāti satatameva karaṇaṁ. aṭṭhitakiriyatāti khaṇḍaṁ akatvā
aṭṭhapetvā karaṇaṁ. anolīnavuttitāti alīnajīvitā, 1- alīnappavattitā vā.
anikkhittachandatāti kusalachandassa anikkhipanaṁ. anikkhittadhuratāti kusalakaraṇe
viriyadhurassa anikkhipanaṁ.
[1380] pubbenivāsānussatiñāṇaṁ vijjāti ettha pubbenivāsoti
pubbenivuṭṭhakkhandhā ca khandhapaṭibaddhā ca. 2- pubbenivāsassa anussati
pubbenivāsānussati, tāya sampayuttaṁ ñāṇaṁ pubbenivāsānussatiñāṇaṁ. tayidaṁ
pubbenivuṭṭhakkhandhapaṭicchādakatamaṁ vijjhatīti vijjā. taṁ tamaṁ vijjhitvā te khandhe
vidite pākaṭe karotīti viditakaraṇaṭṭhenapi vijjā.
cutūpapāte ñāṇanti cutiyañca upapāte ca ñāṇaṁ. idampi sattānaṁ
cutipaṭisandhipaṭicchādakatamaṁ vijjhatīti vijjā, taṁ tamaṁ vijjhitvā sattānaṁ
cutipaṭisandhiyo viditā pākaṭā karotīti viditakaraṇaṭṭhenapi vijjā. āsavānaṁ
khaye ñāṇanti sabbakilesānaṁ khayasamaye ñāṇaṁ. tayidaṁ catusaccacchādakatamaṁ vijjhatīti
vijjā. taṁ tamaṁ vijjhitvā cattāri saccāni viditāni pākaṭāni karotīti
viditakaraṇaṭṭhenapi vijjā.
[1381] cittassa ca adhimutti nibbānañcāti ettha ārammaṇe
adhimuccanaṭṭhena paccanīkadhammehi ca suṭṭhu muttaṭṭhena aṭṭha samāpattiyo cittassa
adhimutti nāma. itaraṁ pana natthi ettha taṇhāsaṅkhātaṁ vānaṁ, niggataṁ vā tasmā
vānāti nibbānaṁ. tattha aṭṭha samāpattiyo sayaṁ vikkhambhitakilesehi vimuttattā
vimuttīti vuttā, nibbānaṁ pana sabbakilesehi accantaṁ vimuttattā vimuttīti
vuttaṁ. 3-

footnote: 1 sī. alīnajīvitatā 2 chaßēéa. khandhapaṭibaddhañca
footnote: 3 chaßēéa. ayaṁ pāṭho na dissati

page number: 465

[1382] maggasamaṅgissa ñāṇanti cattāri maggañāṇāni. phalasamaṅgissa
ñāṇanti cattāri phalañāṇāni. tattha paṭhamamaggañāṇaṁ pañca kilese khepentaṁ
nirodhentaṁ vūpasamentaṁ paṭipassambhentaṁ uppajjatīti khaye ñāṇaṁ nāma jātaṁ.
dutiyamaggañāṇaṁ cattāro kilese, tathā tatiyamaggañāṇaṁ. catutthamaggañāṇaṁ pana
aṭṭha kilese khepentaṁ nirodhentaṁ vūpasamentaṁ paṭipassambhentaṁ uppajjatīti khaye
ñāṇaṁ nāma jātaṁ. taṁ taṁ maggaphalañāṇaṁ pana tesaṁ tesaṁ kilesānaṁ khīṇante
niruddhante vūpasamante paṭipassambhante anuppādante appavattante uppannanti
anuppāde ñāṇaṁ nāma jātanti.
aṭṭhasāliniyā dhammasaṅgahaṭṭhakathāya
nikkhepakaṇḍavaṇṇanā niṭṭhitā.
------------

page number: 466

4. aṭṭhakathākaṇḍavaṇṇanā
tikātthuddhāravaṇṇanā
[1384] idāni nikkhepakaṇḍānantaraṁ ṭhapitassa aṭṭhakathākaṇḍassa
vaṇṇanākkamo anuppatto. kasmā panetaṁ aṭṭhakathākaṇḍaṁ nāma jātanti?
tepiṭakassa buddhavacanassa atthaṁ uddharitvā ṭhapitattā. tīsupi hi piṭakesu dhammantaraṁ
āgataṁ aṭṭhakathākaṇḍeneva paricchinditvā 1- vinicchitaṁ suvinicchitaṁ nāma hoti.
sakale abhidhammapiṭake nayamaggaṁ mahāpakaraṇe pañhuddhāraṁ gaṇanacāraṁ
asallakkhentenāpi aṭṭhakathākaṇḍatoyeva samānetuṁ vaṭṭati.
kuto pabhavaṁ pana etanti? sāriputtattherappabhavaṁ. sāriputtatthero hi ekassa
attano saddhivihārikassa nikkhepakaṇḍe atthuddhāraṁ sallakkhetuṁ asakkontassa
aṭṭhakathākaṇḍaṁ kathetvā adāsi, idaṁ pana mahāaṭṭhakathāya paṭipakkhipitvā
vuttaṁ:- abhidhammo nāma na sāvakavisayo na sāvakagocaro, buddhavisayo esa
buddhagocaro, dhammasenāpati pana saddhivihārikena pucchito taṁ ādāya satthu santikaṁ
gantvā sammāsambuddhassa kathesi. sammāsambuddho tassa bhikkhuno aṭṭhakathākaṇḍaṁ
kathetvā adāsi. kathaṁ? bhagavā hi "katame dhammā kusalā"ti pucchi. "kusalā
dhammā nāma katame"ti sallakkhesīti attho, athassa tuṇhībhūtassa nanu yaṁ mayā
"katame dhammā kusalā, yasmiṁ samaye kāmāvacaraṁ kusalaṁ cittaṁ uppannaṁ hotī"tiādinā
nayena bhūmibhedato kusalaṁ dassitaṁ, sabbampi taṁ "catūsu bhūmīsu kusalaṁ, ime dhammā
kusalā"ti iminā nayena kaṇṇikaṁ kaṇṇikaṁ ghaṭaṁ ghaṭaṁ gocchakaṁ katvā atthuddhāravasena
kusalādidhamme dassento kathetvā adāsi.
tattha catūsūti kāmāvacararūpāvacarārūpāvacarāpariyāpannāsu. kusalanti phassādibhedaṁ
kusalaṁ. ime dhammā kusalāti ime sabbepi tāsu tāsu bhūmīsu vuttā phassādayo
dhammā kusalā nāma.

footnote: 1 sī. paricchijja

page number: 467

[1385] akusalānaṁ pana bhūmivasena bhedābhāvato "dvādasa akusalacittuppādā"ti
āha. tattha uppajjatīti uppādo, cittameva uppādo cittuppādo,
desanāsīsameva cetaṁ, yathā pana "rājā āgato"ti vutte amaccādīnampi āgamanaṁ
vuttameva hoti, evaṁ "cittuppādā"ti hi 1- vutte tehi sampayuttadhammāpi
vuttāva hontīti sabbattha cittuppādaggahaṇena sasampayuttadhammaṁ cittaṁ gahitanti
veditabbaṁ. ito parañca 2- "catūsu bhūmīsu vipāko"tiādīnaṁ sabbesampi
tikadukabhājanīyapadānaṁ attho vedanāttikādīsu ca sukhādīnaṁ navattabbatā heṭṭhā
vuttanayeneva pāliatthaṁ 3- vīmaṁsitvāva veditabbā, visesamattameva pana vakkhāma.
[1420] tattha parittārammaṇattike tāva sabbo kāmāvacarassa vipākoti
ettha dve pañcaviññāṇāni cakkhuppasādādayo nissāya niyameneva
iṭṭhāniṭṭhādibhede rūpasaddagandharasaphoṭṭhabbadhamme ārabbha pavattantīti
parittārammaṇāni. kusalākusalavipākā pana dve manodhātuyo hadayavatthuṁ nissāya
cakkhuviññāṇādīnaṁ anantarā niyamato rūpādīneva ārabbha pavattantīti parittārammaṇā.
kusalavipākāhetukamanoviññāṇadhātu somanassasahagatā pañcadvāre santīraṇavasena, chasu
dvāresu tadārammaṇavasenāti niyamato rūpādīni cha parittārammaṇāneva ārabbha
pavattatīti parittārammaṇā. kusalākusalavipākāhetukamanoviññāṇadhātudvayaṁ pañcadvāre
santīraṇavasena, chasu dvāresu tadārammaṇavasena niyamato rūpādīni cha
parittārammaṇāneva ārabbha pavattati. paṭisandhivasena pavattamānampi parittakammaṁ vā
kammanimittaṁ vā gatinimittaṁ vā ārammaṇaṁ karoti. pavattiyaṁ bhavaṅgavasena,
pariyosāne cutivasena pavattamānampi tadeva ārammaṇaṁ karotīti parittārammaṇaṁ.
aṭṭha pana sahetukavipākacittuppādā ettha vuttanayeneva tadārammaṇavasena
paṭisandhibhavaṅgacutivasena ca parittadhammeyeva ārabbha pavattanti. kiriyāmanodhātu
pañcadvāre rūpādīni ārabbha pavattati, somanassasahagatā

footnote: 1 chaßēéa. ayaṁ saddo na dissati 2 chaßēéa. paraṁ 3 chaßēéa. pāḷiyatthaṁ

page number: 468

ahetukakiriyāmanoviññāṇadhātu chasu dvāresu paccuppanne, manodvāre atītānāgatepi
paritte rūpādidhammeyeva ārabbha khīṇāsavānaṁ pahaṭṭhākāraṁ kurumānā pavattatīti
parittārammaṇā. evamime pañcavīsati cittuppādā ekanteneva parittārammaṇāti
veditabbā.
[1421] viññāṇañcāyatananevasaññānāsaññāyatanadhammā attano attano
heṭṭhimasamāpattiṁ ārabbha pavattanato mahaggatārammaṇāva. maggaphaladhammā
nibbānārammaṇattā appamāṇārammaṇā.
kusalato cattāro kiriyato cattāroti aṭṭha ñāṇavippayuttacittuppādā
sekkhaputhujjanakhīṇāsavānaṁ asakkaccadānapaccavekkhaṇadhammassavanādīsu kāmāvacaradhamme
ārabbha pavattanakāle 1- parittārammaṇā, atipaguṇānaṁ paṭhamajjhānādīnaṁ
paccavekkhaṇakāle mahaggatārammaṇā, kasiṇanimittādipaṇṇattipaccavekkhaṇakāle
navattabbārammaṇā. akusalato cattāro diṭṭhigatasampayuttacittuppādā pañcapaṇṇāsāya
kāmāvacaradhammānaṁ "satto satto"ti parāmasanāssādanābhinandanakāle parittārammaṇā,
tenevākārena sattavīsati mahaggate dhamme ārabbha pavattikāle mahaggatārammaṇā,
paṇṇattidhamme ārabbha pavattanakāle siyā navattabbārammaṇā. diṭṭhivippayuttānaṁ
teyeva dhamme ārabbha kevalaṁ assādanābhinandanavasena pavattiyaṁ paṭighasampayuttānaṁ
domanassavasena vicikicchāya sampayuttacittuppādassa aniṭṭhāgatavasena 2-
uddhaccasahagatassa vikkhepavasena avūpasamavasena ca pavattiyaṁ parittamahaggatanavattabbārammaṇatā
veditabbā. etesu pana ekadhammopi appamāṇe ārabbha pavattituṁ na sakkoti.
tasmā na appamāṇārammaṇā.
kusalato cattāro, kiriyato cattāroti aṭṭha ñāṇasampayuttacittuppādā
sekkhaputhujjanakhīṇāsavānaṁ sakkaccadānapaccavekkhaṇadhammassavanādīsu yathāvuttappakāre
dhamme ārabbha pavattikāle parittamahaggatanavattabbārammaṇā honti, gotrabhūkāle pana 3-
lokuttaradhammapaccavekkhaṇakāle ca nesaṁ appamāṇārammaṇatā veditabbā.

footnote: 1 chaßēéa. pavattikāle 2 cha. aniṭṭhaṅgatavasena 3 chaßēéa. ayaṁ saddo na dissati

page number: 469

yaṁ panetaṁ rūpāvacaracatutthajjhānaṁ, taṁ sabbatthapādakacatutthaṁ ākāsakasiṇacatutthaṁ
ālokakasiṇacatutthaṁ brahmavihāracatutthaṁ ānāpānacatutthaṁ iddhividhacatutthaṁ
dibbasotacatutthaṁ cetopariyañāṇacatutthaṁ yathākammūpagañāṇacatutthaṁ dibbacakkhuñāṇacatutthaṁ
pubbenivāsañāṇacatutthaṁ anāgataṁsañāṇacatutthanti kusalatopi kiriyatopi dvādasavidhaṁ hoti.
tattha sabbatthapādakacatutthaṁ nāma aṭṭhasu kasiṇesu catutthajjhānaṁ, taṁ hi
vipassanāyapi pādakaṁ hoti, abhiññānampi nirodhassāpi vaṭṭassāpi pādakaṁ
hotiyevāti sabbatthapādakanti vuttaṁ. ākāsakasiṇāalokakasiṇacatutthāni pana vipassanāyapi
abhiññānampi vaṭṭassāpi pādakāni honti, nirodhapādakāneva na honti.
brahmavihārāanāpānacatutthāni vipassanāya ceva vaṭṭassa ca pādakāni honti,
kasiṇajjhānaṁ kasiṇapaṇṇattiṁ ārabbha pavattattā, brahamvihāracatutthaṁ sattapaṇṇattiṁ
ārabbha pavattattā, ānāpānacatutthaṁ nimittaṁ ārabbha pavattattā parittādivasena
navattabbadhammārammaṇattā navattabbārammaṇaṁ nāma hoti.
iddhividhacatutthaṁ parittamahaggatārammaṇaṁ hoti, kathaṁ? taṁ hi yadā kāyaṁ
cittasannissitaṁ katvā adissamānena kāyena gantukāmo cittavasena kāyaṁ
pariṇāmeti, mahaggatacitte samodahati samāropeti, tadā upayogaladdhārammaṇaṁ
hotīti katvā rūpakāyārammaṇato parittārammaṇaṁ hoti. yadā cittaṁ kāyasannissitaṁ
katvā dissamānena kāyena gantukāmo kāyavasena cittaṁ pariṇāmeti,
pādakajjhānacittaṁ rūpakāye samodahati samāropeti, tadā upayogaladdhārammaṇaṁ hotīti
katvā mahaggatacittārammaṇato mahaggatārammaṇaṁ hoti.
dibbasotacatutthaṁ saddaṁ ārabbha pavattattā ekantaparittārammaṇameva.
cetopariyañāṇacatutthaṁ parittamahaggatāppamāṇārammaṇaṁ hoti. kathaṁ? taṁ hi paresaṁ
kāmāvacaracittajānanakāle parittārammaṇaṁ hoti. rūpāvacarārūpāvacaracittajānanakāle
mahaggatārammaṇaṁ, maggaphalajānanakāle appamāṇārammaṇaṁ hoti. ettha ca puthujjano
sotāpannassa cittaṁ na jānāti, sotāpanno vā sakadāgāmissāti evaṁ yāva

page number: 470

arahatā 1- netabbaṁ, arahā pana sabbesaṁ cittaṁ jānāti, aññopi ca uparimo
heṭṭhimassāti ayaṁ viseso veditabbo. yathākammūpagañāṇacatutthaṁ kāmāvacarakammajānanakāle
parittārammaṇaṁ hoti, rūpāvacarārūpāvacarakammajānanakāle mahaggatārammaṇaṁ.
dibbacakkhuñāṇacatutthaṁ rūpārammaṇattā ekantaparittārammaṇameva.
pubbenivāsañāṇacatutthaṁ parittamahaggatāppamāṇanavattabbārammaṇaṁ hoti. kathaṁ? taṁ hi
kāmāvacarakkhandhānussaraṇakāle parittārammaṇaṁ hoti, rūpāvacarā-
rūpāvacarakkhandhānussaraṇakāle mahaggatārammaṇaṁ, atīte attanā vā parehi vā bhāvitamaggaṁ
sacchikataphalañca anussaraṇakāle appamāṇārammaṇaṁ, "atīte buddhā maggaṁ bhāvayiṁsu,
phalaṁ sacchikariṁsu, 2- nibbānadhātuyā parinibbāyiṁsū"ti chinnavaṭṭumakānussaraṇavasena
maggaphalanibbānapaccavekkhaṇatopi appamāṇārammaṇaṁ, "atīte vipassī nāma bhagavā
ahosi, tassa bandhumatī nāma nagaraṁ ahosi, bandhumā nāma rājā pitā, bandhumatī
nāma mātā"tiādinā nayena nāmagottapaṭhavīnimittādianussaraṇakāle
navattabbārammaṇaṁ hoti.
anāgataṁsañāṇacatutthepi eseva nayo. tampi hi "ayaṁ hi 3- anāgate
kāmāvacare nibbattissatī"ti jānanakāle parittārammaṇaṁ hoti. "rūpāvacare vā
arūpāvacare vā nibbattissatī"ti jānanakāle mahaggatārammaṇaṁ, "maggaṁ bhāvessati,
phalaṁ sacchikarissati, nibbānadhātuyā parinibbāyissatī"ti chinnavaṭṭajānanakāle 4-
appamāṇārammaṇaṁ. "anāgate metteyyo nāma bhagavā uppajjissati, subrahmā
nāmassa brāhmaṇo pitā bhavissati, brahmavatī nāma brāhmaṇī mātā
bhavissatī"tiādinā nayena nāmagottajānanakāle navattabbārammaṇaṁ hoti.
arūpāvacaracatutthaṁ pana āsavānaṁ khayacatutthañca pāliyā āgatāgataṭṭhāneyeva
kathiyati. 5- kiriyāhetukamanoviññāṇadhātu upekkhāsahagatā sabbesampi etesaṁ
kusalākusalakiriyācittānaṁ purecārikā, tassā tesu vuttanayeneva ārammaṇabhedo

footnote: 1 chaßēéa. arahato 2 chaßēéa. sacchākaṁsu 3 chaßēéa. ayaṁ saddo na dissati
footnote: 4 chaßēéa. jānanakāle 5 chaßēéa. kathessāmi

page number: 471

veditabbo. pañcadvāre pana voṭṭhabbanavasena pavattiyaṁ ekantaparittārammaṇatāva 1-
hoti. rūpāvacarattikacatukkajjhānādīni parittādibhāvena navattabbadhammaṁ ārabbha
pavattito navattabbārammaṇāni, ettha hi rūpāvacarāni paṭhavīkasiṇādīsu pavattanti.
ākāsānañcāyatanaṁ ugghāṭitamākāse, ākiñcaññāyatanaṁ viññāṇāpagameti.
[1429] maggārammaṇattike ādimhi vuttā aṭṭha ñāṇasampayuttacittuppādā
sekkhāsekkhānaṁ attanā paṭividdhamaggapaccavekkhaṇakāle maggārammaṇā,
maggena pana asahajātattā na maggahetukā, attanā paṭividdhamaggaṁ garuṁ katvā
paccavekkhaṇakāle ārammaṇādhipativasena maggādhipatino, aññadhammārammaṇakaraṇakāle 2-
na vattabbā "maggārammaṇā"tipi "maggādhipatino"tipi. cattāro
ariyamaggā maggasaṅkhātassa maggasampayuttassa vā hetuno atthitāya ekantato
maggahetukāva, viriyaṁ pana vīmaṁsaṁ vā jeṭṭhakaṁ katvā maggabhāvanākāle
sahajātādhipatino siyā maggādhipatino, chandacittānaṁ aññatarajeṭṭhakakaraṇakāle siyā na
vattabbā "maggādhipatino"ti.
dvādasavidhe rūpāvacaracatutthajjhāne sabbatthapādakacatutthādīni navajjhānāni
neva maggārammaṇāni, na maggahetukāni, na maggādhipatīni. cetopariyañāṇa-
pubbenivāsañāṇānāgataṁsañāṇacatutthāni pana ariyānaṁ maggacittajānanakāle
maggārammaṇāni honti, maggena pana asahajātattā na maggahetukāni, maggaṁ
garuṁ katvā appavattito na maggādhipatīni. kasmā panetāni na maggaṁ garuṁ
karontīti? attano mahaggatatāya. yathā hi rājānaṁ sabbo loko garuṁ karoti,
mātāpitaro pana na karonti. na hi te rājānaṁ disvā āsanā vuṭṭhahanti,
na añjalīkammādīni karonti, daharakāle voharitanayeneva voharanti. evaṁ
etānipi attano mahaggatatāya na maggaṁ garuṁ karonti.
kiriyāhetukamanoviññāṇadhātupi ariyānaṁ maggapaccavekkhaṇakāle
paccavekkhaṇapurecārikattā maggārammaṇā hoti, maggena asahajātattā pana na maggahetukā,

footnote: 1 chaßēéa. ekantaparittārammaṇāva 2 chaßēéa. aññadhammārammaṇakāle

page number: 472

taṁ 1- garuṁ katvā appavattito na maggādhipati. kasmā na garuṁ karotīti? attano
ahetukatāya hīnatāya jaḷatāya. yathā hi rājānaṁ sabbo loko garuṁ karoti,
antoparijanā 2- pana khujjavāmanakaceṭakādayo attano aññāṇatāya paṇḍitamanussā
viya nātigaruṁ karonti, evameva idampi cittaṁ attano ahetukatāya hīnatāya
jaḷatāya maggaṁ garuṁ na karoti.
Ñāṇavippayuttakusalādīni ñāṇābhāvena ceva lokiyadhammārammaṇatāya ca
maggārammaṇādibhāvaṁ na labhanti, navattabbārammaṇāneva hontīti veditabbānīti.
[1432] atītārammaṇattike viññāṇañcāyatananevasaññānāsaññāyatanadhammā
heṭṭhā atītasamāpattiṁ ārabbha pavattito ekantena atītārammaṇāva.
[1433] niyogā anāgatārammaṇā natthīti niyamena pāṭiekaṁ cittaṁ
nāma 3- natthi. nanu ca anāgataṁsañāṇaṁ ekantena anāgatārammaṇaṁ, cetopariyañāṇampi
anāgataṁ ārabbha pavattatīti. no nappavattati, pāṭiekaṁ pana etaṁ ekaṁ cittaṁ
nāma natthi, rūpāvacaracatutthajjhānena saṅgahitattā aññehi mahaggatacittehi
missakaṁ hoti. tena vuttaṁ "niyogā anāgatārammaṇā natthī"ti.
[1434] dve pañcaviññāṇāni tisso manodhātuyo ca paccuppannesu
rūpādīsu pavattito paccuppannārammaṇā nāma. dasa cittuppādāti ettha aṭṭha
tāva sahetukā devamanussānaṁ paṭisandhiggahaṇakāle kammaṁ vā kammanimittaṁ vā
ārabbha pavattiyaṁ atītārammaṇāva, bhavaṅgacutikālesupi eseva nayo. gatinimittaṁ pana
ārabbha paṭisandhiggahaṇakāle tato paraṁ bhavaṅgakāle ca paccuppannārammaṇā,
tattha 4- pañcadvāre tadārammaṇavasena pavattiyaṁ. manodvāre pana
atītānāgatapaccuppannārammaṇā, naṁ javanānaṁ ārammaṇaṁ gahetvā pavattito atītānāgata
paccuppannārammaṇā, kusalavipākāhetukaupekkhāsahagatamanoviññāṇadhātuyampi eseva
nayo. kevalañhi sā manussesu jaccandhādīnaṁ paṭisandhi hoti, pañcadvāre ca
santīraṇavasenāpi paccuppannārammaṇā hotīti ayamettha viseso. somanassasahagatā

footnote: 1 chaßēéa. maggaṁ 2 chaßēéa. attano parijanā
footnote: 3 chaßēéa. pāṭiyekkaṁ cittaṁ anāgatārammaṇaṁ nāma 4 chaßēéa. tathā

page number: 473

pana pañcadvāre santīraṇavasena tadārammaṇavasena ca paccuppannārammaṇā hoti,
manodvāre tadārammaṇavasena sahetukavipākā viya atītānāgatapaccuppannārammaṇāti
veditabbā.
akusalavipākāhetukamanoviññāṇadhātu pana kusalavipākāya upekkhāsahagatāhetukāya
samānagatikāeva. kevalañhi sā āpāyikānaṁ paṭisandhibhavaṅgacutivasena
pavattatīti ayamevettha 1- viseso. kiriyāhetukamanoviññāṇadhātu somanassasahagatā
khīṇāsavānaṁ pañcadvāre pahaṭṭhākāraṁ kurumānā paccuppannārammaṇā hoti,
manodvāre atītādibhede dhamme ārabbha hasituppādavasena pavattiyaṁ
atītānāgatapaccuppannārammaṇā hoti.
kāmāvacarakusalantiādīsu kusalato tāva cattāro ñāṇasampayuttacittuppādā
sekkhapthujjanānaṁ atītādibhedāni khandhadhātuāyatanāni sammasantānaṁ paccavekkhantānaṁ
atītānāgatapaccuppannārammaṇā honti, paṇṇattinibbānapaccavekkhaṇe
navattabbārammaṇā. Ñāṇavippayuttesupi eseva nayo. kevalañhi tehi 2-
maggaphalanibbānapaccavekkhaṇaṁ 3- natthi. ayamevettha viseso.
akusalato cattāro diṭṭhigatasampayuttacittuppādā atītādibhedānaṁ
khandhadhātuāyatanānaṁ assādanābhinandanaparāmāsakāle atītādiārammaṇā honti, paṇṇattiṁ
ārabbha assādentassa abhinandantassa "satto satto"ti parāmasitvā gaṇhantassa
navattabbārammaṇā honti. diṭṭhivippayuttesupi eseva nayo. kevalañhi tehi
parāmāsaggahaṇaṁ natthi. dve paṭighasampayuttacittuppādā atītādibhede dhamme
ārabbha domanassitānaṁ atītādiārammaṇā, paṇṇattiṁ ārabbha domanassitānaṁ
navattabbārammaṇā. vicikicchāuddhaccasampayuttā tesueva dhammesu aniṭṭhaṅgatabhāvena

footnote: 1 chaßēéa. ayamettha 2 sī.,ma. tesaṁ 3 chaßēéa.....paccavekkhaṇā

page number: 474

ceva uddhatabhāvena ca pavattiyaṁ atītānāgatapaccuppannanavattabbārammaṇā. kiriyato
aṭṭha sahetukacittuppādā kusalacittuppādagatikāeva. kiriyāhetukamanoviññāṇadhātu
upekkhāsahagatā pañcadvāre voṭṭhavanavasena 1- pavattiyaṁ paccuppannārammaṇāva,
manodvāre atītānāgatapaccuppannārammaṇānañceva paṇṇattiārammaṇānañca 2-
javanānaṁ purecārikakāle atītānāgatapaccuppannanavattabbārammaṇā.
yathāvuttappabhede rūpāvacarajjhāne sabbatthapādakacatutthaṁ, ākāsakasiṇacatutthaṁ,
ālokakasiṇacatutthaṁ, brahmavihāracatutthaṁ, ānāpānacatutthanti imāni pañca
navattabbārammaṇāneva. iddhividhacatutthaṁ kāyavasena cittaṁ pariṇāmentassa
atītapādakajjhānacittaṁ ārabbha pavattanato atītārammaṇaṁ, mahādhātunidhāne
mahākassapattherādīnaṁ viya anāgataṁ adhiṭṭhahantānaṁ anāgatārammaṇaṁ hoti. *-
mahākassapatthero kira mahādhātunidhānaṁ karonto "anāgate aṭṭhārasavassādhikāni dve
vassasatāni ime gandhā mā nassiṁsu, pupphāni mā milāyiṁsu, dīpā mā nibbāyiṁsū"ti
adhiṭṭhahi, sabbaṁ tatheva ahosi. assaguttatthero vattaniyasenāsane bhikkhusaṁghaṁ
sukkhabhattaṁ bhuñjamānaṁ disvā "udakasoṇḍi divase divase purebhattaṁ dadhirasaṁ 3-
hotū"ti adhiṭṭhahi, purebhattaṁ gahitaṁ dadhirasaṁ hoti, pacchābhatte pākatikameva. kāyaṁ
pana cittasannissitaṁ katvā adissamānena kāyena gamanakāle aññassa vā
pāṭihāriyassa karaṇakāle kāyaṁ ārabbha pavattattāva paccuppannārammaṇaṁ hoti.
dibbasotacatutthaṁ vijjamānaṁ saddameva ārabbha pavattito paccuppannārammaṇaṁ
hoti. cetopariyañāṇacatutthaṁ atīte sattadivasabbhantare anāgate sattadivasabbhantareva
paresaṁ cittaṁ jānantassa atītārammaṇaṁ anāgatārammaṇañca hoti, sattadivasātikkame
pana taṁ jānituṁ na sakkoti. atītānāgataṁsañāṇānaṁ hi esa visayo, na etassa.
paccuppannajānanakāle pana paccuppannārammaṇaṁ hoti.

footnote: 1 chaßēéa. voṭṭhabbanavasena 2 chaßēéa. paṇṇattinibbānārammaṇānañca
footnote: * visuddhi. 2/281 abhiññāniddesa 3 chaßēéa. dadhirasā

page number: 475

paccuppannañca nāmetaṁ tividhaṁ khaṇapaccuppannaṁ santatipaccuppannaṁ
addhāpaccuppannañca. tattha uppādaṭhitibhaṅgappattaṁ khaṇapaccuppannaṁ.
ekadvisantativārapariyāpannaṁ santatipaccuppannaṁ. tattha andhakāre nisīditvā
ālokaṭṭhānaṁ gatassa na tāva ārammaṇaṁ pākaṭaṁ hoti, yāva pana taṁ pākaṭaṁ hoti,
etthantare ekadvesantativārā veditabbā. ālokaṭṭhāne caritvā 1- ovarakaṁ
paviṭṭhassāpi na tāva sahasā rūpaṁ pākaṭaṁ hoti, yāva taṁ pākaṭaṁ hoti, etthantare
ekadvesantativārā veditabbā. dūre ṭhatvā pana rajakānaṁ hatthavikāraṁ,
gaṇḍibherīākoṭṭanavikārañca 2- disvāpi na tāva saddaṁ suṇāti. yāva pana taṁ suṇāti,
etasmimpi antare ekadvesantativārā veditabbā. evaṁ tāva majjhimabhāṇakā.
saṁyuttabhāṇakā pana rūpasantati arūpasantatīti dve santatiyo vatvā "udakaṁ
atikkamitvā 3- gatassa yāva tīre akkantaudakalekhā na vippasīdati, addhānato āgatassa
yāva kāye usumabhāvo na vūpasamati, 4- ayaṁ rūpasantati nāma, 4- ātapā āgantvā
gabbhaṁ paviṭṭhassa yāva andhakārabhāvo na vigacchati, antogabbhe kammaṭṭhānaṁ
manasikaritvā divā vātapānaṁ vivaritvā olokentassa yāva akkhīnaṁ phandanabhāvo
na vūpasamati. ayaṁ rūpasantati nāma. dve tayo javanavārā arūpasantati nāmā"ti
vatvā "tadubhayampi santatipaccuppannaṁ nāmā"ti vadanti.
ekabhavaparicchinnaṁ pana addhāpaccuppannaṁ nāma, yaṁ sandhāya bhaddekarattasutte
"yo cāvuso mano ye ca dhammā, ubhayametaṁ paccuppannaṁ, tasmiṁ
ce paccuppanne chandarāgapaṭibaddhaṁ hoti viññāṇaṁ, chandarāgapaṭibaddhattā
viññāṇassa tadabhinandati, tadabhinandanto paccuppannesu dhammesu saṁhīratī"ti 5-
vuttaṁ. santatipaccuppannañcettha aṭṭhakathāsu āgataṁ, addhāpaccuppannaṁ sutte.

footnote: 1 chaßēéa. vicaritvā 2 chaßēéa. ghaṇdibherīādiākoṭanavikārañca
footnote: 3 chaßēéa. akkamitvā 4-4 chaßēéa. ime pāṭhā na dissanti 5 ma.u. 14/384/254

page number: 476

tattha keci "khaṇapaccuppannacittaṁ cetopariyañāṇassa ārammaṇaṁ hotī"ti
vadanti. kiṁkāraṇā? yasmā iddhimassa ca parassa ca ekakkhaṇe cittaṁ uppajjatīti.
idañca nesaṁ opammaṁ:- yathā ākāse khitte pupphamuṭṭhimhi avassaṁ ekapupphaṁ
ekassa vaṇṭaṁ paṭivijjhati, vaṇṭena vaṇṭaṁ paṭivijjhati, evaṁ "parassa cittaṁ
jānissāmī"ti rāsivasena mahājanassa citte āvajjite avassaṁ ekassa cittaṁ ekena
cittena uppādakkhaṇe vā ṭhitikkhaṇe vā bhaṅgakkhaṇe vā paṭivijjhatīti. taṁ pana
vassasatampi vassasahassampi āvajjento yena cittena āvajjati, 1- yena ca jānāti,
tesaṁ dvinnaṁ sahaṭṭhānābhāvato āvajjanajavanānañca aniṭṭhe ṭhāne
nānārammaṇabhāvappattidosato ayuttanti aṭṭhakathāsu paṭikkhittaṁ. santatipaccuppannaṁ
pana addhāpaccuppannañca ārammaṇaṁ hotīti veditabbaṁ.
tattha yaṁ vattamānajavanavīthito atītānāgatavasena dvitijavanavīthiparimāṇakāle
parassa cittaṁ, taṁ sabbampi santatipaccuppannaṁ nāma. addhāpaccuppannaṁ pana
javanavārena dīpetabbanti yaṁ aṭṭhakathāyaṁ vuttaṁ, taṁ suṭṭhu vuttaṁ. 2- tatrāyaṁ
dīpanā:- iddhimā parassa cittaṁ jānitukāmo āvajjeti, āvajjanaṁ khaṇapaccuppannaṁ
ārammaṇaṁ katvā teneva saha nirujjhati. tato cattāri pañca javanāni, yesaṁ pacchimaṁ
iddhicittaṁ, sesāni kāmāvacarāni, tesaṁ sabbesampi tadeva niruddhaṁ cittaṁ
ārammaṇaṁ hoti, neva 3- tāni nānārammaṇāni honti, addhāvasena 4-
paccuppannārammaṇattā ekārammaṇāni, ekārammaṇattepi ca iddhicittameva parassa
cittaṁ jānāti, na itarāni. yathā cakkhudvāre cakkhuviññāṇameva rūpaṁ passati, na
itarānīti. iti idaṁ santatipaccuppannassa ceva addhāpaccuppannassa ca vasena
paccuppannārammaṇaṁ hoti. yasmā vā santatipaccuppannampi addhāpaccuppanneyeva
pavattati, 5- tasmā addhāpaccuppannavasenetaṁ paccuppannārammaṇanti veditabbaṁ.

footnote: 1 chaßēéa. āvajjeti 2 chaßēéa. taṁ suvuttaṁ 3 chaßēéa. na ca
footnote: 4 chaßēéa. addhāpaccuppannavasena 5 chaßēéa. patati

page number: 477

pubbenivāsacatutthaṁ 1- nāmagottānussaraṇe nibbānanimittapaccavekkhaṇe ca
navattabbārammaṇaṁ, sesakāle atītārammaṇameva, yathākammūpagañāṇacatutthampi
atītārammaṇameva. tattha kiñcāpi pubbenivāsacetopariyañāṇānipi atītārammaṇāni honti,
athakho tesaṁ pubbenivāsañāṇassa atītakkhandhā khandhapaṭibaddhañca kiñci anārammaṇaṁ
nāma natthi. taṁ hi atītakkhandhakhandhapaṭibaddhesu dhammesu sabbaññutañāṇasamagatikaṁ
hoti. cetopariyañāṇassa ca sattadivasabbhantarātītaṁ cittameva ārammaṇaṁ. taṁ hi
aññaṁ khandhaṁ vā khandhapaṭibaddhaṁ vā na jānāti, maggasampayuttacittārammaṇattā
pana pariyāyato maggārammaṇanti vuttaṁ. yathākammūpagañāṇassa ca atītacetanāmattameva
ārammaṇanti ayaṁ viseso veditabbo. ayamettha aṭṭhakathānayo. yasmā pana
"kusalā khandhā iddhividhañāṇassa cetopariyañāṇassa pubbenivāsānussatiñāṇassa
yathākammūpagañāṇassa anāgataṁsañāṇassa ārammaṇapaccayena paccayo"ti 2- paṭṭhāne
vuttaṁ, tasmā cattāropi khandhā cetopariyañāṇayathākammūpagañāṇānaṁ ārammaṇaṁ
honti tatrāpi yathākammūpagañāṇassa kusalākusalāevāti.
dibbacakkhuñāṇacatutthaṁ vijjamānavaṇṇārammaṇattā paccuppannārammaṇameva.
anāgataṁsañāṇacatutthaṁ anāgatārammaṇameva. taṁ hi anāgatakkhandhakhandhapaṭibaddhesu
dhammesu pubbenivāsañāṇaṁ viya sabbaññutañāṇasamagatikaṁ hoti. tattha kiñcāpi
cetopariyañāṇampi anāgatārammaṇaṁ hoti, taṁ pana sattadivasabbhantare
uppajjanakacittameva ārammaṇaṁ karoti. idaṁ anāgate kappasatasahasse
uppajjanakacittampi khandhepi khandhapaṭibaddhampi. rūpāvacarattikacatukkajjhānādīni
atītānāgatapaccuppannesu ekadhammampi ārabbha appavattito
ekantanavattabbārammaṇānevāti veditabbāni.

footnote: 1 chaßēéa. pubbenivāsañāṇacatutthaṁ 2 abhi. 40/404/124

page number: 478

[1435] ajjhattattike anindriyabaddharūpañca nibbānañca bahiddhāti
idaṁ yathā indriyabaddhaṁ parapuggalasantāne bahiddhāti vuccamānampi tassa
attano santānapariyāpannattā niyakajjhattampi hoti, evaṁ na kenaci 1- pariyāyena
ajjhattaṁ hotīti niyakajjhattapariyāyassa abhāvena bahiddhāti vuttaṁ, na
niyakajjhattamattassa asambhavato.
[1436-7] niyakajjhattamattassa pana asambhavamattaṁ sandhāya
ajjhattārammaṇattike bahiddhārammaṇatā vuttā. ajjhattadhammāpagamamattatova
ākiñcaññāyatanārammaṇassa ajjhattabhāvampi bahiddhābhāvampi ajjhattabahiddhābhāvampi
ananujānitvā "ākiñcaññāyatanaṁ na vattabbaṁ ajjhattārammaṇantipī"tiādi
vuttaṁ.
tattha na kevalaṁ tadeva navattabbārammaṇaṁ, tassa pana āvajjanampi
upacāracittānipi tassārammaṇassa paccavekkhaṇacittānipi tasseva assādanādivasena
pavattāni akusalacittānipi navattabbārammaṇānevāti. tāni pana tasmiṁ vutte
vuttāneva hontīti visuṁ na vuttāni. kathaṁ vuttāneva hontīti. etaṁ hi
ākiñcaññāyatanaṁ yañca tassa purecārikaṁ āvajjanaupacārādivasena pavattaṁ tena
saha ekārammaṇaṁ bhaveyya, taṁ sabbaṁ atītārammaṇattike "kāmāvacarakusalaṁ akusalaṁ
kiriyato nava cittuppādā rūpāvacaraṁ catutthaṁ jhānan"ti evaṁ vuttānaṁ etesaṁ
cittuppādānaṁ "siyā na vattabbā atītārammaṇātipī"tiādinā nayena
navattabbārammaṇabhāvassa anuññātattā ākiñcaññāyatanassa ca "ākiñcaññāyatanaṁ
cattāro maggā apariyāpannā, cattāripi 2- sāmaññaphalāni, ime dhammā na
vattabbā atītārammaṇātipi"ti evaṁ ekantena navattabbārammaṇattavacanato
navattabbārammaṇanti vuttaṁ. idāni taṁ ajjhattārammaṇattike ekampi vuccamānaṁ

footnote: 1 ma. yena kenaci 2 chaßēéa. catatāri ca

page number: 479

yasmā heṭṭhā tena saha ekārammaṇabhāvampi sandhāya kāmāvacarakusalādīnaṁ
navattabbārammaṇatā vuttā, tasmā idhāpi tesaṁ navattabbārammaṇabhāvaṁ dīpeti.
ko hi tena saha ekārammaṇānaṁ navattabbārammaṇabhāve antarāyoti evaṁ tasmiṁ
vutte vuttāneva hontīti veditabbāni. sesamettha ajjhattārammaṇattike
pālito uttānatthameva.
ārammaṇavibhāge pana viññāṇañcāyatanaṁ nevasaññānāsaññāyatananti
imesaṁ tāva kusalavipākakiriyāvasena channaṁ cittuppādānaṁ attano santānasambandhaṁ
heṭṭhimasamāpattiṁ ārabbha pavattito ajjhattārammaṇatā veditabbā. ettha ca
kiriyāakāsānañcāyatanaṁ kiriyaviññāṇañcāyatanasseva ārammaṇaṁ hoti, na itarassa.
kasmā? ākāsānañcāyatanakiriyasamaṅgino kusalassa vā vipākassa vā
viññāṇañcāyatanassa abhāvato. kusalaṁ pana kusalavipākakiriyānaṁ tiṇṇampi ārammaṇaṁ hoti.
kasmā? ākāsānañcāyatanakusalaṁ nibbattetvā ṭhitassa tato uddhaṁ tividhassāpi
viññāṇañcāyatanassa uppattisambhavato. vipākaṁ pana na kassaci ārammaṇaṁ hoti.
kasmā? vipākato vuṭṭhahitvā cittassa abhinīhārāsambhavato. nevasaññānāsaññātanassa
ārammaṇakaraṇepi eseva nayo. rūpāvacarattikacatukkajjhānādīnaṁ sabbesampi
niyakajjhattato bahiddhābhāvena bahiddhābhūtāni paṭhavīkasiṇādīni ārabbha pavattito
bahiddhārammaṇatā veditabbā.
sabbeva kāmāvacarā kusalākusalābyākatā dhammā rūpāvacaraṁ catutthaṁ jhānanti
ettha kusalato tāva cattāro ñāṇasampayuttacittuppādā attano khandhādīni
paccavekkhantassa ajjhattārammaṇā, paresaṁ khandhādipaccavekkhaṇe
paṇṇattinibbānapaccavekkhaṇe ca bahiddhārammaṇā, tadubhayavasena ajjhattabahiddhārammaṇā.
Ñāṇavippayuttesupi eseva nayo. kevalañhi tesaṁ nibbānapaccavekkhaṇaṁ
natthi. akusalato cattāro diṭṭhigatasampayuttacittuppādā 1- attano khandhādīnaṁ

footnote: 1 chaßēéa. diṭṭhisampayuttacittuppādā

page number: 480

assādanābhinandanaparāmāsagahaṇakāle ajjhattārammaṇā, parassa khandhādīsu ceva
anindriyabaddharūpakasiṇādīsu ca tatheva pavattikāle bahiddhārammaṇā, tadubhayavasena
ajjhattabahiddhārammaṇā. diṭṭhivippayuttesupi eseva nayo. kevalañhi tesaṁ
parāmāsagahaṇaṁ natthi. dvepi paṭighasampayuttā attano khandhādīsu domanassitassa
ajjhattārammaṇā, parassa khandhādīsu ceva anindriyabaddharūpapaṇṇattīsu ca
bahiddhārammaṇā, ubhayavasena 1- ajjhattabahiddhārammaṇā.
vicikicchuddhaccasampayuttānampi vuttappakāresu dhammesu vicikicchanaphandanabhāvavasena
2- pavattiyaṁ ajjhattādiārammaṇatā veditabbā.
dve pañcaviññāṇāni tisso ca manodhātuyoti ime terasa cittuppādā
attano rūpādīni ārabbha pavattiyaṁ ajjhattārammaṇā, parassa rūpādīsu pavattā
bahiddhārammaṇā, tadubhayavasena ajjhattabahiddhārammaṇā. somanassasahagatāhetuka-
vipākamanoviññāṇadhātu pañcadvāre santīraṇatadārammaṇavasena attano pañca
rūpādidhamme, manodvāre tadārammaṇavaseneva aññepi ajjhattike kāmāvacaradhamme
ārabbha pavattiyaṁ ajjhattārammaṇā, paresaṁ dhammesu pavattamānā bahiddhārammaṇā,
ubhayavasena ajjhattabahiddhārammaṇā. upekkhāsahagatavipākāhetukamanoviññāṇadhātudvayepi
eseva nayo. kevalaṁ panetā sugatiyaṁ duggatiyañca
paṭisandhibhavaṅgacutivasenāpi ajjhattādibhedesu kammādīsu pavattanti.
aṭṭha mahāvipākacittānipi etāsaṁyeva dvinnaṁ samānagatikāni. kevalaṁ
panetāni santīraṇavasena nappavattanti. 3- paṭisandhibhavaṅgacutivasena ca nesaṁ 3-
sugatiyaṁyeva pavattanti. somanassasahagatāhetukakiriyā pañcadvāre attano rūpādīni
ārabbha pahaṭṭhākārakaraṇavasena pavattiyaṁ ajjhattārammaṇā, parassa rūpādīsu pavattā
bahiddhārammaṇā, manodvāre tathāgatassa

footnote: 1 chaßēéa. tadubhayavasena 2 ma. vicikicchanabhantabhāvavasena
footnote: 3-3 chaßēéa. paṭisandhibhavaṅgacutivaseneva etāni

page number: 481

jotipālamāṇavamaghadevarājakaṇhatāpasādikālesu attanā katakiriyaṁ paccavekkhantassa
hasituppādavasena pavattā ajjhattārammaṇā, mallikāya deviyā santatimahāmattassa
sumanamālākārassāti evamādīnaṁ kiriyākaraṇaṁ ārabbha pavattikāle bahiddhārammaṇā,
ubhayavasena ajjhattabahiddhārammaṇā. upekkhāsahagatakiriyāhetukamanoviññāṇadhātu
pañcadvāre voṭṭhavanavasena 1- manodvāre ca āvajjanavasena pavattiyaṁ
ajjhattādiārammaṇā. aṭṭha mahākiriyā kusalacittagatikāeva. kevalañhi tā khīṇāsavānaṁ
uppajjanti. kusalāni sekkhaputhujjanānanti ettakamevettha nānākaraṇaṁ.
vuttappakāre rūpāvacaracatutthajjhāne sabbatthapādakacatutthādīni pañca jhānāni
imasmiṁ tike okāsaṁ labhanti. etāni hi kasiṇapaṇṇattinimittāarammaṇattā
bahiddhārammaṇāni.
iddhividhacatutthaṁ kāyavasena cittaṁ cittavasena vā kāyaṁ pariṇāmanakāle
attano kumārakavaṇṇādinimmānakāle ca sakakāyacittānaṁ 2- ārammaṇakaraṇato
ajjhattārammaṇaṁ, bahiddhā hatthiassādidassanakāle bahiddhārammaṇaṁ, kālena
ajjhattaṁ kālena bahiddhā pavattiyaṁ ajjhattabahiddhārammaṇaṁ.
dibbasotacatutthaṁ attano kucchisaddasavanakāle ajjhattārammaṇaṁ, paresaṁ
saddasavanakāle bahiddhārammaṇaṁ, ubhayavasena ajjhattabahiddhārammaṇaṁ.
cetopariyañāṇacatutthaṁ paresaṁ cittārammaṇato bahiddhārammaṇameva, attano cittajānane
pana tena payojanaṁ natthi. pubbenivāsacatutthaṁ attano khandhānussaraṇakāle
ajjhattārammaṇaṁ, parassa khandhe anindriyabaddharūpaṁ tisso ca paṇṇattiyo
anussaraṇato bahiddhārammaṇaṁ, ubhayavasena ajjhattabahiddhārammaṇaṁ.
dibbacakkhucatutthaṁ attano kucchigatādirūpadassanakāle ajjhattārammaṇaṁ,
avasesarūpadassanakāle bahiddhārammaṇaṁ, ubhayavasena ajjhattabahiddhārammaṇaṁ.

footnote: 1 chaßēéa. voṭṭhabbanavasena 2 chaßēéa. sakāyacittānaṁ

page number: 482

anāgataṁsañāṇacatutthaṁ attano anāgatakkhandhānussaraṇakāle ajjhattārammaṇaṁ,
parassa anāgatakkhandhānaṁ vā anindriyabaddhassa vā rūpassa anussaraṇakāle
bahiddhārammaṇaṁ, ubhayavasena ajjhattabahiddhārammaṇaṁ. ākiñcaññāyatanassa
navattabbārammaṇatāya kāraṇaṁ heṭṭhā vuttameva.
dukātthuddhāravaṇṇanā
[1441] hetugocchakaniddese "tayo kusalahetū"tiādinā nayena hetū
dassetvā puna teyeva uppattiṭṭhānato dassetuṁ "catūsu bhūmīsu kusalesu
uppajjantī"tiādi vuttaṁ. iminā upāyena sesagocchakesupi desanānayo
veditabbo.
[1473] yattha dve tayo āsavā ekato uppajjantīti ettha tividhena
āsavānaṁ ekato uppatti veditabbā, tattha catūsu diṭṭhivippayuttesu avijjāsavena,
diṭṭhisampayuttesu diṭṭhāsavāvijjāsavehi saddhinti kāmāsavo duvidhena ekato
uppajjati. bhavāsavo catūsu diṭṭhivippayuttesu avijjāsavena saddhinti ekadhāva
ekato uppajjati.
[1485] yathā cettha, evaṁ "yattha dve tīṇi saññojanāni ekato
uppajjantī"ti etthāpi saññojanānaṁ uppatti ekato dasadhā bhave. tattha
kāmarāgo catudhā ekato uppajjati. paṭigho tidhā, māno ekadhā, tathā vicikicchā
ceva bhavarāgo ca. kathaṁ? kāmarāgo tāva mānasaññojanāvijjāsaññojanehi ceva
diṭṭhisaññojanāvijjāsaññojanehi ca sīlabbataparāmāsāvijjāsaññojanehi ca
avijjāsaññojanamatteneva ca saddhinti evaṁ catudhā ekato uppajjati. paṭigho
pana issāsaññojanāvijjāsaññojanehi ceva macchariyasaññojanāvijjāsaññojanehi
ca avijjāsaññojanamatteneva ca saddhinti evaṁ tidhā ekato uppajjati.

page number: 483

māno tāva 1- bhavarāgāvijjāsaññojanehi saddhiṁ ekadhāva ekato uppajjati.
tathā vicikicchā. sā hi avijjāsaññojanena saddhiṁ ekadhā uppajjati. bhavarāgepi
eseva nayo. 2- evamettha dve tīṇi saññojanāni ekato uppajjanti.
[1511] yametaṁ 3- nīvaraṇagocchake. "yattha dve tīṇi nīvaraṇāni ekato
uppajjantī"ti vuttaṁ, tatthāpi aṭṭhadhā nīvaraṇānaṁ ekato uppatti veditabbā.
etesu hi kāmacchando duvidhā ekato uppajjati, byāpādo catudhā, uddhaccaṁ
ekadhā, tathā vicikicchā, kathaṁ? kāmacchando tāva asaṅkhārikacittesu uddhaccanīvaraṇa-
avijjānīvaraṇehi, sasaṅkhārikesu thīnamiddhauddhaccāvijjānīvaraṇehi saddhiṁ duvidhā
ekato uppajjati. yaṁ panetaṁ "dve tīṇī"ti vuttaṁ, taṁ heṭṭhimaparicchedavasena
vuttaṁ. tasmā catunnampi ekato uppajjatīti vacanaṁ yujjatieva. byāpādo pana
asaṅkhārikacitte uddhaccāvijjānīvaraṇehi sasaṅkhārike thīnamiddhauddhaccāvijjā-
nīvaraṇehi asaṅkhārikeyeva uddhaccakukkuccāvijjānīvaraṇehi sasaṅkhārikeyeva ca
thīnamiddhauddhaccakukkuccāvijjānīvaraṇehi saddhinti catudhā ekato uppajjati.
uddhaccaṁ pana avijjānīvaraṇamattena saddhiṁ ekadhāva ekato uppajjati.
vicikicchāuddhaccāvijjānīvaraṇehi saddhiṁ ekadhāva ekato uppajjati.
[2577] yampidaṁ kilesagocchake "yattha dve tayo kilesā ekato
uppajjantī"ti vuttaṁ, tattha dve kilesā aññehi tayo vā kilesā aññehi
kilesehi saddhiṁ uppajjantīti evamattho veditabbo. kasmā? dvinnaṁ tiṇṇaṁyeva
vā ekato uppattiyā asambhavato.
tattha dasadhā kilesānaṁ ekato uppatti hoti. ettha hi lobho chadhā
ekato uppajjati. paṭigho dvedhā. tathā mohoti veditabbo. kathaṁ? lobho tāva
asaṅkhārike diṭṭhivippayutte mohauddhaccāhirikānottappehi, sasaṅkhārike

footnote: 1 chaßēéa. ayaṁ saddo na dissati 2 chaßēéa. nayoti 3 chaßēéa. yaṁ panetaṁ

page number: 484

mohathīnauddhaccāhirikānottappehi, asaṅkhārikeyeva mohamānauddhaccāhirika-
anottappehi, sasaṅkhārikeyeva mohamānathīnauddhaccāhirikānottappehi,
diṭṭhisampayutte pana asaṅkhārike mohauddhaccadiṭṭhiahirikānottappehi, sasaṅkhārike
mohadiṭṭhithīnauddhaccāhirikānottappehi saddhinti chadhā ekato uppajjati.
paṭigho pana asaṅkhārike mohauddhaccāhirikānottappehi, sasaṅkhārike
mohathīnauddhaccāhirikānottappehi saddhinti evaṁ dvidhā ekato uppajjati.
moho pana vicikicchāsampayutte vicikicchāuddhaccāhirikānottappehi,
uddhaccasampayutte uddhaccāhirikānottappehi saddhinti evaṁ dvidhā ekato
uppajjati. sesaṁ sabbattha uttānatthamevāti.
aṭṭhasāliniyā dhammasaṅgahaṭṭhakathāya
aṭṭhakathākaṇḍavaṇṇanā niṭṭhitā.
---------------

page number: 485

nigamanakathā
ettāvatā ca:-
cittaṁ rūpañca nikkhepaṁ atthuddhāraṁ manoramaṁ
yaṁ lokanātho bhājento desesi dhammasaṅgaṇiṁ.
abhidhammassa saṅgayha dhamme anavasesato
ṭhitāya tassā āraddhā yā mayā atthavaṇṇanā.
anākulānamatthānaṁ sambhavā aṭṭhasālinī
iti nāmena sā esā sanniṭṭhānamupāgatā.
ekūnacattāḷīsāya pāliyā bhāṇavārato
ciraṭṭhitatthaṁ dhammassa niṭṭhāpentena taṁ mayā.
yaṁ pattaṁ kusalantassa ānubhāvena pāṇino
sabbepi dhammarājassa 1- ñatvā dhammaṁ sukhāvahaṁ.
pāpuṇantu visuddhāya sukhāya paṭipattiyā
asokaṁ anupāyāsaṁ nibbānasukhamuttamaṁ.
ciraṁ tiṭṭhatu saddhammo dhamme hontu sagāravā
sabbepi sattā kālena sammā devo pavassatu.
yathā rakkhiṁsu porāṇā surājāno tathevimaṁ
rājā rakkhatu dhammena attanova pajaṁ pajanti.
paramavisuddhasaddhābuddhiviriyapaṭimaṇḍitena sīlācārajjavamaddavādiguṇasamudayasamuditena
sakasamayasamayantaragahanajjhogāhaṇasamatthena paññāveyyattisamannāgatena
tipiṭakapariyattippabhede sāṭṭhakathe satthusāsane appaṭihatañāṇappabhāvena

footnote: 1 cha. sabbe saddhammarājassa

page number: 486

mahāveyyākaraṇena karaṇasampattijanitasukhaviniggatamadhuroḷāravacanalāvaṇṇayuttena 1-
yuttamuttavādinā vādīvarena mahākavinā pabhinnapaṭisambhidāparivāre 2-
chaḷabhiññādippabhedaguṇapaṭimaṇḍite uttarimanussadhamme suppatiṭṭhitabuddhīnaṁ
theravaṁsappadīpānaṁ therānaṁ mahāvihāravāsīnaṁ vaṁsālaṅkārabhūtena suvipulavisuddhabuddhinā
"buddhaghoso"ti garūhi gahitanāmadheyyena therena katā ayaṁ aṭṭhasālinī nāma
dhammasaṅgahaṭṭhakathā:-
tāva tiṭṭhatu lokasmiṁ lokanittharaṇesinaṁ
dassentī kulapattānaṁ nayaṁ paññāvisuddhiyā.
yāva "buddho"ti nāmampi suddhacittassa tādino
lokamhi lokajeṭṭhassa pavattati mahesinoti.
aṭṭhasāliniyā nāma abhidhammaṭṭhakathāya
dhammasaṅgaṇīvaṇṇanā niṭṭhitā.
--------------

footnote: 1 chaßēéa....ßēáayurodāra.... 2 sī.....parivāra....

