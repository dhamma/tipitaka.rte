
page number: 001

2. appamādavaggavaṇṇanā
----
1. sāmāvatīvatthu. (15)
"appamādo amataṁ padanti imaṁ dhammadesanaṁ satthā kosambiṁ 1-
upanissāya ghositārāme viharanto sāmāvatīpamukhānaṁ pañcannaṁ
itthīsatānaṁ. māgandiyapamukhānañca tassā pañcannaṁ ñātisatānaṁ
maraṇa byasanaṁ ārabbha kathesi. tatrāyaṁ anupubbīkathā:
atīte "allakapparaṭṭhe allakapparājā nāma veṭṭhadīpakaraṭṭhe
veṭṭhadīpakarājā nāmāti ime dve daharakālato paṭṭhāya sahāyakā
hutvā ekācariyakule sippaṁ uggaṇhitvā attano attano pitūnaṁ
accayena chattaṁ ussāpetvā dasadasayojanike raṭṭhe rājāno ahesuṁ.
te kālena kālaṁ samāgantvā ekato tiṭṭhantā nisīdantā nipajjantā
mahājanaṁ jāyamānañca mīyamānañca disvā "paralokaṁ gacchantaṁ
anugacchanto nāma natthi, antamaso attano sarīraṁpi; sabbaṁ pahāya
gantabbaṁ, kinno gharāvāsena, pabbajissāmāti mantetvā rajjāni
puttadārassa niyyādetvā isipabbajjaṁ pabbajitvā himavantappadese
vasantā mantayiṁsu "mayaṁ rajjaṁ pahāya pabbajitā, na jīvituṁ asakkontā,
te mayaṁ ekaṭṭhāne vasantā apabbajitasadisāyeva homa; tasmā visuṁ

footnote: 1. ma. yu. kosambiyaṁ.

page number: 002

vasissāma: tvaṁ etasmiṁ pabbate vasa, ahaṁ imasmiṁ pabbate vasissāmi;
anvaḍḍhamāsaṁ pana uposathadivase ekato bhavissāmāti. atha nesaṁ
etadahosi "evaṁpi no gaṇasaṅgaṇikāva bhavissati, tvaṁ tava pabbate
aggiṁ jāleyyāsi, ahaṁ mama pabbate aggiṁ jālessāmi; tāya
saññāya atthibhāvaṁ jānissāmāti. te tathā kariṁsu.
athāparabhāge veṭṭhadīpakatāpaso kālaṁ katvā mahesakkho
devarājā hutvā nibbatti. tato aḍḍhamāse sampatte 1-, aggiṁ
adisvā itaro "sahāyako me kālakatoti aññāsi. itaropi
nibbattakkhaṇeyeva attano devasiriṁ oloketvā kamamaṁ upadhārento
nekkhammato 2- paṭṭhāya attanā 3- katakiriyaṁ disvā "idānāhaṁ gantvā
mama sahāyakaṁ passissāmīti cintetvā tasmiṁ khaṇe taṁ attabhāvaṁ
vijahitvā maggamūḷhapuriso 4- viya tassa santikaṁ gantvā vanditvā
ekamantaṁ aṭṭhāsi. atha naṁ so āha "kuto āgatosīti.
"maggamūḷhapuriso ahaṁ bhante dūratova āgatomhi, kiṁ pana bhante ayyo
imasmiṁ ṭhāne ekakova vasati, aññopi koci atthīti āha. "atthi
me eko sahāyakoti. "kuhiṁ soti. "etasmiṁ pabbate vasati,
uposathadivase pana aggiṁ na jālesi, nūna mato bhavissatīti. "evaṁ
bhanteti. "evamāvusoti. "ahaṁ so bhanteti. "kuhiṁ nibbattosīti.
"devaloke mahesakkho devarājā hutvā nibbattosmi bhante, `ayyaṁ

footnote: 1. sī. yu. pabbate. 2. sī. ma. nikkhamanato.
footnote: 3. sī. ma. yu. attano tapacariyaṁ. 4. sī. ma. yu. maggikapuriso.

page number: 003

passissāmīti puna āgatomhi, api nu kho ayyānaṁ imasmiṁ ṭhāne
vasantānaṁ koci upaddavo atthīti. "āma āvuso, hatthiṁ 1- nissāya
kilamāmīti. "kiṁ pana vo bhante hatthī karontīti. "sammajjanaṭṭhāne
laṇḍaṁ pātenti, pādehi paharitvā paṁsuṁ uddharanti; svāhaṁ laṇḍaṁ
chaḍḍento paṁsuṁ samaṁ karonto kilamāmīti. "kiṁ pana tesaṁ anāgamanaṁ
icchathāti. "āmāvusoti. "tenahi tesaṁ anāgamanaṁ karissāmīti tāpasassa
hatthikantavīṇañceva hatthikantamantañca adāsi; dadanto ca pana
vīṇāya tisso tantiyo dassetvā tayo mante uggaṇhāpetvā
"imaṁ tantiṁ paharitvā imasmiṁ mante vutte, nivattitvā oloketuṁpi
asakkontā hatthī palāyanti; imaṁ tantiṁ paharitvā imasmiṁ mante
vutte, nivattitvā pacchato olokentā palāyanti; imaṁ tantiṁ
paharitvā imasmiṁ mante vutte, hatthī yūthapati piṭṭhiṁ upanāmento 2-
āgacchatīti ācikkhitvā, "yaṁ vo ruccati, taṁ kareyyāthāti vatvā
tāpasaṁ vanditvā pakkāmi. tāpaso palāyanamantaṁ vatvā palāyanatantiṁ
paharitvā hatthī palāpetvā vasi.
tasmiṁ samaye kosambiyaṁ parantapo nāma rājā ahosi. 3- so
ekadivasaṁ gabbhiniyā deviyā saddhiṁ bālātapaṁ tappamāno ākāsatale
nisīdi. devī rañaño pārupanaṁ satasahassagghanikaṁ rattakambalaṁ pārupitvā
nisinnā raññā saddhiṁ samullapamānā rañño aṅgulito satasahassagghanikaṁ
rājamuddikaṁ nīharitvā attano aṅguliyaṁ pilandhi. tasmiṁ

footnote: 1. sī. yu. hatthī. 2.sī. ma. yu. upanento. 3. sī. ma. yu. hoti.

page number: 004

samaye hatthiliṅgasakuṇo ākāsenāgacchanto deviṁ disvā `maṁsapesīti
saññāya pakkhe vissajjetvā otari. rājā tassa otaraṇasaddena
bhīto uṭṭhāya antonivesanaṁ pāvisi. devī garugabbhatāya ceva
bhīrukajātikatāya ca vegena gantuṁ nāsakkhi. atha naṁ so sakuṇo
ajjhuppatto 1- nakhapañjare nisīdāpetvā ākāsaṁ pakkhandi. te
kira sakuṇā pañacannaṁ hatthīnaṁ balaṁ dhārenti; tasmā ākāsena
netvā yathārucitaṭṭhāne nisīditvā maṁsaṁ khādanti; sāpi tena
nīyamānā maraṇabhayabhītā cintesi "sacāhaṁ viravissāmi, manussasaddo
nāma tiracchānagatānaṁ ubbejaniyo; taṁ sutvā maṁ chaḍḍessati,
evaṁ sante, saha gabbhena jīvitakkhayaṁ pāpuṇissāmi; yasmiṁ pana
ṭhāne nisīditvā maṁ khādituṁ ārabhissati, tatra naṁ saddaṁ katvā
palāpessāmīti. sā attano paṇḍitatāya adhivāsesi. tadā ca
himavantappadese thokaṁ vaḍḍhitvā maṇḍapākārena ṭhito eko
mahānigrodho hoti. so sakuṇo migarūpādīni tattha netvā khādati;
tasmā taṁpi tattheva netvā viṭapantare ṭhapetvā āgatamaggaṁ
olokesi. āgatamaggolokanaṁ kira tesaṁ dhammatā. tasmiṁ khaṇe
devī "idāni imaṁ palāpetuṁ vaṭṭatīti cintetvā ubho hatthe
ukkhipitvā pāṇisaddañceva mukhasaddañca katvā taṁ palāpesi.
athassā suriyatthaṅgamanakāle gabbhe kammajavātā caliṁsu. sabbadisāsu
gajjanto mahāmegho uṭṭhahi. sukhe ṭhitāya rājamahesiyā "mā bhāyi

footnote: 1. sī. yu. ajjhappatto.

page number: 005

ayyeti vacanamattaṁpi alabhamānāya dukkhaparetāya sabbarattiṁ niddā
nāma nāhosi. vibhāyamānāya pana rattiyā, valāhakavigamo ca
aruṇuggamanañca tassā gabbhavuṭṭhānañca ekakkhaṇeyeva ahosi.
sā meghautuñca 1- aruṇuggamanautuñca gahetvā jātattā puttasasa
"udenoti nāmamakāsi.
allakappatāpasassapi kho tato avidūre vasanaṭṭhānaṁ hoti. so
pakatiyā vassadivase sītabhayena phalāphalatthāya vanaṁ na pavisati, taṁ
rukkhamūlaṁ gantvā sakuṇena khāditamaṁsānaṁ aṭṭhiṁ 2- āharitvā koṭṭetvā
rasaṁ pacitvā pivati; tasmā taṁdivasaṁpi "aṭṭhiṁ āharissāmīti tattha
gantvā rukkhamūle aṭṭhiṁ pariyesanto upari dārakasaddaṁ sutvā
olokento deviṁ disvā "kāsi tvanti vatvā, "mānusimhīti, "kathaṁ
āgatāsīti, "hatthiliṅgasakuṇena ānītamhīti vutte, "otarāti āha.
"jātisambhedato bhāyāmi ayyāti. "kāsi tvanti. "khattiyāti. "ahaṁpi
khattiyovāti. "tenahi khattiyamāyaṁ kathehīti. so kathesi. "tenahi
āruyha puttakaṁ me otārehīti. so ekena passena abhiruhaṇamaggaṁ
katvā abhiruhitvā dārakaṁ gaṇhitvā, "mā maṁ hatthena chupīti vutte,
taṁ acchupitvāva dārakaṁ otāresi. devīpi otari. atha naṁ assamapadaṁ
netvā sīlabhedaṁ akatvāva anukampāya paṭijaggi, nimmakkhikamadhuṁ
āharitvā sañjātasāliṁ āharitvā yāguṁ pacitvā adāsi. evaṁ
tasmiṁ paṭijaggante, sā aparabhāge cintesi "ahaṁ neva āgatamaggaṁ,

footnote: 1. sīßēéa.yu. pabbatautuñaca. 2. sī. yu. aṭṭhī.

page number: 006

na gamanamaggaṁ jānāmi, imināpi me saddhiṁ vissāsamattaṁpi natthi;
sace panāyaṁ amhe pahāya katthaci gamissati, ubhopi idheva maraṇaṁ
pāpuṇissāma, yaṅkiñci katvā imassa sīlaṁ bhinditvā, yathā maṁ
na muñacatu, 1- tathā kātuṁ vaṭṭatīti. atha naṁ dunnivatthaduppārutadassanena
palobhetvā sīlavināsaṁ pāpesi. tato paṭṭhāya dvepi samaggasaṁvāsaṁ vasiṁsu.
athekadivasaṁ tāpaso nakkhattayogaṁ olokento parantapassa
nakkhattapīḷanaṁ disvā "bhadde kosambiyaṁ parantaparājā matoti āha.
"kasmā ayya evaṁ vadesi, kinte tena saddhiṁ āghāto atthīti.
"natthi bhadde, nakkhattapīḷanamassa disvā evaṁ vadāmīti. sā parodi.
atha naṁ "kasmā rodasīti pucchitvā, tāya tassa attano sāmikabhāve
akkhāte, āha "mā bhadde rodi, jātassa nāma niyato maccūti.
"jānāmi ayyāti. "atha kasmā rodasīti. "putto me kulasantakassa
rajjassa anucchaviko; sace tatrāyaṁ bhavissati, setacchattaṁ ussāpayissati;
idāni mahājāniko vata jātoti sokena rodāmi ayyāti. "hotu
bhadde, mā cintayi; sacassa rajjaṁ patthesi, ahamassa rajjalabhanākāraṁ
karissāmīti. athassa hatthikantavīṇañceva hatthikantamante ca adāsi.
tadā anekāni hatthisatasahassāni āgantvā vaṭṭarukkhamūle nisīdanti.
atha naṁ āha "hatthīsu anāgatesuyeva, rukkhaṁ abhiruhitvā, tesu
āgatesu, imaṁ mantaṁ vatvā imaṁ tantiṁ pahara; sabbe nivattitvā
oloketuṁpi asakkontā palāyissanti, athotaritvā āgaccheyyāsīti.

footnote: 1. sī. yu. muñcati.

page number: 007

so tathā katvā āgantvā taṁ pavattiṁ ārocesi. atha naṁ dutiyadivase
āha "ajja imaṁ mantaṁ vatvā imaṁ tantiṁ pahareyyāsi; hatthī
nivattitvā pacchato olokentā palāyissantīti. tadāpi tathā katvā
āgantvā taṁ pavattiṁ ārocesi. athassa mātaraṁ āmantetvā "bhadde
puttassa te sāsanaṁ dehi, etova gantvā rājā bhavissatīti āha.
sā puttaṁ āmantetvā "tāta tvaṁ kosambiyaṁ parantaparañño
putto, maṁ sagabbhaṁ hatthiliṅgasakuṇo ānesīti vatvā senāpatiādīnaṁ
nāmāni ācikkhitvā "asaddahantānaṁ imaṁ pitu pārupanakambalañaceva
pilandhanamuddikañca dasseyyāsīti vatvā 1- uyyojesi. kumāro tāpasaṁ
"idāni kiṁ karomīti āha. "rukkhassa heṭṭhimasākhāya nisīditvā imaṁ
mantaṁ vatvā imaṁ tantiṁ pahara; jeṭṭhahatthī te piṭṭhiṁ upanāmetvā
upasaṅkamissati, tvaṁ tassa piṭṭhiyaṁ nisinnova gantvā rajjaṁ
gaṇhāhīti. so mātāpitaro vanditvā tathā katvā āgatassa
hatthino piṭṭhiyaṁ nisīditvā taṁ kaṇṇe mantayi "ahaṁ kosambiyaṁ
parantaparañño putto, pettikaṁ me rajjaṁ gaṇhitvā dehi sāmīti.
so taṁ sutvā "anekāni hatthisahassāni sannipatantūti hatthiravaṁ
ravi. anekāni hatthisahassāni sannipatiṁsu. puna "jiṇṇahatthī
paṭikkamantūti ravaṁ ravi. jiṇṇahatthī paṭikkamiṁsu. puna "atitaruṇā
hatthī nivattantūti ravaṁ ravi. tepi nivattiṁsu. so anekehi
yodhahatthisahasseheva parivuto paccantagāmaṁ patvā "ahaṁ rañño

footnote: 1. sī. yu. datvā.

page number: 008

putto, sampattiṁ patthayamānā mayā saddhiṁ āgacchantūti tato paṭṭhāya
manussasaṅgahaṁ karonto gantvā nagaraṁ parivāretvā "yuddhaṁ vā
me dentu rajjaṁ vāti sāsanaṁ pesesi. nāgarā āhaṁsu "mayaṁ dvepi
na dassāma, amhākaṁ hi devī garugabbhā hatthiliṅgasakuṇena nītā, 1-
tassā atthibhāvaṁ vā natthibhāvaṁ vā na jānāma; yāva tassā
pavattiṁ na 2- suṇoma, tāva neva yuddhaṁ dassāma na rajjanti. tadā
kira taṁ paveṇirajjaṁ ahosi. tato kumāro "ahaṁ tassā puttoti
vatvā senāpatiādīnaṁ nāmāni kathetvā tathāpi asaddahantānaṁ
rattakambalañca muddikañca dassesi. te taṁ rattakambalañca muddikañca
sañjānitvā nikkaṅkhā hutvā dvāraṁ vivaritvā taṁ rajje abhisiñciṁsu.
ayaṁ tāva udenassa uppatti.
allakapparaṭṭhe 3- pana dubbhikkhe uppanne, jīvituṁ asakkonto
eko kotuhaliko nāma manusso kāliṁ nāma taruṇaputtaṁ bhariyaṁ
ādāya 4- "kosambiyaṁ gantvā jīvissāmāti 5- pātheyyaṁ gahetvā nikkhami.
"ahivātakarogena mahājane marante, nikkhamītipi vadantiyeva. te
gacchantā, pātheyye parikkhīṇe, khudābhibhūtā dārakaṁ vahituṁ nāsakkhiṁsu.
atha sāmiko pajāpatiṁ āha "bhadde mayaṁ jīvantā puna puttaṁ
labhissāma, chaḍḍetvā naṁ gacchāmāti. mātu hadayaṁ nāma mudukaṁ hoti;

footnote: 1. sī. yu. hatthiliṅgasakuṇenāhatā. 2. sī. yu. "nāti natthi.
footnote: 3. sī. yu. ajitaraṭaṭhe.
footnote: 4. sī. ma. yu. kāpī nāma taruṇaputtaṁ kāliṁ nāma bhariyaṁ ādāyu.

5. sī. ma. yu. kosamḷiṁ... jīvissāmīti.

page number: 009

tasmā sā āha "nāhaṁ jīvantameva puttaṁ chaḍḍetuṁ sakkhissāmīti.
"atha kiṁ karomāti. "vārena naṁ vahāmāti. mātā attano vāre
pupphadāmaṁ viya naṁ ukkhipitvā ure nipajjāpetvā aṅkena vahitvā
pitu deti. tassa taṁ gahetvā ṭhapitaṭhapitaṭṭhāne chātakatopi balavatarā
vedanā uppajji. so taṁ punappunaṁ āha "bhadde mayaṁ jīvantā puttaṁ
labhissāma, chaḍḍema nanti. sāpi punappunaṁ paṭikkhipitvā paṭivacanaṁ
nādāsi. dārako vārena parivattiyamāno kilanto pitu hatthe niddāyi.
so tassa niddāyanabhāvaṁ ñatvā mātaraṁ purato katvā ekassa
gacchassa heṭṭhā paṇṇasanthare taṁ nipajjāpetvā pāyāsi. mātā
nivattitvā olokentī puttaṁ adisvā "sāmi kuhiṁ me puttoti
pucchi. "ekassa me gacchassa heṭṭhā nipajjāpitoti. "sāmi mā
maṁ nāsayi, puttaṁ vinā jīvituṁ na sakkhissāmi, ānehi me puttanti
uraṁ paharitvā paridevi. atha naṁ nivattitvā ānesi. puttopi
antarāmagge mato hoti. iti so ettake ṭhāne puttaṁ chaḍḍetvā
tassa nissandena bhavantare satta vāre chaḍḍito. pāpakammaṁ nāmetaṁ
"appakanti nāvamaññitabbaṁ. te gacchantā ekaṁ gopālakulaṁ pāpuṇiṁsu.
taṁdivasañca gopālakassa dhenumaṅgalaṁ hoti. gopālakassa gehe
nibaddhaṁ eko paccekabuddho bhuñajati. so taṁ bhojetvā maṅgalamakāsi.
bahu pāyāso paṭiyatto hoti. gopālako te āgate disvā "kuto
āgatatthāti pucchitvā sabbaṁ pavattiṁ sutvā mudujātiko kulaputto
tesu anukampaṁ katvā pahūtena sappinā pāyāsaṁ dāpesi. bhariyā

page number: 010

"sāmi tayi jīvante, ahaṁ jīvāmi nāma, dīgharattaṁ ūnodarosi,
yāvadatthaṁ bhuñjāti vatvā sappinā saddhiṁ tadabhimukhaññeva 1- katvā
attanā mandasappiṁ thokameva bhuñji. itaro bahuṁ bhuñjitvā
sattaṭṭhadivase chātatāya āhārataṇhaṁ chindituṁ nāsakkhi. gopālako tesaṁ
pāyāsaṁ dāpetvā sayaṁ bhuñjituṁ ārabhi. kotuhaliko taṁ olokento
nisīditvā heṭṭhāpīṭhe nipannāya sunakhiyā gopālakena vaṭṭetvā
dīyamānaṁ pāyāsapiṇḍaṁ disvā "puññavatāyaṁ sunakhī nibaddhaṁ evarūpaṁ
bhojanaṁ labhatīti cintesi. so rattibhāge taṁ pāyāsaṁ jīrāpetuṁ
asakkonto kālaṁ katvā tassā sunakhiyā kucchismiṁ nibbatti.
athassa bhariyā sarīrakiccaṁ katvā tasmiṁyeva gehe bhatiṁ katvā
taṇḍulanāḷiṁ labhitvā pacitvā paccekabuddhassa patte patiṭṭhāpetvā
"bhante dāsassa vo pāpuṇātūti vatvā cintesi "mayā idheva vasituṁ
vaṭṭati, nibaddhaṁ ayyo idhāgacchati, deyyadhammo hotu vā mā vā,
devasikaṁ vandantī veyyāvaccaṁ karontī cittaṁ pasādentī bahuṁ puññaṁ
pasavissāmīti sā tattheva bhatiṁ karontī vasi.
sāpi kho sunakhī chaṭṭhe vā sattame vā māse ekameva kukkuraṁ
vijāyi. gopālako tassa ekadhenuyā khīraṁ dāpesi. so nacirasseva
vaḍḍhi. athassa paccekabuddho bhuñjanto nibaddhaṁ ekaṁ bhattapiṇḍaṁ
deti. so bhattapiṇḍaṁ nissāya paccekabuddhe sinehamakāsi. gopālako
nibaddhaṁ dve vāre paccekabuddhassa upaṭṭhānaṁ yāti. so gacchantopi

footnote: 1. sī. yu. bhuñjāhīti sappiṁ tadabhimukhaññeva. ma. bhuñajāhīti sappiñca
footnote: dadhiñca tadabhimukhaññeva.

page number: 011

antarāmagge vālamigaṭṭhāne daṇḍena gacche ca bhūmiñca paharitvā
"susūti tikkhattuṁ saddaṁ katvā vālamige palāpesi. sunakhopi tena
saddhiṁ gacchati. so ekadivasaṁ paccekabuddhaṁ āha "bhante yadā me
okāso na bhavissati, tadā imaṁ sunakhaṁ pesessāmi; imassa
pahitasaññāṇena āgaccheyyāthāti. tato paṭṭhāya anokāsadivase
"gaccha tāta ayyaṁ ānehīti sunakhaṁ pesesi. so ekavacaneneva
pakkhanditvā sāmikassa gacchabhūmipothanaṭṭhāne 1- tikkhattuṁ bhussitvā
tena saddena vālamigānaṁ palāyanabhāvaṁ ñatvā pātova sarīrappaṭijagganaṁ
katvā paṇṇasālaṁ pavisitvā nisinnassa paccekabuddhassa vasanaṭṭhānaṁ
gantvā paṇṇasālādvāre tikkhattuṁ bhussitvā attano āgatabhāvaṁ
jānāpetvā ekamante nipajjati. paccekabuddhe velaṁ sallakkhetvā
nikkhante, so bhussanto purato puratova gacchati. antarantarā
paccekabuddho taṁ vīmaṁsanto aññaṁ maggaṁ paṭipajjati. athassa purato
tiriyaṁ ṭhatvā bhussitvā itaramaggameva naṁ āropesi. athekadivasaṁ
aññaṁ maggaṁ paṭipajjitvā tena purato tiriyaṁ ṭhatvā
vāriyamānopi anivattitvā sunakhaṁ pādena apanuditvā pāyāsi. sunakho
tassa anivattanabhāvaṁ ñatvā nivattitvā nivāsanakaṇṇe ḍaṁsitvā
ākaḍḍhanto itaramaggameva naṁ āropesi. evaṁ so tasmiṁ balavasinehaṁ
uppādesi. tato aparabhāge paccekabuddhassa cīvaraṁ jīri. athassa
gopālako cīvaravatthāni adāsi. tamenaṁ paccekabuddho āha "āvuso

footnote: 1. sī. ma. yu. gacchapothanabhūmipothanaṭṭhāne.

page number: 012

cīvarannāma ekakena dukkaraṁ kātuṁ, phāsukaṭṭhānaṁ gantvā kāressāmīti.
"idheva bhante karothāti. "na sakkā āvusoti. "tenahi bhante
mā ciraṁ bahi vasitthāti. sunakho tesaṁ kathaṁ suṇantova aṭṭhāsi.
paccekabuddho "tiṭṭha upāsakāti gopālakaṁ nivattāpetvā vehāsaṁ
abbhuggantvā gandhamādanābhimukho pakkāmi. sunakhassa taṁ ākāsena
gacchantaṁ disvā bhukkaritvā 1- ṭhitassa, tasmiṁ cakkhupathaṁ vijahante,
hadayaṁ phalitaṁ.
tiracchānā [2]- nāmete ujujātikā honti akuṭilā; manussā pana
aññaṁ hadayena cintenati, aññaṁ mukhena kathenti; tenevāha 3- "gahanaṁ
hetaṁ bhante yadidaṁ manussā, uttānaṁ hetaṁ bhante yadidaṁ pasavoti.
iti so tāya ujudiṭṭhitāya akuṭilatāya kālaṁ katvā tāvatiṁsabhavane
nibbatto accharāsahassaparivuto mahāsampattiṁ anubhosi. tassa
kassaci kaṇṇamūle mantayantassa saddo soḷasayojanaṭṭhānaṁ pharati,
pakatikathāsaddo pana sakalaṁ dasayojanasahasasaṁ devanagaraṁ chādeti.
tenevassa ghosakadevaputtoti nāmaṁ ahosi. "kassa panesa nissandoti;
paccekabuddhe pemena bhukkaraṇassa. so tattha na ciraṁ ṭhatvā cavi.
devalokato hi devaputtā "āyukkhayena puññakkhayena āhārakkhayena
kopenāti catūhi kāraṇehi cavanti. tattha yena bahuṁ puññakammaṁ
kataṁ hoti, so devaloke uppajjitvā yāvatāyukaṁ ṭhatvā uparupari
nibbattati: evaṁ āyukkhayena cavati nāma. yena parittaṁ puññaṁ

footnote: 1. sī. yu. bhuṅkaritvā. [2] sī. ma. yu. etthantare. "kirāti atthi.
footnote: 3. maßēéa. 13/4.

page number: 013

kataṁ hoti; tassa rājakoṭṭhāgāre pakkhittaṁ catupañcanāḷimattaṁ viya
dhaññaṁ antarāva taṁ puññaṁ khīyati, antarāva kālaṁ karoti:
evaṁ puññakkhayena cavati nāma. aparo kāmaguṇe paribhuñjamāno
satisammosena āhāraṁ aparibhuñjitvā kilantakāyo kālaṁ karoti: evaṁ
āhārakkhayena cavati nāma. aparo parassa sampattiṁ asahanto
kujjhitvā kālaṁ karoti: evaṁ kopena cavati nāma. ayaṁ pana
kāmaguṇe paribhuñjanto muṭṭhassati hutvā āhārakkhayena cavati. 1-
cavitvā ca pana kosambiyaṁ nagarasobhiniyā kucchismiṁ paṭisandhiṁ gaṇhi.
sā vijātadivase "kiṁ etanti dāsiṁ pucchitvā, "putto ayyeti
vutte, "handa je imaṁ dārakaṁ kattarasuppe āropetvā saṅkārakūṭe
chaḍḍehīti chaḍḍāpesi. nagarasobhiniyo hi dhītaraṁ paṭijagganti na puttaṁ;
dhītarā hi tāsaṁ paveṇī ghaṭiyati. dārakaṁ kākāpi sunakhāpi parivāretvā
nisīdiṁsu. paccekabuddhe sinehappabhavassa bhukkaraṇassa nissandena
ekopi upagantuṁ na visahi. tasmiṁ khaṇe eko manusso bahi
nikkhanto taṁ kākasunakhasannipātaṁ disvā "kinnu kho etanti tattha
gacchanto 2- dārakaṁ disvā puttasinehaṁ paṭilabhitvā "putto me
laddhoti gehaṁ nesi.
tadā kosambikaseṭṭhī rājakulaṁ gacchanto rājanivesanato
āgacchantaṁ purohitaṁ disvā "kiṁ ācariya ajja te tithikaraṇanakkhattayogo
olokitoti pucchi. "āma mahāseṭṭhi, amhākaṁ

footnote: 1. sī. ma. yu. cavi. 2. sī. ma. yu. gantvā.

page number: 014

kimaññaṁ kiccanti. "janapadassa kiṁ bhavissati ācariyāti. "aññaṁ
natthi, imasmiṁ pana nagare ajja jātadārako jeṭṭhakaseṭṭhī bhavissatīti.
tadā seṭṭhino bhariyā garugabbhā hoti; tasmā so sīghaṁ gehaṁ purisaṁ
pesesi "gaccha jānāhi naṁ vijātā vā no vāti, "na vijātāti
sutvā rājānaṁ disvā vegena gehaṁ gantvā kāliṁ nāma dāsiṁ
pakkositvā sahassaṁ datvā "gaccha imasmiṁ nagare upadhāretvā,
sahassaṁ datvā ajja jātadārakaṁ gaṇhitvā ehīti. sā upadhārentī
taṁ gehaṁ gantvā dārakaṁ disvā "ayaṁ dārako kadā jātoti
gahapatāniṁ pucchitvā, "ajja jātoti vutte, 1- "imaṁ mayhaṁ dehīti
ekaṁ kahāpaṇaṁ ādiṁ katvā mūlaṁ vaḍḍhentī sahassaṁ datvā taṁ
ānetvā seṭṭhino dassesi. seṭṭhī "sace me dhītā jāyissati,
tāya naṁ saddhiṁ nivesetvā seṭṭhiṭṭhānassa sāmikaṁ karissāmi; sace
me putto jāyissati, māressāmi nanti cintetvā naṁ gehe kāresi.
athassa bhariyā katipāhaccayena puttaṁ vijāyi. seṭṭhī "imasmiṁ asati
mama putto seṭṭhiṭṭhānaṁ labhissati, idāneva taṁ māretuṁ vaṭṭatīti
cintetvā kāliṁ āmantetvā "gaccha je vajato gunnaṁ nikkhamanavelāya
vajadvāramajjhe imaṁ tiriyaṁ nipajjāpehi, gāviyo naṁ madditvā
māressanti, maddanāmaddanabhāvaṁ panassa ñatvā ehīti āha. sā
gantvā gopālakena vajadvāre vivaṭamatteyeva taṁ tathā nipajjāpesi.
gogaṇajeṭṭhako usabho aññasmiṁ kāle sabbapacchā nikkhamantopi 2-

footnote: 1. sī. vuttā. 2. sī. ma. yu. gacchantopi.

page number: 015

taṁ divasaṁ sabbapaṭhamaṁ nikkhamitvā dārakaṁ catunnaṁ pādānaṁ antare
katvā aṭṭhāsi. anekasatā gāviyo usabhassa dve passāni ghaṁsantiyo
nikkhamiṁsu. gopālakopi "ayaṁ usabho pubbe sabbapacchā nikkhamati,
ajja pana sabbapaṭhamaṁ nikkhamitvā vajadvāre niccalova ṭhito, kinnu kho
etanti cintetvā gantvā tassa heṭṭhā nipannaṁ dārakaṁ disvā
puttasinehaṁ paṭilabhitvā "putto me laddhoti gehaṁ nesi. kālī
gantvā seṭṭhinā pucchitā tamatthaṁ ārocetvā "gaccha, naṁ puna
sahassaṁ datvā ānehīti vuttā sahassaṁ datvā puna ānetvā
adāsi. atha naṁ āha "amma kāli imasmiṁ nagare pañca sakaṭasatāni
paccūsakāle uṭṭhāya vaṇijjāya gacchanti, tvaṁ imaṁ netvā cakkamagge
nipajjāpehi, goṇā vā naṁ maddissanti cakkāni vā chindissanti,
pavattiñcassa ñatvāva āgaccheyyāsīti. sā taṁ netvā cakkamagge
nipajjāpesi. tadā sakaṭajeṭṭhako purato ahosi. athassa goṇā taṁ
ṭhānaṁ patvā dhuraṁ chaḍḍesuṁ, punappunaṁ āropetvā pājiyamānāpi
purato na gacchiṁsu. evaṁ tassa tehi saddhiṁ vāyamantasseva, aruṇaṁ
uṭṭhahi. so "kinnāmetaṁ goṇā kariṁsūti maggaṁ olokento dārakaṁ
disvā "bhāriyaṁ vata me kammanti cintetvā "putto me laddhoti
tuṭṭhamānaso taṁ gehaṁ nesi. kālī gantvā seṭṭhinā pucchitā taṁ
pavattiṁ ācikkhitvā "gaccha, naṁ puna sahassaṁ datvā ānehīti vuttā
tathā akāsi. atha naṁ āha "idāni naṁ āmakasusānaṁ netvā gacchantare
nipajjāpehi, tattha sunakhādīhi vā khādito amanussena vā pahato

page number: 016

marissati, matāmatabhāvañcassa jānitvāva āgaccheyyāsīti. sā taṁ
netvā tattha nipajjāpetvā ekamante aṭṭhāsi. taṁ sunakho vā
kāko vā amanusso vā upasaṅkamituṁ nāsakkhi. "nanu cassa neva
mātā na pitā na bhātikādīsu koci rakkhitā nāma atthi, ko naṁ
rakkhatīti. sunakhakāle paccekabuddhe sinehena pavattitaṁ bhukkaraṇamattameva
naṁ rakkhati. atheko ajapālo anekasatasahassā ajā gocaraṁ nento
susānapassena gacchati. ekā ajā paṇṇādīni khādamānā gacchantaraṁ
pavisitvā dārakaṁ disvā jannukehi ṭhatvā dārakassa thanaṁ adāsi.
ajapālakena "heheti sadde katepi, na nikkhami. so "yaṭṭhiyā naṁ
paharitvā nīharissāmīti gacchantaraṁ paviṭṭho ajiṁ jannukehi ṭhatvā
dārakaṁ khīraṁ pāyentiṁ disvā dārake puttasinehaṁ paṭilabhitvā "putto
me laddhoti taṁ ādāya pakkāmi. kālī taṁ disvā gantvā seṭṭhinā
pucchitā taṁ pavattiṁ ācikkhitvā "gaccha, naṁ puna sahassaṁ datvā
ānehīti vuttā tathā akāsi. atha naṁ āha "amma kāli imaṁ
ādāya corapapātapabbataṁ abhiruhitvā papāte khipa, pabbatakucchiyaṁ
paṭihaññamāno khaṇḍākhaṇḍiko hutvā bhūmiyaṁ patissati, matāmatabhāvañcassa
ñatvāva āgaccheyyāsīti. sā taṁ tattha netvā
pabbatamattake ṭhatvā khipi. taṁ kho pana pabbatakucchiṁ nissāya
mahāveṇugumbo pabbatānusāreneva vaḍḍhi. tassa matthakaṁ ghanajāto
jiñjukagumabo avatthari. dārako patanto kojave viya tasmiṁ pati.
taṁdivasaṁ naḷakārajeṭṭhakassa veṇunā attho hoti. so puttena

page number: 017

saddhiṁ gantvā taṁ veṇugumbaṁ chindituṁ ārabhi. tasmiṁ calante, dārako
saddamakāsi. so "dārakasaddo viyāti ekena passena abhiruhitvā
taṁ disvā "putto me laddhoti tuṭṭhacitto ādāya gato. kālī
seṭṭhissa santikaṁ gantvā tena pucchitā tampavattiṁ ācikkhitvā
"gaccha, naṁ puna sahassaṁ datvā ānehīti vuttā tathā akāsi.
seṭṭhino idañcidañca karontasseva, dārako vaḍḍhito.
"ghosakotvevassa nāmaṁ ahosi. so seṭṭhino akkhimhi kaṇṭako
viya khāyi. ujukaṁ oloketuṁpi na visahi. athassa maraṇupāyaṁ cintento
attano sahāyakakumbhakārassa santikaṁ gantvā "kadā āvāpaṁ
ālimpessasīti pucchitvā, "sveti vutte, "tenahi idaṁ sahassaṁ
gahetvā mamekaṁ kammaṁ karohīti āha. "kiṁ sāmīti. "eko me
avajātaputto atthi, taṁ tava santikaṁ pesessāmi, atha naṁ [1]- gabbhaṁ
pavesetvā tikhiṇāya vāsiyā khaṇḍākhaṇḍikaṁ chinditvā cāṭiyaṁ
pakkhipitvā āvāpe paceyyāsi, idante sahassaṁ lañcakārasadisaṁ, 2-
uttariṁ puna te kattabbayuttakaṁ pacchā karissāmīti. kumabhakāro
"sādhūti sampaṭicchi. seṭṭhī punadivase ghosakaṁ pakkosāpetvā 3- "tāta
hīyo mayā kumbhakāro ekaṁ kammaṁ āṇatto, 4- ehi tvaṁ tassa
santikaṁ gantvā evaṁ vadehi `hīyo kira me pitarā āṇattaṁ kammaṁ
nipphādehīti pahiṇi. so "sādhūti agamāsi. taṁ tattha gacchantaṁ itaro

footnote: 1. sī. ma. etthantare gahetvāti atthi.
footnote: 2. sī. yu. saccakārasadisaṁ. 3. sī. ma. yu.
footnote: pakkositvā. 4. ma. yu. kumbhakārassa ekaṁ kammaṁ āṇattaṁ.

page number: 018

seṭṭhino putto dārakehi saddhiṁ guḷaṁ kīḷanto disvā taṁ pakkositvā
"kuhiṁ gacchasi bhātikāti pucchitvā, "pitu sāsanaṁ gahetvā kumbhakārassa
santikanti vutte, "ahaṁ tattha gamissāmi, ime dārakā maṁ bahulakkhaṁ
jiniṁsu, taṁ me paṭijinitvā dehīti āha. "ahaṁ pitu bhāyāmīti. "mā
bhāyi bhātika, ahantaṁ sāsanaṁ harissāmi, bahūhi jito; yāvāhaṁ
āgacchāmi, tāva me lakkhaṁ paṭijināhīti. ghosako kira guḷakīḷāya
cheko, tena taṁ evaṁ nibbandhi. sopi naṁ "tenahi gantvā kumbhakāraṁ
vadehi "pitarā kira me hīyo ekaṁ kammaṁ āṇattaṁ, taṁ nipphādehīti
vatvā uyyojesi. so tassa santikaṁ gantvā tathā avaca. atha naṁ
kumbhakāro seṭṭhinā vuttaniyāmeneva māretvā āvāpe khipi.
ghosakopi divasabhāgaṁ kīḷitvā sāyaṇhasamaye gehaṁ gantvā, seṭṭhinā
disvā "kiṁ tāta na gatosīti vutte, attano agatakāraṇañca
kaniṭṭhassa gatakāraṇañca ārocesi. seṭṭhī taṁ sutvā "mā avadhīti
mahāviravaṁ viravitvā sakalasarīre pakkuṭṭhitalohito viya hutvā "ambho
kumbhakāra mā maṁ nāsayi mā maṁ nāsayīti bāhā paggayha kandanto
tassa santikaṁ agamāsi. kumbhakāro taṁ tathā āgacchantaṁ disvā
"sāmi mā saddaṁ kari, kammante nipphannanti āha. so pabbatena
viya mahantena sokena avattharito 1- hutvā anappakaṁ domanassaṁ
paṭisaṁvedesi, yathātaṁ appaduṭṭhassa paduṭṭhamano. tenāha bhagavā

footnote: 1. sī. ma. yu. avatthato.

page number: 019

"yo daṇḍena adaṇḍesu appaduṭṭhesu dussati,
dasannamaññataraṁ ṭhānaṁ khippameva nigacchati:
vedanaṁ pharusaṁ jāniṁ sarīrassa va bhedanaṁ 1-
garukaṁ vāpi ābādhaṁ cittakkhepaṁva pāpuṇe
rājato vā upasaggaṁ abbhakkhānaṁva 2- dāruṇaṁ
parikkhayaṁva ñātīnaṁ bhogānaṁva pabhaṅguṇaṁ
atha vāssa agārāni aggi ḍahati pāvako
kāyassa bhedā duppañño nirayaṁ so upapajjatīti. 3-
evaṁ santepi, puna naṁ seṭṭhī ujukaṁ oloketuṁ na sakkoti.
"kinti naṁ māreyyanti cintento "mama gāmasate āyuttakassa
santikaṁ pesetvā mārāpessāmīti upāyaṁ disvā "ayaṁ me
avajātaputto, imaṁ māretvā vaccakūpe khipatu, evaṁ kate, ahaṁ
mātulassa kattabbayuttakaṁ pacchā jānissāmīti tassa paṇṇaṁ likhitvā
"tāta ghosaka amhākaṁ gāmasate āyuttako atthi, imaṁ paṇṇaṁ
haritvā tassa dehīti vatvā paṇṇaṁ tassa dussante bandhi. so pana
akkharasamayaṁ na jānāti. daharakālato paṭṭhāya hi naṁ mārāpentova
seṭṭhī mārāpetuṁ nāsakkhi, kiṁ akkharasamayaṁ sikkhāpessati. iti so
attano mārāpanapaṇṇameva dussante bandhitvā nikkhamanto āha
"pātheyyaṁ me tāta natthīti. "pātheyyena te kiccaṁ natthi, antarāmagge
asukagāme mama sahāyako seṭṭhī atthi, tassa ghare pātarāsaṁ katvā

footnote: 1. pāli 25/33 sarīrassa pabhedanaṁ.
footnote: 2. pāli 25/33 abbhakkhānañca dāruṇaṁ.
footnote: 3. tabbaṇṇanāyaṁ pana daṇḍavagge dissati.

page number: 020

purato gacchāhīti. so "sādhūti pitaraṁ vanditvā nikkhanto taṁ gāmaṁ
patvā seṭṭhigharaṁ pucchitvā gantvā seṭṭhijāyaṁ passitvā, "kuto
āgatosīti vutte, "antonagaratoti āha. "kassa puttosīti.
"tumhākaṁ sahāyakaseṭṭhino ammāti. "tvamasi ghosako nāmāti.
"āma ammāti. tassā saha dassaneneva tasmiṁ puttasineho uppajji.
seṭṭhino panekā dhītā atthi, paṇṇarasasoḷasavassuddesikā
abhirūpā pāsādikā. taṁ rakkhituṁ ekameva pesanakārikaṁ dāsiṁ datvā
sattabhūmikassa pāsādassa uparitale sirigabbhe vasāpesi. 1- seṭṭhidhītā
tasmiṁ khaṇe taṁ dāsiṁ antarāpaṇaṁ pesesi. atha naṁ seṭṭhijāyā disvā
"kuhiṁ gacchasīti pucchitvā, "ayye dhītāya pesanenāti vutte, "ito
tāva ehi, tiṭṭhatu pesanaṁ, puttassa me pīṭhakaṁ attharitvā pāde
dhovitvā telaṁ makkhitvā sayanaṁ attharitvā dehi, pacchā pesanaṁ
karissasīti āha. sā tathā akāsi. atha naṁ cirenāgataṁ seṭṭhidhītā
santajjesi. atha naṁ sā āha "ayye mā me kujjhi, seṭṭhiputto
ghosako āgato, tassa idañcidañca katvā tattha gantvā
āgatāmhīti. seṭṭhidhītāya "seṭṭhiputto ghosakoti nāmaṁ sutvāva
pemaṁ chaviādīni chinditvā aṭṭhimiñjaṁ āhacca ṭhitaṁ. kotuhalikakālasmiṁ
hi sā tassa pajāpatī hutvā nāḷikodanaṁ paccekabuddhassa adāsi.
tassānubhāvenāgantvā imasmiṁ seṭṭhikule nibbattā. iti naṁ so
pubbasineho avattharitvā gaṇhi. tenāha bhagavā

footnote: 1. sī. ma. yu. vasāpenti.

page number: 021

"pubbeva sannivāsena paccuppannahitena vā
evantaṁ jāyate pemaṁ uppalaṁva yathodaketi.
atha naṁ pucchi "kuhiṁ so ammāti. "ayye sayane nipanno
niddāyatīti. "atthi panassa hatthe kiñcīti. "dussante paṇṇaṁ
atthi ammāti. sā "kiṁ paṇṇaṁ nu kho etanti, tasmiṁ niddāyante,
mātāpitūnaṁ aññāvihitatāya 1- apassantānaṁ, otaritvā santikaṁ gantvā 2-
taṁ paṇṇaṁ mocetvā ādāya attano gabbhaṁ pavisitvā dvāraṁ pidhāya
vātapānaṁ vivaritvā akkharasamaye kusalatāya paṇṇaṁ vācetvā "aho
bālo attano maraṇapaṇṇaṁ dussante bandhitvā vicarati; sace mayā
na diṭṭhaṁ assa, natthi tassa jīvitanti taṁ paṇṇaṁ phāletvā seṭṭhissa
vacanena aparaṁ paṇṇaṁ likhi "ayaṁ mama putto ghosako nāma,
gāmasatato paṇṇākāraṁ āharāpetvā imassa janapadaseṭṭhino
dhītarā saddhiṁ maṅgalaṁ katvā attano vasanagāmassa majjhe dvibhūmikaṁ
gehaṁ kāretavā pākāraparikkhepena ceva purisaguttiyā ca susaṁvihitārakkhaṁ
karotu, mayhañca `idañcidañca mayā katanti sāsanaṁ pesetu; evaṁ kate,
ahaṁ mātulassa kattabbayuttakaṁ pacchā jānissāmīti, likhitvā ca pana
saṁharitvā otaritvā dussanteyevassa bandhi.
so divasabhāgaṁ niddāyitvā uṭṭhāya bhuñjitvā pakkāmi.
punadivase pātova taṁ gāmaṁ gantvā āyuttakaṁ gāmakiccaṁ karontaññeva
passi. so taṁ disvā "kiṁ tātāti pucchi. so "pitarā me tumhākaṁ

footnote: 1. sī. ma. yu. aññavihitatāyu. 2. yu. "santikaṁ gantvāti natthi.

page number: 022

paṇṇaṁ pesitanti āha. "kissa paṇṇaṁ tāta, āharāti paṇṇaṁ
gahetvā vācetvā tuṭṭhamānaso "passatha bho mama sāmino mayi
sinehaṁ, `jeṭṭhaputtassa me maṅgalaṁ karotūti mama santikaṁ pahiṇi,
sīghaṁ dāruādīni āharathāti gahapatike vatvā gāmamajjhe vuttappakāraṁ
gehaṁ kāretvā gāmasatato paṇṇākāraṁ āharāpetvā janapadaseṭṭhino
dhītaraṁ ānetvā maṅgalaṁ katvā seṭṭhissa sāsanaṁ pahiṇi "idañcidañca
mayā katanti.
taṁ sutvā seṭṭhino "yaṁ kāremi, taṁ na hoti; yaṁ na kāremi,
tadeva hotīti mahantaṁ domanassaṁ uppajji. puttasokena saddhiṁ so
soko ekatova hutvā kucchiḍāhaṁ uppādetvā atisāraṁ janesi.
seṭṭhidhītāpi "sace koci seṭṭhino santikā āgacchati, tumhe mama
akathetvā seṭṭhiputtassa paṭhamataraṁ mā kathayitthāti jane āṇāpesi.
seṭṭhīpi kho "nadāni taṁ duṭṭhaputtaṁ mama sāpateyyassa sāmikaṁ
karissāmīti cintetvā ekaṁ āyuttakaṁ āha "mātula puttaṁ me
daṭṭhukāmomhi, ekaṁ pādamūlikaṁ pesetvā mama puttaṁ pakkosāpehīti.
so "sādhūti paṇṇaṁ datvā ekaṁ purisaṁ pesesi. seṭṭhidhītāpi
tassāgantvā dvāre ṭhitabhāvaṁ sutvā taṁ pakkosāpetvā "kiṁ
tātāti pucchi. "seṭṭhī gilāno puttaṁ passituṁ pakkosāpeti 1- ayyeti.
"tāta seṭṭhī balavā dubbaloti. "balavā tāva āhāraṁ bhuñjatiyeva
ayyeti. sā seṭṭhiputtaṁ ajānāpetvāva tassa nivāsañca paribbayañca

footnote: 1. yu. pakkosāpesi.

page number: 023

dāpetvā "mayā pesitakāle gamissasi, accha tāvāti āha.
mahāseṭṭhī puna āyuttakaṁ avoca "kiṁ mātula na te mama puttassa
santikaṁ pahitanti. "pahitaṁ sāmi, gatapuriso na tāva etīti. "tenahi
puna aparaṁ pesehīti. so pesesi. seṭṭhidhītā tasmiṁpi tatheva paṭipajji.
atha seṭṭhino rogo balavā jāto, ekaṁ bhājanaṁ pavisati, ekaṁ
nikkhamati. puna seṭṭhī āyuttakaṁ pucchi "kiṁ mātula na te mama
puttassa santikaṁ pahitanti. "pahitaṁ sāmi, gatapuriso pana na etīti.
"tenahi puna aparaṁ pesehīti. so pesesi. seṭṭhidhītā tatiyavāre
āgataṁpi taṁ pavattiṁ pucchi. so "bāḷhagilāno ayye seṭṭhī āhāraṁ
pacchinditvā maccuparāyano jāto; ekaṁ bhājanaṁ nikkhamati, ekaṁ
pavisatīti āha. seṭṭhidhītā cintesi "idāni gantuṁ kāloti
seṭṭhiputtassa "pitā kira te gilānoti ārocetvā, "kiṁ vadasi bhaddeti
vutte; "aphāsukamassa sāmīti āha. "idāni kiṁ kātabbanti. "sāmi
gāmasatato 1- uṭṭhānakaṁ paṇṇākāraṁ ādāya gantvā passissāma
nanti āha. so "sādhūti paṇṇākāraṁ āharāpetvā sakaṭehi ādāya 2-
pakkāmi. atha naṁ sā "pitā te dubbalo, ettakaṁ paṇṇākāraṁ
gahetvā gacchantānaṁ papañco bhavissati, etaṁ nivattehīti vatvā taṁ
sabbaṁ attano kulagehaṁ pesetvā puna āha "sāmi tvaṁ attano
pitu pādapasse tiṭṭheyyāsi, ahaṁ ussīsakapasse ṭhassāmīti, gehaṁ
pavisamānāyeva "gehassa purato ca pacchato ca ārakkhaṁ gaṇhathāti

footnote: 1. sī. yu. gāmasate. 2. sī. yu. sakaṭenādāyu.

page number: 024

attano purise āṇāpesi. paviṭṭhakāle pana seṭṭhiputto pitu
pādapasse aṭṭhāsi, itarā ussīsakapasse. tasmiṁ khaṇe seṭṭhī
uttānako nipanno hoti. āyuttako panassa pāde parimajjanto
"putto te sāmi āgatoti āha. "kahaṁ soti. "esa pādamūle
ṭhitoti āha. atha naṁ disvā āyuttakaṁ pakkosāpetvā "mama
gehe kittakaṁ dhananti pucchitvā, "sāmi dhanasseva cattāḷīsa
koṭiyo, upabhogaparibhogabhaṇḍānaṁ pana gāmakkhettadvipadacatuppada-
yānavāhanānañca ayañca ayañca paricchedoti vutte, "ahaṁ ettakaṁ
mama puttassa ghosakassa na demīti vattukāmo "demīti āha. taṁ
sutvā seṭṭhidhītā "ayaṁ puna kathento aññaṁ kiñci katheyyāti
cintetvā sokāturā viya kese vikīritvā rodamānā "kinnāmetaṁ
tāta vadetha, idaṁpi nāma vo vacanaṁ suṇoma, alakkhikā vatamhāti
vatvā matthakena taṁ uramajjhe paharantī patitvā, yathā puna vattuṁ
na sakkoti, tathāssa uramajjhe matthakena ghaṁsantī ārodanaṁ dassesi.
seṭṭhīpi taṁkhaṇaññeva kālamakāsi.
"seṭṭhī matoti 1- gantvā udenassa rañño ārocesuṁ. rājā
tassa sarīrakiccaṁ kārāpetvā "atthi panassa putto vā dhītā vāti
pucchi. "atthi deva ghosako nāma tassa putto, sabbaṁ sāpateyyaṁ
tassa niyyādetvā mato devāti. rājā aparabhāge seṭṭhiputtaṁ
pakkosāpesi. tasmiñca divase devo vassi, rājaṅgaṇe tattha tattha

footnote: 1. yu. "seṭṭhī matoti natthi.

page number: 025

udakaṁ saṇṭhāti. seṭṭhiputto "rājānaṁ passissāmīti pāyāsi. rājā
vātapānaṁ vivaritvā taṁ āgacachantaṁ olokento rājaṅgaṇe udakaṁ
laṅghetvā āgacchantaṁ disvā āgantvā vanditvā ṭhitaṁ "tvaṁ ghosako
nāma tātāti pucchitvā, "āma devāti vutte, "pitā me matoti
mā soci, tava pettikaṁ seṭṭhiṭṭhānaṁ tuyahameva dassāmīti taṁ
samassāsetvā "gaccha tātāti uyayojesi. rājā gacchantañca naṁ
olokentova aṭṭhāsi. so āgamanakāle laṅghitaṁ alaṅghitvā
otaritvā saṇikaṁ agamāsi. atha naṁ rājā tatova pakkosāpetvā
"kinnu tāta tvaṁ mama santikaṁ āgacchanto udakaṁ laṅghitvā āgamma
gacchanto idāni otaritvā saṇikaṁ gacchasīti pucchi. "āma deva;
ahaṁ tasmiṁ khaṇe kumārako, kīḷanakālo nāmeso; idāni pana me
devena ṭhānantaraṁ paṭissutaṁ; tasmā yathāpuraṁ acaritvā idāni saṇikena
hutvā carituṁ vaṭṭatīti. taṁ sutvā rājā "dhitimā ayaṁ puriso,
idānevassa ṭhānantaraṁ dassāmīti pitarā bhuttabhogaṁ datvā sabbasatena
seṭṭhiṭṭhānaṁ adāsi. so rathe ṭhatvā nagaraṁ padakkhiṇaṁ akāsi.
olokitolokitaṭṭhānaṁ kampati. seṭṭhidhītāpi kālīdāsiyā saddhiṁ
mantayamānā nisinnā "amma kāli puttassa te ettakā sampatti
maṁ nissāya nipphannāti āha. "kiṁkāraṇā ammāti. "ayaṁ hi
attano maraṇapaṇṇaṁ dussante bandhitvā amhākaṁ gharaṁ āgato,
athassa mayā taṁ paṇṇaṁ phāletvā mayā saddhiṁ maṅgalakaraṇatthāya
aññaṁ paṇṇaṁ likhitvā ettakaṁ kālaṁ tattha ārakkho katoti.

page number: 026

"amma tvaṁ ettakaṁ passasi, imaṁ pana seṭṭhī daharakālato paṭṭhāya
māretukāmo māretuṁ nāsakkhi, kevalaṁ imaṁ nissāya bahuṁ dhanaṁ khīyīti.
"amma atibhāriyaṁ vata seṭṭhinā katanti. sā nagaraṁ padakkhiṇaṁ
katvā gehaṁ pavisantaṁ naṁ disvā "ayaṁ ettakā sampatti maṁ
nissāya nipphannāti hasitaṁ akāsi. atha naṁ seṭṭhiputto disvā
"kiṁkāraṇā hasīti pucchi. "ekaṁ kāraṇaṁ nissāyāti. "kathehi nanti.
sā na kathesi. so "sace na kathesi, dvidhā taṁ chindissāmīti
tajjetvā asiṁ nikkaḍḍhi. sā "ayaṁ ettakā sampatti tayā
maṁ nissāya laddhāti cintetvā hasinti āha. seṭṭhī "yadi mama
pitarā attano santakaṁ mayhaṁ niyyāditaṁ, tvaṁ ettha kiṁ ahosīti. so
kira ettakaṁ kālaṁ kiñci na jānāti, tenassā vacanaṁ na saddahi.
athassa sā "tumhākaṁ pitā maraṇapaṇṇaṁ datvā pesesi, tumhe
mayā idañcidañca katvā rakkhitāti sabbaṁ kathesi. "abhūtaṁ kathesīti
asaddahanto "mātaraṁ kāliṁ pucchissāmīti cintetvā "evaṁ kira
ammāti āha. "āma tāta daharakālato paṭṭhāya taṁ māretukāmo
māretuṁ nāsakkhi, taṁ nissāya bahuṁ dhanaṁ khīyi, sattasu ṭhānesu tvaṁ
maraṇato mutto, idāni bhogagāmato āgamma sabbasatena saddhiṁ
seṭṭhiṭṭhānaṁ pattoti. so taṁ sutvā "bhāriyaṁ vata me kammaṁ,
evarūpā kho pana maraṇā muttassa mama pamādajīvitaṁ jīvituṁ ayuttaṁ,
appamatto bhavissāmīti cintetvā devasikaṁ sahassaṁ vissajjetvā
addhikakapaṇādīnaṁ dānaṁ paṭṭhapesi. mitto nāmassa kaṭumbiko

page number: 027

dānabyāvaṭo ahosi.
idaṁ ghosakaseṭṭhino uppatti.
tasmiṁ pana kāle bhaddavatīnagare bhaddavatiyaseṭṭhī nāma
ghosakaseṭṭhino adiṭṭhapubbasahāyako ahosi. bhaddavatīnagarato āgatānaṁ
vāṇijānaṁ santike ghosakaseṭṭhī bhaddavatiyaseṭṭhino sampattiñca
vayappadesañca sutvā tena saddhiṁ sahāyakabhāvaṁ icchanto paṇṇākāraṁ
pesesi. bhaddavatiyaseṭṭhīpi kosambito āgatānaṁ vāṇijānaṁ santike
ghosakaseṭṭhino sampattiñca vayappadesañca sutvā tena saddhiṁ
sahāyakabhāvaṁ icchanto paṇṇākāraṁ pesesi. evaṁ te aññamaññaṁ
adiṭṭhapubbasahāyakā hutvā vasiṁsu. aparabhāge bhaddavatiyaseṭṭhino
gehe ahivātakarogo patito. 1- tasmiṁ patite, paṭhamaṁ makkhikā maranti,
tato anukkameneva kīṭā mūsikā kukkuṭā sūkarā sunakhā majjārā gāvo
dāsī dāsā, sabbapacchā gharamānusakā maranti. tesu ye bhittiṁ
bhinditvā palāyanti, te jīvitaṁ labhanti. tadāpi seṭṭhī ca
bhariyā ca dhītā ca tathā palāyitvā ghosakaseṭṭhiṁ passituṁ patthentā
kosambiṁ paṭipajjiṁsu. te antarāmaggeyeva khīṇapātheyyā vātātapena
ceva khuppipāsāhi ca kilantasarīrā kicchena kosambiṁ patvā 2-
udakaphāsukaṭṭhāne nahātvā nagaradvāre ekaṁ sālaṁ pavisiṁsu.
tatra 3- seṭṭhī bhariyaṁ āha "bhadde iminā nīhārena āgacchantā
vijātamātuyāpi amanāpā honti; sahāyo kira me addhikakapaṇādīnaṁ

footnote: 1. sī. yu. pati. tato tasmiṁ. 2. sī. yu. kosambiyaṁ gantvā.
footnote: 3. sī. yu. tato.

page number: 028

devasikaṁ sahassaṁ vissajjetvā dānaṁ dāpesi; 1- tattha dhītaraṁ pesetvā
āhāraṁ āharāpetvā ekāhaṁ dvīhaṁ idheva sarīraṁ santappetvā
sahāyakaṁ passissāmāti "sādhu sāmīti. te sālāyameva vasiṁsu.
punadivase kāle ārocite, kapaṇaddhikādīsu āhāratthāya gacchantesu,
mātāpitaro "amma gantvā amhākaṁ āhāraṁ āharāti dhītaraṁ pesayiṁsu.
mahābhogakulassa dhītā vipattiyā acchinnalajjatāya alajjamānāva
pātiṁ gahetvā kapaṇajanena saddhiṁ āhāratthāya gatā mittakuṭumbikena
"kati paṭiviṁse gaṇhissasi ammāti puṭṭhā "tayoti āha. athassā
tayo paṭiviṁse adāsi. tāya bhatte āhaṭe, tayopi ekato bhuñjituṁ
nisīdiṁsu. atha mātādhītaro seṭṭhiṁ āhaṁsu "sāmi vipatti nāma
mahākulānampi uppajjati, amhe anoloketvā bhuñja, mā cintayīti;
iti naṁ nānappakārehi yācitvā bhojesuṁ. so bhuñjitvā āhāraṁ
jīrāpetuṁ asakkonto, aruṇe uggacchante, kālamakāsi. mātādhītaro
nānappakārehi paridevitvā rodiṁsu. kumārikā punadivase rodamānā
āhāratthāya gantvā tena taṁ disvā "kati paṭiviṁse gaṇhissasi
ammāti vuttā "dveti āha. so dve paṭiviṁse adāsi. sā
āharitvā mātaraṁ yācitvā bhojesi. sā tāya yāciyamānā bhuñjitvā
āhāraṁ jīrāpetuṁ asakkontī taṁdivasaṁ kālamakāsi. kumārikā ekikāva
roditvā paridevitvā tāya dukkhuppattiyā ativiya sañjātacchātakadukkhā
punadivase yācakehi saddhiṁ rodantī āhāratthāya gantvā,

footnote: 1. sī. yu. deti.

page number: 029

"kati paṭiviṁse gaṇhissasi ammāti vutte, 1- "ekanti āha.
mittakuṭumbiko taṁ tayo divase bhattaṁ gaṇhantiṁ sañjāni, 2- tena
naṁ "nassa vasali, ajja tava kucchippamāṇaṁ aññāsīti āha.
hirottappasampannā kuladhītā paccorasmiṁ sattippahāraṁ viya vaṇe
khāraparisekaṁ viya ca patvā "kiṁ sāmīti āha. "tayā pure tayo
koṭṭhāsā gahitā, hīyo dve, ajjekaṁ gaṇhasi; ajja te attano
kucchippamāṇaṁ ñātanti āha. "mā maṁ sāmi `attanova atthāya
gaṇhīti maññitthāti. "atha kasmā tayo gaṇhi ammāti. "pure
tayo janā ahumhā 3- sāmi, hīyo dve, ajja ekikāva jātamhīti.
so "kena kāraṇenāti pucchitvā ādito paṭṭhāya tāya kathitaṁ
sabbampavattiṁ sutvā assūni sandhāretuṁ asakkonto sañjātabalavadomanasso
hutvā "amma evaṁ sante, mā cintayi, tvaṁ bhaddavatiyaseṭṭhino
dhītā ajjakālato paṭṭhāya mama dhītāyeva nāmāti vatvā
sīse cumbitvā gharaṁ netvā attano jeṭṭhadhītuṭṭhāne ṭhapesi.
sā dānagge uccāsaddaṁ mahāsaddaṁ sutvā "tāta kasmā
etaṁ janaṁ nissaddaṁ katvā dānaṁ na dethāti āha. "na sakkā
kātuṁ ammāti. "sakkā tātāti. "kathaṁ ammāti. "tāta dānaggaṁ
parikkhipitvā ekekasseva pavesanappamāṇena dve dvārāni yojetvā
`ekena dvārena pavisitvā ekena nikkhamathāti vadetha, evaṁ nissaddā
hutvāva gaṇhissantīti. so taṁ sutvā "bhaddakova amma upāyoti

footnote: 1. sī. vuttā. 2. sī. yu. sañjānitvā. 3. sī. yu. ahumha

page number: 030

tathā kāresi. sāpi pubbe sāmā nāma, vatiyā pana kāritattā
sāmāvatī nāma jātā. tato paṭṭhāya dānagge kolāhalaṁ pacchinnaṁ.
ghosakaseṭṭhī pubbe taṁ saddaṁ suṇanto "mayhaṁ dānagge saddoti
tusati, dvīhatīhaṁ pana saddaṁ asuṇanto mittakuṭumbikaṁ attano
upaṭṭhānaṁ āgataṁ pucchi "dīyati kapaṇaddhikādīnaṁ dānanti. "āma
sāmīti. "atha kiṁ dvīhatīhaṁ saddo na suyyatīti. "yathā nissaddā
hutvā gaṇhanti, tathā me upāyo katoti. "atha pubbeva kasmā
nākāsīti. "ajānanatāya sāmīti. "idāni te kathaṁ ñātoti. "dhītarā
me akkhāto sāmīti. "mayhaṁ aviditā tava dhītā nāma atthīti.
so ahivātakaroguppattito paṭṭhāya sabbaṁ bhaddavatiyaseṭṭhino pavattiṁ
ācikkhitvā tassā attano jeṭṭhadhītuṭṭhāne ṭhapitabhāvaṁ ārocesi.
atha naṁ seṭṭhī "evaṁ sante, mama kasmā na kathesi, mama sahāyakassa
dhītā mama dhītā nāmāti taṁ pakkosāpetvā pucchi "amma seṭṭhino
dhītāsīti. "āma tātāti. "tenahi mā cintayi, tvaṁ mama dhītāsīti
taṁ sīse cumbitvā parivāratthāya tassā pañca itthīsatāni datvā
taṁ attano jeṭṭhadhītuṭṭhāne ṭhapesi.
athekadivasaṁ tasmiṁ nagare nakkhattaṁ saṅghuṭṭhaṁ hoti. tasmiṁ pana
nakkhatte bahi anikkhamanakā kuladhītaropi attano parivārena saddhiṁ
padasāva nadiṁ gantvā nahāyanti. tasmā taṁdivasaṁ sāmāvatīpi pañcahi
itthīsatehi parivāritā rājaṅgaṇeneva nahāyituṁ agamāsi. udeno
rājāpi sīhapañjare ṭhito taṁ disvā "kassimā nāṭakitthiyoti

page number: 031

pucchi. "na kassaci nāṭakitthiyo devāti. "atha kassa dhītaroti.
"ghosakaseṭṭhino dhītā deva, sāmāvatī nāmesāti. so disvāva
uppannasineho seṭṭhino sāsanaṁ pāhesi "dhītaraṁ kira me pesetūti.
"na pesemi devāti. "mā kira evaṁ karotu, pesetuyevāti. "mayaṁ
gahapatikā nāma kumārikānaṁ pothetvā viheṭhetvā kaḍḍhanabhayena
na dema devāti. rājā kujjhitvā gehaṁ lañchāpetvā seṭṭhiñca
bhariyañcassa hatthe gahetvā bahi kārāpesi. sāmāvatī nahātvā
āgatā gehaṁ pavisituṁ okāsaṁ alabhantī "kiṁ etaṁ tātāti pucchi.
"amma rājā tava kāraṇā pahiṇi; atha `mayaṁ na dassāmāti vutte,
gharaṁ lañchāpetvā amhe bahi kārāpesīti. "tāta bhāriyaṁ vo kammaṁ
kataṁ, raññā nāma pahite, `na demāti avatvā `sace me dhītaraṁ
saparivāraṁ gaṇhatha, demāti vattabbaṁ bhaveyya tātāti. "sādhu amma,
tava ruciyā sati, evaṁ karissāmīti vatvā rañño tathā sāsanaṁ pāhesi.
rājā "sādhūti sampaṭicchitvā taṁ saparivāraṁ ānetvā abhisiñcitvā
aggamahesiṭṭhāne ṭhapesi. sesā tassāyeva parivāritthiyo ahesuṁ.
idaṁ sāmāvatiyā vatthuṁ.
udenassa pana aparāpi vāsuladattā nāma devī ahosi
caṇḍapajjotassa dhītā. ujjeniyaṁ hi caṇḍapajjoto nāma rājā
ahosi. so ekadivasaṁ uyyānato āgacchanto attano sampattiṁ
oloketvā "atthi nu kho aññassapi kassaci evarūpā sampattīti
vatvā, "kiṁ sampatti nāmesā, kosambiyaṁ udenassa rañño atimahatī

page number: 032

sampattīti vutte, āha "tenahi gaṇhissāmi nanti. "na sakkā
so gahetunti. "kiñci katvā gaṇhissāmevāti. "na sakkā devāti.
"kiṁkāraṇāti. "so hatthikantaṁ nāma sippaṁ jānāti, mantaṁ parivattetvā
hatthikantavīṇaṁ vādento nāge palāpetipi gaṇhātipi, hatthivāhanasampanno
tena sadiso nāma natthīti. "na sakkā mayā taṁ gahetunti.
"sace te deva ekantena ayaṁ nicchayo, tenahi dāruhatthiṁ kāretvā
tassa vasanaṭṭhānaṁ pesehi; so hatthivāhanaṁ vā assavāhanaṁ vā sutvā
dūrampi gacchati, tattha naṁ āgataṁ gahetuṁ sakkā bhavissatīti. rājā
"attheso upāyoti dārumayaṁ yantahatthiṁ kāretvā bahi pilotikāhi
veṭhetvā katacittakammaṁ katvā tassa vijite āsannaṭṭhāne ekasmiṁ
saratīre vissajjāpesi. hatthino antokucchiyaṁ saṭṭhī purisā aparāparaṁ
caṅkamanti, hatthilaṇḍaṁ āharitvā tattha tattha chaḍḍesuṁ. eko
vanacarako hatthiṁ disvā "amhākaṁ rañño anucchavikoti cintetvā
gantvā udenassa rañño ārocesi "deva mayā sabbaseto
kelāsakūṭapaṭibhāgo tumhākaññeva anucchaviko varavāraṇo diṭṭhoti.
udeno rājā tameva magguddesakaṁ katvā hatthiṁ abhiruyha saparivāro
nikkhami. tassāgamanaṁ ñatvā carapurisā gantvā caṇḍapajjotassa
ārocesuṁ. so āgantvā majjhe tucchaṁ katvā ubhosu passesu
balanikāyaṁ payojesi. udeno rājā tassāgamanaṁ ajānanto hatthiṁ
anubandhi. antoṭhitamanussā vegena palāpesuṁ. kaṭṭhahatthī rañño
mantaṁ parivattetvā vīṇaṁ vādentassa tantisaddaṁ asuṇanto viya

page number: 033

palāyatiyeva. rājā hatthināgaṁ 1- pāpuṇituṁ asakkonto assaṁ āruyha
anubandhi. tasmiṁ vegena anubandhante, balanikāyo ohiyi. rājā
ekakova ahosi. atha naṁ ubhosu passesu payuttā caṇḍapajjotassa
purisā gaṇhitvā attano rañño adaṁsu. athassa balanikāyo
amittavasaṁ gatabhāvaṁ ñatvā bahi khandhāvāraṁ nivesetvā acchi.
caṇḍapajjotopi udenaṁ jīvagāhameva gāhāpetvā ekasmiṁ
coragehe pakkhipitvā dvāraṁ pidahāpetvā tayo divase jayapānaṁ
pivi. udeno tatiyadivase ārakkhake pucchi "kahaṁ vo rājā tātāti.
"paccāmitto me gahitoti jayapānaṁ pivatīti. "kā nāmesā mātugāmassa
viya tumhākaṁ rañño kiriyā; nanu paṭirājānaṁ gahetvā vissajjetuṁ vā
māretuṁ vā vaṭṭati, amhe dukkhaṁ nisīdāpetvā. jayapānaṁ kira
pivatīti. te gantvā tamatthaṁ rañño kathesuṁ. so gantvā "saccaṁ
kira tvaṁ evaṁ vadesīti pucchi. "āma mahārājāti. "sādhu taṁ
vissajjessāmi; evarūpo kira te manto atthi, taṁ mayhaṁ dassasīti.
"sādhu dassāmi, gahaṇasamaye maṁ vanditvā taṁ gaṇhāhi; kiṁ pana
tvaṁ maṁ vandissasīti. "kyāhaṁ taṁ vandissāmīti. "kiṁ na vandissasīti.
"na vandissāmīti. "ahaṁpi na dassāmīti. "evaṁ sante, rājāṇaṁ
te karissāmīti. "karohi, sarīrassa me issaro, na pana cittassāti.
rājā tassa sūragajjitaṁ sutvā "kathannu kho imassa mantaṁ gaṇhissāmīti
cintetvā "imaṁ mantaṁ aññaṁ jānāpetuṁ na sakkā, mama dhītaraṁ
etassa santike uggaṇhāpetvā ahaṁ tassā santike gaṇhissāmīti

footnote: 1. po. hatthinā taṁ.

page number: 034

cintesi. atha naṁ āha "aññassa vanditvā gaṇhantassa dassasīti.
"āma mahārājāti. "tenahi amhākaṁ ghare ekā khujjā atthi,
tassā antosāṇiyaṁ nisinnāya tvaṁ bahisāṇiyaṁ ṭhitova mantaṁ
vācehīti. "sādhu mahārāja, khujjā vā hotu pīṭhasappi vā, vandantiyā
dassāmīti. tato rājā gantvā dhītaraṁ vāsuladattaṁ āha "amma
eko saṅkhakuṭṭhi anagghaṁ mantaṁ jānāti, taṁ aññaṁ jānāpetuṁ
na sakkā, tvaṁ antosāṇiyaṁ nisīditvā taṁ vanditvā mantaṁ gaṇha,
so bahisāṇiyaṁ ṭhatvā tuyhaṁ vācessati, tava santikā ahaṁ gaṇhissāmīti.
evaṁ so nesaṁ aññamaññaṁ santhavakaraṇabhayena dhītaraṁ khujjaṁ itaraṁ
saṅkhakuṭṭhiṁ katvā kathesi. so tassā antosāṇiyaṁ vanditvā nisinnāya
bahi ṭhitova mantaṁ vācesi.
atha naṁ ekadivasaṁ punappunaṁ vuccamānampi mantapadaṁ vattuṁ
asakkontiṁ "are khujje atibahaloṭṭhakapolaṁ te mukhaṁ, 1- evaṁ nāma
vadehīti āha. sā kujjhitvā "are duṭṭhakuṭṭhi kiṁ vadesi, 2- mādisā
khujjā nāma hotīti sāṇikaṇṇaṁ ukkhipitvā, "kāsi tvanti vutte,
"rañño dhītā vāsuladattā nāmāhanti āha. "pitā te taṁ mayhaṁ
kathento `khujjāti kathesīti. "mayhaṁ kathentopi taṁ saṅkhakuṭṭhiṁ katvā
kathesīti. te ubhopi "amhākaṁ santhavakaraṇabhayena kathitaṁ bhavissatīti
antosāṇiyaññeva santhavaṁ kariṁsu. tato paṭṭhāya mantaggahaṇaṁ vā
sippaggahaṇaṁ vā natthi. rājāpi dhītaraṁ niccaṁ pucchati "sippaṁ gaṇhasi

footnote: 1. ma. mukhaṁ pothayissāmi. 2. sī. yu. kiṁ evaṁ vadesi.

page number: 035

ammāti. "gaṇhāmi tātāti. atha naṁ ekadivasaṁ udeno āha "bhadde
sāmikena kattabbannāma neva mātāpitaro na bhātikabhaginiyo kātuṁ
sakkonti; sace mayhaṁ jīvitaṁ dassasi, pañca te itthīsatāni parivāraṁ
datvā aggamahesiṭṭhānaṁ dassāmīti. "sace imasmiṁ vacane patiṭṭhātuṁ
sakkhissatha, dassāmi vo jīvitadānanti. "sakkhissāmi bhaddeti. sā
"sādhu sāmīti pitu santikaṁ gantvā vanditvā ekamantaṁ aṭṭhāsi.
atha naṁ so pucchi "amma niṭṭhitaṁ sippanti. "na 1- tāva niṭṭhitaṁ tāta
sippanti. atha naṁ "kiṁ ammāti. "amhākaṁ ekaṁ dvārañca vāhanañca
laddhuṁ vaṭṭati tātāti. "idaṁ kiṁ ammāti. "tāta rattiṁ kira
tārakasaññāya mantassa upacāratthāya ekaṁ osadhaṁ gahetabbaṁ
atthi; tasmā amhākaṁ velāya vā avelāya vā nikkhamanakāle
ekaṁ dvārañca vāhanañca laddhuṁ vaṭṭatīti. rājā "sādhūti sampaṭicchi.
te attano abhirucitaṁ ekaṁ dvāraṁ hatthagataṁ kariṁsu.
rañño pana pañca vāhanāni ahesuṁ; bhaddavatī nāma kareṇukā
ekadivasaṁ paññāsayojanāni gacchati, kāko nāma dāso saṭṭhiyojanāni
gacchati, "velakaṁsi ca muñjakesi cāti dve assā yojanasataṁ gacchanti,
nāḷāgiri hatthī vīsatiyojanasatanti. so kira rājā, anuppanne buddhe,
ekassa issarassa upaṭṭhāko ahosi. athekadivasaṁ tasmiṁ issare
bahinagaraṁ 2- gantvā nahātvā āgacchante, eko paccekabuddho nagaraṁ
piṇḍāya pavisitvā sakalanagaravāsīnaṁ mārena āvaṭṭitattā ekaṁ

footnote: 1. yu. "nāti saddo natthi. 2. sīßēéa.yu. bahinagare.

page number: 036

bhikkhampi alabhitvā yathādhotena pattena nikkhami. atha naṁ nagaradvāraṁ
sampattakāle māro aññātakavesena upasaṅkamitvā "api vo
bhante kiñci laddhanti pucchi. "kiṁ pana me tvaṁ alabhanākāraṁ karīti.
"tenahi nivattitvā puna pavisatha, idāni na karissāmīti. "nāhaṁ
puna nivattissāmīti. sace hi nivatteyya, puna so sakalanagaravāsīnaṁ
sarīre adhimuccitvā pāṇiṁ paharitvā hasanakeḷiṁ kareyya, paccekabuddhe
anivatte, māro tattheva antaradhāyi. 1- atha so issaro yathādhotena
pattenāgacchantaṁ paccekabuddhaṁ disvāva vanditvā "api bhante
kiñci laddhanti pucchi. "caritvā nikkhantamhāvusoti. so cintesi
"ayyo mayā pucchitaṁ akathetvā aññaṁ vadati, na kiñci laddhaṁ
bhavissatīti. athassa pattaṁ olokento tucchaṁ pattaṁ disvā gehe
bhattassa attano niṭṭhitāniṭṭhitabhāvaṁ ajānanatāya sūro hutvā pattaṁ
gahetuṁ avisahanto "bhante thokaṁ adhivāsethāti vatvā vegena gharaṁ
gantvā "amhākaṁ bhattaṁ niṭṭhitanti pucchitvā, "niṭṭhitanti vutte,
taṁ upaṭṭhākaṁ āha "tāta añño tayā sampannavegataro natthi,
sīghena javena taṁ bhadantaṁ patvā `pattaṁ [2]- bhante dethāti vatvā pattaṁ
gahetvā vegena ehīti. so ekavacaneneva pakkhanditvā pattaṁ
gahetvā āhari. issaropi attano bhojanassa pattaṁ pūretvā
"imaṁ sīghaṁ gantvā ayyassa sampādehi, ahante ito pattiṁ

footnote: 1. sī. yu. "paccekabuddhe .pe. antaradhāyīti natthi.
footnote: 2. sī. yu. etthantare "meti atthi.

page number: 037

demīti āha. so taṁ gahetvā javena gantvā paccekabuddhassa pattaṁ
datvā pañcapatiṭṭhitena vanditvā "bhante velā upakaṭṭhā, ahaṁ
atisīghena javena gato ca āgato ca, etassa me javassa phalena
yojanānaṁ paṇṇāsasaṭṭhīsatavīsatisatagamanasamatthāni pañca vāhanāni
nibbattantu; āgacchantassa ca me gacchantassa ca sarīraṁ suriyatejena
tattaṁ, tassa me phalena nibbattanibbattaṭṭhāne āṇā suriyatejasadisā
hotu; imasmiṁ me piṇḍapāte sāminā patti dinnā, tassā
nissandena tumhehi diṭṭhadhammassa bhāgī homīti āha. paccekabuddho
"evaṁ hotūti vatvā
"icchitaṁ patthitaṁ tuyhaṁ khippameva 1- samijjhatu;
sabbe pūrentu saṅkappā, cando paṇṇaraso 2- yathā.
icchitaṁ patthitaṁ tuyhaṁ khippameva samijjhatu;
sabbe pūrentu saṅkappā, maṇi jotiraso yathāti
anumodanaṁ akāsi. paccekabuddhānaṁ kira imāva dve gāthā anumodanagāthā
nāma honti. tattha maṇi jotirasoti: sabbakāmadadaṁ maṇiratanaṁ
vuccati. idantassa pubbacaritaṁ. so etarahi caṇḍapajjoto ahosi.
tassa ca kammassa nissandena imāni pañca vāhanāni nibbattiṁsu.
athekadivasaṁ rājā uyyānakīḷāya nikkhami. udeno "ajja
palāyitabbanti mahantamahante cammapasibbake hiraññasuvaṇṇassa
pūretvā kareṇukapiṭṭhe ṭhapetvā vāsuladattaṁ ādāya palāyi.

footnote: 1. sī. sabbameva 2. yu. paṇṇarasī.

page number: 038

antepurapālakā palāyantaṁ disvā gantvā rañño ārocesuṁ.
rājā "sīghaṁ gacchathāti balaṁ pahiṇi. udeno balassa pakkhantabhāvaṁ
ñatvā kahāpaṇapasibbakaṁ mocetvā pātesi. manussā kahāpaṇe
uccinitvā puna pakkhandiṁsu. itaro suvaṇṇapasibbakaṁ mocetvā
pātetvā, tesaṁ suvaṇṇalobhena papañcantānaññeva, bahi nivutthaṁ
attano khandhāvāraṁ pāpuṇi. atha naṁ āgacchantaṁ disvāva attano
balakāyo parivāretvā nagaraṁ pavesesi. so gantvāva vāsuladattaṁ
abhisiñcitvā aggamahesiṭṭhāne ṭhapesi.
idaṁ vāsuladattāya vatthuṁ.
aparā pana māgandiyā nāma rañño santikā aggamahesiṭṭhānaṁ
labhi. sā kira kururaṭṭhe māgandiyassa brāhmaṇassa dhītā, mātāpissā
māgandiyātveva nāmaṁ. cūḷapitāpissā māgandiyova. sā abhirūpā
ahosi devaccharapaṭibhāgā. pitā panassā anucchavikaṁ sāmikaṁ alabhanto
mahantehi mahantehi kulehi yācitopi "tumhe na mayhaṁ dhītu
anucchavikāti tajjetvā uyyojesi. athekadivasaṁ satthā paccūsasamaye
lokaṁ olokento māgandiyabrāhmaṇassa sapajāpatikassa
anāgāmiphalupanissayaṁ disvā attano pattacīvaramādāya tassa bahinigame
aggiparicaraṇaṭṭhānaṁ agamāsi. so tathāgatassa rūpasobhaggaṁ 1- attabhāvaṁ
oloketvā "imasmiṁ loke iminā purisena sadiso añño
puriso nāma natthi, ayaṁ mayhaṁ dhītu anucchaviko, imassa purisassa

footnote: 1. ma. yu. rūpasobhaggappattaṁ.

page number: 039

posāvanatthāya mama dhītaraṁ dassāmīti cintetvā "samaṇa ekā me
dhītā atthi, ahaṁ ettakaṁ kālaṁ tassā anucchavikaṁ purisaṁ na passāmi,
tumhe tassā, sā ca tumhākaññeva anucchavikā, tumhākaṁ
pādaparicārikaṁ tassā ca bhattāraṁ laddhuṁ vaṭṭati, taṁ vo ahaṁ
dassāmi, yāva mama gamanā idheva tiṭṭhathāti āha. satthā kiñci
avatvā tuṇhī ahosi. brāhmaṇo vegena gharaṁ gantvā "bhoti
bhoti dhītu me anucchaviko diṭṭho, sīghaṁ sīghaṁ taṁ alaṅkarohīti taṁ
alaṅkārāpetvā saddhiṁ brāhmaṇiyā ādāya satthu santikaṁ pāyāsi.
sakalanagaraṁ saṅkhubhi "ayaṁ ettakaṁ kālaṁ `mayhaṁ dhītu anucchaviko natthīti
kassaci adatvā `ajja me dhītu anucchaviko diṭṭhoti kira vadati;
kīdiso nu kho so, passissāma nanti. mahājano teneva saddhiṁ
nikkhami. tasmiṁ dhītaraṁ gahetvā āgacchante, satthā tena vuttaṭṭhāne
aṭhatvā tattha padacetiyaṁ dassetvā gantvā aññasmiṁ ṭhāne
aṭṭhāsi. buddhānaṁ hi padacetiyaṁ adhiṭṭhahitvā akkantaṭṭhāneyeva
paññāyati, na aññattha: yesañca atthāya adhiṭṭhitaṁ hoti, teva naṁ
passanti; tesaṁ pana adassanakaraṇatthaṁ hatthiādayo vā akkamantu,
mahāmegho vā vassatu, verambavātā vā paharantu, na naṁ koci
makkhetuṁ sakkoti. atha brāhmaṇī brāhmaṇaṁ āha "kuhiṁ so
purisoti. "imasmiṁ ßēhāne tiṭṭhāhīti naṁ avacaṁ, kuhiṁ nu kho so
gatoti olokento padacetiyaṁ disvā "ayamassa padavalañjoti āha.
brāhmaṇī salakkhaṇamantānaṁ tiṇṇaṁ vedānaṁ paguṇatāya lakkhaṇamante

page number: 040

parivattetvā padalakkhaṇaṁ upadhāretvā "nayidaṁ brāhmaṇa
pañcakāmaguṇasevino padanti vatvā imaṁ gāthamāha
"rattassa hi ukkuṭikaṁ padaṁ bhave,
duṭṭhassa hoti sahasānupīḷitaṁ,
mūḷhassa hoti avakaḍḍhitaṁ padaṁ,
vivaṭacchadassa idamīdisaṁ padanti.
atha naṁ brāhmaṇo āha "bhoti tvaṁ udakacāṭiyaṁ 1- kumbhile
viya gehamajjhe vasanacore viya mante passanasīlā, tuṇhī hohīti.
"brāhmaṇa yaṁ icchasi, taṁ vadehi; nayidaṁ pañcakāmaguṇasevino padanti.
ito cito ca olokento satthāraṁ disvā "ayaṁ so purisoti vatvā
brāhmaṇo gantvā "samaṇa dhītaraṁ te posāvanatthāya dammīti āha.
satthā "dhītarā te mayhaṁ attho atthi vā natthi vāti avatvāva
"brāhmaṇa ekante kāraṇaṁ kathemīti vatvā, "kathehi samaṇāti
vutte, mahābhinikkhamanato paṭṭhāya yāva ajapālanigrodhamūlā mārena
anubandhabhāvaṁ ajapālanigrodhamūle ca "atītodāni me esa visayanti
tassa sokāturassa sokavūpasamanatthaṁ āgatāhi māradhītāhi
kumārikavaṇṇādivasena payojitapalobhanaṁ ācikkhitvā 2-
"disvāna taṇhaṁ aratiñca rāgaṁ
nāhosi chando api methunasmiṁ,

footnote: 1. sī. ma. yu. udakapātiyaṁ. 2. sī. ma. yu. ācikkhitvā tadāpi mayhaṁ.

page number: 041

kimevidaṁ muttakarīsapuṇṇaṁ
pādāpimaṁ samphusituṁ na iccheti 1-
imaṁ gāthamāha. gāthāpariyosāne brāhmaṇo ca brāhmaṇī ca
anāgāmiphale patiṭṭhahiṁsu. māgandiyāpi kho dhītā "sacassa samaṇassa
mayā attho natthi, anatthikabhāvo vattabbo; ayaṁ pana maṁ
muttakarīsapuṇṇaṁ karoti; hotu, attano jātikulapapadesabhogayasavayasampattiṁ
āgamma tathārūpaṁ bhattāraṁ labhitvā samaṇassa gotamassa
kattabbayuttakaṁ jānissāmīti satthari āghātaṁ bandhi. "kiṁ pana satthā
tassā attani āghātuppattiṁ jānāti na jānātīti. jānātiyeva.
"jānanto kasmā gāthamāhāti. itaresaṁ dvinnaṁ vasena. buddhā nāma
āghātaṁ agaṇetvā maggaphalādhigamārahānaṁ vasena dhammaṁ desentiyeva.
mātāpitaro taṁ netvā cūḷamāgandiyaṁ kaniṭṭhaṁ paṭicchāpetvā
satthu santikaṁ gantvā ubhopi pabbajitvā arahattaṁ pāpuṇiṁsu.
cūḷamāgandiyopi cintesi "mama dhītā omakasattassa nānucchavikā,
ekassa raññova anucchavikāti taṁ ādāya kosambiṁ gantvā
sabbālaṅkārehi alaṅkaritvā "imaṁ itthīratanaṁ devassa anucchavikanti
udenassa rañño adāsi. so taṁ disvāva uppannabalavasineho
abhisekaṁ datvā pañcasatamātugāmamassā parivāraṁ katvā
aggamahesiṭṭhāne ṭhapesi.
idaṁ māgandiyāya vatthuṁ.

footnote: 1. ayaṁ parassapadassa e-vattamānāvibhatti attanopadassa uttamaprise vattati,
footnote: na sattamiyaṁ eyyaṁ. ayañca kaccāyanamūlassa ākhyātakappanaye oloketabbā.

page number: 042

evamassa diyaḍḍhasahassanāṭakitthīparivārā tisso aggamahesiyo
ahesuṁ.
tasmiṁ kho pana samaye "ghosakaseṭṭhī kukkuṭaseṭṭhī pāvārikaseṭṭhīti
kosambiyaṁ tayo seṭṭhino honti. te upakaṭṭhāya vassūpanāyikāya
pañcasate tāpase himavantato āgantvā nagare bhikkhāya carante
disvā pasīditvā nisīdāpetvā bhojetvā paṭiññaṁ gahetvā cattāro
māse attano santike vāsāpetvā puna vassāratte āgamanatthāya
paṭijānāpetvā uyyojesuṁ. tāpasāpi tato paṭṭhāya aṭṭha māse
himavante vasitvā cattāro māse tesaṁ santike vasanti. te
aparabhāge himavantato āgacchantā araññāyatane ekaṁ mahānigrodhaṁ
disvā tassa mūle nisīdiṁsu. tesu jeṭṭhakatāpaso cintesi "imasmiṁ
rukkhe adhivatthā devatā na oramatikā bhavissati, mahesakkhenevettha
devarājena bhavitabbaṁ; sādhu vatassa, sacāyaṁ isigaṇassa pānīyaṁ
dadeyyāti. so pānīyaṁ adāsi. tāpaso nahānodakaṁ cintesi. tampi
adāsi. tato bhojanaṁ cintesi. tampi adāsi. athassa etadahosi
"ayaṁ devarājā amhehi cintitacintitaṁ sabbaṁ deti, aho vata naṁ
passeyyāmāti. so rukkhakkhandhaṁ padāletvā attānaṁ dassesi.
atha naṁ "devarāja mahatī te sampatti, kinnu kho katvā ayaṁ laddhāti
pucchiṁsu. "mā pucchatha ayyāti. "ācikkha devarājāti. so attanā
katakammassa parittakattā lajjamāno kathetuṁ na visahati, tehi punappunaṁ
nippīḷiyamāno pana "tenahi suṇāthāti vatvā kathesi.

page number: 043

so kira eko duggatamanusso hutvā bhatiṁ pariyesanto
anāthapiṇḍikassa santike bhatikammaṁ labhitvā taṁ nissāya jīvitaṁ
kappesi. athekasmiṁ uposathadivase sampatte, anāthapiṇḍiko vihārato
āgantvā pucchi "tassa bhatikassa ajja uposathadivasabhāvo kenaci
kathitoti. "na kathito sāmīti. "tenahissa sāyamāsaṁ pacathāti. athassa
patthodanaṁ paciṁsu. so taṁdivasaṁ araññe kammaṁ katvā sāyaṁ āgantvā,
bhatte vaḍḍhetvā dinne, "chātosmīti sahasā abhuñjitvāva "aññesu
divasesu imasmiṁ gehe `bhattaṁ detha sūpaṁ detha byañjanaṁ dethāti
mahākolāhalaṁ hoti, ajja sabbe nissaddā nipajjiṁsu, mayhamevekassa
āhāraṁ vaḍḍhayiṁsu: kinnu kho etanti cintetvā pucchi "avasesā
bhuñjiṁsūti. "na bhuñjiṁsu tātāti. "kiṁ kāraṇāti. "imasmiṁ gehe
uposathadivasesu sāyamāsaṁ na pacanti, sabbe uposathikā honti,
antamaso thanapāyinopi dārake mukhaṁ vikkhāletvā catumadhuraṁ mukhe
pakkhipāpetvā mahāseṭṭhī uposathike kāresi, gandhatelappadīpe
jālante, khuddakamahallakadārakā sayanagatā dvattiṁsākāraṁ sajjhāyanti;
tuyhaṁ pana uposathadivasabhāvaṁ kathetuṁ satiṁ na karimhā; tasmā taveva
bhattaṁ pakkaṁ, bhuñjassu nanti. "sace idāni uposathikena bhavituṁ
vaṭṭati, ahaṁpi bhaveyyanti āha. "idaṁ seṭṭhī jānātīti. "tenahi
naṁ pucchathāti. te gantvā seṭṭhiṁ pucchiṁsu. so evamāha
"idāni abhuñjitvā mukhaṁ vikkhāletvā uposathaṅgāni adhiṭṭhahanto
upaḍḍhuposathakammaṁ labhissatīti. itaro taṁ sutvā tathā akāsi. tassa

page number: 044

sakaladivasaṁ kammaṁ katvā chātassa sarīre vātā kuppiṁsu. so yottena 1-
udaraṁ bandhitvā yottakoṭiyaṁ gahetvā parivattati. seṭṭhī taṁ pavattiṁ
sutvā ukkāhi dhāriyamānāhi catumadhuraṁ gāhāpetvā tassa santikaṁ
āgantvā "kiṁ tātāti pucchi. "sāmi vātā me kuppitāti. "tenahi
uṭṭhāya idaṁ bhesajjaṁ khādāhīti. "tumhepi khādittha sāmīti. "amhākaṁ
aphāsukaṁ natthi, tvaṁ khādāhīti. "sāmi uposathakammaṁ karonto sakalaṁ
kātuṁ nāsakkhiṁ, upaḍḍhuposathakammaṁpi me vikalaṁ mā ahosīti na icchi.
"mā evaṁ kari tātāti vuccamānopi anicchitvā, aruṇe uṭṭhahante,
milātamālā viya kālaṁ katvā tasmiṁ nigrodharukkhe devatā hutvā
nibbatti. tasmā imamatthaṁ kathetvā "so seṭṭhī buddhamāmako
dhammamāmako saṅghamāmako, taṁ nissāya katassa upaḍḍhuposathakammassa
nissandeneva sā sampatti mayā laddhāti āha.
"buddhoti vacanaṁ sutvāva pañcasatā tāpasā uṭṭhāya devatāya
añjaliṁ paggayha `buddhoti vadesīti, 2- "buddhoti vadāmīti tikkhattuṁ
paṭijānāpetvā, "ghosopi kho eso dullabho lokasminti udānaṁ
udānetvā, "devate anekesu kappasatasahassesu assutapubbaṁ saddaṁ
tayā suṇāpitamhāti āhaṁsu. athantevāsikā ācariyaṁ etadavocuṁ
"tenahi satthu santikaṁ gacchāmāti. "tātā tayo seṭṭhino amhākaṁ
bahupakārā, sve tesaṁ nivesane bhikkhaṁ gaṇhitvā tesampi ācikkhitvā
gamissāma, adhivāsetha tātāti. te adhivāsayiṁsu. punadivase seṭṭhino

footnote: 1. sī. yu. yottaṁ. 2. sī. yu. vadehīti.

page number: 045

yāgubhattaṁ sampādetvā āsanāni paññāpetvā "ajja no ayyānaṁ
āgamanadivasoti ñatvā paccuggamanaṁ katvā te ādāya nivesanaṁ
gantvā nisīdāpetvā bhikkhaṁ adaṁsu. te katabhattakiccā "mahāseṭṭhino
mayaṁ gamissāmāti vadiṁsu. "nanu bhante tumhehi cattāro vassike
māse amhākaṁ gahitā [?] paṭiññā; idāni kuhiṁ gacchathāti. "loke
kira buddho uppanno, dhammo uppanno, saṅgho uppanno; tasmā
satthu santikaṁ gamissāmāti. "kiṁ pana tassa satthu santikaṁ
tumhākaññeva gantuṁ vaṭṭatīti. "aññesampi avāritaṁ āvusoti.
"tenahi bhante āgametha, mayaṁpi parivacchaṁ katvā gacchāmāti. "tumhesu
parivacchaṁ karontesu, amhākaṁ papañco hoti, mayaṁ purato gacchāma,
tumhe pacchato āgaccheyyāthāti vatvā te puretaraṁ gantvā
sammāsambuddhaṁ disvā abhitthavitvā vanditvā ekamantaṁ nisīdiṁsu.
atha nesaṁ satthā anupubbīkathaṁ kathetvā dhammaṁ desesi. desanā-
pariyosāne sabbe saha paṭisambhidāhi arahattaṁ patvā pabbajjaṁ
yācitvā "etha bhikkhavoti 1- vacanasamanantarameva iddhimayapattacīvaradharā
vassasatikattherā viya ahesuṁ.
tepi kho tayo seṭṭhino pañcahi pañcahi sakaṭasatehi
vatthacchādanasappimadhuphāṇitādīni dānupakaraṇāni ādāya sāvatthiṁ
patvā jetavanaṁ pavisitvā satthāraṁ vanditvā dhammakathaṁ sutvā
kathāpariyosāne sotāpattiphale patiṭṭhāya aḍḍhamāsamattaṁ dānaṁ

footnote: 1. sī. ma. yu. ehi bhikkhu.

page number: 046

dadamānā satthu santike vasitvā kosambīgamanatthāya satthāraṁ
yācitvā, satthārā paṭiññaṁ dadantena "suññāgāre kho gahapatayo
tathāgatā abhiramantīti vutte, "aññātaṁ bhante, amhehi
pahitasāsanenāgantuṁ vaṭṭatīti vatvā kosambiṁ gantvā ghosakaseṭṭhī
ghositārāmaṁ kukkuṭaseṭṭhī kukkuṭārāmaṁ pāvārikaseṭṭhī pāvārikārāmanti
tayo mahāvihāre kāretvā satthu āgamanatthāya sāsanaṁ
pahiṇiṁsu. satthā tesaṁ sāsanaṁ sutvā tattha agamāsi. te paccuggantvā
satthāraṁ vihāre pavesetvā "imaṁ vihāraṁ cātuddisassa buddhappamukhassa
bhikkhusaṅghassa demīti tikkhattuṁ niyyādetvā vārena vārena paṭijagganti.
satthā devasikaṁ ekekasmiṁ vihāre vasati, yassa vihāre vuttho hoti,
tasseva gharadvāre piṇḍāya carati.
tesaṁ pana tiṇṇaṁ seṭṭhīnaṁ upaṭṭhāko sumano nāma mālākāro
ahosi. so te seṭṭhino evamāha "ahaṁ tumhākaṁ dīgharattaṁ
upakārako, satthāraṁ bhojetukāmomhi; mayhaṁ ekadivasaṁ satthāraṁ
dethāti. "tenahi bhaṇe sve bhojehīti. "sādhu sāmīti so satthāraṁ
nimantetvā sakkāraṁ paṭiyādesi. tadā rājā sāmāvatiyā devasikaṁ
pupphamūle aṭṭha kahāpaṇe deti. tassā khujjuttarā nāma dāsī
sumanamālākārassa santikaṁ gantvā nibaddhaṁ pupphāni gaṇhāti. atha naṁ
tasmiṁ divase āgataṁ mālākāro āha "mayā satthā nimantito,
ajja aggapupphehi satthāraṁ pūjessāmi; tiṭṭha tāva tvaṁ, parivesanāya
sahāyikā hutvā dhammaṁ sutvā avasesāni pupphāni gahetvā gamissasīti.

page number: 047

sā "sādhūti adhivāsesi. sumano buddhappamukhaṁ bhikkhusaṅghaṁ parivisitvā
anumodanakaraṇatthāya pattaṁ aggahesi. satthā anumodanadhammadesanaṁ
ārabhi. khujjuttarāpi satthu dhammakathaṁ suṇantīyeva sotāpattiphale
patiṭṭhahi. sā aññesu divasesu cattāro kahāpaṇe attano gahetvā
catūhi pupphāni gahetvā gacchati, taṁdivasaṁ aṭṭhahipi pupphāni gahetvā
gatā. atha naṁ sāmāvatī āha "kinnu kho amma amhākaṁ raññā
dviguṇaṁ pupphamūlaṁ dinnanti. "no ayyeti. "atha kasmā bahūni
pupphānīti. "aññesu divasesu ahaṁ cattāro kahāpaṇe attano
gahetvā catūhi pupphāni āharāmīti. "ajja kasmā na gaṇhasīti.
"sammāsambuddhassa dhammakathaṁ sutvā dhammassa adhigatattāti. atha naṁ
"are duṭṭhadāsi ettakaṁ kālaṁ tayā gahitakahāpaṇe me dehīti
atajjetvā "amma tayā pītaṁ amataṁ amhepi pāyehīti vatvā,
"tenahi maṁ nahāpehīti vutte, soḷasahi gandhodakaghaṭehi nahāpetvā
dve maṭṭhasāṭake dāpesi. sā ekaṁ nivāsetvā ekaṁ pārupitvā
āsanaṁ paññāpetvā ekaṁ vījaniṁ āharāpetvā āsane nisīditvā
citravījaniṁ 1- ādāya pañca mātugāmasatāni āmantetvā tāsaṁ satthārā
desitaniyāmeneva dhammaṁ desesi. tassā dhammakathaṁ sutvā tā sabbāpi
sotāpattiphale patiṭṭhahiṁsu. tā sabbāpi khujjuttaraṁ vanditvā "amma
ajjato paṭṭhāya tvaṁ kiliṭṭhakammaṁ mā kari, amhākaṁ mātuṭṭhāne ca
ācariyaṭṭhāne ca ṭhatvā satthu santikaṁ gantvā satthārā desitaṁ

footnote: 1. sī. vicittavījaniṁ.

page number: 048

dhammaṁ suṇitvā amhākaṁ kathehīti vadiṁsu. sā tathā karontī aparabhāge
tipiṭakadharā jātā. atha naṁ satthā "etadaggaṁ bhikkhave mama sāvikānaṁ
upāsikānaṁ dhammakathikānaṁ [1]- yadidaṁ khujjuttarāti etadagge 2- ṭhapesi.
tāpi kho pañcasatā itthiyo taṁ evamāhaṁsu "amma satthāraṁ passitukāmamha,
taṁ no dassehi, gandhamālādīhi naṁ pūjessāmāti. "ayye rājakulaṁ
nāma bhāriyaṁ, tumhe gahetvā bahi gantuṁ na sakkāti. "amma mā
no nāsehi, dasseheva amhākaṁ satthāranti. "tenahi tumhākaṁ
vasanagabbhānaṁ bhittīsu, yattakena oloketuṁ sakkā hoti, tattakaṁ
chiddaṁ katvā gandhamālādīni āharāpetvā satthāraṁ tiṇṇaṁ seṭṭhīnaṁ
gharadvāraṁ gacchantaṁ tumhe tesu tesu ṭhānesu ṭhatvā oloketha ceva
hatthe pasāretvā vandatha ca pūjetha cāti. tā tathā katvā satthāraṁ
gacchantañceva āgacchantañca oloketvā vandiṁsu ceva pūjesuṁ ca.
athekadivasaṁ māgandiyā attano pāsādatalato nikkhamitvā
caṅkamamānā tāsaṁ vasanaṭṭhānaṁ gantvā gabbhesu chiddaṁ disvā "idaṁ
kinti pucchitvā, tāhi tassā satthari bandhāghātaṁ ajānantīhi "satthā
imaṁ nagaraṁ āgato, mayaṁ ettha ṭhatvā satthāraṁ vandāma ceva
pūjema cāti vutte, "āgato nāma imaṁ nagaraṁ samaṇo gotamo,
idānissa kattabbaṁ jānissāmi, imāpi tassa upaṭṭhāyikā, imāsaṁpi
kattabbaṁ jānissāmīti cintetvā gantvā rañño ārocesi
"mahārāja sāmāvatīmissakānaṁ pañcasatānaṁ itthīnaṁ bahiddhā patthanā

footnote: 1. sī. ma. yu. bahussutānaṁ. 2. aṅ. eka. 20/34.

page number: 049

atthi, katipāheneva te jīvitaṁ na bhavissatīti. rājā "na tā evarūpaṁ
karissantīti na saddahi, puna vuttepi, na saddahiyeva. atha naṁ, evaṁ
tikkhattuṁ vuttepi, asaddahantaṁ "sace me na saddahasi, tāsaṁ vasanaṭṭhānaṁ
gantvā upadhārehi mahārājāti āha. rājā gantvā gabbhesu
chiddaṁ disvā "idaṁ kinti pucchitvā, tasmiṁ atthe ārocite, tāsaṁ
akujjhitvā kiñci avatvāva chiddāni pidahāpetvā sabbagabbhesu
khuddacchiddakavātapānāni kāresi. khuddacchiddakavātapānāni kira tasmiṁ
kāle uppannāni.
māgandiyā tāsaṁ kiñci kātuṁ asakkuṇitvā "samaṇassa
gotamasseva kattabbaṁ karissāmīti nāgarānaṁ lañcaṁ datvā "samaṇaṁ
gotamaṁ antonagaraṁ pavisitvā carantaṁ dāsakammakaraporisehi saddhiṁ
akkositvā paribhāsitvā palāpethāti. micchādiṭṭhikā tīsu ratanesu
appasannā antonagaraṁ paviṭṭhaṁ satthāraṁ anubandhitvā "corosi
bālosi mūḷhosi oṭṭhosi goṇosi gadrabhosi nerayikosi
tiracchānagatosi, natthi tuyhaṁ sugati, duggatiyeva tuyhaṁ pāṭikaṅkhāti
dasahi akkosavatthūhi akkosanti paribhāsanti. taṁ sutvā āyasmā
ānando satthāraṁ etadavoca "bhante ime nāgarā amhe akkosanti
paribhāsanti, ito aññattha gacchāmāti. "kuhiṁ ānandāti. "aññaṁ
nagaraṁ bhanteti. "tattha manussesu akkosantesu, puna kattha gamissāma
ānandāti. "tatopi aññaṁ nagaraṁ bhanteti. "tattha manussesu
akkosantesu, kuhiṁ gamissāmāti. "tato aññaṁ nagaraṁ bhanteti.

page number: 050

"ānanda na evaṁ kātuṁ vaṭṭati; yattha adhikaraṇaṁ uppannaṁ, tattheva
tasmiṁ vūpasante, aññattha gantuṁ vaṭṭati; ke pana te ānanda
akkosantīti. "bhante dāsakammakare upādāya sabbe akkosantīti.
"ahaṁ ānanda saṅgāmaṁ otiṇṇahatthisadiso, saṅgāmaṁ otiṇṇahatthino
hi catūhi disāhi āgate sare sahituṁ bhāro, tatheva bahūhi
dussīlehi kathitakathānaṁ sahanaṁ nāma mayhaṁ bhāroti vatvā attānaṁ
ārabbha dhammaṁ desento imā nāgavagge tisso gāthā abhāsi
"ahaṁ nāgova saṅgāme cāpāto patitaṁ saraṁ
ativākyaṁ titikkhissaṁ, dussīlo hi bahujjano.
dantaṁ nayanti samitiṁ, dantaṁ rājābhirūhati,
danto seṭṭho manussesu, yotivākyaṁ titikkhati.
varamassatarā dantā, ājānīyā ca sindhavā
kuñjarā ca mahānāgā, attadanto tato varanti.
dhammakathā sampattamahājanassa sātthikā ahosi. evaṁ dhammaṁ
desetvā "mā cintayittha ānanda, ete sattāhamattameva
akkosissanti, aṭṭhame divase tuṇhī bhavissanti; buddhānaṁ hi
uppannaṁ adhikaraṇaṁ sattāhato uttariṁ na gacchatīti.
māgandiyā satthāraṁ akkosāpetvā palāpetuṁ asakkontī
"kinnu kho karissāmīti cintetvā "imā etassa upatthambhabhūtā,
etāsaṁ byasanaṁ karissāmīti ekadivasaṁ rañño surāpānaṭṭhāne
upaṭṭhānaṁ karontī cūḷapitu sāsanaṁ pahiṇi "attho me kira kukkuṭehi,

page number: 051

aṭṭha matakukkuṭe aṭṭha sajīvakukkuṭe gahetvā āgacchatu, āgantvā
ca pana sopāṇamatthake ṭhatvā āgatabhāvaṁ nivedetvā, `pavisatūti
vuttepi, apavisitvā paṭhamaṁ aṭṭha sajīvakukkuṭe pahiṇatu, pacchā
itareti, cūḷupaṭṭhākassa ca "mama vacanaṁ kareyyāsīti lañcaṁ adāsi.
māgandiyo āgantvā rañño nivedāpetvā, "pavisatūti vutte,
"rañño āpānabhūmiṁ na pavisissāmīti āha. itarā cūḷupaṭṭhākaṁ
pahiṇi "gaccha tāta mama cūḷapitu santikanti. so gantvā tena
dinne aṭṭha sajīvakukkuṭe ānetvā "deva purohitena paṇṇākāro
pahitoti āha. rājā "bhaddako vata no uttaribhaṅgo uppanno,
ko nu kho paceyyāti āha. māgandiyā "mahārāja sāmāvatīpamukhā
pañcasatā itthiyo nikkammā vicaranti, tāsaṁ pesehi, tā pacitvā
āharissantīti āha. rājā "gaccha tāsaṁ datvā, aññassa kira
hatthe adatvā sayameva māretvā pacantūti pesesi. cūḷupaṭṭhāko
"sādhu devāti gantvā tathā vatvā tāhi "mayaṁ pāṇātipātaṁ
na karomāti paṭikkhitto āgantvā tamatthaṁ rañño ārocesi.
māgandiyā "diṭṭhaṁ te mahārāja, idāni tāsaṁ pāṇātipātassa
karaṇaṁ vā akaraṇaṁ vā jānissasi, `samaṇassa gotamassa pacitvā
pesentūti vadehi devāti āha. rājā tathā vatvā pesesi. itaro
gahetvā gacchanto viya hutvā gantvā te kukkuṭe purohitassa
datvā matakukkuṭe gahetvā tāsaṁ santikaṁ netvā "ime kira
kukkuṭe pacitvā satthu santikaṁ pahiṇathāti āha. "āhara sāmi,

page number: 052

idannāma amhākaṁ kiccanti paccuggantvā gaṇhiṁsu. so rañño
santikaṁ āgantvā "kiṁ tātāti puṭṭho "samaṇassa gotamassa
pacitvā pesethāti vuttamatteyeva, paṭimaggaṁ āgantvā gaṇhiṁsūti
ācikkhi. māgandiyā "passa mahārāja, na tā tumhādisānaṁ karonti;
`bahiddhā patthanā tāsaṁ atthīti vutte, na saddahasīti āha. rājā
taṁ sutvāpi adhivāsetvā tuṇhīyeva ahosi. māgandiyā "kinnu kho
karissāmīti cintesi.
tadā pana rājā "sāmāvatiyā ca vāsuladattāya ca māgandiyāya
cāti tissannaṁpi etāsaṁ pāsādatale vārena vārena sattāhaṁ
vītināmeti. atha "sve vā parasve 1- vā sāmāvatiyā pāsādatalaṁ
gamissatīti ñatvā māgandiyā cūḷapitu sāsanaṁ pahiṇi "alagaddena
kira me attho, dāṭhā uddharitvā ekaṁ sappaṁ pesetūti. so tathā
katvā pesesi. rājā attano gamanaṭṭhānaṁ hatthikantavīṇaṁ ādāyayeva
gacchati. tassā pokkhare ekaṁ chiddaṁ atthi. māgandiyā tena chiddena
sappaṁ pavesetvā chiddaṁ mālāgulena thakesi. sappo dvīhatīhaṁ
antovīṇāyameva ahosi. māgandiyā rañño gamanadivase "ajja
katarissā 2- pāsādaṁ gamissasi devāti pucchitvā, "sāmāvatiyāti vutte,
"ajja mayā mahārāja amanāpo supino diṭṭho, na sakkā tattha
gantuṁ devāti. "gacchāmevāti. sā yāvatatiyaṁ vāretvā "evaṁ sante,
ahaṁpi tumhehi saddhiṁ gamissāmīti vatvā nivattiyamānāpi anivattitvā

footnote: 1. yu. pare vā. 2. sī. yu. katarassā.

page number: 053

"na jānāmi `kiṁ bhavissati' devāti raññā saddhiññeva agamāsi.
rājā sāmāvatīmissakāhi dinnāni vatthapupphagandhābharaṇāni dhāretvā
subhojanaṁ bhuñjitvā vīṇaṁ ussīsake ṭhapetvā sayane nipajji. māgandiyā
aparāparaṁ vicarantī viya hutvā vīṇāchiddato pupphagulaṁ apanesi.
sappo dvīhatīhaṁ nirāhāro tena chiddena nikkhamitvā assasanto 1-
phaṇaṁ katvā sayanapiṭṭhe nipajji. māgandiyā taṁ disvā "deva sappoti 2-
mahāsaddaṁ katvā rājānañca tā ca akkosantī "ayaṁ dandharājā
alakkhiko mayhaṁ vacanaṁ na suṇāti, imāpi nissirikā dubbinītā,
kinnāma rañño santikā na labhanti; kiṁ nu tumhe imasmiṁ mateyeva,
sukhaṁ jīvissatha, jīvante, dukkhaṁ jīvatha; ajja mayā pāpasupino diṭṭho,
`sāmāvatiyā pāsādaṁ gantuṁ na vaṭṭatīti viravantiyāpi me tayā
saddo na suto devāti āha. rājā sappaṁ disvā maraṇabhayatajjito
"evarūpaṁpi nāma imaṁ karissanti; aho pāpāhaṁ imāsaṁ pāpabhāvaṁ
ācikkhantiyāpi imissā vacanaṁ na saddahiṁ; paṭhamaṁ attano gabbhesu
chiddāni katvā nisinnā, puna mayā pesite kukkuṭe paṭipahiṇiṁsu.
ajja sayane sappaṁ vissajjiṁsūti kodhena sampajjalito viya ahosi.
sāmāvatīpi pañcannaṁ itthīsatānaṁ ovādaṁ adāsi "ammā amhākaṁ
aññaṁ paṭisaraṇaṁ natthi, narinde ca deviyā ca attani ca samameva
mettacittaṁ pavattetha, mā kassaci kopaṁ karitthāti. rājā
sahassathāmaṁ siṅgadhanuṁ ādāya jiyaṁ pothetvā visapītaṁ saraṁ sannayhitvā

footnote: 1. sī. ma. yu. passanto. 2. ma. taṁ disvā dhīdhī deva sappoti.

page number: 054

sāmāvatiṁ pure katvā sabbā tā paṭipāṭiyā ṭhapāpetvā sāmāvatiyā
ure saraṁ vissajjesi. so tassā mettānubhāvena paṭinivattitvā
āgatamaggābhimukhova hutvā rañño hadayaṁ pavisanto viya aṭṭhāsi.
rājā cintesi "mayā khitto saro silaṁpi vijjhitvā gacchati,
ākāse paṭihananaṭṭhānaṁpi natthi, atha panesa nivattitvā mama
hadayābhimukho jāto; ayaṁ hi niccitto nissatto nijjīvo saropi
etissā guṇaṁ jānāti, ahaṁ manussabhūtopi na jānāmīti. so dhanuṁ
chaḍḍetvā añjaliṁ paggayha sāmāvatiyā pādamūle ukkuṭikaṁ
nisīditvā imaṁ gāthamāha
"sammuyhāmi pamuyhāmi, sabbā muyhanti me disā,
sāmāvati maṁ tāyassu, tvañca me saraṇaṁ bhavāti.
sā tassa vacanaṁ sutvā "sādhu deva maṁ saraṇaṁ gacchāti avatvā
"yamahaṁ mahārāja saraṇaṁ gatā, tameva tvampi saraṇaṁ gacchāti.
idaṁ vatvā sāmāvatī sammāsambuddhasāvikā
"mā maṁ tvaṁ saraṇaṁ gaccha; yamahaṁ saraṇaṁ gatā,
esa buddho mahārāja, esa buddho anuttaro,
saraṇaṁ gaccha taṁ buddhaṁ; tvañca me saraṇaṁ bhavāti āha.
rājā tassā vacanaṁ sutvā "idānāhaṁ atirekataraṁ bhāyāmīti vatvā
imaṁ gāthamāha
"esa bhiyyo pamuyhāmi, sabbā muyhanti me disā,
sāmāvati maṁ tāyassu, tvañca me saraṇaṁ bhavāti.

page number: 055

atha naṁ sā purimanayeneva puna paṭikkhipitvā, "tenahi tañca
saraṇaṁ gacchāmi satthārañca, varañca te dammīti vutte, "varo gahito
hotu mahārājāti āha. so satthāraṁ upasaṅkamitvā saraṇaṁ
gantvā nimantetvā bhikkhusaṅghassa sattāhaṁ dānaṁ 1- datvā sāmāvatiṁ
āmantetvā "uṭṭhehi varaṁ gaṇhāhīti āha. "mahārāja mayhaṁ
hiraññādīhi attho natthi, idaṁ pana me varaṁ dehi: tathā karohi,
yathā satthā nibaddhaṁ pañcahi bhikkhusatehi saddhiṁ idhāgacchati; dhammaṁ
suṇissāmāti. rājā satthāraṁ vanditvā "bhante pañcahi bhikkhusatehi
saddhiṁ nibaddhaṁ idhāgacchatha, sāmāvatīmissakā 2- `dhammaṁ suṇissāmāti
vadantīti āha. "mahārāja buddhānaṁ nāma ekasmiṁ ṭhāne nibaddhaṁ
gantuṁ na vaṭṭati; mahājano paccāsiṁsatīti. "tenahi bhante ekaṁ
bhikkhuṁ āṇāpethāti. satthā ānandattheraṁ āṇāpesi. so tato
paṭṭhāya pañca bhikkhusatāni ādāya nibaddhaṁ rājakulaṁ gacchati. tāpi
deviyo nibaddhaṁ theraṁ saparivāraṁ bhojenti dhammaṁ suṇanti.
tā ekadivasaṁ therassa dhammakathaṁ sutvā pasīditvā pañcahi
uttarāsaṅgasatehi dhammapūjaṁ akaṁsu. ekeko uttarāsaṅgo pañcasatāni
agghati. tāsaṁ ekaṁ vatthaṁpi adisvā rājā pucchi "kuhiṁ uttarāsaṅgāti.
"ayyassa no dinnāti. "tena sabbe gahitāti. "āma gahitāti. rājā
theraṁ upasaṅkamitvā tāhi uttarāsaṅgānaṁ dinnabhāvaṁ pucchitvā tāhi
dinnabhāvañca therena gahitabhāvañca sutvā "nanu bhante atibahūni

footnote: 1. sī. yu. mahādānaṁ. 2. sī. yu. sāmāvatīmissikā.

page number: 056

vatthāni, ettakehi kiṁ karissathāti pucchi. "amhākaṁ pahonakāni
gaṇhitvā sesāni jiṇṇacīvarakānaṁ dassāmi mahārājāti. "te attano
purāṇacīvarāni kiṁ karissantīti. "jiṇṇataracīvarakānaṁ dassantīti. "te
attano jiṇṇacīvarāni kiṁ karissantīti. "paccattharaṇāni karissantīti.
"purāṇapaccattharaṇāni kiṁ karissantīti. "bhummattharaṇāni karissantīti.
"purāṇabhummattharaṇāni kiṁ karissantīti. "pādapuñchanāni karissanti
mahārājāti. "purāṇapādapuñchanāni kiṁ karissantīti. "khaṇḍākhaṇḍikaṁ
koṭṭetvā mattikāya madditvā bhittiṁ vilimpissantīti.
"bhante ettakaṁ katvāpi ayyānaṁ dinnāni na nassantīti. "āma
mahārājāti. rājā pasanno aparāni pañca vatthasatāni āharāpetvā
therassa pādamūle ṭhapāpesi. thero kira pañcasagghanikāni vatthāni
pañcasatabhāgena pādamūle ṭhapetvā dinnāni pañcasatakkhattuṁ labhi,
sahassagghanikāni vatthāni sahassabhāgena pādamūle ṭhapetvā dinnāni
sahassakkhattuṁ labhi, satasahassagghanikāni vatthāni satasahassabhāgena
pādamūle ṭhapetvā dinnāni satasahassakkhattuṁ labhi. "ekaṁ dve tīṇi
cattāri pañca dasātiādinā nayena laddhānaṁ pana gaṇanā nāma
natthi. tathāgate kira parinibbute, thero sakalajambudīpaṁ vicaritvā
sabbavihāresu bhikkhūnaṁ attano santakāneva pattacīvarāni adāsi.
māgandiyā "yamahaṁ karomi, taṁ tathā ahutvā aññathāva hoti;
kinnu kho karissāmīti cintetvā "attheso upāyoti, raññe

page number: 057

uyyānakīḷaṁ gacchante, 1- cūḷapitu sāsanaṁ pahiṇi "sāmāvatiyā pāsādaṁ
gantvā dussakoṭṭhāgāratelakoṭṭhāgārāni vivarāpetvā dussāni
telacāṭīsu temetvā thambhe veṭhetvā tā sabbā ekato katvā
dvāraṁ pidahitvā bahi yantakaṁ datvā daṇḍadīpakāhi gehe aggiṁ
dadamāno otaritvā gacchatūti. so pāsādaṁ abhiruyha koṭṭhāgārāni
vivarāpetvā vatthāni telacāṭīsu temetvā thambhe veṭhetumārabhi.
atha naṁ sāmāvatīpamukhā itthiyo "kiṁ etaṁ cūḷapitāti vadantiyo
upasaṅkamiṁsu. "ammā rājā daḷhīkammatthāya ime thambhe
telapilotikāhi veṭhāpeti, rājagehe nāma suyuttaduyuttaṁ dujjānaṁ, mā
me santike hotha ammāti evaṁ vatvā tā āgatā gabbhe pavesetvā
dvārāni pidahitvā bahi yantakaṁ datvā ādito paṭṭhāya aggiṁ
dadanto otari. sāmāvatī tāsaṁ ovādaṁ adāsi "amhākaṁ anamatagge
saṁsāre vicarantīnaṁ evaṁ agginā jhāyamānānaṁ attabhāvānaṁ
buddhañāṇenapi paricchedo na sukaro, appamattā hothāti. tā, gehe
jhāyante, vedanāpariggahakammaṭṭhānaṁ manasikarontiyo, kāci dutiyaphalaṁ,
kāci tatiyaphalaṁ pāpuṇiṁsu; tena vuttaṁ "athakho sambahulā bhikkhū
pacchābhattaṁ piṇḍapātapaṭikkantā, yena bhagavā, tenupasaṅkamiṁsu;
upasaṅkamitvā bhagavantaṁ abhivādetvā ekamantaṁ nisīdiṁsu; ekamantaṁ
nisinnā kho te bhikkhū bhagavantaṁ etadavocuṁ `idha bhante rañño
udenassa uyyānagatassa antepuraṁ daḍḍhaṁ, pañca itthīsatāni

footnote: 1. sī. yu. "attheso upāyoti uyyānakīḷaṁ gacchantī...

page number: 058

kālakatāni sāmāvatīpamukhāni, tāsaṁ bhante upāsikānaṁ kā gati,
ko abhisamparāyoti. `santettha bhikkhave upāsikāyo sotāpannā,
santi sakadāgāminiyo, santi anāgāminiyo, sabbā tā bhikkhave
upāsikāyo anipphalā kālakatāti. athakho bhagavā etamatthaṁ viditvā
tāyaṁ velāyaṁ imaṁ udānaṁ udānesi
`mohasambandhano loko bhabbarūpova dissati,
upadhibandhano bālo tamasā parivārito
sassatī viya khāyati, passato natthi kiñcananti. 1-
evañca pana vatvā "bhikkhave sattā nāma vaṭṭe vicarantā
niccakālaṁ appamattā hutvā puññakammameva karonti, pamādino
hutvā pāpakammaṁpi karonti; tasmā vaṭṭe vicarantā sukhaṁpi
dukkhaṁpi anubhavantīti dhammaṁ desesi. rājā "sāmāvatiyā gehaṁ kira
jhāyatīti sutvā vegenāgacchantopi adaḍḍhaṁ 2- sampāpuṇituṁ nāsakkhi,
āgantvā ca pana gehaṁ nibbāpetvā uppannabalavadomanasso
amaccagaṇaparivuto nisīditvā sāmāvatiyā guṇe anussaranto "kassa
nu kho idaṁ kammanti cintetvā "māgandiyāya kāritaṁ bhavissatīti
ñatvā "tāsetvā pucchiyamānā na kathessati, saṇikaṁ upāyena
pucchissāmīti cintetvā amacce āha "ambho ahaṁ ito pubbe
uṭṭhāya samuṭṭhāya āsaṅkitaparisaṅkitova homi, sāmāvatī me niccaṁ
otārameva gavesati, sā kālakatā; idāni pana me cittaṁ nibbutaṁ

footnote: 1. khu. u. 25/205. 2. sī. yu. adaḍḍhe.

page number: 059

bhavissati, sukhena vasituṁ labhissāmīti. "kena nu kho deva idaṁ kammaṁ
katanti. "mayi sinehena kenaci kataṁ bhavissatīti. māgandiyā samīpe
ṭhitā taṁ sutvā "añño koci kātuṁ na sakkhissati, mayā kataṁ,
deva ahaṁ cūḷapitaraṁ āṇāpetvā kāresinti āha. rājā "taṁ
ṭhapetvā añño mayi sinehasatto nāma natthi, pasannosmi, varaṁ te
dammi devi, tvaṁ attano ñātigaṇaṁ pakkosāpehīti. sā ñātakānaṁ
sāsanaṁ pahiṇi "rājā mama pasanno varaṁ deti, sīghaṁ āgacchatūti.
rājā āgatāgatānaṁ mahantaṁ sakkāraṁ kāresi. taṁ disvā 1- tassā
aññātakāpi lañcaṁ datvā "mayaṁ māgandiyāya ñātakāti āgacchiṁsu.
rājā te sabbe gāhāpetvā rājaṅgaṇe nābhippamāṇe āvāṭe
khanāpetvā te tattha nisīdāpetvā paṁsuṁ pūretvā upari palālaṁ
vikīrāpetvā aggiṁ dāpesi, cammassa daḍḍhakāle ayanaṅgalehi
kasāpetvā khaṇḍākhaṇḍaṁ hīrāhīraṁ kāresi. māgandiyāya sarīratopi
tikhiṇeneva satthena ghanaghanaṭṭhānesu maṁsaṁ uppāṭetvā telena pakkaṁ
uddhanaṁ āropetvā pūve viya pacāpetvā tameva khādāpesi.
athekadivasaṁ dhammasabhāyaṁ bhikkhū kathaṁ samuṭṭhāpesuṁ "ananucchavikaṁ
vata āvuso evarūpāya saddhāsampannāya upāsikāya evarūpaṁ
maraṇanti. satthā āgantvā "kāya nuttha bhikkhave etarahi kathāya
sannisinnāti pucchitvā, "imāya nāmāti vutte, "bhikkhave imasmiṁ
attabhāve sāmāvatīpamukhānaṁ itthīnaṁ etaṁ ayuttaṁ, pubbe katakammassa

footnote: 1. yu. sutvā.

page number: 060

pana yuttameva etāhi laddhanti vatvā, "kiṁ bhante etāhi pubbe
kataṁ, ācikkhatha noti tehi yācito atītaṁ āhari:
atīte bārāṇasiyaṁ brahmadatte rajjaṁ kārente, rājagehe
nibaddhaṁ aṭṭha paccekabuddhā bhuñjanti. pañcasatā itthiyo te
upaṭṭhahanti. tesu satta paccekabuddhā himavantaṁ gacchanti; eko,
nadītīre ekaṁ tiṇagahanaṁ atthi, jhānaṁ samāpajjitvā nisīdi. athekadivasaṁ
rājā, paccekabuddhesu gatesu, tā itthiyo ādāya nadiyaṁ udakakīḷaṁ
kīḷituṁ gato. tattha tā itthiyo divasabhāgaṁ udakaṁ kīḷitvā uttaritvā
sītapīḷitāva aggiṁ visibbetukāmā "amhākaṁ aggikaraṇaṭṭhānaṁ
olokeyyāthāti aparāparaṁ vicarantiyo taṁ tiṇagahanaṁ disvā
"tiṇarāsīti saññāya parivāretvā ṭhitā aggiṁ adaṁsu, tiṇesu
jhāyitvā patantesu, paccekabuddhaṁ disvā "naṭṭhamha naṭṭhamha, rañño
paccekabuddho jhāyati, rājā ñatvā amhe nāsessati, sudaḍḍhaṁ naṁ
karissāmāti sabbā ito cito ca dārūni āharitvā tassa upari
rāsiṁ kariṁsu. mahā dārurāsi ahosi. atha naṁ ālimpetvā "idāni
jhāyissatīti saññāya pakkamiṁsu. tā paṭhamaṁ asañcetanikā hutvā
idāni kammunā bajjhiṁsu, paccekabuddhaṁ pana antosamāpattiyaṁ
sakaṭasahassadārūni āharitvā ālimapentāpi usumākāramattaṁpi kātuṁ 1-
na sakkonti. tasmā so sattame divase uṭṭhāya yathāsukhaṁ agamāsi.
tā tassa kammassa katattā bahūni vassasahassāni niraye pacitvā

footnote: 1. yu. gahetuṁ.

page number: 061

tasseva kammassa vipākāvasesena attabhāvasate imināva niyāmena
gehe jhāyamāne jhāyiṁsu. idaṁ etāsaṁ pubbakammanti.
evaṁ vutte, bhikkhū satthāraṁ pucchiṁsu "khujjuttarā pana bhante
kena kammena khujjā jātā, kena mahāpaññā, kena sotāpattiphalaṁ
adhigatā, kena paresaṁ pesanakārikā jātāti. "bhikkhave tasseva
rañño bārāṇasiyaṁ rajjaṁ karaṇakāle sveva paccekabuddho thokaṁ
khujjadhātuko ahosi. athekā upaṭṭhāyikā itthī kambalaṁ pārupitvā
suvaṇṇasarakaṁ gahetvā `amhākaṁ paccekabuddho evañca evañca
vicaratīti khujjā hutvā tassa vicaraṇākāraṁ dassesi. tassa nissandena
khujjā jātā. te pana paccekabuddhe paṭhamadivase rājā gehe
nisīdāpetvā patte gāhāpetvā pāyāsassa pūretvā dāpesi,
uṇhapāyāsassa pūre patte paccekabuddhā parivattetvā parivattetvā
gaṇhanti. sā itthī te tathā karonte disvā attano santakāni
aṭṭha dantavalayāni datvā `idha ṭhapetvā gaṇhathāti āha. te
tathā katvā taṁ olokesuṁ. sā tesaṁ adhippāyaṁ ñatvā `natthi bhante
amhākaṁ etehi attho, tumhākaññeva tāni pariccattāni, gahetvā
gacchathāti āha. te gahetvā nandamūlakapabbhāraṁ agamaṁsu. ajjapi
tāni valayāni arogāneva. sā tassa kammassa nissandena idāni
tipiṭakadharā mahāpaññā jātā. paccekabuddhānaṁ kataupaṭṭhānanissandena
sotāpattiphalaṁ pattā. idamassā buddhantare pubbakammaṁ.
kassapasammāsambuddhassa kāle pana ekā bārāṇasīseṭṭhino dhītā

page number: 062

vaḍḍhamānakacchāyāya ādāsaṁ gahetvā attānaṁ alaṅkarontī nisīdi.
athassā vissāsikā ekā khīṇāsavā bhikkhunī taṁ daṭṭhuṁ agamāsi.
bhikkhuniyo hi khīṇāsavāpi sāyaṇhasamaye upaṭṭhākakulāni daṭṭhukāmā
honti. tasmiṁ pana khaṇe seṭṭhidhītāya santike kāci pesanakārikā
natthi. sā "vandāmi ayye etaṁ tāva me pasādhanapeḷikaṁ gahetvā
dethāti āha. therī cintesi "sacassā imaṁ gaṇhitvā na dassāmi,
mayi āghātaṁ katvā niraye nibbattissati; sace pana dassāmi, parassa
pesanakārikā hutvā nibbattissati; nirayasantāpato kho pana parassa
pesanabhāvova seyyoti. sā anudayaṁ paṭicca taṁ gahetvā tassā
adāsi. tassa kammassa nissandena paresaṁ pesanakārikā jātāti.
punekadivasaṁ bhikkhū dhammasabhāyaṁ kathaṁ samuṭṭhāpesuṁ "sāmāvatīpamukhā
pañcasatā itthiyo gehe agginā jhāyiṁsu, māgandiyāya ñātakā upari
palālaggiṁ datvā ayanaṅgalehi bhinnā, māgandiyā pakkuṭṭhitatelena 1-
pakkā, ke nu kho ettha jīvanti nāma, ke matā nāmāti. satthā
āgantvā "kāya nuttha bhikkhave etarahi kathāya sannisinnāti pucchitvā,
"imāya nāmāti vutte, "bhikkhave yekeci pamattā, te vassasataṁ
jīvantāpi matāyeva nāma; ye appamattā, te matāpi jīvantiyeva;
tasmā māgandiyā jīvantīpi matāpi matāyeva nāma, sāmāvatīpamukhā
pañcasatā itthiyo matāpi jīvantiyeva nāma; na hi bhikkhave appamattā
maranti nāmāti vatvā imā gāthā abhāsi

footnote: 1. sī. yu. pakkuṭṭhitatele.

page number: 063

"appamādo amataṁpadaṁ, pamādo maccuno padaṁ;
appamattā na mīyanti; ye pamattā, yathā matā;
etaṁ visesato ñatvā appamādamhi paṇḍitā
appamāde pamodanti ariyānaṁ gocare ratā;
te jhāyino sātatikā niccaṁ daḷhaparakkamā
phusanti dhīrā nibbānaṁ yogakkhemaṁ anuttaranti.
tattha appamādoti: padaṁ mahantaṁ atthaṁ dīpeti mahantaṁ atthaṁ
gahetvā tiṭṭhati. sakalaṁpi hi tepiṭakaṁ buddhavacanaṁ āharitvā kathiyamānaṁ
appamādameva otarati, tena vuttaṁ "seyyathāpi bhikkhave yāni kānici
jaṅgalānaṁ pāṇānaṁ padajātāni, sabbāni tāni hatthipade samodhānaṁ
gacchanti, hatthipadaṁ tesaṁ aggamakkhāyati, yadidaṁ, mahantattena; evameva
kho bhikkhave yekeci kusalā dhammā, sabbete appamādamūlakā
appamādasamosaraṇā, appamādo tesaṁ dhammānaṁ 1- aggamakkhāyatīti. 2-
so panesa atthato satiyā avippavāso nāma, niccaṁ upaṭṭhitāya
satiyā cetaṁ nāmaṁ. amataṁpadanti: amataṁ vuccati nibbānaṁ, tañhi
ajātattā na jīyati, na mīyati, tasmā amatanti vuccati; pajjanti
imināti padaṁ, amataṁ pāpuṇantīti attho; amatassa padaṁ amataṁpadaṁ,
amatassa adhigamupāyoti vuttaṁ hoti.
pamādoti: pamajjanabhāvo. muṭṭhasaccasaṅkhātassa satiyā
vossaggassetaṁ nāmaṁ. maccunoti: maraṇassa. padanti: upāyo

footnote: 1. atirekaṁ maṇñe. 2. mahāvāra. 19/65.

page number: 064

maggo. pamatto hi jātiṁ nātivattati, jātopi jīyati ceva
mīyati cāti pamādo maccuno padannāma hoti maraṇaṁ upaneti.
appamattā na mīyantīti: satiyā samannāgatā hi appamattā
"na maranti ajarāmarā hontīti na sallakkhetabbā, na hi koci satto
ajarāmaro nāma atthi; pamattassa pana vaṭṭannāma na paricchinnaṁ;
appamattassa paricchinnaṁ; tasmā pamattā jātiādīhi aparimuttattā
jīvantāpi matāyeva nāma, appamattā pana appamādalakkhaṇaṁ vaḍḍhetvā
khippaṁ maggaphalāni sacchikatvā dutiyatatiyāttabhāvesu na nibbattanti;
tasmā te jīvantāpi matāpi na mīyantiyeva nāma.
ye pamattā yathā matāti: ye pana sattā pamattā, te
pamādamaraṇena matattā yathā jīvitindriyupacchedena matā
dārukkhandhasadisā apagataviññāṇā tatheva honti; tesaṁpi hi matānaṁ viya
gahaṭṭhānaṁ tāva "dānaṁ dassāma sīlaṁ rakkhissāma uposathakammaṁ
karissāmāti ekacittaṁpi na uppajjati, pabbajitānaṁpi "ācariyupajjhāya-
vattādīni pūressāma dhūtaṅgāni samādayissāma bhāvanaṁ vaḍḍhessāmāti
ekacittaṁpi na uppajjati, matena te kiṁnānākaraṇāva honti; tena
vuttaṁ "ye pamattā yathā matāti.
etaṁ visesato ñatvāti: pamattassa vaṭṭato nissaraṇaṁ natthi,
appamattassa atthīti etaṁ visesato jānitvā. "ke pana etaṁ
visesaṁ jānantīti. appamādamhi paṇḍitāti: ye paṇḍitā medhāvino
sappaññā attano appamāde ṭhatvā appamādaṁ vaḍḍhenti, te

page number: 065

etaṁ visesakāraṇaṁ jānanti. appamāde pamodantīti; te evaṁ
ñatvā tasmiṁ attano appamāde pamodanti pahaṁsitamukhā tuṭṭhapahaṭṭhā
honti. ariyānaṁ gocare ratāti: te evaṁ appamāde pamodantā
taṁ appamādaṁ vaḍḍhitvā ariyānaṁ buddhapaccekabuddhasāvakānaṁ
gocarasaṅkhāte catusatipaṭṭhānādibhede sattattiṁsabodhipakkhiyadhamme navavidhe
lokuttaradhamme ca ratā abhiratā hontīti attho.
te jhāyinoti: te appamattā paṇḍitā "aṭṭhasamāpattisaṅkhātena
ārammaṇūpanijjhānena vipassanāmaggaphalasaṅkhātena lakkhaṇūpanijjhānena
cāti dubbidhenapi jhānena jhāyino. sātatikāti: abhinikkhamanato
paṭṭhāya yāva arahattappattā satataṁ pavattakāyikacetasikaviriyā.
niccaṁ daḷhaparakkamāti yantaṁ purisatthāmena purisaviriyena
purisaparakkamena pattabbaṁ, na taṁ apāpuṇitvā viriyassa saṇṭhānaṁ
bhavissatīti evarūpena viriyena antarā anosakkitvā niccaṁ pavattena
daḷhena parakkamena samannāgatā. phusantīti: ettha dve phusanā
ñāṇaphusanā vipākaphusanā. tattha cattāro maggā ñāṇaphusanā nāma.
cattāri phalāni vipākaphusanā nāma. tesu idha vipākaphusanā adhippetā.
ariyaphalena nibbānaṁ sacchikarontā dhīrā paṇḍitā vipākaphusanāya
nibbānaṁ sacchikaronti. yogakkhemaṁ anuttaranti: ye cattāro yogā
mahājanaṁ vaṭṭe osīdāpenti, tehi khemaṁ nibbhayaṁ sabbehi
lokiyalotuttaradhammehi seṭṭhattā anuttaranti.

page number: 066

desanāpariyosāne bahū sotāpannādayo ahesuṁ. desanā
mahājanassa sātthikā jātāti.
sāmāvatīvatthu.
------------
2. kumbhaghosakavatthu. (16)
"uṭṭhānavatoti imaṁ dhammadesanaṁ satthā veḷuvane viharanto
kumbhaghosakaseṭṭhiṁ ārabbha kathesi.
rājagahanagarasmiṁ hi rājagahaseṭṭhino gehe ahivātakarogo
uppajjati. tasmiṁ uppanne, makkhikaṁ ādiṁ katvā yāva gāvo paṭhamaṁ
tiracchānagatā maranti, tato dāsakammakarā, sabbapacchā gehasāmikā;
tasmā so rogo sabbapacchā seṭṭhiñca bhariyañca gaṇhi. te
rogaphuṭṭhā puttaṁ santike ṭhitaṁ oloketvā assupuṇṇehi nettehi
taṁ āhaṁsu "tāta imasmiṁ kira roge uppanne, bhittiṁ bhinditvā
palātā jīvitaṁ labhanti, tvaṁ amhe anoloketvā yathā tathā
palāyitvā jīvanto punāgantvā, amhākaṁ asukaṭṭhāne cattāḷīsa
dhanakoṭiyo nidahitvā ṭhapitā, tā uddharitvā jīvitaṁ kappeyyāsīti.
so tesaṁ vacanaṁ sutvā rodamāno mātāpitaro vanditvā maraṇabhayabhīto
bhittiṁ bhinditvā palāyitvā pabbatagahanaṁ gantvā dvādasa vassāni

page number: 067

tattha vasitvā mātāpituvasanaṭṭhānaṁ 1- paccāgacchi. 2- atha naṁ daharakāle
gantvā paruḷhakesamassukāle āgatattā na koci sañjāni. so
mātāpitūhi dinnasaññāvasena dhanaṭṭhānaṁ gantvā dhanassa arogabhāvaṁ
ñatvā cintesi "maṁ na koci sañjānāti, sacāhaṁ dhanaṁ uddharitvā
valañjissāmi, "ekena duggatena nidhi uddharitoti maṁ gahetvā
viheṭheyyuṁ; yannūnāhaṁ bhatiṁ katvā jīveyyanti, athekaṁ pilotikaṁ
nivāsetvā "atthi koci bhatikena atthikoti pucchanto bhatakavīthiṁ
pāpuṇi. atha naṁ bhatakā disvā "sace amhākaṁ ekaṁ kammaṁ karissasi,
bhattavetanaṁ dassāmāti āhaṁsu. "kiṁ kammaṁ nāmāti. "pabodhanacodanakammaṁ:
sace ussahasi; pātova uṭṭhāya "tātā uṭṭhahatha sakaṭāni
sannayhatha, goṇe yojetha, hatthiassādīnaṁ tiṇatthāya gamanavelāyaṁ,
ammā tumhepi uṭṭhahatha yāguṁ pacatha bhattaṁ pacathāti vicaritvā
ārocehīti. so "sādhūti sampaṭicchi. athassa santike vasanatthāya
ekaṁ gharaṁ adaṁsu. so devasikaṁ taṁ kammaṁ akāsi.
athassa ekadivasaṁ rājā bimbisāro saddamassosi. so pana
sabbaravaññū 3- ahosi; tasmā "mahādhanassa purisasseso saddoti
āha. athassa santike ṭhitā ekā paricārikā "rājā yaṁ vā taṁ vā
na kathessati, imaṁ mayā ñātuṁ vaṭṭatīti cintetvā "gaccha tāta
etaṁ 4- jānāhīti ekaṁ purisaṁ pahiṇi. so vegena gantvā taṁ disvā

footnote: 1. sī. yu. `mātāpituvasanaṭṭhānanti natthi. 2. sī. yu. pacchāgacchi.
footnote: 3. ma. sabbarudaññū. 4. sī. ma. tāva etaṁ. yu. tāva evaṁ.

page number: 068

āgantvā "eko bhatakānaṁ bhatikārako kapaṇamanusso esoti
ārocesi. rājā tassa vacanaṁ sutvā tuṇhī hutvā dutiyadivasepi
tatiyadivasepi tassa saddaṁ sutvā tathevāha. sāpi paricārikā tatheva
cintetvā punappunaṁ pesetvā, "kapaṇamanussoti vutte, cintesi
"rājā `kapaṇamanusso esoti vacanaṁ sutvāpi na saddahati, punappunaṁ
`mahādhanassa purisasseso saddoti vadati; bhavitabbamettha kāraṇena;
yathāsabhāvato etaṁ ñātuṁ vaṭṭatīti. sā rājānaṁ āha "deva ahaṁ
sahassaṁ labhamānā dhītaraṁ ādāya gantvā etaṁ dhanaṁ rājakulaṁ
pavesessāmīti. rājā tassā sahassaṁ dāpesi. sā taṁ gahetvā
dhītaraṁ ekaṁ malīnadhātukaṁ vatthaṁ nivāsetvā tāya saddhiṁ rājagehato
nikkhamitvā maggapaṭipannā 1- viya bhatakavīthiṁ gantvā ekaṁ gharaṁ pavisitvā
"amma mayaṁ maggapaṭipannā ekāhadvīhaṁ idha vissamitvā gamissāmāti
āha. "amma bahūni gharamānusakāni, na sakkā idha vasituṁ, etaṁ
kumbhaghosakassa gehaṁ tucchaṁ, tattha gacchathāti. sā tattha gantvā
"sāmi mayaṁ maggikā ekāhadvīhaṁ idha vasissāmāti vatvā tena
punappunaṁ paṭikkhittāpi "sāmi ajjekadivasamattaṁ vasitvā pātova
gamissāmāti nikkhamituṁ na icchi. sā tattheva vasitvā punadivase
tassa araññagamanavelāya "sāmi tava nivāpaṁ datvā yāhi, ahante 2-
pacissāmīti vatvā, "alaṁ ahameva pacitvā bhuñjissāmīti vutte,

footnote: 1. porāṇapotthake "maggā paṭipannāti dissati. 2. sī. ma. āhāraṁ te.

page number: 069

punappunaṁ nibandhitvā, tena dinne gahitamattakeyeva 1- katvā
antarāpaṇato bhojanāni ceva parisuddhataṇḍulādīni ca āharāpetvā
rājakule pacananiyāmena suparisuddhaṁ odanaṁ sādhurasāni ca dve tīṇi
sūpabyañjanāni pacitvā tassa araññato āgatassa adāsi. atha naṁ
bhuñjitvā muducittataṁ āpannaṁ ñatvā "sāmi kilantamha ekāhadvīhaṁ
idheva homāti āha. so "sādhūti sampaṭicchi. athassa sāyampi
punadivasepi madhurabhattaṁ pacitvā adāsi. muducittañcassa ñatvā
"sāmi katipāhaṁ idheva vasissāmāti tattha vasamānā tikhiṇena satthena
tassa mañcaṭṭhānaṁ 2- heṭṭhāaṭaniyaṁ tahaṁ tahaṁ chindi. mañco, tasmiṁ
āgantvā nisinnamatteyeva, heṭṭhā olambi. so "kasmā ayaṁ
mañco evaṁ chijjitvā gatoti āha. "sāmi daharadārake nivāretuṁ
na sakkomi, āgantvā ettheva sannipatantīti. "amma idaṁ me
dukkhaṁ tumhe nissāya jātaṁ, ahañhi pubbe katthaci gacchanto
dvāraṁ pidahitvā gacchāmīti. "kiṁ karomi tāta, vāretuṁ na sakkomīti.
sā imināva niyāmena dve tayo divase chinditvā tena ujjhāyitvā
khīyitvā vuccamānāpi tatheva vatvā puna ekadverajjuke ṭhapetvā
sese chindi. taṁdivasaṁ tasmiṁ nisinnamatteyeva, sabbaṁ ṭhānaṁ bhūmiyaṁ
pati. sīsaṁ jannukehi saddhiṁ ekato ahosi. so uṭṭhāya "kiṁ karomi,
idāni kuhiṁ gamissāmi, nipajjanamañcassāpi tumhehi assāmiko
katomhīti āha. "tāta kiṁ karomi, paṭivissakadārake vāretuṁ

footnote: 1. tena dinnaṁ gahitamattakaṁyevāti yuttataraṁ. 2. ma. mañcavāṇaṁ.

page number: 070

na sakkomi, hotu, mā cintayi, imāya velāya kuhiṁ gamissasīti
dhītaraṁ āmantetvā "amma tava bhātikassa nipajjanokāsaṁ karohīti
āha. sā ekapasse sayitvā "idhāgaccha sāmīti āha. itarāpi naṁ
"gaccha tāta bhaginiyā saddhiṁ nipajjāti vadeti. 1- so tāya saddhiṁ
ekamañce nipajjitvā taṁdivasaññeva santhavamakāsi. kumārikā
parodi. atha naṁ mātā pucchi "kiṁ amma rodasīti. "amma idannāma
jātanti. "hotu amma, kiṁ sakkā kātuṁ, tayāpi ekaṁ bhattāraṁ,
imināpi ekaṁ pādaparicārikaṁ laddhuṁ vaṭṭatīti taṁ jāmātaraṁ akāsi.
te samaggasaṁvāsaṁ vasiṁsu.
sā katipāhaccayena rañño sāsanaṁ pesesi "bhatakavīthiyaṁ chaṇaṁ
karontu, yassa pana ghare chaṇo na karīyati, tassa ettako nāma
daṇḍoti ghosanaṁ kāretu devāti. rājā tathā kāresi. atha naṁ
sassu āha "tāta bhatakavīthiyaṁ rājāṇāya chaṇo kattabbova jāto,
kiṁ karomāti. "amma ahaṁ bhatiṁ karontopi jīvituṁ na sakkomi, kiṁ
karissāmīti. "tāta gharāvāsaṁ vasantā nāma iṇaṁpi gaṇhanti, rañño
āṇā akātuṁ na labbhā, iṇato nāma yena kenaci upāyena muccituṁ
sakkā, gaccha tāta kutoci ekaṁ vā dve kahāpaṇe āharāti. so
ujjhāyanto khīyanto gantvā cattāḷīsakoṭidhanaṭṭhānato ekameva
kahāpaṇaṁ āharati. 2- sā taṁ kahāpaṇaṁ rañño pesetvā attano
kahāpaṇena chaṇaṁ katvā puna katipāhaccayena tatheva sāsanaṁ pahiṇi.

footnote: 1. sī. yu. vadesi. 2. sī. ma. yu. āhari.

page number: 071

puna rājā "chaṇaṁ karontu, akarontānaṁ ettako daṇḍoti
āṇāpesi. punapi so tāya tatheva vatvā nippīḷiyamāno gantvā
tayo kahāpaṇe āhari. 1- sā tepi kahāpaṇe rañño pesetvā puna
katipāhaccayena sāsanaṁ pahiṇi "idāni purise pesetvā imaṁ
pakkosāpetūti. rājā pesesi. purisā tattha gantvā "kumbhaghosako
nāma kataroti pucchitvā pariyesantā taṁ disvā "ehi ambho, rājā
taṁ pakkosatīti āhaṁsu. so bhīto "na maṁ rājā jānātītiādīni
vatvā gantuṁ na icchi. atha naṁ balakkārena hatthādīsu gahetvā
ākaḍḍhiṁsu. sā itthī te disvā "are dubbinītā tumhe mama
jāmātaraṁ hatthādīsu gahetuṁ ananucchavikāti tajjetvā "ehi tāta,
mā bhāyi, rājānaṁ disvā tava hatthādigāhakānaṁ hattheyeva
chindāpessāmīti dhītaraṁ ādāya purato gantvā rājagehaṁ patvā
vesaṁ parivattetvā sabbālaṅkārapaṭimaṇḍitā ekamantaṁ aṭṭhāsi.
itarampi parikaḍḍhitvā ānayiṁsuyeva. atha naṁ vanditvā ṭhitaṁ rājā
āha "tvaṁ kumbhaghosako nāmāti. "āma devāti. "kiṁkāraṇā
mahādhanaṁ vañcetvā khādasīti. "kuto me deva dhanaṁ, bhatiṁ katvā
jīvāmīti. "mā evaṁ kari, kiṁ amhe vañcesīti. "na vañcemi deva,
natthi me dhananti. athassa rājā te kahāpaṇe dassetvā "ime
kahāpaṇā kassāti āha. so sañjānitvā "aho naṭṭhomhi; 2-
kathaṁ nu kho ime rañño hatthaṁ pattāti ito cito ca olokento

footnote: 1. yu. āharitvā adāsi. 2. sī. yu. aho hatomhi. ma. aho bālomhi.

page number: 072

tā dvepi maṇḍitapasādhitā gabbhadvāramūle ṭhitā disvā "bhāriyaṁ
vatidaṁ kammaṁ, imāhi raññā payojitāhi bhavitabbanti cintesi.
atha naṁ rājā "vadehi bho kasmā evaṁ karosīti āha. "nissayo
me natthi devāti. "mādiso nissayo na vaṭṭatīti. "kalyāṇaṁ deva,
sace me devo nissayo hotīti. "homi bho, kittakaṁ te dhananti.
"cattāḷīsa koṭiyo devāti. "kiṁ laddhuṁ vaṭṭatīti. "sakaṭāni devāti.
rājā anekasatāni sakaṭāni yojāpetvā pahiṇitvā taṁ dhanaṁ
āharāpetvā rājaṅgaṇe rāsiṁ kāretvā rājagahavāsino
sannipātāpetvā "atthi kassaci imasmiṁ nagare ettakaṁ dhananti pucchitvā,
"natthi devāti, "kiṁ panassa kātuṁ vaṭṭatīti, "sakkāraṁ tassa
devāti vutte, mahantena sakkārena taṁ seṭṭhiṭṭhāne ṭhapetvā
tassā dhītaraṁ tassa datvā tena saddhiṁ satthu santikaṁ gantvā
vanditvā "bhante passathimaṁ purisaṁ, evarūpo dhītimā nāma natthi,
cattāḷīsakoṭivibhavo hontopi ubbillāvitākāraṁ vā asmimānamattaṁ
vā na karoti, kapaṇo viya pilotikaṁ nivāsetvā bhatakavīthiyaṁ bhatiṁ
katvā jīvanto mayā iminā nāma upāyena ñāto, jānitvā ca pana
pakkosāpetvā sadhanabhāvaṁ sampaṭicchāpetvā taṁ dhanaṁ āharāpetvā
seṭṭhiṭṭhāne ṭhapito, dhītāpissa 1- mayā dinnā; bhante mayā evarūpo
dhītimā na diṭṭhapubboti āha. taṁ sutvā satthā "evaṁ jīvantassa
jīvitaṁ dhammikajīvitaṁ nāma mahārāja; corikādikammaṁ pana idha loke

footnote: 1. sī. ma. yu. dhītā cassa.

page number: 073

ceva pīḷeti hiṁseti, paraloke ca, tatonidānaṁ sukhaṁ nāma natthi;
purisassa hi dhanapārijuññakāle bhatiṁ vā kasiṁ vā katvā jīvitameva
dhammikajīvitannāma; evarūpassa hi viriyasampannassa satisampannassa
kāyavācādīhi parisuddhakammassa paññāya nisammakārino kāyādīhi
saññatassa dhammajīvitaṁ jīvantassa satiavippavāse ṭhitassa issariyā
vaḍḍhantiyevāti 1- vatvā imaṁ gāthamāha
"uṭṭhānavato satīmato
sucikammassa nisammakārino
saññatassa ca dhammajīvino
appamattassa yasobhivaḍḍhatīti.
tattha uṭṭhānavatoti: uṭṭhānaviriyavantassa. satīmatoti:
satisampannassa. sucikammassāti: niddosehi niraparādhehi kāyakammādīhi
samannāgatassa. nisammakārinoti: "evañce bhavissati, evaṁ
karissāmīti vā "imasmiṁ kamme evaṁ kate, idannāma bhavissatīti vā
evaṁ nidānaṁ sallakkhetvā rogatikicchanaṁ viya sabbakammāni nisāmetvā
upadhāretvā karontassa. saññatassāti: kāyādīhi saññatassa
nicchiddassa. dhammajīvinoti: āgārikassa tulākuṭādīni vajjetvā
kasigorakkhādīhi anāgārikassa vejjakammadūtakammādīni vajjetvā
dhammena samena bhikkhācariyā 2- jīvitaṁ 3- kappentassa. appamattassāti:
avippavutthasatino. yasobhivaḍḍhatīti: issariyabhogasammānasaṅkhāto ceva

footnote: 1. sī. ma. yu. issariyaṁ vaḍḍhatiyevāti.
footnote: 2. sī. ma. bhikkhācariyāyu. 3. sī. jīvikaṁ.

page number: 074

kittivaṇṇabhaṇanasaṅkhāto ca yaso vaḍḍhatīti.
gāthāpariyosāne kumbhaghosako sotāpattiphale patiṭṭhahi.
aññepi bahū sotāpattiphalādīni pāpuṇiṁsu. evaṁ mahājanassa
sātthikā desanā jātāti.
kumbhaghosakavatthu.
-----------
3. cūḷapanthakattheravatthu. (17)
"uṭṭhānenappamādenāti imaṁ dhammadesanaṁ satthā veḷuvane
viharanto cūḷapanthakattheraṁ ārabbha kathesi.
rājagahe kira dhanaseṭṭhikulassa dhītā vayappattakāle mātāpitūhi
sattabhūmikassa pāsādassa uparitale ativiya rakkhiyamānā yobbanamadamattatāya
purisalolā hutvā attano dāseneva saddhiṁ santhavaṁ katvā
"aññepi me 1- idaṁ kammaṁ jāneyyunti bhītā evamāha "amhehi
imasmiṁ ṭhāne na sakkā vasituṁ, sace mama mātāpitaro imaṁ dosaṁ
jānissanti, khaṇḍākhaṇḍikaṁ maṁ 2- karissanti; videsaṁ gantvā vasissāmāti.
te gehe hatthasāraṁ gahetvā uttarena dvārena nikkhamitvā "yattha vā
tattha vā aññehi ajānanaṭṭhānaṁ gantvā vasissāmāti ubhopi agamaṁsu.

footnote: 1. sī. no. 2. khaṇḍākhaṇḍike no [?].

page number: 075

tesaṁ ekasmiṁ ṭhāne vasantānaṁ saṁvāsamanvāya tassā kucchismiṁ gabbho
patiṭṭhāsi. sā gabbhaparipākamāgamma tena saddhiṁ mantesi "gabbho
me paripākaṁ gato, ñātibandhuvirahite ṭhāne gabbhavuṭṭhānaṁ nāma
ubhinnaṁpi amhākaṁ dukkhāvahaṁ, kulagehameva gacchāmāti. so "sacāhaṁ
tattha gamissāmi, jīvitaṁ me natthīti bhayena "ajja gacchāma sve
gacchāmāti divase atikkāmesi. sā cintesi "ayaṁ bālo attano
dosamahantatāya gantuṁ na ussahati, mātāpitaro nāma ekantahitāva,
ayaṁ gacchatu vā mā vā, ahaṁ gamissāmīti. sā, tasmiṁ gehā nikkhante,
gehaparikkhāraṁ paṭisāmetvā attano kulagharagamanabhāvaṁ anantaragehavāsīnaṁ
ārocetvā maggaṁ paṭipajji. sopi gharaṁ āgantvā taṁ
adisvā paṭivissake pucchitvā "kulagharaṁ gatāti sutvā vegena
anubandhitvā antarāmagge sampāpuṇi. tassāpi tattheva gabbhavuṭṭhānaṁ
ahosi. so "kiṁ idaṁ bhaddeti pucchi. "sāmi eko putto jātoti.
"idāni kiṁ karissāmāti. "yassatthāya mayaṁ kulagharaṁ gaccheyyāma, taṁ
kammaṁ antarāmaggeva nipphannaṁ, tattha gantvā kiṁ karissāma,
nivattāmāti dve ekacittā hutvā nivattiṁsu. tasseva dārakassa
panthe jātattā "panthakoti nāmaṁ kariṁsu. tassā nacirasseva aparopi
gabbho patiṭṭhahi. sabbaṁ purimanayeneva vitthāretabbaṁ. tassāpi dārakassa
panthe jātattā paṭhamaṁ jātassa "mahāpanthakoti nāmaṁ katvā pacchā
jātassa "cūḷapanthakoti nāmaṁ kariṁsu. te dvepi dārake gahetvā
attano vasanaṭṭhānameva gatā.

page number: 076

tesaṁ tattha vasantānaṁ, mahāpanthakadārako aññe dārake
"cūḷapitā mahāpitāti "ayyako ayyikāti ca vadante sutvā mātaraṁ
pucchi "amma aññe dārakā `ayyakoti vadanti `ayyikāti vadanti,
kacci amhākaṁ ñātakā natthīti. "āma tāta amhākaṁ ettha
ñātakā natthi, rājagahanagare pana vo dhanaseṭṭhī nāma ayyako,
tattha amhākaṁ bahū ñātakāti. "kasamā tattha na gacchāma ammāti.
sā attano āgamanakāraṇaṁ puttassa akathetvā, puttesu punappunaṁ
kathentesu, sāmikaṁ āha "ime maṁ dārakā ativiya kilamenti, kiṁ no
mātāpitaro disvā maṁsaṁ khādissanti, ehidāni dārakānaṁ ayyakakulaṁ
dassessāmāti. "ahaṁ sammukhā bhavituṁ na sakkhissāmi, te pana
nayissāmīti. "sādhu yena kenaci upāyena dārakānaṁ ayyakakulameva
daṭṭhuṁ vaṭṭatīti. dvepi janā dārake ādāya anupubbena rājagahaṁ
patvā nagaradvāre ekissā sālāya vasiṁsu. dārakamātā dve dārake
gahetvā āgatabhāvaṁ mātāpitūnaṁ ārocāpesi. te taṁ sāsanaṁ sutvā
"saṁsāre vicarantānaṁ na putto na dhītā bhūtapubbā nāma natthi; te
amhākaṁ mahāparādhikā, na sakkā tehi amhākaṁ cakkhupathe ṭhātuṁ,
ettakannāma dhanaṁ gahetvā dvepi janā phāsukaṭṭhānaṁ gantvā
jīvantu, dārake pana idha pesentūti. te tehi pesitaṁ dhanaṁ gahetvā
dārake āgatadūtānaññeva hatthe 1- datvā pahiṇiṁsu. dārakā
ayyakakule vaḍḍhanti.

footnote: 1. hatthesu. [?].

page number: 077

tesu cūḷapanthako atidaharo, mahāpanthako pana ayyakena saddhiṁ
dasabalassa dhammakathaṁ sotuṁ gacchati. tassa niccaṁ satthu santikaṁ
gacchantassa, pabbajjāya cittaṁ nami. so ayyakaṁ āha "sace maṁ
anujāneyyātha, ahaṁ pabbajeyyanti. "kiṁ vadesi tāta, sakalalokassāpi
me pabbajitato tava pabbajjā bhaddakā; sace sakkosi, pabbajāhīti
taṁ satthu santikaṁ netvā, "kiṁ gahapati dārako te laddhoti vutte,
"āma bhante ayaṁ me nattā tumhākaṁ santike pabbajitukāmoti
āha. satthā aññataraṁ piṇḍacārikaṁ bhikkhuṁ "imaṁ dārakaṁ pabbājehīti
āṇāpesi. thero tassa tacapañcakakammaṭṭhānaṁ ācikkhitvā pabbājesi.
so bahuṁ buddhavacanaṁ uggaṇhitvā paripuṇṇavasso upasampadaṁ labhitvā
yonisomanasikāre kammaṁ karonto arahattaṁ pāpuṇi.
so jhānasukhena phalasukhena vītināmento cintesi "sakkā nu kho
imaṁ sukhaṁ cūḷapanthakassa dātunti tato ayyakaseṭṭhissa santikaṁ
gantvā evamāha "mahāseṭṭhi sace anujāneyyātha, ahaṁ cūḷapanthakaṁ
pabbājeyyanti. "pabbājetha naṁ bhanteti. seṭṭhī kira sāsane
suppasanno "kataradhītāya vo ete puttāti pucchiyamāno ca
"palātadhītāyāti vattuṁ lajjati; tasmā sukheneva tesaṁ pabbajjaṁ
anujānāti. thero cūḷapanthakaṁ pabbājetvā sīlesu patiṭṭhāpesi. sopi
pabbajitvāva dandho ahosi. thero taṁ anusikkhanto imaṁ gāthamāha
"padmaṁ yathā kokanudaṁ sugandhaṁ
pāto siyā phullamavītagandhaṁ,

page number: 078

aṅgīrasaṁ passa virocamānaṁ,
tapantamādiccamivantalikkheti.
imaṁ ekaṁ gāthaṁ catūhi māsehi uggaṇhituṁ nāsakkhi. "kasmāti.
so kira kassapasammāsambuddhakāle pabbajitvā paññavā hutvā
aññatarassa dandhabhikkhuno uddesagahaṇakāle parihāsakeḷiṁ akāsi.
so bhikkhu tena parihāsena lajjito neva uddesaṁ gaṇhi
na sajjhāyamakāsi. tena kammena ayaṁ pabbajitvāva dandho jāto,
gahitagahitapadaṁ, uparuparipadaṁ uggaṇhantassa, nassati. tassa imameva
gāthaṁ uggahetuṁ vāyamantassa, cattāro māsā atikkantā. atha naṁ
mahāpanthako "cūḷapanthaka tvaṁ imasmiṁ sāsane abhabbo, catūhi
māsehi ekaṁ gāthaṁpi gahetuṁ na sakkosi, pabbajitakiccaṁ pana kathaṁ
matthakaṁ pāpessasi, nikkhama itoti vihārā nikkaḍḍhi. cūḷapanthako
buddhasāsane sinehena gihibhāvaṁ na pattheti.
tasmiñca kāle mahāpanthako bhattuddesako hoti. jīvako
komārabhacco bahuṁ mālāgandhavilepanamādāya ambavanaṁ gantvā
satthāraṁ pūjetvā dhammaṁ sutvā uṭṭhāyāsanā dasabalaṁ vanditvā
mahāpanthakaṁ upasaṅkamitvā "kittakā bhante satthu santike bhikkhūti
pucchi. "pañcamattāni bhikkhusatānīti. "sve bhante buddhappamukhāni
pañcabhikkhusatāni ādāya amhākaṁ nivesane bhikkhaṁ gaṇhathāti.
"upāsaka cūḷapanthako nāma dandho bhikkhu aviruḷhidhammo, taṁ ṭhapetvā
sesānaṁ nimantanaṁ sampaṭicchāmīti thero āha. taṁ sutvā cūḷapanthako

page number: 079

cintesi "thero ettakānaṁ bhikkhūnaṁ nimantanaṁ sampaṭicchanto maṁ bāhiraṁ
katvā sampaṭicchati, nissaṁsayaṁ mayhaṁ bhātikassa mayi cittaṁ bhinnaṁ
bhavissati; kiṁ idāni mayhaṁ iminā sāsanena, gihī hutvā dānādīni
puññāni karonto jīvissāmīti. so punadivase pātova vibbhamituṁ
pāyāsi. satthā paccūsakāleyeva lokaṁ volokento imaṁ kāraṇaṁ
disvā paṭhamataraṁ gantvā cūḷapanthakassa gamanamagge dvārakoṭṭhake
caṅkamanto aṭṭhāsi. cūḷapanthako gacchanto satthāraṁ disvā
upasaṅkamitvā vandi. atha naṁ satthā "kahaṁ pana tvaṁ cūḷapanthaka
imāya velāya gacchasīti āha. "bhātā maṁ bhante nikkaḍḍhati,
tenāhaṁ vibbhamituṁ gacchāmīti. "cūḷapanthaka tava pabbajjā nāma mama
santike, bhātarā nikkaḍḍhitopi kasmā mama santikaṁ nāgacchi; ehi,
kinte gihibhāvena, mama santike bhavissasīti cakkaṅkitatalena pāṇinā
taṁ sirasi parāmasitvā ādāya gantvā gandhakuṭipamukhe nisīdāpetvā
"cūḷapanthaka puratthābhimukho hutvā imaṁ pilotikaṁ `rajoharaṇaṁ
rajoharaṇanti parimajjanto idheva hohīti iddhiyā abhisaṅkhataṁ parisuddhaṁ
pilotikaṁ datvā, kāle ārocite, bhikkhusaṅghaparivuto jīvakassa gehaṁ
gantvā paññattāsane nisīdi. cūḷapanthakopi suriyaṁ olokento taṁ
pilotikaṁ "rajoharaṇaṁ rajoharaṇanti parimajjanto nisīdi. tassa taṁ
pilotikakhaṇḍaṁ parimajjantassa kiliṭṭhaṁ ahosi. tato cintesi "idaṁ
pilotikakhaṇḍaṁ ativiya parisuddhaṁ, imaṁ pana attabhāvaṁ nissāya
purimapakatiṁ jahitvā evaṁ kiliṭṭhaṁ jātaṁ, aniccā vata saṅkhārāti

page number: 080

khayavayaṁ paṭṭhapento vipassanaṁ vaḍḍhesi. satthā "cūḷapanthakassa cittaṁ
vipassanaṁ āruḷhanti ñatvā "cūḷapanthaka tvaṁ etaṁ pilotikakhaṇḍameva
saṅkiliṭṭhaṁ rajarañjitanti mā saññaṁ kari; abbhantare pana te
rāgarajādayo atthi, te harāhīti vatvā obhāsaṁ vissajjetvā
purato nisinno viya paññāyamānarūpo hutvā imā gāthā abhāsi
"rāgo rajo, na ca pana reṇu vuccati;
rāgassetaṁ adhivacanaṁ `rajoti;
etaṁ rajaṁ vippajahitva bhikkhavo
viharanti te vigatarajassa sāsane.
doso rajo, na ca pana reṇu vuccati;
dosassetaṁ adhivacanaṁ `rajoti;
etaṁ rajaṁ vippajahitva bhikkhavo
viharanti te vigatarajassa sāsane.
moho rajo, na ca pana reṇu vuccati;
mohassetaṁ adhivacanaṁ `rajoti;
etaṁ rajaṁ vippajahitva bhikkhavo
viharanti te vigatarajassa sāsaneti.
gāthāpariyosāne cūḷapanthako saha paṭisambhidāhi arahattaṁ
pāpuṇi. saha paṭisambhidāhiyevassa tīṇi piṭakāni āgamiṁsu. so kira
pubbe rājā hutvā nagarapadakkhiṇaṁ karonto, nalāṭato sede

page number: 081

muñcante, 1- parisuddhena sāṭakena nalāṭantaṁ puñchi. sāṭako kiliṭṭho
ahosi. so "imaṁ sarīraṁ nissāya evarūpo parisuddho sāṭako pakatiṁ
jahitvā kiliṭṭho jāto, aniccā vata saṅkhārāti aniccasaññaṁ
paṭilabhi, tena kāraṇenassa rajoharaṇameva paccayo jāto.
jīvakopi kho komārabhacco dasabalassa dakkhiṇodakaṁ upanāmesi.
satthā "nanu jīvaka vihāre bhikkhu atthīti hatthena pattaṁ pidahi.
mahāpanthako "nanu bhante vihāre natthi bhikkhūti āha. satthā
"atthi jīvakāti āha. jīvako "tenahi bhaṇe gaccha vihāre bhikkhūnaṁ
atthibhāvaṁ vā natthibhāvaṁ vā jānāhīti purisaṁ pesesi. tasmiṁ khaṇe
cūḷapanthako "mayhaṁ bhātiko `vihāre bhikkhū natthīti bhaṇati, vihāre
bhikkhūnaṁ atthibhāvamassa pakāsessāmīti sakalaṁ ambavanaṁ bhikkhūnaññeva
pūresi: ekacce bhikkhū cīvarakammaṁ karonti, ekacce rajanakammaṁ
karonti, ekacce sajjhāyaṁ karonti; evaṁ aññamaññaṁ asadisaṁ
bhikkhusahassaṁ māpesi. so puriso vihāre bahū bhikkhū disvā nivattitvā
"ayya sakalāmbavanaṁ bhikkhūhi paripuṇṇanti jīvakassa ārocesi.
theropi kho tattheva
sahassakkhattumattānaṁ nimminitvāna panthako
nisīdi ambavane ramme yāva kālappavedanāti.
atha satthā taṁ purisaṁ āha "vihāraṁ gantvā `satthā cūḷapanthakaṁ
nāma pakkosatīti vadehīti. tena gantvā tathā vutte, "ahaṁ cūḷapanthako

footnote: 1. sī. ma. yu. muccante.

page number: 082

ahaṁ cūḷapanthakoti mukhasahassaṁ uṭṭhahi. so puriso puna gantvā
"sabbepi kira bhante cūḷapanthakāyeva nāmāti āha. "tenahi
gantvā, yo paṭhamaṁ `ahaṁ cūḷapanthakoti vadati, taṁ hatthe gaṇha,
avasesā antaradhāyissantīti. so tathā akāsi. tāvadeva sahassamattā
bhikkhū antaradhāyiṁsu. thero tena purisena saddhiṁ agamāsi. satthā
bhattakiccapariyosāne jīvakaṁ āmantesi "jīvaka cūḷapanthakassa pattaṁ
gaṇha, ayante anumodanaṁ karissatīti. jīvako tathā akāsi. thero
sīhanādaṁ nadanto taruṇasīho viya tīṇi piṭakāni saṅkhobhetvā
anumodanaṁ akāsi. satthā uṭṭhāyāsanā bhikkhusaṅghaparivuto vihāraṁ
gantvā, bhikkhūhi vatte dassite, uṭṭhāyāsanā gandhakuṭipamukhe ṭhatvā
bhikkhusaṅghassa sugatovādaṁ datvā kammaṭṭhānaṁ kathetvā bhikkhusaṅghaṁ
uyyojetvā surabhigandhavāsitaṁ gandhakuṭiṁ pavisitvā dakkhiṇena passena
sīhaseyyaṁ upagato.
atha sāyaṇhasamaye bhikkhū ito cito ca samosaritvā
rattakambalasāṇiyā parikkhittā viya nisīditvā satthu guṇakathaṁ ārabhiṁsu
"āvuso mahāpanthako cūḷapanthakassa ajjhāsayaṁ ajānanto catūhi
māsehi ekaṁ gāthaṁ uggaṇhāpetuṁ na sakkoti, `dandho ayanti
vihārā nikkaḍḍhi; sammāsambuddho pana attano anuttaradhammarājatāya
ekasmiññeva antarābhatte saha paṭisambhidāhi arahattaṁ adāsi; tīṇi
piṭakāni saha paṭisambhidāhiyeva āgatāni; aho buddhānaṁ balannāma
mahantanti. atha bhagavā dhammasabhāyaṁ imaṁ kathāpavattiṁ ñatvā "ajja

page number: 083

mayā gantuṁ vaṭṭatīti buddhaseyyāya uṭṭhāya surattadupaṭṭaṁ nivāsetvā
vijjulataṁ viya kāyabandhanaṁ bandhitvā rattakambalasadisaṁ sugatamahāpaṁsukūlacīvaraṁ
pārupitvā surabhigandhakuṭito nikkhamma mattavaravāraṇasīhavikkantavilāsena
anantāya buddhalīḷhāya dhammasabhaṁ gantvā alaṅkatamaṇḍalamālamajjhe
supaññattapavarabuddhāsanaṁ āruyha chabbaṇṇā buddharaṁsiyo
vissajjento aṇṇavakucchiṁ khobhayamāno viya yugandharamatthake
bālasuriyo viya āsanamajjhe nisīdi. sammāsambuddhe pana
āgatamatte, bhikkhusaṅgho kathaṁ pacchinditvā tuṇhī ahosi. satthā
mudukena cittena parisaṁ oloketvā "ayaṁ parisā ativiya sobhati,
ekassāpi hatthakukkuccaṁ vā pādakukkuccaṁ vā ukkāsitasaddo vā
khipitasaddo vā natthi, sabbepime buddhagāravena sagāravā buddhatejena
tajjitā, mayi āyukappampi akathetvā nisinne, keci paṭhamaṁ kathaṁ
samuṭṭhāpetvā na kathessanti, kathāsamuṭṭhāpanavattannāma mayā
jānitabbaṁ, ahameva paṭhamaṁ kathessāmīti madhurena brahmasarena bhikkhū
āmantetvā "kāya nuttha bhikkhave etarahi kathāya sannisinnā,
kā ca pana vo antarā kathā vippakatāti pucchitvā, "imāya
nāmāti vutte, "na bhikkhave cūḷapanthako idāneva dandho, pubbepi
dandhova; na kevalañcassāhaṁ idāneva avassayo jāto, pubbepi
avassayo ahosiṁyeva; pubbe panāhaṁ imaṁ lokiyakuṭumbassa sāmikaṁ
akāsiṁ, idāni lokuttarakuṭumbassāti vatvā, tamatthaṁ vitthārato
sotukāmehi bhikkhūhi yācito atītaṁ āhari:

page number: 084

atīte bārāṇasīnagaravāsī eko māṇavo takkasilaṁ gantvā
sippuggahaṇatthāya disāpāmokkhassācariyassa dhammantevāsiko hutvā
pañcannaṁ māṇavakasatānaṁ antare ativiya ācariyassa upakārako
ahosi, pādaparikammādīni sabbakiccāni karoti; dandhatāya pana kiñci
uggaṇhituṁ na sakkoti. ācariyo "ayaṁ mama bahupakāro,
sikkhāpessāmi nanti vāyamantopi kiñci sikkhāpetuṁ na sakkoti. so
ciraṁ vasitvā ekaṁ gāthaṁpi uggaṇhituṁ asakkonto ukkaṇṭhitvā
"gamissāmīti ācariyaṁ āpucchi. ācariyo cintesi "ayaṁ mayhaṁ
upakārako, paṇḍitabhāvamassa paccāsiṁsāmi, na ca naṁ kātuṁ sakkomi;
avassaṁ mayā imassa paccupakāro kātabbo, ekamassa mantaṁ
bandhitvā dassāmīti. so taṁ araññaṁ netvā "ghaṭesi ghaṭesi,
kiṁkāraṇā ghaṭesi; ahaṁpi taṁ jānāmi jānāmīti imaṁ mantaṁ bandhitvā
uggaṇhāpento anekasatakkhattuṁ parivattāpetvā "paññāyati teti
pucchitvā, "āma paññāyatīti vutte, "dandhena nāma vāyāmaṁ
katvā paguṇaṁ kataṁ sippaṁ na palāyatīti ācikkhitvā maggaparibbayaṁ
datvā "gaccha imaṁ mantaṁ nissāya jīvissasi, apalāyanatthāya
panassa niccaṁ sajjhāyaṁ kareyyāsīti vatvā taṁ uyyojesi. athassa
bārāṇasīsampattakāle "putto me sippaṁ sikkhitvā āgatoti
mātā mahāsakkārasammānamakāsi.
tadā bārāṇasīrājā "atthi nu kho me kāyakammādīsu koci
dosoti paccavekkhanto attano aruccanakaṁ kiñci kammaṁ adisvā

page number: 085

"attano vajjannāma attano na paññāyati, paresaṁ paññāyati;
nāgarānaṁ pariggaṇhissāmīti cintetvā sāyaṁ aññātakavesena
nikkhamitvā "sāyamāsaṁ bhuñjitvā nisinnamanussānaṁ kathāsallāpo
nāma nānappakārako hoti; sacāhaṁ adhammena rajjaṁ kāremi, `pāpena
adhammikaraññā daṇḍabaliādīhi hatamhāti vakkhanti; sace dhammena
kāremi, `dīghāyuko no hotu rājātiādīni vatvā mama guṇaṁ
kathessantīti tesaṁ tesaṁ gehānaṁ bhittianusārena vicari. tasmiṁ khaṇe
ummaṅgacorā dvinnaṁ gehānaṁ antare ummaṅgaṁ bhindanti
ekaummaṅgeneva dve gehāni pavisanatthāya. rājā te disvā
gehacchāyāya aṭṭhāsi. tesaṁ ummaṅgaṁ bhinditvā gehaṁ pavisitvā bhaṇḍānaṁ
olokanakāle māṇavo pabujjhitvā taṁ mantaṁ sajjhāyanto "ghaṭesi
ghaṭesi, kiṁkāraṇā ghaṭesi; ahaṁpi taṁ jānāmi jānāmīti āha. te
taṁ sutvā "iminā kiramha ñātā, idāni no nāsessatīti
nivatthavatthānipi chaḍḍetvā bhītā sammukhasammukhaṭṭhāneneva palāyiṁsu.
rājā te palāyante disvā itarassa ca mantaṁ sajjhāyantassa
saddaṁ sutvā nāgarānaṁ pariggaṇhitvā nivesanaṁ pāvisi; vibhātāya pana
rattiyā pātova ekaṁ purisaṁ pakkositvā āha "gaccha bhaṇe
asukavīthiyaṁ asukasmiṁ 1- nāma gehe ummaṅgo bhinno, tattha takkasilato
sippaṁ uggaṇhitvā āgatamāṇavo atthi; taṁ ānehīti. so gantvā
"rājā taṁ pakkosatīti vatvā māṇavaṁ ānesi. atha naṁ rājā āha

footnote: 1. sī. ma. yu. yasmiṁ.

page number: 086

"tvaṁ tāta takkasilato sippaṁ uggaṇhitvā āgatamāṇavoti. "āma
devāti. "amhākaṁpi taṁ sippaṁ dehīti. "sādhu deva samāsane nisīditvā
gaṇhāti. atha naṁ rājā tathā katvā taṁ mantaṁ gahetvā "ayante
ācariyabhāgoti sahassaṁ adāsi.
tadā senāpati rañño kappakaṁ āha "kadā rañño massuṁ
karissasīti. "sve vā parasve vāti. so tassa sahassaṁ datvā
"kiccaṁ no atthīti vatvā, "kiṁ sāmīti vutte, "rañño massukammaṁ
karonto viya hutvā khuraṁ ativiya pahaṁsitvā galanāḷiṁ chinditvā
senāpati bhavissasi, ahaṁ rājāti. so "sādhūti sampaṭicchitvā rañño
massukaraṇadivase gandhodakena massuṁ temetvā khuraṁ pahaṁsitvā
nalāṭante gahetvā "khuro thokaṁ kuṇṭhadhāro, ekappahāreneva
galanāḷiṁ chindituṁ vaṭṭatīti puna ekamantaṁ ṭhatvā khuraṁ pahaṁsi. tasmiṁ
khaṇe rājā attano mantaṁ saritvā sajjhāyaṁ karonto "ghaṭesi
ghaṭesi, kiṁkāraṇā ghaṭesi; ahaṁpi taṁ jānāmi jānāmīti āha.
nahāpitassa nalāṭato sedā mucciṁsu. so "jānāti maṁ rājāti bhīto
khuraṁ bhūmiyaṁ khipitvā pādamūle urena nipajji. rājāno nāma chekā
honti, tena naṁ evamāha "are duṭṭhanahāpita `na maṁ rājā jānātīti
saññaṁ karosīti. "abhayaṁ me dehi devāti. "hotu, mā bhāyi, kathehīti.
"senāpati me deva sahassaṁ datvā `rañño massuṁ karonto viya
galanāḷiṁ chinda; tasmiṁ mate, ahaṁ rājā hutvā taṁ senāpatiṁ karissāmīti
āhāti. rājā taṁ sutvā "ācariyaṁ me nissāya jīvitaṁ laddhanti

page number: 087

senāpatiṁ pakkosāpetvā "ambho senāpati kiṁ nāma tayā mama
santikā na laddhaṁ, idāni taṁ daṭṭhuṁ na sakkomi, mama raṭṭhā
nikkhamāti taṁ raṭṭhā pabbājetvā ācariyaṁ pakkosāpetvā "ācariya
taṁ nissāya mayā jīvitaṁ laddhanti vatvā mahantaṁ sakkāraṁ karitvā
tassa senāpatiṭṭhānaṁ adāsi. so tadā cūḷapanthako ahosi, 1- satthā
disāpāmokkhācariyoti.
satthā imaṁ 2- atītaṁ āharitvā "evaṁ bhikkhave pubbepi
cūḷapanthako dandhova ahosi, tathāpissa ahaṁ avassayo hutvā taṁ
lokiyakuṭumbe patiṭṭhāpesinti vatvā, punekadivasaṁ "aho satthā
cūḷapanthakassa avassayo jātoti kathāya samuṭṭhitāya, cūḷakaseṭṭhijātake
atītavatthuṁ kathetvā
"appakenapi medhāvī pābhatena vicakkhaṇo
samuṭṭhāpeti attānaṁ aṇuṁ aggiṁva sandhamanti 3-
gāthaṁ vatvā "na bhikkhave idānevāhaṁ imassa avassayo jāto,
pubbepi avassayo ahosimeva; pubbe panāhaṁ imaṁ lokiyakuṭumbassa
sāmikaṁ akāsiṁ, idāni lokuttarakuṭumbassāti vatvā "tadāpi
cūḷakantevāsiko cūḷapanthako ahosi, cūḷakaseṭṭhī pana paṇḍito
byatto nakkhattakovido ahamevāti jātakaṁ samodhānesi.
punekadivasaṁ dhammasabhāyaṁ bhikkhū kathaṁ samuṭṭhāpesuṁ "āvuso

footnote: 1. tadā cūḷapanthako māṇavo ahosīti yuttataraṁ.
footnote: 2. sī. ma. yu. tasmā imaṁ.
footnote: 3. khu. jā. eka. 2.

page number: 088

cūḷapanthako catūhi māsehi catuppadaṁ gāthaṁ gahetuṁ asakkontopi
viriyaṁ anossajjitvā arahatte patiṭṭhito, idāni lokuttaradhammakuṭumbassa
sāmiko jātoti. satthā āgantvā "kāya nuttha bhikkhave
etarahi kathāya sannisinnāti pucchitvā, "imāya nāmāti vutte,
"bhikkhave mama sāsane āraddhaviriyo bhikkhu lokuttaradhammassa sāmiko
hotiyevāti vatvā imaṁ gāthamāha
"uṭṭhānenappamādena saññamena damena ca
dīpaṁ kayirātha medhāvī, yaṁ ogho nābhikīratīti.
tattha dīpaṁ kayirāthāti; "viriyasaṅkhātena uṭṭhānena satiyā
avippavāsasaṅkhātena appamādena catupārisuddhisīlasaṅkhātena saññamena
indriyadamanena cāti imehi kāraṇabhūtehi catūhi dhammehi
dhammojapaññāya samannāgato medhāvī imasmiṁ atidullabhapatiṭṭhatāya atigambhīre
saṁsārasāgare attano patiṭṭhānabhūtaṁ arahattaphaladīpaṁ kayirātha kareyya
kātuṁ sakkuṇeyyāti attho. kīdisaṁ? yaṁ ogho nābhikīratīti: yaṁ
catubbidhopi kilesogho abhikīrituṁ viddhaṁsetuṁ na sakkoti; na hi
sakkā arahattaṁ oghena vikīritunti.
gāthāvasāne bahū sotāpannādayo ahesuṁ, evaṁ desanā
sampattaparisāya sātthikā jātāti.
cūḷapanthakattheravatthu.
-------------

page number: 089

4. bālanakkhattavatthu. (18)
"pamādamanuyuñjantīti imaṁ dhammadesanaṁ satthā jetavane
viharanto bālanakkhattaṁ ārabbha kathesi.
ekasmiṁ hi kira samaye sāvatthiyaṁ bālanakkhattaṁ nāma saṅghuṭṭhaṁ.
tasmiṁ nakkhatte bālā dummedhino janā chārikāya ceva gomayena ca
sarīraṁ makkhetvā sattāhaṁ asabbhivācaṁ bhaṇantā vicaranti, kañci
ñātiṁ vā suhajjaṁ vā pabbajitaṁ vā disvā lajjantā nāma natthi,
dvāre dvāre ṭhatvā asabbhaṁ bhaṇanti. manussā tesaṁ asabbhaṁ sotuṁ
asakkontā yathābalaṁ aḍḍhaṁ vā pādaṁ vā kahāpaṇaṁ vā pesenti,
tesaṁ tesaṁ gharadvāre laddhaṁ laddhaṁ gahetvā pakkamanti. tadā pana
sāvatthiyaṁ pañcakoṭimattā ariyasāvakā honti, te satthu sāsanaṁ
pesayiṁsu "bhagavā bhante sattāhaṁ bhikkhusaṅghena saddhiṁ nagaraṁ apavisitvā
vihāreyeva hotūti, tañca pana sattāhaṁ bhikkhusaṅghassa vihāreyeva
yāgubhattādīni sampādetvā sayampi gehā na nikkhamiṁsu. nakkhatte pana
pariyosite, aṭṭhame divase buddhappamukhaṁ bhikkhusaṅghaṁ nimantetvā nagaraṁ
pavesetvā mahādānaṁ datvā ekamantaṁ nisinnā "bhante atidukkhena
no satta divasā atikkantā, bālānaṁ asabbhaṁ suṇantānaṁ kaṇṇā
bhijjanākārappattā viya honti, koci kassaci na lajjati, tena mayaṁ
tumhākaṁ antonagaraṁ pavisituṁ na damhā, mayaṁpi gehato na nikkhamimhāti
āhaṁsu. satthā tesaṁ kathaṁ sutvā "bālānaṁ dummedhānaṁ kiriyā
evarūpā hoti, medhāvino pana dhanasāraṁ viya appamādaṁ rakkhitvā

page number: 090

amatamahānibbānasampattiṁ pāpuṇantīti vatvā imā gāthā abhāsi
"pamādamanuyuñjanti bālā dummedhino janā,
appamādañca medhāvī dhanaṁ seṭṭhaṁva rakkhati.
mā pamādamanuyuñjetha, mā kāmaratisanthavaṁ;
appamatto hi jhāyanto pappoti vipulaṁ sukhanti.
tattha bālāti: bālyena samannāgatā idhalokaparalokatthaṁ
ajānantā. dummedhinoti: nippaññā. te pamāde ādīnavaṁ
apassantā pamādaṁ anuyuñjanti [1]- pamādena kālaṁ vītināmenti.
medhāvīti: dhammojapaññāya samannāgato pana paṇḍito kulavaṁsānugataṁ
seṭṭhaṁ uttamaṁ sattaratanadhanaṁ viya appamādaṁ rakkhati: yathā hi "uttamaṁ
dhanaṁ nissāya kāmaguṇasampattiṁ pāpuṇissāma [2]- paralokagamanamaggaṁ
sodhessāmāti dhane ānisaṁsaṁ passantā taṁ rakkhanti; evaṁ paṇḍitopi
"appamatto paṭhamajjhānādīni paṭilabhati maggaphalādīni pāpuṇāti
tisso vijjā cha abhiññā sampādetīti appamāde ānisaṁsaṁ
passanto dhanaṁ seṭṭhaṁ viya appamādaṁ rakkhatīti attho. mā
pamādanti: tasmā tumhe mā pamādamanuyuñjetha mā pamādena
kālaṁ vītināmayittha. mā kāmaratisanthavanti: vatthukāmakilesakāmesu
ratisaṅkhātaṁ taṇhāsanthavaṁpi mā anuyuñjetha mā cintayittha mā
paṭilabhittha. appamatto hīti: upaṭṭhitasatitāya hi appamatto
jhāyanto puggalo vipulaṁ oḷāraṁ nibbānasukhaṁ pāpuṇātīti.

footnote: 1. sī. ma. yu. pavattenti. 2. sī. ma. yu. puttadāraṁ posissāma.

page number: 091

gāthāpariyosāne bahū sotāpannādayo ahesuṁ. mahājanassa
sātthikā desanā jātāti.
bālanakkhattavatthu.
-----------
5. mahākassapattheravatthu. (19)
"pamādaṁ appamādenāti imaṁ dhammadesanaṁ satthā jetavane
viharanto mahākassapattheraṁ ārabbha kathesi.
ekasmiṁ hi divase thero pipphaliguhāyaṁ viharanto rājagahe
piṇḍāya caritvā pacchābhattaṁ piṇḍapātapaṭikkanto ālokaṁ
vaḍḍhetvā pamatte ca appamatte ca udakapaṭhavipabbatādīsu cavanake
upapajjanake 1- satte dibbena cakkhunā olokento nisīdi. satthā
jetavane nisinnakova "kena nu kho vihārena ajja mama putto
kassapo viharatīti dibbena cakkhunā upadhārento "sattānaṁ cutūpapātaṁ
olokento viharatīti ñatvā "sattānaṁ cutūpapāto nāma buddhañāṇenāpi
aparicchinno, mātukucchiyaṁ paṭisandhiṁ gahetvā mātāpitaro
ajānāpetvā cavanakasattānaṁ paricchedaṁ kātuṁ na sakkā. te jānituṁ
tava avisayo, appamattako tava visayo, sabbaso pana cavante ca
upapajjante ca jānituṁ passituṁ buddhānameva visayoti vatvā obhāsaṁ
pharitvā sammukhe nisinno viya hutvā imaṁ gāthamāha

footnote: 1. yu. uppajjanake.

page number: 092

"pamādaṁ appamādena yadā nudati paṇḍito,
paññāpāsādamāruyha asoko sokiniṁ pajaṁ
pabbataṭṭhova bhummaṭṭhe dhīro bāle avekkhatīti.
tattha nudatīti: yathā nāma pokkharaṇiṁ pavisantaṁ navodakaṁ
purāṇodakaṁ saṅkhobhetvā tassokāsaṁ adatvā attano matthakena
palāyantaṁ nudati nīharati; evameva paṇḍito appamādalakkhaṇaṁ
brūhanto pamādassokāsaṁ adatvā yadā appamādavegena taṁ nudati
nīharati; atha so panunnapamādo accuggatatthena parisuddhaṁ
dibbacakkhusaṅkhātaṁ paññāpāsādaṁ tassa anucchavikaṁ paṭipadaṁ pūrento tāya
paṭipadāya nisseṇiyā pāsādaṁ viya āruyha pahīnasokasallatāya
asoko appahīnasokasallatāya sokiniṁ pajaṁ sattanikāyaṁ cavamānañca
upapajjamānañca dibbacakkhunā avekkhati passati. yathā kiṁ?
pabbataṭṭhova bhummaṭṭheti: pabbatamuddhaniṭṭhito bhūmiyaṁ ṭhite uparipāsāde
vā ṭhito pāsādapariveṇe ṭhite akicchena avekkhati; tathā
sopi dhīro paṇḍito mahākhīṇāsavo asamucchinnavaṭṭabīje bāle
cavante ca upapajjante ca akicchena avekkhatīti.
gāthāpariyosāne bahū sotāpattiphalādīni sacchikariṁsūti.
mahākassapattheravatthu.
---------------

page number: 093

6. dvesahāyakabhikkhuvatthu. (20)
"appamatto pamattesūti imaṁ dhammadesanaṁ satthā jetavane
viharanto dve sahāyake bhikkhū ārabbha kathesi.
te kira satthu santike kammaṭṭhānaṁ gahetvā araññakavihāraṁ
pavisiṁsu. tesu eko sakālasseva dārūni āharitvā aṅgārakapallaṁ
sajjetvā visibbetvā 1- daharasāmaṇerehi saddhiṁ sallapanto paṭhamayāmaṁ
nisīdati. eko appamatto samaṇadhammaṁ karonto itaraṁ ovadati
"āvuso māevaṁ kari, pamattassa hi cattāro apāyā sayanagharasadisā,
buddhā nāma sātheyyena ārādhetuṁ na sakkāti. so tassovādaṁ
na suṇāti. itaro "nāyaṁ vacanakkhamoti taṁ apatthetvā appamatto
samaṇadhammaṁ akāsi. alasattheropi paṭhamayāme visibbetvā itarassa
caṅkamitvā gabbhaṁ paviṭṭhakāle pavisitvā "mahākusita nipajjitvā
sayanatthāya araññaṁ paviṭṭhosi; kiṁ buddhānaṁ santike kammaṭṭhānaṁ
gahetvā uṭṭhāya rattindivaṁ samaṇadhammaṁ kātuṁ na vaṭṭatīti vatvā
attano vasanaṭṭhānaṁ pavisitvā nipajjitvā supati. itaropi majjhimayāme
vissamitvā pacchimayāme paccuṭṭhāya samaṇadhammaṁ karoti. so evaṁ
appamatto viharanto nacirasseva saha paṭisambhidāhi arahattaṁ pāpuṇi.
itaro pamādeneva vītināmesi. te vutthavassā satthu santikaṁ gantvā
satthāraṁ vanditvā ekamantaṁ nisīdiṁsu. satthā tehi saddhiṁ paṭisanthāraṁ
katvā "kacci bhikkhave appamattā samaṇadhammaṁ karittha, kacci vo

footnote: 1. sī. ma. yu. "visibbetvāti natthi.

page number: 094

pabbajitakiccaṁ matthakaṁ pattanti pucchi. pamatto bhikkhu āha
"kuto bhante etassa appamādo, gatakālato paṭṭhāya nipajjitvā
niddāyanto vītināmesīti. "tvaṁ pana 1- bhikkhūti. "ahaṁ bhante sakālasseva
dārūni āharitvā aṅgārakapallaṁ sajjetvā paṭhamayāmaṁ visibbanto
nisīditvā aniddāyanto vītināmesinti. atha naṁ satthā "tvaṁ pamatto
kālaṁ vītināmetvā `appamattomhīti vadasi, appamattaṁ pana pamattaṁ
karosi: tvaṁ mama puttassa santike javacchinno dubbalasso viya,
esa pana tava santike sīghajavasso viyāti vatvā imaṁ gāthamāha
"appamatto pamattesu suttesu bahujāgaro
abalassaṁva sīghasso hitvā yāti sumedhasoti.
tattha appamattoti; sativepullapattatāya appamādasampanno
khīṇāsavo. pamattesūti: sativossagge ṭhitesu sattesu. suttesūti;
satijāgariyābhāvena sabbiriyāpathesu niddāyantesuyeva. bahujāgaroti:
mahante sativepullajāgariye ṭhito. abalassaṁvāti: kuṇṭhapādachinnajavaṁ
dubbalassaṁ sīghajavo sindhavājāniyo viya. sumedhasoti: uttamapañño
tathārūpaṁ puggalaṁ āgamenapi adhigamenapi hitvā yāti: mandapaññasmiṁ
hi ekaṁ suttaṁ gahetuṁ vāyamanteyeva, sumedhaso ekaṁ vaggaṁ
gaṇhāti, evaṁ tāva āgamena hitvā yāti; mandapaññe pana
rattiṭṭhānadivāṭṭhānāni kātuṁ vāyamanteyeva kammaṭṭhānaṁ uggahetvā
sajjhāyanteyeva, ca sumedhaso pubbabhāgepi parena kataṁ rattiṭṭhānaṁ vā

footnote: 1. ma. yu. kiṁ. tvaṁ pana.

page number: 095

divāṭṭhānaṁ vā pavisitvā kammaṭṭhānaṁ sammasanto sabbakilese
khepetvā nava lokuttaradhamme hatthagate karoti. evaṁ adhigamena
hitvā yāti: vaṭṭe pana taṁ mandapaññaṁ hitvā chaḍḍetvā vaṭṭato
nissaranto yātiyevāti.
gāthāpariyosāne bahū sotāpattiphalādīni pāpuṇiṁsūti.
dvesahāyakabhikkhuvatthu.
---------------
7. sakkavatthu. (21)
"appamādena maghavāti imaṁ dhammadesanaṁ satthā vesāliṁ
nissāya 1- kūṭāgārasālāyaṁ viharanto sakkaṁ devarājānaṁ ārabbha kathesi.
vesāliyaṁ hi mahāli nāma licchavī vasati. so tathāgatassa
sakkapañhasuttantadesanaṁ sutvā "sammāsambuddho sakkassa sampattiṁ
mahatiṁ katvā katheti; disvā nu kho katheti udāhu adisvā, jānāti
nu kho sakkaṁ udāhu no; pucchissāmi nanti cintesi. athakho
mahāli licchavī, yena bhagavā, tenupasaṅkami; upasaṅkamitvā bhagavantaṁ
abhivādetvā ekamantaṁ nisīdi; ekamantaṁ nisinno kho mahāli
licchavī bhagavantaṁ etadavoca "diṭṭho kho bhante bhagavatā sakko

footnote: 1. sī. ma. yu. vesāliyaṁ upanissāyu.

page number: 096

devānamindoti. "diṭṭho kho me mahāli sakko devānamindoti.
"so hi nūna bhante sakkapaṭirūpako bhavissati, duddaso hi bhante
sakko devānamindoti. "sakkañcāhaṁ mahāli pajānāmi sakkakaraṇe ca
dhamme; yesañca dhammānaṁ samādinnattā sakko sakkattaṁ ajjhagā,
te 1- ca pajānāmi; sakko mahāli devānamindo pubbe manussabhūto
samāno magho nāma māṇavo ahosi, tasmā `maghavāti vuccati;
sakko mahāli devānamindo pubbe manussabhūto samāno pure
dānaṁ adāsi, tasmā `purindadoti vuccati; sakko mahāli devānamindo
pubbe manussabhūto samāno sakkaccaṁ dānaṁ adāsi, tasmā `sakkoti
vuccati; sakko mahāli devānamindo pubbe manussabhūto samāno
āvasathaṁ adāsi, tasmā `vāsavoti vuccati; sakko mahāli devānamindo
sahassaṁ atthaṁ muhuttena cintesi, tasmā `sahassakkhoti vuccati;
sakkassa mahāli devānamindassa sujātā nāma asurakaññā pajāpati,
tasmā `sujampatīti vuccati; sakko mahāli devānamindo devānaṁ
tāvatiṁsānaṁ issariyādhipaccaṁ rajjaṁ kāresi, tasmā `devānamindoti
vuccati; sakkassa mahāli devānamindassa pubbe manussabhūtassa
samānassa satta vattapadāni samattāni samādinnāni ahesuṁ, yesaṁ
samādinnattā sakko sakkattaṁ ajjhagā. katamāni satta? yāvajīvaṁ
mātāpetibharo assaṁ; yāvajīvaṁ kule jeṭṭhāpacāyī assaṁ; yāvajīvaṁ
saṇhavāco assaṁ; yāvajīvaṁ apisuṇavāco assaṁ; yāvajīvaṁ

footnote: 1. tañcāti pāli.

page number: 097

vigatamalamaccherena cetasā agāraṁ ajjhāvaseyyaṁ; muttacāgo payatapāṇi
vossaggarato yācayogo dānasaṁvibhāgarato; yāvajīvaṁ saccavāco
assaṁ; yāvajīvaṁ akkodhano assaṁ, sace me kodho uppajjeyya,
khippameva naṁ paṭivineyyanti, sakkassa mahāli devānamindassa pubbe
manussabhūtassa samānassa imāni satta vattapadāni samattāni
samādinnāni ahesuṁ, yesaṁ samādinnattā sakko sakkattaṁ ajjhagāti.
"mātāpetibharaṁ jantuṁ kule jeṭṭhāpacāyinaṁ
saṇhaṁ sakhilasambhāsaṁ pesuṇeyyappahāyinaṁ
maccheravinaye yuttaṁ saccaṁ kodhābhibhuṁ naraṁ
taṁ ve devā tāvatiṁsā āhu `sappuriso itīti. 1-
"idaṁ mahāli sakkena maghamāṇavakāle kataṁ kammanti vatvā
puna tena "kathaṁ bhante maghamāṇavo paṭipajjatīti tassa paṭipattiṁ
vitthārato sotukāmena puṭṭho "tenahi mahāli suṇāhīti vatvā
atītaṁ āhari:
atīte magadharaṭṭhe acalagāme magho nāma māṇavo
gāmakammakaraṇaṭṭhānaṁ gantvā attano ṭhitaṭṭhāne pādantena paṁsuṁ
viyūhitvā ramaṇīyaṁ katvā aṭṭhāsi. aparo taṁ bāhunā paharitvā
tato apanetvā sayaṁ tattha aṭṭhāsi. so tassa akujjhitvā aññaṁ
ṭhānaṁ ramaṇīyaṁ katvā aṭṭhāsi. tatopi naṁ añño bāhunā paharitvā
apanetvā sayaṁ tattha aṭṭhāsi. so tassapi akujjhitvā aññaṁ

footnote: 1. saṁ. sa. 15/337-9.

page number: 098

ßēhānaṁ ramaṇīyaṁ katvā ṭhito. iti taṁ gehato nikkhantā nikkhantā
purisā bāhunā paharitvā sodhitasodhitaṭṭhānato apanesuṁ. so "sabbepi
te sukhitā jātā, iminā kammena mayhaṁ sukhadāyakena puññakammena
bhavitabbanti cintetvā punadivase kuddālamādāya khalamaṇḍalamattaṁ
ṭhānaṁ ramaṇīyaṁ akāsi. sabbe gantvā tattheva aṭṭhaṁsu. atha nesaṁ
sītasamaye aggiṁ katvā adāsi, gimhakāle udakaṁ. 1- tato "ramaṇīyaṁ
ṭhānaṁ nāma sabbesaṁ piyaṁ, kassaci appiyaṁ nāma natthi, 2- ito
paṭṭhāya mayā maggaṁ samaṁ karontena vicarituṁ vaṭṭatīti cintetvā
pātova nikkhamitvā maggaṁ samaṁ karonto chinditvā haritabbayuttakā
rukkhasākhā haranto vicarati. atha naṁ aparo disvā āha "samma kiṁ
karosīti. "mayhaṁ saggagāminaṁ maggaṁ karomi sammāti. "tenahi ahaṁpi
te sahāyo homīti. "hohi samma, saggo nāma bahūnaṁ piyo
manāpoti. tato paṭṭhāya dve janā ahesuṁ. te disvā tatheva
pucchitvā sutvāva aparopi tesaṁ sahāyo jāto; evaṁ aparopi
aparopīti sabbepi tettiṁsa janā jātā. te sabbepi kuddālādihatthā
maggaṁ samaṁ karontā ekayojanadviyojanamattaṁ ṭhānaṁ gacchanti. te
disvā gāmabhojako cintesi "ime manussā ayoge yuttā;
sacepi ime araññato macchamaṁsādīni vā āhareyyuṁ suraṁ vā katvā
piveyyuṁ aññaṁ vā tādisaṁ kammaṁ kareyyuṁ, ahaṁpi kiñci labheyyanti.
atha ne pakkosāpetvā pucchi "kiṁ karontā vicarathāti. "saggamaggaṁ

footnote: 1. sī. ma. yu. "gimhakāle udakanti natthi.
footnote: 2. sī. yu. "kassaci appiyaṁ nāma natthīti natthi.

page number: 099

sāmīti. "gharāvāsaṁ vasantehi nāma evaṁ kātuṁ na vaṭṭati, araññato
macchamaṁsādīni āharituṁ suraṁ katvā pātuṁ nānappakāre ca kammante
kātuṁ vaṭṭatīti. te tassa vacanaṁ paṭikkhipiṁsu, punappunaṁ vuccamānāpi
paṭikkhipiṁsuyeva. so kujjhitvā "nāsessāmi neti rañño santikaṁ
gantvā "core deva vaggabandhena vicarante passāmīti vatvā, "gaccha
te gahetvā ānehīti vutte, tathā katvā rañño dassesi. rājā
avīmaṁsitvāva "hatthinā maddāpethāti āṇāpesi. magho sesānaṁ
ovādaṁ adāsi "sammā ṭhapetvā mettaṁ añño amhākaṁ avassayo
natthi, tumhe katthaci kopaṁ akatvā raññe ca gāmabhojake ca
maddanahatthimhi ca attani ca mettacittena samacittāva hothāti. te
tathā kariṁsu. atha nesaṁ mettānubhāvena hatthī upasaṅkamituṁ na visahi.
rājā tamatthaṁ sutvā "bahū manusse disvā maddituṁ na visahissati,
gacchatha kaṭasārena paṭicchādetvā maddāpethāti āha. te kaṭasārena
paṭicchādetvā maddituṁ pesiyamāno hatthī dūratova paṭikkami. rājā
taṁ pavattiṁ sutvā "kāraṇenettha bhavitabbanti te pakkosāpetvā
pucchi "tātā maṁ nissāya tumhe kiṁ na labhathāti. "kimetaṁ devāti.
"tumhe kira vaggabandhena corā hutvā araññe vicarathāti. "ko
evamāha devāti. "gāmabhojako tātāti. "na mayaṁ deva corā,
mayaṁ pana attano saggamaggaṁ sodhentā idañcidañca karoma;
gāmabhojako amhe akusalakiriyāya niyojetvā attano vacanaṁ
akaronte nāsetukāmo kujjhitvā evamāhāti. atha rājā tesaṁ

page number: 100

kathaṁ sutvā somanassappatto hutvā "tātā ayaṁ tiracchāno
tumhākaṁ guṇe jānāti, ahaṁ manussabhūto jānituṁ nāsakkhiṁ, khamatha
meti, evañca pana vatvā saputtadāraṁ gāmabhojakaṁ tesaṁ dāsaṁ taṁ
hatthiṁ ārohaṇīyaṁ tañca gāmaṁ yathāsukhaṁ paribhogaṁ katvā adāsi.
te "idheva no puññassānisaṁso diṭṭhoti bhiyyoso mattāya
pasannamanasā hutvā taṁ hatthiṁ vārena āruyha gacchantā mantayiṁsu
"idāni amhehi atirekataraṁ puññaṁ kātabbanti. "kiṁ karomāti.
"cātummahāpathe thāvaraṁ katvā mahājanassa vissamanasālaṁ karissāmāti.
te vaḍḍhakiṁ pakkosāpetvā sālaṁ paṭṭhapesuṁ, mātugāmesu pana
vigatacchandatāya tassā sālāya mātugāmānaṁ pattiṁ nādaṁsu.
maghassa pana gehe "sunandā sucittā sudhammā sujātāti catasso
itthiyo honti. tāsu sudhammā vaḍḍhakinā saddhiṁ ekato hutvā
"bhātika imissā sālāya maṁ jeṭṭhakaṁ karohīti vatvā lañcaṁ adāsi.
so "sādhūti sampaṭicchitvā paṭhamameva kaṇṇikarukkhaṁ sukkhāpetvā
tacchetvā vijjhitvā kaṇṇikaṁ niṭṭhāpetvā "sudhammā nāma ayaṁ
sālāti akkharāni chinditvā vatthena paliveṭhetvā ṭhapesi. atha ne
vaḍḍhakī sālaṁ niṭṭhāpetvā kaṇṇikāropanadivase "aho ayyā
ekaṁ karaṇīyaṁ na sarimhāti āha. "kiṁ nāma bhoti. "kaṇṇikanti.
"hotu, taṁ āharissāmāti. "idāni chinnarukkhena kātuṁ na sakkā,
pubbeyeva chinditvā tacchetvā vijjhitvā ṭhapitakaṇṇikaṁ laddhuṁ
vaṭṭatīti. "idāni kiṁ kātabbanti. "sace kassaci gehe niṭṭhāpetvā

page number: 101

ßēhapitā vikkāyikakaṇṇikā atthi, sā pariyesitabbāti. te pariyesantā
sudhammāya gehe disvā sahassaṁ datvā mūlena na labhiṁsu. "sace maṁ
sālāya pattikaṁ karotha, dassāmīti vutte, "mayaṁ mātugāmānaṁ
pattiṁ na damhāti āhaṁsu. atha ne vaḍḍhakī āha "ayyā tumhe
kiṁ kathetha, ṭhapetvā brahmalokaṁ aññaṁ mātugāmarahitaṭṭhānannāma
natthi, gaṇhātha kaṇṇikaṁ, evaṁ sante, amhākaṁ kammaṁ niṭṭhaṁ
gamissatīti. te "sādhūti kaṇṇikaṁ gahetvā sālaṁ niṭṭhāpetvā
tidhā vibhajiṁsu; ekasmiṁ koṭṭhāse issarānaṁ vasanaṭṭhānaṁ kariṁsu,
ekasmiṁ duggatānaṁ, ekasmiṁ gilānānaṁ. tettiṁsa janā tettiṁsa phalakāni
paññāpetvā hatthissa saññaṁ adaṁsu "āgantuko āgantvā
yassa atthataphalake nisīdati, taṁ gahetvā phalakasāmikasseva gehe
patiṭṭhāpehi, tassa pādaparikammaṁ piṭṭhiparikammaṁ khādanīyabhojanīyasayanāni
sabbāni phalakasāmikasseva bhāro bhavissatīti. hatthī āgatāgataṁ
gahetvā phalakasāmikasseva gharaṁ neti. so tassa taṁdivasaṁ kattabbaṁ
karoti. magho sālāya avidūre ekaṁ kovilārarukkhaṁ ropetvā tassa
mūle pāsāṇaphalakaṁ atthari. sālaṁ paviṭṭhapaviṭṭhā kaṇṇikaṁ oloketvā
akkharāni vācetvā "sudhammā nāma sālāti vadanti, tettiṁsajanānaṁ
nāmaṁ na paññāyati. sunandā cintesi "ime sālaṁ karontā
amhehi apattikaṁ 1- kariṁsu, sudhammā pana attano byattatāya kaṇṇikaṁ
katvā pattikā jātā, mayāpi kiñci kātuṁ vaṭṭati; kiṁ nu kho

footnote: 1. yu. amhe hi apattiyā.

page number: 102

karissāmīti. athassā etadahosi "sālaṁ āgatānaṁ pānīyañceva
nahānodakañca laddhuṁ vaṭṭati, pokkharaṇiṁ khanāpessāmīti. sā
pokkharaṇiṁ kāresi. sucittā cintesi "sudhammāya kaṇṇikā dinnā,
sunandāya pokkharaṇī kāritā, mayāpi kiñci kātuṁ vaṭṭati; kiṁ
nu kho karissāmīti. athassā etadahosi "sālaṁ āgatehi pānīyaṁ
pivitvā nahātvā gamanakāle mālaṁ pilandhitvā gantuṁ vaṭṭati,
pupphārāmaṁ kāressāmīti. sā ramaṇīyaṁ pupphārāmaṁ kāresi. "yebhuyyena
tasmiṁ ārāme asuko nāma pupphupagaphalupagarukkho nāma natthīti
nāhosi. sujātā pana "ahaṁ maghassa mātuladhītā ceva pādaparicārikā ca,
etena kataṁ kammaṁ mayhameva, mayā kataṁ kammaṁ etassevāti cintetvā
kiñci akatvā attabhāvameva maṇḍayamānā vītināmesi.
maghopi "mātupitūpaṭṭhānaṁ kule jeṭṭhāpacāyikakammaṁ saccavācaṁ
apharusavācaṁ apisuṇavācaṁ maccheravinayaṁ akkodhananti imāni satta
vattapadāni pūretvā
"mātāpetibharaṁ jantuṁ kule jeṭṭhāpacāyinaṁ
saṇhaṁ sakhilasambhāsaṁ pesuṇeyyappahāyinaṁ
maccheravinaye yuttaṁ saccaṁ kodhābhibhuṁ naraṁ
taṁ ve devā tāvatiṁsā āhu `sappuriso itīti
evaṁ pasaṁsiyabhāvaṁ āpajjitvā jīvitapariyosāne tāvatiṁsabhavane
sakko devarājā hutvā nibbatti. tepissa sahāyakā tattheva
nibbattiṁsu. vaḍḍhakī vissukammadevaputto hutvā nibbatti.

page number: 103

tadā tāvatiṁsabhavane asurā vasanti. te "abhinavā devaputtā
nibbattāti dibbapānaṁ sajjayiṁsu. sakko attano parisāya kassaci
apivanatthāya saññaṁ adāsi. asurā dibbapānaṁ pivitvā pamajjiṁsu. 1-
sakko "kiṁ me imehi sādhāraṇena rajjenāti attano parisāya
saññaṁ datvā te pādesu gāhāpetvā mahāsamudde khipāpesi.
te avaṁsirā samudde patiṁsu. atha nesaṁ puññānubhāvena sineruno
heṭṭhimatale asuravimānannāma nibbatti. cittapātali nāma nibbatti.
devāsurasaṅgāme pana asuresu parājitesu, dasayojanasahassaṁ
tāvatiṁsadevanagaraṁ nāma nibbatti. tassa pana nagarassa pācīnapacchimadvārānaṁ
antarā dasayojanasahassaṁ hoti, tathā dakkhiṇuttaradvārānaṁ. taṁ pana
nagaraṁ dvārasahassayuttaṁ ahosi ārāmapokkharaṇīpaṭimaṇḍitaṁ, tassa
majjhe sālāya nissandena tiyojanasatubbedhehi dhajehi paṭimaṇḍito
sattaratanamayo sattayojanasatubbedho vejayanto nāma pāsādo
uggacchi. suvaṇṇayaṭṭhīsu maṇidhajā ahesuṁ, maṇiyaṭṭhīsu suvaṇṇadhajā,
pavālayaṭṭhīsu muttādhajā, muttāyaṭṭhīsu pavāladhajā, sattaratanayaṭṭhīsu
sattaratanadhajā. majjhe ṭhito dhajo tiyojanasatubbedho ahosi. 2- iti
sālāya nissandena yojanasahassubbedho pāsādo sattaratanamayova
hutvā nibbatti. kovilārarukkhassa nissandena samantā
tiyojanasataparimaṇḍalo pāricchattako nibbatti. pāsāṇaphalakassa nissandena
pāricchattakamūle dīghato saṭṭhiyojanā vitthārato paññāsayojanā

footnote: 1. majjiṁsu. [?]
footnote: 2. sī yu. "majjhe ṭhito dhajo tiyojanasatubbedho ahosīti natthi.

page number: 104

bahalato paṇṇarasayojanā jayasumanālattakapāṭalivaṇṇā paṇḍukambalasilā
nibbatti; yattha nisinnakāle upaḍḍhakāyo pavisati, uṭṭhitakāle
unnameti puna paripūreti. 1- hatthī pana erāvaṇo nāma devaputto
hutvā nibbatti. devalokasmiṁ hi tiracchānagatā na honti; tasmā
so uyyānakīḷāya nikkhamanakāle attabhāvaṁ vijahitvā
diyaḍḍhayojanasatiko erāvaṇo nāma hatthī ahosi. so tettiṁsajanānaṁ
atthāya tettiṁsakumbhe māpesi. āvaṭṭena tigāvutappamāṇo
āyāmato aḍḍhayojanappamāṇo. sabbesaṁ majjhe sakkassa atthāya
sudassanaṁ nāma tiṁsayojanikaṁ kumbhaṁ māpesi. tassa upari dvādasayojaniko
ratanamaṇḍapo hoti. tattha antarantarā sattaratanamayā
yojanubbedhā dhajā uṭṭhahanti. pariyante kiṁkiṇikajālaṁ olambeti, yassa
mandavāteritassa pañcaṅgikaturiyasaddasammisso dibbagītasaddo viya
saro niccharati. maṇḍapamajjhe sakkassa yojaniko maṇipallaṅko
supaññatto hoti, tattha sakko nisīdati. tettiṁsadevaputtā attano
kumbhe ratanapallaṅke nisīdiṁsu. tettiṁsāya kumbhānaṁ ekekasmiṁ kumbhe
satta satta dante māpesi, tesu ekeko paṇṇāsayojanāyāmo,
ekekasmiṁ dante satta satta pokkharaṇiyo honti, ekekāya
pokkharaṇiyā satta satta paduminigacchāni honti, ekekasmiṁ gacche
satta satta pupphāni honti, ekekasmiṁ pupphe satta satta pattāni
honti, ekekasmiṁ patte satta satta devadhītaro naccanti; evaṁ

footnote: 1. sī. yu. ūnaṁ paripūreti.

page number: 105

samantā paññāsayojanaṭṭhānesu hatthidantesuyeva naccasamajjā honti.
evaṁ mahantaṁ yasaṁ anubhavanto sakko devarājā vicarati.
sudhammāpi kālaṁ katvā gantvā tattheva nibbatti. tassā
sudhammā nāma pañcayojanasatikā devasabhā nibbatti. tato ramaṇīyataraṁ
kira aññaṁ ṭhānaṁ nāma natthi. māsassa aṭṭhamīdivase dhammassavanaṁ
tattheva hoti. yāvajjattanā aññataraṁ ramaṇīyaṁ ṭhānaṁ disvā "sudhammā
devasabhā viyāti vadanti. sunnadāpi kālaṁ katvā gantvā tattheva
nibbatti. tassā pañcayojanasatikā nandā nāma pokkharaṇī nibbatti.
sucittāpi kālaṁ katvā gantvā tattheva nibbatti. tassāpi
pañcayojanasatikaṁ cittalatāvanaṁ nāma nibbatti, yattha uppannapubbanimitte
devaputte netvā mohayamānā vicaranti.
sujātā pana kālaṁ katvā ekissā girikandarāya bakasakuṇikā
hutvā nibbatti. sakko attano paricārikāyo olokento
"sudhammā idheva nibbattā. tathā sunandā ca sucittā cāti ñatvā
"sujātā nu kho kuhiṁ nibbattāti cintento taṁ tattha nibbattaṁ
disvā "ayaṁ bālā kiñci puññaṁ akatvā idāni tiracchānayoniyaṁ
nibbattā, idānipi naṁ puññaṁ kārāpetvā idhānetuṁ vaṭṭatīti,
attabhāvaṁ vijahitvā aññātakavesena tassā santikaṁ gantvā "kiṁ
karontī idha vicarasīti pucchi. "ko pana tvaṁ sāmīti. "ahaṁ te
sāmiko maghoti. "kuhiṁ nibbattosi sāmīti. "ahaṁ tāvatiṁsadevaloke
nibbattomhi, tava sahāyikānaṁ pana nibbattaṭṭhānaṁ jānāsīti. "na

page number: 106

jānāmi sāmīti. "tāpi mameva santike nibbattā, passissasi te
sahāyikāti. "kathāhaṁ tattha gamissāmīti. sakko "ahaṁ taṁ tattha
nessāmīti vatvā devalokaṁ netvā nandāya pokkharaṇiyā tīre
vissajjetvā itarāsaṁ tissannaṁ ārocesi "tumhākaṁ sahāyikaṁ
sujātaṁ passissathāti. "kuhiṁ sā devāti. "nandāya pokkharaṇiyā
tīre ṭhitāti āha. tā tissopi tattha gantvā "aho ayyāya
rūpaṁ, aho attabhāvamaṇḍanassa phalaṁ: idānissā tuṇḍaṁ passatha,
jaṅghā passatha, pāde passatha, sobhati vatassā attabhāvoti keḷiṁ
katvā pakkamiṁsu. puna sakko tassā santikaṁ gantvā "diṭṭhā
te sahāyikāti vatvā, "diṭṭhā maṁ upphaṇḍetvā gatā, tattheva
maṁ nehīti vutte, taṁ tattheva netvā udake vissajjetvā "diṭṭhā
te tāsaṁ sampattīti pucchi. "diṭṭhā me devāti. "tayāpi tattha
nibbattanupāyaṁ kātuṁ vaṭṭatīti. "kiṁ karomi devāti. "mayā dinnaṁ
ovādaṁ rakkhissasīti. "rakkhissāmi devāti. athassā pañca sīlāni
datvā "appamattā rakkhāhīti vatvā pakkāmi. sā tato paṭṭhāya
sayaṁ matamacchakeyeva pariyesitvā khādati. sakko katipāhaccayena
tassā vīmaṁsanatthāya gantvā vālukāpiṭṭhe matamacchako viya hutvā
uttāno nipajji. sā taṁ disvā "matamacchakoti saññāya aggahesi.
maccho gilanakāle naṅguṭṭhaṁ cālesi. sā "jīvamacchakoti udake
vissajjesi. so thokaṁ vītināmetvā puna tassā purato uttāno
hutvā nipajji. puna sā "matamacchakoti saññāya gahetvā gilanakāle

page number: 107

agganaṅguṭṭhaṁ cālentaṁ disvā "jīvamacchoti vissajjesi. evaṁ tikkhattuṁ
vīmaṁsitvā "sādhukaṁ sīlaṁ rakkhasīti attānaṁ jānāpetvā "ahaṁ tava
vīmaṁsanatthāya āgato, sādhukaṁ sīlaṁ rakkhasi, evaṁ rakkhamānā nacirasseva
mama santike nibbattissasi, appamattā hohīti vatvā pakkāmi.
sā tato paṭṭhāya sayaṁ matamacchaṁ labhati vā no vā, alabhamānā
katipāhaccayeneva sussitvā kālaṁ katvā tassa sīlassa phalena
bārāṇasiyaṁ kumbhakārassa dhītā hutvā nibbatti.
athassā paṇṇarasasoḷasavassuddesikakāle sakko "kuhiṁ nu kho
sā nibbattāti āvajjento disvā "idāni mayā tattha gantuṁ
vaṭṭatīti elāḷukavaṇṇena paññāyamānehi sattahi ratanehi yānakaṁ
pūretvā pājento bārāṇasiyaṁ pavisitvā "elāḷukāni gaṇhathāti
ugghosento vīthiṁ paṭipajji; muggamāsādīni gahetvā āgate pana
"mūlena na demīti vatvā, "kathaṁ desīti vutte, "ahaṁ sīlarakkhikāya
itthiyā dammīti āha. "sīlaṁ nāma sāmi kīdisaṁ: kiṁ kāḷaṁ udāhu
nīlādivaṇṇanti. "tumhe sīlaṁ `kīdisanti na jānātha, kimeva naṁ
rakkhissatha, sīlarakkhikāya pana dassāmīti. "sāmi esā kumbhakārassa
dhītā `sīlaṁ rakkhāmīti vicarati, etissā dehīti. sāpi taṁ "tenahi mayhaṁ
dehi sāmīti āha. "kāsi tvanti. "ahaṁ avijahitapañcasīlāti
āha. "tuyhameva tāni mayā ānītānīti. sakko yānakaṁ pājento
tassā gharaṁ gantvā aññehi anāhariyaṁ katvā elāḷukavaṇṇena
devadattiyadhanaṁ datvā attānaṁ jānāpetvā "idaṁ te jīvitavuttiyā

page number: 108

dhanaṁ, pañca sīlāni akhaṇḍāni katvā rakkhāhīti vatvā pakkāmi.
sāpi tato cavitvā asurabhavane asurajeṭṭhakassa dhītā hutvā
sakkassa verighare nibbatti, dvīsu pana attabhāvesu sīlassa
surakkhitattā abhirūpā ahosi suvaṇṇavaṇṇā asādhāraṇāya rūpasiriyā
samannāgatā. vepacitti asurindo āgatāgatānaṁ "tumhe mama dhītu
anucchavikā na hothāti taṁ kassaci adatvā "mama dhītā attanāva
attano anucchavikaṁ sāmikaṁ upadhāressatīti asurabalaṁ sannipātāpetvā
"tuyhaṁ anucchavikaṁ sāmikaṁ gaṇhāhīti tassā hatthe pupphadāmaṁ
adāsi. tasmiṁ khaṇe sakko tassā nibbattaṭṭhānaṁ olokento
taṁ pavattiṁ ñatvā "idāni mayā gantvā taṁ ānetuṁ vaṭṭatīti
mahallakāsuravaṇṇaṁ nimminitvā gantvā parisapariyante aṭṭhāsi.
sāpi ito cito ca olokentī taṁ diṭṭhamattāva pubbasannivāsavasena
uppannena pemena mahogheneva ajjhotthatahadayā hutvā "eso
me sāmikoti tassa upari pupphadāmaṁ khipi. asurā "amhākaṁ rājā
ettakaṁ kālaṁ dhītu anucchavikaṁ alabhitvā idāni labhi, ayamevassa dhītu
pitāmahato mahallako anucchavikoti lajjamānā pakkamiṁsu. sakkopi
taṁ hatthe gahetvā "sakkohamasmīti naditvā ākāse pakkhandi.
asurā "vañcitamhā 1- jarasakkenāti taṁ anubandhiṁsu. mātali saṅgāhako
vejayantarathaṁ āharitvā antarāmagge ṭhapesi. sakko taṁ tattha
āropetvā devanagarābhimukho pāyāsi. athassa simbalivanaṁ sampattakāle

footnote: 1. sī. vaṇcitamaha.

page number: 109

rathasaddaṁ sutvā bhītā garuḷapotakā viraviṁsu. tesaṁ saddaṁ sutvā
sakko mātaliṁ pucchi "ke ete viravantīti. "garuḷapotakā devāti.
"kiṁkāraṇāti. "rathasaddaṁ sutvā maraṇabhayenāti. "maṁ ekaṁ nissāya
ettako dijo rathavegena vicuṇṇito, mā nassi, nivattehi rathanti.
so sindhavasahassassa daṇḍakena saññaṁ datvā rathaṁ nivattesi.
taṁ disvā asurā "jarasakko asurapurato paṭṭhāya palāyanto idāni
rathaṁ nivattesi, addhānena 1- upatthambho laddho bhavissatīti nivattitvā
āgatamaggeneva asurapuraṁ pavisitvā puna sīsaṁ na ukkhipiṁsu. sakkopi
sujaṁ asurakaññaṁ devanagaraṁ netvā aḍḍhateyyānaṁ accharākoṭīnaṁ
jeṭṭhakaṭṭhāne ṭhapesi. sā sakkaṁ varaṁ yāci "mahārāja mama imasmiṁ
devaloke mātāpitaro vā bhātikabhaginiyo vā natthi; yattha yattha
gacchasi, tattha tattha maṁ gahetvā gaccheyyāsīti. so "sādhūti
tassā paṭiññaṁ adāsi.
tato paṭṭhāya ca cittapātaliyā pupphitāya, asurā "amhākaṁ
dibbapāricchattakassa pupphanakāloti saññāya yuddhatthāya sakkaṁ
abhiyujjhitukāmā abhirūhiṁsu. sakko heṭṭhāsamudde nāgānaṁ ārakkhaṁ
adāsi, tato supaṇṇānaṁ, tato kumbhaṇḍānaṁ, tato yakkhānaṁ, tato
catunnaṁ mahārājānaṁ, sabbūpari pana devanagaradvāresu vajirahatthā
indapaṭimā ṭhapesi. asurā nāgādayo jinitvā āgatāpi indapaṭimā
dūrato disvā "sakko nikkhantoti palāyanti.

footnote: 1. ma. addhā tena.

page number: 110

"evaṁ mahāli magho māṇavo appamādapaṭipadaṁ paṭipajji; evaṁ
appamatto ca panesa evarūpaṁ issariyaṁ patvā dvīsu devalokesu
rajjaṁ kāresi, appamādo nāmesa buddhādīhi pasattho, appamādaṁ hi
nissāya sabbesaṁpi lokiyalokuttarānaṁ visesānaṁ adhigamo hotīti
vatvā imaṁ gāthamāha
"appamādena maghavā devānaṁ seṭṭhataṁ gato;
appamādaṁ pasaṁsanti, pamādo garahito sadāti.
tattha appamādenāti: acalagāme bhūmippadese sodhanaṁ ādiṁ
katvā katena appamādena. maghavāti: idāni "maghavāti paññāto
magho māṇavo dvinnaṁ devalokānaṁ rājabhāvena devānaṁ seṭṭhataṁ
gato. pasaṁsantīti: buddhādayo paṇḍitā appamādameva thomenti
vaṇṇayanti. kiṁkāraṇā? sabbesaṁ lokiyalokuttarānaṁ visesānaṁ
paṭilābhakāraṇattā. pamādo garahito sadāti: pamādo pana
tehi ariyehi niccaṁ garahito nindito. kiṁkāraṇā? sabbavipattīnaṁ
mūlabhāvato. manussadobhagyaṁ vā hi apāyupapatti vā sabbā
pamādamūlikāyevāti.
gāthāpariyosāne mahāli licchavī sotāpattiphale patiṭṭhahi,
sampattaparisāpi bahū sotāpannādayo jātāti.
sakkavatthu.
-------

page number: 111

8. aññatarabhikkhuvatthu. (22)
"appamādarato bhikkhūti imaṁ dhammadesanaṁ satthā jetavane
viharanto aññataraṁ bhikkhuṁ ārabbha kathesi.
so kira satthu santike yāva arahattā kammaṭṭhānaṁ kathāpetvā 1-
araññaṁ pavisitvā ghaṭento vāyamanto arahattaṁ pattuṁ nāsakkhi.
so "visesetvā kammaṭṭhānaṁ kathāpessāmīti tato nikkhamitvā
satthu santikaṁ āgacchanto antarāmagge mahantaṁ dāvaggiṁ uṭṭhitaṁ
disvā vegena ekaṁ muṇḍapabbatamatthakaṁ abhiruyha nisinno araññaṁ
ḍayhamānaṁ aggiṁ disvā ārammaṇaṁ gaṇhi "yathā ayaṁ aggi
mahantāni ca khuddakāni ca upādānāni ḍahantova gacchati; evaṁ
ariyamaggañāṇaggināpi mahantāni ca khuddakāni ca saññojanāni
ḍahantena gantabbaṁ bhavissatīti. satthā gandhakuṭiyaṁ nisinnova tassa
cittavāraṁ ñatvā "evameva bhikkhu mahantānipi khuddakānipi upādānāni
viya imesaṁ sattānaṁ abbhantare uppajjamānāni aṇuṁthūlāni
saññojanāni, tāni ñāṇagginā jhāpetvā abhabbuppattikāni kātuṁ
vaṭṭatīti vatvā obhāsaṁ vissajjetvā tassa bhikkhuno abhimukhe
nisinno viya paññāyamāno imaṁ gāthamāha
"appamādarato bhikkhu pamāde bhayadassi vā
saññojanaṁ aṇuṁthūlaṁ ḍahaṁ aggīva gacchatīti.
tattha appamādaratoti: appamāde rato abhirato appamādena

footnote: 1. uggahetvā. [?]

page number: 112

vītināmentoti attho. pamāde bhayadassi vāti: nirayupapattiādikaṁ
pamāde bhayaṁ passanto, tāsaṁ vā upapattīnaṁ mūlattā pamādaṁ bhayato
passanto. saññojananti: vaṭṭadukkhena saddhiṁ yojanaṁ bandhanaṁ
vaṭṭe osīdāpanasamatthaṁ dasavidhaṁ saññojanaṁ. aṇuṁthūlanti: mahantañca
khuddakañca. ßöahaṁ aggīva gacchatīti: yathā ayaṁ aggi taṁ mahantañca
khuddakañca upādānaṁ ḍahantova gacchati; evameva so appamādarato
bhikkhu appamādādhigatena ñāṇagginā etaṁ saññojanaṁ ḍahanto
abhabbuppattikaṁ karonto gacchatīti attho.
gāthāpariyosāne so bhikkhu yathānisinnova sabbasaññojanāni
jhāpetvā saha paṭisambhidāhi arahattaṁ patvā ākāsenāgantvā
tathāgatassa suvaṇṇavaṇṇaṁ sarīraṁ thometvā vaṇṇetvā vandamāno
pakkāmīti.
aññatarabhikkhuvatthu.
------------
9. nigamavāsitissattheravatthu. (23)
"appamādaratoti imaṁ dhammadesanaṁ satthā jetavane viharanto
nigamatissattheraṁ ārabbha kathesi.
ekasmiṁ hi sāvatthito avidūre nigamagāme jātasaṁvaḍḍho eko
kulaputto satthu sāsane pabbajitvā laddhūpasampado "nigamatissatthero
nāma appiccho santuṭṭho pavivitto āraddhaviriyoti paññāyi.

page number: 113

so nibaddhaṁ ñātigāmeyeva piṇḍāya carati. anāthapiṇḍikādīsu
mahādānāni karontesupi, pasenadikosale asadisadānaṁ karontepi,
sāvatthiṁ nāgacchati. bhikkhū "ayaṁ nigamatisso uṭṭhāya samuṭṭhāya
ñātisaṁsaṭṭho viharati, anāthapiṇḍikādīsu mahādānāni karontesupi,
pasenadikosale asadisadānaṁ karontepi, neva āgacchatīti kathaṁ
samuṭṭhāpetvā satthu ārocayiṁsu. satthā taṁ pakkosāpetvā "saccaṁ
kira tvaṁ bhikkhu evaṁ karosīti pucchitvā, "natthi bhante mayhaṁ
ñātisaṁsaggo, ahaṁ ete manusse nissāya ajjhoharaṇīyamattaṁ labhāmi,
`lūkhe vā paṇīte vā yāpanamatte laddhe, puna kiṁ āhārapariyesanenāti
nāgacchāmi, ñātīhi pana me saṁsaggo nāma natthi bhanteti vutte,
pakatiyāpi tassa ajjhāsayaṁ jānanto "sādhu sādhu bhikkhūti sādhukāraṁ
datvā "anacchariyaṁ kho panetaṁ bhikkhu, yaṁ tvaṁ mādisaṁ ācariyaṁ labhitvā
appiccho ahosi; ayañhi appicchatā nāma mama tanti mama paveṇīti
vatvā bhikkhūhi yācito atītaṁ āhari:
atīte himavante gaṅgātīre ekasmiṁ udumbaravane anekasahassā
suvakā vasiṁsu. tattha eko suvarājā attano nivāsanarukkhassa phalesu
khīṇesu, yadeva avasiṭṭhaṁ hoti aṅkuro vā pattaṁ vā taco vā,
taṁ khāditvā gaṅgāyaṁ pānīyaṁ pivitvā paramappiccho santuṭṭho hutvā
aññattha na gacchati. tassa appicchasantuṭṭhabhāvaguṇena sakkassa
bhavanaṁ kampi. sakko āvajjamāno taṁ disvā tassa vīmaṁsanatthaṁ attano
ānubhāvena taṁ rukkhaṁ sukkhāpesi. rukkho obhaggā khāṇumattova hutvā

page number: 114

chiddāvachiddo, vāte paharante, ākoṭito viya saddaṁ nicchārento
aṭṭhāsi. tassa chiddehi cuṇṇāni nikkhamanti, suvarājā tāni
khāditvā gaṅgāyaṁ pānīyaṁ pivitvā aññattha agantvā vātātapaṁ
agaṇetvā udumbarakhāṇumatthake nisīdi. sakko tassa paramappicchabhāvaṁ
ñatvā "mittadhammaguṇaṁ kathāpetvā varamassa datvā udumbaraṁ amataphalaṁ
karitvā āgamissāmīti eko haṁsarājā hutvā sujaṁ asurakaññaṁ purato
katvā taṁ udumbaravanaṁ gantvā avidūre ekassa rukkhassa sākhāya
nisīditvā tena saddhiṁ kathento imaṁ gāthamāha
"santi rukkhā haritapattā, dumānekaphalā bahū,
kasmā nu sukkhe kolāpe suvassa nirato manoti.
sabbaṁ suvajātakaṁ navakanipāte 1- āgatanayeneva vitthāretabbaṁ;
atthuppattiyeva hi tattha ca idha ca nānā, sesaṁ tādisameva.
satthā imaṁ dhammadesanaṁ āharitvā "tadā sakko ānando
ahosi, suvarājā ahamevāti vatvā "evaṁ bhikkhave appicchatā
nāmesā mama tanti mama paveṇi; anacchariyaṁ mama puttassa
nigamavāsitissassa mādisaṁ ācariyaṁ labhitvā appicchatā; bhikkhunā
nāma nigamavāsitissena viya appicchena bhavitabbaṁ; evarūpo hi
bhikkhu abhabbo maggaphalehi parihānāya, aññadatthu nibbānasseva
santike hotīti vatvā imaṁ gāthamāha

footnote: 1. sabbesu potthakesu "dasanipāteti dissati, tattha pana idaṁ jātakaṁ natthi,
footnote: navakanipāteyeva vijjati. khu. jā. navaka. 257.

page number: 115

"appamādarato bhikkhu pamāde bhayadassi vā
abhabbo parihānāya nibbānasseva santiketi.
tattha abhabbo parihānāyāti: so evarūpo bhikkhu
samathavipassanādhammehi vā maggaphalehi vā parihānāya abhabbo, nāpi
pattehi parihāyati na appattāni na pāpuṇāti. nibbānasseva
santiketi: kilesaparinibbānassāpi anupādāparinibbānassāpi
santikeyevāti.
gāthāpariyosāne nigamatissatthero saha paṭisambhidāhi arahattaṁ
pāpuṇi. aññepi bahū sotāpannādayo ahesuṁ, mahājanassa mahapphalā
desanā jātāti.
nigamavāsitissattheravatthu.
appamādavaggavaṇṇanā niṭṭhitā.
dutiyo vaggo
----------

page number: 116

3. cittavaggavaṇṇanā
1. meghiyattheravatthu. (24)
------------
"phandanaṁ capalaṁ cittanti imaṁ dhammadesanaṁ satthā cālikāya
pabbate viharanto āyasmantaṁ meghiyaṁ ārabbha kathesi. tassa
vatthuṁ āvibhavanatthaṁ sabbaṁ meghiyasuttaṁ 1- vitthāretabbaṁ. satthā pana
tīhi vitakkehi anvāsattatāya tasmiṁ ambavane padhānamanuyuñjituṁ
asakkuṇitvā āgataṁ meghiyattheraṁ āmantetvā "atibhāriyaṁ te
meghiya kataṁ `āgamehi tāva meghiya, ekakomhi 2- yāva aññopi
koci bhikkhu dissatīti 3- maṁ yācantaṁ ekakaṁ pahāya gacchantena; bhikkhunā
nāma evaṁ cittavasikena bhavituṁ na vaṭṭati; cittaṁ nāmetaṁ lahukaṁ, taṁ
attano vase vattetuṁ vaṭṭatīti vatvā imā dve gāthā abhāsi
"phandanaṁ capalaṁ cittaṁ durakkhaṁ dunnivārayaṁ
ujuṁ karoti medhāvī, usukārova tejanaṁ,
vārijova thale khitto okamokataubbhato
pariphandatidaṁ cittaṁ māradheyyaṁ pahātaveti.
tattha phandananti: rūpādīsu ārammaṇesu vipphandamānaṁ. capalanti.
ekairiyāpathena asaṇṭhahanto gāmadārako viya ekasmiṁ ārammaṇe

footnote: 1. khu. u. 25/123. 2. etthantare pāliyaṁ tāvāti dissati.
footnote: 3. āgacchatīti pāli.

page number: 117

asaṇṭhahantaṁ 1- capalaṁ. cittanti: viññāṇaṁ. bhūmivatthuārammaṇa-
kiriyādivicittatāya panetaṁ `cittanti vuttaṁ. durakkhanti: kiṭṭhasambādhe
kiṭṭhakhādakagoṇaṁ viya ekasmiṁ sappāyārammaṇeyeva duṭṭhapanato
durakkhaṁ. dunnivārayanti. visabhāgārammaṇaṁ gacchantaṁ paṭisedhetuṁ
durakkhattā dunnivārayaṁ. usukārova tejananti: yathā nāma usukāro
araññato ekaṁ daṇḍaṁ āharitvā nittacaṁ katvā kañjiyatelena
makkhitvā aṅgārakapalle tāpetvā rukkhāḷake uppīḷetvā nīvaṅkaṁ
ujuṁ vālavijjhanayoggaṁ karoti, katvā ca pana rājarājamahāmattānaṁ
sippaṁ dassetvā mahantaṁ sakkārasammānaṁ labhati; evameva medhāvī
paṇḍito viññū puriso phandanādisabhāvametaṁ cittaṁ dhutaṅgāraññavāsavasena
nittacaṁ apagataoḷārikakilesaṁ katvā saddhāsinehena temetvā
kāyikacetasikaviriyena tāpetvā samathavipassanāḷake uppīḷetvā ujuṁ
akuṭilaṁ nibbisevanaṁ karoti, katvā ca pana saṅkhāre sammasitvā
mahantaṁ avijjākkhandhaṁ padāletvā "tisso vijjā cha abhiññā nava
lokuttaradhammeti imaṁ visesaṁ hatthagatameva katvā aggadakkhiṇeyyabhāvaṁ
labhati.
vārijovāti: maccho viya. thale khittoti: hatthena vā
pādena vā jālādīnaṁ vā aññatarena thale chaḍḍito.
okamokataubbhatoti: "okapuṇṇehi cīvarehīti 2- ettha udakaṁ okaṁ,
"okaṁ pahāya aniketasārīti 3- ettha ālayo, idha ubhayaṁpi labbhati.

footnote: 1. sī. ma. yu. asaṇṭhahanto. 2. mahāvagga [vinaya] dutiyu. 135.
footnote: 3. saṁ. khandha 17/12.

page number: 118

okamokatoti ettha okamokato udakasaṅkhātā ālayāti ayamattho.
ubbhatoti: uddhato. pariphandatidaṁ cittanti: yathā so udakālayato
ubbhato thale khitto maccho udakaṁ alabhanto pariphandati; evamidaṁ
pañcakāmaguṇālayābhirataṁ cittaṁ tato uddharitvā māradheyyasaṅkhātaṁ
vaṭṭaṁ pahātuṁ vipassanākammaṭṭhāne khittaṁ kāyikacetasikaviriyena
santāpiyamānaṁ pariphandati tattha saṇṭhātuṁ na sakkoti; evaṁ santepi,
dhuraṁ anikkhipitvā medhāvī puggalo taṁ vuttanayeneva ujuṁ kammanīyaṁ
karotīti attho.
aparo nayo. idaṁ māradheyyaṁ kilesavaṭṭaṁ avijahitvā ṭhitaṁ
cittaṁ so vārijo viya pariphandati; tasmā māradheyyaṁ pahātave, yena
kilesavaṭṭasaṅkhātena māradheyyenetaṁ pariphandati, taṁ pahātabbanti.
gāthāpariyosāne meghiyatthero sotāpattiphale patiṭṭhito.
aññepi bahū sotāpannādayo jātāti.
meghiyattheravatthu.
-------------
2. aññatarabhikkhuvatthu. (25)
"dunniggahassa lahunoti imaṁ dhammadesanaṁ satthā jetavane
viharanto aññataraṁ bhikkhuṁ ārabbha kathesi.
kosalarañño kira vijite pabbatapāde mātikagāmo nāmeko
ghanavāso gāmo ahosi. athekadivasaṁ saṭṭhimattā bhikkhū satthu santike

page number: 119

yāva arahattā kammaṭṭhānaṁ kathāpetvā 1- taṁ gāmaṁ gantvā piṇḍāya
pavisiṁsu. atha ne, yo tassa gāmassa sāmiko mātiko nāma,
tassa mātā disvā gehe nisīdāpetvā nānaggarasena yāgubhattena
parivisitvā "bhante kattha gantukāmatthāti pucchi. "yathāphāsukaṭṭhānaṁ
mahāupāsiketi. sā "vassāvāsaṭṭhānaṁ ayyā pariyesanti maññeti
ñatvā pādamūle nipajjitvā "sace ayyā imaṁ temāsaṁ idha
vasissanti, ahaṁ tīṇi saraṇāni pañca sīlāni gahetvā uposabhakammaṁ
karissāmīti āha. bhikkhū "mayaṁ imaṁ nissāya bhikkhāya akilamantā
bhavanissaraṇaṁ kātuṁ sakkhissāmāti adhivāsayiṁsu. sā tesaṁ vasanaṭṭhānaṁ
vihāraṁ paṭijaggitvā adāsi. te tattha vasantā ekadivasaṁ sannipatitvā
aññamaññaṁ ovadiṁsu "āvuso amhehi pamādacāraṁ carituṁ na vaṭṭati,
amhākaṁ hi sakagehaṁ viya aṭṭha mahānirayā vivaṭadvārāyeva;
dharamānakabuddhassa kho pana santike kammaṭṭhānaṁ gahetvā mayaṁ āgatā,
buddhā ca nāma padānupadikaṁ vicarantenapi saṭhena ārādhetuṁ na sakkā,
yathājjhāsayeneva ārādhetuṁ sakkā; appamattā hotha, dvīhi
ekaṭṭhāne na ṭhātabbaṁ na nisīditabbaṁ, sāyaṁ kho pana therupaṭṭhānakāle
pātova bhikkhācārakāle ekato bhavissāma, sesakāle dve
ekato na bhavissāma; apica kho pana aphāsukena bhikkhunā āgantvā
vihāramajjhe gaṇḍiyā pahatāya, gaṇḍisaññāya āgantvā tassa
bhesajjaṁ karissāmāti.

footnote: 1. uggahetvā [?].

page number: 120

tesu evaṁ katikaṁ katvā viharantesu, ekadivasaṁ sā upāsikā
sappiphāṇitādīni gāhāpetvā dāsakammakarādīhi parivutā sāyaṇhasamaye
taṁ vihāraṁ gantvā vihāramajjhe bhikkhū adisvā "kahaṁ nu kho
ayyā gatāti purise pucchitvā, "attano rattiṭṭhānadivāṭṭhānesu
nisinnā bhavissanti ayyeti vutte, "kiṁ nu kho katvā daṭṭhuṁ
sakkhissāmīti āha. atha naṁ bhikkhusaṅghassa katikavattajānanamanussā
āhaṁsu "gaṇḍiyā pahatāya sannipatissanti ayyeti. sā gaṇḍiṁ
paharāpesi. bhikkhū gaṇḍisaddaṁ sutvā "kassaci aphāsukaṁ bhavissatīti
sakasakaṭṭhānehi nikkhamitvā vihāramajjhe sannipatiṁsu. dvepi janā
ekamaggenāgatā nāma natthi. upāsikā ekekaṭṭhānato ekamekameva
āgacchantaṁ disvā "mama puttehi aññamaññaṁ kalaho kato bhavissatīti
cintetvā bhikkhusaṅghaṁ vanditvā pucchi "kalahaṁ nu kho bhante karitthāti.
"na karoma mahāupāsiketi. "sace vo bhante kalaho natthi, atha
kasmā, yathā amhākaṁ gehaṁ āgacchantā sabbe ekato āgacchatha;
evaṁ anāgantvā, ekekaṭṭhānato ekekāva āgatāti. "mahāupāsike
ekekasmiṁ ṭhāne nisīditvā samaṇadhammaṁ karimhāti. "ko esa tātā
samaṇadhammo nāmāti. "dvattiṁsākārasajjhāyaṁ karoma attabhāve
khayavayaṁ paṭṭhapema mahāupāsiketi. "kiṁ pana bhante dvattiṁsākāre
sajjhāyaṁ kātuṁ attabhāve ca khayavayaṁ paṭṭhapetuṁ tumhākameva vaṭṭati
udāhu amhākaṁpīti. "kassaci bhagavatā avārito esa dhammo
mahāupāsiketi. "tenahi mayhaṁpi dvattiṁsākāraṁ detha attabhāve ca

page number: 121

khayavayaṁ paṭṭhapanaṁ ācikkhathāti. "tenahi uggaṇha mahāupāsiketi
sabbaṁ uggaṇhāpesuṁ. sā tato paṭṭhāya dvattiṁsākāre sajjhāyaṁ
katvā attani khayavayaṁ paṭṭhapetvā tehi bhikkhūhi puretarameva tayo
magge tīṇi ca phalāni pāpuṇi. maggeneva cassā catasso paṭisambhidā
lokiyābhiññā ca āgamiṁsu. sā maggaphalasukhato uṭṭhāya dibbacakkhunā
oloketvā "kadā nu kho mama puttehi ayaṁ dhammo adhigatoti
upadhārentī "sabbepime sarāgā sadosā samohā, jhānavipassanāmattaṁ
tesaṁ natthi; kinnu kho mayhaṁ puttānaṁ arahattassa upanissayo atthi
natthīti āvajjetvā "atthīti disvā "senāsanasappāyaṁ nu kho atthi
natthīti āvajjetvā senāsanasappāyaṁpi disvā "puggalasappāyaṁ nu kho
na labhantīti āvajjetvā puggalasappāyaṁpi disvā "āhārasappāyaṁ
nu kho na labhantīti upadhārentī "āhārasappāyaṁ nesaṁ natthīti disvā
tato paṭṭhāya nānāvidhaṁ yāguṁ anekappakāraṁ khajjakaṁ nānaggarasañca
bhojanaṁ sampādetvā bhikkhū nisīdāpetvā dakkhiṇodakaṁ datvā
"bhante tumhākaṁ yaṁ yaṁ ruccati, taṁ taṁ gahetvā paribhuñjathāti
niyyādesi. te yathāruciyā yāguādīni gahetvā paribhuñjanti. tesaṁ
sappāyāhāraṁ labhantānaṁ cittaṁ ekaggaṁ ahosi. te ekaggena cittena
vipassanaṁ vaḍḍhetvā nacirasseva saha paṭisambhidāhi arahattaṁ patvā
cintayiṁsu "aho mahāupāsikā amhākaṁ patiṭṭhā jātā; sace
mayaṁ sappāyāhāraṁ na labhimhā, na no maggaphalapaṭivedho abhavissa;
idāni vutthavassā pavāretvā satthu santikaṁ gamissāmāti. te

page number: 122

"satthāraṁ daṭṭhukāmamhāti mahāupāsikaṁ āpucchiṁsu. mahāupāsikā
"sādhu ayyāti te anugantvā "punapi bhante amhe olokeyyāthāti
bahūni piyavacanāni vatvā paṭinivatti. tepi kho bhikkhū sāvatthiṁ
gantvā satthāraṁ vanditvā ekamantaṁ nisinnā "kacci bhikkhave
khamanīyaṁ, kacci yāpanīyaṁ, na ca piṇḍakena kilamitthāti vuttā
"khamanīyaṁ bhante, yāpanīyaṁ bhante, piṇḍakena pana 1- neva kilamimhā;
amhākaṁ hi mātikamātā nāmekā upāsikā cittavāraṁ ñatvā `aho
vata no evarūpannāma āhāraṁ paṭiyādeyyāti cintite, yathācinatitaṁ
āhāraṁ paṭiyādetvā adāsīti tassā guṇakathaṁ kathayiṁsu.
aññataro bhikkhu tassā guṇakathaṁ sutvā tattha gantukāmo
hutvā satthu santike kammaṭṭhānaṁ gahetvā "bhante taṁ gāmaṁ
gamissāmīti satthāraṁ āpucchitvā jetavanā nikkhamitvā anupubbena
taṁ gāmaṁ patvā vihāraṁ paviṭṭhadivase cintesi "ayaṁ kira upāsikā
cintitacintitaṁ jānāti, ahañca magge kilanto vihāraṁ sammajjituṁ
na sakkhissāmi; aho vata me vihārapaṭijaggakaṁ manussaṁ peseyyāti.
upāsikā gehe nisinnāva āvajjentī tamatthaṁ ñatvā "gaccha vihāraṁ
paṭijaggitvā ehīti manussaṁ pesesi. itaropi pānīyaṁ pivitukāmo
"aho vata me sakkharapānakaṁ katvā peseyyāti cintesi. upāsikā
taṁ pesesi. "punadivase pātova siniddhayāguṁ me uttaribhaṅgaṁ pesetūti
cintesi. upāsikā tathā akāsi. so yāguṁ pivitvā "aho vata

footnote: 1. ca. [?].

page number: 123

me evarūpaṁ khajjakaṁ peseyyāti cintesi. upāsikā taṁpi pesesi.
so cintesi "ayaṁ upāsikā mayā sabbaṁ cintitacintitaṁ pesesi;
ahaṁ etaṁ daṭṭhukāmo, aho vata me nānaggarasabhojanaṁ gāhāpetvā
sayameva āgaccheyyāti. upāsikā "mama putto maṁ daṭṭhukāmo
gamanaṁ 1- me paccāsiṁsatīti bhojanaṁ gāhāpetvā vihāraṁ gantvā tassa
adāsi. so katabhattakicco "mātikamātā nāma tvaṁ mahāupāsiketi
pucchi. "āma tātāti. "upāsike tvaṁ paracittaṁ jānāsīti. "kiṁ
maṁ pucchasi tātāti. "mayā cintitacintitaṁ sabbamakāsi, tena taṁ
pucchāmīti. "paracittajānanabhikkhū bahū tātāti. "nāhaṁ aññe pucchāmi,
tuvaṁ pucchāmi upāsiketi. evaṁ santepi, upāsikā "paracittaṁ jānāmīti
avatvā "paracittaṁ jānantā nāma evaṁ karonti puttāti āha.
so "bhāriyaṁ vatidaṁ kammaṁ; puthujjanā nāma sobhanaṁpi asobhanaṁpi
cintenti; sacāhaṁ ayuttaṁ cintayissāmi, saha bhaṇḍakena coraṁ cūḷāya
gaṇhantī viya maṁ vippakāraṁ pāpeyya; mayā ito palāyituṁ vaṭṭatīti
cintetvā "upāsike ahaṁ gamissāmīti āha. "kahaṁ ayyāti.
"satthu santikaṁ upāsiketi. "vasatha tāva bhante idhāti. "na vasissāmi
upāsike gamissāmevāti nikkhamitvā satthu santikaṁ agamāsi. atha naṁ
satthā "kiṁ bhikkhu na tvaṁ tattha vasasīti pucchi. "āma bhante,
na sakkā tattha vasitunti. "kiṁkāraṇā bhikkhūti. "bhante sā
upāsikā cintitacintitaṁ sabbaṁ jānāti; `puthujjanā ca nāma sobhanaṁpi

footnote: 1. sī. ma. yu. āgamanaṁ.

page number: 124

asobhanaṁpi cintenti; sacāhaṁ kiñci ayuttaṁ cintessāmi, saha
bhaṇḍakena coraṁ cūḷāya gaṇhantī viya maṁ vippakāraṁ pāpessatīti
cintetvā āgatomhīti. "bhikkhu tattheva tayā vasituṁ vaṭṭatīti.
"na sakkomi bhante, nāhaṁ tattha vasissāmīti. "tenahi tvaṁ bhikkhu
ekameva rakkhituṁ sakkhissasīti. "kiṁ bhanteti. "tava cittameva rakkha,
cittaṁ nāmetaṁ durakkhaṁ, attano cittameva niggaṇha, mā aññaṁ
kiñci cintayi, cittaṁ nāmetaṁ dunniggahanti vatvā imaṁ gāthamāha
"dunniggahassa lahuno yattha kāmanipātino
cittassa damatho sādhu, cittaṁ dantaṁ sukhāvahanti.
tattha "cittaṁ nāmetaṁ dukkhena niggayhatīti dunniggahaṁ, lahuṁ
uppajjati ca nirujjhati cāti lahu, tassa dunniggahassa lahuno.
yattha kāmanipātinoti: yattha katthacideva nipātanasīlassa. etaṁ hi
labhitabbaṭṭhānaṁ vā alabhitabbaṭṭhānaṁ vā yuttaṭṭhānaṁ vā ayuttaṭṭhānaṁ
vā na jānāti, neva jātiṁ oloketi na gottaṁ na vayaṁ;
yattha yattheva icchati, tattha tattheva nipatatīti yattha kāmanipātīti
vuccati, tassa evarūpassa cittassa damatho sādhu catūhi ariyamaggehi
dantabhāvo yathā nibbisevanaṁ hoti tathā katabhāvo sādhu. kiṁkāraṇā?
idaṁ hi cittaṁ dantaṁ sukhāvahaṁ dantaṁ nibbisevanaṁ kataṁ maggaphalasukhaṁ
paramatthanibbānasukhañca āvahatīti.
desanāpariyosāne sampattaparisā 1- bahū sotāpannādayo ahesuṁ,

footnote: 1. atirekaṁ maññe.

page number: 125

mahājanassa sātthikā desanā jātā.
satthā tassa bhikkhuno imaṁ ovādaṁ datvā "gaccha bhikkhu
aññaṁ kiñci acintayitvā tattheva vasāhīti pahiṇi. so bhikkhu
satthu santikā ovādaṁ labhitvā tattha agamāsi. kiñci bahiddhā
cintanaṁ nāma na cinatesi. mahāupāsikāpi dibbena cakkhunā olokentī
theraṁ disvā "idāni ovādadāyakaṁ ācariyaṁ labhitvā punāgato mama
puttoti attano ñāṇeneva paricchinditvā tassa sappāyāhāraṁ
paṭiyādetvā adāsi. so sappāyabhojanaṁ labhitvā katipāheneva
arahattaṁ patvā maggaphalasukhena vītināmento "aho mahāupāsikā
mayhaṁ patiṭṭhā jātā, ahaṁ imaṁ nissāya bhavanissaraṇaṁ pattomhīti
cintetvā "imasmiṁ tāva me attabhāve patiṭṭhā jātā, saṁsāre
pana me saṁsarantassa, aññesupi attabhāvesu ayaṁ patiṭṭhā bhūtapubbā
no vāti upadhārento ekūnāttabhāvasataṁ anussari. sāpi
ekūnāttabhāvasate tassa pādaparicārikā hutvā aññesu paṭibaddhacittā
hutvā taṁ jīvitā voropāpesi. thero tassā ettakaṁ aguṇaṁ
disvā "aho ayaṁ mahāupāsikā bhāriyaṁ kammaṁ akāsīti cintesi.
mahāupāsikāpi gehe nisinnāva "kinnu kho mayhaṁ puttassa
pabbajitakiccaṁ matthakaṁ pattaṁ noti upadhārayamānā tassa arahattappattiṁ
ñatvā uttariṁ upadhārayamānā "mama putto arahattaṁ patvā `aho
vata me ayaṁ upāsikā mahatī patiṭṭhā jātāti cintetvā `atītepi
nu kho me ayaṁ patiṭṭhā bhūtapubbā noti upadhārento

page number: 126

ekūnāttabhāvasataṁ anussari; ahaṁ kho pana ekūnāttabhāvasate aññehi
saddhiṁ ekato hutvā etaṁ jīvitā voropesiṁ, ayaṁ me ettakaṁ
aguṇaṁ disvā `aho bhāriyaṁ kammaṁ kataṁ upāsikāyāti cintesīti
aññāsi; "natthieva nu kho saṁsāre saṁsarantiyā mama puttassa
upakāro katapubboti upadhārayamānā tato uttariṁ satimaṁ attabhāvaṁ
anussaritvā "satime attabhāve mayā etassa pādaparicārikāya
hutvā ekasmiṁ jīvitā voropanaṭṭhāne jīvitadānaṁ dinnaṁ; aho mayā
mama puttassa mahāupakāro katoti ñatvā gehe nisinnāva "uttariṁ
visesetvā upadhārethāti āha. so dibbāya sotadhātuyā saddaṁ
sutvā visesetvā satimaṁ attabhāvaṁ anussaritvā tattha tāya attano
jīvitassa dinnabhāvaṁ disvā "aho mama imāya mahāupāsikāya
upakāro katapubboti cintetvā attamano hutvā tassā tattheva
catūsu maggaphalesu pañhaṁ kathetvā anupādisesāya nibbānadhātuyā
parinibbāyi.
aññatarabhikkhuvatthu.
-----------
3. ukkaṇṭhitabhikkhuvatthu. (26)
"sududdasanti imaṁ dhammadesanaṁ satthā sāvatthiyaṁ viharanto
aññataraṁ ukkaṇṭhitabhikkhuṁ ārabbha kathesi.
satthari kira sāvatthiyaṁ viharante, eko seṭṭhiputto attano

page number: 127

kulupakatheraṁ upasaṅkamitvā "bhante ahaṁ dukkhā muccitukāmo, ekaṁ
me dukkhato muccanākāraṁ kathethāti āha. "sādhāvuso; sacesi dukkhā
muccitukāmo, salākabhattaṁ dehi pakkhikabhattaṁ dehi vassāvāsikaṁ dehi
cīvarādayo paccaye dehi attano sāpateyyaṁ tayo koṭṭhāse katvā
ekena kammantaṁ payojehi ekena puttadāraṁ posehi ekaṁ buddhasāsane
dehīti āha. so "sādhu bhanteti vuttapaṭipāṭiyā sabbaṁ katvā puna
theraṁ pucchi "ito uttariṁ aññaṁ kiṁ karomi bhanteti. "āvuso tīṇi
saraṇāni pañca sīlāni gaṇhāhīti. tānipi gahetvā tato uttariṁ
pucchi. "tenahi dasa sīlāni gaṇhāhīti. so "sādhu bhanteti gaṇhi.
so eva anupubbena puññakammassa katattā anupubbaseṭṭhiputto
nāma jāto. "ito uttariṁpi kātabbaṁ puññaṁ atthi bhanteti
puna pucchitvā, "tenahi pabbajāhīti vutte, nikkhamitvā pabbaji.
tasseko ābhidhammiko bhikkhu ācariyo ahosi, eko vinayadharo
upajjhāyo. tassa laddhūpasampadassa ācariyo attano santikaṁ
āgatakāle abhidhamme pañhaṁ kathesi "buddhasāsane nāma idaṁ kātuṁ
vaṭṭati, idaṁ kātuṁ na vaṭṭatīti. upajjhāyopissa attano santikaṁ
āgatakāle vinaye pañhaṁ kathesi "buddhasāsane nāma idaṁ kātuṁ
vaṭṭati, idaṁ kātuṁ na vaṭṭati; idaṁ kappati, idaṁ na kappatīti.
so cantesi "aho bhāriyaṁ idaṁ kammaṁ; ahaṁ dukkhā muccitukāmo
pabbajito, idha ca me hatthappasāraṇaṭṭhānameva na paññāyati, gehe
ṭhatvā vaṭṭadukkhā muccituṁ sakkā, mayā gihinā bhavituṁ vaṭṭatīti.

page number: 128

so tato paṭṭhāya ukkaṇṭhito anabhirato dvattiṁsākāre sajjhāyaṁ
na karoti, uddesaṁ na gaṇhāti, kiso lūkho dhamanisanthatagatto
ālasiyābhibhūto kacchuparikiṇṇo ahosi. atha naṁ daharasāmaṇerā
"āvuso kiṁ tvaṁ ṭhitaṭṭhāne ṭhitova nisinnaṭṭhāne nisinnova ahosi
paṇḍurogābhibhūto kiso lūkho dhamanisanthatagatto ālasiyābhibhūto
kacchuparikiṇṇo, kinte katanti pucchiṁsu. "ukkaṇṭhitomhi āvusoti.
"kiṁkāraṇāti. so taṁ pavattiṁ ārocesi. te tassa ācariyupajjhāyānaṁ
ācikkhiṁsu. ācariyupajjhāyā taṁ ādāya satthu santikaṁ agamaṁsu.
satthā "kiṁ bhikkhave āgatatthāti āha. "bhante ayaṁ bhikkhu
tumhākaṁ sāsane ukkaṇṭhitoti. "evaṁ kira bhikkhūti. "āma bhanteti.
"kiṁkāraṇāti. "ahaṁ bhante dukkhā muccitukāmo pabbajito, tassa
me ācariyo abhidhammakathaṁ kathesi, upajjhāyo vinayakathaṁ; svāhaṁ `idha
me hatthappasāraṇaṭṭhānameva natthi, gihinā hutvā sakkā dukkhā
muccituṁ, gihī bhavissāmīti sanniṭṭhānamakāsiṁ bhanteti. "sace tvaṁ
bhikkhu ekameva rakkhituṁ sakkhissasi, avasesānaṁ rakkhanakiccaṁ natthīti.
"kiṁ bhanteti, "tava cittameva rakkhituṁ sakkhissasīti. "sakkhissāmi
bhanteti. "tenahi attano cittameva rakkhāhi, sakkā dukkhā
muccitunti imaṁ ovādaṁ datvā imaṁ gāthamāha
"sududdasaṁ sunipuṇaṁ yatthakāmanipātinaṁ
cittaṁ rakkhetha medhāvī, cittaṁ guttaṁ sukhāvahanti.
tattha sududdasanti: suṭṭhu duddasaṁ. sunipuṇanti: suṭṭhu

page number: 129

nipuṇaṁ paramasaṇhaṁ. yattha kāmanipātinanti: jātiādīni anoloketvā
labhitabbālabhitabbayuttāyuttaṭṭhānesu yattha katthaci nipatanasīlaṁ. cittaṁ
rakkhetha medhāvīti: andhabālo dummedho attano cittaṁ rakkhituṁ
samattho nāma natthi, cittavasiko hutvā anayabyasanaṁ pāpuṇāti;
medhāvī pana paṇḍitova cittaṁ rakkhituṁ sakkoti; tasmā tvaṁpi cittameva
go pehi; idaṁ hi cittaṁ guttaṁ sukhāvahaṁ maggaphalanibbānasukhāni āvahatīti.
desanāpariyosāne so bhikkhu sotāpattiphalaṁ pāpuṇi, aññepi
bahū sotāpannādayo ahesuṁ, desanā mahājanassa sātthikā ahosīti.
ukkaṇṭhitabhikkhuvatthu.
------------
4. bhāgineyyasaṅgharakkhitattheravatthu. (27)
"dūraṅgamaṁ ekacaranti imaṁ dhammadesanaṁ satthā jetavane
viharanto saṅgharakkhitaṁ nāma bhikkhuṁ ārabbha kathesi.
sāvatthiyaṁ kireko kulaputto satthu dhammadesanaṁ sutvā nikkhamitvā
pabbajito laddhūpasampado saṅgharakkhitatthero nāma hutvā katipāheneva
arahattaṁ pāpuṇi. tassa kaniṭṭho puttaṁ labhitvā therassa nāmaṁ
akāsi. so bhāgineyyasaṅgharakkhito nāma hutvā vayappatto therassa
santike pabbajitvā laddhūpasampado aññatarasmiṁ gāmakārāme vassaṁ
upagantvā "ekaṁ sattahatthaṁ ekaṁ aṭṭhahatthanti dve vassāvāsikasāṭake
labhitvā "aṭṭhahatthaṁ upajjhāyassa me bhavissatīti sallakkhetvā

page number: 130

"sattahatthaṁ mayhaṁ bhavissatīti cintetvā vutthavasso "upajjhāyaṁ
passissāmīti āgacchanto antarāmagge piṇḍāya caranto āgantvā,
there vihāraṁ anāgateyeva, vihāraṁ pavisitvā therassa divāṭṭhānaṁ
sammajjitvā pādodakaṁ upaṭṭhāpetvā āsanaṁ paññāpetvā
āgamanamaggaṁ olokento nisīdi. athassa āgamanabhāvaṁ ñatvā 1-
paccuggamanaṁ katvā pattacīvaraṁ paṭiggahetvā "nisīdatha bhanteti theraṁ
nisīdāpetvā tālavaṇṭaṁ ādāya vījitvā pānīyaṁ datvā pāde
dhovitvā taṁ sāṭakaṁ ānetvā pādamūle ṭhapetvā "bhante imaṁ
paribhuñjathāti vatvā vījayamāno aṭṭhāsi. atha naṁ thero āha
"saṅgharakkhita mayhaṁ cīvaraṁ paripuṇṇaṁ, tvameva paribhuñjāti. "bhante
mayā laddhakālato paṭṭhāya ayaṁ tumhākameva sallakkhito, paribhogaṁ
karothāti. "hotu saṅgharakkhita, paripuṇṇaṁ me cīvaraṁ, tvameva
paribhuñjāti. "bhante mā evaṁ karotha, tumhehi paribhutte, mayhaṁ
mahapphalaṁ bhavissatīti. atha naṁ, tassa punappunaṁ kathentassāpi, thero
na icchi. evaṁ so vījayamāno ṭhitova cintesi "ahaṁ therassa
gihikāle bhāgineyyo pabbajitakāle saddhivihāriko, evaṁpi mayā
saddhiṁ upajjhāyo paribhogaṁ na kātukāmo, imasmiṁ mayā saddhiṁ
paribhogaṁ akaronte, kiṁ me samaṇabhāvena, gihī bhavissāmīti. athassa
etadahosi "dussaṇṭhāpiyo gharāvāso, kinnu kho katvā gihibhūto
jīvissāmīti; tato cintesi "aṭṭhahatthasāṭakaṁ vikkīṇitvā ekaṁ

footnote: 1. sī. yu. atha naṁ āgacchantaṁ disvā.

page number: 131

eḷikaṁ gaṇhissāmi, eḷikā nāma khippaṁ vijāyanti, svāhaṁ vijātaṁ
vijātaṁ vikkīṇitvā mūlaṁ karissāmi, mūle bahū katvā ekaṁ pajāpatiṁ
ānessāmi, sā ekaṁ puttaṁ vijāyissati, athassa mama mātulassa
nāmaṁ katvā cūḷayānake nisīdāpetvā mama puttañca bhariyañca
ādāya mātulaṁ vandituṁ āgamissāmi, āgacchanto antarāmagge
mama bhariyaṁ vakkhāmi `ānehi tāva me puttaṁ, vahissāmi nanti,
sā `kinte puttena, ehi yānakaṁ pājehīti vatvā puttaṁ
gahetvā `ahaṁ nessāmi nanti sandhāretuṁ asakkontī cakkapāde
chaḍḍessati, athassa sarīraṁ abhiruhitvā cakkaṁ gamissati, atha naṁ `tvaṁ
mama puttaṁ neva mayhaṁ adāsi, naṁ sandhāretuṁ nāsakkhi, 1- nāsitosi
tayāti vatvā patodayaṭṭhiyā piṭṭhiṁ paharissāmīti. so evaṁ cintento
ṭhatvā vījayamānova therassa sīsaṁ tālavaṇṭena pahari. thero "kinnu kho
ahaṁ saṅgharakkhitena sīse pahatoti upadhārento tena cintitacintitaṁ
sabbaṁ ñatvā "saṅgharakkhita mātugāmassa pahāraṁ dātuṁ nāsakkhi,
ettha mahallakattherassa ko dosoti āha. so "aho naṭṭhomhi,
ñātaṁ kira me upajjhāyena cintitacintitaṁ, kiṁ me samaṇabhāvenāti
tālavaṇṭaṁ chaḍḍetvā palāyituṁ āraddho. atha naṁ daharasāmaṇerā
anubandhitvā ādāya satthu santikaṁ āgamiṁsu, satthā te bhikkhū
disvā "kiṁ bhikkhave āgatattha, eko vo bhikkhu laddhoti pucchi.
"āma bhante; imaṁ daharaṁ ukkaṇṭhitvā palāyantaṁ gahetvā tumhākaṁ

footnote: 1. sī. yu. na sandhāretuṁ asakkhi.

page number: 132

santikaṁ āgatamhāti. "evaṁ kira bhikkhūti. "āma bhanteti. "kimatthaṁ
te bhikkhu evaṁ bhāriyaṁ kammaṁ kataṁ, nanu tvaṁ āraddhaviriyassa ekassa
buddhassa putto mādisassa nāma buddhassa sāsane pabbajitvā
attānaṁ `sotāpannoti vā `sakadāgāmīti vā `anāgāmīti vā
`arahāti vā vadāpetuṁ nāsakkhi; kimatthaṁ evaṁ bhāriyaṁ kammamakāsīti.
"ukkaṇṭhitosmi bhanteti. "kiṁkāraṇā ukkaṇṭhitosīti. so
vassāvāsikasāṭakānaṁ laddhadivasato paṭṭhāya yāva therassa tālavaṇṭena
pahārā sabbaṁ taṁ pavattiṁ satthu ārocetvā "iminā kāraṇena
palātosmi bhanteti āha. atha naṁ satthā "ehi bhikkhu mā
cintayi, cittaṁ nāmetaṁ dūre hontaṁpi ārammaṇaṁ sampaṭicchakajātikaṁ,
rāgadosamohabandhanā muccanatthāya vāyamituṁ vaṭṭatīti vatvā imaṁ
gāthamāha
"dūraṅgamaṁ ekacaraṁ asarīraṁ guhāsayaṁ
ye cittaṁ saññamessanti, mokkhanti mārabandhanāti.
tattha dūraṅgamanti: cittassa hi makkaṭasuttamattakaṁpi
puratthimādidisābhāgena gamanāgamanaṁ nāma natthi, dūre santaṁpi ārammaṇaṁ
sampaṭicchatīti dūraṅgamaṁ nāma jātaṁ. sattaṭṭhacittāni pana ekato
kaṇṇikabaddhāni ekakkhaṇe uppajjituṁ samatthāni nāma natthi,
uppattikāle ekekameva cittaṁ uppajjati, tasmiṁ niruddhe puna
ekekameva uppajjatīti ekacaraṁ nāma jātaṁ. cittassa sarīrasaṇṭhānaṁ vā
nīlādipakāro vaṇṇabhedo vā natthīti asarīraṁ nāma jātaṁ. guhā nāma

page number: 133

catumahābhūtaguhā, idañca hadayarūpaṁ nissāya pavattatīti guhāsayaṁ nāma
jātaṁ. ye cittanti: ye keci purisā vā itthī vā gahaṭṭhā vā
pabbajitā vā anuppajjanakakilesassa uppajjituṁ adentā
satisammosena uppannakilesaṁ pajahantā cittaṁ saññamessanti saññataṁ
avikkhittaṁ karissanti. mokkhanti mārabandhanāti: sabbe te
kilesabandhanābhāvena mārabandhanasaṅkhātā tebhūmikavaṭṭā muccissantīti.
desanāpariyosāne bhāgineyyasaṅgharakkhitatthero sotāpattiphalaṁ
pāpuṇi, aññepi bahū sotāpannādayo jātā, mahājanassa sātthikā
desanā ahosīti.
bhāgineyyasaṅgharakkhitattheravatthu.
-------
5. cittahatthattheravatthu. (28)
"anavaṭṭhitacittassāti imaṁ dhammadesanaṁ satthā jetavane
viharanto cittahatthattheraṁ nāma ārabbha kathesi.
eko kira sāvatthīvāsī kulaputto naṭṭhagoṇaṁ pariyesanto
araññaṁ pavisitvā majjhantikakāle goṇaṁ disvā yūthe vissajjetvā
"avassaṁ ayyānaṁ santike āhāramattaṁ labhissāmīti khuppipāsāpīḷito
vihāraṁ pavisitvā bhikkhūnaṁ santikaṁ gantvā vanditvā ekamantaṁ aṭṭhāsi.
tasmiṁ kho pana samaye bhikkhūnaṁ avakkārapātiyaṁ bhuttāvasesakaṁ bhattaṁ
hoti. te taṁ chātakapīḷitaṁ disvā "iṅgha bhattaṁ gahetvā bhuñjāti

page number: 134

vadiṁsu. buddhakāle ca nāma anekasūpabyañjanaṁ uppajjati. so tato
yāpanamattaṁ gahetvā bhuñjitvā pānīyaṁ pivitvā hatthe dhovitvā
bhikkhū vanditvā "kiṁ bhante ajja ayyā nimantanaṭṭhānaṁ agamaṁsūti.
"natthi upāsaka, bhikkhū imināva nīhārena nibaddhaṁ labhantīti. so
"mayaṁ uṭṭhāya samuṭṭhāya rattindivaṁ nibaddhaṁ kammaṁ karontāpi evaṁ
madhurabyañjanabhattaṁ na labhāma, ime kira nibaddhaṁ bhuñjanti, kiṁ me
gihibhāvena, bhikkhu bhavissāmīti cintetvā bhikkhū upasaṅkamitvā
pabbajjaṁ yāci. atha naṁ bhikkhū "sādhu upāsakāti pabbājesuṁ. so
laddhūpasampado sabbupakāraṁ vattapaṭivattaṁ akāsi. so buddhānaṁ
uppannena lābhasakkārena katipāhaccayena thūlasarīro ahosi; tato
cintesi "kiṁ me bhikkhāya caritvā jīvitena, gihī bhavissāmīti. so
vibbhamitvā gehaṁ pāvisi. tassa gehe kammaṁ karontassa, katipāheneva
sarīraṁ milāyi, tato "kiṁ me iminā dukkhena, samaṇo bhavissāmīti
cintetvā punāgantvā pabbaji. so katipāhaṁ vītināmetvā puna
ukkaṇṭhitvā vibbhami. pabbajitakāle pana bhikkhūnaṁ upakārako ahosi.
so punapi katipāheneva ukkaṇṭhitvā "kiṁ me gihibhāvena,
pabbajissāmīti gantvā bhikkhū vanditvā pabbajjaṁ yāci. atha naṁ
bhikkhū upakāravasena puna pabbājayiṁsu, evaṁ so chakkhattuṁ pabbajitvā
uppabbajito. tassa bhikkhū "esa cittavasiko hutvā vicaratīti
"cittahatthattheroti nāmaṁ kariṁsu. tassevaṁ aparāparaṁ vicarantasseva,
bhariyā gabbhinī ahosi. so sattame vāre araññato kasibhaṇḍaṁ

page number: 135

ādāya gehaṁ gantvā bhaṇḍakaṁ ṭhapetvā "attano kāsāvaṁ
gaṇhissāmīti gabbhaṁ pāvisi. tasmiṁ khaṇe tassa bhariyā nipajjitvā
niddāyati. tassā nivatthasāṭako apagato. mukhato lālā paggharati,
nāsā ghurughurāyati, mukhaṁ vivaṭaṁ, dantaṁ ghaṁsati. 1- sā tassa
uddhumātakasarīraṁ viya upaṭṭhāsi. so "aniccaṁ dukkhaṁ idaṁ, ahaṁ ettakaṁ kālaṁ
pabbajitvā imaṁ nissāya bhikkhubhāve saṇṭhātuṁ nāsakkhinti kāsāvakoṭiyaṁ
gahetvā udare bandhantova gehā nikkhami. athassa anantaragehe
ṭhitā sassu taṁ tathā gacchamānaṁ disvā "ayaṁ paṭikkanto, idāneva
araññato āgacchantova kāsāvaṁ udare bandhitvā nikkhanto
vihārābhimukho gacchati; kinnu khoti gehaṁ pavisitvā niddāyamānaṁ
dhītaraṁ passitvā "so imaṁ disvā vippaṭisārī hutvā gatoti ñatvā
dhītaraṁ paharitvā "uṭṭhehi kāḷakaṇṇi, sāmiko te taṁ niddāyamānaṁ
disvā vippaṭisārī hutvā gato; natthi so ito paṭṭhāya tuyhanti
āha. "apehi apehi amma, kuto tassa gamanaṁ, katipāheneva puna
āgamissatīti. sopi "aniccaṁ dukkhanti vatvā gacchanto gacchantova
sotāpattiphalaṁ pāpuṇi. so gantvā bhikkhū vanditvā pabbajjaṁ yāci.
"na sakkhissāma mayaṁ taṁ pabbājetuṁ, kuto tuyhaṁ samaṇabhāvo,
satthakanisādanapāsāṇasadisaṁ tava sīsanti. "bhante idāni maṁ
anukampāya ekavāraṁ pabbājethāti. te taṁ upakāravasena pabbājayiṁsu.
so katipāheneva saha paṭisambhidāhi arahattaṁ pāpuṇi. tepi taṁ

footnote: 1. sī. ma. yu. "dantaṁ ghaṁsatīti. natthi.

page number: 136

āhaṁsu "āvuso cittahattha tava gamanasamayaṁ tvameva jāneyyāsi,
imasmiṁ te vāre cirāyitanti. "bhante saṁsaggassa atthibhāvakāle
gatamha, so no saṁsaggo chinno, idāni agamanadhammā jātamhāti.
bhikkhū satthu santikaṁ gantvā "bhante ayaṁ bhikkhu amhehi evaṁ vutto
evaṁ nāma katheti aññaṁ byākaroti abhūtaṁ vadatīti āhaṁsu. satthā
"āma bhikkhave mama putto attano anavaṭṭhitacittakāle saddhammaṁ
ajānanakāle gamanāgamanaṁ akāsi, idānissa puññañca pāpañca
pahīnanti vatvā imā dve gāthā abhāsi
"anavaṭṭhitacittassa saddhammaṁ avijānato
pariplavapasādassa paññā na paripūrati,
anavassutacittassa ananvāhatacetaso
puññapāpapahīnassa natthi jāgarato bhayanti.
tattha anavaṭṭhitacittassāti "cittaṁ nāmetaṁ kassaci nibaddhaṁ vā
thāvaraṁ vā natthi; yo pana puggalo assapiṭṭhe ṭhapitakumbhaṇḍaṁ viya
thusarāsimhi koṭitakhāṇuko viya khallātasīse kadambapupphaṁ viya katthaci
na saṇṭhāti, kadāci sevako hoti kadāci ājīvako kadāci
nigaṇṭho kadāci tāpaso, evarūpo puggalo anavaṭṭhitacitto nāma;
tassa anavaṭṭhitacittassa sattattiṁsabodhipakkhiyadhammabhedaṁ imaṁ saddhammaṁ
ajānantassa parittasaddhatāya vā ullavanasaddhatāya vā
pariplavapasādassa kāmāvacarāpi rūpāvacarādibhedāpi paññā na paripūrati,
kāmāvacarāyapi aparipūrayamānāya, kutova rūpāvacarārūpāvacaralokuttarapaññā

page number: 137

paripūrissatīti dīpeti. anavassutacittassāti: rāgena
atintacittassa. ananvāhatacetasoti "āhatacitto khīlajātoti 1-
āgataṭṭhāne dosena cittassa pahatabhāvo vutto, idha pana "dosena
appaṭihatacittassāti attho. puññapāpapahīnassāti: catutthamaggena
pahīnapuññassa ceva pahīnapāpassa ca khīṇāsavassa. natthi jāgarato
bhayanti: khīṇāsavassa jāgarantasseva bhayābhāvo kathito viya, so
pana saddhādīhi jāgaradhammehi samannāgatattā jāgaro nāma;
tasmā jāgarantassāpi ajāgarantassāpi kilesabhayaṁ natthi kilesānaṁ
apaccāvattanato, na hi taṁ kilesā anubandhanti tena tena maggena
pahīnānaṁ puna anupagamanato, tenāha "sotāpattimaggena ye kilesā
pahīnā, te kilese na puneti na paccāgacchati; sakadāgāmianāgāmi-
arahattamaggena ye kilesā pahīnā, te kilese na puneti
na paccāgacchatīti.
desanā mahājanassa sātthikā saphalā ahosi.
athekadivasaṁ bhikkhū kathaṁ samuṭṭhāpesuṁ "bhāriyā vatime āvuso
kilesā nāma, evarūpo arahattupanissayasampanno kulaputto kilesehi
ālulito satta vāre gihī hutvā satta vāre pabbajitoti. satthā
tesaṁ kathāpavattiṁ sutvā taṁkhaṇānurūpena gamanena dhammasabhaṁ gantvā
buddhāsane nisinno "kāya nuttha bhikkhave etarahi kathāya sannisinnāti
pucchitvā, "imāya nāmāti vutte, "evameva bhikkhave kilesā nāma

footnote: 1. abhi. vi. 35/510. ma. mū. 12/206.

page number: 138

bhāriyā; sace ete rūpino hutvā katthaci pakkhipituṁ sakkā bhaveyyuṁ,
cakkavāḷaṁ atisambādhaṁ, brahmaloko atinīcako, okāso nesaṁ
na bhaveyya; mādisaṁpi nāmete paññāsampannaṁ purisājāneyyaṁ
ālolenti, avasesesu kā kathā; ahañhi aḍḍhanāḷimattaṁ varakacorakaṁ 1-
kuṇṭhakuddālañca nissāya cha vāre pabbajitvā uppabbajitapubboti.
"kadā bhanteti. "suṇissatha bhikkhaveti. "āma bhanteti. "tenahi
suṇāthāti atītaṁ āhari:
atīte bārāṇasiyaṁ brahmadatte rajjaṁ kārente, kuddāla-
paṇḍito nāma bāhirakapabbajjaṁ pabbajitvā aṭṭha māse himavante
vasitvā vassārattasamaye ca bhūmiyā tintāya "gehe me
aḍḍhanāḷimatto varakacorako ca kuṇṭhakuddālako ca atthi, varakacorakabījaṁ
mā nassīti uppabbajitvā ekaṭṭhānaṁ kuddālena kasitvā taṁ bījaṁ
vapitvā vatiṁ katvā pakkakāle uddharitvā nāḷimattaṁ bījaṁ ṭhapetvā
sesaṁ khādi. so "kiṁ medāni gehena, puna aṭṭhamāse pabbajissāmīti
nikkhamitvā pabbaji. imināva nīhārena nāḷimattaṁ varakacorakañca
kuṇṭhakuddālañca nissāya satta vāre gihī hutvā satta vāre
pabbajitvā sattame pana vāre cintesi "ahaṁ satta vāre imaṁ
kuṇṭhakuddālaṁ nissāya gihī hutvā pabbajito, katthacideva naṁ
chaḍḍessāmīti. so gaṅgātīraṁ gantvā "patitaṭṭhānaṁ passanto
otaritvā gaṇheyyaṁ; yathāssa patitaṭṭhānaṁ na passāmi, tathā naṁ

footnote: 1. varakaporakantipi pāṭho. ña. va.

page number: 139

chaḍḍessāmīti cintetvā nāḷimattaṁ bījaṁ pilotikāya bandhitvā
pilotikaṁ kuddālaphale bandhitvā kuddālaṁ aggadaṇḍake gahetvā
gaṅgātīre ṭhito akkhīni nimmiletvā uparisīse tikkhattuṁ āvajjitvā
gaṅgāya khipitvā nivattitvā oloketvā patitaṭṭhānaṁ adisvā "jitaṁ
me jitaṁ meti tikkhattuṁ saddamakāsi. tasmiṁ khaṇe bārāṇasī rājā
paccantaṁ vūpasametvā āgantvā nadītīre khandhāvāraṁ nivāsetvā
nahānatthāya nadiṁ otiṇṇo taṁ saddaṁ assosi. rājūnañca nāma
"jitaṁ me jitaṁ meti saddo amanāpo hoti. so tassa santikaṁ
gantvā "ahaṁ idāni amittamaddanaṁ katvā `jitaṁ meti āgato,
tvaṁ pana `jitaṁ me jitaṁ meti viravasi, kiṁ nāmetanti pucchi.
kuddālapaṇḍito "tvaṁ bāhirake core jini, tayā jitaṁ puna ajitameva
hoti; mayā pana ajjhattiko lobhacoro jito, so puna maṁ
na jinissati; tasseva jayo sādhūti vatvā imaṁ gāthamāha
"na taṁ jitaṁ sādhu jitaṁ, yaṁ jitaṁ avajīyati;
taṁ kho jitaṁ sādhu jitaṁ, yaṁ jitaṁ nāvajīyatīti. 1-
taṁkhaṇaṁyeva gaṅgaṁ olokento āpokasiṇaṁ nibbattetvā
adhigataviseso ākāse pallaṅkena nisīdi. rājā mahāpurisassa
dhammakathaṁ sutvā vanditvā pabbajjaṁ yācitvā saddhiṁ balakāyena
pabbaji. yojanamattā parisā ahosi. aparopi sāmantarājā tassa
pabbajitabhāvaṁ sutvā "tassa rajjaṁ gaṇhissāmīti āgantvā tathā

footnote: 1. khu. jā. eka. 27/22.

page number: 140

samiddhaṁ nagaraṁ suññaṁ disvā "evarūpaṁ nagaraṁ chaḍḍetvā pabbajanto
rājā na orake ṭhāne pabbajissati, mayāpi pabbajituṁ vaṭṭatīti
cintetvā tattha gantvā mahāpurisaṁ upasaṅkamitvā pabbajjaṁ yācitvā
sapariso pabbaji. eteneva nīhārena satta rājāno pabbajiṁsu.
sattayojaniko assamo ahosi. satta rājāno bhoge chaḍḍetvā
ettakaṁ janaṁ gahetvā pabbajiṁsu. mahāpuriso brahmacariyavāsaṁ vasitvā
brahmalokupago ahosi.
satthā imaṁ dhammadesanaṁ āharitvā "ahaṁ bhikkhave tadā
kuddālapaṇḍito ahosi. 1- kilesā nāmete evaṁ bhāriyāti āha.
cittahatthattheravatthu.
---------
6. āraddhavipassakabhikkhuvatthu. (29)
"kumbhūpamanti imaṁ dhammadesanaṁ satthā sāvatthiyaṁ viharanto
āraddhavipassake bhikkhū ārabbha kathesi.
sāvatthiyaṁ kira pañcasatā bhikkhū satthu santike yāva arahattā
kammaṭṭhānaṁ gahetvā "samaṇadhammaṁ karissāmāti yojanasatamaggaṁ
gantvā ekaṁ mahāgāmaṁ agamaṁsu. atha ne manussā disvā
paññattāsanesu nisīdāpetvā paṇītehi yāguādīhi parivisitvā
"kattha bhante gacchathāti pucchitvā, "yathāphāsukaṭṭhānanti vutte,

footnote: 1. sī. ma. yu. ahosiṁ.

page number: 141

"bhante imaṁ temāsaṁ idheva vasatha, mayaṁpi tumhākaṁ santike saraṇesu
patiṭṭhāya sīlāni rakkhissāmāti yācitvā tesaṁ adhivāsanaṁ viditvā
"avidūre ṭhāne mahantova vanasaṇḍo atthi, ettha vasatha bhanteti
vatvā uyyojesuṁ. te bhikkhū taṁ vanasaṇḍaṁ pavisiṁsu. tasmiṁ vanasaṇḍe
adhivatthā devatā "sīlavanto ayyā imaṁ vanasaṇḍaṁ anuppattā;
ayuttaṁ kho pana amhākaṁ ayyesu idha vasantesu puttabhātikaṁ 1-
gahetvā rukkhe abhiruyha vasitunti otaritvā bhūmiyaṁ nisīditvā
cintayiṁsu "ayyā imasmiṁ ṭhāne ajjekarattiṁ vasitvā addhā sve
gamissantīti. bhikkhūpi punadivase antogāme piṇḍāya caritvā puna
tameva vanasaṇḍaṁ āgamiṁsu. devatā "bhikkhusaṅgho svātanāya kenaci
nimantito bhavissati, tasmā puna āgacchati, ajja gamanaṁ na bhavissati,
sve gamissanti maññeti iminā upāyena aḍḍhamāsamattaṁ bhūmiyameva
acchiṁsu. tato cintayiṁsu "bhadantā imaṁ temāsaṁ idheva maññe
vasissanti, idheva kho pana vasantesu amhākaṁ rukkhe abhiruhitvā
nisīdituṁpi ayuttaṁ; temāsaṁ puttabhātike gahetvā bhūmiyaṁ nisīdanaṭṭhānānipi
amhākaṁ dukkhāni; kiñci katvā ime bhikkhū palāpetuṁ vaṭṭatīti. tā
tesu tesu rattiṭṭhānadivāṭṭhānesu ceva caṅkamanakoṭīsu ca chinnasīsāni
kabandhāni dassetuṁ amanussasaddañca sāvetuṁ ārabhiṁsu. bhikkhūnaṁ
khipitakāsādayo rogā pavattiṁsu. te aññamaññaṁ "tuyhaṁ āvuso
kiṁ rujjati, tuyhaṁ kiṁ rujjatīti pucchitvā "mayhaṁ khipitarogo, mayhaṁ

footnote: 1. sī. yu. puttabhātike.

page number: 142

kāsoti vatvā "āvuso ahaṁ ajja caṅkamanakoṭiyaṁ chinnasīsaṁ addasaṁ,
ahaṁ rattiṭṭhāne kabandhaṁ addasaṁ, ahaṁ divāṭṭhāne amanussasaddaṁ
assosiṁ, parivajjetabbayuttakamidaṁ ṭhānaṁ, amhākaṁ idha aphāsukaṁ hoti,
satthu santikaṁ gamissāmāti. te nikkhamitvā anupubbena satthu santikaṁ
gantvā vanditvā ekamantaṁ nisīdiṁsu. atha ne satthā āha "kiṁ
bhikkhave tasmiṁ ṭhāne vasituṁ na sakkhissathāti. "āma bhante: amhākaṁ
tasmiṁ ṭhāne vasantānaṁ evarūpāni bheravārammaṇāni upaṭṭhahanti, tena
evarūpaṁ aphāsukaṁ hoti, tena mayaṁ `vajjetabbayuttakamidaṁ ṭhānanti taṁ
chaḍḍetvā tumhākaṁ santikaṁ āgatāti. "bhikkhave tattheva tumhākaṁ
gantuṁ vaṭṭatīti. "na sakkā bhanteti. "bhikkhave tumhe āvudhaṁ
agahetvā gatā, idāni āvudhaṁ gahetvā gacchathāti. "katarāvudhaṁ
bhanteti. satthā "ahaṁ vo āvudhaṁ dassāmi, mayā dinnāvudhaṁ gahetvā
gacchathāti vatvā
"karaṇīyamatthakusalena, yantaṁ santaṁ padaṁ abhisamecca,
sakko ujū ca suhujū ca suvaco cassa mudu anatimānīti
sakalaṁ mettasuttaṁ 1- kathetvā "bhikkhave imaṁ tumhe bahi vihārassa
vanasaṇḍato paṭṭhāya sajjhāyantā antovihāraṁ paviseyyāthāti
uyyojesi. te satthāraṁ vanditvā nikkhamitvā anupubbena taṁ
vanasaṇḍaṁ patvā bahivihāre gaṇasajjhāyaṁ sajjhāyamānāva vanasaṇḍaṁ
pavisiṁsu. sakalavanasaṇḍe devatā mettacittaṁ paṭilabhitvā tesaṁ

footnote: 1. khu. khu. 25/13.

page number: 143

paccuggamanaṁ katvā pattacīvarapaṭiggahaṇaṁ āpucchiṁsu, gattasambāhanaṁ
āpucchiṁsu, tesaṁ tattha tattha ārakkhaṁ susaṁvihitaṁ kariṁsu, cakkadhupanaṁ 1- viya
sannisinnā ahesuṁ. katthaci amanussasaddo nāma nāhosi. tesaṁ
bhikkhūnaṁ cittaṁ ekaggaṁ hoti. 2- te rattiṭṭhānadivāṭṭhānesu nisinnā
vipassanāya cittaṁ otāretvā attani khayavayaṁ paṭṭhapetvā "ayaṁ
attabhāvo nāma bhijjanatthena athāvaratthena kulālabhājanasadisoti
vipassanaṁ vaḍḍhayiṁsu. sammāsambuddho gandhakuṭiyaṁ nisinnova tesaṁ
vipassanāya āraddhabhāvaṁ ñatvā te bhikkhū āmantetvā 3- "evameva
bhikkhave ayaṁ attabhāvo nāma bhijjanatthena athāvaratthena kulālabhājanasadiso
evāti vatvā obhāsaṁ pharitvā yojanasate ṭhitopi tesaṁ
abhimukhe nisinno viya chabbaṇṇarasmiyo vissajjetvā dissamānena
rūpena imaṁ gāthamāha
"kumbhūpamaṁ kāyamimaṁ viditvā
nagarūpamaṁ cittamidaṁ thaketvā 4-
yodhetha māraṁ paññāvudhena
jitañca rakkhe anivesano siyāti.
tattha kumbhūpamanti: abaladubbalatthena anaddhaniyatāya
tāvakālikatthena imaṁ kesādisamuhasaṅkhātaṁ kāyaṁ kumbhūpamaṁ kulālabhājanasadisaṁ
viditvā. nagarūpamaṁ cittamidaṁ thaketvāti: nagaraṁ nāma bahiddhā thiraṁ
hoti gambhīraparikhaṁ pākāraparikkhittaṁ dvāraṭṭālakayuttaṁ, anto suvibhattaṁ

footnote: 1. sī. pakkadhupanaṁ. 2. yu. ahosi. 3. sī. ma. yu. āmantesi.
footnote: 4. sī. ma. yu. ṭhapetvā.

page number: 144

vīthicatukkasiṅghāṭakasampannaṁ antarāpaṇaṁ taṁ "vilumpissāmāti bahiddhā
corā āgantvā pavisituṁ asakkontā pabbataṁ āsajja paṭihatā viya
gacchanti; evameva paṇḍito kulaputto attano vipassanācittaṁ thiraṁ
nagarasadisaṁ katvā thaketvā nagare ṭhito ekatodhārādinā nānappakārena
āvudhena coragaṇaṁ viya vipassanāmayena ca ariyamaggamayena ca
paññāvudhena taṁ taṁ maggavajjhaṁ kilesaṁ paṭibāhanto taṁ kilesamāraṁ
yodhetha pahareyyāti attho. jitañca rakkheti: jitaṁ uppāditaṁ taruṇavipassanaṁ
āvāsasappāyautusappāyabhojanasappāyapuggalasappāyadhammassavanasappāyādīni
āsevanto antarantarā samāpattiṁ samāpajjitvā
tato vuṭṭhāya suddhacittena saṅkhāre sammasanto rakkheyya.
anivesano siyāti: anālayo bhaveyya. "yathā nāma yodho
saṅgāmasīse balakoṭṭhakaṁ katvā amittehi saddhiṁ yujjhanto chāto vā
pipāsito vā hutvā sannāhe sithile āvudhe vā patite balakoṭṭhakaṁ
pavisitvā vissamitvā bhuñjitvā pivitvā sannayhitvā āvudhaṁ
gahetvā puna nikkhamitvā yujjhanto parasenaṁ maddati ajitaṁ jināti
jitaṁ rakkhati; so hi sace balakoṭṭhake evaṁ vissamanto taṁ
assādento accheyya, rajjaṁ parahatthagataṁ kareyya; evameva bhikkhu
paṭiladdhaṁ taruṇavipassanaṁ punappunaṁ samāpattiṁ samāpajjitvā tato
vuṭṭhāya suddhacittena saṅkhāre sammasanto rakkhituṁ sakkoti
uttarimaggapaṭilābhena kilesamāraṁ jināti; sace pana so samāpattimeva
assādeti suddhacittena punappunaṁ saṅkhāre na sammasati.

page number: 145

maggaphalapaṭivedhaṁ kātuṁ na sakkoti; tasmā rakkhitabbayuttakaṁ rakkhanto
anivesano siyā samāpattiṁ nivesanaṁ katvā tattha na niveseyya ālayaṁ
na kareyyāti attho. "tumhe evaṁ karothāti evaṁ satthā tesaṁ
bhikkhūnaṁ dhammaṁ desesi.
desanāvasāne pañcasatā bhikkhū nisinnaṭṭhāne nisinnāva saha
paṭisambhidāhi arahattaṁ patvā tathāgatassa suvaṇṇavaṇṇaṁ sarīraṁ
vaṇṇentā thomentā vandantāva āgacchiṁsūti.
āraddhavipassakabhikkhuvatthu.
---------
7. pūtigattatissattheravatthu. (30)
"aciraṁ vatayaṁ kāyoti imaṁ dhammadesanaṁ satthā sāvatthiyaṁ
viharanto pūtigattatissattheraṁ ārabbha kathesi.
eko kira sāvatthīvāsī kulaputto satthu santike dhammakathaṁ
sutvā sāsane uraṁ datvā pabbajito laddhūpasampado tissatthero
nāma ahosi. gacchante gacchante kāle, tassa sarīre rogo
udapādi. sāsapamattiyo piḷakā uṭṭhahiṁsu. tā anupubbena muggamattā
kāḷāyamattā kolaṭṭhimattā āmalakamattā beluvamattā hutvā
pabhijjiṁsu. sakalasarīraṁ chiddāvachiddaṁ ahosi. pūtigattatissattherotvevassa
nāmaṁ udapādi. athassa aparabhāge aṭṭhīni bhijjiṁsu. so
appaṭijaggiyo ahosi. nivāsanapārupanaṁ pubbalohitamakkhitaṁ jālapuvasadisaṁ

page number: 146

ahosi. saddhivihārikādayo paṭijaggituṁ asakkontā chaḍḍayiṁsu. so
anātho hutvā nipajji.
buddhānañca nāma dve vāre lokavolokanaṁ avijahitaṁ hoti:
paccūsakāle lokaṁ volokentā cakkavāḷamukhavaṭṭito paṭṭhāya
gandhakuṭiabhimukhaṁ ñāṇaṁ katvā olokenti, sāyaṁ olokentā gandhakuṭito
paṭṭhāya bāhirābhimukhaṁ ñāṇaṁ katvā olokenti. tasmiṁ pana
samaye bhagavato ñāṇajālassa anto pūtigattatissatthero paññāyi.
satthā tissassa bhikkhuno arahattassa upanissayaṁ disvā "ayaṁ
saddhivihārikādīhi chaḍḍito, idānissa maṁ ṭhapetvā aññaṁ paṭisaraṇaṁ
natthīti gandhakuṭito nikkhamitvā vihāracārikaṁ caramāno viya aggisālaṁ
gantvā ukkhaliṁ dhovitvā udakaṁ datvā uddhanaṁ āropetvā udakassa
tattabhāvaṁ āgamayamāno aggisālāyameva aṭṭhāsi; tattabhāvaṁ jānitvā
gantvā tissabhikkhuno nipannamañcakakoṭiyaṁ gaṇhi. tadā bhikkhū "apetha
bhante, mayaṁ gaṇhissāmāti mañcakaṁ gahetvā aggisālaṁ ānayiṁsu.
satthā ambaṇakaṁ āharāpetvā uṇhodakaṁ āsiñcitvā tehi bhikkhūhi
tassa pārupanaṁ gāhāpetvā uṇhodakena maddāpetvā ātape
vissajjāpesi. athassa santike ṭhatvā taṁ sarīraṁ uṇhodakena temetvā
tassa sarīraṁ 1- ghaṁsitvā nahāpesi. tassa nahānapariyosāne pārupanaṁ
sukkhi. atha naṁ taṁ nivāsāpetvā nivatthakāsāvaṁ udakena maddāpetvā
ātape vissajjāpesi. athassa gatte udake chinnamatte, taṁ sukkhi.

footnote: 1. sī. ma. yu. tassa sarīranti. natthi.

page number: 147

so ekaṁ kāsāvaṁ nivāsetvā ekaṁ pārupitvā sallahukasarīro
ekaggacitto hutvā mañcake nipajji. satthā tassa ussīsake
ṭhatvā "bhikkhu ayaṁ tava kāyo apetaviññāṇo nirupakāro hutvā
kaliṅgaraṁ viya paṭhaviyaṁ sayissatīti vatvā imaṁ gāthamāha
"aciraṁ vatayaṁ kāyo paṭhaviṁ adhisessati
chuḍḍo apetaviññāṇo, niratthaṁva kaliṅgaranti.
tattha aciraṁ vatāti: bhikkhu na cirassevāyaṁ kāyo paṭhaviṁ
adhisessati imissā pakatisayanena sayitāya paṭhaviyā upari sayissati.
chuḍḍoti: apaviddho apagataviññāṇatāya tuccho hutvā sessatīti
dasseti. yathākiṁ? niratthaṁva kaliṅgaranti: nirupakāraṁ niratthakaṁ kaṭṭhakhaṇḍaṁ
viya. dabbasambhāratthikā hi manussā araññaṁ pavisitvā ujukaṁ
ujukasaṇṭhānena vaṅkaṁ vaṅkasaṇṭhānena chinditvā dabbasambhāraṁ
gaṇhanti, avasesaṁ pana susirañca pūtikañca asārakañca gaṇṭhikajātañca
chinditvā tattheva chaḍḍenti; aññe dabbasambhāratthikā āgantvā
taṁ gahetvā ākaṅkhantā nāma natthi, taṁ oloketvā attano
upakārakameva gaṇhanti; itaraṁ paṭhavīgatameva hoti, taṁ pana tena tena
upāyena mañcapaṭipādakaṁ vā pādakaṭhalikaṁ vā phalakapīṭhakaṁ vā kātuṁ
sakkāpi bhaveyya; imasmiṁ pana attabhāve dvattiṁsāya koṭṭhāsesu
ekakoṭṭhāsopi mañcapaṭipādakādivasena vā aññena vā upakāramukhena
gayhupago nāma natthi, kevalaṁ niratthaṁva kaliṅgaraṁ ayaṁ kāyo
apagataviññāṇo katipāhasseva paṭhaviyaṁ sessatīti.

page number: 148

desanāvasāne pūtigattatissatthero saha paṭisambhidāhi arahattaṁ
pāpuṇi. aññepi bahū sotāpannādayo ahesuṁ. theropi arahattaṁ
patvā parinibbāyi. satthā tassa sarīrakiccaṁ kārāpetvā dhātuyo
gahetvā cetiyaṁ kārāpesi.
bhikkhū satthāraṁ pucchiṁsu "bhante pūtigattatissatthero kuhiṁ
nibbattoti. "parinibbuto bhikkhaveti. "bhante evarūpassa arahattupa-
nissayasampannassa bhikkhuno kiṁkāraṇā gattaṁ pūtikaṁ jātaṁ, kiṁkāraṇā
aṭṭhīni bhinnāni, kimassa kāraṇaṁ arahattassa upanissayabhāvaṁ pattanti.
"bhikkhave sabbametaṁ etassa attanā katakammena nibbattanti. "kiṁ pana
tena bhante katanti. "tenahi bhikkhave suṇāthāti atītaṁ āhari:
ayaṁ kassapasammāsambuddhakāle sākuṇiko hutvā bahū sakuṇe
vadhitvā issarajanaṁ upaṭṭhahi, tesaṁ dinnāvasese vikkīṇāti,
"vikkīṇāvasesā māretvā ṭhapitā pūtikā bhavissantīti, yathā
uppatituṁ na sakkonti; tathā tesaṁ jaṅghaṭṭhīni ca pakkhaṭṭhīni ca
bhinditvā rāsiṁ katvā ṭhapesi. te punadivase vikkīṇāti, atibahūnaṁ
laddhakāle attano atthāya pacāpesi. tassa ekadivasaṁ rasabhojane
pakke, eko khīṇāsavo piṇḍāya caranto tassa gehadvāre
aṭṭhāsi. so theraṁ disvā cittaṁ pasādetvā "mayā bahū pāṇā
māritā, 1- ayyo ca me gehadvāre ṭhito, antogehe ca rasabhojanaṁ
saṁvijjati, piṇḍapātamassa dassāmīti tassa pattaṁ ādāya pūretvā

footnote: 1. sī. ma. yu. māretvā khāditā.

page number: 149

rasapiṇḍapātaṁ datvā theraṁ pañcapatiṭṭhitena vanditvā "bhante
tumhehi diṭṭhadhammassa matthakaṁ pāpuṇeyyanti āha. thero "evaṁ
hotūti anumodanaṁ akāsi.
bhikkhave tadā tissassa katakammavaseneva etaṁ tissassa
nipphannaṁ: sakuṇānaṁ aṭṭhibhedanissandena tissassa gattaṁ pūtikaṁ
jātaṁ, aṭṭhīni ca bhinnāni; khīṇāsavassa rasapiṇḍapātadānanissandena
arahattaṁ pattoti.
pūtigattatissattheravatthu.
--------------
8. nandagopālakavatthu. (31)
"diso disanti imaṁ dhammadesanaṁ satthā kosalajanapade
viharanto nandagopālakaṁ ārabbha kathesi.
sāvatthiyaṁ kira anāthapiṇḍikassa gahapatino nando nāma
gopālako goyūthaṁ rakkhati aḍḍho mahaddhano mahābhogo. so kira
yathā keṇiyo jaṭilo pabbajitavesena evaṁ gopālakattena rājapīḷaṁ
pariharanto attano kuṭumbaṁ rakkhati. so kālānukālaṁ pañcagorase
ādāya anāthapiṇḍikassa santikaṁ āgantvā satthāraṁ passati dhammaṁ
suṇāti attano vasanaṭṭhānaṁ āgamanatthāya satthāraṁ yācati. satthā
tassa ñāṇaparipākaṁ āgamayamāno āgantvā 1- tassa paripakkabhāvaṁ

footnote: 1. ma. agantvā.

page number: 150

Ñatvā ekadivasaṁ mahābhikkhusaṅghaparivuto cārikaṁ caranto maggā
okkamma tassa vasanaṭṭhānāsanne aññatarasmiṁ rukkhamūle nisīdi.
nando satthu santikaṁ gantvā 1- vanditvā paṭisanthāraṁ katvā satthāraṁ
nimantetvā sattāhaṁ buddhappamukhassa bhikkhusaṅghassa paṇītaṁ
pañcagorasadānaṁ adāsi. sattame divase satthā anumodanaṁ katvā
dānakathādibhedaṁ anupubbīkathaṁ kathesi. kathāpariyosāne nandagopālako
sotāpattiphale patiṭṭhāya satthu pattaṁ gahetvā satthāraṁ anugacchanto
dūraṁ gantvā "tiṭṭha upāsakāti nivattiyamāno vanditvā nivatti.
atha naṁ eko luddhako vijjhitvā māresi. pacchato āgacchantā
bhikkhū disvā gantvā satthāraṁ āhaṁsu "nando bhante gopālako
tumhākaṁ idhāgatattā mahādānaṁ datvā anugantvā nivattanto
mārito; sace tumhe nāgacchissatha, nāssa maraṇaṁ abhavissāti.
satthā "bhikkhave mayi āgatepi anāgatepi, tassa catasso disā
catasso anudisā gacchantassāpi, maraṇato muccanupāyo nāma natthi;
yaṁ hi neva corā na verino karonti, taṁ imesaṁ sattānaṁ anto
pavattaṁ micchāpaṇihitaṁ cittameva karotīti vatvā imaṁ gāthamāha
"diso disaṁ yantaṁ kayirā verī vā pana verinaṁ,
micchāpaṇihitaṁ cittaṁ pāpiyo naṁ tato kareti.
tattha diso disanti: coro coraṁ. disvāti pāṭhaseso, yantaṁ
kayirāti: yantaṁ tassa anayabyasanaṁ kareyya. dutiyapadepi eseva nayo.

footnote: 1. sī. yu. āgantvā.

page number: 151

idaṁ vuttaṁ hoti "eko ekassa mittadubbhicoro puttadārakhettavatthu-
gomahisādīsu aparajjhanto, yassa aparajjhati, taṁpi tatheva attani
aparajjhantaṁ coraṁ disvā, verī vā pana kenacideva kāraṇena
bandhaveraṁ veriṁ disvā, attano kakkhaḷatāya dāruṇatāya, yaṁ tassa
anayabyasanaṁ kareyya puttadāraṁ vā tassa pīḷeyya khettādīni vā
nāseyya jīvitā vā pana naṁ voropeyya, dasasu akusalakammapathesu
micchāṭhapitattā micchāpaṇihitaṁ cittaṁ pāpiyo naṁ tato kare taṁ
purisaṁ tato kāraṇato pāpataraṁ kareyya; vuttappakāro hi diso vā
verī vā disassa vā verino vā imasmiṁyeva attabhāve dukkhaṁ vā
uppādeyya jīvitakkhayaṁ vā kareyya, idaṁ pana akusalakammapathesu
micchāṭhapitaṁ cittaṁ diṭṭhepi dhamme anayabyasanaṁ pāpeti attabhāva-
sahassesupi catūsu apāyesu khipitvā sīsaṁ ukkhipituṁ na detīti.
desanāvasāne bahū sotāpattiphalādīni pattā, mahājanassa
sātthikā desanā jātā. upāsakena pana bhavantare kataṁ kammaṁ
bhikkhūhi na pucchitaṁ, tasmā satthārā na kathitanti.
nandagopālakavatthu.
-------------

page number: 152

9. soreyyattheravatthu. (32)
"na taṁ mātā pitā kayirāti imaṁ dhammadesanaṁ satthā
soreyyanagare samuṭṭhitaṁ sāvatthiyaṁ niṭṭhāpesi.
sammāsambuddhe sāvatthiyaṁ viharante, soreyyanagare soreyya-
seṭṭhiputto ekena sahāyakena saddhiṁ sukhayānake nisīditvā mahantena
parivārena nahānatthāya nagarā nikkhami. tasmiṁ khaṇe mahākaccāyanatthero
soreyyanagaraṁ piṇḍāya pavisitukāmo bahinagare saṅghāṭiṁ pārupati.
therassa ca suvaṇṇavaṇṇaṁ sarīraṁ. soreyyaseṭṭhiputto taṁ disvā
cintesi "aho vata ayaṁ thero mama bhariyā bhaveyya, mama vā
bhariyāya sarīravaṇṇo etassa sarīravaṇṇo viya bhaveyyāti. tassa
cintitamatteyeva, purisaliṅgaṁ antaradhāyi, itthīliṅgaṁ pāturahosi. so
lajjamāno yānakā oruyha palāyi. parijano taṁ asañjānanto
"kimetaṁ kimetanti āha. sāpi takkasilamaggaṁ paṭipajji. sahāyakopissā
ito cito ca vicaritvāpi nāddasa. sabbe nahāyitvā gehaṁ agamaṁsu;
"kahaṁ seṭṭhiputtoti vutte, "nahātvā āgato bhavissatīti maññimhāti
vadiṁsu. athassa mātāpitaro tattha tattha pariyesitvā apassantā
roditvā paridevitvā "mato bhavissatīti matakabhattaṁ adaṁsu. sā ekaṁ
takkasilagāmisatthavāhaṁ disvā yānakaṁ pacchato pacchato anubandhi.
atha naṁ manussā disvā "amhākaṁ yānakassa pacchato pacchato
āgacchasi, mayaṁ `kassesā dārikāti taṁ na jānāmāti vadiṁsu. "sāmi
tumhe attano yānakaṁ pājetha, ahaṁ padasā gamissāmīti gacchantī

page number: 153

gacchantī aṅgulimuddikaṁ datvā ekasmiṁ yānake okāsaṁ kāresi.
manussā cintayiṁsu "takkasilanagare amhākaṁ seṭṭhiputtassa bhariyā
natthi, mayaṁ tassa ācikkhissāma, mahāpaṇṇākāro no bhavissatīti.
te gantvā "sāmi amhehi tumhākaṁ itthīratanaṁ ānītanti. so
sutvā taṁ pakkosāpetvā attano vayānurūpaṁ abhirūpaṁ pāsādikaṁ
disvā uppannasineho attano gehe akāsi.
purisā hi itthiyo itthiyo vā purisā abhūtapubbā nāma natthi.
purisā hi parassa dāresu aticaritvā kālaṁ katvā bahūni
vassasatasahassāni niraye pacitvā manussajātiṁ āgacchantā attabhāvasate
itthībhāvaṁ āpajjanti. ānandattheropi kappasatasahassapūritapāramī
ariyasāvako saṁsāre saṁsaranto ekasmiṁ attabhāve kammārakule
nibbatto paradārakammaṁ katvā niraye pacitvā pakkāvasesena cuddasasu
attabhāvesu purisassa pādaparicārikā itthī ahosi, sattasu attabhāvesu
vījuddharaṇaṁ pāpuṇi. itthiyo pana dānādīni puññāni katvā itthībhāve
chandaṁ virājetvā "idaṁ no puññaṁ purisattabhāvaṁ paṭilābhāya saṁvattatūti
cittaṁ adhiṭṭhahitvā kālaṁ katvā purisattabhāvaṁ paṭilabhanti. patidevatā
hutvā sāmisammāpaṭipattivasenāpi purisattabhāvaṁ paṭilabhanteva.
ayañca seṭṭhiputto there ayoniso cittaṁ uppādetvā imasmiṁyeva
attabhāve itthībhāvaṁ paṭilabhi.
takkasilāyaṁ seṭṭhiputtena saddhiṁ saṁvāsamanvāya panassā kucchiyaṁ
gabbho patiṭṭhāsi. sā dasamāsaccayena puttaṁ labhitvā tassa padasā

page number: 154

gamanakāle aparaṁpi puttaṁ paṭilabhi evamassā kucchiyaṁ vutthā dve
puttā ahesuṁ, soreyyanagare taṁ paṭicca nibbattā dveti cattāro
puttā ahesuṁ.
tasmiṁ kāle soreyyanagarato yo tassā sahāyako seṭṭhiputto
so pañcahi sakaṭasatehi takkasilaṁ gantvā sukhayānake nisinno nagaraṁ
pāvisi. atha naṁ sā uparipāsādatale vātapānaṁ vivaritvā antaravīthiṁ
olokayamānā ṭhitā disvā taṁ sañjānitvā dāsiṁ pesetvā taṁ
pakkosāpetvā mahātale nisīdāpetvā mahantaṁ sakkārasammānaṁ
akāsi. atha naṁ so āha "bhadde tvaṁ ito pubbe amhehi
na diṭṭhapubbā, atha ca pana no mahantaṁ sakkāraṁ karosi; jānāsi
tvaṁ amheti. "āma sāmi jānāmi, nanu tumhe soreyyanagaravāsinoti.
"āma bhaddeti. sā mātāpitūnañca bhariyāya ca puttānañca arogabhāvaṁ
pucchi. itaro "āma bhadde arogāti vatvā "amma jānāsi tvaṁ
eteti āha. "āma sāmi jānāmi, tesaṁ eko putto atthi,
so kahanti. "bhadde etaṁ mā kathesi; mayaṁ tena saddhiṁ ekadivasaṁ
sukhayānake nisīditvā nahāyituṁ nikkhantā nevassa gatiṁ jānāma,
ito cito ca vicaritvā taṁ adisvā mātāpitūnaṁ ārocayimhā,
tepissa roditvā kanditvā petakiccaṁ kariṁsūti. "ahaṁ so sāmīti.
"apehi bhadde, kiṁ kathesi, mayhaṁ sahāyako devakumāro viya sobhati,
eso purisoti. "hotu sāmi, ahaṁ soti. atha naṁ "idaṁ kiṁ nāmāti.
"taṁdivasante ayyo mahākaccāyanatthero diṭṭhoti. "āma diṭṭhoti.

page number: 155

"ahaṁ ayyaṁ mahākaccāyanattheraṁ oloketvā `aho vata ayaṁ vā
thero mama bhariyā bhaveyya, etassa vā sarīravaṇṇo viya mama
bhariyāya sarīravaṇṇo bhaveyyāti cintesiṁ; cintitakkhaṇeyeva purisaliṅgaṁ
antaradhāyi, itthīliṅgaṁ pātubhavi; athāhaṁ lajjāya kassaci vattuṁ
asakkuṇitvā tato palāyitvā idhāgatā sāmīti. "aho te bhāriyaṁ
kammaṁ kataṁ, kasmā mayhaṁ nācikkhi, apica pana te thero khamāpitoti.
"na khamāpito sāmi, jānāsi pana tvaṁ `kahaṁ theroti. "imameva
nagaraṁ upanissāya viharatīti. "sace piṇḍāya caranto idhāgaccheyya,
ahaṁ mama ayyassa bhikkhāhāraṁ dadeyyāmīti. "tenahi sīghaṁ sakkāraṁ
karohi, amhākaṁ ayyaṁ khamāpessāmāti. so therassa vasanaṭṭhānaṁ
gantvā vanditvā ekamantaṁ nisinno "bhante sve mayhaṁ bhikkhaṁ
gaṇhathāti āha. "nanu tvaṁ seṭṭhiputta āgantukosīti. "bhante mā
amhākaṁ āgantukabhāvaṁ pucchatha, sve me bhikkhaṁ gaṇhathāti. thero
adhivāsesi. gehepi therassa mahāsakkāro paṭiyatto. thero punadivase
taṁ gehadvāraṁ agamāsi. atha naṁ nisīdāpetvā paṇītena āhārena
parivisitvā seṭṭhiputto taṁ itthiṁ gahetvā therassa pādamūle
nipajjāpetvā "bhante mayhaṁ sahāyikāya khamathāti āha. "kimetanti
"ayaṁ bhante pubbe mayhaṁ piyasahāyako hutvā tumhe oloketvā
evaṁ nāma cintesi; athassa purisaliṅgaṁ antaradhāyi, itthīliṅgaṁ
pātubhavi; khamatha bhanteti. "tenahi uṭṭhahatha, khamāmi vo ahanti.
therena "khamāmīti vuttamatteyeva, itthīliṅgaṁ antaradhāyi. purisaliṅgaṁ

page number: 156

pātubhavi.
purisaliṅge pātubhūtamatteyeva, taṁ takkasilāya seṭṭhiputto āha
"samma sahāyaka ime dve dārakā tava kucchiyaṁ vutthattā maṁ
paṭicca nibbattattā ubhinnaṁpi no puttāeva, idheva vasissāma,
mā ukkaṇṭhīti. "samma ahaṁ ekena attabhāvena paṭhamaṁ puriso hutvā
puna itthībhāvaṁ patvā puna puriso jātoti vippakārappatto; paṭhamaṁ
maṁ paṭicca dve puttā nibbattā, idāni me kucchito dve nikkhantā;
`svāhaṁ ekenattabhāvena vippakāraṁ patvā puna gehe vasissāmīti
saññaṁ mā kari; ahaṁ mama ayyassa santike pabbajissāma; ime
dve dārakā tava bhārā hontu, imesu mā pamajjīti vatvā
putte paricumbitvā parimajjitvā pitu niyyādetvā nikkhamitvā
therassa santike pabbaji. theropi taṁ pabbājetvā upasampādetvā
gaṇhitvāva cārikañcaramāno anukkamena sāvatthiṁ agamāsi. tassa
soreyyattheroti nāmaṁ ahosi.
janapadavāsino taṁ pavattiṁ ñatvā saṅkhubhitvā kotuhalajātā
upasaṅkamitvā pucchiṁsu "evaṁ kira bhanteti. "āmāvusoti. "bhante
evarūpaṁpi kāraṇaṁ nāma hoti; tumhākaṁ kira kucchiyaṁ dve puttā
nibbattā, tumhe paṭicca dve jātā; tesaṁ vo kataresu balavasineho
hotīti. "kucchiyaṁ vutthakesu āvusoti. āgatāgatā nibaddhaṁ tatheva
pucchanti. thero "kucchiyaṁ vutthakesuyeva sineho balavāti punappunaṁ
kathenato harāyamāno ekova nisīdati ekova tibhaṭhati. so evaṁ

page number: 157

ekattupagato attabhāve khayavayaṁ paṭṭhapetvā saha paṭisambhidāhi
arahattaṁ pāpuṇi. atha naṁ āgatāgatā pucchanti "bhante evaṁ kira
nāmāhosīti. "āma āvusoti. "kataresu vo sineho balavāti.
"mayhaṁ katthaci sineho nāma natthīti. bhikkhū "ayaṁ abhūtaṁ katheti,
purimadivasesu `kucchiyaṁ vutthaputtesu sineho balavāti vatvā idāni
`mayhaṁ katthaci sineho natthīti vadati, aññaṁ byākaroti bhanteti
satthāraṁ āhaṁsu. satthā "na bhikkhave mayhaṁ putto aññaṁ byākaroti,
mama puttassa sammāpaṇihitena cittena maggadassanaṁ 1- diṭṭhakālato
paṭṭhāya na katthaci sineho jāto; yaṁ sampattiṁ neva mātā na pitā
kātuṁ sakkoti, taṁ imesaṁ sattānaṁ abbhantare pavattaṁ cittameva
detīti vatvā imaṁ gāthamāha
"na taṁ mātā pitā kayirā aññe vāpica ñātakā,
sammāpaṇihitaṁ cittaṁ seyyaso naṁ tato kareti.
tattha na tanti: taṁ kāraṇaṁ neva mātā kareyya na pitā
na aññe ñātakā. sammāpaṇihitanti: dasasu kusalakammapathesu
sammāṭhapitattā sammāpaṇihitaṁ. seyyaso naṁ tato kareti. tato
kāraṇato seyyaso naṁ varataraṁ uttaritaraṁ kareyya karotīti attho.
mātāpitaro hi puttānaṁ dhanaṁ dadamānā ekasmiṁyeva attabhāve kammaṁ
akatvā sukhena jīvitapavattanakaṁ dhanaṁ dātuṁ sakkonti, visākhāya
mātāpitaropi tāvamahaddhanā mahābhogā tassā ekasmiṁyeva attabhāve

footnote: 1. ma. maggassa.

page number: 158

sukhena jīvitakappanaṁ dhanaṁ adaṁsu, catūsu pana dīpesu cakkavattisiriṁ dātuṁ
samatthā mātāpitaro nāma puttānaṁ natthi, pageva dibbasampattiṁ vā
paṭhamajjhānādisampattiṁ vā, lokuttarasampattidāne kathāva natthi.
sammāpaṇihitaṁ pana cittaṁ sabbampetaṁ sampattiṁ dātuṁ sakkoti, tena
vuttaṁ "seyyaso naṁ tato kareti.
desanāvasāne bahū sotāpattiphalādīni pattā, desanā
mahājanassa sātthikā jātāti.
soreyyattheravatthu.
cittavaggavaṇṇanā niṭṭhitā.
tatiyo vaggo.

