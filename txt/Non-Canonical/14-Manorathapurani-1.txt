
page number: 001

manorathapūraṇī nāma aṅguttaranikāyaṭṭhakathā
ekakanipātavaṇṇanā
--------------
namo tassa bhagavato arahato sammāsambuddhassa.
ganthārambhakathā
karuṇāsītalahadayaṁ paññāpajjotavihatamohatamaṁ
sanarāmaralokaguruṁ 1- vande sugataṁ gativimuttaṁ.
buddhopi buddhabhāvaṁ bhāvetvā ceva sacchikatvā ca
yaṁ upagato vigatamalaṁ 2- vande tamanuttaraṁ dhammaṁ.
sugatassa orasānaṁ puttānaṁ mārasenamathanānaṁ
aṭṭhannaṁpi samūhaṁ sirasā vande ariyasaṁghaṁ.
iti me pasannamatino ratanattayavandanāmayaṁ puññaṁ
yaṁ suvihatantarāyo hutvā tassānubhāvena.
ekakadukādipaṭimaṇḍitassa aṅguttarāgamavarassa
dhammakathikapuṅgavānaṁ vicittapaṭibhāṇajananassa.
atthappakāsanatthaṁ aṭṭhakathā ādito vasīsatehi
pañcahi yā saṅgītā anusaṅgītā ca pacchāpi.

footnote: 1 chaßēéa. sanarāmaralokagaruṁ sumaṅgalavilāsiniyañceva sāratthappakāsiniyañca passitabbaṁ
footnote: 2 chaßēéa.,i. gatamalaṁ

page number: 002

sīhaḷadīpamhi ābhatā 1- vasinā mahāmahindena
ṭhapitā sīhaḷabhāsāya dīpavāsīnamatthāya.
apanetvāna tatohaṁ sīhaḷabhāsaṁ manoramaṁ bhāsaṁ
tantinayānucchavikaṁ āropento vigatadosaṁ.
samayaṁ avilopento 2- therānaṁ theravaṁsappadīpānaṁ 3-
sunipuṇavinicchayānaṁ mahāvihāravāsīnaṁ. 4-
hitvā punappunāgata- matthaṁ atthaṁ pakāsayissāmi
sujanassa ca tuṭṭhatthaṁ ciraṭṭhitatthañca dhammassa.
sāvatthippabhūtīnaṁ nagarānaṁ vaṇṇanā katā heṭṭhā
dīghassa majjhimassa ca yā me atthaṁ vadantena.
vitthāravasena sudaṁ vatthūni ca tattha yāni vuttāni
tesaṁpi na idha bhiyyo vitthārakathaṁ karissāmi.
suttānaṁ pana atthā na vinā vatthūhi ye pakāsenti 5-
tesaṁ pakāsanatthaṁ vatthūnipi kathessāmi. 6-
sīlakathā dhutadhammā kammaṭṭhānāni ceva sabbāni
cariyāvidhānasahito jhānasamāpattivitthāro.
sabbā ca abhiññāyo paññāsakalavinicchayo 7- ceva
khandhadhātāyatanindriyāni 8- ariyāni ceva cattāri ca. 9-

footnote: 1 chaßēéa. sīhaḷadīpaṁ pana ābhatātha 2 chaßēéa. avilomento 3 chaßēéa. theravaṁsadīpānaṁ
footnote: 4 chaßēéa. mahāvihāre nivāsīnaṁ, sī. mahāvihārādivāsīnaṁ 5 chaßēéa. pakāsanti
footnote: 6 chaßēéa.,i. dassayissāmi 7 chaßēéa.,i. paññāsaṅkalananicchayo

8 chaßēéa. khandhādhātāyu... 9 chaßēéa. ca-saddo na dissati

page number: 003

saccāni paccayākāradesanā suparisuddhanipuṇanayā
adhimuttatantimattā 1- vipassanābhāvanā ceva.
iti pana sabbaṁ yasmā visuddhimagge mayā suparisuddhaṁ
vuttaṁ tasmā hi 2- bhiyyo netaṁ 3- idha vicārayissāmi.
majjhe visuddhimaggo esa catunnaṁpi āgamānaṁ 4-
ṭhatvā pakāsayissati tattha yathābhāsitaṁ atthaṁ.
icceva kato tasmā tampi gahetvāna saddhimetāya
aṭṭhakathāya vijānātha aṅguttarāgamanidassitaṁ 5- atthanti.
----------------
1. rūpādivaggavaṇṇanā
tattha aṅguttarāgamo nāma ekakanipāto dukanipāto tikanipāto catukkanipāto
pañcakanipāto chakkanipāto sattakanipāto aṭṭhakanipāto navakanipāto dasakanipāto
ekādasakanipātoti ekādasa nipātā honti. suttato:-
nava suttasahassāni pañca suttasatāni ca
sattapaññāsa suttāni honti aṅguttarāgame.
tassa nipātesu ekakanipāto ādi, suttesu cittapariyādānasuttaṁ. tassāpi
"evamme sutan"tiādikaṁ āyasmatā ānandena paṭhamamahāsaṅgītikāle vuttaṁ nidānamādi.
sā panesā paṭhamamahāsaṅgīti sumaṅgalavilāsiniyā dīghanikāyaṭṭhakathāya ādimhi
vitthāritā, tasmā sā tattha vitthāritanayeneva veditabbā.

footnote: 1 chaßēéa.,i. avimuttatantimaggā 2 chaßēéa. hi-saddo na dissati 3 chaßēéa.,i. na taṁ
footnote: 4 chaßēéa.,i. āgamānaṁ hi 5 chaßēéa. aṅguttaranissitaṁ

page number: 004

[1] yaṁ panetaṁ "evamme sutan"tiādikaṁ nidānaṁ, tattha evanti nipātapadaṁ,
metiādīni nāmapadāni. sāvatthiyaṁ viharatīti ettha vīti upasaggapadaṁ, haratīti
ākhyātapadaṁ. 1- iminā tāva nayena padavibhāgo veditabbo.
atthato pana evaṁsaddo tāva upamūpadesasampahaṁsanagarahaṇavacanasampaṭicchanākāra-
nidassanāvadhāraṇādianekatthappabhedo. 2- tathā hesa "evaṁ jātena maccena, kattabbaṁ
kusalaṁ bahun"ti evamādīsu 3- upamāyaṁ āgato. "evaṁ te abhikkamitabbaṁ, evaṁ te
paṭikkamitabban"tiādīsu 4- upadese. "evametaṁ bhagavā, evametaṁ sugatā"tiādīsu 5-
sampahaṁsane. "evamevaṁ panāyaṁ vasalī yasmiṁ vā tasmiṁ vā tassa muṇḍakassa samaṇakassa
vaṇṇaṁ bhāsatī"ti evamādīsu 6- garahaṇe. "evambhanteti kho te bhikkhū bhagavato
paccassosun"tiādīsu 7- vacanasampaṭicchane. 8- "evaṁ byā kho ahaṁ āvuso 9- bhagavatā
dhammaṁ desitaṁ ājānāmī"tiādīsu 10- ākāre. "ehi tvaṁ māṇavaka yena samaṇo ānando
tenupasaṅkama, upasaṅkamitvā mama vacanena samaṇaṁ ānandaṁ appābādhaṁ appātaṅkaṁ
lahuṭṭhānaṁ balaṁ phāsuvihāraṁ puccha `subho māṇavo todeyyaputto bhagavantaṁ ānandaṁ
appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchatī'ti evañca vadehi `sādhu
kira bhavaṁ ānando yena subhassa māṇavassa todeyyaputtassa nivesanaṁ, tenupasaṅkamatu
anukampaṁ upādāyā"tiādīsu 11- nidassane. "taṁ kiṁ maññatha kālāmā, ime dhammā
kusalā vā akusalā vāti. akusalā bhante. sāvajjā vā anavajjā vāti. sāvajjā
bhante. viññugarahitā vā viññuppasatthā vāti. viññugarahitā bhante. samattā
samādinnā ahitāya dukkhāya saṁvattanti no vā, kathaṁ vo ettha hotīti. samattā
bhante samādinnā ahitāya dukkhāya saṁvattanti, evaṁ no ettha hotī"tiādīsu 12-
avadhāraṇe. svāyamidha ākāranidassanāvadhāraṇesu daṭṭhabbo.

footnote: 1 chaßēéa.,i. ākhyātapadanti
footnote: 2 chaßēéa....sampaṭiggahā... 3 khuḍha. 25/53/26 visākhāvatthu
footnote: 4 aṅ.catukka. 21/122/140 ūmibhayasutta 5 aṅṭika. 20/66/188 kesaputtisutta

6 saṁ.sa. 15/187/192 dhanañjānīsutta 7 maßēáū. 12/1/1 mūlapariyāyasutta
8 chaßēéa. vacanasampaṭiggahe 9 chaßēéa. bhante 10 maßēáū. 12/398/356 mahātaṇhāsaṅkhayasutta
11 dī.sī. 9/445/197 subhasutta 12 aṅṭika. 20/66/185 kesaputtisutta

page number: 005

tattha ākāratthena evaṁsaddena etamatthaṁ dīpeti:- nānānayanipuṇamanekajjhāsaya-
samuṭṭhānaṁ atthabyañjanasampannaṁ vividhapāṭihāriyaṁ dhammatthadesanāpaṭivedhagambhīraṁ
sabbasattānaṁ sakasakabhāsānurūpato sotapathamāgacchantaṁ tassa bhagavato vacanaṁ sabbappakārena
ko samattho viññātuṁ, sabbathāmena pana sotukāmataṁ janetvāpi evamme sutaṁ,
mayāpi ekenākārena sutanti.
nidassanatthena "nāhaṁ sayambhū, na mayā idaṁ sacchikatan"ti attānaṁ parimocento
"evamme sutaṁ, mayāpi evaṁ sutan"ti idāni vattabbaṁ sakalasuttaṁ nidasseti.
avadhāraṇatthena evaṁsaddena 1- "etadaggaṁ bhikkhave mama sāvakānaṁ bhikkhūnaṁ
bahussutānaṁ yadidaṁ ānando, satimantānaṁ, gatimantānaṁ, dhitimantānaṁ, upaṭṭhākānaṁ
yadidaṁ ānando"ti 2- evaṁ bhagavatā, "āyasmā ānando atthakusalo dhammakusalo
byañjanakusalo niruttikusalo pubbāparakusalo"ti 3- evaṁ dhammasenāpatinā ca
pasaṭṭhabhāvānurūpaṁ attano dhāraṇabalaṁ dassento sattānaṁ sotukamyataṁ janeti "evamme
sutaṁ, tañca kho atthato vā byañjanato vā anūnamanadhikaṁ, evameva, na aññathā
daṭṭhabban"ti.
mesaddo tīsu atthesu dissati. tathā hissa "gāthābhigītaṁ me abhojaneyyan"ti-
ādīsu 4- mayāti attho. "sādhu me bhante bhagavā saṅkhittena dhammaṁ desetū"tiādīsu 5-
mayhanti attho. "dhammadāyādā me bhikkhave bhavathā"tiādīsu 6- mamāti attho. idha
pana "mayā sutan"ti ca "mama sutan"ti ca atthadvayesu yujjati.
sutanti ayaṁ sutasaddo saupasaggo ca anupasaggo ca gamanavissutakilinnaupacitānu-
yuttasotaviññeyyasotadvārānusārena viññutādianekappabhedo. 7- tathā hissa "senāya

footnote: 1 chaßēéa.,i. ayaṁ pāṭho na dissati 2 aṅ.ekaka. 20/219-23/25 etadagga...,
footnote: catutthavagga 3 aṅ.pañcaka. 22/169/225 (syā)
footnote: 4 khu.su. 25/81/351 kasibhāradvājasutta, saṁ.sa. 15/194/200 aggikasutta

5 saṁ.saḷā. 18/112/75 puṇṇasutta 6 maßēáū. 12/29/17 dhammadāyādasutta
7 chaßēéa. viññātādianekatthappabhedo, i. viññāṇādianekatthappabhedo

page number: 006

pasuto"tiādīsu gacchantoti attho. "sutadhammassa passato"tiādīsu 1-
vissutadhammassāti attho. "avassutā avassutassā"tiādīsu 2-
kilinnākilinnassāti attho. "tumhehi puññaṁ pasutaṁ anappakan"tiādīsu 3-
upacitanti attho. "ye jhānappasutā dhīrā"tiādīsu 4- jhānānuyuttāti attho.
"diṭṭhaṁ sutaṁ mutan"tiādīsu 5- sotaviññeyyanti attho. "sutadharo
sutasannicayo"tiādīsu 6- sotadvārānusārena viññātadharoti attho. idha panassa
sotadvārānusārena upadhāritanti vā upadhāraṇanti vāti attho. mesaddassa
hi mayāti atthe sati "evaṁ mayā sutaṁ sotadvārānusārena upadhāritan"ti
yujjati. mamāti atthe sati "evaṁ mama sutaṁ sotadvārānusārena upadhāraṇan"ti yujjati.
evametesu tīsu padesu evanti sotaviññāṇādiviññāṇakiccanidassanaṁ.
meti vuttaviññāṇasamaṅgipuggalanidassanaṁ. sutanti assavanabhāvapaṭikkhepato
anūnādhikāviparītaggahaṇanidassanaṁ. tathā evanti tassā sotadvārānusārena pavattāya
viññāṇavīthiyā nānappakārena ārammaṇe pavattibhāvappakāsanaṁ. meti attappakāsanaṁ.
sutanti dhammappakāsanaṁ. ayañhettha saṅkhepo "nānappakārena ārammaṇe pavattāya
viññāṇavīthiyā mayā na aññaṁ kataṁ, idaṁ pana kataṁ, ayaṁ dhammo suto"ti.
tathā evanti niddisitabbappakāsanaṁ. meti puggalappakāsanaṁ. sutanti
puggalakiccappakāsanaṁ. idaṁ vuttaṁ hoti:- yaṁ suttaṁ niddisissāmi, taṁ mayā
evaṁ sutanati.
tathā evanti yassa cittasantānassa nānappakārappavattiyā 7-
nānatthabyañjanaggahaṇaṁ hoti, tassa nānākāraniddeso. evanti hi ayaṁ
ākārapaññattiniddeso. 8- meti kattuniddeso. sutanti visayaniddeso.
ettāvatā nānappakārappavattanena cittasantānena taṁsamaṅgino
kattuvisayaggahaṇasanniṭṭhānaṁ 9- kataṁ hoti.

footnote: 1 khu.u. 25/11/105 muccalindasutta 2 vi.bhikkhunī. 3/657/4 pārājikakaṇḍa
footnote: 3 khu.khu. 25/12/11 tirokuḍḍakaṇḍa 4 khuḍha. 25/181/49 yamakappāṭihāriyavatthu
footnote: 5 maßēáū. 12/241/203 alagaddūpamasutta 6 maßēáū. 12/333/298 mahāgosiṅgasutta

7 chaßēéa. nānākārappavattiyā. evamuparipi 8 chaßēéa. ākārapaññatti 9 chaßēéa. kattu
visaye gahaṇasanniṭṭhānaṁ

page number: 007

athavā evanti puggalakiccaniddeso. sutanti viññāṇakiccaniddeso.
meti ubhayakiccayuttapuggalaniddeso. ayaṁ panettha saṅkhepo:- mayā
savanakiccayuttaviññāṇasamaṅginā puggalena viññāṇavasena laddhasavanakiccavohārena sutanti.
tattha evanti ca meti ca sacchikaṭṭhaparamatthavasena avijjamānapaññatti. kiñhettha
taṁ paramatthato atthi, yaṁ evanti vā meti vā niddesaṁ labheyya. 1- sutanti
vijjamānapaññatti. yañhi taṁ ettha sotena upaladdhaṁ, taṁ paramatthato vijjamānanti.
tathā evanti ca meti ca taṁ taṁ upādāya vattabbato upādāpaññatti. sutanti
diṭṭhādīni upanidhāya vattabbato upanidhāpaññatti.
ettha ca evanti vacanena asammohaṁ dīpeti. na hi sammūḷho nānap-
pakārapaṭivedhasamattho hoti. sutanti vacanena sutassa asammohaṁ 2- dīpeti. yassa hi
sutaṁ pamuṭṭhaṁ 3- hoti, na so kālantarena mayā sutanti paṭijānāti. iccassa
asammohena paññāsiddhi, asammosena satisiddhi, tattha paññāpubbaṅgamāya satiyā
byañjanāvadhāraṇasamatthatā, satipubbaṅgamāya paññāya atthapaṭivedhasamatthatā.
tadubhayasamatthatāyogena atthabyañjanasampannassa dhammakosassa anupālanasamatthato
dhammabhaṇḍāgārikattasiddhi.
aparo nayo:- evanti ca vacanena yoniso manasikāraṁ dīpeti ayoniso
manasikaroto nānappakārapaṭivedhābhāvato. sutanti ca vacanena avikkhepaṁ dīpeti
vikkhittacittassa savanābhāvato. tathā hi vikkhittacitto puggalo sabbasampattiyā
vuccamānopi "na mayā sutaṁ, puna bhaṇathā"ti bhaṇati. yonisomanasikārena cettha
attasammāpaṇidhiñca pubbe ca katapuññataṁ sādheti. sammā appaṇihitassa pubbe
akatapuññassa ca itarabhāvato 4- avikkhepena saddhammasavanaṁ sappurisūpassayañca sādheti.
na hi vikkhittacitto sotuṁ sakkoti, na ca sappurise anupassayamānassa savanaṁ atthīti.

footnote: 1 chaßēéa.,i. labhetha 2 chaßēéa. asammosaṁ 3 chaßēéa. sammuṭṭhaṁ, i. pammuṭṭhaṁ 4 chaßēéa. vā
footnote: tadabhāvato

page number: 008

aparo nayo:- yasmā "evanti yassa cittasantānassa nānappakārap-
pavattiyā nānatthabyañjanaggahaṇaṁ hoti, tassa nānākāraniddeso"ti vuttaṁ, so
ca evaṁ bhaddako ākāro na sammā appaṇihitattano pubbe akatapuññassa vā
hoti, tasmā evanti iminā bhaddakena ākārena pacchimacakkadvayasampattiṁ attano
dīpeti. sutanti savanayoggena purimacakkadvayasampattiṁ. na hi appaṭirūpadese vasato
sappurisūpanissayavirahitassa vā savanaṁ atthi. iccassa pacchimacakkadvayasiddhiyā
āsayasuddhi siddhā hoti, purimacakkadvayasiddhiyā payogasuddhi. tāya ca āsayasuddhiyā
āgamabyattisiddhi, payogasuddhiyā adhigamabyattisiddhi. iti payogāsayasuddhissa
āgamādhigamasampannassa vacanaṁ aruṇuggaṁ 1- viya suriyassa udayato, yoniso manasikāro
viya ca kusalakammassa, arahati bhagavato vacanassa pubbaṅgamaṁ bhavitunti ṭhāne nidānaṁ
ṭhapento evamme sutantiādimāha.
aparo nayo:- evanti iminā nānappakārapaṭivedhadīpakena vacanena
attano atthapaṭibhāṇapaṭisambhidāsampattisabhāvaṁ 2- dīpeti. sutanti iminā
sotabbappabhedapaṭivedhadīpakena vacanena dhammaniruttipaṭisambhidāsampattisabhāvaṁ.
evanti ca idaṁ yoniso manasikāradīpakavacanaṁ bhāsamāno "ete mayā dhammā manasānupekkhitā
diṭṭhiyā supaṭividdhā"ti dīpeti. sutanti idaṁ savanānuyogadīpakavacanaṁ bhāsamāno
"bahū mayā dhammā sutā dhatā 3- vacasā paricitā"ti dīpeti. tadubhayenapi
atthabyañjanapāripūriṁ dīpento savane ādaraṁ janeti. atthabyañjanaparipuṇṇaṁ hi dhammaṁ
ādarena asuṇanto mahatā hitā paribāhiro hotīti ādaraṁ janetvā sakkaccaṁ dhammo
sotabbo. 4-
evamme sutanti iminā pana sakalena vacanena āyasmā ānando tathāgatassa
paveditaṁ 5- dhammaṁ attano adahanto asappurisabhūmiṁ atikkamati, sāvakattaṁ paṭijānanto
sappurisabhūmiṁ okkamati. tathā asaddhammā cittaṁ vuṭṭhāpeti, saddhamme cittaṁ
patiṭṭhāpeti.

footnote: 1 sī.,i. aruṇaggaṁ 2 chaßēéa....sabbhāvaṁ. evamuparipi 3 chaßēéa.,i. dhātā
footnote: 4 chaßēéa. sotabboti 5 chaßēéa. tathāgatappaveditaṁ

page number: 009

"kevalaṁ sutameva taṁ mayā, tasseva pana bhagavato vacanan"ti dīpento attānaṁ
parimoceti, satthāraṁ apadissati, jinavacanaṁ appeti, dhammanettiṁ patiṭṭhāpeti.
apica "evamme sutan"ti attano uppāditabhāvaṁ appaṭijānanto purimavacanaṁ 1-
vivaranto "sammukhā paṭiggahitamidaṁ mayā tassa bhagavato catuvesārajjavisāradassa
dasabaladharassa dhammarājassa āsabhaṭṭhānaṭṭhāyino sīhanādanādino sabbasattuttamassa
dhammissarassa dhammarājassa dhammādhipatino dhammappadīpassa dhammasaraṇassa
saddhammavaracakkavattino sammāsambuddhassa, 2- na ettha atthe vā dhamme vā pade vā
byañjane vā kaṅkhā vā vimati vā kātabbā"ti sabbesaṁ devamanussānaṁ imasmiṁ
dhamme assaddhiyaṁ vināseti, saddhāsampadaṁ uppādeti. tenetaṁ vuccati:-
"vināsayati assaddhaṁ saddhaṁ vaḍḍheti sāsane
evamme sutamiccevaṁ vadaṁ gotamasāvako"ti.
ekanti gaṇanaparicchedaniddeso. samayanti paricchinnaniddeso. ekaṁ samayanti
aniyamitaparidīpanaṁ. tattha samayasaddo:-
samavāye khaṇe kāle samūhe hetudiṭṭhisu
paṭilābhe pahāne ca paṭivedhe ca dissati.
tathā hissa "appevanāma svepi upasaṅkameyyāma kālañca samayañca
upādāyā"ti evamādīsu 3- samavāyo attho. "ekova kho bhikkhave khaṇo ca samayo
ca brahmacariyavāsāyā"tiādīsu 4- khaṇo. "uṇhasamayo pariḷāhasamayo"tiādīsu 5- kālo.
"mahāsamayo pavanasmin"tiādīsu 6- samūho. "samayopi kho te bhaddāli appaṭividdho
ahosi, bhagavā kho sāvatthiyaṁ viharati, bhagavāpi maṁ jānissati `bhaddāli nāma

footnote: 1 sī.,i. purimasavanaṁ 2 chaßēéa. sammāsambuddhassa vacanaṁ
footnote: 3 dī.sī. 9/447/197 sutamāṇavasutta 4 aṅ.aṭṭhaka. 23/119(29)/230 (syā)
footnote: 5 vißēáahāvi. 2/358/282 pācittiyakaṇḍa 6 dīßēéa. 10/332/216 mahāsamayasutta

page number: 010

bhikkhu satthu sāsane sikkhāya aparipūrakārī'ti, ayampi kho te bhaddāli samayo
appaṭividdho ahosī"tiādīsu 1- hetu. "tena kho pana samayena uggāhamāno paribbājako
samaṇamuṇḍikāputto 2- samayappavādake tindukācīre ekasālake mallikāya ārāme
paṭivasatī"tiādīsu 3- diṭṭhi.
"diṭṭhe dhamme ca yo attho yo cattho samparāyiko
atthābhisamayā dhīro paṇḍitoti pavuccatī"ti-
ādīsu 4- paṭilābho. "sammā mānābhisamayā antamakāsi dukkhassā"tiādīsu 5- pahānaṁ.
"dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho"tiādīsu 6-
paṭivedho. idha panassa kālo attho. tena saṁvaccharautumāsāḍḍhamāsarattindivapu-
bbaṇhamajjhantikasāyaṇhapaṭhamamajjhimapacchimayāmamuhuttādīsu kālappabhedabhūtesu samayesu
ekaṁ samayanti dīpeti.
tattha kiñcāpi etesu saṁvaccharādīsu yaṁ yaṁ sutaṁ yamhi yamhi saṁvacchare
utumhi māse pakkhe rattibhāge divasabhāge vā vuttaṁ, sabbantaṁ therassa suviditaṁ
suvavatthāpitaṁ paññāya. yasmā pana "evamme sutaṁ asukasaṁvacchare asukautumhi
asukamāse asukapakkhe asukarattibhāge asukadivasabhāge vā"ti evaṁ vutte na sakkā sukhena
dhāretuṁ vā uddisituṁ vā uddisāpetuṁ vā, bahu vattabbaṁ hoti, tasmā ekeneva
padena tamatthaṁ 7- samodhānetvā "ekaṁ samayan"ti āha.
ye vā ime gabbhokkantisamayo 8- jātisamayo saṁvegasamayo abhinikkhamanasamayo
dukkarakārikasamayo māravijayasamayo abhisambodhisamayo diṭṭhadhammasukhavihārasamayo
desanāsamayo parinibbānasamayoti evamādayo bhagavato devamanussesu ativiya suppakāsā
anekakālappabhedā eva samayā, tesu samayesu desanāsamayasaṅkhātaṁ ekaṁ samayanti

footnote: 1 maßēéa. 13/135/111 bhaddālisutta 2 sī.,i. samaṇamaṇḍikāputto
footnote: 3 maßēéa. 13/260/234 samaṇamuṇḍikasutta 4 saṁ.sa. 15/129/106 dutiyāppamādasutta
footnote: 5 maßēáū. 12/28/16 sabbāsavasutta 6 khu.paṭi. 31/549/454 saccakathā (syā)

7 sī. sabbamettha 8 ma. gabbhavokkantisamayo

page number: 011

dīpeti. yo cāyaṁ ñāṇakaruṇākiccasamayesu karuṇākiccasamayo, attahitaparahitapaṭipatti-
samayesu parahitapaṭipattisamayo, sannipatitānaṁ karaṇīyadvayasamayesu saddhammakathāsamayo, 1-
desanāpaṭipattisamayesu desanāsamayo, tesupi samayesu aññataraṁ sandhāya "ekaṁ
samayan"ti āha.
kasmā panettha yathā abhidhamme "yasmiṁ samaye kāmāvacaran"ti ca ito aññesu
ca suttapadesu "yasmiṁ samaye bhikkhave bhikkhu vivicceva kāmehī"ti ca bhummavacanena
niddeso kato, vinaye ca "tena samayena buddho bhagavā"ti karaṇavacanena niddeso
kato, tathā akatvā "ekaṁ samayan"ti upayogavacanena niddeso kato. 2- tattha tathā,
idha ca aññathā atthasambhavato. tattha hi abhidhamme ito aññesu ca suttapadesu
adhikaraṇattho bhāvena bhāvalakkhaṇattho ca sambhavati. adhikaraṇañhi kālattho samūhattho
ca samayo, tattha tattha vuttānaṁ phassādidhammānaṁ khaṇasamavāyahetusaṅkhātassa ca samayassa
bhāvena tesaṁ bhāvo lakkhiyati, tasmā tadatthajotanatthaṁ tattha bhummavacanena niddeso
kato.
vinaye ca hetuattho karaṇattho ca sambhavati. yo hi so sikkhāpadapaññattisamayo
sāriputtādīhipi dubbiññeyyo, tena samayena hetubhūtena ca karaṇabhūtena ca
sikkhāpadāni paññāpento sikkhāpadāni paññattihetuñca apekkhamāno bhagavā tattha
tattha vihāsi. tasmā tadatthajotanatthaṁ tattha karaṇavacanena niddeso kato.
idha pana aññasmiñca evaṁjātike accantasaṁyogattho sambhavati. yaṁ hi samayaṁ
bhagavā imaṁ aññaṁ vā suttantaṁ desesi, accantameva taṁ samayaṁ karuṇāvihārena vihāsi.
tasmā tadatthajotanatthaṁ idha upayogavacanena niddeso kato. tenetaṁ vuccati:-
"tantaṁ atthamapekkhitvā bhummena karaṇena ca
aññatra samayo vutto upayogena so idhā"ti.

footnote: 1 chaßēéa. dhammikathāsamayo 2 chaßēéa. katoti

page number: 012

porāṇā pana vaṇṇayanti:- "tasmiṁ samaye"ti vā "tena samayenā"ti vā
"ekaṁ 1- samayan"ti vā abhilāpamattabhedo esa, sabbattha bhummameva atthoti. tasmā
"ekaṁ samayan"ti vuttepi "ekasmiṁ samaye"ti attho veditabbo.
bhagavāti garuvacanaṁ. 2- garuñhi loke "bhagavā"ti vadanti. ayañca
sabbaguṇavisiṭṭhatāya sabbasattānaṁ garu, tasmā "bhagavā"ti veditabbo. porāṇehipi
vuttaṁ:-
"bhagavāti vacanaṁ seṭṭhaṁ bhagavāti vacanamuttamaṁ
garu gāravayutto so bhagavā tena vuccatī"ti. 3-
apica:-
"bhāgyavā bhaggavā yutto bhagehi ca vibhattavā
bhattavā vantagamano bhavesu bhagavā gato"ti 4-
imissā 5- gāthāya vasenassa padassa vitthārato attho veditabbo. so ca
visuddhimagge 6- buddhānussatiniddese vuttoyeva.
ettāvatā cettha evamme sutanti vacanena yathāsutaṁ dhammaṁ desento 7-
bhagavato dhammasarīraṁ paccakkhaṁ karoti. tena "na idaṁ atikkantasatthukaṁ pāvacanaṁ, ayaṁ
vo satthā"ti satthu adassanena ukkaṇṭhitaṁ janaṁ samassāsesi. ekaṁ samayaṁ bhagavāti
vacanena tasmiṁ samaye bhagavato avijjamānabhāvaṁ dassento rūpakāyaparinibbānaṁ sādheti. 8-
tena "evaṁvidhassa nāma ariyassa dhammassa desako dasabaladharo vajirasaṅghāṭasamānakāyo
sopi bhagavā parinibbuto, kena aññena jīvite āsā janetabbā"ti jīvitamadamattaṁ
janaṁ saṁvejeti, saddhamme cassa ussāhaṁ janeti. evanti ca bhaṇanto desanāsampattiṁ
niddisati. me sutanti sāvakasampattiṁ. ekaṁ samayanti kālasampattiṁ. bhagavāti
desakasampattiṁ.

footnote: 1 ka. taṁ 2 chaßēéa.,i. garu 3 samanta. 1/130 4 samanta. 1/131 5 chaßēéa. imissāpi
footnote: 6 visuddhi. 1/268-9 chānussatiniddesa (syā) 7 chaßēéa. dassento 8 sī. sāreti, i. sāveti

page number: 013

sāvatthiyanti evaṁnāmake nagare. samīpatthe cetaṁ bhummavacanaṁ. viharatīti avisesena
iriyāpathadibbabrahmāriyavihāresu aññataravihārasamaṅgiparidīpanametaṁ. 1- idha pana
ṭhānagamananisajjāsayanappabhedesu iriyāpathesu aññatarairiyāpathasamāyogaparidīpanaṁ, tena
ṭhitopi gacchantopi nisinnopi sayānopi bhagavā viharaticceva veditabbo. so hi ekaṁ
iriyāpathabādhanaṁ ekena 2- iriyāpathena vicchinditvā aparipatantaṁ attabhāvaṁ harati
pavatteti, tasmā "viharatī"ti vuccati.
jetavaneti jetassa rājakumārassa vane. tañhi tena ropitaṁ saṁvaḍḍhitaṁ
samparipālitaṁ, 3- so cassa sāmi ahosi, 4- tasmā jetavananti saṅkhaṁ gataṁ,
tasmiṁ jetavane. anāthapiṇḍikassa ārāmeti anāthapiṇḍikena gahapatinā
catupaññāsahiraññakoṭidhanapariccāgena buddhappamukhassa bhikkhusaṁghassa niyyātitattā
anāthapiṇḍikassāti 5- saṅkhaṁ gate ārāme, ayamettha saṅkhepo, vitthāro pana
papañcasūdaniyā majjhimaṭṭhakathāya sabbāsavasuttavaṇṇanāyaṁ 6- vutto.
tattha siyā:- yadi tāva bhagavā sāvatthiyaṁ viharati, "jetavane"ti na vattabbaṁ.
atha tattha viharati, "sāvatthiyan"ti na vattabbaṁ. na hi sakkā ubhayattha ekaṁ
samayaṁ viharitunti. na kho panetaṁ evaṁ daṭṭhabbaṁ. nanu avocumha "samīpatthe
bhummavacanan"ti. tasmā yathā gaṅgāyamunādīnaṁ samīpe goyūthāni carantāni "gaṅgāyaṁ
caranti, yamunāyaṁ carantī"ti vuccanti, evamidhāpi yadidaṁ sāvatthiyā samīpe jetavanaṁ,
tattha viharanto vuccati "sāvatthiyaṁ viharati jetavane"ti. gocaragāmanidassanatthañhissa
sāvatthivacanaṁ, pabbajitānurūpanivāsaṭṭhānanidassanatthaṁ sesavacanaṁ.
tattha sāvatthiyanti vacanena 7- āyasmā ānando bhagavato gahaṭṭhānuggahaṇaṁ 8-
dasseti, jetavanādikittanena pabbajitānuggahakaraṇaṁ. tathā purimena paccayaggahaṇato

footnote: 1 ka. aññataravihārasamāyogaparidīpanametaṁ 2 chaßēéa. aññena 3 chaßēéa. paripālitaṁ
footnote: 4 sī. paripālitaṁ ahosi 5 anāthapiṇḍikassa ārāmoti (saṁ.sa.a. 1/12)
footnote: 6 pa.sū. 1/66 7 chaßēéa. sāvatthivacanena 8 chaßēéa. gahaṭṭhānuggahakaraṇaṁ

page number: 014

attakilamathānuyogavivajjanaṁ, pacchimena vatthukāmappahānato kāmasukhallikānuyoga-
vivajjanupāyadassanaṁ. purimena ca dhammadesanābhiyogaṁ, pacchimena vivekādhimuttiṁ.
purimena karuṇāya upagamanaṁ, pacchimena paññāya apagamanaṁ. purimena sattānaṁ
hitasukhanipphādanādhimuttitaṁ, pacchimena parahitasukhakaraṇanirupalepanaṁ. 1- purimena
dhammikasukhāpariccāganimittaphāsuvihāraṁ, pacchimena uttarimanussadhammānuyoganimittaṁ.
purimena manussānaṁ upakārabahulataṁ, pacchimena devānaṁ. 2- purimena loke jātassa
loke saṁvaḍḍhabhāvaṁ, pacchimena loke 3- anupalittataṁ. purimena "ekapuggalo bhikkhave
loke uppajjamāno uppajjati bahulajanahitāya bahujanasukhāya lokānukampāya atthāya hitāya
sukhāya devamanussānaṁ. katamo ekapuggalo, tathāgato arahaṁ sammāsambuddho"ti vacanato 4-
yadatthaṁ bhagavā uppanno, tadatthaparinipphādanaṁ, pacchimena yattha uppanno, tadanurūpaṁ
vihāraṁ. bhagavā hi paṭhamaṁ lumbinīvane, dutiyaṁ bodhimaṇḍeti lokiyalokuttarāya
uppattiyā vaneyeva uppanno, tenassa vaneyeva vihāraṁ dassetīti evamādinā
nayenettha yojanā 5- veditabbā.
tatrāti desakālaparidīpanaṁ. tañhi yaṁ samayaṁ viharati, tatra samaye. yasmiñca
ārāme viharati, tatra ārāmeti dīpeti. bhāsitabbayutte vā desakāle dīpeti.
na hi bhagavā ayuttadese vā 6- dhammaṁ bhāsati. "akālo kho tāva bāhiyā"tiādi 7-
cettha sādhakaṁ. khoti padapūraṇamatte avadhāraṇe ādikālatthe vā nipāto. bhagavāti
lokagarudīpanaṁ. bhikkhūti kathāsavanayuttapuggalavacanaṁ. apicettha "bhikkhakoti bhikkhu,
bhikkhācariyaṁ ajjhūpagatoti bhikkhū"tiādinā 8- nayena vacanattho veditabbo.
āmantesīti ālapi abhāsi sambodhesīti ayamettha attho. aññatra pana ñāpanepi hoti.
yathāha "āmantayāmi vo bhikkhave paṭivedayāmi vo bhikkhave"ti. pakkosanepi. yathāha "ehi
tvaṁ bhikkhu mama vacanena sāriputtaṁ āmantehī"ti. 9-

footnote: 1 chaßēéa.....ṇirupalepataṁ 2 chaßēéa. devatānaṁ 3 chaßēéa. lokena
footnote: 4 aṅ.ekaka. 20/170/21 ekapuggalavagga 5 chaßēéa.,i. atthayojanā 6 chaßēéa.,i. ayutte
footnote: dese vā kāle vā 7 khu.u. 25/10/102 bāhiyasutta

8 vißēáahāvi. 1/45/30 paṭhamapārājika, abhi.vi. 35/510/296 jhānavibhaṅga
9 aṅṇavaka. 23/215(11)/387 sīhanādasutta (syā), saṁṇi. 16/32/49 kaḷārasutta

page number: 015

bhikkhavoti āmantanākāraparidīpanaṁ. tañca bhikkhanasīlatādiguṇayogasiddhattā
vuttaṁ. bhikkhanasīlatāguṇayuttopi hi bhikkhu, bhikkhanadhammatāguṇayuttopi bhikkhu,
bhikkhanasādhukāritāguṇayuttopīti saddavidū maññanti. tena nesaṁ bhikkhanasīlatādiguṇayoga-
siddhena vacanena hīnādhikajanasevitaṁ vuttiṁ pakāsento uddhatadīnabhāvaniggahaṁ karoti.
bhikkhavoti iminā karuṇāvipphārasomahadayanayananipātapubbaṅgamena vacanena te attano
mukhābhimukhe 1- karoti. teneva ca kathetukamyatādīpakena vacanena tesaṁ sotukamyataṁ
janeti. teneva ca sambodhanaṭṭhena sādhukaṁ savanamanasikārepi te niyojeti. sādhukaṁ
savanamanasikārāyattā hi sāsanasampatti.
aparesupi devamanussesu vijjamānesu kasmā bhikkhūyeva āmantesīti ce.
jeṭṭhaseṭṭhāsannasadāsannihitabhāvato. sabbaparisasādhāraṇā hi bhagavato dhammadesanā.
parisāya ca jeṭṭhā bhikkhū paṭhamuppannattā, seṭṭhā anagāriyabhāvaṁ ādiṁ katvā
satthu cariyānuvidhāyakattā sakalasāsanapaṭiggāhakattā ca. 2- āsannā te tattha tattha
nisinnesu satthu santikattā. sadā sannihitā satthu santikāvacarattāti. apica
te dhammadesanāya bhājanaṁ yathānusiṭṭhaṁ paṭipattisambhavatotipi te evaṁ 3- āmantesi.
kimatthaṁ pana bhagavā dhammaṁ desento paṭhamaṁ bhikkhū āmantesi, na dhammameva
desesīti. satijananatthaṁ. bhikkhū hi aññaṁ cintentāpi vikkhittacittāpi dhammaṁ
paccavekkhantāpi kammaṭṭhānaṁ manasikarontāpi nisinnā honti, te anāmantetvā
dhamme desiyamāne "ayaṁ desanā kiṁnidānā kiṁpaccayā katamāya atthuppattiyā
desitā"ti sallakkhetuṁ asakkontā duggahitaṁ vā gaṇheyyuṁ, na vā gaṇheyyuṁ.
tena tesaṁ satijananatthaṁ bhagavā paṭhamaṁ āmantetvā pacchā dhammaṁ deseti.
bhadanteti gāravavacanametaṁ, 4- satthu paṭivacanadānaṁ vā. apicettha "bhikkhavo"ti
vadamāno bhagavā te bhikkhū ālapati. "bhadante"ti vadamānā bhagavantaṁ pacchā

footnote: 1 ma. mukhābhimukhaṁ 2 ma. patiṭṭhāpakattā ca 3 chaßēéa.,i. eva 4 ma. garuvacanametaṁ

page number: 016

lapanti. tathā "bhikkhavo"ti bhagavā ālapati. 1- "bhadante"ti pacchā bhāsanti. "bhikkhavo"ti
vacanaṁ vadāpeti. 2- "bhadante"ti paṭivacanaṁ denti. te bhikkhūti ye bhagavā āmantesi,
te. bhagavato paccassosunti bhagavato āmantanaṁ paṭiassosuṁ, abhimukhā hutvā suṇiṁsu
sampaṭicchiṁsu paṭiggahesunti attho. bhagavā etadavocāti bhagavā etaṁ idāni vattabbaṁ
sakalaṁ suttaṁ avoca. ettāvatā ca yaṁ āyasmatā ānandena imassa suttassa
sukhāvagāhaṇatthaṁ kāladesakadesaparisāpadesapaṭimaṇḍitaṁ 3- nidānaṁ bhāsitaṁ, tassa
atthavaṇṇanā samattāti.
idāni nāhaṁ bhikkhave aññaṁ ekarūpaṁpi samanupassāmītiādinā nayena bhagavatā
nikkhittassa suttassa vaṇṇanāya okāso anuppatto, sā panesā atthavaṇṇanā 4- yasmā
suttanikkhepaṁ vicāretvāva vuccamānā pākaṭā hoti, tasmā suttanikkhepavicāraṇā
tāva veditabbā. cattāro hi suttanikkhepā attajjhāsayo parajjhāsayo
pucchāvasiko atthuppattikoti. tattha yāni suttāni bhagavā parehi anajjhiṭṭho kevalaṁ
attano ajjhāsayeneva kathesi, seyyathīdaṁ? ākaṅkheyyasuttaṁ vatthasuttanti evamādīni,
tesaṁ attajjhāsayo nikkhepo. yāni pana "paripakkā kho rāhulassa vimuttiparipācaniyā
dhammā, yannūnāhaṁ rāhulaṁ uttariṁ āsavānaṁ khaye vineyyan"ti 5- evaṁ paresaṁ
ajjhāsayaṁ khantiṁ manaṁ abhinīhāraṁ bujjhanabhāvañca oloketvā parajjhāsayavasena
kathitāni, seyyathīdaṁ? rāhulovādasuttaṁ dhammacakkappavattananti evamādīni, tesaṁ
parajjhāsayo nikkhepo. bhagavantaṁ pana upasaṅkamitvā te devamanussā tathā tathā pañhaṁ
pucchanti. evaṁ puṭṭhena bhagavatā yāni kathitāni devatāsaṁyuttabojjhaṅgasaṁyuttādīni,
tesaṁ pucchāvasiko nikkhepo. yāni pana uppannaṁ kāraṇaṁ paṭicca kathitāni
dhammadāyādasuttaputtamaṁsūpamādīni, tesaṁ atthuppattiko nikkhepo. evamimesu
catūsu suttanikkhepesu imassa

footnote: 1 chaßēéa.,i. bhagavā ādimhi bhāsati 2 chaßēéa.,i. paṭivacanaṁ dāpeti
footnote: 3 ma. kāladesadesakapaṭimaṇḍitaṁ 4 chaßēéa. suttavaṇṇanā
footnote: 5 saṁ.saḷā. 18/187/132 lokakāmaguṇavagga (syā), ma.u. 14/416/356 cūḷarāhulovādasutta

page number: 017

suttassa parajjhāsayo nikkhepo. parajjhāsayavasena hetaṁ nikkhittaṁ. kesaṁ
ajjhāsayenāti? rūpagarukānaṁ purisānaṁ.
tattha nāhaṁ bhikkhavetiādīsu nakāro paṭisedhattho. ahanti attānaṁ niddisati.
bhikkhaveti te bhikkhū ālapati. aññanti idāni vattabbā itthīrūpato aññaṁ.
ekarūpaṁpīti ekaṁpi rūpaṁ. samanupassāmīti dve samanupassanā ñāṇasamanupassanā ca
diṭṭhisamanupassanā ca. tattha "aniccato samanupassati, no niccato"ti 1- ayaṁ
ñāṇasamanupassanā nāma. "rūpaṁ attato samanupassatī"tiādikā 2- pana diṭṭhisamanupassanā
nāma. tāsu idha ñāṇasamanupassanā adhippetā. imassa pana padassa nakārena
sambandho veditabbo. idaṁ hi vuttaṁ hoti:- ahaṁ bhikkhave sabbaññutañāṇena
olokentopi aññaṁ ekarūpaṁpi na samanupassāmīti. yaṁ evaṁ purisassa cittaṁ pariyādāya
tiṭṭhatīti yaṁ rūpaṁ rūpagarukassa purisassa catubhūmikaṁ kusalacittaṁ pariyādiyitvā
gaṇhitvā khepetvā tiṭṭhati. "sabbaṁ hatthikāyaṁ pariyādiyitvā"tiādīsu 3- gahaṇaṁ
pariyādānaṁ nāma. "aniccasaññā bhikkhave bhāvitā bahulīkatā sabbaṁ kāmarāgaṁ
pariyādiyatī"tiādīsu 4- khepanaṁ. idha ubhayaṁpi vaṭṭati. idha 5- idaṁ rūpaṁ catubhūmikaṁ
kusalacittaṁ gaṇhantaṁ nīluppalakalāpaṁ 6- puriso viya hatthena gaṇhāti nāma. 7-
khepayamānaṁ aggi viya uddhane udakaṁ santāpetvā khepeti. uppattiñcassa
nivārayamānameva catubhūmikaṁ kusalacittaṁ gaṇhāti ceva khepeti cāti veditabbaṁ. tena
vuttaṁ "purisassa cittaṁ pariyādāya tiṭṭhatī"ti.
yathayidanti yathā idaṁ. itthīrūpanti itthiyā rūpaṁ. tattha "kiñca bhikkhave rūpaṁ
vadetha. ruppatīti kho bhikkhave tasmā rūpanti vuccati. kena ruppati? sītenapi ruppati
uṇhenapi ruppatī"ti 8- suttānusārena rūpassa vacanattho ceva sāmaññalakkhaṇañca
veditabbaṁ. ayaṁ pana rūpasaddo khandhabhavanimittapaccayasarīravaṇṇasaṇṭhānādīsu anekesu

footnote: 1 khu.paṭi. 31/727/623 satipaṭṭhānakathā (syā) 2 khu.paṭi. 31/313/207 diṭṭhikathā
footnote: (syā) 3 saṁ.sa. 15/126/101 dutiyasaṅgāmasutta 4 saṁ.kha. 17/102/122
footnote: aniccasaññāsutta 5 chaßēéa.,i. tattha 6 chaßēéa.,i. etthantare na-saddo dissati

7 chaßēéa.,i. nāpi 8 saṁ.kha. 17/79/71 khajjanīyasutta

page number: 018

atthesu vattati. ayañhi "yaṅkiñci rūpaṁ atītānāgatapaccuppannan"ti 1- ettha
rūpakkhandhe vattati. "rūpūpapattiyā maggaṁ bhāvetī"ti 2- ettha rūpabhave. "ajjhattaṁ
arūpasaññī bahidadhā rūpāni passatī"ti 3- ettha kasiṇanimitte. "sarūpā bhikkhave
uppajjanti pāpakā akusalā dhammā no arūpā"ti 4- ettha paccaye. "ākāso
parivārito rūpantveva saṅkhaṁ gacchatī"ti 5- ettha sarīre. "cakkhuñca paṭicca rūpe ca
uppajjati cakkhuviññāṇan"ti 6- ettha vaṇṇe. "rūpappamāṇo rūpappasanno"ti 7-
ettha saṇṭhāne. ādisaddena "piyarūpaṁ sātarūpaṁ, arasarūpo"tiādīnipi
saṅgaṇhitabbāni. idha panesa itthiyā catusamuṭṭhāne rūpāyatanasaṅkhāte vaṇṇe vattati.
apica yo koci itthiyā nivaṭṭhanivāsanassa vā alaṅkārassa vā gandhavaṇṇatādīnaṁ vā
pilandhanamālānaṁ vā 8- kāyapaṭibaddho ca vaṇṇo purisassa cakkhuviññāṇassa ārammaṇaṁ
hutvā upakappati, sabbametaṁ itthīrūpantveva veditabbaṁ. itthīrūpaṁ bhikkhave
purisassa cittaṁ pariyādāya tiṭṭhatīti idaṁ purimasseva daḷhīkaraṇatthaṁ vuttaṁ.
purimaṁ vā "yathayidaṁ bhikkhave itthīrūpan"ti evaṁ opammavasena vuttaṁ, idaṁ
pariyādānabhāvadassanavasena. 9-
tatridaṁ itthīrūpassa pariyādānabhāve 10- vatthu:- mahādāṭhikanāgarājā kira
cetiyagirimhi ambaṭṭhaleṇe 11- mahāthūpaṁ kārāpetvā giribhaṇḍavāhanapūjaṁ 12- nāma
katvā kālena kālaṁ orodhagaṇaparivuto cetiyagiriṁ gantvā bhikkhusaṁghassa mahādānaṁ deti.
bahunnaṁ sannipātaṭṭhānaṁ 13- nāma na sabbesaṁ sati supatiṭṭhitā hoti, rañño ca
damiḷadevī nāma aggamahesī paṭhamavaye ṭhitā dassanīyā pāsādikā. atheko cittatthero
nāma vuḍḍhapabbajito asaṁvaraniyāmena oloketvā 14- tassā rūpārammaṇe nimittaṁ
gahetvā

footnote: 1 abhi.vi. 35/2/1 rūpakkhandha, vißēáahā. 4/22/19 pañcavaggiyakathā
footnote: 2 abhi.saṁ. 34/160/50 rūpāvacarakusala, abhi.vi. 35/624
footnote: 3 abhi.saṁ. 34/204/64 cittuppādakaṇḍa 4 aṅḍuka. 20/83/79 sanimittavagga

5 maßēáū. 12/306/269 mahāhatthipadopamasutta
6 maßēáū. 12/400/357 mahātaṇhāsaṅkhayasutta, ma.u. 14/421/361 chachakkasutta
7 aṅ.catukka. 21/65/81 rūpasutta 8 chaßēéa.,i. piḷandhanamālādīnaṁ vāti
9 chaßēéa.,i. pariyādānānubhāvadassanavasena 10 chaßēéa.,i. pariyādānānubhāve
11 chaßēéa.,i. ambatthale 12 chaßēéa.,i. giribhaṇḍapūjaṁ
13 chaßēéa.,i. sannipātaṭṭhāne 14 chaßēéa.,i. olokento

page number: 019

ummādappatto viya ṭhitanisinnaṭṭhānesu "handa damiḷadevi handa damiḷadevī"ti 1-
vadanto vicarati. tato paṭṭhāyassa daharasāmaṇerā ummattakacittattherotveva nāmaṁ katvā
vohariṁsu. atha sā devī nacirasseva kālamakāsi. bhikkhusaṁghe sīvatthikāya dassanaṁ 2-
gantvā āgate daharasāmaṇerā tassa santikaṁ gantvā evamāhaṁsu "bhante cittatthera
yassatthāya tvaṁ vilapasi, mayaṁ tassā deviyā sīvatthikadassanaṁ gantvā āgatā"ti. evaṁ
vuttepi asaddahanto "yassā vā tassā vā tumhe 3- sīvatthikadassanatthāya gatā, mukhaṁ
tumhākaṁ dhūmavaṇṇan"ti ummattakavacanameva avoca. evaṁ ummattakacittattherassa
cittaṁ pariyādāya aṭṭhāsi idaṁ itthīrūpaṁ.
aparampi vatthu:- saddhātissamahārājā kira ekadivasaṁ orodhagaṇaparivuto vihāraṁ
āgato. eko daharo lohapāsādadvārakoṭṭhake ṭhatvā asaṁvare ṭhito ekaṁ itthiṁ
olokesi, sāpi gamanaṁ pacchinditvā taṁ olokesi, ubhopi abbhantare uṭṭhitena
rāgagginā ḍayhitā 4- kālamakaṁsu. evaṁ itthīrūpaṁ daharassa cittaṁ pariyādāya
aṭṭhāsi. 5-
aparampi vatthu:- kalyāṇiyamahāvihārato kira eko daharo uddesatthāya
kāḷadīghavāpigāmadvāraṁ vihāraṁ gantvā niṭṭhituddesakicco atthakāmānaṁ vacanaṁ
agahetvā "gataṭṭhāne daharasāmaṇerehi puṭṭhena gāmassa niviṭṭhākāro kathetabbo
bhavissatī"ti gāme piṇḍāya caranto visabhāgārammaṇe nimittaṁ gahetvā attano
vasanaṭṭhānaṁ gato tāya nivaṭṭhavatthaṁ sañjānitvā "kahaṁ bhante idaṁ laddhan"ti
pucchanto tassā matabhāvaṁ ñatvā "evarūpā nāma itthī maṁ nissāya matā"ti
cintento anto uṭṭhitena rāgagginā ḍayhitvā jīvitakkhayaṁ pāpuṇi. evaṁpi idaṁ
itthīrūpaṁ purisassa cittaṁ pariyādāya tiṭṭhatīti veditabbaṁ.
paṭhamaṁ suttaṁ niṭṭhitaṁ.

footnote: 1 sī. subhaṁ damiḷadevī subhaṁ damiḷadevīti 2 chaßēéa. sivathikadassanaṁ
footnote: 3 ma. yassatthāya vā tumhepi 4 chaßēéa. ḍayhitvā 5 chaßēéa. tiṭṭhati

page number: 020

[2] dutiyādīni saddagarukādīnaṁ āsayavasena vuttāni. tesu itthīsaddoti
itthiyā cittasamuṭṭhāno kathitagītavāditasaddo. apica itthiyā nivaṭṭhanivāsanassāpi
alaṅkatālaṅkārassāpi itthīpayoganipphādito vīṇāveṇusaṅkhapaṇavādisaddopi
itthīsaddotveva veditabbo. sabbopi hi 1- so purisacittaṁ pariyādāya
tiṭṭhatīti. 2-
tattha suvaṇṇakakkaṭakasuvaṇṇamoradaharabhikkhuādīnaṁ vatthūni veditabbāni. pabbatantaraṁ
kira nissāya mahantaṁ hatthināgakulaṁ vasati. avidūraṭṭhāne cassa mahāparibhogasaro
atthi, tasmiṁ kāyupapanno suvaṇṇakakkaṭako atthi. so taṁ saraṁ otiṇṇotiṇṇe
saṇḍāsena viya aḷehi pāde gahetvā attano vasaṁ 3- netvā māreti. tassa
otārāpekkhā 4- hatthināgā ekaṁ mahāhatthiṁ jeṭṭhakaṁ katvā vicaranti. so ekadivasaṁ
taṁ hatthināgaṁ gaṇhi. thāmasatisampanno hatthināgo cintesi "sacāhaṁ bhītaravaṁ ravissāmi,
sabbe yathāruciyā akīḷitvā palāyissantī"ti niccalova aṭṭhāsi. atha sabbesaṁ
uttiṇṇabhāvaṁ ñatvā tena gahitabhāvaṁ attano bhariyaṁ jānāpetuṁ viravitvā evamāha:-
"siṅgī migo āyatacakkhunetto
aṭṭhittaco vārisayo alomo
tenābhibhūto karuṇaṁ 5- rudāmi
mā heva maṁ pāṇasamaṁ jaheyyā"ti. 6-
sā taṁ sutvā sāmikassa gahitabhāvaṁ ñatvā taṁ tasmā bhayā mocetuṁ hatthināpi
kuḷīrenapi saddhiṁ sallapantī evamāha:-
"ayya na taṁ jahissāmi kuñjaraṁ saṭṭhihāyanaṁ 7-
paṭhabyā cāturantāya suppiyo hosi me tuvaṁ.

footnote: 1 chaßēéa. heso 2 chaßēéa. tiṭṭhati 3 ma. vasanaṭṭhānaṁ 4 ma. tasmiṁ otarāpentā
footnote: 5 chaßēéa. kapaṇaṁ 6 khu.jā. 27/400/108 suvaṇṇakakkaṭakajātaka (syā)
footnote: 7 sī.,i. kuñjara saṭṭhihāyana

page number: 021

ye kuḷīrā samuddasmiṁ gaṅgāya yamunāya 1- ca
tesaṁ tvaṁ vārijo seṭṭho muñca rodantiyā patin"ti. 2-
kuḷīro saha itthīsaddassavanena gahaṇaṁ sithilamakāsi. atha naṁ hatthināgo
"ayamevassa okāso"ti ekaṁ pādaṁ gahitākāreneva ṭhapetvā dutiyaṁ ukkhipitvā
taṁ 3- piṭṭhikapāle akkamitvā vicuṇṇikaṁ katvā taṁ ākaḍḍhitvā tīre khipi. atha
naṁ sabbe hatthino sannipatitvā "amhākaṁ verī"ti vicuṇṇayiṁsu. evaṁ tāva
itthīsaddo suvaṇṇakakkaṭakassa cittaṁ pariyādiyi. 4-
suvaṇṇamoropi himavantaṁ anupavisitvā mahantaṁ pabbatagahanaṁ nissāya vasanto
niccakālaṁ suriyassa udayakāle suriyamaṇḍalaṁ oloketvā 5- attano rakkhaṁ karonto
evaṁ vadati:-
"udetayañcakkhumā ekarājā
harissavaṇṇo paṭhavippabhāso
taṁ taṁ namassāmi harissavaṇṇaṁ paṭhavippabhāsaṁ
tayajja guttā viharemu divasaṁ.
ye brāhmaṇā vedagū sabbadhamme
te me namo te ca maṁ pālayantu
namatthu buddhānaṁ namatthu bodhiyā
namo vimuttānaṁ namo vimuttiyā
imaṁ so parittaṁ katvā moro carati esanā"ti. 6-
so divasaṁ gocaraṁ gahetvā sāyaṇhasamaye vasanaṭṭhānaṁ pavisanto aṭṭhaṅgataṁ
suriyamaṇḍalaṁ oloketvāpi imaṁ thutiṁ 7- vadati:-

footnote: 1 sī.,i. nammadāya 2 khu.jā. 27/401-2/108 (syā) 3 chaßēéa. thokaṁ 4 chaßēéa. cittaṁ
footnote: pariyādiyitvā tiṭṭhati 5 chaßēéa. ulloketvā 6 khu.jā. 27/167/53 morajātaka
footnote: 7 chaßēéa. gāthaṁ

page number: 022

"apetayañcakkhumā ekarājā
harissavaṇṇo paṭhavippabhāso
taṁ taṁ namassāmi harissavaṇṇaṁ paṭhavippabhāsaṁ
tayajja guttā viharemu rattiṁ.
ye brāhmaṇā vedagū sabbadhamme
te me namo te ca maṁ pālayantu
namatthu buddhānaṁ namatthu bodhiyā
namo vimuttānaṁ namo vimuttiyā
imaṁ so parittaṁ katvā moro vāsamakappayī"ti. 1-
so iminā niyāmeneva satta vassasatāni vītināmetvā ekadivasaṁ parittakammato
puretarameva morakukkuṭikāya saddaṁ sutvā parittakammaṁ asaritvā raññā pesitassa
luddakassa pāsaṁ upagato. evaṁ itthīsaddo suvaṇṇamorassa cittaṁ pariyādiyitvā
tiṭṭhatīti. chātakapabbatavāsī kireko daharo 2- sudhāmuṇḍakavāsī 3- daharo ca itthīsaddaṁ
sutvā anayabyasanaṁ pattāti.
[3] tatiye itthīgandhoti itthiyā catusamuṭṭhānikaṁ gandhāyatanaṁ. svāyaṁ
itthiyā sarīragandho duggandho hoti, kāyārūḷho pana āgantukānulepanādigandho idha
adhippeto. ekaccā hi itthī assagandhinī hoti, ekaccā meṇḍakagandhinī, ekaccā
sedagandhinī, ekaccā soṇitagandhinī. ekacco andhabālo evarūpāya itthiyā rajateva.
cakkavattino pana itthīratanassa itthīkāyato 4- candanagandho vāyati, mukhato ca
uppalagandho. ayaṁ na sabbāsaṁ hoti, āgantukānulepanādigandhova idha adhippeto.
tiracchānagatā pana hatthiassagoṇādayo tiracchānagatānaṁ sahajātiitthīnaṁ 5- utugandhena

footnote: 1 khu.jā. 27/168/54 morajātaka (syā) 2 chaßēéa. chātapabbatavāsī daharo
footnote: 3 ma. paṇamugāmaṇḍitavāsī 4 chaßēéa.,i. kāyato 5 ka. itthīnaṁ

page number: 023

yojanadviyojanatiyojanacatuyojanampi gacchanti. itthīkāyagandho vā 1- hotu itthiyā
nivaṭṭhanivāsanānulittānulepanapilandhanamālādigandho vā, sabbopi itthīgandhotveva
veditabbo.
[4] catutthe itthīrasoti itthiyā catusamuṭṭhānikaṁ rasāyatanaṁ. tipiṭakacūḷanāga-
cūḷābhayattherā pana "yvāyaṁ itthiyā kiṁkārapaṭissāvitādivasena savanaraso 2-
ceva paribhogaraso ca, ayaṁ itthīraso"ti vadanti. kiṁ tena, yo panāyaṁ itthiyā
oṭṭhamaṁsasammakkhanakheḷādiraso, sāmikassa dinnayāgubhattādīnaṁ rasopi, sabbo so
itthīrasotveva veditabbo. aneke hi sattā attano mātugāmena yaṅkiñci sahatthā
dinnameva madhuranti gahetvā anabyasanaṁ pattāti.
[5] pañcame itthīphoṭṭhabboti itthiyā kāyasamphasso, itthīsarīrārūḷhānaṁ
vatthālaṅkāramālādīnampi phasso itthīphoṭṭhabbotveva veditabbo. sabbo cesa
purisassa cittaṁ pariyādiyati mahācetiyaṅgaṇe gaṇasajjhāyaṁ bhaṇantassa daharabhikkhuno
visabhāgārammaṇaphasso viyāti.
iti satthā sattānaṁ āsayānusayavasena rūpādīsu ekekaṁ gahetvā aññaṁ īdisaṁ
na passāmīti āha. yathā hi rūpagarukassa purisassa itthīrūpaṁ cittuppādaṁ gameti 3-
palibujjhati majjāpeti sammajjāpeti 3- moheti sammoheti, 4- tathā 5- sesā
saddādayo. yathā ca saddādigarukānaṁ saddādayo, tathā 5- rūpādīni ārammaṇāni.
ekaccassa ca rūpādīsu ekamevārammaṇaṁ cittaṁ pariyādiyati, ekaccassa dvepi
tīṇipi cattāripi pañcapi. iti ime pañca suttantā pañcagarukavasena kathitā, na
pañcagarukajātakavasena. pañcagarukajātakaṁ 6- pana sakkhibhāvatthāya āharitvā kathetabbaṁ.
tatra hi amanussehi kantāramajjhe katāya āpaṇādivicāraṇāya 7- mahāpurisassa pañcasu
sahāyesu rūpagaruko rūpārammaṇe bajjhitvā 8- anayabyasanaṁ patto, saddādigarukā
saddārammaṇādīsu. atītaṁ 9-

footnote: 1 sī. iti kāyagandho vā 2 sī.,i. assavaraso 3-3 chaßēéa. palibundhati bajjhāpeti
footnote: baddhāpeti 4 sī.,i. pamoheti 5 chaßēéa.,i. na tathā
footnote: 6 pāli. 27/132/43 pañcabhīrukajātaka (syā) 7 sī.,i. āpaṇaracanāya 8 ma. rajjitvā

9 chaßēéa.,i. iti taṁ

page number: 024

sakkhibhāvatthāya āharitvā kathetabbaṁ. ime pana pañca suttantā pañcagarukavaseneva
kathitā.
[6] yasmā pana 1- na kevalaṁ purisāyeva pañcagarukā honti, itthiyopi hontiyeva,
tasmā tāsaṁpi vasena puna pañca suttante kathesi. tesaṁpi attho vuttanayeneva
veditabbo. vatthūsupi paṭhamasutte lohapāsādadvāre ṭhitaṁ daharaṁ oloketvā matāya
rājorodhāya vatthu veditabbaṁ. taṁ heṭṭhā vitthāritameva.
[7] dutiyasutte bārāṇasiyaṁ rūpupajīvino mātugāmassa vatthu veditabbaṁ.
guttilavīṇāvādako kirekissā itthiyā sahassaṁ pahiṇi, sā upphaṇḍetvā 2-
gaṇhituṁ na icchi. so "karissāmettha kattabban"ti sāyaṇhasamanantare 3-
alaṅkatapaṭiyatto tassā gehassa abhimukhaṭṭhāne aññasmiṁ gehadvāre nisinno vīṇāya
tantiyo same guṇe patiṭṭhahitvā 4- tantissarena gītasaddaṁ 5- anatikkamanto gāyi.
sā itthī tassa gītasaddaṁ sutvā dvāranti saññāya "vivaṭavātapānena tassa santikaṁ
gamissāmī"ti ākāseyeva jīvitakkhayaṁ pattā.
[8] tatiyasutte cakkavattirañño kāyato candanagandho vāyati, mukhato ca
uppalagandhoti idaṁ āharitabbaṁ. idaṁ cettha vatthu veditabbaṁ. sāvatthiyaṁ
kirekissā kuṭumbikadhītāya sāmiko satthu dhammadesanaṁ sutvā "na sakkā mayā ayaṁ dhammo
gihibhūtena pūretun"ti aññatarassa piṇḍapātikattherassa santike pabbaji. athassa
bhariyaṁ "assāmikā ayan"ti ñatvā rājā pasenadikosalo antepuraṁ atiharāpetvā 6-
ekadivasaṁ ekaṁ nīluppalakalāpaṁ ādāya antepuraṁ paviṭṭho ekekissā ekekuppalaṁ
dāpesi. pupphesu bhājiyamānesu tassā itthiyā dve hatthaṁ pattāni. sā pahaṭṭhākāraṁ
dassetvā upasiṅghitvā parodi. rājā tassā ubhayākāraṁ disvā taṁ pakkosāpetvā

footnote: 1 chaßēéa.,i. ca 2 chaßēéa.,i. sā taṁ uppaṇḍetvā 3 chaßēéa. sāyaṇhakālasamanantare
footnote: 4 chaßēéa. patiṭṭhāpetvā 5 chaßēéa. gītassaraṁ 6 chaßēéa. āharāpetvā

page number: 025

pucchi. sāpi attano tuṭṭhikāraṇañca 1- rodanakāraṇañca kathesi. yāvatatiyaṁ kathitepi
rājā asaddahanto punadivase sakalarājanivesane sabbamālāvilepanādisugandhagandhaṁ
harāpetvā buddhappamukhassa bhikkhusaṁghassa āsanāni paññāpetvā buddhappamukhassa
bhikkhusaṁghassa mahādānaṁ datvā bhattakiccapariyosāne taṁ itthiṁ "kataro te thero"ti
pucchitvā "ayan"ti vutte ñatvā satthāraṁ vanditvā "bhante tumhehi saddhiṁ
bhikkhusaṁgho gacchatu, amhākaṁ asukatthero anumodanaṁ karissatī"ti āha. taṁ satthā
bhikkhuṁ ṭhapetvā vihāraṁ gato. there anumodanaṁ vattuṁ āraddhamatte sakalaṁ rājanivesanaṁ
gandhapūraṁ viya jātaṁ. rājā "saccamevesā āhā"ti pasīditvā punadivase satthāraṁ
taṁ kāraṇaṁ pucchi. satthā "ayaṁ atīte dhammakathaṁ suṇanto `sādhu sādhū'ti sādhukāraṁ
pavattento sakkaccaṁ assosi, taṁmūlako tena 2- mahārāja ayamānisaṁso laddho"ti
ācikkhi.
saddhammadesanākāle sādhu sādhūti bhāsato
mukhato jāyate 3- gandho uppalaṁ viya vāyatīti. 4-
sesaṁ sabbattha uttānamevāti. imasmiṁ vagge vatthumeva 5- kathitaṁ.
rūpādivaggavaṇṇanā niṭṭhitā.
paṭhamo vaggo.
-------------

footnote: 1 chaßēéa. pahaṭṭhakāraṇañca 2 ma. taṁmūlakena 3 sī. nibbattī, i. nibbatti
footnote: 4 chaßēéa. uppalaṁva yathodaketi 5 chaßēéa. vaṭṭameva

page number: 026

2. nīvaraṇappahānavaggavaṇṇanā
[11] dutiyassa paṭhame ekadhammaṁpīti ettha "tasmiṁ kho pana samaye dhammā
hontī"tiādīsu 1- viya nissattaṭṭhena dhammo veditabbo. tasmā ekadhammaṁpīti
nissattaṁ ekaṁ sabhāvaṁpīti ayamettha attho. anuppanno vāti ettha pana "bhūtānaṁ vā
sattānaṁ ṭhitiyā sambhavesīnaṁ vā anuggahāya 2- yāvatā bhikkhave sattā apadā vā
dvipadā vā"ti 3- evamādīsu viya samuccayattho vāsaddo daṭṭhabbo, na vikappattho.
ayañhettha attho:- yena dhammena anuppanno ca kāmacchando uppajjati, uppanno
ca kāmacchando bhiyyobhāvāya vepullāya saṁvattati, tamahaṁ yathā subhanimittaṁ, evaṁ
aññaṁ na passāmīti. tattha anuppannoti ajāto asañjāto apātubhūto asamudāgato.
kāmacchandoti "yo kāmesu kāmacchando kāmarāgo kāmanandi kāmataṇhā"tiādinā 4-
nayena vitthāritaṁ kāmacchandanīvaraṇaṁ. uppajjatīti nibbattati pātubhavati. so
panesa asamudācāravasena vā ananubhūtārammaṇavasena vā anuppanno uppajjatīti
veditabbo. aññathā hi anamatagge saṁsāre anuppanno nāma natthi.
tattha ekaccassa vattavasena kileso na samudācarati, ekaccassa ganthadhutaṅgasamādhi-
vipassanānavakammakatānaṁ 5- aññataravasena. kathaṁ? ekacco hi vattasampanno hoti, tassa
dveasīti khuddakavattāni cuddasa mahāvattāni cetiyaṅgaṇabodhiyaṅgaṇapānīyamāḷakauposathā-
gārāagantukagamikavattāni ca karontasseva kileso okāsaṁ na labhati. aparabhāge
panassa vattaṁ vissajjetvā bhinnavattassa carato ayonisomanasikārañceva sativossaggañca
āgamma uppajjati. evaṁpissa 6- asamudācāravasena anuppanno uppajjati nāma.

footnote: 1 abhi.saṁ. 34/121/41 cittuppādakaṇḍa: suññatavāra
footnote: 2 maßēáū. 12/402/359 mahātaṇhāsaṅkhayasutta, saṁṇi. 16/12/13 moliyaphaggunasutta
footnote: 3 aṅ.catukka. 21/34/39 aggappasādasutta, khu.iti. 25/90/308 pañcamavagga

4 abhi.saṁ. 34/1159/270 nikkhepakaṇḍa 5 chaßēéa....kammādīnaṁ, i. kammabhāvanānaṁ
6 chaßēéa. evampi

page number: 027

ekacco ganthayutto hoti ekaṁpi nikāyaṁ gaṇhanto 1- dvepi tayopi cattāropi
pañcapi. tassa tepiṭakaṁ buddhavacanaṁ atthavasena pālivasena anusandhivasena pubbāparavasena
gaṇhantassa sajjhāyantassa vācentassa desentassa pakāsentassa kileso okāsaṁ na
labhati. aparabhāge panassa ganthakammaṁ pahāya kusītassa carato ayonisomanasikārasativossagge
āgamma uppajjati. evaṁpi asamudācāravasena anuppanno uppajjati nāma.
ekacco pana dhutaṅgadharo hoti, terasa dhutaṅgaguṇe samādāya vattati. tassa
pana dhutaṅgaguṇe pariharantassa kileso okāsaṁ na labhati. aparabhāge panassa dhutaṅgāni
vissajjetvā bāhullāya āvattassa carato ayonisomanasikārasativossagge āgamma
uppajjati. evaṁpi asamudācāravasena anuppanno uppajjati nāma.
ekacco aṭṭhasu samāpattīsu ciṇṇavasī hoti, tassa paṭhamajjhānādīsu 2-
anuyuttassa viharato 2- āvajjanavasīādīnaṁ vasena viharantassa kileso okāsaṁ na labhati.
aparabhāge panassa parihīnajjhānassa vā vissaṭṭhajjhānassa vā bhassādīsu anuyuttassa
viharato ayonisomanasikārasativossagge āgamma uppajjati. evaṁpi asamudācāravasena
anuppanno uppajjati nāma.
ekacco pana vipassako hoti, sattasu vā anupassanāsu aṭṭhārasasu vā
mahāvipassanāsu kammaṁ karonto viharati. tassevaṁ viharato kileso okāsaṁ na
labhati. aparabhāge panassa vipassanākammaṁ pahāya kāyadaḷhibahulassa viharato
ayonisomanasikārasativossagge āgamma uppajjati. evaṁpi asamudācāravasena
anuppanno uppajjati nāma.
ekacco navakammiko hoti, uposathāgārabhojanasālādīni kāreti. tassa tesaṁ
upakaraṇāni cintentassa kileso okāsaṁ na labhati. aparabhāge panassa navakamme

footnote: 1 chaßēéa. gaṇhāti 2-2 chaßēéa. ime pāṭhā na dissanti

page number: 028

niṭṭhite vā vissaṭṭhe vā ayonisomanasikārasativossagge āgamma uppajjati. evaṁpi
asamudācāravasena anuppanno uppajjati nāma.
ekacco pana brahmalokā āgato suddhasatto hoti, tassa anāsevanāya 1- kileso
okāsaṁ na labhati. aparabhāge panassa laddhāsevanassa ayonisomanasikārasativossagge
āgamma uppajjati. evaṁpi asamudācāravasena anuppanno uppajjati nāma. evaṁ tāva
asamudācāravasena anuppannassa uppannatā veditabbā.
kathaṁ ananubhūtārammaṇavasena? idhekacco ananubhūtapubbaṁ manāpiyarūpādiārammaṇaṁ
labhati, tassa tattha ayonisomanasikārasativossagge āgamma rāgo uppajjati. evaṁ
ananubhūtārammaṇavasena anuppanno uppajjati nāma.
uppannoti jāto sañjāto nibbatto abhinibbatto pātubhūto. bhiyyobhāvāyāti
punappunaṁ bhāvāya. vepullāyāti vipulabhāvāya rāsibhāvāya. tattha sakiṁ uppanno
kāmacchando na nirujjhissati, sakiṁ niruddho vā sveva puna 2- uppajjissatīti
aṭṭhānametaṁ. ekasmiṁ pana niruddhe etasmiṁ 3- vā ārammaṇe aññatarasmiṁ 4- vā
ārammaṇe aparāparaṁ uppajjamāno bhiyyobhāvāya vepullāya saṁvattati nāma.
subhanimittanti rāgaṭṭhāniyaṁ ārammaṇaṁ. "sanimittā 5- bhikkhave uppajjanti
pāpakā akusalā dhammā, no animittā"ti 6- ettha hi 7- nimittanti paccayassa nāmaṁ.
"adhicittamanuyuttena bhikkhave bhikkhunā pañca nimittāni kālena kālaṁ
manasikātabbānī"ti 8- ettha kāraṇassa. "so taṁ nimittaṁ āsevati bhāvetī"ti 9- ettha
samādhissa. "yaṁ nimittaṁ āgamma yaṁ nimittaṁ manasikaroto anantarā āsavānaṁ khayo
hotī"ti 10- ettha vipassanāya. idha pana rāgaṭṭhāniyo iṭṭhārammaṇadhammo
"subhanimittan"ti adhippeto. ayoniso

footnote: 1 chaßēéa.,i. anāsevanatāya 2 ma. niruddho pana puna 3 chaßēéa.,i. tasmiṁ
footnote: 4 chaßēéa.,i. aññasmiṁ 5 ma. subhanimittā 6 aṅḍuka. 20/78/78 sanimittavagga
footnote: 7 chaßēéa. hi-saddo na dissati 8 maßēáū. 12/216/182 vitakkasaṇṭhānasutta

9 aṅṇavaka. 23/239(35)/435 (syā) 10 aṅ.chakka. 22/298(27)/357 anuttariyavagga
(syā)

page number: 029

manasikarototi "tattha katamo ayoniso manasikāro. anicce niccanti dukkhe
sukhanti anattani attāti asubhe subhanti ayoniso manasikāro uppathamanasikāro,
saccavippaṭikūlena vā cittassa āvajjanā anvāvajjanā 1- ābhogo samannāhāro
manasikāro. ayaṁpi vuccati ayoniso manasikāro"ti 2- imassa manasikārassa vasena
anupāyena manasikarontassāti. paṭhamaṁ.
[12] dutiye byāpādoti bhattabyāpatti viya cittassa byāpajjanaṁ
pakativijahanabhāvo. "tattha katamaṁ byāpādanīvaraṇaṁ. anatthaṁ me acarīti āghāto
jāyatī"ti 3- evaṁ vitthāritassa byāpādanīvaraṇassetaṁ adhivacanaṁ. paṭighanimittanti
aniṭṭhaṁ nimittaṁ. paṭighassapi paṭighārammaṇassapi etaṁ adhivacanaṁ. vuttaṁpi cetaṁ
aṭṭhakathāyaṁ "paṭighaṁpi paṭighanimittaṁ, paṭighārammaṇopi dhammo paṭighanimittan"ti.
sesaṁ yathā 4- kāmacchande vuttanayeneva veditabbaṁ. yathā cettha, evaṁ ito paresupi.
tattha tattha hi visesamattameva vakkhāmāti. dutiyaṁ.
[13] tatiye thīnamiddhanti thīnañceva middhañca. tesu cittassa akammaññatā
thīnaṁ, 5- ālasiyabhāvassetaṁ adhivacanaṁ. tiṇṇaṁ khandhānaṁ akammaññatā middhaṁ.
kapimiddhassa capalāyikabhāvassetaṁ 6- adhivacanaṁ. ubhinnaṁpi "tattha katamaṁ thīnaṁ. yā
cittassa akallatā 7- akammaññatā olīyanā sallīyanā. tattha katamaṁ middhaṁ. yā kāyassa
akallatā akammaññatā onāho pariyonāho"tiādinā 8- nayena vitthāro veditabbo.
aratītiādīni vibhaṅge vibhattanayeneva veditabbāni. vuttañhetaṁ:-
"tattha katamā arati? pantesu vā senāsanesu aññataraññataresu
vā adhikusalesu dhammesu arati aratitā anabhirati anabhiramaṇā ukkaṇṭhitā
paritassitā, ayaṁ vuccati arati. tattha katamā tandī? yā tandī tandiyanā

footnote: 1 pāli. anāvajjanā, sī.,i. āvaṭṭanā anvāvaṭṭanā
footnote: 2 abhi.vi. 35/936/455 khuddakavatthuvibhaṅga 3 abhi.saṁ. 34/1160/270 nīvaraṇagocchaka
footnote: 4 chaßēéa.,i. sesamettha 5 chaßēéa. thinaṁ 6 chaßēéa.,i. pacalāyikabhāvassetaṁ

7 chaßēéa. akalyatā. evamuparipi 8 abhi.saṁ. 34/1162-3/270 nīvaraṇagocchaka

page number: 030

tandimanatā 1- ālasyaṁ 2- ālassāyanā ālassāyitattaṁ, ayaṁ vuccati tandi.
tattha katamā vijambhitā? yā kāyassa jambhanā vijambhanā ānamanā
vinamanā sannamanā paṇamanā paṭṭhabbhanā 3- byādhiyakaṁ, ayaṁ vuccati vijambhitā.
tattha katamo bhattasammado? yā bhuttāvissa bhattamucchā bhattakilamatho
bhattapariḷāho kāyaduṭṭhullaṁ, 4- ayaṁ vuccati bhattasammado. tattha katamaṁ cetaso
ca līnattaṁ? yā cittassa akalyatā akammaññatā olīyanā sallīyanā
līnaṁ līyanā līyitattaṁ thīnaṁ thīyanā thīyitattaṁ cittassa, idaṁ vuccati cetaso
ca līnattan"ti. 5-
ettha ca purimā cattāro dhammā thīnamiddhanīvaraṇasahajātavasenapi upanissayavasenapi
paccayā honti, cetaso ca līnattaṁ attanova attanā sahajātaṁ na hoti, upanissayakoṭiyā
pana hotīti. tatiyaṁ.
[14] catutthe uddhaccakukkuccanti uddhaccañceva kukkuccañca. tattha
uddhaccaṁ nāma cittasseva 6- uddhatākāro. kukkuccaṁ nāma akatakalyāṇassa katapāpassa
tappaccayā vippaṭisāro. cetaso avūpasamoti uddhaccakukkuccassevetaṁ nāmaṁ.
avūpasantacittassāti jhānena vā vipassanāya vā avūpasamitacittassa. ayaṁ pana avūpasamo
uddhaccakukkuccassa upanissayakoṭiyā paccayo hotīti. catutthaṁ.
[15] pañcame vicikicchāti "satthari kaṅkhatī"tiādinā 7- nayena vitthāritaṁ
vicikicchānīvaraṇaṁ. ayoniso manasikāro vuttalakkhaṇoyevāti. pañcamaṁ.
[16] chaṭṭhe anuppanno vā kāmacchando nuppajjatīti asamudācāravasena
vā ananubhūtārammaṇavasena vāti dvīheva kāraṇehi anuppanno nuppajjati, tathā
vikkhambhito hoti, puna hetuṁ vā paccayaṁ vā na labhati. idhāpi vattādīnaṁyeva
vasena asamudācāro veditabbo. ekaccassa hi vuttanayeneva vatte yuttassa vattaṁ

footnote: 1 ma. tandimanasikatā 2 chaßēéa. ālassaṁ 3 pāli,chaßēéa. ayaṁ pāṭho na dissati
footnote: 4 ka. kāladubbalyaṁ, ma. kāyadubbalyaṁ 5 abhi.vi. 35/856-60/429 ekakaniddesa 6 chaßēéa. cittassa 7 abhi.saṁ. 34/1167/271 nikkhepakaṇḍa;dukanikkhepa

page number: 031

karontasseva kileso okāsaṁ na labhati, 1- vattavasena vikkhambhito hoti. so taṁ
tathā vikkhambhitameva katvā vivajjetvā 2- arahattaṁ gaṇhāti mālakatissatthero 3- viya.
so kirāyasmā rohaṇajanapade gameṇḍavāsimahāvihārassa 4- bhikkhācāre nesādakule
nibbatto. vayaṁ āgamma katagharāvāso "puttadāraṁ posissāmī"ti aduhalasataṁ
saṇṭhapetvā pāsasataṁ yojetvā sūlasataṁ ropetvā bahuṁ pāpaṁ āyūhanto ekadivasaṁ
gehato aggiñca loṇañca gahetvā araññaṁ gato pāse baddhaṁ migaṁ vadhitvā
aṅgārapakkaṁ maṁsaṁ khāditvā pipāsito 5- hutvā gameṇḍavāsimahāvihāraṁ paviṭṭho
pānīyamāḷake dasamattesu pānīyaghaṭesu pipāsāvinodanamattaṁpi pānīyaṁ alabhanto
"kinnāmetaṁ ettakānaṁ bhikkhūnaṁ vasanaṭṭhāne pipāsāya āgatānaṁ pipāsāvinodanamattaṁ
pānīyaṁ natthī"ti ujjhāyituṁ āraddho. cūḷapiṇḍapātikatissatthero tassa kathaṁ
sutvā tassa santikaṁ gacchanto pānīyamāḷake dasamatte pānīyaghaṭe pūre disvā
"jīvamānapetakasatto ayaṁ bhavissatī"ti cintetvā "upāsaka sace pipāsitosi, piva
pānīyan"ti vatvā kuṭaṁ ukkhipitvā tassa hatthesu āsiñci. tassa kammaṁ paṭicca
sītaṁ sītaṁ 6- pānīyaṁ tattakapāle 7- pakkhittaṁ viya vinassati, sakalaṁpi pānīyaṁ
pivato 8- pipāsā na pacchijji. atha naṁ thero āha "yāva dāruṇañca te upāsaka kammaṁ
kataṁ, idāneva peto jāto, vipāko kīdiso bhavissatī"ti.
so tassa kathaṁ sutvā laddhasaṁvego theraṁ vanditvā tāni aduhalādīni visaṅkharitvā
vegena gharaṁ gantvā puttadāraṁ oloketvā sattiṁ 9- bhinditvā dīpakamigapakkhino
araññe vissajjetvā theraṁ paccupasaṅkamitvā pabbajjaṁ yāci. dukkarāvuso
pabbajjā, kathaṁ tvaṁ pabbajissasīti. bhante evarūpaṁ paccakkhakāraṇaṁ disvā kathaṁ na
pabbajissāmīti. thero tacapañcakakammaṭṭhānaṁ datvā pabbājesi. so
vattābhirato 10- tussitvā buddhavacanaṁ

footnote: 1 ka. labhatīti 2 chaßēéa. vivaṭṭetvā. evamuparipi 3 chaßēéa.,i. milakkhatissatthero
footnote: 4 chaßēéa. gāmeṇḍavālamahāvihārassa, ma. maṇḍalavāsimahāvihārassa. evamuparipi
footnote: 5 ka. pipāso 6 chaßēéa.,i. pītapītaṁ 7 sī. tattakaṭāhe, i. tatte kaṭāhe

8 chaßēéa. sakalepi ghaṭe pivato, i. sakalaghaṭe pivato 9 chaßēéa. satthāni
10 chaßēéa.,i. vattārabhirato hutvā

page number: 032

uggaṇhanto ekadivasaṁ devadūtasutte "tamenaṁ bhikkhave nirayapālā puna mahāniraye
pakkhipantī"ti 1- imaṁ ṭhānaṁ sutvā "ettakaṁ dukkharāsiṁ anubhavitaṁ sattaṁ puna
mahāniraye pakkhipanti, aho bhāriyo bhante mahānirayo"ti āha. āma āvuso bhāriyoti.
sakkā bhante passitunti. "na sakkā passituṁ, diṭṭhasadisaṁ kātuṁ ekaṁ kāraṇaṁ
dassessāmī"ti sāmaṇere samādapetvā "pāsāṇapiṭṭhe alladārurāsiṁ karohī"ti. 2-
so tathā kāresi. thero yathānisinnova iddhiyā abhisaṅkharitvā mahānirayato
khajjopanakamattaṁ aggipapaṭikaṁ nīharitvā passantasseva tassa therassa dārurāsimhi
nikkhipi. 3- tassa tattha nipāto ca dārurāsino jhāyitvā chārikabhāvupagamanañca apacchā
apurimaṁ ahosi.
so taṁ disvā "bhante imasmiṁ sāsane kati dhurāni nāmā"ti pucchi. āvuso
vipassanādhurañca 4- ganthadhurañcāti. "bhante gantho nāma paṭibalasabhāvo, 5- mayhaṁ pana
dukkhupanisā saddhā, vipassanādhuraṁ pūressāmi kammaṭṭhānaṁ me dethā"ti vanditvā
nisīdi. thero "vattasampanno bhikkhū"ti vattasīse ṭhatvā tassa kammaṭṭhānaṁ kathesi.
so kammaṭṭhānaṁ gahetvā vipassanāya ca kammaṁ karoti, vattañca pūreti. ekadivasaṁ
cittalapabbatamahāvihāre vattaṁ karoti, ekadivasaṁ gameṇḍavāsimahāvihāre, ekadivasaṁ
gocaragāmamahāvihāre. 6- thīnamiddhe okkantamatte vattaparihānibhayena palāsaṁ 7-
temetvā sīse ṭhapetvā pāde udake otāretvā nisīdi. 8- so ekadivasaṁ
cittalapabbatamahāvihāre dve yāme vattaṁ katvā balavapaccūsakāle niddāya okkamituṁ
āraddhāya allapalāsaṁ 9- sīse ṭhapetvā nisinno pācīnapabbatapasse sāmaṇerassa
aruṇavatīsuttantaṁ 10- sajjhāyantassa:-

footnote: 1 ma.u. 14/270/239 devadūtasutta, aṅṭika. 20/36/136 devadūtavagga
footnote: 2 chaßēéa. kārehīti 3 chaßēéa.,i. pakkhipi 4 ka.,sī. vāsadhurañca 5 chaßēéa.,i. paṭibalassa
footnote: bhāro 6 sī.,i. kājaragāmamahāvihāre 7 chaßēéa.,i. palālavaraṇakaṁ, sī. palālāvaraṇakaṁ

8 chaßēéa.,i. nisīdati 9 chaßēéa.,i. allapalālaṁ 10 chaßēéa.,i. aruṇavatiyasuttantaṁ

page number: 033

"ārabbhatha 1- nikkamatha 2- yuñjatha buddhasāsane
dhunātha maccuno senaṁ naḷāgāraṁva kuñjaro.
yo imasmiṁ dhammavinaye appamatto vihessati 3-
pahāya jātisaṁsāraṁ dukkhassantaṁ karissatī"ti 4-
idaṁ ṭhānaṁ sutvā "mādisassa āraddhaviriyassa bhikkhuno sammāsambuddhena idaṁ kathitaṁ
bhavissatī"ti pītiṁ uppādetvā jhānaṁ nibbattetvā tadeva pādakaṁ katvā anāgāmiphale
patiṭṭhāya aparāparaṁ vāyamanto saha paṭisambhidāhi arahattaṁ pāpuṇi. parinibbānakālepi 5-
tadeva kāraṇaṁ dassento evamāha:-
"allapalāsapuñjāhaṁ 6- sirenādāya 7- caṅkamiṁ
pattosmi tatiyaṭṭhānaṁ natthi me ettha saṁsayo"ti.
evarūpassa vattavasena vikkhambhitakileso tathā vikkhambhitova hoti.
ekaccassa vuttanayeneva ganthesu yuttassa ganthaṁ uggaṇhantassa sajjhāyantassa
vācentassa desentassa pakāsentassa ca kileso okāsaṁ na labhatīti, 8- ganthavasena
vikkhambhitova hoti. so taṁ tathā vikkhambhitameva katvā vivajjetvā arahattaṁ gaṇhāti
māliyadevatthero 9- viya. so kirāyasmā tivassabhikkhukāle kallagāmake 10-
maṇḍalārāmamahāvihāre uddesañca gaṇhāti, vipassanāya ca kammaṁ karoti. tato 11-
tassekadivasaṁ kallagāme bhikkhāya carato ekā upāsikā yāgūlluṅkaṁ datvā
puttasinehaṁ uppādetvā theraṁ antonivesane nisīdāpetvā paṇītabhojanaṁ datvā 12-
"kataragāmavāsikosi tātā"ti pucchi. maṇḍalārāmamahāvihāre ganthakammaṁ karomi
upāsiketi. tenahi tāta yāva ganthakammakaraṇā 13- idheva nibaddhaṁ bhikkhaṁ gaṇhāti.
so taṁ

footnote: 1 chaßēéa. ārambhatha 2 sī.,i. nikkhamatha 3 ka. viharissati, chaßēéa.,i. vihassati
footnote: 4 saṁ.sa. 15/185/188 aruṇavatīsutta 5 chaßēéa.,i....kāle ca 6 chaßēéa. allaṁ
footnote: palālapuñjāhaṁ 7 chaßēéa. sīsenādāya 8 chaßēéa.,i. labhati 9 chaßēéa.,sī.,i. maliyadevatthero

10 ma.,i. kallagāmato 11 chaßēéa.,i. ayaṁ pāṭho na dissati 12 chaßēéa.,i. bhojetvā
13 chaßēéa.,i. yāva ganthakammaṁ karosi

page number: 034

adhivāsetvā tattha nibaddhaṁ bhikkhaṁ gaṇhāti, bhattakiccāvasāne anumodanaṁ karonto
"sukhaṁ hotu, dukkhā muccatū"ti 1- padadvayameva kathetvā gacchati. antovasse temāsaṁ
tassāeva saṅgahaṁ karonto piṇḍāya pacitiṁ katvā mahāpavāraṇāya saha paṭisambhidāhi
arahattaṁ pāpuṇi. nevāsikamahāthero āha "āvuso 2- ajja vihāre mahājano
sannipatissati, tassa dhammadānaṁ dadeyyāsī"ti. thero adhivāsesi.
daharasāmaṇerā upāsikāya saññaṁ adaṁsu "ajja te putto dhammaṁ katheti, 3-
vihāraṁ gantvā suṇeyyāsī"ti. tātā na sabbeva dhammakathaṁ jānanti, mama putto
ettakaṁ kālaṁ mayhaṁ kathento "sukhaṁ hotu, dukkhā muccatū"ti padadvayameva kathesi,
mā keḷiṁ karothāti. mā tvaṁ upāsike jānanaṁ vā ajānanaṁ vā upaṭṭhayassu, 4-
vihāraṁ gantvā dhammameva suṇāhīti. upāsikā gandhamālādīni gahetvā gantvā
pūjetvā parisapariyante dhammaṁ suṇamānā nisīdi. divā dhammakathiko ca sarabhāṇako
ca attano pamāṇaṁ ñatvā uṭṭhahiṁsu. tato māliyadevatthero dhammāsane nisīditvā
cittavījaniṁ gahetvā pubbakathaṁ 5- vatvā "mahāupāsikāya 6- tayo māse dvīheva padehi
anumodanā katā, ajja sabbarattiṁ tīhi piṭakehi sammasitvā tasseva padadvayassa
atthaṁ kathessāmī"ti dhammadesanaṁ ārabhitvā sabbarattiṁ kathesi. aruṇuggamane
desanāpariyosāne mahāupāsikā sotāpattiphale patiṭṭhāsi.
aparopi tasmiṁyeva vihāre 7- tissabhūtatthero 8- nāma vinayaṁ gaṇhanto
bhikkhācāravelāyaṁ antogāmaṁ paviṭṭho visabhāgārammaṇaṁ olokesi, tassa lobho
uppajji, so patiṭṭhitapādaṁ acāletvā attano pattayāguṁ upaṭṭhākadaharassa patte
ākiritvā "ayaṁ vitakko vaḍḍhamāno maṁ catūsu apāyesu saṁsīdāpessatī"ti 9- tatova
nivattitvā ācariyassa santikaṁ gantvā vanditvā ekamantaṁ ṭhito āha "eko
me byādhi uppanno, ahaṁ etaṁ tikicchituṁ sakkonto āgamissāmi, itarathā
nāgamissāmi,

footnote: 1 sī. muccāti 2 chaßēéa.,i. āvuso mahādeva 3 chaßēéa.,i. kathessati
footnote: 4 chaßēéa. upaṭṭhahassu, sī. upaṭṭhapayassu, i. paṭṭhapayassu 5 ma. anupubbiṁ kathaṁ
footnote: 6 chaßēéa.,i. mayā mahāupāsikāya 7 chaßēéa.,i. mahāvihāre 8 chaßēéa.,i. tissabhūtitthero

9 ma. saṁsumbhissatīti

page number: 035

tumhe divā uddesañca sāyaṁ uddesañca maṁ oloketvā ṭhapetha, paccūsakāle
uddesaṁ pana mā ṭhapayitthā"ti evaṁ vatvā mallaya 1- vāsimahāsaṁgharakkhitattherassa
santikaṁ agamāsi. thero attano paṇṇasālāya paribhaṇḍaṁ karonto taṁ anoloketvāva
"paṭisāmehi āvuso tava pattacīvaran"ti āha. bhante eko me byādhi atthi, sace
tumhe taṁ tikicchituṁ sakkotha, paṭisāmessāmīti. āvuso uppannaṁ rogaṁ tikicchituṁ
samatthassa santikaṁ āgatosi, paṭisāmehīti. suvaco bhikkhu "amhākaṁ ācariyo ajānitvā
evaṁ na vakkhatī"ti pattacīvaraṁ ṭhapetvā therassa vattaṁ dassetvā 2- ekamantaṁ nisīdi.
thero "rāgacarito ayan"ti ñatvā asubhakammaṭṭhānaṁ kathesi. so uṭṭhāya pattacīvaraṁ
aṁse laggetvā theraṁ punappunaṁ vandi. kiṁ āvuso mahābhūta 3- atirekanipaccakāraṁ
dassesīti. bhante sace attano kiccaṁ kātuṁ sakkhissāmi, iccetaṁ kusalaṁ. no ce,
idaṁ me pacchimadassananti. gacchāvuso mahābhūta tādisassa yuttayogassa kulaputtassa
na jhānaṁ vā vipassanā vā maggo vā phalaṁ vā dullabhanti. so therassa
kathaṁ sutvā nipaccakāraṁ dassetvā āgamanakāle vavatthāpitaṁ channasepaṇṇigacchamūlaṁ
gantvā pallaṅkena nisinno asubhakammaṭṭhānaṁ pādakaṁ katvā vipassanaṁ paṭṭhapetvā
arahatte patiṭṭhāya paccūsakāle uddesaṁ sampāpuṇi. evarūpānaṁ ganthavasena
vikkhambhitakilesā tathā vikkhambhitāva honti.
ekaccassa pana vuttanayeneva dhutaṅgāni pariharato kileso okāsaṁ na labhati,
dhutaṅgavasena vikkhambhitova hoti. so taṁ tathā vikkhambhitameva katvā vivajjetvā 4-
arahattaṁ gaṇhāti gāmantapabbhāravāsimahāsivatthero viya. thero kira mahāgāme
tissavihāre 5- vasanto tepiṭakaṁ atthavasena ca pālivasena ca aṭṭhārasa mahāgaṇe
vācesi. 6- therassa ovāde ṭhatvā saṭṭhisahassā 7- bhikkhū arahattaṁ pāpuṇiṁsu. tesu
eko bhikkhu attanā paṭividdhadhammaṁ ārabbha uppannasomanasso cintesi "atthi

footnote: 1 chaßēéa.,i. malayu... 2 chaßēéa.,i. dassetvā vanditvā
footnote: 3 chaßēéa.,i. mahābhūti. evamuparipi 4 chaßēéa.,i. vivaṭṭetvā. evamuparipi
footnote: 5 chaßēéa.,i. tissamahāvihāre 6 chaßēéa.,i. vāceti 7 chaßēéa. sṭṭhisahassa,

sī.,i. tiṁsasahassā

page number: 036

nu kho idaṁ sukhaṁ amhākaṁ ācariyassā"ti. so āvajjento therassa puthujjanabhāvaṁ
ñatvā "ekenupāyena therassa saṁvegaṁ uppādessāmī"ti attano vasanaṭṭhānato
therassa santikaṁ gantvā vanditvā vattaṁ katvā 1- nisīdi. atha naṁ thero "kiṁ
āgatosi āvuso piṇḍapātikā"ti āha. "sace me okāsaṁ karissatha, ekaṁ dhammapadaṁ
gaṇhissāmī"ti āgatosmi bhanteti. bahū āvuso gaṇhanti, tuyhaṁ okāso na
bhavissatīti. so sabbesu rattidivasabhāgesu okāsaṁ alabhanto "bhante evaṁ okāse
asati maraṇassa kathaṁ okāsaṁ labhissathā"ti āha. tadā thero cintesi "nāyaṁ
uddesatthāya āgato, mayhaṁ panesa saṁvegajananatthāya āgato"ti. sopi thero "kikkhunā
nāma bhante mādisena bhavitabban"ti vatvā theraṁ vanditvā maṇivaṇṇe ākāse
uppatitvā agamāsi.
thero tassa gatakālato paṭṭhāya jātasaṁvego divā uddesañca sāyaṁ uddesañca
vācetvā pattacīvaraṁ hatthapāse ṭhapetvā paccūsakāle uddesaṁ gahetvā otarantena
bhikkhunā saddhiṁ pattacīvaraṁ ādāya otiṇṇo terasa dhutaṅgaguṇe paripuṇṇe adhiṭṭhāya
gāmantapabbhārasenāsanaṁ gantvā pabbhāraṁ paṭijaggitvā mañcapīṭhaṁ ussāpetvā
"arahattaṁ appatvā mañce piṭṭhiṁ na pasāressāmī"ti mānasaṁ bandhitvā caṅkamaṁ
otari. tassa "ajja arahattaṁ gaṇhissāmī"ti 2- ghaṭentasseva pavāraṇā sampattā.
so pavāraṇāya upakaṭṭhāya "puthujjanabhāvaṁ pahāya visuddhipavāraṇaṁ pavāressāmī"ti
cintento ativiya kilamati. so tāya pavāraṇāya maggaṁ vā phalaṁ vā uppādetuṁ
asakkonto "mādisopi nāma āraddhavipassako nālabhissati, yāva dullabhaṁ idaṁ 3-
arahattan"ti vatvā teneva niyāmena ṭhānacaṅkamabahulo hutvā tiṁsa vassāni samaṇadhammaṁ
katvā mahāpavāraṇāya majjhe ṭhitaṁ puṇṇacandaṁ disvā "kinnu kho candamaṇḍalaṁ
visuddhaṁ, udāhu mayhaṁ sīlan"ti cintento "candamaṇḍalassa 4- sasalakkhaṇaṁ paññāyati,

footnote: 1 chaßēéa.,i. dassetvā 2 chaßēéa.,i. ajja arahattaṁ gaṇhissāmi ajja arahattaṁ
footnote: gaṇhissāmīti 3 cha.,i. dullabhañca vatidaṁ, ma. dullabhataraṁ 4 chaßēéa.,i. candamaṇḍale

page number: 037

mayhaṁ pana upasampadato paṭṭhāya yāvajjadivasā sīlasmiṁ kāḷakaṁ vā tilakā 1- vā
natthī"ti āvajjetvā sañjātapītisomanasso paripakkañāṇattā pītiṁ vikkhambhetvā
saha paṭisambhidāhi arahattaṁ pāpuṇi. evarūpassa dhutaṅgavasena vikkhambhito kileso
tathā vikkhambhitova hoti.
ekaccassa vuttanayeneva paṭhamajjhānādisamāpajjanabahulatāya kileso okāsaṁ
na labhati, samāpattivasena vikkhambhitova hoti. so taṁ tathā vikkhambhitameva katvā
vivajjetvā arahattaṁ gaṇhāti mahātissatthero viya. thero kira aṭṭhavassikakālato
pabhūti 2- aṭṭhasamāpattilābhī. so samāpattivikkhambhitānaṁ kilesānaṁ asamudācārena
uggahaparipucchāvaseneva ariyamaggasāmantaṁ kathesi, 3- saṭṭhivassakālepi attano
puthujjanabhāvaṁ na jānāti. athekadivasaṁ mahāgāme tissamahāvihārato bhikkhusaṁgho
vālikavāsidhammadinnattherassa 4- sāsanaṁ pesesi "thero āgantvā amhākaṁ dhammakathaṁ
kathetū"ti. thero adhivāsetvā "mama santike mahallakataro bhikkhu natthi, mahātissatthero
kho pana me kammaṭṭhānācariyo, taṁ saṁghattheraṁ katvā gamissāmī"ti cintento
bhikkhusaṁghaparivuto therassa vihāraṁ gantvā divāṭṭhāne therassa vattaṁ dassetvā
ekamantaṁ nisīdi.
thero āha "kiṁ dhammadinna cirassaṁ āgatosī"ti. "āma bhante tissamahāvihārato
me bhikkhusaṁgho sāsanaṁ pesesi, ahaṁ ekakova nāgamissāmi, 5- tumhehi pana saddhiṁ
gantukāmo hutvā āgatomhī"ti. so 6- sāraṇīyaṁ kathaṁ kathentova papañcetvā 7-
"kadā bhante tumhehi ayaṁ dhammo adhigato"ti pucchi. saṭṭhimattāni āvuso dhammadinna
vassāni hontīti. samādhiṁ 8- bhante vaḷañjethāti. āma āvusoti. ekaṁ pokkharaṇiṁ
māpetuṁ sakkuṇeyyātha bhanteti. "na āvuso etaṁ bhāriyan"ti vatvā sammukhaṭṭhāne
pokkharaṇiṁ māpesi. "ettha bhante ekaṁ padumagacchaṁ māpethā"ti ca vutto tampi
māpesi. idānettha mahantaṁ pupphaṁ dassethāti. thero tampi dassesi. ettha

footnote: 1 chaßēéa. tilako 2 chaßēéa.,i. avassikakālato paṭṭhāya 3 chaßēéa.,i. katheti
footnote: 4 chaßēéa.,i. talaṅgara...., ma. vālaṅkara.... 5 chaßēéa.,i. ekako na gamissāmi
footnote: 6 chaßēéa.,i. ayaṁ pāṭho na dissati 7 ma. vaḍḍhetvā 8 chaßēéa.,i. samāpattiṁ pana

page number: 038

soḷasavassuddesikaṁ itthīrūpaṁ dassethāti vutto tampi dassesi. tato naṁ āha "idaṁ
bhante punappunaṁ subhato manasikarothā"ti. thero attanāva māpitaṁ itthīrūpaṁ olokento
lobhaṁ uppādesi. tadā attano puthujjanabhāvaṁ ñatvā "avassayo me sappurisa
hohī"ti antevāsikassa santike ukkuṭikaṁ nisīdi. "etadatthamevāhaṁ bhante āgato"ti
therassa asubhavasena sallahukaṁ katvā kammaṭṭhānaṁ kathetvā therassa okāsaṁ kātuṁ
bahi nikkhanto. suparimadditasaṅkhāro thero tasmiṁ divāṭṭhānato nikkhantamatteyeva
saha paṭisambhidāhi arahattaṁ pāpuṇi. atha naṁ saṁghattheraṁ katvā dhammadinnatthero
tissamahāvihāraṁ gantvā saṁghassa dhammakathaṁ kathesi. evarūpassa samāpattivasena
vikkhambhito kileso tathā vikkhambhitova hoti.
ekaccassa pana vuttanayeneva vipassanāya kammaṁ karontassa kileso okāsaṁ
na labhati, vipassanāvasena vikkhambhitova hoti. so taṁ tathā vikkhambhitameva katvā
vivajjetvā arahattaṁ gaṇhāti buddhakāle saṭṭhimattā āraddhavipassakā bhikkhū viya.
te kira satthu santike kammaṭṭhānaṁ gahetvā vivittaṁ araññaṁ pavisitvā vipassanāya
kammaṁ karontā kilesānaṁ asamudācārena 1- "paṭividdhamaggaphalā mayan"ti saññāya
maggaphalatthāya vāyāmaṁ akatvā "amhehi paṭividdhadhammaṁ dasabalassa ārocessāmā"ti
satthu santikaṁ āgacchanti.
satthā tesaṁ pure āgamanatova ānandattheraṁ āha "ānanda padhānakammikā
bhikkhū ajja maṁ passituṁ āgamissanti, tesaṁ mama dassanāya okāsaṁ akatvā
`āmakasusānaṁ gantvā allāsubhabhāvanaṁ karothā'ti pahiṇeyyāsī"ti. thero tesaṁ āgatānaṁ
satthārā kathitasāsanaṁ ārocesi. te "tathāgato ajānitvā na kathessati, addhā ettha
kāraṇaṁ bhavissatī"ti āmakasusānaṁ gantvā allāsubhaṁ olokentā lobhaṁ uppādetvā
"idaṁ nūna sammāsambuddhena diṭṭhaṁ bhavissatī"ti jātasaṁvegā laddhamattaṁ 2-

footnote: 1 chaßēéa. asamudācāravasena 2 chaßēéa. laddhamaggaṁ

page number: 039

kammaṭṭhānaṁ ādito paṭṭhāya ārabhiṁsu. satthā tesaṁ vipassanāya āraddhabhāvaṁ ñatvā
gandhakuṭiyaṁ nisinnova imaṁ obhāsagāthaṁ āha:-
"yānimāni apatthāni 1- alābūneva 2- sārade
kāpotakāni aṭṭhīni tāni disvāna kā ratī"ti. 3-
gāthāpariyosāne arahattaphale patiṭṭhahiṁsu. evarūpānaṁ vipassanāvasena vikkhambhitā
kilesā tathā vikkhambhitāva honti.
ekaccassa vuttanayeneva navakammaṁ karontassa kileso okāsaṁ na labhati,
navakammavasena vikkhambhitova hoti. so taṁ tathā vikkhambhitameva katvā vivajjetvā
arahattaṁ gaṇhāti cittalapabbate tissatthero viya. tassa kira aṭṭhavassikakāle 4-
anabhirati uppajji, so taṁ vinodetuṁ asakkonto attano cīvaraṁ dhovitvā rajitvā
pattaṁ pacitvā kese ohāretvā upajjhāyaṁ vanditvā aṭṭhāsi. atha naṁ thero
āha "kiṁ āvuso mahātissa atuṭṭhassa viya te ākāro"ti. āma bhante anabhirati
me uppannā, taṁ vinodetuṁ na sakkomīti. thero tassājjhāsayaṁ 5- olokento
arahattassa upanissayaṁ disvā anukampāvasena āha "āvuso tissa mayaṁ mahallakā,
ekaṁ no vasanaṭṭhānaṁ karohī"ti. dutiyakathaṁ akathitapubbo bhikkhu "sādhu bhante"ti
sampaṭicchi.
atha naṁ thero āha "āvuso navakammaṁ karonto uddesamaggañca mā caji, 6-
kammaṭṭhānañca manasikarohi, kālena ca kālaṁ kasiṇaparikammaṁ karohī"ti. "evaṁ karissāmi
bhante"ti theraṁ vanditvā tathārūpaṁ pabbhāraṭṭhānaṁ 7- oloketvā "ettha kātuṁ
sakkā"ti dārūni netvā 8- jhāpetvā sodhetvā iṭṭhakāhi parikkhipitvā
dvāravātapānādīni

footnote: 1 chaßēéa. apattāni 2 sī.,i. alāpūneva 3 khuḍha. 25/149/43 adhimānikabhikkhuvatthu
footnote: 4 sī.,i. avassikakāle 5 chaßēéa.,i. tassāsayaṁ 6 chaßēéa.,i. vissajji
footnote: 7 chaßēéa.,i. sappāyaṭṭhānaṁ 8 chaßēéa.,i. dārūhi pūretvā

page number: 040

yojetvā saddhiṁ caṅkamanabhūmiiṭṭhakaparikammādīhi 1- leṇaṁ niṭṭhāpetvā mañcapīṭhaṁ
santharitvā therassa santikaṁ gantvā vanditvā "bhante niṭṭhitaṁ leṇaparikammaṁ,
vasathā"ti āha. āvuso dukkhena tayā etaṁ kammaṁ kataṁ, ajja ekadivasaṁ tvañcevettha 2-
vasāhīti. so "sādhu bhante"ti vatvā 3- pāde dhovitvā leṇaṁ pavisitvā pallaṅkaṁ
ābhujitvā nisinno attanā katakammaṁ āvajjeti. 4- tassa "manāpaṁ mayā upajjhāyassa
kāyaveyyāvaccaṁ katan"ti cintentassa abbhantare pīti uppannā. so taṁ
vikkhambhetvā vipassanaṁ vaḍḍhetvā 5- aggaphalaṁ arahattaṁ pāpuṇi. evarūpassa
navakammavasena vikkhambhito kileso tathā vikkhambhitova hoti.
ekacco pana brahmalokato āgato suddhasatto hoti. tassa anāsevanatāya
kileso na samudācarati, bhavavasena vikkhambhito hoti. so taṁ tathā vikkhambhitameva
katvā vivajjetvā arahattaṁ gaṇhāti āyasmā mahākassapo viya. so hi āyasmā
agāramajjhepi kāme aparibhuñjitvā mahatiṁ sampattiṁ pahāya pabbajitvā nikkhanto
antarāmagge paccuggamanatthāya āgataṁ satthāraṁ disvā vanditvā tīhi ovādehi
upasampadaṁ labhitvā aṭṭhame aruṇe saha paṭisambhidāhi arahattaṁ pāpuṇi. evarūpassa
bhavavasena vikkhambhitakileso tathā vikkhambhitova hoti.
yo pana ananubhūtapubbaṁ rūpādiārammaṇaṁ labhitvā tattheva vipassanaṁ paṭṭhapetvā
vivajjetvā arahattaṁ gaṇhāti, evarūpassa ananubhūtārammaṇavasena anuppanno
kāmacchando nuppajjati nāma.
uppanno vā kāmacchando pahīyatīti ettha uppannoti jāto bhūto samudāgato.
pahīyatīti tadaṅgappahānaṁ vikkhambhanappahānaṁ samucchedappahānaṁ passaddhippahānaṁ 6-
nissaraṇappahānanti imehi pañcahi pahānehi pahīyati, na puna uppajjatīti

footnote: 1 chaßēéa.,i. caṅkamanabhūmibhittiparikammādīhi 2 chaßēéa. tvaññevettha
footnote: 3 chaßēéa.,i. vanditvā 4 chaßēéa.,i. āvajji 5 chaßēéa.,i. paṭṭhetvā
footnote: 6 chaßēéa. paṭippassaddhippahānaṁ

page number: 041

attho. tattha vipassanāya kilesā tadaṅgavasena pahīyantīti 1- vipassanā tadaṅgappahānanti
veditabbā. samāpatti pana kilese vikkhambhetīti sā vikkhambhanappahānanti veditabbā.
maggo samucchindanto uppajjati, phalaṁ paṭipassambhiyamānaṁ, nibbānaṁ sabbakilesehi
nissaṭanti imāni tīṇi samucchedapaṭipassaddhinissaraṇappahānānīti vuccanti. imehi
lokiyalokuttarehi pañcahi pahānehi pahīyatīti attho.
asubhanimittanti dasasu asubhesu uppannaṁ sārammaṇaṁ paṭhamajjhānaṁ. tenāhu
porāṇā "asubhampi asubhanimittaṁ, asubhārammaṇā dhammāpi asubhanimittan"ti. yoniso
manasikarototi tattha "katamo yoniso manasikāro, anicce aniccan"tiādinā nayena
vuttassa 2- upāyamanasikārassa vasena manasikaroto. anuppanno ceva kāmacchando
nuppajjatīti asamudāgato na samudāgacchati. uppanno kāmacchando pahīyatīti
samudāgato ca kāmacchando pañcavidhena pahānena pahīyati.
apica cha dhammā kāmacchandassa pahānāya saṁvattanti:- asubhanimittassa uggaho
asubhabhāvanānuyogo indriyesu guttadvāratā bhojane mattaññutā kalyāṇamittatā
sappāyakathāti. dasavidhañhi asubhanimittaṁ uggaṇhantassāpi kāmacchando pahīyati,
bhāventassāpi, indriyesu guttadvārassāpi, 3- catunnaṁ pañcannaṁ ālopānaṁ
okāse sati udakaṁ pivitvā yāpanasīlatāya bhojane mattaññunopi. tena 4- vuttaṁ:-
"cattāro pañca ālope abhutvā udakaṁ pive
alaṁ phāsuvihārāya pahitattassa bhikkhuno"ti. 5-
asubhakammikatissattherasadise asubhabhāvanārate kalyāṇamitte sevantassāpi kāmacchando
pahīyati, ṭhānanisajjādīsu dasāsubhanissitasappāyakathāya pahīyati. tena vuttaṁ "cha dhammā
kāmacchandassa pahānāya saṁvattantī"ti. chaṭṭhaṁ.

footnote: 1 ka. pahīyanti 2 ka. sabbassa 3 chaßēéa.,i. pihitadvārassāpi
footnote: 4 i. teneva, chaßēéa. tenetaṁ 5 khuṭhera. 26/983/395 sārīputtattheragāthā

page number: 042

[17] sattame mettā cetovimuttīti sabbasattesu hitapharaṇakā mettā.
yasmā pana taṁsampayuttacittaṁ nīvaraṇādīhi paccanīkadhammehi vimuccati, tasmā sā
"cetovimuttī"ti vuccati. visesato vā sabbabyāpādapariyuṭṭhānena vimuttato cesā 1-
cetovimuttīti veditabbā. tattha "mettā"ti ettāvatā pubbabhāgāpi 2- vaṭṭati,
"cetovimuttī"ti vuttattā pana idha tikacatukkajjhānavasena appanāva adhippetā. yoniso
manasikarototi taṁ mettaṁ cetovimuttiṁ vuttalakkhaṇena upāyamanasikārena manasikarontassa.
apica cha dhammā byāpādassa pahānāya saṁvattanti:- mettānimittassa uggaho
mettābhāvanānuyogo kammassakatā paccavekkhaṇā paṭisaṅkhānabahulatā kalyāṇamittatā
sappāyakathāti. odissakānodissakadisāpharaṇānaṁ hi aññataravasena mettaṁ
uggaṇhantassāpi byāpādo pahīyati, odissānodissadisāpharaṇavasena 3- mettaṁ
bhāventassāpi. "tvaṁ etassa kuddho kiṁ karissasi, kimassa sīlādīni nāsetuṁ
sakkhissasi, nanu tvaṁ attano kammena āgantvā attano kammeneva gamissasi, parassa
kujjhanaṁ nāma vītacchitaṅgāratattāyasalākagūthādīni 4- gahetvā paraṁ paharitukāmatāsadisaṁ
hoti. esopi tava kuddho kiṁ karissati, kiṁ te sīlādīni nāsetuṁ sakkhissati, esa
attano kammena āgantvā attano kammeneva gamissati, appaṭicchitaṁ mahodakaṁ viya 5-
paṭivātaṁ khittarajomuṭṭhi viya ca etassevesa kodho matthake patissatī"ti evaṁ attano ca
parassa ca kammassakataṁ paccavekkhatopi, ubhayassa kammassakataṁ paccavekkhitvā paṭisaṅkhāne
ṭhitassāpi, assaguttattherasadise mettābhāvanārate kalyāṇamitte sevantassāpi
byāpādo pahīyati, ṭhānanisajjādīsu mettānissitasappāyakathāyapi pahīyati. tena vuttaṁ
"cha dhammā byāpādassa pahānāya saṁvattantī"ti. sesamidha ito paresu ca vuttanayeneva
veditabbaṁ, visesamattameva pana vakkhāmāti. sattamaṁ.

footnote: 1 chaßēéa.,i. vimuttattā sā 2 chaßēéa.,i. pubbabhāgopi 3 chaßēéa. odhiso anodhiso
footnote: disāpharaṇavasena 4 ma....ayasalākasatthaṅkusādīni 5 chaßēéa. appaticchitapaheṇakaṁ viya

page number: 043

[18] aṭṭhame ārabbhadhātūtiādīsu 1- ārabbhadhātu nāma paṭhamaviriyaṁ. 2- nikkamadhātu
nāma kosajjato nikkhantattā tato balavataraṁ. parakkamadhātu nāma paraṁ paraṁ ṭhānaṁ
akkamanato tato balavataraṁ. aṭṭhakathāyaṁ pana "ārambho cetaso kāmānaṁ panudanāya,
nikkamo cetaso paṭighātāya, 3- parakkamo cetaso bandhanacchedāyā"ti vatvā "tīhi
cetehi adhimattaviriyameva kathitan"ti vuttaṁ.
āraddhaviriyassāti paripuṇṇaviriyassa ceva paggahitaviriyassa ca. tattha
catudosāpagataṁ viriyaṁ āraddhanti veditabbaṁ. na ca atilīnaṁ 4- na ca atipaggahitaṁ,
na ca ajjhattaṁ saṅkhittaṁ, na ca bahiddhā vikkhittaṁ. tadetaṁ duvidhaṁ hoti kāyikaṁ
cetasikañca. tattha "idha bhikkhu divasaṁ caṅkamena nisajjāya āvaraṇīyehi dhammehi cittaṁ
parisodhetī"ti 5- evaṁ rattindivasaṁ 6- pañca koṭṭhāse kāyena ghaṭato vāyamato
kāyikaviriyaṁ veditabbaṁ. "na tāvāhaṁ ito leṇā nikkhamissāmi, yāva me na
anupādāya āsavehi cittaṁ vimuccatī"ti evaṁ okāsaparicchedena vā, "na tāvāhaṁ
imaṁ pallaṅkaṁ bhindissāmī"ti evaṁ nisajjādiparicchedena vā mānasaṁ bandhitvā
ghaṭentassa vāyamantassa cetasikaviriyanti veditabbaṁ. tadubhayampi idha vaṭṭati.
duvidhenāpi hi iminā viriyena āraddhaviriyassa anuppannañceva thīnamiddhaṁ
nuppajjati, uppannañca thīnamiddhaṁ pahīyati milakkhatissattherassa viya,
gāmantapabbhāravāsimahāsivattherassa viya, pītimallakattherassa viya,
kuṭumbiyaputtatissattherassa viya ca. etesu hi purimā tayo aññe ca evarūpā
kāyikaviriyena āraddhaviriyā, kuṭumbiyaputtatissatthero aññe ca evarūpā
cetasikaviriyena āraddhaviriyā, uccavālukavāsimahānāgatthero pana dvīhipi
viriyehi āraddhaviriyova. thero kira ekaṁ sattāhaṁ caṅkamati, ekaṁ tiṭṭhati, ekaṁ
nisīdati, ekaṁ nipajjati. mahātherassa ekairiyāpathopi asappāyo nāma natthi, catutthe
sattāhe vipassanaṁ vaḍḍhetvā arahatte patiṭṭhāsi.

footnote: 1 chaßēéa. ārambhadhātu 2 chaßēéa.,i. paṭhamārambhavīriyaṁ 3 chaßēéa.,i. palighugghāṭanāya
footnote: 4 ma. alīnaṁ, cha.,i. atilīnaṁ hoti 5 abhi.vi. 35/519/300 jhānavibhaṅga
footnote: 6 chaßēéa.,i. rattidivassa

page number: 044

apica cha dhammā thīnamiddhassa pahānāya saṁvattanti:- atibhojane nimittaggāho
iriyāpathasamavattanatā 1- ālokasaññāmanasikāro abbhokāsavāso kalyāṇamittatā
sappāyakathāti. āharahatthakabhuttavammitakatatthavaṭṭakālaṁsāṭakakākamāsakabrāhmaṇādayo
viya bhojanaṁ bhuñjitvā rattiṭṭhānadivāṭṭhāne nisinnassa hi samaṇadhammaṁ karoto
thīnamiddhaṁ mahāhatthī viya ottharantaṁ āgacchati, catupañcāalopaokāsaṁ pana ṭhapetvā
pānīyaṁ pivitvā yāpanasīlassa bhikkhuno taṁ na hotīti evaṁ atibhojane nimittaṁ
gaṇhantassāpi thīnamiddhaṁ pahīyati. yasmiṁ iriyāpathe thīnamiddhaṁ okkamati, tato aññaṁ
parivattentassāpi, rattiṁ candālokaṁ dīpālokaṁ ukkālokaṁ divā suriyālokaṁ
manasikarontassāpi, abbhokāse vasantassāpi mahākassapattherasadise pahīnathīnamiddhe
kalyāṇamitte sevantassāpi thīnamiddhaṁ pahīyati, ṭhānanisajjādīsu
dhutaṅganissitasappāyakathāyāpi pahīyati. tena vuttaṁ "cha dhammā thīnamiddhassa pahānāya
saṁvattantī"ti. aṭṭhamaṁ.
[19] navame vūpasantacittassāti jhānena vā vipassanāya vā vūpasamitacittassa.
apica cha dhammā uddhaccakukkuccassa pahānāya saṁvattanti:- bahussutatā
paripucchakatā vinaye pakataññutā vuddhasevitā kalyāṇamittatā sappāyakathāti.
bāhusaccenāpi hi ekaṁ vā dve vā tayo vā cattāro vā pañca vā nikāye
pālivasena ca atthavasena ca uggaṇhantassāpi uddhaccakukkuccaṁ pahīyati,
ṭhānanisajjādīsu 2- kappiyākappiyaparipucchābahulassāpi, vinayapakatiyā 3-
ciṇṇavasibhāvatāya pakataññunopi, vuddhe mahallakatthere upasaṅkamantassāpi,
upālittherasadise vinayadhare kalyāṇamitte sevantassāpi uddhaccakukkuccaṁ pahīyati,
ṭhānanisajjādīsu kappiyākappiyanissitasappāyakathāyapi pahīyati. tena vuttaṁ "cha dhammā
uddhaccakukkuccassa pahānāya saṁvattantī"ti. navamaṁ.

footnote: 1 chaßēéa. iriyāpathasamparivattanatā 2 chaßēéa.,i. ayaṁ pāṭho na dissati
footnote: 3 chaßēéa.,i. vinayapaññattiyaṁ

page number: 045

[20] dasame yoniso bhikkhave manasikarototi vuttanayeneva upāyato manasikarontassa.
apica cha dhammā vicikicchāya pahānāya saṁvattanti:- bahussutatā paripucchakatā
vinaye pakataññutā adhimokkhabahulatā kalyāṇamittatā sappāyakathāti. bāhusaccenāpi
hi ekaṁ .pe. pañca vā nikāye pālivasena ca atthavasena ca uggaṇhantassāpi
vicikicchā pahīyati, tīṇi ratanāni ārabbha paripucchābahulassāpi, vinaye
ciṇṇavasibhāvassāpi, tīsu ṭhānesu okappaniyasaddhāsaṅkhātādhimokkhabahulassāpi,
saddhādhimutte vakkalittherasadise kalyāṇamitte sevantassāpi vicikicchā pahīyati,
ṭhānanisajjādīsu tiṇṇaṁ ratanānaṁ guṇanissitasappāyakathāyapi pahīyati, ṭhānanisajjādīsu
tiṇṇaṁ ratanānaṁ guṇanissitasappāyakathāyapi pahīyati, tena vuttaṁ "cha dhammā vicikicchāya
pahānāya saṁvattantī"ti. dasamaṁ.
imasmiṁ nīvaraṇappahānavagge vaṭṭavivaṭṭaṁ kathitanti.
nīvaraṇappahānavaggavaṇṇanā niṭṭhitā.
dutiyo vaggo.
--------------

page number: 046

3. akammaniyavaggavaṇṇanā
[21-22] tatiyassa paṭhame abhāvitanti avaḍḍhitaṁ bhāvanāvasena appavattitaṁ.
akammaniyaṁ hotīti kammakkhamaṁ kammayogaṁ na hoti. dutiye vuttapariyāyena attho
veditabbo. ettha ca paṭhame cittanti vaṭṭavasena uppannacittaṁ, dutiye vivaṭṭavasena
uppannacittaṁ. tattha ca vaṭṭaṁ vaṭṭapādaṁ, vivaṭṭaṁ vivaṭṭapādanti ayaṁ pabhedo
veditabbo. vaṭṭaṁ nāma tebhūmikaṁ vaṭṭapādaṁ nāma vaṭṭapaṭilābhāya kammaṁ, vivaṭṭaṁ nāma nava
lokuttaradhammā, vivaṭṭapādaṁ nāma vivaṭṭapaṭilābhāya kammaṁ. iti imesu suttesu
vaṭṭavivaṭṭameva kathitaṁ. dutiyaṁ.
[23-24] tatiye vaṭṭavaseneva uppannacittaṁ veditabbaṁ. mahato anatthāya
saṁvattatīti devamanussasampattiyo mārabrahmaissariyāni ca dadamānampi punappunaṁ
jātijarābyādhimaraṇasokaparidevadukkhadomanassupāyāse khandhadhātuāyatanapaṭiccasamuppāda-
vaṭṭāni ca dadamānaṁ kevalaṁ dukkhakkhandhameva detīti mahato anatthāya saṁvattati
nāmāti. tatiyaṁ. catutthe cittanti vivaṭṭavaseneva uppannacittaṁ. catutthaṁ.
[25-26] pañcamachaṭṭhesu abhāvitaṁ apātubhūtanti ayaṁ viseso. tatrāyamadhippāyo:-
vaṭṭavasena uppannacittaṁ nāma uppannampi abhāvitaṁ apātubhūtameva hoti. kasmā?
lokuttarapādakajjhānavipassanāmaggaphalanibbānesu pakkhandituṁ asamatthattā. vivaṭṭavasena
uppannaṁ pana bhāvitaṁ pātubhūtaṁ nāma hoti. kasmā? tesu dhammesu pakkhandituṁ
samatthattā. kurundakavāsipussamittatthero 1- panāha "maggacittameva āvuso bhāvitaṁ
pātubhūtaṁ nāma hotī"ti. pañcamachaṭṭhaṁ.
[27-28] sattamāṭṭhamesu abahulīkatanti punappunaṁ akataṁ. imāni dve
vaṭṭavivaṭṭavaseneva uppannacittāneva veditabbānīti. sattamāṭṭhamaṁ.

footnote: 1 ma. kurundakavāsīsumittatthero, cha. kurundakavāsī phussamittatthero

page number: 047

[29] navame "jātipi dukkhā"tiādinā nayena vaṭṭadukkhaṁ adhivahati āharatīti
dukkhādhivahaṁ. 1- dukkhādhivāhantipi pāṭho. tassattho:- lokuttarapādakajjhānādi 2-
ariyadhammābhimukhe dukkhena adhivāhiyati pesiyatīti dukkhādhivāhaṁ. idampi vaṭṭavasena
uppannacittameva. tañhi vuttappakārā devamanussādisampattiyo dadamānampi
jātiādīnaṁ adhivahanato dukkhādhivahaṁ ariyadhammādhigamāya duppesanattā 3- dukkhādhivāhañca
nāma hotīti. navamaṁ.
[30] dasame vivaṭṭavasena uppannacittameva cittaṁ. tañhi manussasukhato
dibbasukhaṁ, dibbasukhato jhānasukhaṁ, jhānasukhato vipassanāsukhaṁ, vipassanāsukhato maggasukhaṁ,
maggasukhato phalasukhaṁ, phalasukhato nibbānasukhaṁ adhivahati āharatīti sukhādhivahaṁ nāma hoti,
sukhādhivāhaṁ vā. tañhi lokuttarapādakajjhānādiariyadhammābhimukhaṁ suppesayaṁ vissaṭṭhaṁ
indavajirasadisaṁ hotīti sukhādhivāhantipi vuccati. imasmiṁ 4- vagge vaṭṭavivaṭṭameva
kathitanti.
akammaniyavaggavaṇṇanā niṭṭhitā.
tatiyo vaggo.
-----------

footnote: 1 sī. dukkhaṁ āvahati āharatīti dukkhāvahaṁ, chaßēéa. vuttaṁ
footnote: dukkhaṁ.... 2 sī.,i. lokuttarapādakajjhānādīsu 3 chaßēéa.,i. duppesanato
footnote: 4 chaßēéa. imasmimpi. evamuparipi

page number: 048

4. adantavaggavaṇṇanā
[31] catutthassa paṭhame adantanti savisevanaṁ adantahatthiassādisadisaṁ. cittanti
vaṭṭavasena uppannacittameva.
[32] dutiye dantanti nibbisevanaṁ dantahatthiassādisadisaṁ. imasmiṁ
suttadvaye vaṭṭavivaṭṭavasena uppannacittameva kathitaṁ. yathā cettha, evaṁ ito
paresupīti.
[33] tatiye aguttanti agopitaṁ satisaṁvararahitaṁ aguttahatthiassādisadisaṁ.
[34] catutthe guttanti gopitaṁ avissaṭṭhasatisaṁvaraṁ guttahatthiassādisadisaṁ.
[35-36] pañcamachaṭṭhāni arakkhitaṁ rakkhitanti 1- padavasena bujjhanakānaṁ ajjhāsayena
vuttāni. attho panettha purimasadisoyeva.
[37-38] sattāṭṭhamesupi eseva nayo. upamā panettha asaṁvutagharadvārādivasena
veditabbā.
[39-40] navamadasamāni catūhipi padehi yojetvā vuttāni. imasmiṁ vagge
vaṭṭavivaṭṭameva kathitanti.
adantavaggavaṇṇanā niṭṭhitā.
catuttho vaggo.
------------------

footnote: 1 ka. ekameva "arakkhitaṁ"iti padaṁ dissati

page number: 049

5. paṇihitācchavaggavaṇṇanā
[41] pañcamassa paṭhame seyyathāpīti opammatthe nipāto. tatra bhagavā katthaci
atthena upamaṁ parivāretvā dasseti vatthasutte 1- viya, 2- pāricchattakopamāggik-
khandhopamādisuttesu 3- viya ca, katthaci upamāya atthaṁ parivāretvā dasseti
loṇambilasutte 4- viya, suvaṇṇakārasuttasuriyopamādisuttesu 5- viya ca. imasmiṁ
pana sālisūkopame upamāya atthaṁ parivāretvā dassento seyyathāpi bhikkhavetiādimāha.
tattha sālisūkanti sāliphalassa 6- sūkaṁ. yavasūkesupi eseva nayo. vāsaddo vikappattho.
micchāpaṇihitanti micchā ṭhapitaṁ. yathā vijjhituṁ sakkoti, na evaṁ uddhaggaṁ
katvā ṭhapitanti attho. bhecchatīti 7- bhindissati, chaviṁ chindissatīti attho.
micchāpaṇihitena cittenāti micchā ṭhapitena cittena. vaṭṭavasena uppannacittaṁ
sandhāyetaṁ vuttaṁ. avijjanti aṭṭhasu ṭhānesu aññāṇabhūtaṁ ghanabahulaṁ mahāavijjaṁ.
vijjaṁ uppādessatīti ettha vijjanti arahattamaggañāṇaṁ. nibbānanti taṇhāvānato
nikkhantabhāvena evaṁ vuttaṁ amataṁ. sacchikarissatīti paccakkhaṁ karissati.
[42] dutiye sammāpaṇihitanti yathā bhindituṁ sakkoti, evaṁ uddhaggaṁ katvā
suṭṭhu ṭhapitaṁ. akkantanti ettha pādeneva akkantaṁ nāma hoti, hatthena uppīḷitaṁ.
ruḷhisaddavasena pana akkantantveva vuttaṁ. ayañhettha ariyavohāro. kasmā pana
aññe sepaṇṇikaṇṭakādayo 8- mahante aggahetvā sukhumaṁ dubbalaṁ sālisūkayavasūkameva
gahitanti? appamattakassāpi kusalakammasseva vadhāya 9- samatthabhāvadassanatthaṁ. yathā hi
sukhumaṁ dubbalaṁ sālisūkaṁ vā yavasūkaṁ vā hotu, mahantā 10- sepaṇṇikaṇṭakamadanakaṇṭakādayo
vā, etesu yaṅkiñci micchā ṭhapitaṁ hatthaṁ vā pādaṁ vā chindituṁ lohitaṁ vā

footnote: 1 pāli. vatthūpasutta, maßēáū. 12/70/48 2 aṅ.sattaka. 23/66/118 (syā)
footnote: 3 aṅ.sattaka. 23/69/129 (syā) 4 pāli. loṇaphalasutta,
footnote: aṅṭika. 20/101/242 5 aṅ.sattaka. 23/63/102 mahāvagga (syā) 6 ma. sāliphale

7 ka.,ma. bhijjissati... 8 chaßēéa.,i. sepaṇṇikaṇṭakamadanakaṇṭakādayo
9 chaßēéa.,i. kusalakammassa vivaṭṭāya 10 chaßēéa.,i. mahantamahantā

page number: 050

uppādetuṁ na sakkoti, sammāpaṇihitaṁpi 1- sakkoti, evameva appamattakaṁ
paṇṇamuṭṭhimattakadānaṁ kusalaṁ 2- vā hotu, mahantaṁ velāmadānādikusalaṁ vā, sace
vaṭṭasampattiṁ paṭṭhetvā vaṭṭasannissitavasena micchā ṭhapitaṁ hoti, vaṭṭameva
āharituṁ sakkoti, no vivaṭṭaṁ. "idaṁ me dānaṁ āsavakkhayāvahaṁ hotū"ti evaṁ pana
vivaṭṭaṁ paṭṭhentena vivaṭṭavasena sammā ṭhapitaṁ arahattampi paccekabodhiñāṇampi
sabbaññutaññāṇampi dātuṁ sakkotiyeva. vuttañhetaṁ:-
"paṭisambhidā vimokkhā ca yā ca sāvakapāramī
paccekabodhi buddhabhūmi sabbametena labbhatī"ti. 3-
imasmiṁ suttadvaye ca vaṭṭavivaṭṭaṁ kathitaṁ.
[43] tatiye paduṭṭhacittanti dosena paduṭṭhacittaṁ. cetasā ceto pariccāti
attano cittena tassa cittaṁ paricchinditvā. yathābhataṁ nikkhittoti yathā āharitvā
ṭhapito. evaṁ nirayeti evaṁ niraye ṭhitoyevāti daṭṭhabbo. 4-
apāyantiādi sabbaṁ nirayavevacanametaṁ. 5- nirayo hi ayasaṅkhātā sukhā apetoti
apāyo, dukkhassa gati paṭisaraṇanti duggati, dukkaṭakārino ettha vivasā nipatantīti
vinipāto, nirassādaṭṭhena nirayo.
[44] catutthe pasannanti saddhāpasādena pasannaṁ. sugatinti sukhassa gatiṁ.
saggaṁ lokanti rūpādīhi sampattīhi suṭṭhu aggaṁ lokaṁ.
[45] pañcame udakarahadoti udakadaho. āviloti avippasanno. luḷitoti
aparisuddho. 6- kalalībhūtoti kaddamībhūto. sippisambukantiādīsu sippiyo ca
sambukā ca sippisambukaṁ. sakkharāni 7- ca kathalāni ca sakkharakathalaṁ. macchānaṁ gumbaṁ
ghaṭāti

footnote: 1 chaßēéa.,i. sammā ṭhapitaṁ pana 2 chaßēéa.,i. tiṇamuṭṭhimattadānakusalaṁ
footnote: 3 pāli. vimokkho (cuḷa.), khu.khu. 25/15/13 nidhikaṇḍasutta 4 chaßēéa. vattabbo
footnote: 5 chaßēéa.,i. nirayavevacanameva 6 chaßēéa. aparisaṇṭhito 7 chaßēéa.,i. sakkharā ca kaṭhalāni ca

sakkharakaṭhalaṁ

page number: 051

macchagumbaṁ. carantampi tiṭṭhantampīti ettha sakkharakathalaṁ tiṭṭhatiyeva, itarāni
carantipi tiṭṭhantipi. yathā pana antarantarā ṭhitāsupi nisinnāsupi nipajjamānāsupi
"etā gāviyo carantī"ti carantiyo upādāya itarāpi "carantī"ti vuccanti, evaṁ
tiṭṭhantameva sakkharakathalaṁ upādāya itarampi dvayaṁ "tiṭṭhantan"ti vuttaṁ, itaradvayaṁ
carantaṁ upādāya sakkharakathalampi "carantan"ti vuttaṁ.
āvilenāti pañcahi nīvaraṇehi pariyonaddhena. attatthaṁ vātiādīsu attano
diṭṭhadhammiko lokiyalokuttaramissako attho attattho nāma. attano samparāye
lokiyalokuttaramissako attho parattho nāma hoti. sopi paratthayuttoti parattho. 1-
tadubhayaṁ ubhayattho nāma. apica attano diṭṭhadhammikasamparāyiko lokiyalokuttaro attho
attattho nāma, parassa tādisova attho parattho nāma, tadubhayampi ubhayattho nāma. uttariṁ
vā manussadhammāti dasakusalakammapathasaṅkhātā manussadhammā uttariṁ. ayañhi dasavidho
dhammo vināpi aññasamādapake 2- satthantarakappāvasāne jātasaṁvegehi manussehi sayameva
samādinnattā manussadhammoti vuccati, tato uttariṁ pana jhānavipassanāmaggaphalāni
veditabbāni. alamariyañāṇadassanavisesanti ariyānaṁ yuttaṁ, ariyabhāvaṁ vā kātuṁ samatthaṁ
ñāṇadassanasaṅkhātaṁ visesaṁ. Ñāṇameva hi jānanaṭṭhena ñāṇaṁ, dassanaṭṭhena dassananti
veditabbaṁ, dibbacakkhuñāṇavipassanāñāṇamaggañāṇaphalañāṇapaccavekkhaṇañāṇānametaṁ
adhivacanaṁ.
[46] chaṭṭhe acchoti amalo, 3- pasannotipi vaṭṭati. vippasannoti suṭṭhu
pasanno. anāviloti na āvilo, parisuddhoti attho, pheṇapubbuḷasaṅkhasevālapaṇakarahitoti
vuttaṁ hoti. anāvilenāti pañcanīvaraṇavippayuttena. 4- sesaṁ catutthe vuttanayameva.
imasmiṁ suttadvaye vaṭṭavivaṭṭameva kathitaṁ.

footnote: 1 chaßēéa.,i. so hi parattha atthoti parattho 2 chaßēéa.,i. aññaṁ samādapakaṁ 3 chaßēéa. abahalo
footnote: 4 chaßēéa. pañcanīvaraṇavimuttena

page number: 052

[47] sattame rukkhajātānanti paccatte sāmivacanaṁ, rukkhajātānīti attho.
rukkhānametaṁ adhivacanaṁ. yadidanti nipātamattaṁ. mudutāyāti mudubhāvena. koci hi rukkho
vaṇṇenapi aggo hoti, koci gandhena, koci rasena, koci thaddhatāya. 1- candano 2-
pana mudutāya ceva kammaññatāya ca aggo seṭṭhoti dasseti. cittaṁ bhikkhave
bhāvitaṁ bahulīkatanti ettha samathavipassanāvasena bhāvitañceva punappunaṁ katañca cittaṁ
adhippetaṁ. kurundakavāsipussamittatthero panāha "ekantaṁ mudu ceva kammaniyañca
cittaṁ nāma abhiññāpādakacatutthajjhānacittameva āvuso"ti.
[48] aṭṭhame evaṁ lahuparivattanti evaṁ lahuṁ uppajjitvā lahuṁ nirujjhanakaṁ.
yāvañcāti adhimattasamānatthe nipāto, ativiya na sukaroti attho. idanti nipātamattaṁ.
cittanti ekacce tāva ācariyā "bhavaṅgacittan"ti vadanti, taṁ pana paṭikkhipitvā
"idha cittanti yaṅkiñci antamaso cakkhuviññāṇampi adhippetamevā"ti vuttaṁ.
imasmimpana ṭhāne 3- milindarājā dhammakathikaṁ nāgasenattheraṁ pucchi "bhante nāgasena
ekasmiṁ accharākkhaṇe pavattitacittasaṅkhārā sace rūpino assu, 4- kativa mahārāsi
bhaveyyā"ti. "vāhasatānaṁ kho mahārāja vīhīnaṁ aḍḍhacūḷavāhā vīhīnaṁ satta ambaṇāni
dve ca tumbā ekaccharākkhaṇe pavattitassa cittassa saṅkhampi na upenti,
kallampi na upenti, kallabhāgampi na upentī"ti. 5- atha kasmā sammāsambuddhena
"upamāpi na sukarā"ti vuttaṁ. yatheva vīhiupamaṁ 6- paṭikkhipitvāpi kappadīghabhāvassa
yojanikapabbatena yojanikasāsapapuṇṇanagarena, ca nirayadukkhassa sattisatāhatopamena,
sattasukhassa 7- ca cakkavattisampattiyā upamā katā, evamidhāpi kātabbāti? tattha
"sakkā pana bhante upamā kātun"ti evaṁ pucchāvasena upamā katā, imasmiṁ sutte
pucchāya abhāvena na katā. idañhi suttaṁ dhammadesanāpariyosāne vuttaṁ. iti imasmiṁ
sutte cittarāsi nāma kathitoti.

footnote: 1 ma. phuṭṭhatāya 2 chaßēéa. phandano 3 chaßēéa.,i. imasmiṁ panatthe 4 ma. piṇḍo assa
footnote: 5 milinda. 2/109 sabbaññubhāvapañha (cuḷa.) 6 chaßēéa.,i. yatheva hi upamaṁ
footnote: 7 chaßēéa.,i. saggasukhassa

page number: 053

[49] navame pabhassaranti paṇḍaraṁ parisuddhaṁ. cittanti bhavaṅgacittaṁ. kiṁ pana
cittassa vaṇṇo nāma atthīti? natthi. nīlādīnañhi aññataravaṇṇaṁ hotu suvaṇṇavaṇṇaṁ
vā 1- yaṅkiñci parisuddhatāya "pabhassaran"ti vuccati. idampi nirupakkilesatāya
parisuddhanti pabhassaraṁ. tañca khoti taṁ bhavaṅgacittaṁ. āgantukehīti asahajātehi pacchā
javanakkhaṇe uppajjanakehi. upakkilesehīti rāgādīhi upakkiliṭṭhattā
upakkiliṭṭhaṁ nāmāti vuccati. kathaṁ? yathā hi sīlavanto ācārasampannā mātāpitaro
vā ācariyupajjhāyā vā dussīlānaṁ durācārānaṁ avattasampannānaṁ puttānañceva
antevāsikasaddhivihārikānañca vasena "attano putte vā antevāsikasaddhivihārike vā
na tajjenti na sikkhāpenti na ovadanti nānusāsantī"ti avaṇṇaṁ akittiṁ labhanti,
evaṁ sampadamidaṁ veditabbaṁ. ācārasampannā mātāpitaro viya ca ācariyupajjhāyā
viya ca bhavaṅgacittaṁ daṭṭhabbaṁ, puttādīnaṁ vasena tesaṁ akittilābho viya javanakkhaṇe
rajjanadussanamuyhanasabhāvānaṁ lobhadosamohasahagatānaṁ cittānaṁ vasena uppannehi
āgantukehi upakkilesehi pakatiparisuddhampi bhavaṅgacittaṁ upakkiliṭṭhaṁ nāma
hotīti.
[50] dasame bhavaṅgacittameva cittaṁ. vippamuttanti javanakkhaṇe arajjamānaṁ
adussamānaṁ amuyhamānaṁ tihetukañāṇasampayuttādikusalavasena uppajjamānaṁ āgantukehi
upakkilesehi vimuttaṁ nāma hotīti. 2- idhāpi yathā sīlavantānaṁ ācārasampannānaṁ
puttādīnaṁ vasena mātādayo "sobhanā eteyeva attano puttakādayo sikkhāpenti
ovadanti anusāsantī"ti vaṇṇakittilābhino honti, evaṁ javanakkhaṇe
uppannakusalacittavasena idaṁ bhavaṅgacittaṁ āgantukehi upakkilesehi
vippamuttanti vuccatīti.
paṇihitācchavaggavaṇṇanā niṭṭhitā.
pañcamo vaggo.

footnote: 1 cha.,i. avaṇṇaṁ vā, ma. suvaṇṇaṁ vā 2 chaßēéa.,i. vippamuttaṁ nāma hoti

page number: 054

6. accharāsaṅghātavaggavaṇṇanā
[51] chaṭṭhassa paṭhame taṁ assutavā puthujjanoti taṁ bhavaṅgacittaṁ sutavirahito
puthujjano. tattha āgamādhigamābhāvā ñeyyo assutavā iti. yo hi idaṁ suttaṁ
ādito paṭṭhāya atthavasena upaparikkhanto "idaṁ bhavaṅgacittaṁ nāma pakatiparisuddhampi
javanakkhaṇe uppannehi lobhādīhi upakkilesehi upakkiliṭṭhan"ti neva āgamavasena
na adhigamavasena jānāti. yassa ca khandhadhātuāyatanapaccayākārasatipaṭṭhānādīsu
uggahaparipucchāya virahitattā 1- yathābhūtañāṇapaṭivedhako 2- neva āgamo, paṭipattiyā
adhigantabbassa anadhigatattā na adhigamo atthi, so āgamādhigamābhāvā ñeyyo
assutavā iti. svāyaṁ:-
puthūnaṁ jananādīhi kāraṇehi puthujjano
puthujjanantogadhattā puthu vāyaṁ jano iti.
so hi puthūnaṁ nānappakārānaṁ kilesānaṁ 3- jananādīhi kāraṇehi puthujjano.
yathāha:-
"puthu kilese janentīti puthujjanā, puthu avihatasakkāyadiṭṭhikāti
puthujjanā, puthu satthārānaṁ mukhullokikāti 4- puthujjanā, puthu sabbagatīhi
avuṭṭhitāti puthujjanā, puthu nānābhisaṅkhārehi 5- abhisaṅkharontīti puthujjanā,
puthu nānāoghehi vuyhantīti puthujjanā, puthu nānāsantāpehi
santappantīti puthujjanā, puthu nānāpariḷāhehi pariḍayhantīti puthujjanā,
puthu pañcasu kāmaguṇesu rattā giddhā gadhitā mucchitā ajjhopannā 6-
laggā laggitā palibuddhāti puthujjanā, puthu pañcahi nīvaraṇehi āvuṭā
nivuṭā ovuṭā 7- pihitā paṭicchannā paṭikujjitāti puthujjanā"ti. 8-

footnote: 1 chaßēéa.,i. uggahaparipucchāvinicchayavirahitattā 2 chaßēéa.,i......paṭivedhasādhako
footnote: 3 chaßēéa.,i. kilesādīnaṁ 4 sī. mukhullokakāti 5 chaßēéa. nānābhisaṅkhāre
footnote: 6 ma. ajjhosannā 7 chaßēéa. āvutā nivutā ovutā

8 khußēáahā. 29/239/179 tissametteyyasuttaniddesa (syā)

page number: 055

puthūnaṁ vā gaṇanapathātītānaṁ ariyadhammaparammukhānaṁ nīcadhammasamācārānaṁ janānaṁ
antogadhattātipi 1- puthujjanā, puthu vā ayaṁ visuṁyeva saṅkhyaṁ gato, visaṁsaṭṭho
sīlasutādiguṇayuttehi ariyehi janoti puthujjano. evametehi "assutavā puthujjano"ti
dvīhi padehi vuttaṁ 2- :-
duve puthujjanā vuttā buddhenādiccabandhunā
andho puthujjano eko kalyāṇeko puthujjanoti
dve puthujjanā vuttā, tesu andhaputhujjano vutto hotīti veditabbo.
yathābhūtaṁ na jānātīti "idañca bhavaṅgacittaṁ evaṁ āgantukehi upakkilesehi
upakkiliṭṭhaṁ nāma hoti, evaṁ vippamuttaṁ nāmā"ti yathāsabhāvato na jānāti.
tasmāti yasmā na jānāti, tasmā. cittabhāvanā natthīti cittaṭṭhiti cittapariggaho
natthi, natthibhāveneva "natthī"ti vadāmīti dasseti. paṭhamaṁ.
[52] dutiye sutavāti sutasampanno. vitthārato panettha assutavāti padassa
paṭipakkhavasena attho veditabbo. ariyasāvakoti atthi ariyo na sāvako seyyathāpi
buddho ceva paccekabuddho ca, atthi sāvako na ariyo seyyathāpi gihī anāgataphalo,
atthi neva ariyo na sāvako seyyathāpi puthū titthiyā. atthi ariyo ceva sāvako
ca seyyathāpi samaṇā sakyaputtiyā āgataphalā viññātasāsanā. idha pana gihī
vā hotu pabbajito vā, yo koci sutavāti ettha vuttassa atthassa vasena
sutasampanno, ayaṁ ariyasāvakoti veditabbo. yathābhūtaṁ pajānātīti "evamidaṁ
bhavaṅgacittaṁ āgantukehi upakkilesehi vippamuttaṁ hoti, evaṁ upakkiliṭṭhan"ti
yathāsabhāvato pajānāti. cittabhāvanā atthīti cittaṭṭhiti cittapariggaho atthi,
atthibhāveneva "atthī"ti vadāmīti dasseti. imasmiṁ sutte balavavipassanā kathitā. keci
taruṇavipassanāti vadanti. dutiyaṁ.

footnote: 1 chaßēéa.,i. antogadhattāpi 2 chaßēéa.,i. ye te

page number: 056

[53] tatiyaṁ atthuppattiyaṁ kathitaṁ. katarāyaṁ pana atthuppattiyaṁ? aggikkhandho-
pamasuttantātthuppattiyaṁ. bhagavā kira ekasmiṁ samaye sāvatthiyaṁ upanissāya jetavanamahā-
vihāre paṭivasati. buddhānañca yattha katthaci paṭivasantānaṁ pañcavidhaṁ kiccaṁ avijahitameva
hoti. pañca hi buddhakiccāni 1- nāma purebhattakiccaṁ pacchābhattakiccaṁ
purimayāmakiccaṁ majjhimayāmakiccaṁ pacchimayāmakiccanti.
tatridaṁ purebhattakiccaṁ:- bhagavā hi pātova vuṭṭhāya upaṭṭhākānuggahatthaṁ
sarīraphāsukatthañca mukhadhovanādisarīraparikammaṁ katvā yāva bhikkhācāravelā, tāva
vivittāsane vītināmetvā bhikkhācāravelāya antaravāsakaṁ 2- nivāsetvā kāyabandhanaṁ
bandhitvā cīvaraṁ pārupitvā pattamādāya kadāci ekakova, kadāci bhikkhusaṁghaparivuto
gāmaṁ vā nigamaṁ vā piṇḍāya pavisati kadāci pakatiyā, kadāci anekehi pāṭihāriyehi
pavattamānehi. seyyathīdaṁ? piṇḍāya pavisato lokanāthassa purato purato gantvā
mudugatā vātā paṭhaviṁ sodhenti, valāhakā udakaphussitāni muñcitvā 3- magge reṇuṁ
vūpasametvā upari vitānaṁ hutvā tiṭṭhanti, apare vātā pupphāni 4- upasaṁharitvā
magge okiranti, unnatabhūmippadesā onamanti, onatā unnamanti, pādanikkhepasamaye
samatalā bhūmi 5- hoti, sukhasamphassāni padumapupphāni vā pāde sampaṭicchanti.
indakhīlassa anto ṭhapitamatte dakkhiṇapāde sarīrā chabbaṇṇarasmiyo nikkhamitvā
suvaṇṇapiñjarāni 6- viya vicitravaṭṭiparikkhittāni 7- viya ca pāsādakūṭāgārādīni
karontiyo 8- ito cito ca dhāvanti, 9- hatthiassavihaṅgamādayo 10- sakasakaṭṭhānesu
ṭhitāyeva madhurenākārena saddaṁ karonti, tathā bheripaṇavādīni 11- turiyāni manussānañca
kāyupagāni ābharaṇāni. tena saññāṇena manussā jānanti "ajja bhagavā idha piṇḍāya
paviṭṭho"ti. te sunivatthā supārutā gandhapupphādīni ādāya gharā nikkhamitvā
antaravīthiṁ paṭipajjitvā

footnote: 1 ma. buddhakiccaṁ 2 chaßēéa. ayaṁ pāṭho na dissati 3 chaßēéa. muñcantā 4 ma. vālukāni
footnote: pupphāni ca 5 chaßēéa. samāva bhūmi 6 chaßēéa. suvaṇṇarasapiñjarāni
footnote: 7 sī. citrapaṭṭaparikkhittāni, chaßēéa. citrapaṭaparikkhittāni 8 chaßēéa. alaṅkarontiyo

9 sī. vidhāvanti 10 cha. hatthiassavihaṅgādayo, ma. hatthiassamahiṁsādayo
11 chaßēéa. bherivīṇādīni

page number: 057

bhagavantaṁ gandhapupphādīhi sakkaccaṁ pūjetvā vanditvā "amhākaṁ bhante dasa
bhikkhū, amhākaṁ vīsati, paññāsaṁ .pe. amhākaṁ bhikkhusataṁ dethā"ti yācitvā
bhagavatopi pattaṁ gahetvā āsanaṁ paññāpetvā sakkaccaṁ piṇḍapātena paṭimānenti.
bhagavā katabhattakicco tesaṁ santānāni 1- oloketvā tathā dhammaṁ deseti, yathā keci
saraṇagamane 2- patiṭṭhahanti, keci pañcasu sīlesu, keci sotāpattisakadāgāmianāgāmiphalānaṁ
aññatarasmiṁ, keci pabbajitvā aggaphale arahatteti. evaṁ mahājanaṁ anuggahetvā
uṭṭhāyāsanā vihāraṁ gacchati. tattha gantvā gandhamaṇḍalamāḷe paññattapavarabuddhāsane
nisīdati bhikkhūnaṁ bhattakiccapariyosānaṁ āgamayamāno. tato bhikkhūnaṁ bhattakiccapariyosāne
upaṭṭhāko bhagavato nivedeti. atha bhagavā gandhakuṭiṁ pavisati. idaṁ tāva purebhattakiccaṁ.
atha bhagavā evaṁ katapurebhattakicco gandhakuṭiyā pamukhaṭṭhāne 3- nisīditvā
pāde dhovitvā 4- bhikkhusaṁghaṁ ovadati "bhikkhave appamādena sampādetha, dullabho
buddhuppādo lokasmiṁ, dullabho manussapaṭilābho, 5- dullabhā saddhāsampatti, 6-
dullabhā pabbajjā, dullabhaṁ dhammassavanan"ti. 7- tattha keci bhagavantaṁ kammaṭṭhānaṁ
pucchanti. bhagavā tesaṁ cariyānurūpaṁ kammaṭṭhānaṁ deti. tato sabbepi bhagavantaṁ
vanditvā attano 8- rattiṭṭhānadivāṭṭhānāni gacchanti. keci araññaṁ, keci
rukkhamūlaṁ, keci pabbatādīnaṁ aññataraṁ, keci cātummahārājikabhavanaṁ .pe. keci
vasavattibhavanaṁ. 9- tato bhagavā gandhakuṭiṁ pavisitvā sace ākaṅkhati, dakkhiṇena passena
sato sampajāno muhuttaṁ sīhaseyyaṁ kappeti. atha samassāsitakāyo uṭṭhahitvā
dutiyabhāge lokaṁ oloketi. tatiyabhāge yaṁ gāmaṁ vā nigamaṁ vā upanissāya viharati,
tattha mahājano purebhattaṁ dānaṁ datvā pacchābhattaṁ sunivattho supāruto gandhapupphādīni
ādāya vihāre sannipatati. tato bhagavā sampattaparisāya anurūpena pāṭihāriyena gantvā
dhammasabhāyaṁ paññattapavarabuddhāsane nisajja

footnote: 1 chaßēéa. upanissayacittasantānāni 2 chaßēéa. saraṇagamanesu 3 chaßēéa. upaṭṭhāne
footnote: 4 chaßēéa. pakkhāletvā pādapīṭhe ṭhatvā 5 chaßēéa. manussattapaṭilābho 6 chaßēéa. khaṇasampatti
footnote: 7 chaßēéa. saddhammassavananti 8 chaßēéa.,i. attano attano 9 chaßēéa.,i. vasavattibhavananti

page number: 058

dhammaṁ deseti kālayuttaṁ samayayuttaṁ, atha kālaṁ viditvā parisaṁ uyyojeti, manussā
bhagavantaṁ vanditvā pakkamanti. idaṁ pacchābhattakiccaṁ.
so evaṁ niṭṭhitapacchābhattakicco sace gattāni osiñcitukāmo hoti, buddhāsanā
uṭṭhāya nhānakoṭṭhakaṁ pavisitvā upaṭṭhākena paṭiyāditaudakena gattāni utuṁ
gāhāpeti. 1- upaṭṭhākopi buddhāsanaṁ ānetvā gandhakuṭipariveṇe paññāpeti. bhagavā
surattaṁ duppaṭṭaṁ 2- nivāsanaṁ nivāsetvā kāyabandhanaṁ bandhitvā uttarāsaṅgaṁ
katvā 3- tattha āgantvā nisīdi 4- ekakova muhuttapaṭisallīno, atha bhikkhū tato 5-
āgamma bhagavato upaṭṭhānaṁ gacchanti. 6- tattha ekacce pañhaṁ pucchanti, ekacce
kammaṭṭhānaṁ yācanti, ekacce dhammassavanaṁ yācanti. bhagavā tesaṁ adhippāyaṁ
sampādento purimayāmaṁpi vītināmeti. idaṁ purimayāmakiccaṁ.
purimayāmakiccapariyosāne pana bhikkhūsu bhagavantaṁ vanditvā pakkantesu
sakaladasasahassīlokadhātudevatāyo okāsaṁ labhamānā bhagavantaṁ upasaṅkamma 7- pañhaṁ pucchanti
yathābhisaṅkhataṁ caturakkharampi. 8- bhagavā tāsaṁ devatānaṁ pañhaṁ vissajjento majjhimayāmaṁ
vītināmeti. idaṁ majjhimayāmakiccaṁ.
pacchimayāmaṁ pana tayo koṭṭhāse katvā purebhattato paṭṭhāya nisajjāpīḷitassa
sarīrassa kilāsubhāvamocanatthaṁ ekaṁ koṭṭhāsaṁ caṅkamena vītināmeti, dutiyakoṭṭhāse
gandhakuṭiṁ pavisitvā dakkhiṇena passena sato sampajāno sīhaseyyaṁ kappeti.
tatiyakoṭṭhāse paccuṭṭhāya nisīditvā purimabuddhānaṁ santike dānasīlādivasena
katādhikārapuggaladassanatthaṁ buddhacakkhunā lokaṁ voloketi. idaṁ pacchimayāmakiccaṁ.
taṁpi divasaṁ bhagavā imasmiṁyeva kicce ṭhito lokaṁ volokento idaṁ addasa:- mayā
kosalaraṭṭhe cārikaṁ carantena aggikkhandhena upanāmetvā ekasmiṁ sutte desite

footnote: 1 chaßēéa. gaṇhāpeti 2 sī.,i. rattadupaṭṭaṁ 3 chaßēéa. ekaṁsaṁ katvā
footnote: 4 chaßēéa.,i. nisīdati 5 chaßēéa.,i. tato tato 6 chaßēéa. āgacchanti
footnote: 7 chaßēéa.,i. upasaṅkamitvā 8 chaßēéa.,i. antamaso caturakkharampi

page number: 059

saṭṭhī bhikkhū arahattaṁ pāpuṇissanti, saṭṭhimattānaṁ uṇhaṁ lohitaṁ mukhato
uggacchissati, saṭṭhimattā gihibhāvaṁ gamissanti. tattha ye arahattaṁ pāpuṇissanti,
te yaṅkiñci dhammadesanaṁ sutvā pāpuṇissantīti. 1- itaresaṁ pana bhikkhūnaṁ
saṅgahatthāya cārikaṁ caritukāmo hutvā "ānanda bhikkhūnaṁ ārocehī"ti āha.
thero anupariveṇaṁ gantvā "āvuso satthā mahājanassa saṅgahatthāya cārikaṁ
caritukāmo, gantukāmā āgacchathā"ti āha. bhikkhū mahālābhaṁ labhitvā viya
tuṭṭhamānasā "labhissāma vata mahājanassa dhammaṁ desentassa bhagavato suvaṇṇavaṇṇaṁ
sarīraṁ oloketuṁ madhuradhammakathaṁ sotun"ti paruḷhakesā kese ohārāpetvā 2-
malaggahitapattā patte pacitvā kiliṭṭhacīvarā cīvarāni dhovitvā gamanasajjā ahesuṁ.
satthā aparicchinnena bhikkhusaṁghena parivuto kosalaraṭṭhaṁ cārikāya nikkhanto
gāmanigamapaṭipāṭiyā ekadivasaṁ ekagāvutadvigāvutatigāvutayojanaparamaṁ 3- cārikaṁ
gantvā 4- ekasmiṁ padese mahantaṁ susirarukkhaṁ agginā sampajjalitaṁ disvā
"imameva vatthuṁ katvā sattahi aṅgehi paṭimaṇḍetvā dhammakathaṁ 5- kathessāmī"ti
gamanaṁ pacchinditvā aññataraṁ rukkhamūlaṁ upasaṅkamitvā nisajjākāraṁ dassesi.
ānandatthero satthu adhippāyaṁ ñatvā "addhā kāraṇaṁ bhavissati, na akāraṇaṁ 6-
tathāgatā gamanaṁ pacchinditvā nisīdantī"ti catugguṇaṁ saṅghāṭiṁ paññāpeti. 7- satthā
nisīditvā bhikkhū āmantetvā "passatha no tumhe bhikkhave amuṁ mahantaṁ
aggikkhandhan"ti aggikkhandhopamasuttaṁ 8- desesi. 9-
imasmiṁ ca pana veyyākaraṇe bhaññamāne saṭṭhimattānaṁ bhikkhūnaṁ uṇhaṁ lohitaṁ
mukhato uggacchi, saṭṭhimattā bhikkhū sikkhaṁ paccakkhāya hīnāyāvattiṁsu,
saṭṭhimattānaṁ bhikkhūnaṁ anupādāya āsavehi cittāni vimucciṁsu. tañhi veyyākaraṇaṁ
sutvā saṭṭhimattānaṁ bhikkhūnaṁ nāmakāyo santatto, nāmakāye santatte karajakāyo
santatto,

footnote: 1 chaßēéa.,i. pāpuṇissanateva 2 chaßēéa.,i. ohāretvā
footnote: 3 chaßēéa. gāvutāḍḍhayojanatigāvutayojanaparamaṁ 4 chaßēéa.,i. caranto 5 chaßēéa.,i. dhammadesanaṁ
footnote: 6 chaßēéa. akāraṇena 7 chaßēéa.,i. paññāpesi 8 chaßēéa.,i. aggikkhandhopamasuttantaṁ,

aṅ.sattaka. 23/69/129 mahāvagga (syā) 9 chaßēéa. deseti

page number: 060

karajakāye santatte nidhānagataṁ uṇhaṁ lohitaṁ mukhato uggacchi. saṭṭhimattā bhikkhū
"dukkaraṁ vata buddhasāsane yāvajīvaṁ paripuṇṇaṁ parisuddhaṁ brahmacariyaṁ caritun"ti
sikkhaṁ paccakkhāya hīnāyāvattanti, 1- saṭṭhimattā bhikkhū satthudesanābhimukhaṁ ñāṇaṁ
pesetvā saha paṭisambhidāhi arahattaṁ pattā.
tattha yesaṁ uṇhaṁ lohitaṁ mukhato uggacchi, te pārājikaṁ āpajjiṁsu. ye
gihibhāvaṁ pattā, te khuddānukhuddakāni sikkhāpadāni maddantā vicariṁsu. ye arahattaṁ
pattā, te parisuddhasīlāva ahesuṁ. satthu dhammadesanā imesaṁ tiṇṇampi saphalā
jātā. arahattaṁ pattānaṁ tāva saphalā hotu, itaresaṁ kathaṁ saphalā jātāti 2- ?
tepi hi sace imaṁ dhammadesanaṁ na suṇeyyuṁ, pamattāva hutvā ṭhānaṁ jahituṁ na
sakkuṇeyyuṁ. tato nesaṁ taṁ pāpaṁ vaḍḍhamānaṁ apāyesuyeva saṁsīdāpeyya. imaṁ pana
desanaṁ sutvā jātasaṁvegā ṭhānaṁ jahitvā sāmaṇerabhūmiyaṁ ṭhitā dasa sīlāni pūretvā
yoniso manasikāre yuttapayuttā keci sotāpannā keci sakadāgāmino keci
anāgāmino ahesuṁ, keci devaloke nibbattiṁsu, evaṁ pārājikāpannānampi saphalā
ahosi. itare pana sace imaṁ dhammadesanaṁ na suṇeyyuṁ, gacchante gacchante kāle
saṁghādisesampi pārājikampi āpajjeyyuṁ. 3- imaṁ pana dhammadesanaṁ sutvā "aho
sallekhitaṁ buddhasāsanaṁ, na sakkā amhehi yāvajīvaṁ imaṁ paṭipattiṁ pūretuṁ, sikkhaṁ
paccakkhāya upāsakadhammaṁ pūretvā dukkhā muccissāmā"ti gihibhāvaṁ upasaṅkamiṁsu. 4-
te tīsu saraṇesu patiṭṭhāya pañca sīlāni rakkhitvā upāsakadhammaṁ pūretvā keci
sotāpannā keci sakadāgāmino keci anāgāmino jātā, keci devaloke nibbattāti.
evametesampi saphalāva ahosi.
imaṁ pana satthu dhammadesanaṁ sutvā devasaṅghā yehipi sutā, yehipi na
sutā, sabbesaṁyeva ārocentā vicariṁsu. bhikkhū sutvā sutvā "dukkaraṁ bho buddhānaṁ

footnote: 1 chaßēéa.,i. hīnāyāvattā 2 chaßēéa. saphalāva jātāti
footnote: 3 chaßēéa. anupubbena saṅghādisesampi pārājikampi pāpuṇitvā apāyesuyeva
footnote: uppajjitvā mahādukkhaṁ anubhaveyyuṁ 4 chaßēéa. upagamiṁsu

page number: 061

sāsane yāvajīvaṁ paripuṇṇaṁ parisuddhaṁ brahmacariyaṁ caritun"ti ekakkhaṇeneva dasapi
bhikkhū vīsatipi saṭṭhīpi satampi sahassampi bhikkhū gihī honti. satthā yathāruciyā
cārikaṁ caritvā na puna jetavanameva gantvā bhikkhū āmantesi "bhikkhave tathāgato
cārikaṁ caramāno ciraṁ ākiṇṇo vihāsi, icchāmahaṁ bhikkhave aḍḍhamāsaṁ paṭisallīyituṁ,
namhi kenaci upasaṅkamitabbo aññatra ekena piṇḍapātanīhārakenā"ti. aḍḍhamāsaṁ
ekībhāvena vītināmetvā paṭisallānā vuṭṭhito ānandattherena saddhiṁ vihāracārikaṁ
caramāno olokitolokitaṭṭhāne pana tanubhūtaṁ bhikkhusaṁghaṁ disvā jānantoyeva theraṁ
pucchi "ānanda aññasmiṁ kāle tathāgate cārikaṁ caritvā jetavanaṁ āgate sakalavihāro
kāsāvapajjoto isivātapaṭivāto 1- hoti, idāni pana tanubhūto bhikkhusaṁgho dissati,
yebhuyyena ca uppaṇḍuppaṇḍukajātā bhikkhū, kiṁ nu kho etan"ti. etarahi bhagavā
tumhākaṁ aggikkhandhopamadhammadesanaṁ kathitakālato paṭṭhāya bhikkhū saṁvegappattā hutvā
"mayaṁ etaṁ dhammaṁ sabbākārena paricarituṁ 2- na sakkhissāma, asammāvattantānañca
janassa saddhādeyyaṁ paribhuñjituṁ ayuttan"ti gihibhāvaṁ saṅkamantīti.
tasmiṁ khaṇe bhagavato dhammasaṁvego uppajji. tato theraṁ āha "mayi paṭisallāne
vītināmente na koci mama puttānaṁ ekaṁ assāsaṭṭhānaṁ kathesi. sāgarassa
hi otaraṇatitthāni viya bahūni imasmiṁ sāsane assāsakāraṇāni. gacchānanda
gandhakuṭipariveṇe buddhāsanaṁ paññāpetvā bhikkhusaṁghaṁ sannipātehī"ti. thero tathā
akāsi. satthā buddhāsanavaragato bhikkhū āmantetvā "bhikkhave mettāya sabbapubbabhāgo
nāma neva appanā, na upacāro, sattānaṁ hitapharaṇamattamevā"ti vatvā imissā
atthuppattiyā imaṁ accharāsaṅghātasuttaṁ 3- desesi.
tattha accharāsaṅghātamattanti accharāpaharaṇamattaṁ, dve aṅguliyo paharitvā
saddakaraṇamattanti attho. mettacittanti sabbasattānaṁ hitapharaṇacittaṁ. āsevatīti

footnote: 1 sī.,i. isivātaparivāto 2 chaßēéa. paripūretuṁ, i. pūretuṁ
footnote: 3 chaßēéa. cūḷaccharāsaṅghātasuttaṁ

page number: 062

kathaṁ āsevati? āvajjento āsevati, jānanto āsevati, passanto āsevati,
paccavekkhanto āsevati cittaṁ adhiṭṭhahanto 1- āsevati, saddhāya adhimuccanto
āsevati, viriyaṁ paggaṇhanto āsevati, satiṁ upaṭṭhāpento āsevati, cittaṁ
samādahanto āsevati, paññāya pajānanto āsevati, abhiññeyyaṁ abhijānanto āsevati,
pariññeyyaṁ parijānanto āsevati, pahātabbaṁ pajahanto āsevati, bhāvetabbaṁ bhāvento
āsevati, sacchikātabbaṁ sacchikaronto āsevatīti. 2- idha pana mettāpubbabhāge 3-
hitapharaṇapavattamatteneva āsevatīti veditabbaṁ. 4-
arittajjhānoti atucchajjhāno apariccattajjhāno vā. viharatīti iriyati
vattati 5- pāleti yapeti yāpeti carati viharati. tena vuccati viharatīti. iminā
padena mettaṁ āsevantassa bhikkhuno iriyāpathavihāro kathito. satthusāsanakaroti
satthuanusāsanikaro. ovādapaṭikaroti ovādakārako. ettha ca sakiṁ vacanaṁ ovādo,
punappunaṁ vacanaṁ anusāsanī. sammukhā vacanampi ovādo, pesetvā parammukhā vacanaṁ
anusāsanī. otiṇṇe vatthusmiṁ vacanaṁ ovādo, otiṇṇe anotiṇṇe vatthusmiṁ vā pana
vacanaṁ 6- anusāsanī. evaṁ viseso veditabbo. paramatthato pana ovādoti vā anusāsanīti
vā esa 7- eke ekatthe same sabhāge tajjāte taññevāti. ettha ca
"accharāsaṅghātamattampi ce bhikkhave bhikkhu mettacittaṁ āsevatī"ti idameva satthu
sāsanañceva ovādo ca, tassa karaṇato esa sāsanakaro ovādapaṭikaroti veditabbo.
amoghanti atucchaṁ. raṭṭhapiṇḍanti ñātiparivaṭṭaṁ pahāya raṭṭhaṁ nissāya
pabbajitena paresaṁ gehato paṭiladdhattā piṇḍapātova raṭṭhapiṇḍo nāma vuccati.
paribhuñjatīti cattāro paribhogā theyyaparibhogo iṇaparibhogo dāyajjaparibhogo
sāmiparibhogoti. tattha dussīlassa paribhogo theyyaparibhogo nāma. sīlavato
apaccavekkhitaparibhogo iṇaparibhogo nāma. sattannaṁ sekhānaṁ paribhogo dāyajjaparibhogo
nāma.

footnote: 1 ka. paccupaṭṭhapento 2 khu.paṭi. 31/535/434 yuganaddhakathā 3 chaßēéa.,i.....bhāgena
footnote: 4 chaßēéa. veditabbo 5 chaßēéa.,i. pavattati 6 chaßēéa.,i. otiṇṇe vā anotiṇṇe vā
footnote: vatthusmiṁ tantiṭhapanavasena vacanaṁ 7 chaßēéa. ese

page number: 063

khīṇāsavassa paribhogo sāmiparibhogo nāma. tattha imassa bhikkhuno ayaṁ
raṭṭhapiṇḍaparibhogo dvīhi kāraṇehi amogho hoti. accharāsaṅghātamattampi mettacittaṁ
āsevanto bhikkhu raṭṭhapiṇḍassa sāmiko hutvā paribhuñjatītipissa 1- amogho
raṭṭhapiṇḍaparibhogo. accharāsaṅghātamattampi mettacittaṁ āsevantassa bhikkhuno
dinnadānaṁ mahiddhiyaṁ 2- hoti mahapphalaṁ mahānisaṁsaṁ mahājutikaṁ mahāvipphārantipissa
amogho raṭṭhapiṇḍaparibhogo. ko pana vādo ye naṁ bahulīkarontīti ye pana imaṁ
mettacittaṁ bahulaṁ āsevanti bhāventi punappunaṁ karonti, te amoghaṁ raṭṭhapiṇḍaṁ
paribhuñjantīti ettha vattabbameva. 3- evarūpā hi bhikkhū raṭṭhapiṇḍassa sāmino
anaṇā dāyādā hutvā paribhuñjantīti.
[54-55] catutthe bhāvetīti uppādeti vaḍḍheti. pañcame manasikarotīti
manasmiṁ karoti. sesaṁ imesu dvīsupi tatiye vuttanayeneva veditabbaṁ. yo hi
āsevati, ayameva bhāveti, ayaṁ manasikaroti. yena cittena āsevati, teneva
bhāveti, tena manasikaroti. sammāsambuddho pana yāya dhammadhātuyā supaṭividdhattā
desanāvilāsasampanno 4- nāma hoti, tassā supaṭividdhattā attano desanāvilāsaṁ
dhammissariyataṁ paṭisambhidāpabhedakusalataṁ appaṭihatasabbaññutañāṇatañca nissāya ekakkhaṇe
uppannaṁ ekacittameva tīhi koṭṭhāsehi vibhajitvā dassetīti. 5-
[56] chaṭṭhe ye kecīti aniyāmitavacanaṁ. akusalāti etesaṁ niyāmitavacanaṁ. ettāvatā
sabbākusalā asesato pariyādinnā honti. akusalabhāgiyā akusalapakkhikāti akusalānamevetaṁ
nāmaṁ. akusalāyeva hi ekacce akusalā 6- sahajātavasena, ekacce upanissayavasena
bhajanti ceva, tesañca pakkhā bhavantīti "akusalabhāgiyā akusalapakkhikā"ti vuccanti.
sabbe te manopubbaṅgamāti mano pubbaṁ paṭhamataraṁ gacchati etesanti manopubbaṅgamā.
ete hi kiñcāpi manena saddhiṁ ekuppādaekavatthukaekanirodhaekārammaṇā

footnote: 1 chaßēéa. sāmiko hutvā anaṇo hutvā dāyādo hutvā paribhuñjatītipissa
footnote: 2 chaßēéa. mahaddhiyaṁ 3 cha.,i. vattabbameva kiṁ, ma. vattabbameva natthi
footnote: 4 chaßēéa. desanāvilāsappatto, i. desanavilāsappattā 5 chaßēéa.,i. dassesīti

6 chaßēéa.,i. akusalaṁ

page number: 064

honti, yasmā pana tesaṁ mano uppādako kārako janako samuṭṭhāpako nibbattako,
tasmā manopubbaṅgamā nāma honti.
paṭhamaṁ uppajjatīti yathā nāma "rājā nikkhanto"ti vutte "rājāyeva
nikkhanto, sesā rājasenā 1- nikkhantā anikkhantā"ti pucchitabbakāraṇaṁ natthi,
sabbā nikkhantātveva 2- paññāyanti, evameva mano uppannoti vuttakālato 3-
paṭṭhāya avasesā sahajātasaṁsaṭṭhasampayuttā uppannā na uppannāti pucchitabbakāraṇaṁ
natthi, sabbe te uppannātveva paññāyanti. etamatthavasampaṭicca 4- tehi
saṁsaṭṭhasampayutto ekuppādekanirodhopi samāno mano tesaṁ dhammānaṁ paṭhamaṁ uppajjatīti
vutto. anvadevāti anudeva, saheva ekatoyevāti attho. byañjanacchāyaṁ pana gahetvā
paṭhamaṁ cittaṁ uppajjati, pacchā cetasikāti na gahetabbaṁ. attho hi paṭisaraṇaṁ, na
byañjanaṁ. "manopubbaṅgamā dhammā, manoseṭṭhā manomayā"ti gāthāyapi eseva nayo.
[57] sattame kusalāti catubhūmikāpi kusalā dhammā kathitā. sesaṁ chaṭṭhe
vuttanayeneva veditabbaṁ.
[58] aṭṭhame yathayidaṁ bhikkhave pamādoti ettha bhikkhaveti ālapanaṁ, yathā
ayaṁ pamādoti attho. pamādoti pamajjanākāro. vuttañhetaṁ:-
"tattha katamo pamādo? kāyaduccarite vā vacīduccarite vā
manoduccarite vā pañcasu vā kāmaguṇesu cittassa vossaggo
vossaggānuppadānaṁ kusalānaṁ vā dhammānaṁ bhāvanāya asakkaccakiriyatā
asātaccakiriyatā anaṭṭhitakiriyatā olīnavuttitā nikkhittacchandatā
nikkhittadhuratāanāsevanā abhāvanā abahulīkammaṁ anadhiṭṭhānaṁ ananuyogo pamādo, 5-
yo evarūpo pamādo pamajjanā pamajjitattaṁ, ayaṁ vuccati pamādo"ti. 6-

footnote: 1 ma. rājaparisā 2 chaßēéa.,i. nikkhantāteva 3 ma. tassa uppādakālato 4 ma. etamatthaṁ
footnote: sampaṭiccha 5 chaßēéa.,i. nikkhittadhuratā anadhiṭṭhānaṁ ananuyogo anāsevanā abhāvanā
footnote: abahulīkammaṁ 6 abhi.vi. 35/846/427 khuddakavatthuvibhaṅga

page number: 065

uppannā ca kusalā dhammā parihāyantīti idaṁ jhānavipassanānaṁ vasena vuttaṁ.
maggaphalānaṁ pana sakiṁ uppannānaṁ puna parihānaṁ nāma natthi.
[59] navame appamādo pamādapaṭipakkhavasena vitthārato veditabbo.
[60] dasame kosajjanti kusītabhāvo. sesaṁ vuttanayamevāti.
accharāsaṅghātavaggavaṇṇanā niṭṭhitā.
chaṭṭho vaggo.
-----------

page number: 066

7. viriyārambhādivaggavaṇṇanā
[61] sattamassa paṭhame viriyārambhoti catukiccassa sammappadhānaviriyassa ārambho,
paggahitaparipuṇṇaviriyatāti 1- attho.
[62] dutiye mahicchatāti mahālobho. yaṁ sandhāya vuttaṁ:-
"tattha katamā mahicchatā? itarītarehi cīvarapiṇḍapātasenāsana-
gilānapaccayabhesajjaparikkhārehi pañcahi vā kāmaguṇehi asantuṭṭhassa
bhiyyokamyatā, yā evarūpā icchā icchāgatā mahicchatā rāgo sārāgo
cittassa sārāgo. ayaṁ vuccati mahicchatā"ti. 2-
[63] tatiye appicchatāti alobho. appicchassāti anicchassa. ettha hi
byañjanaṁ sāvasesaṁ viya, attho pana niravaseso. na hi appamattikāya icchāya atthibhāvena
so appicchoti vutto, icchāya pana abhāvena punappunaṁ āsevitassa alobhasseva
bhāvena appicchoti vutto.
apicettha atricchatā pāpicchatā mahicchatā appicchatāti ayaṁ bhedo veditabbo.
tattha sakalābhe atittassa paralābhe patthanā atricchatā nāma, tāya samannāgatassa
ekabhājane pakkapūvepi attano patte pakkhitte 3- na supakko viya khuddako viya
ca khāyati, sveva parassa patte pakkhitto supakko viya mahanto viya ca khāyati.
asantaguṇapakāsanatā 4- pana paṭiggahaṇe ca amattaññutā pāpicchatā nāma, sāpi
"idhekacco assaddho samāno saddhoti maṁ jano jānātū"tiādinā 5- nayena abhidhamme
āgatāyeva, tāya samannāgato puggalo kohaññe patiṭṭhāti. santaguṇapakāsanatā

footnote: 1 chaßēéa.,i. āraddhapaggahita.... 2 abhi.vi. 35/850,851/428 khuddakavatthuvibhaṅga
footnote: 3 chaßēéa.,i. patite 4 chaßēéa.,i. asantaguṇasambhāvanatā
footnote: 5 abhi.vi. 35/851/428 khuddakavatthuvibhaṅga

page number: 067

pana paṭiggahaṇe ca amattaññutā mahicchatā nāma, sāpi "idhekacco saddho
samāno saddhoti maṁ jano jānātūti icchati, sīlavā samāno sīlavāti maṁ jano
jānātū"ti 1- iminā nayena āgatāyeva. tāya samannāgato puggalo dussantappiyo 2-
hoti, vijātamātāpissa cittaṁ gahetuṁ na sakkoti. tenetaṁ vuccati:-
"aggikkhandho samuddo ca mahiccho cāpi puggalo
sakaṭena paccaye dente 3- tayopete atappiyā"ti. 4-
santaguṇaniguhanatā pana paṭiggahaṇe ca mattaññutā appicchatā nāma, tāya samannāgato
puggalo attani vijjamānaṁpi guṇaṁ paṭicchādetukāmatāya saddho samāno "saddhoti maṁ
jano jānātū"ti na icchati. sīlavā, pavivitto, bahussuto, āraddhaviriyo,
samādhisampanno, paññavā, khīṇāsavo samāno "khīṇāsavoti maṁ jano jānātū"ti
na icchati seyyathāpi majjhantikatthero.
thero kira mahākhīṇāsavo ahosi, pattacīvaraṁ panassa pādamattameva agghati.
so asokassa dhammarañño vihāramahadivase saṁghatthero ahosi, athassa atilūkhabhāvaṁ
disvā manussā "bhante thokaṁ bahi hothā"ti āhaṁsu. thero "mādise khīṇāsave
rañño saṅgahaṁ akaronte añño ko karissatī"ti paṭhaviyaṁ nimujjitvā saṁghattherassa
ukkhipitaṁ piṇḍaṁ 5- gaṇhantoyeva ummujji. evaṁ khīṇāsavo samāno "khīṇāsavoti
maṁ jano jānātū"ti na icchati. evaṁ appiccho ca pana bhikkhu anuppannalābhaṁ
uppādeti, uppannaṁ vā 6- thāvaraṁ karoti, dāyakānaṁ cittaṁ ārādheti. yathā yathā
hi so attano appicchatāya appaṁ gaṇhāti, tathā tathā tassa vatte pasannā
manussā bahū denti.

footnote: 1 abhi.vi. 35/851/428 khuddakavatthuvibhaṅga 2 chaßēéa. dussantappayo, ka. duttappiyo,
footnote: pa.sū. 2/186 (syā) 3 bahuke .pe. na pūraye, sammohavinodanī
footnote: 618 khuddakavatthuvibhaṅgavaṇṇanā (syā) 4 pa.sū. 2/186 rathavinītasuttavaṇṇanā (syā)

5 chaßēéa. ukkhittapiṇḍaṁ 6 chaßēéa.,i. vā-saddo na dissati

page number: 068

aparopi catubbidho appiccho paccayāppiccho dhutaṅgāppiccho
pariyattiappiccho adhigamāppicchoti. tattha catūsu paccayesu appiccho
paccayāppiccho nāma. so dāyakassa vasaṁ jānāti, deyyadhammassa vasaṁ jānāti,
attano thāmaṁ jānāti. yadi hi deyyadhammā bahū honti, dāyako appaṁ 1- dātukāmo,
dāyakassa vasena appaṁ gaṇhāti. deyyadhammo appo, dāyako bahuṁ dātukāmo,
deyyadhammassa vasena appaṁ gaṇhāti. deyyadhammopi bahu, dāyakopi bahuṁ dātukāmo,
attano thāmaṁ ñatvā pamāṇameva gaṇhāti.
dhutaṅgasamādānassa attani atthibhāvaṁ na jānāpetukāmo dhutaṅgāppiccho nāma. tassa
vibhāvanatthaṁ imāni vatthūni:- sosānikamahākumārakassapatthero 2- kira saṭṭhivassāni
susāne vasi, añño ekabhikkhupi na aññāsi. tenevāha:-
"susāne saṭṭhi vassāni abbokiṇṇaṁ vasāmahaṁ
dutiyo maṁ na jāneyya aho sosānikuttamo"ti.
cetiyapabbate dve bhātikattherā vasiṁsu. kaniṭṭho upaṭṭhākena pesite
ucchukhaṇḍike 3- gahetvā jeṭṭhakassa santikaṁ agamāsi "paribhogaṁ bhante karothā"ti.
therassa ca bhattakiccaṁ katvā mukhavikkhālanakālo ahosi. so "alaṁ āvuso"ti āha. kacci
bhante ekāsanikatthāti āha. āhara āvuso ucchukhaṇḍiketi paṇṇāsa vassāni
ekāsaniko samānopi dhutaṅgaṁ niguhamāno paribhogaṁ katvā mukhaṁ vikkhāletvā puna
dhutaṅgaṁ adhiṭṭhāya gato.
yo pana sāketatissatthero viya bahussutabhāvaṁ jānāpetuṁ na icchati, ayaṁ
pariyattiappiccho nāma. thero kira "khaṇo natthīti uddesaparipucchāsu okāsaṁ
akaronto kadā maraṇakkhaṇaṁ bhante labhissathā"ti codito gaṇaṁ vissajjetvā

footnote: 1 chaßēéa. appamattakaṁ
footnote: 2 chaßēéa.,i. sosānikamahākumāratthero, pa.sū. 2/187, sosānikamahāsumatthero (syā)
footnote: abbokiṇṇo, pa.sū. 2/187 3 chaßēéa. pesitaṁ ucchukhaṇḍikaṁ, i. pesitā

ucchukhaṇḍikā, sī. ucchubhaṇḍikaṁ

page number: 069

kaṇikāravālikasamuddavihāraṁ gato. tattha antovassaṁ theranavamajjhimānaṁ upakāro hutvā
mahāpavāraṇāya uposathadivase dhammakathāya janapadaṁ khobhetvā gato.
yo pana sotāpannādīsu aññataro hutvā sotāpannādibhāvaṁ jānāpetuṁ
na icchati, ayaṁ adhigamāppiccho nāma tayo kulaputtā 1- viya ghaṭīkārabhumbhakāro 2-
viya ca. imasmiṁ panatthe laddhāsevanena balavālobhena samannāgato sekhopi puthujjanopi
appicchoti veditabbo.
[64] catutthe asantuṭṭhitāti asantuṭṭhe puggale sevantassa bhajantassa
payirupāsantassa uppanno asantosasaṅkhāto lobho.
[65] pañcame santuṭṭhitāti santuṭṭhe puggale sevantassa bhajantassa
payirupāsantassa uppanno alobhasaṅkhāto santoso. santuṭṭhassāti
itarītarapaccayasantosena samannāgatassa. so panesa santoso dvādasavidho hoti.
seyyathīdaṁ? cīvare yathālābhasantoso yathābalasantoso yathāsāruppasantosoti tividho.
evaṁ piṇḍapātādīsu.
tassāyaṁ pabhedasaṁvaṇṇanā:- idha bhikkhu cīvaraṁ labhati sundaraṁ vā asundaraṁ
vā. so teneva yāpeti aññaṁ na pattheti, 3- labhantopi na gaṇhāti. ayamassa
cīvare yathālābhasantoso. aparo pana 4- pakatidubbalo vā hoti ābādhajarābhibhūto
vā, garucīvaraṁ pārupanto 5- kilamati. so sabhāgena bhikkhunā saddhiṁ taṁ parivattetvā
lahukena yāpentopi santuṭṭhova hoti. ayamassa cīvare yathābalasantoso. aparo
paṇītapaccayalābhī hoti. somārapaṭṭacīvarādīnaṁ 6- aññataraṁ mahagghaṁ labhitvā bahūni vā
pana cīvarāni labhitvā `idaṁ therānaṁ cirapabbajitānaṁ, idaṁ bahussutānaṁ anurūpaṁ,

footnote: 1 maßēáū. 12/325/289 cūḷagosiṅgasutta 2 maßēéa. 13/282/258 ghaṭikārasutta
footnote: 3 ka.paṭṭheti. evamuparipi 4 chaßēéa. atha pana 5 ma. dhārento 6 chaßēéa.,i. so
footnote: paṭṭacīvarādīnaṁ

page number: 070

idaṁ gilānānaṁ, idaṁ appalābhīnaṁ 1- hotū"ti datvā tesaṁ purāṇacīvaraṁ vā
saṅkārakūṭādito vā āpaṇantarikāni 2- uccinitvā tehi saṅghāṭiṁ katvā
dhārentopi santuṭṭhova hoti. ayamassa cīvare yathāsāruppasantoso.
idha pana bhikkhu piṇḍapātaṁ labhati lūkhaṁ vā paṇītaṁ vā, so teneva yāpeti,
aññaṁ na pattheti, labhantopi na gaṇhāti. ayamassa piṇḍapāte yathālābhasantoso. yo pana
attano pakativiruddhaṁ vā byādhiviruddhaṁ vā piṇḍapātaṁ labhati, yena 3- paribhuttena
aphāsu hoti, so sabhāgassa bhikkhuno taṁ datvā tassa hatthato sappāyabhojanaṁ bhuñjitvā
samaṇadhammaṁ karontopi santuṭṭhova hoti. ayamassa piṇḍapāte yathābalasantoso. aparo bahuṁ
paṇītapiṇḍapātaṁ labhati. so taṁ cīvaraṁ viya cirapabbajitabahussutāppalābhagilānānaṁ 4- datvā
tesaṁ vā santikā 5- piṇḍāya vā caritvā missakāhāraṁ bhuñjantopi santuṭṭhova
hoti. ayamassa piṇḍapāte yathāsāruppasantoso.
idha pana bhikkhu senāsanaṁ labhati manāpaṁ vā amanāpaṁ vā, so tena
neva somanassaṁ na paṭighaṁ 6- uppādeti, antamaso tiṇasanthārakenāpi yathāladdheneva
tussati. ayamassa senāsane yathālābhasantoso. yo pana attano pakativiruddhaṁ vā
byādhiviruddhaṁ vā senāsanaṁ labhati, yatthassa vasato aphāsu hoti, so taṁ sabhāgassa
bhikkhuno datvā tassa santake sappāyasenāsane vasantopi santuṭṭhova hoti. ayamassa
senāsane yathābalasantoso.
aparo mahāpuñño leṇamaṇḍapakūṭāgārādīni bahūni paṇītasenāsanāni labhati.
so tānipi cīvarāni 7- viya cirapabbajitabahussutāppalābhagilānānaṁ datvā yattha katthaci
vasantopi santuṭṭhova hoti. ayamassa senāsane yathāsāruppasantoso. yopi

footnote: 1 chaßēéa.,i. appalābhānaṁ 2 chaßēéa.,i. nantakāni 3 chaßēéa.,i. yenassa
footnote: 4 chaßēéa. theracira....evamuparipi 5 chaßēéa. sesakaṁ, sī.,i. santakaṁ 6 chaßēéa. na domanassaṁ
footnote: 7 chaßēéa. tāni cīvarādīni

page number: 071

"uttamasenāsanaṁ nāma pamādaṭṭhānaṁ, tattha 1- nisinnassa thīnamiddhaṁ okkamati,
niddābhibhūtassa pana paṭibujjhato pāpavitakkā pātubhavantī"ti paṭisañcikkhitvā tādisaṁ
senāsanaṁ pattampi na sampaṭicchati, so taṁ paṭikkhipitvā abbhokāsarukkhamūlādīsu
vasantopi santuṭṭhova hoti. ayamassa senāsane yathāsāruppasantoso.
idha pana bhikkhu bhesajjaṁ labhati lūkhaṁ vā paṇītaṁ vā, so yaṁ labhati, teneva tussati,
aññaṁ na pattheti, labhantopi na gaṇhāti. ayamassa gilānapaccaye yathālābhasantoso.
yo pana telena atthiko phāṇitaṁ labhati, so taṁ sabhāgassa bhikkhuno
datvā tassa hatthato telaṁ gahetvā aññadeva vā pariyesitvā bhesajjaṁ karontopi
santuṭṭhova hoti. ayamassa 2- gilānapaccaye yathābalasantoso.
aparo mahāpuñño bahuṁ telaphāṇitādipaṇītabhesajjaṁ 3- labhati. so taṁ cīvaraṁ
viya cirapabbajitabahussutāppalābhagilānānaṁ datvā tesaṁ ābhatena yena kenaci
yāpentopi santuṭṭhova hoti. yo pana ekasmiṁ bhājane muttaharīṭakaṁ ṭhapetvā ekasmiṁ
catumadhuraṁ "gaṇhatha bhante yadicchasī"ti 4- vuccamāno "sacassa tesu aññatarenapi rogo
vūpasammati, atha muttaharīṭakaṁ nāma buddhādīhi vaṇṇitan"ti catumadhuraṁ paṭikkhipitvā
muttaharīṭakena bhesajjaṁ karontopi paramasantuṭṭhova hoti. ayamassa gilānapaccaye
yathāsāruppasantoso. imesaṁ pana paccekapaccayesu 5- tiṇṇaṁ tiṇṇaṁ santosānaṁ
yathāsāruppasantosova aggo.
[66-67] chaṭṭhasattamesu ayonisomanasikārayonisomanasikārā heṭṭhā vuttalakkhaṇāva.
sesamettha uttānatthamevāti.
[68] aṭṭhame asampajaññanti asampajānabhāvo, mohassetaṁ adhivacanaṁ.
asampajānassāti ajānantassa mūḷhassa. 6-

footnote: 1 i. yattha 2 chaßēéa. ayampissa
footnote: 3 chaßēéa.,i. telamadhuphāṇitādi.... 4 chaßēéa. yadicchakanti 5 ma. imesu pana catūsu
footnote: paccayesu 6 cha. sammuṭṭhassa, ma. pamuṭṭhassa

page number: 072

[69] navame sampajaññanti sampajānabhāvo, paññāyetaṁ nāmaṁ. sampajānassāti
sampajānantassa.
[70] dasame pāpamittatāti yassa pāpā lāmakā mittā, so pāpamitto.
pāpamittassa bhāvo pāpamittatā, tenākārena pavattānaṁ catunnaṁ khandhānamevetaṁ
nāmaṁ. vuttampi cetaṁ:-
"tattha katamā pāpamittatā? ye te puggalā assaddhā
dussīlā appassutā maccharino duppaññā. yā tesaṁ sevanā nisevanā
saṁsevanā bhajanā sambhajanā bhatti sambhatti sampavaṅkatā. ayaṁ vuccati
pāpamittatā"ti. 1-
viriyārambhādivaggavaṇṇanā niṭṭhitā.
sattamo vaggo.
--------------------

footnote: 1 abhi.vi. 35/901/439 dukaniddesa

page number: 073

8. kalyāṇamittatādivaggavaṇṇanā
[71] aṭṭhamassa paṭhame kalyāṇamittatāti kalyāṇā mittā assāti kalyāṇamitto,
tassa bhāvo kalyāṇamittatā. sesaṁ vuttapaṭipakkhanayena veditabbaṁ.
[72-73] dutiye anuyogoti yogo payogo. ananuyogoti ayogo appayogo.
anuyogāti anuyogena. ananuyogāti ananuyogena. kusalānaṁ dhammānanti catubhūmikakusalānaṁ
dhammānaṁ. tatiyaṁ uttānatthameva.
[74] catutthe bojjhaṅgāti bujjhanakasattassa aṅgabhūtā satta dhammā. yāya vā
dhammasāmaggiyā so bujjhati, vaṭṭato 1- vā vuṭṭhāti, catusaccadhammaṁ vā sacchikaroti.
tassā bodhiyā aṅgabhūtātipi bojjhaṅgā. "bojjhaṅgāti kenatthena bojjhaṅgā,
bujjhantīti bojjhaṅgā, anubujjhantīti bojjhaṅgā, paṭibujjhantīti bojjhaṅgā,
sambujjhantīti bojjhaṅgā, bodhāya saṁvattantīti bojjhaṅgā"ti 2- evaṁ panetaṁ padaṁ
vibhattameva.
[75] pañcame bhāvanāpāripūriṁ gacchantīti iminā padena bojjhaṅgānaṁ
yāthāvasarasabhūmi nāma kathitā. sā panesā catubbidhā hoti vipassanā
vipassanāpādakajjhānaṁ maggo phalanti. tattha vipassanāya uppajjanakāle bojjhaṅgā
kāmāvacarā honti, vipassanāpādakajjhānamhi uppajjanakāle rūpāvacarā arūpāvacarā,
maggaphalesu uppajjanakāle lokuttarā. iti imasmiṁ sutte bojjhaṅgā catubhūmikā
kathitā.
[76] chaṭṭhassa atthuppattiko nikkhepo. atthuppattiyañcetaṁ 3- nikkhittaṁ.
sambahulā kira bhikkhū dhammasabhāyaṁ sannisinnā. tesaṁ antare bandhulamallasenāpatiṁ
ārabbha ayaṁ kathā udapādi "āvuso asukaṁ nāma kulaṁ pubbe bahuñātikaṁ ahosi bahupakkhaṁ,

footnote: 1 chaßēéa. sammohaniddāto 2 khu.paṭi. 31/557/463 bojjhaṅgakathā
footnote: 3 chaßēéa.,i. aṭṭhuppattiyaṁ hetaṁ

page number: 074

idāni appañātikaṁ appapakkhaṁ jātan"ti. atha bhagavā tesaṁ cittavāraṁ 1- ñatvā
"mayi gate mahatī desanā bhavissatī"ti ñatvā gandhakuṭito nikkhamma dhammasabhāyaṁ
paññattapavarabuddhāsane nisīditvā "kāya nuttha bhikkhave etarahi kathāya sannisinnā"ti
āha. atha 2- bhagavā aññā gāmanigamādikathā natthi, asukaṁ pana kulaṁ 3- pubbe bahuñātikaṁ
ahosi bahupakkhaṁ, idāni appañātikaṁ appapakkhaṁ jātanti vadantā nisinnamhāti.
satthā imissā atthuppattiyā appamattikā esā bhikkhave parihānīti idaṁ suttaṁ
ārabhi.
tattha appamattikāti parittā parittappamāṇā. etāya hi parihāniyā saggato
vā maggato vā parihāni nāma natthi, diṭṭhadhammikaparihānimattamevetantiādimāha.
etaṁ patikiṭṭhanti etaṁ pacchimaṁ etaṁ lāmakaṁ. yadidaṁ paññāparihānīti yā esā
mama sāsane kammassakatapaññāya jhānapaññāya vipassanāpaññāya maggapaññāya
phalapaññāya ca parihāni, esā pacchimā esā lāmakā esā chaḍḍanīyāti attho.
[77] sattamaṁpi atthuppattiyameva kathitaṁ. dhammasabhāyaṁ kira nisinnesu
bhikkhusaṁghesu ekacce evamāhaṁsu "asukaṁ nāma kulaṁ pubbe appañātikaṁ appapakkhaṁ
ahosi, taṁ idāni bahuñātikaṁ bahupakkaṁ jātan"ti. kaṁ sandhāya evamāhaṁsūti. visākhaṁ
upāsikaṁ vesāliyañca licchavī. satthā tesaṁ cittavāraṁ ñatvā purimanayeneva āgantvā
dhammāsane nisinno "kāya nuttha bhikkhave etarahi kathāya sannisinnā"ti pucchi. te
yathābhūtaṁ kathayiṁsu. satthā imissā atthuppattiyā 4- imaṁ suttaṁ ārabhi. tattha
appamattikāti taṁ sampattiṁ nissāya saggaṁ vā maggaṁ vā sampattānaṁ abhāvato
parittā. yadidaṁ paññāvuḍḍhīti kammassakatapaññādīnaṁ vuḍḍhi. tasmāti yasmā ñātīnaṁ
vuḍḍhi nāma diṭṭhadhammikamattā appā parittā, saggaṁ vā maggaṁ vā pāpetuṁ asamatthā,
tasmā. paññāvuḍḍhiyāti kammassakatādipaññāvuḍḍhiyā.

footnote: 1 chaßēéa.,i. cittācāraṁ. evamuparipi 2 chaßēéa.,i. ayaṁ saddo na dissati
footnote: 3 chaßēéa.,i. asukaṁ nāma 4 chaßēéa. aṭṭhuppattiyā. evamuparipi

page number: 075

[78] aṭṭhamaṁpi atthuppattiyameva kathitaṁ. sambahulā kira bhikkhū dhammasabhāyaṁ
sannisinnā mahādhanaseṭṭhiputtaṁ ārabbha "asukaṁ nāma kulaṁ pubbe mahābhogaṁ
mahāhiraññasuvaṇṇaṁ ahosi, taṁ idāni appabhogaṁ jātan"ti kathayiṁsu. satthā
purimanayeneva āgantvā tesaṁ vacanaṁ sutvā imaṁ suttaṁ ārabhi.
[79] navamaṁpi atthuppattiyameva vuttaṁ. dhammasabhāyaṁ kira sannisinnā bhikkhū
kākavaliyaseṭṭhiñca puṇṇaseṭṭhiñca ārabbha "asukaṁ nāma kulaṁ pubbe appabhogaṁ
ahosi, taṁ idāni mahābhogaṁ jātan"ti kathayiṁsu. satthā purimanayeneva āgantvā
tesaṁ vacanaṁ sutvā imaṁ suttaṁ ārabhi. sesaṁ imesu dvīsupi heṭṭhā vuttanayeneva
veditabbaṁ.
[80] dasamaṁpi atthuppattiyaṁ vuttaṁ. dhammasabhāyaṁ kira bhikkhū kosalamahārājānaṁ
ārabbha "asukaṁ nāma kulaṁ pubbe mahāyasaṁ mahāparivāraṁ ahosi, idāni appayasaṁ
appaparivāraṁ jātan"ti kathayiṁsu. satthā purimanayeneva āgantvā tesaṁ vacanaṁ sutvā
imaṁ desanaṁ 1- ārabhi. sesaṁ vuttanayeneva veditabbaṁ.
kalyāṇamittatādivaggavaṇṇanā niṭṭhitā.
aṭṭhamo vaggo.
--------------

footnote: 1 chaßēéa. dhammadesanaṁ

page number: 076

9. pamādādivaggavaṇṇanā
[81] navamassāpi paṭhamaṁ atthuppattiyameva kathitaṁ. sambahulā kira bhikkhū
dhammasabhāyaṁ sannisinnā kumbhaghosakaṁ ārabbha "asukaṁ nāma kulaṁ pubbe appayasaṁ
appaparivāraṁ ahosi, idāni mahāyasaṁ mahāparivāraṁ jātan"ti kathayiṁsu. satthā purimanayeneva
āgantvā tesaṁ vacanaṁ sutvā imaṁ suttaṁ ārabhi. tassattho heṭṭhā vuttanayeneva
veditabbo.
[82] dutiyādīsu mahato anatthāyāti mahantassa anatthassa atthāya. sesamettha
uttānamevāti.
pamādādivaggavaṇṇanā niṭṭhitā.
navamo vaggo.
------------
10. dutiyapamādādivaggavaṇṇanā
[98] dasame vagge ajjhattikanti niyakajjhattavasena ajjhattikaṁ. aṅganti
kāraṇaṁ. iti karitvāti evaṁ katvā. idaṁ vuttaṁ hoti:- bhikkhave ajjhattaṁ paccattaṁ
attano santāne samuṭṭhitaṁ kāraṇanti katvā na aññaṁ ekaṁ kāraṇaṁ samanupassāmīti.
[110-114] bāhiranti ajjhattasantānato bahibhāvaṁ. saddhammassāti sudhammassa,
sāsanassāti attho. sammosāyāti vināsāya. antaradhānāyāti apaññāpanatthāya. 1-
[115] ßēhitiyāti ciraṭṭhitatthaṁ. asammosāya anantaradhānāyāti vuttapaṭipakkha-
nayeneva veditabbo. 2- sesamettha catukoṭiye 3- vuttanayameva.

footnote: 1 sī.,i. appaññāṇatthāya, cha. apaññāṇatthāya, ma. apaññāyanatthāya
footnote: 2 chaßēéa.,i. veditabbaṁ 3 chaßēéa.,i. catukkoṭike

page number: 077

[130] ito paresu adhammaṁ dhammoti dīpentītiādīsu suttantapariyāyena tāva
dasa kusalakammapathā dhammo, dasa akusalakammapathā adhammo. tathā cattāro satipaṭṭhānā
cattāro sammappadhānā cattāro iddhipādā pañcindriyāni pañca balāni satta
bojjhaṅgā ariyo aṭṭhaṅgiko maggoti sattatiṁsa bodhipakkhiyadhammā dhammo nāma, 1-
tayo satipaṭṭhānā tayo sammappadhānā tayo iddhipādā cha indriyāni cha balāni
aṭṭha bojjhaṅgā navaṅgiko maggoti ca cattāro 2- upādānā pañca nīvaraṇāni
satta anusayā aṭṭha micchattāti ca ayaṁ adhammoti. 3-
tattha adhammoti 4- yaṅkiñci ekaṁ adhammakoṭṭhāsaṁ gahetvā "imaṁ adhammaṁ
dhammoti karissāma, evaṁ amhākaṁ ācariyassa kusalaṁ niyyānikaṁ bhavissati, mayañca loke
pākaṭā bhavissāmā"ti taṁ adhammaṁ "dhammo ayan"ti kathayantā adhammaṁ dhammoti
dīpenti nāma. tatheva dhammakoṭṭhāsesu ekaṁ gahetvā "ayaṁ adhammo"ti kathentā
dhammaṁ adhammoti dīpenti nāma. vinayapariyāyena pana bhūtena vatthunā codetvā
sāretvā yathāpaṭiññāya kattabbaṁ kammaṁ dhammo nāma, abhūtena vatthunā acodetvā
asāretvā appaṭiññāya kattabbaṁ kammaṁ adhammo nāma.
suttantapariyāyena rāgavinayo dosavinayo mohavinayo saṁvaro pahānaṁ paṭisaṅkhāti
ayaṁ vinayo nāma, rāgādīnaṁ avinayo asaṁvaro appahānaṁ appaṭisaṅkhāti ayaṁ avinayo
nāma. vinayapariyāyena vatthusampatti ñattisampatti anusāvanasampatti sīmāsampatti
parisasampattīti ayaṁ vinayo nāma. vatthuvipatti ñattivipatti anusāvanavipatti
sīmāvipatti parisavipattīti ayaṁ avinayo nāma.
suttantapariyāyena cattāro satipaṭṭhānā cattāro sammappadhānā .pe. ariyo
aṭṭhaṅgiko maggoti idaṁ bhāsitaṁ lapitaṁ tathāgatena, tayo satipaṭṭhānā tayo

footnote: 1 ka. maggoti dhammo, i. maggoti sattatiṁsa bodhipakkhiyā dhammā 2 i. ca ayaṁ dhammo
footnote: cattāro 3 chaßēéa.,i. ayaṁ adhammo 4 chaßēéa.,i. ayaṁ pāṭho na dissati

page number: 078

sammappadhānā tayo iddhipādā cha indriyāni cha balāni aṭṭha sambojjhaṅgā navaṅgiko
maggoti idaṁ abhāsitaṁ alapitaṁ tathāgatena. vinayapariyāyena cattāro pārājikā
terasa saṅghādisesā dve aniyatā tiṁsa nissaggiyā pācittiyāti idaṁ bhāsitaṁ
lapitaṁ tathāgatena, tayo pārājikā cuddasa saṅghādisesā tayo aniyatā ekattiṁsa
nissaggiyā pācittiyāti idaṁ abhāsitaṁ alapitaṁ tathāgatena.
suttantapariyāyena devasikaṁ phalasamāpattisamāpajjanaṁ mahākaruṇāsamāpattisamāpajjanaṁ
buddhacakkhunā lokavolokanaṁ atthuppattivasena suttantadesanā jātakakathāti idaṁ
āciṇṇaṁ, na devasikaṁ phalasamāpattisamāpajjanaṁ .pe. na jātakakathāti idaṁ anāciṇṇaṁ.
vinayapariyāyena nimantitassa vassāvāsaṁ vasitvā apaloketvā cārikapakkamanaṁ
pavāretvā cārikapakkamanaṁ, āgantukehi saddhiṁ paṭhamaṁ paṭisaṇṭhārakaraṇanti idaṁ
āciṇṇaṁ, tasseva āciṇṇassa akaraṇaṁ idaṁ anāciṇṇaṁ nāma.
suttantapariyāyena cattāro satipaṭṭhānā .pe. aṭṭhaṅgiko maggoti idaṁ
paññattaṁ nāma, tayo satipaṭṭhānā .pe. navaṅgiko maggoti idaṁ apaññattaṁ
nāma. vinayapariyāyena cattāro pārājikā .pe. tiṁsa nissaggiyā pācittiyāti
idaṁ paññattaṁ nāma, tayo pārājikā .pe. ekattiṁsa nissaggiyā pācittiyāti
idaṁ apaññattaṁ nāma.
yaṁ panetaṁ sabbasuttānaṁ pariyosāne te cimaṁ dhammaṁ antaradhāpentīti
vuttaṁ, tattha pañca antaradhānāni nāma adhigamāntaradhānaṁ paṭipattiantaradhānaṁ
pariyattiantaradhānaṁ liṅgāntaradhānaṁ dhātuantaradhānanti. tattha adhigamoti cattāro
maggā cattāri phalāni catasso paṭisambhidā tisso vijjā cha abhiññāti. so
parihāyamāno paṭisambhidāto paṭṭhāya parihāyati. buddhānaṁ hi parinibbānato
vassasahassameva paṭisambhidā nibbattetuṁ na 1- sakkonti, tato paraṁ cha abhiññā, tato
tāpi nibbattetuṁ

footnote: 1 chaßēéa.,i. na-saddo na dissati

page number: 079

asakkontā tisso vijjā nibbattenti. gacchante gacchante kāle tāpi
nibbattetuṁ asakkontā sukkhavipassakā honti. eteneva upāyena anāgāmino
sakadāgāmino sotāpannāti. tesu dharamānesu adhigamo antarahito nāma na hoti.
pacchimakassa pana sotāpannassa jīvitakkhayena adhigamo antarahito nāma hotīti. 1- idaṁ
adhigamāntaradhānaṁ nāma.
paṭipattiantaradhānaṁ nāma jhānavipassanāmaggaphalāni nibbattetuṁ asakkontā
cātupārisuddhisīlamattaṁ rakkhanti. gacchante gacchante kāle "sīlaṁ paripuṇṇaṁ katvā
rakkhāma, padhānañca anuyuñjāma, na ca maggaṁ vā phalaṁ vā sacchikātuṁ sakkoma,
natthi idāni ariyadhammapaṭivedho"ti vosānaṁ āpajjitvā kosajjabahulā aññamaññaṁṁ
na codenti na sārenti akukkuccakā honti, tato paṭṭhāya khuddānukhuddakāni
maddanti. gacchante gacchante kāle pācittiyathullaccayāni āpajjanti, tato
garukāpattiṁ. pārājikamattameva tiṭṭhati. cattāri pārājikāni rakkhantānaṁ bhikkhūnaṁ
satepi sahassepi dharamāne paṭipatti antarahitā nāma na hoti. pacchimakassa pana bhikkhuno
sīlabhedena vā jīvitakkhayena vā antarahitā hotīti idaṁ paṭipattiantaradhānaṁ nāma.
pariyattīti tepiṭake buddhavacane 2- sāṭṭhakathā pāli. yāva sā tiṭṭhati, tāva
pariyatti paripuṇṇā nāma hoti. gacchante gacchante kāle kaliyuge 3- rājayuvarājāno 4-
adhammikā honti, tesu adhammikesu rājāmaccādayo adhammikā honti, tato
raṭṭhajanapadavāsinoti. etesaṁ adhammikatāya devo na sammā vassati, tato sassāni
na sampajjanti. tesu asampajjantesu paccayadāyakā bhikkhusaṁghassa paccaye dātuṁ
na sakkonti, bhikkhū paccayehi kilamantā antevāsike saṅgahetuṁ na sakkonti.
gacchante gacchante kāle pariyatti parihāyati, atthavasena dhāretuṁ na sakkonti,

footnote: 1 chaßēéa.,i. hoti 2 chaßēéa.,i. tepiṭakaṁ buddhavacanaṁ 3 chaßēéa.,i. ayaṁ pāṭho na dissati
footnote: 4 sī. kaliyugarājāno

page number: 080

pālivaseneva dhārenti. tato kāle gacchante gacchante pāliṁpi sakalaṁ dhāretuṁ
na sakkonti, paṭhamaṁ abhidhammapiṭakaṁ parihāyati. parihāyamānaṁ matthakato paṭṭhāya
parihāyati. paṭhamameva hi paṭṭhānamahāpakaraṇaṁ parihāyati, tasmiṁ parihīne yamakaṁ, kathāvatthu,
puggalapaññatti, dhātukathā, vibhaṅgo, dhammasaṅgaṇīti. 1-
evaṁ abhidhammapiṭake parihīne matthakato paṭṭhāya suttantapiṭakaṁ parihāyati. paṭhamaṁ
hi aṅguttaranikāyo parihāyati, tasmiṁ paṭhamaṁ ekādasakanipāto, tato dasakanipāto
.pe. tato ekakanipātoti. evaṁ aṅguttare parihīne matthakato paṭṭhāya saṁyuttanikāyo
parihāyati. paṭhamaṁ hi mahāvaggo parihāyati, tato saḷāyatanavaggo, khandhakavaggo,
nidānavaggo sagāthavaggoti. evaṁ saṁyuttanikāye parihāyante 2- matthakato paṭṭhāya
majjhimanikāyo parihāyati. paṭhamaṁ hi uparipaṇṇāsako parihāyati, tato majjhimapaṇṇāsako,
tato mūlapaṇṇāsakoti. evaṁ majjhimanikāye parihīne matthakato paṭṭhāya dīghanikāyo
parihāyati. paṭhamaṁ hi pāṭiyavaggo 3- parihāyati. tato mahāvaggo, tato sīlakkhandhakavaggoti.
evaṁ dīghanikāye parihīne suttantapiṭakaṁ parihīnaṁ nāma hoti. vinayapiṭakena saddhiṁ
jātakameva dhārenti. vinayapiṭakaṁ lajjinova dhārenti, lābhakāmā pana "suttante
kathitepi sallakkhentā natthī"ti jātakameva dhārenti. gacchante gacchante kāle
jātakaṁpi dhāretuṁ na sakkonti. atha nesaṁ paṭhamaṁ vessantarajātakaṁ parihāyati, tato
paṭilomakkamena puṇṇakajātakaṁ, mahānāradajātakaṁ 4- pariyosāne apaṇṇakajātakaṁ
parihāyati. evaṁ jātake parihīne vinayapiṭakameva dhārenti.
gacchante gacchante kāle vinayapiṭakaṁpi 5- dhāretuṁ na sakkonti. tato 5- matthakato
paṭṭhāya parihāyati. paṭhamaṁ hi parivāro parihāyati, tato khandhako, bhikkhunīvibhaṅgo,
mahāvibhaṅgoti anukkamena 6- uposathakkhandhakamattameva dhārenti. tadāpi pariyatti
antarahitāva na hoti. yāva pana manussesu catuppadikā gāthā parivattitā 7- tāva
pariyatti

footnote: 1 chaßēéa.,i. dhammasaṅgahoti 2 chaßēéa.,i. parihīne 3 chaßēéa. pāthikavaggo
footnote: 4 sī.,i. mahānāradakassapajātakanti, chaßēéa. mahānāradajātakanti 5-5 chaßēéa. ime pāṭhā na dissanti 6 ka. bhikkhunīvibhaṅgoti tato anukkamena
7 chaßēéa. cātuppadikagāthāpi pavattati

page number: 081

antarahitāva na hoti. yadā saddho pasanno rājā hatthikkhandhe suvaṇṇacaṅkoṭakamhi
satasahassathavikaṁ ṭhapāpetvā "buddhehi kathitaṁ catuppadikaṁ gāthaṁ jānantā imaṁ
satasahassaṁ 1- gaṇhantū"ti nagare bheriṁ cārāpetvā gaṇhanakaṁ alabhitvā ekavāraṁ
cārāpitenāpi suṇantāpi honti asuṇattāya 2- yāvatatiyaṁ cārāpetvā gaṇhanakaṁ
alabhitvā rājapurisā taṁ satasahassathavikaṁ 3- puna rājakulaṁ pavesenti, tadā pariyatti
antarahitā nāma hotīti. 4- idaṁ pariyattiantaradhānaṁ nāma.
gacchante gacchante kāle cīvaragahaṇaṁ pattagahaṇaṁ sammiñjanapasāraṇaṁ
ālokitavilokitaṁ na pāsādikaṁ hoti, nigaṇṭhasamaṇo 5- viya alābupattaṁ bhikkhū pattaṁ
aggabāhāya pakkhipitvā ādāya vicaranti, ettāvatāpi liṅgaṁ anantarahitameva hoti.
gacchante gacchante kāle aggabāhato otāretvā hatthena vā sikkāya vā
olambetvā 6- vicaranti, cīvaraṁpi rajanasāruppaṁ akatvā oṭṭhaṭṭhivaṇṇaṁ katvā
vicaranti. gacchante gacchante kāle rajanaṁ na hoti dasacchindanaṁpi ovaṭṭikavijjhanaṁpi,
kappamattaṁ katvā vaḷañjenti. puna ovaṭṭikaṁ vissajjetvā 7- kappaṁ na karonti.
tato ubhayaṁ akatvā dasā chetvā paribbājakā viya vicaranti. gacchante gacchante kāle
"ko iminā amhākaṁ attho"ti khuddakaṁ kāsāyakhaṇḍaṁ hatthe vā gīvāyaṁ vā bandhanti,
kesesu vā alliyāpenti, dārabharaṇaṁ vā karontā kasitvā vapitvā jīvitaṁ kappentā
vicaranti. tadā dakkhiṇaṁ dento jano saṁghaṁ uddissa etesaṁ deti. 8- idaṁ sandhāya
bhagavatā vuttaṁ "bhavissanti kho panānanda anāgatamaddhānaṁ gotrabhuno kāsāvakaṇṭhā
dussīlā pāpadhammā, tesu dussīlesu pāpadhammesu 9- saṁghaṁ uddissa dānaṁ dassanti.
tadāpāhaṁ ānanda saṁghagataṁ dakkhiṇaṁ asaṅkheyyaṁ appameyyaṁ vadāmī"ti. 10- tato
gacchante gacchante kāle nānāvidhāni kammāni karontā "papañco nāma esa, kiṁ iminā
amhākan"ti kāsāvakhaṇḍaṁ chaḍḍetvā 11- araññe khipanti. etasmiṁ kāle liṅgaṁ

footnote: 1 chaßēéa.,i. sahassaṁ 2 chaßēéa. "ekavāraṁ carāpite nāma suṇantāpi honti
footnote: assuṇantāpī"ti 3 chaßēéa.,i. sahassathavikaṁ 4 chaßēéa. hoti 5 chaßēéa.....samaṇā
footnote: 6 sī. olaggetvā, chaßēéa. olambitvā 7 chaßēéa.,i. vijjhitvā

8 chaßēéa. dentā..ḍenti 9 pāli.,chaßēéa. ayaṁ pāṭho natthi
10 ma.u. 14/380/325 dakkhiṇāvibhaṅgasutta 11 chaßēéa.,i. chinditvā

page number: 082

antarahitaṁ nāma hoti. kassapadasabalassa kira kāle tesaṁ tesaṁ setakāni vatthāni 1-
pārupitvā caraṇaṁ cāritaṁ jātanti idaṁ liṅgāntaradhānaṁ nāma hoti.
dhātuantaradhānaṁ nāma 2- evaṁ veditabbaṁ:- tīṇi parinibbānāni kilesaparinibbānaṁ
khandhaparinibbānaṁ dhātuparinibbānanti. tattha kilesaparinibbānaṁ bodhipallaṅke
ahosi, khandhaparinibbānaṁ nāma kusinārāyaṁ, dhātuparinibbānaṁ anāgate bhavissati.
kathaṁ? tato tattha tattha sakkārasammānaṁ alabhamānā dhātuyo buddhānaṁ adhiṭṭhānabalena
sakkārasammānalabhanakaṭṭhānaṁ gacchanti. gacchante gacchante kāle sabbaṭṭhānesu
sakkārasammāno na hoti. sāsanassa osakkamanakāle imasmiṁ tāmbapaṇṇidīpe dhātuyo
sannipatitvā mahācetiyaṁ gamissanti mahācetiyato nāgadīpacetiyaṁ tato bodhipallaṅkaṁ
gamissanti. nāgabhavanatopi devalokatopi brahmalokatopi dhātuyo bodhipallaṅkameva
gamissanti. sāsapamattāpi dhātu na antarā nassissati. 3- sabbā dhātuyo
mahābodhimaṇḍe sannipatitvā buddharūpaṁ gahetvā bodhimaṇḍe pallaṅkena nisinnaṁ
buddhasarīraṁ 4- dassenti. 5- dvattiṁsamahāpurisalakkhaṇāni asītyānubyañjanāni
byāmappabhāti sabbaṁ paripuṇṇameva hoti. tato yamakapāṭihāriyadivase viya pāṭihāriyaṁ
katvā dassenti. 5- taṁ ṭhānaṁ 6- manussabhūtasatto nāma tattha gato 7- natthi,
dasasahassacakkavāḷe pana devatā sabbāva santipatitvā "ajja dasabalo parinibbāyati,
itodāni paṭṭhāya andhakāraṁ bhavissatī"ti paridevanti. atha dhātusarīrato tejo samuṭṭhāya
taṁ sarīraṁ apaṇṇattikabhāvaṁ 8- gameti. dhātusarīrato samuṭṭhitā jālā yāva brahmalokā
uggacchanti, 9- sāsapamattāyapi dhātuyā sati ekajālāva bhavissati. dhātūsu pariyādānaṁ
gatāsu pacchijjissati. evaṁ mahantaṁ ānubhāvaṁ dassetvā dhātuyo antaradhāyanti. tadā
devasaṅgho 10- buddhānaṁ parinibbutadivase viya dibbagandhamālāturiyādīhi sakkāraṁ
katvā tikkhattuṁ padakkhiṇaṁ

footnote: 1 chaßēéa.,i. kālato paṭṭhāya yonakānaṁ setavatthaṁ 2 chaßēéa. pana 3 chaßēéa. sāsanassa hi
footnote: osakkanakāle imasmiṁ tambapaṇṇidīpe sabbā dhātuyo santipatitvā mahācetiyaṁ, tato
footnote: nāgadīpe rājāyatanacetiyaṁ, tato bodhipallaṅkaṁ gamissanti. .... na nassissati

4 chaßēéa.,i. nisinnabuddhasarīrasiriṁ 5 ma. dassessanti 6 chaßēéa. tadā
7 sī.,i. gantā 8 ma. apaṇṇakabhāvaṁ 9 chaßēéa. uggacchissati 10 sī. sannipatito
devasaṁgho, chaßēéa. sannipatitā devasaṁghā

page number: 083

katvā vanditvā "anāgate uppajjanakabuddhaṁ passituṁ labhissāma bhagavā"ti vatvā
sakasakaṭṭhānameva gacchati. 1- idaṁ dhātuantaradhānaṁ nāma.
imassa pañcavidhassa antaradhānassa pariyattiantaradhānameva mūlaṁ. pariyattiyā
hi antarahitāya paṭipatti antaradhāyati, pariyattiyā ṭhitāya tiṭṭhati. 2- teneva imasmiṁ
dīpe caṇḍālatissamahābhaye sakko devarājā mahāuḷumpaṁ māpetvā bhikkhūnaṁ
ārocāpesi "mahantaṁ bhayaṁ bhavissati, na sammā devo vassissati, bhikkhū paccayehi
kilamantā pariyattiṁ dhāretuṁ na sakkhissanti, paratīraṁ gantvā ayyehi jīvitaṁ rakkhituṁ
vaṭṭati. imaṁ mahāullumpaṁ āruyha gacchatha bhante. yesaṁ ettha nisajjaṭṭhānaṁ
nappahoti, te kaṭṭhakhaṇḍepi uraṁ ṭhapetvā gacchantu sabbesampi bhayaṁ na bhavissatī"ti.
tadā samuddatīraṁ gantvā saṭṭhī bhikkhū katikaṁ katvā "amhākaṁ ettha gamanakiccaṁ
natthi, mayaṁ idheva hutvā tepiṭakaṁ rakkhissāmā"ti tato nivattitvā dakkhiṇamalayajanapadaṁ
gantvā kandamūlapaṇṇehi jīvitaṁ kappentā vasiṁsu. kāye vahante nisīditvā sajjhāyaṁ
karonti, avahante vālikaṁ ussāpetvā 3- parivāretvā sīsāni ekaṭṭhāne katvā
pariyattiṁ sammasanti. iminā niyāmena dvādasa saṁvaccharāni sāṭṭhakathaṁ tepiṭakaṁ
paripuṇṇaṁ dhārayiṁsu. 4-
bhaye vūpasante sattasatā bhikkhū attano gataṭṭhānā 5- sāṭṭhakathe tepiṭake
ekakkharaṁpi ekabyañjanaṁpi avināsetvā imameva dīpamāgamma kallagāmajanapade
maṇḍalārāmavihāraṁ pavisiṁsu. therānaṁ āgamanapavuttiṁ 6- sutvā imasmiṁ dīpe ohīnā
saṭṭhī bhikkhū "there passissāmā"ti gantvā therehi saddhiṁ tepiṭakaṁ sodhentā
ekakkharaṁpi ekabyañjanaṁpi asamentaṁ nāma na passiṁsu. tasmiṁ ṭhāne therānaṁ ayaṁ
kathā udapādi "pariyatti nu kho sāsanassa mūlaṁ, udāhu paṭipattī"ti. paṁsukūlikattherā
"paṭipatti mūlan"ti āhaṁsu, dhammakathikā "pariyattī"ti. atha te therā "tumhākaṁ

footnote: 1 chaßēéa. gacchanti 2 chaßēéa. paṭipatti patiṭṭhāti 3 chaßēéa. ussāretvā 4 chaßēéa. katvā
footnote: dhārayiṁsu 5 chaßēéa. gataṭṭhāne 6 sī. āgatapavattiṁ, chaßēéa. āgamanappavattiṁ

page number: 084

dvinnaṁpi janānaṁ vacanamatteneva na karoma jinabhāsitaṁ suttaṁ āharathā"ti āhaṁsu.
suttaṁ āharituṁ na bhāroti 1- "ime ca subhadda bhikkhū sammā vihareyyuṁ, asuñño
loko arahantehi assāti 2- paṭipattimūlakaṁ mahārāja satthusāsanaṁ paṭipattiyaṁ sāritaṁ 3-
paṭipattiyaṁ dharantaṁ 4- tiṭṭhatī"ti 5- suttaṁ āhariṁsu. imaṁ suttaṁ sutvā
dhammakathikā attano vādaṭhapanatthāya imaṁ suttaṁ āhariṁsu:-
"yāva tiṭṭhanti suttantā vinayo yāva dippati
tāva dakkhanti 6- ālokaṁ suriye abbhuṭṭhite yathā.
suttantesu asantesu pamuṭṭhe vinayepi ca
tamo bhavissati loke suriye aṭṭhaṅgate yathā.
suttante rakkhite sante paṭipatti hoti rakkhitā
paṭipattiyaṁ ṭhito dhīro yogakkhemā na dhaṁsatī"ti.
imasmiṁ sutte āhaṭe paṁsukūlikattherā tuṇhī ahesuṁ, dhammakathikattherānaṁyeva
vacanaṁ purato ahosi. yathā hi gavasatassa vā gavasahassassa vā antare paveṇipālikāya
dhenuyā asatiyeva vaṁso paveṇi 7- na ghaṭīyati, evameva 8- āraddhavipassakānaṁ bhikkhūnaṁ
satepi sahassepi saṁvijjamāne pariyattiyā asati ariyamaggapaṭivedho nāma na hoti.
yathā ca nidhikumbhiyā jānanatthāya pāsāṇapiṭṭhe akkharesu ṭhapitesu 9- yāva akkharā
dharanti, tāva nidhikumbhiyo naṭṭhā nāma na honti, 10- evameva pariyattiyā dharamānāya
sāsanaṁ antarahitaṁ nāma na hotīti.
dutiyapamādādivaggavaṇṇanā niṭṭhitā.
dasamo vaggo.

footnote: 1 ma. na garūti 2 dīßēéa. 10/214/133 subhaddaparibbājakavatthu
footnote: 3 chaßēéa.,i. paṭipattisārakaṁ 4 chaßēéa. paṭipattiyā dharantāya
footnote: 5 milinda. 7/136 saddhammantarapañha (parivattitapotthake) 6 ma. rakkhanti 7 ma. sā

paveṇi 8 chaßēéa. evamevaṁ. evamuparipi 9 sī. upanibaddhesu
10 chaßēéa. nidhikumbhi...ßñoti

page number: 085

11. adhammavaggavaṇṇanā
[140] ekādasame vagge adhammaṁ adhammotiādīni vuttanayeneva veditabbāni.
sesamettha uttānameva. 1-
adhammavaggavaṇṇanā niṭṭhitā.
ekādasamo vaggo.
--------------
12. anāpattivaggavaṇṇanā
[150] dvādasame pana anāpattiṁ āpattītiādīsu "anāpatti ajānantassa
atheyyacittassa namaraṇādhippāyassa anullapanādhippāyassa namocanādhippāyassā"ti tattha
tattha vuttā anāpatti anāpatti nāma, "jānantassa theyyacittassā"tiādinā
nayena vuttā āpatti āpatti nāma, pañca āpattikkhandhā lahukāpatti nāma,
dve āpattikkhandhā garukāpatti nāma. dve āpattikkhandhā duṭṭhullāpatti
nāma, pañcāpattikkhandhā aduṭṭhullāpatti nāma. cha āpattikkhandhā sāvasesāpatti
nāma, eko pārājikāpattikkhandho anavasesāpatti nāma. sappaṭikammāpatti nāma
sāvasesāpattiyeva, appaṭikammāpatti nāma anavasesāpattiyeva. sesaṁ sabbattha
uttānameva.
anāpattivaggavaṇṇanā niṭṭhitā.
dvādasamo vaggo.

footnote: 1 chaßēéa. uttānamevāti. evamuparipi

page number: 086

13. ekapuggalavaggavaṇṇanā
[170] ekapuggalavaggassa paṭhame ekapuggaloti eko puggalo. ettha ekoti
dutiyādipaṭikkhepattho 1- gaṇanaparicchedo. puggaloti sammatikathā, na paramatthakathā.
buddhassa hi bhagavato duvidhā desanā sammatidesanā paramatthadesanā cāti. tattha
"puggalo satto itthī puriso khattiyo brāhmaṇo devo māro"ti evarūpā
sammatidesanā, "aniccaṁ dukkhaṁ anattā khandhadhātuāyatanasatipaṭṭhānā"ti evarūpā
paramatthadesanā. tattha bhagavā ye sammativasena desanaṁ sutvā atthaṁ paṭivijjhitvā
mohaṁ pahāya visesamadhigantuṁ samatthā, tesaṁ sammatidesanaṁ deseti. ye pana paramatthavasena
desanaṁ sutvā atthaṁ paṭivijjhitvā mohaṁ pahāya visesamadhigantuṁ samatthā, tesaṁ
paramatthadesanaṁ deseti.
tatrāyaṁ upamā:- yathā hi desabhāsāya kusalo tiṇṇaṁ vedānaṁ atthasaṁvaṇṇako
ācariyo ye damiḷabhāsāya vutte atthaṁ jānanti, tesaṁ damiḷabhāsāya ācikkhati.
ye andhabhāsādīsu aññatarāya bhāsāya, tesaṁ tesaṁ 2- tāya tāya bhāsāya. evaṁ
te māṇavakā chekaṁ byattaṁ ācariyamāgamma khippameva sippaṁ uggaṇhanti. tattha
ācariyo viya buddho bhagavā, tayo vedā viya kathetabbabhāve ṭhitāni tīṇi piṭakāni,
desabhāsāya kosallamiva sammatiparamatthakosallaṁ, nānādesabhāsāya māṇavakā viya
sammatiparamatthavasena paṭivijjhanasamatthaveneyyasattā, ācariyassa damiḷabhāsādiācikkhanaṁ
viya bhagavato sammatiparamatthavasena desanāti 3- veditabbā. āha 4- cettha:-
"duve saccāni akkhāsi sambuddho vadataṁ varo
sammatiṁ paramatthañca tatiyaṁ nūpalabbhati.

footnote: 1 sī. dutiyādipaṭikkhepatthe 2 chaßēéa. tesaṁ 3 chaßēéa. desanā 4 ma. āhu

page number: 087

saṅketavacanaṁ saccaṁ lokasammatikāraṇā 1-
paramatthavacanaṁ saccaṁ dhammānaṁ bhūtakāraṇā.
tasmā vohārakusalassa lokanāthassa satthuno
sammutiṁ voharantassa musāvādo na jāyatī"ti.
apica aṭṭhahi kāraṇehi bhagavā puggalakathaṁ katheti:- hirottappadīpanatthaṁ
kammassakatādīpanatthaṁ paccattapurisakāradīpanatthaṁ ānantariyadīpanatthaṁ
brahmavihāradīpanatthaṁ pubbenivāsadīpanatthaṁ dakkhiṇāvisuddhidīpanatthaṁ lokasammatiyā
appahānatthañcāti. "khandhadhātuāyatanāni hiriyanti ottappantī"ti hi vutte
mahājano na jānāti, sammohaṁ āpajjati, paṭisattu hoti "kimidaṁ khandhadhātuāyatanāni
hiriyanti ottappanti nāmā"ti. "itthī hiriyati ottappati, puriso khattiyo
brāhmaṇo devo māro"ti vutte pana jānāti, na sammohaṁ āpajjati, na paṭisattu hoti.
tasmā bhagavā hirottappadīpanatthaṁ puggalakathaṁ katheti.
"khandhā kammassakatā, 2- dhātuyo āyatanānī"ti vuttepi eseva nayo. tasmā
kammassakatādīpanatthaṁ puggalakathaṁ bhagavā katheti.
"veḷuvanādayo mahāvihārā khandhehi kārāpitā, dhātūhi āyatanehī"ti vuttepi
eseva nayo. tasmā bhagavā paccattapurisakāradīpanatthaṁ puggalakathaṁ katheti.
"khandhā mātaraṁ jīvitā voropenti, pitaraṁ arahantaṁ, ruhiruppādakammaṁ
saṁghabhedakammaṁ karonti, dhātuyo āyatanānī"ti vuttepi eseva nayo. tasmā bhagavā
ānantariyadīpanatthaṁ puggalakathaṁ katheti.
"khandhā mettāyanti, dhātuyo āyatanānī"ti vuttepi eseva nayo. tasmā
bhagavā brahmavihāradīpanatthaṁ puggalakathaṁ katheti.

footnote: 1 ma....kāraṇaṁ. evamuparipi 2 chaßēéa. kammassakā

page number: 088

"khandhā pubbenivāsaṁ anussaranti, dhātuyo āyatanānī"ti vuttepi eseva
nayo. tasmā bhagavā pubbenivāsadīpanatthaṁ puggalakathaṁ katheti.
"khandhā dānaṁ paṭiggaṇhanti, dhātuyo āyatanānī"ti vuttepi mahājano na
jānāti, sammohaṁ āpajjati, paṭisattu hoti "kimidaṁ khandhadhātuāyatanāni paṭiggaṇhanti
nāmā"ti "puggalā paṭiggaṇhanti sīlavanto kalyāṇadhammā"ti vutte pana jānāti,
na sammohaṁ āpajjati, tasmā 1- bhagavā dakkhiṇāvisuddhidīpanatthaṁ puggalakathaṁ katheti.
lokasammatiṁ buddhā bhagavanto nappajahanti, lokasamaññāya lokaniruttiyā lokābhilāpe
ṭhitāyeva dhammaṁ desenti. tasmā bhagavā lokasammatiappahānatthaṁpi puggalakathaṁ katheti.
iti eko ca so puggalo cāti ekapuggalo. kenatthena ekapuggalo?
asadisaṭṭhena guṇavisiṭṭhaṭṭhena asamasamaṭṭhenāti. so hi dasannaṁ pāramīnaṁ paṭipāṭiyā
āvajjanaṁ 2- ādiṁ katvā bodhisambhāraguṇehi ceva buddhaguṇehi ca sesamahājanena
asadisoti asadisaṭṭhenapi ekapuggalo. yo cassa te guṇā, tesaṁ sattānaṁ guṇehi
visiṭṭhāti guṇavisiṭṭhaṭṭhenapi ekapuggalo. purimakā sammāsambuddhā sabbasattehi
asamā, tehi saddhiṁ ayameva eko rūpakāyaguṇehi ceva nāmakāyaguṇehi ca samoti
asamasamaṭṭhenapi ekapuggalo.
loketi tayo lokā sattaloko okāsaloko saṅkhāralokoti. tesaṁ vitthārakathā
visuddhimagge 3- vuttā. tesu idha sattaloko adhippeto. sattaloke uppajjamānopi
cesa neva devaloke, na brahmaloke, manussalokeyeva uppajjati. manussalokepi
na aññasmiṁ cakkavāḷe, imasmiṁyeva cakkavāḷe uppajjati. tatrāpi na sabbaṭṭhānesu.
"puratthimāya disāya kajaṅgalaṁ 4- nāma nigamo, tassa parena mahāsālā, tato
paraṁ 5- paccantimā janapadā, orato majjhe. puratthimadakkhiṇāya disāya sallavatī nāma

footnote: 1 chaßēéa. na paṭisattu hoti. tasmā 2 ma. āvajjanapaṭipajjanaṁ
footnote: 3 visuddhi. 1/262 aṅke: buddhānussatikathā (syā) 4 chaßēéa. gajaṅgalaṁ
footnote: 5 chaßēéa. parā. evamuparipi

page number: 089

nadī, tato paraṁ paccantimā janapadā, orato majjhe. dakkhiṇāya disāya setakaṇṇikaṁ
nāma nigamo, tato paraṁ paccantimā janapadā, orato majjhe. pacchimāya disāya
thūṇaṁ nāma brāhmaṇagāmo, tato paraṁ paccantimā janapadā, orato majjhe.
uttarāya disāya usīraddhajo nāma pabbato, tato paraṁ paccantimā janapadā, orato
majjhe"ti 1- evaṁ paricchanne āyāmato tiyojanasate vitthārato diyaḍḍhayojanasate
parikkhepato navayojanasate majjhimapadese uppajjati. na kevalañca tathāgatova, paccekabuddhā
aggasāvakā asītimahātherā 2- aññepi puññavantā uppajjanti, 2- buddhamātā
buddhapitā cakkavattirājā aññe ca sārappattā brāhmaṇagahapatikā ettheva
uppajjanti.
uppajjamāno uppajjatīti idaṁ pana ubhayaṁpi vippakatavacanameva. uppajjanto
bahujanahitatthāya 3- uppajjati, na aññena kāraṇenāti evaṁ panettha attho veditabbo.
evarūpañcettha lakkhaṇaṁ na sakkā etaṁ aññena saddalakkhaṇena paṭibāhituṁ.
apica uppajjamāno nāma, uppajjati nāma, uppanno nāmāti ayamettha
bhedo veditabbo. esa hi dīpaṅkarapādamūlato paṭṭhāya laddhabyākaraṇo buddhakārake
dhamme pariyesanto dasa pāramiyo disvā "ime dhammā mayā pūretabbā"ti
katasanniṭṭhāno dānapāramiṁ pūrentopi uppajjamāno nāma. sīlapāramī .pe.
upekkhāpāramīti imā dasa pāramiyo pūrentopi, dasa upapāramiyo pūrentopi
uppajjamāno nāma. dasa paramatthapāramiyo pūrento uppajjamāno nāma. pañca
mahāpariccāge pariccajantopi uppajjamāno nāma. Ñātatthacariyaṁ lokatthacariyaṁ
buddhatthacariyaṁ 4- pūrayamānopi uppajjamāno nāma. kappasatasahassādhikāni cattāri
asaṅkhyeyyāni buddhakārakadhamme matthakaṁ pāpentopi uppajjamāno nāma.
vessantarattabhāvaṁ pahāya tusitapure paṭisandhiṁ gahetvā saṭṭhivassasatasahassādhikā
sattapaṇṇāsavassakoṭiyo

footnote: 1 vißēáahā. 5/259/24 cammakkhandhaka 2-2 chaßēéa. ime pāṭhā na dissanti
footnote: 3 chaßēéa. bahujanahitāya 4 sī. ñātatthacariyaṁ lokatthacariyaṁ buddhicariyaṁ,
footnote: chaßēéa. attatthacariyaṁ ñātatthacariyaṁ lokatthacariyaṁ

page number: 090

tiṭṭhantopi uppajjamāno nāma. devatāhi yācito pañcamahāvilokitaṁ viloketvā
mahāmāyāya deviyā kucchismiṁ paṭisandhiṁ gaṇhantopi, anūnādhike dasa māse gabbhavāsaṁ
vasantopi uppajjamānova nāma. ekūnatiṁsa vassāni agāramajjhe tiṭṭhantopi
uppajjamānova nāma. kāmesu ādīnavaṁ nekkhamme ānisaṁsaṁ disvā rāhulabhaddassa
jātadivase channasahāyo kaṇṭhakaṁ assavaraṁ 1- āruyha nikkhamantopi uppajjamānova
nāma. tīṇi rajjāni atikkamanto anomānadītīre pabbajanto ca uppajjamānova nāma.
cha vassāni mahāpadhānaṁ karontopi uppajjamānova nāma. paripākagate 2- ñāṇe
oḷārikāhāraṁ āharantopi ca uppajjamānova nāma. sāyaṇhasamaye visākhapuṇṇamāyaṁ
mahābodhimaṇḍaṁ āruyha mārabalaṁ vidhametvā paṭhamayāme pubbenivāsaṁ anussaritvā
majjhimayāme dibbacakkhuṁ visodhetvā pacchimayāmasamanantare dvādasaṅgaṁ paṭiccasamuppādaṁ
anulomapaṭilomato sammasitvā sotāpattimaggaṁ paṭivijjhantopi uppajjamānova nāma.
sotāpattiphalakkhaṇepi sakadāgāmimaggakkhaṇepi sakadāgāmiphalakkhaṇepi anāgāmimaggakkhaṇepi
anāgāmiphalakkhaṇepi uppajjamānova nāma. arahattamaggakkhaṇe pana uppajjati
nāma. arahattaphalakkhaṇe uppanno nāma. buddhānaṁ hi sāvakānaṁ viya na
paṭipāṭiyā iddhividhañāṇādīni uppajjanti, saheva pana arahattamaggena sakalopi
sabbaññutañāṇādiguṇarāsi āgatova nāma hoti. tasmā te nibbattitasabbakiccattā 3-
arahattaphalakkhaṇe uppannā nāma honti. imasmiṁ sutte arahattaphalakkhaṇaṁyeva sandhāya
"uppajjatī"ti veditabbo, uppanno hotīti ayañhettha attho.
bahujanahitāyāti mahājanassa hitatthāya uppajjati. bahuno janassa sukhāyāti
mahājanassa sukhatthāya uppajjati. lokānukampāyāti sattalokassa anukampaṁ paṭicca
uppajjati. kataralokassāti 4- ? yo tathāgatassa dhammadesanaṁ sutvā amatapānaṁ pivitvā 5-
dhammaṁ paṭivijjhi, tassatthāya. 6- bhagavatā bodhimaṇḍe 7- sattasattāhaṁ vītināmetvā

footnote: 1 sī. kanthakaṁ hayavaraṁ, chaßēéa. kaṇḍakaṁ vāhanavaraṁ 2 chaßēéa. paripakkagate
footnote: 3 sī. nibbatta..., chaßēéa. nipphatta.... 4 chaßēéa. katarasattalokassa 5 sī. pivi
footnote: 6 chaßēéa. tassa 7 chaßēéa. bhagavatā hi mahābodhimaṇḍe

page number: 091

bodhimaṇḍā isipatanaṁ āgamma "dveme bhikkhave antā pabbajitena na sevitabbā"ti
dhammacakkappavattanasutte 1- desite āyasmatā aññākoṇḍaññattherena saddhiṁ
aṭṭhārasakoṭisaṅkhā brahmāno amatapānaṁ piviṁsu, etassa sattalokassa anukampāya
uppanno. pañcamadivase anattalakkhaṇasuttantapariyosāne 2- pañcavaggiyattherā arahatte
patiṭṭhahiṁsu, etassapi sattalokassa anukampāya uppanno. tato yasadārakappamukhe
pañcapaṇṇāsa purise arahatte patiṭṭhāpesi, tato kappāsikavanasaṇḍe tiṁsa bhaddavaggiye
tayo magge ca tīṇi phalāni ca sampāpesi, etassa sattalokassa anukampāya uppanno.
gayāsīse ādittapariyāyasuttantapariyosāne 3- jaṭilasahassaṁ arahatte patiṭṭhāpesi, tathā
laṭṭhivane bimbisārappamukhā ekādasanahutā brāhmaṇagahapatikā satthu dhammadesanaṁ sutvā
sotāpattiphale patiṭṭhahiṁsu, ekanahutaṁ saraṇesu patiṭṭhitaṁ. tirokuḍḍānumodanāvasāne
caturāsītiyā pāṇasahassehi amatapānaṁ pītaṁ. sumanamālākārasamāgame caturāsītiyā
pāṇasahassehi. 4- dhanapālasamāgame dasahi pāṇasahassehi, khadiraṅgārajātakasamāgame
caturāsītiyā pāṇasahassehi, jambukājīvakasamāgame caturāsītiyā pāṇasahassehi.
ānandaseṭṭhisamāgame caturāsītiyā pāṇasahassehi amatapānaṁ pītaṁ. pāsāṇakacetiye
pārāyanasuttantakathādivase cuddasa pāṇakoṭiyo amatapānaṁ piviṁsu. yamakapāṭihāriyadivase
vīsati pāṇakoṭiyo, tāvatiṁsabhavane paṇḍukambalasilāyaṁ nisīditvā mātaraṁ kāyasakkhiṁ katvā
sattappakaraṇaṁ abhidhammaṁ desentassa asīti pāṇakoṭiyo, devorohane tiṁsa pāṇakoṭiyo,
sakkapañhasuttante asīti devatāsahassāni amatapānaṁ piviṁsu. mahāsamayasutte maṅgalasutte
cullarāhulovāde samacittapaṭipadāyāti imesu catūsu ṭhānesu abhisamayappattasattānaṁ
paricchedo natthi. etassapi sattalokassa anukampāya uppannoti. yāva ajjadivasā ito
paraṁ anāgate sāsanaṁ nissāya saggamokkhamagge patiṭṭhahantānaṁ vasenāpi ayamettha attho
veditabbo.

footnote: 1 vißēáahā. 4/13/13 mahākhandhaka, saṁßēéa. 19/1081/368 saccasaṁyutta
footnote: 2 vißēáahā. 4/20/17 pañcavaggikathā, saṁ.kha. 17/59/55 khandhasaṁyutta
footnote: 3 vißēáahā. 4/54/44 uruvelapāṭihāriyakathā 4 chaßēéa. caturāsītiyā ca

page number: 092

devamanussānanti na kevalaṁ devamanussānaṁyeva, avasesānaṁ nāgasupaṇṇādīnaṁpi
atthāya hitāya sukhāyeva uppanno. sahetukapaṭisandhike 1- pana maggaphalasacchikiriyāya
bhabbe puggale dassetuṁ evaṁ vuttaṁ. tasmā etesaṁpi atthāya hitāya sukhāyeva
uppannoti veditabbo.
katamo ekapuggaloti ayaṁ pucchā. pucchā ca nāmesā pañcavidhā hoti
adiṭṭhajotanāpucchā diṭṭhasaṁsandanāpucchā vimaticchedanāpucchā anumatipucchā
kathetukamyatāpucchāti.
tāsaṁ idaṁ nānattaṁ:- katamā adiṭṭhajotanāpucchā. pakatiyā lakkhaṇaṁ aññātaṁ
hoti adiṭṭhaṁ atulitaṁ atīritaṁ avibhūtaṁ avibhāvitaṁ. tassa ca ñāṇāya dassanāya
tulanāya tīraṇāya vibhūtatthāya vibhāvanatthāya pañhaṁ pucchati, ayaṁ adiṭṭhajotanāpucchā.
katamā diṭṭhasaṁsandanāpucchā. pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ
vibhūtaṁ vibhāvitañca, 2- so aññehi paṇḍitehi saddhiṁ saṁsandanatthāya pañhaṁ pucchati,
ayaṁ diṭṭhasaṁsandanāpucchā.
katamā vimaticchedanāpucchā. pakatiyā saṁsayapakkhanno hoti 3- dveḷhakajāto "evaṁ
nu kho, nanu kho, kiṁ nu kho, kathaṁ nu kho"ti, so vimaticchedanatthāya pañhaṁ
pucchati, ayaṁ vimaticchedanāpucchā.
katamā anumatipucchā. bhagavā hi bhikkhūnaṁ anumatiyā pañhaṁ pucchati "taṁ kiṁ
maññatha bhikkhave rūpaṁ niccaṁ vā aniccaṁ vā"ti, aniccaṁ bhante. yampanāniccaṁ,
dukkhaṁ vā taṁ sukhaṁ vāti. dukkhaṁ bhante. yampanāniccaṁ dukkhaṁ vipariṇāmadhammaṁ, kallaṁ
nu kho taṁ samanupassituṁ etaṁ mama, esohamasmi, eso me attāti, no hetaṁ
bhanteti, ayamanumatipucchā.

footnote: 1 ma. sahetukapaṭisandhivasena 2 chaßēéa. vibhāvitaṁ 3 chaßēéa. saṁsayapakkhando hoti
footnote: vimatipakkhando, i....pakkhanto

page number: 093

katamā kathetukamyatāpucchā. bhagavā bhikkhūnaṁ kathetukamyatāya pañhaṁ pucchati
"cattārome bhikkhave satipaṭṭhānā. katame cattāro"ti. ayaṁ kathetukamyatāpucchāti. 1-
tattha buddhānaṁ purimā tisso pucchā natthi. kasmā? buddhānaṁ hi tīsu
addhāsu kiñci saṅkhataṁ addhāvinimuttaṁ vā asaṅkhataṁ vā adiṭṭhaṁ ajānitaṁ atulitaṁ
atīritaṁ avibhūtaṁ avibhāvitaṁ nāma natthi, tasmā nesaṁ 2- adiṭṭhajotanāpucchā natthi.
yaṁ pana bhagavatā attano ñāṇena paṭividdhaṁ, tassa aññena samaṇena vā brāhmaṇena
vā devena vā mārena vā brahmunā vā saddhiṁ saṁsandanakiccaṁ natthi. tenassa
diṭṭhasaṁsandanāpucchā natthi. yasmā panettha akathaṁkathī tiṇṇavicikiccho sabbadhammesu
vihatasaṁsayo, tenassa vimaticchedanāpucchā natthi. itarā pana dve pucchā bhagavato
atthi, tāsu ayaṁ kathetukamyatāpucchāti veditabbā.
idāni tāya pucchāya puṭṭhaṁ ekapuggalaṁ vibhāvento tathāgato arahaṁ
sammāsambuddhoti āha. tattha tathāgatoti aṭṭhahi kāraṇehi bhagavā tathāgato:- tathā
āgatoti tathāgato, tathā gatoti tathāgato, tathalakkhaṇaṁ āgatoti tathāgato, tathadhamme
yāthāvato abhisambuddhoti tathāgato, tathadassitāya tathāgato, tathāvāditāya tathāgato,
tathākāritāya tathāgato, abhibhavanaṭṭhena tathāgatoti.
kathaṁ bhagavā tathā āgatoti tathāgato? yathā sabbalokahitāya ussukkamāpannā purimakā
sammāsambuddhā āgatā, yathā vipassī bhagavā āgato, yathā sikhī bhagavā, yathā vessabhū
bhagavā, yathā kakusandho bhagavā, yathā konāgamano bhagavā, yathā kassapo bhagavā āgatoti.
kiṁ vuttaṁ hoti:- yena abhinīhārena ete bhagavanto āgatā, teneva amhākaṁpi bhagavā
āgato. athavā yathā vipassī bhagavā .pe. yathā kassapo bhagavā dānapāramiyo pūretvā,
sīlanekkhammapaññāviriyakhantisaccādhiṭṭhānamettāupekkhāpāramiyo 3- pūretvā imā
dasa pāramiyo dasa upapāramiyo

footnote: 1 khußēáahā. 29/700/409 tuvaṭṭakasuttaniddesa, khu.cūḷa. 30/122/47 (syā)
footnote: 2 chaßēéa. tesaṁ 3 chaßēéa.....pāramiṁ

page number: 094

dasa paramatthapāramiyoti samatiṁsa pāramiyo pūretvā, aṅgapariccāgajīvitadhanarajjaputta-
dārapariccāganti ime pañca mahāpariccāge pariccajitvā, pubbayogapubbacariyā-
dhammakkhānañātatthacariyādayo pūretvā buddhacariyāya 1- koṭiṁ patvā āgato, tathā
amhākaṁpi bhagavā āgato. yathā ca vipassī bhagavā .pe. kassapo bhagavā cattāro
satipaṭṭhāne cattāro sammappadhāne cattāro iddhipāde pañcindriyāni pañca balāni
satta bojjhaṅge ariyaṁ aṭṭhaṅgikaṁ maggaṁ bhāvetvā brūhetvā āgato, tathā amhākaṁ
bhagavāpi āgato. evaṁ tathā āgatoti tathāgato. 2-
yatheva lokamhi vipassiādayo
sabbaññubhāvaṁ munayo idhāgatā
tathā ayaṁ sakyamunīpi āgato
tathāgato vuccati tena cakkhumāti.
evaṁ tathā āgatoti tathāgato.
kathaṁ tathā gatoti tathāgato? yathā sampatijāto vipassī bhagavā .pe. kassapo
bhagavā gato, kathañca so gatoti? so hi sampatijāto samehi pādehi paṭhaviyaṁ
patiṭṭhāya uttarābhimukho sattapadavītihārena gato. yathāha "sampatijāto ānanda
bodhisatto samehi pādehi paṭhaviyaṁ patiṭṭhahitvā uttarābhimukho sattapadavītihārena
gacchati, setamhi chatte anudhāriyamāne, 3- sabbā ca disā anuviloketi, āsabhiñca
vācaṁ bhāsati "aggohamasmi lokassa, jeṭṭhohamasmi lokassa, seṭṭhohamasmi lokassa,
ayamantimā jāti, natthidāni punabbhavo"ti. 4- tañcassa gamanaṁ tathaṁ ahosi avitathaṁ
anekesaṁ visesādhigamānaṁ pubbanimittabhāvena. paṭhaviyañhi 5- so sampatijāto ca samehi
pādehi patiṭṭhahi, idamassa catuiddhipādapaṭilābhassa pubbanimittaṁ, uttarābhimukhabhāvo
pana sabbalokuttarabhāvassa 6- pubbanimittaṁ, sattapadavītihāro
sattabojjhaṅgaratanapaṭilābhassa

footnote: 1 cha.buddhicariyāya 2 chaßēéa. amhākaṁpi bhagavā āgatoti tathāgato 3 pāli. anuhīramāne
footnote: 4 ma.u. 14/207/173 acchariyabbhūtadhammasutta 5 chaßēéa. yañhi
footnote: 6 ma. sabbalokuttarapaṭilābhassa

page number: 095

pubbanimittaṁ, "suvaṇṇadaṇḍā vītipatanti cāmarā"ti 1- ettha vuttacāmarukkhepo pana
sabbatitthiyanimmathanassa pubbanimittaṁ, setacchattadhāraṇaṁ arahattaphalavimuttidharavimala-
setacchattapaṭilābhassa pubbanimittaṁ, sabbadisāanuvilokanaṁ sabbaññutānāvaraṇañāṇa-
paṭilābhassa pubbanimittaṁ, āsabhivācābhāsanaṁ appaṭivattiyavaradhammacakkappavattanassa
pubbanimittaṁ. tathā ayaṁ bhagavāpi gato. tañcassa gamanaṁ tathaṁ ahosi avitathaṁ tesañceva 2-
visesādhigamānaṁ pubbanimittabhāvena. tenāhu porāṇā:-
"muhuttajātova gavampatī yathā
samehi pādehi phusī vasundharaṁ
so akkamī 3- satta padāni gotamo
setañca chattaṁ anudhārayuṁ marū.
gantvāna so satta padāni gotamo
disā vilokesi samā samantato
aṭṭhaṅgupetaṁ giramabbhudīrayi
sīho yathā pabbatamuddhaniṭṭhito"ti.
evaṁ tathā gatoti tathāgato.
athavā yathā vipassī bhagavā .pe. yathā kassapo bhagavā, ayaṁpi bhagavā tatheva nakkhammena
kāmacchandaṁ pahāya gato, abyāpādena byāpādaṁ, pahāya 4- ālokasaññāya thīnamiddhaṁ,
avikkhepena uddhaccakukkuccaṁ, dhammavavatthānena vicikicchaṁ pahāya gato, ñāṇena
avijjaṁ padāletvā gato, pāmujjena aratiṁ vinodetvā, paṭhamajjhānena nīvaraṇakavāṭaṁ
ugghāṭetvā, dutiyajjhānena vitakkavicāravūpasamaṁ upasametvā, 5- tatiyajjhānena
pītiṁ virājetvā, catutthajjhānena sukhadukkhaṁ pahāya, ākāsānañcāyatanasamāpattiyā
rūpasaññāpaṭighasaññānānattasaññāyo samatikkamitvā,

footnote: 1 khu.su. 25/694/470 nālakasutta 2 chaßēéa. tesaṁyeva 3 chaßēéa.,i. vikkamī
footnote: 4 chaßēéa.,i. ayaṁ pāṭho na dissati 5 chaßēéa.,i. vitakkavicāraṁ vūpasametvā,
footnote: sī. vitakkavicāradhūmaṁ

page number: 096

viññāṇañcāyatanasamāpattiyā ākāsānañcāyatanasaññaṁ, ākiñcaññāyatanasamāpattiyā
viññāṇañcāyatanasaññaṁ, nevasaññānāsaññāyatanasamāpattiyā ākiñcaññāyatanasaññaṁ
samatikkamitvā gato.
aniccānupassanāya niccasaññaṁ pahāya, dukkhānupassanāya sukhasaññaṁ,
anattānupassanāya attasaññaṁ, nibbidānupassanāya nandiṁ, virāgānupassanāya rāgaṁ,
nirodhānupassanāya samudayaṁ, upasamānupassanāya 1- ādānaṁ, khayānupassanāya ghanasaññaṁ,
vayānupassanāya āyūhanaṁ, vipariṇāmānupassanāya dhuvasaññaṁ, animittānupassanāya
nimittasaññaṁ, appaṇihitānupassanāya paṇidhiṁ, suññatānupassanāya abhinivesaṁ,
adhipaññādhammavipassanāya sārādānābhinivesaṁ, yathābhūtañāṇadassanena sammohābhinivesaṁ,
ādīnavānupassanāya ālayābhinivesaṁ, paṭisaṅkhānupassanāya appaṭisaṅkhaṁ,
vivaṭṭānupassanāya saṁyogābhinivesaṁ, sotāpattimaggena diṭṭhekaṭṭhe kilese bhañjitvā
sakadāgāmimaggena oḷārike kilese pahāya, anāgāmimaggena anusahagate kilese
samugghāṭetvā, arahattamaggena sabbakilese samucchinditvā gato. evaṁpi tathā gatoti
tathāgato.
kathaṁ tathalakkhaṇaṁ āgatoti tathāgato? paṭhavidhātuyā kakkhaḷalakkhaṇaṁ 2- tathaṁ avitathaṁ,
āpodhātuyā paggharaṇalakkhaṇaṁ, tejodhātuyā uṇhalakkhaṇaṁ, 3- vāyodhātuyā
vitthambhanalakkhaṇaṁ, ākāsadhātuyā asamphuṭṭhalakkhaṇaṁ, viññāṇadhātuyā vijānanalakkhaṇaṁ.
rūpassa ruppanalakkhaṇaṁ, vedanāya vedayitalakkhaṇaṁ, saññāya sañjānanalakkhaṇaṁ,
saṅkhārānaṁ abhisaṅkharaṇalakkhaṇaṁ, viññāṇassa vijānanalakkhaṇaṁ.
vitakkassa abhiniropanalakkhaṇaṁ, vicārassa anumajjanalakkhaṇaṁ, pītiyā pharaṇalakkhaṇaṁ,
sukhassa sātalakkhaṇaṁ, cittekaggatāya avikkhepalakkhaṇaṁ, phassassa phusanalakkhaṇaṁ.

footnote: 1 chaßēéa. paṭinissaggānupassanāya 2 chaßēéa. kakkhaḷattalakkhaṇaṁ 3 chaßēéa. uṇhattalakkhaṇaṁ

page number: 097

saddhindriyassa adhimokkhalakkhaṇaṁ, viriyindriyassa paggahalakkhaṇaṁ,
satindriyassa upaṭṭhānalakkhaṇaṁ, samādhindriyassa avikkhepalakkhaṇaṁ, paññindriyassa
pajānanalakkhaṇaṁ.
saddhābalassa assaddhiye akampiyalakkhaṇaṁ, viriyabalassa kosajje, satibalassa
muṭṭhasacce, samādhibalassa uddhacce, paññābalassa avijjāya akampiyalakkhaṇaṁ.
satisambojjhaṅgassa upaṭṭhānalakkhaṇaṁ, dhammavicayasambojjhaṅgassa pavicayalakkhaṇaṁ,
viriyasambojjhaṅgassa paggahalakkhaṇaṁ, pītisambojjhaṅgassa pharaṇalakkhaṇaṁ, passaddhi-
sambojjhaṅgassa upasamalakkhaṇaṁ, samādhisambojjhaṅgassa avikkhepalakkhaṇaṁ, upekkhā-
sambojjhaṅgassa paṭisaṅkhānalakkhaṇaṁ.
sammādiṭṭhiyā dassanalakkhaṇaṁ, sammāsaṅkappassa abhiniropanalakkhaṇaṁ, sammāvācāya
pariggahalakkhaṇaṁ, sammākammantassa samuṭṭhānalakkhaṇaṁ, sammāājīvassa vodānalakkhaṇaṁ,
sammāvāyāmassa paggahalakkhaṇaṁ, sammāsatiyā upaṭṭhānalakkhaṇaṁ, sammāsamādhissa
avikkhepalakkhaṇaṁ.
avijjāya aññāṇalakkhaṇaṁ, saṅkhārānaṁ cetanālakkhaṇaṁ, viññāṇassa vijānanalakkhaṇaṁ,
nāmassa namanalakkhaṇaṁ, rūpassa ruppanalakkhaṇaṁ, saḷāyatanassa āyatanalakkhaṇaṁ, phassassa
phusanalakkhaṇaṁ, vedanāya vedayitalakkhaṇaṁ, taṇhāya hetulakkhaṇaṁ, upādānassa gahaṇalakkhaṇaṁ,
bhavassa āyūhanalakkhaṇaṁ, jātiyā nibbattilakkhaṇaṁ, jarāya jīraṇalakkhaṇaṁ, maraṇassa
cutilakkhaṇaṁ.
dhātūnaṁ suññatālakkhaṇaṁ, āyatanānaṁ āyatanalakkhaṇaṁ, satipaṭṭhānānaṁ upaṭṭhāna-
lakkhaṇaṁ, sammappadhānānaṁ padahanalakkhaṇaṁ, iddhipādānaṁ ijjhanalakkhaṇaṁ, indriyānaṁ
adhipatilakkhaṇaṁ, balānaṁ akampiyalakkhaṇaṁ, bojjhaṅgānaṁ niyyānalakkhaṇaṁ, maggassa
hetulakkhaṇaṁ.

page number: 098

saccānaṁ tathalakkhaṇaṁ, samathassa avikkhepalakkhaṇaṁ, vipassanāya anupassanālakkhaṇaṁ,
samathavipassanānaṁ ekarasalakkhaṇaṁ, yuganaddhānaṁ anivattanalakkhaṇaṁ.
sīlavisuddhiyā saṁvaralakkhaṇaṁ, cittavisuddhiyā avikkhepalakkhaṇaṁ,
diṭṭhivisuddhiyā dassanalakkhaṇaṁ.
khaye ñāṇassa samucchedalakkhaṇaṁ, anuppāde ñāṇassa passaddhilakkhaṇaṁ.
chandassa mūlalakkhaṇaṁ, manasikārassa samuṭṭhānalakkhaṇaṁ, phassassa samodhānalakkhaṇaṁ,
vedanāya samosaraṇalakkhaṇaṁ, samādhissa pamukhalakkhaṇaṁ, satiyā adhipateyyalakkhaṇaṁ, paññāya
taduttarilakkhaṇaṁ, vimuttiyā sāralakkhaṇaṁ, amatogadhassa nibbānassa pariyosānalakkhaṇaṁ
tathaṁ avitathaṁ. evaṁ tathalakkhaṇaṁ, ñāṇagatiyā āgato avirajjitvā 1- pattoti 2- tathāgato.
evaṁ tathalakkhaṇaṁ āgatoti tathāgato.
kathaṁ tathadhamme yāthāvato abhisambuddhoti tathāgato? tathadhammā nāma cattāri
ariyasaccāni. yathāha "cattārimāni bhikkhave tathāni avitathāni anaññathāni. katamāni
cattāri? `idaṁ dukkhan'ti bhikkhave tathametaṁ avitathametaṁ anaññathametan"ti 3- vitthāro.
tāni ca bhagavā abhisambuddho, tasmā tathānaṁ abhisambuddhattā tathāgatoti vuccati.
abhisambuddhattho hi ettha gatasaddo.
apica jarāmaraṇassa jātipaccayā sambhūtasamudāgataṭṭho tatho avitatho anaññatho
.pe. saṅkhārānaṁ avijjāpaccayā sambhūtasamudāgataṭṭho tatho avitatho anaññatho.
tathā avijjāya saṅkhārānaṁ paccayaṭṭho, saṅkhārānaṁ viññāṇassa paccayaṭṭho .pe.
jātiyā jarāmaraṇassa paccayaṭṭho tatho avitatho anaññatho. taṁ sabbaṁ bhagavā
abhisambuddho. tasmāpi tathānaṁ abhisambuddhattā tathāgatoti vuccati. evaṁ tathadhamme
yāthāvato abhisambuddhoti tathāgato.

footnote: 1 chaßēéa. avirajjhitvā 2 chaßēéa. patto anuppattoti 3 saṁßēéa. 19/1090/375 tathasutta

page number: 099

kathaṁ tathadassitāya tathāgato? bhagavā yaṁ sadevake loke sadevamanussāya pajāya
aparimāṇāsu lokadhātūsu aparimāṇānaṁ sattānaṁ cakkhudvāre āpāthaṁ āgacchantaṁ
rūpārammaṇaṁ nāma atthi, taṁ sabbākārato jānāti passati. evaṁ jānatā passatā ca tena
taṁ iṭṭhāniṭṭhādivasena vā diṭṭhasutamutaviññātesu labbhamānakapadavasena vā "katamantaṁ
rūpaṁ rūpāyatanaṁ, yaṁ rūpaṁ catunnaṁ mahābhūtānaṁ upādāya vaṇṇibhā sanidassanaṁ sappaṭighaṁ
nīlaṁ pītakan"tiādinā 1- nayena anekehi nāmehi terasahi vārehi dvipaññāsāya
nayehi vibhajjamānaṁ tathameva hoti, vitathaṁ natthi. esa nayo sotadvārādīsupi
āpāthamāgacchantesu saddādīsu. vuttañcetaṁ bhagavatā "yaṁ bhikkhave sadevakassa lokassa
.pe. sadevamanussāya diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,
tamahaṁ abbhaññāsiṁ, taṁ tathāgatassa viditaṁ, taṁ tathāgate na upaṭṭhāsī"ti. 2- evaṁ
tathadassitāya tathāgato. tathāgatoti padasambhavo veditabbo.
kathaṁ tathavāditāya tathāgato? yaṁ rattiṁ bhagavā bodhimaṇḍe aparājitapallaṅke
nisinno tiṇṇaṁ mārānaṁ matthakaṁ madditvā anuttaraṁ sammāsambodhiṁ abhisambuddho,
yañca rattiṁ yamakasālānaṁ antare anupādisesāya nibbānadhātuyā parinibbāyi,
etthantare pañcacattāḷīsavassaparimāṇakāle paṭhamabodhiyāpi majjhimabodhiyāpi
pacchimabodhiyāpi yaṁ bhagavatā bhāsitaṁ suttaṁ geyyaṁ .pe. vedallaṁ, sabbantaṁ
atthato ca byañjanato ca anupavajjaṁ anūnamadhikaṁ sabbākāraparipuṇṇaṁ rāgamadanimmadanaṁ
dosamohamadanimmadanaṁ, natthi tattha vālaggamattaṁpi avakkhalitaṁ, 3- sabbantaṁ
ekamuddikāya lañcitaṁ viya ekanāḷiyā mitaṁ viya ekatulāya tulitaṁ viya ca tathameva hoti
avitathaṁ. tenāha "yañca cunda rattiṁ tathāgato anuttaraṁ sammāsambodhiṁ abhisambujjhati,
yañca rattiṁ anupādisesāya nibbānadhātuyā parinibbāyati, yaṁ etasmiṁ antare bhāsati
lapati niddisati, sabbantaṁ tatheva ca hoti, no aññathā. tasmā `tathāgato'ti
vuccatī"ti. 4- gadāttho hi ettha gatasaddo. evaṁ tathavāditāya tathāgato.

footnote: 1 abhi.saṁ. 34/616/188 rūpakaṇḍa 2 chaßēéa. tathāgato,
footnote: aṅ.catukka. 21/24/29 kāḷakārāmasutta 3 ma. pakkhalitaṁ
footnote: 4 dī.pā. 11/188/117 pañhabyākaraṇa

page number: 100

apica āgadanaṁ āgado, vacananti attho. tatho aviparīto āgado assāti
dakārassa takāraṁ katvā tathāgatoti evameva tasmiṁ atthe padasandhi 1- veditabbā.
kathaṁ tathākāritāya tathāgato? 2- bhagavā hi yaṁ vācaṁ bhāsati, tatheva kāyena
karoti. 2- bhagavato hi vācāya kāyo anulometi kāyassāpi vācā, tasmā yathāvādī
tathākārī yathākārī tathāvādī ca hoti. evaṁbhūtassa cassa yathā vācā, kāyopi
tathāgato, pavattoti attho. yathā ca kāyo, vācāpi tathā gatāti tathāgato.
tenevāha "yathāvādī bhikkhave tathāgato tathākārī, yathākārī tathāvādī. iti yathāvādī
tathākārī, yathākārī tathāvādī. tasmā `tathāgato'ti vuccatī"ti. 3- evaṁ tathākāritāya
tathāgato.
kathaṁ abhibhavanaṭṭhena tathāgato? upari bhavaggaṁ heṭṭhā aveciṁ pariyantikaṁ 4- katvā
tiriyaṁ aparimāṇāsu lokadhātūsu sabbasatte abhibhavati sīlenapi samādhināpi paññāyapi
vimuttiyāpi, na tassa tulā vā pamāṇaṁ vā atthi, atulo appameyyo anuttaro
rājarājo 5- devadevo sakkānaṁ atisakko brahmānaṁ atibrahmā. tenāha "sadevake
bhikkhave loke .pe. sadevamanussāya tathāgato abhibhū anabhibhūto aññadatthudaso
vasavattī. tasmā `tathāgato'ti vuccatī"ti. 3-
tatreva padasandhi 6- veditabbā:- āgado viya āgado. 7- ko panesa?
desanāvilāso ceva puññussayo ca. teneva 8- mahānubhāvo bhisakko dibbāgadena sappe
viya sabbaparappavādino sadevakañca lokaṁ abhibhavati. iti sabbalokābhibhavanena tatho
aviparīto desanāvilāso ceva puññussayo ca āgado assāti dakārassa takāraṁ
katvā tathāgatoti veditabbo. evaṁ abhibhavanaṭṭhena tathāgato.

footnote: 1 chaßēéa. padasiddhi 2-2 ka. ime pāṭhā na dissanti 3 aṅ.catukka. 21/23/28
footnote: loksutta 4 chaßēéa. pariyantaṁ 5 ma. rājātirājā 6 chaßēéa. tatrevaṁ padasiddhi
footnote: 7 chaßēéa.,i. agado viya agado 8 chaßēéa. tena hesa

page number: 101

apica tathāya gato, tathaṁ gatotipi tathāgato, gatoti avagato atīto patto
paṭipannoti attho. tattha sakalaṁ lokaṁ tīraṇapariññāya tathāya gato avagatoti tathāgato.
lokasamudayaṁ pahānapariññāya tathāya gato atītoti tathāgato, lokanirodhaṁ sacchikiriyāya
tathāya gato pattoti tathāgato, lokanirodhagāminīpaṭipadaṁ tathaṁ gato paṭipannoti
tathāgato. tena yaṁ vuttaṁ bhagavatā:-
"loko bhikkhave tathāgatena abhisambuddho, lokasmā tathāgato visaṁyutto.
lokasamudayo bhikkhave tathāgatena abhisambuddho, lokasamudayo tathāgatassa
pahīno. lokanirodho bhikkhave tathāgatena abhisambuddho, lokanirodho tathāgatassa
sacchikato. lokanirodhagāminī paṭipadā bhikkhave tathāgatena abhisambuddhā,
lokanirodhagāminīpaṭipadā tathāgatassa bhāvitā. yaṁ bhikkhave sadevakassa lokassa
.pe. sabbantaṁ tathāgatena abhisambuddhaṁ. tasmā `tathāgato'ti vuccatī"ti. 1-
tassa evaṁpi attho veditabbo. idaṁpi tathāgatassa tathāgatabhāvadīpane mukhamattameva,
sabbākārena pana tathāgatova tathāgatassa tathāgatabhāvaṁ vaṇṇeyya.
arahaṁ sammāsambuddhoti padadvaye pana ārakattā, arīnaṁ arānañca hatattā,
paccayādīnaṁ arahattā, pāpakaraṇe rahābhāvāti imehi tāva kāraṇehi arahanti
veditabbo. sammā sāmañca sabbadhammānaṁ buddhattā pana sammāsambuddhoti. ayamettha
saṅkhepo, vitthārato panetaṁ padadvayaṁ visuddhimagge 2- buddhānussati vaṇṇanāyaṁ
bhāsitanti.
[171] dutiye pātubhāvoti uppatti nipphatti. dullabho lokasminti imasmiṁ
sattaloke dullabho paramadullabho. kasmā dullabhoti? ekavāraṁ dānapāramiṁ pūretvā
buddhena bhavituṁ na sakkā, dve vāre dasa vāre vīsati vāre paññāsa vāre
vārasataṁ vārasahassaṁ vārasatasahassaṁ vārakoṭisatasahassaṁ dānapāramiṁ pūretvā buddhena

footnote: 1 aṅ.catukka. 21/23/28 lokasutta 2 visuddhi. 1/251 chānussatiniddesa (syā)

page number: 102

bhavituṁ na sakkā. tathā ekadivasaṁ dve divase dasa divase vīsati divase paññāsa
divase divasasataṁ divasasahassaṁ divasasatasahassaṁ divasakoṭisatasahassaṁ. ekamāsaṁ dve māse
.pe. māsakoṭisatasahassaṁ. ekasaṁvaccharaṁ dve saṁvacchare .pe. saṁvaccharakoṭisatasahassaṁ.
ekakappaṁ dve kappe .pe. kappakoṭisatasahassaṁ. kappānaṁ ekaṁ asaṅkhyeyyaṁ dve
asaṅkhyeyyāni tīṇi asaṅkhyeyyāni dānapāramiṁ pūretvā buddhena bhavituṁ na sakkā.
sīlapāramīnekkhammapāramī .pe. upekkhāpāramīsupi eseva nayo. pacchimakoṭiyā pana
kappasatasahassādhikāni cattāri asaṅkhyeyyāni dasa pāramiyo pūretvā buddhena
bhavituṁ sakkāti iminā kāraṇena dullabho hoti. 1-
[172] tatiye acchariyamanussoti acchariyo manusso. acchariyoti andhassa
pabbatārohanaṁ viya niccaṁ na hotīti attho. ayaṁ tāva saddanayo. ayaṁ pana
aṭṭhakathānayo:- accharāyoggoti acchariyo, accharaṁ paharitvā passitabboti attho.
apica "tathāgatassa bhikkhave arahato sammāsambuddhassa pātubhāvā cattāro acchariyā
abbhutadhammā pātubhavantī"ti 2- evamādīhi anekehi acchariyabbhutadhammehi
samannāgatattāpi acchariyamanusso. āciṇṇamanussotipi acchariyamanusso.
abhinīhārassa hi sampādake aṭṭhadhamme samodhānetvā ekabuddhassa sammukhe
mahābodhimaṇḍe mānasaṁ bandhitvā nisajjanaṁ 3- nāma na aññassa kassaci āciṇṇaṁ,
sabbaññubodhisattasseva āciṇṇaṁ. tathā buddhānaṁ santike byākaraṇaṁ labhitvā
anivattakena hutvā viriyādhiṭṭhānaṁ adhiṭṭhāya buddhakārakadhammānaṁ pūraṇaṁpi na aññassa
kassaci āciṇṇaṁ, sabbaññubodhisattasseva āciṇṇaṁ. tathā pāramiyo gabbhaṁ
gaṇhāpetvā vessantarattabhāvasadise attabhāve ṭhatvā sabbālaṅkārapaṭimaṇḍitānaṁ
hatthīnaṁ satta satāni assānaṁ satta satānīti evaṁ sattasatakaṁ mahādānaṁ datvā
jālikumārasadisaṁ puttaṁ kaṇhājināsadisaṁ dhītaraṁ maddīdevisadisaṁ bhariyañca dānamukhe

footnote: 1 chaßēéa. ayaṁ pāṭho na dissati 2 aṅ.catukka. 21/127/148 paṭhamatathāgatācchariyasutta
footnote: 3 sī.,ma. nipajjanaṁ

page number: 103

niyyādetvā yāvatāyukaṁ ṭhatvā dutiye attabhāve tusitabhavane paṭisandhigahaṇaṁpi
na aññassa kassaci āciṇṇaṁ, sabbaññubodhisattasseva āciṇṇaṁ. tusitabhavane 1-
yāvatāyukaṁ ṭhatvā devatānaṁ āyācanaṁ sampaṭicchitvā pañcamahāvilokanaṁ viloketvā
satassa sampajānassa tusitapurā cavitvā mahābhogakule paṭisandhigahaṇaṁpi na aññassa
kassaci āciṇṇaṁ, sabbaññubodhisattasseva āciṇṇaṁ. tathā paṭisandhigahaṇadivase
dasasahassilokadhātukampanampi, satassa sampajānassa mātukucchiyaṁ nivāsopi,
satassa sampajānassa mātukucchito nikkhamanadivasepi dasasahassilokadhātukampanampi,
satassa sampajānassa mātukucchiyaṁ nivāsopi, satassa sampajānassa mātukucchito
nikkhamanadivasepi dasasahassilokadhātukampanampi, sampatijātassa sattapadavītihāragamanampi,
dibbasetacchattadhāraṇampi, dibbavālavījanukkhepopi, sabbadisāsu sīhavilokanaṁ
viloketvā attanā paṭisamaṁ kañci sattaṁ adisvā "aggohamasmi lokassā"ti evaṁ
sīhanādanadanampi, paripākagate ñāṇe mahāsampattiṁ pahāya mahābhinikkhamanaṁ, mahābodhimaṇḍe
pallaṅkena nisinnassa māravijayaṁ ādiṁ katvā pubbenivāsānussatidibbacakkhuvisodhanaṁ
katvā paccūsasamaye sabbaññutañāṇaguṇarāsipaṭividdhakkhaṇe dasasahassilokadhātukampanampi,
paṭhamadhammadesanāya uttaraṁ 2- tiparivaṭṭaṁ dhammacakkappavattanampīti evamādi sabbaṁ na
aññassa kassaci āciṇṇaṁ, sabbaññubuddhasseva āciṇṇaṁ. evaṁ āciṇṇamanussotipi
acchariyamanussotipi acchariyamanusso.
[173] catutthe kālakiriyāti ekasmiṁ kāle pākaṭā kiriyāti kālakiriyā.
tathāgato hi pañcacattāḷīsa vassāni ṭhatvā tīṇi piṭakāni pañca nikāye navaṅgasatthusāsanaṁ
caturāsītidhammakkhandhasahassāni pakāsetvā mahājanaṁ nibbānaninnaṁ nibbānapoṇaṁ
katvā yamakasālānamantare nipanno bhikkhusaṁghaṁ āmantetvā appamādena ovaditvā
sato sampajāno anupādisesāya nibbānadhātuyā parinibbāyi. ayamassa kālakiriyā 3-
yāvajjakālā 4- pākaṭāti etasmiṁ 5- kāle pākaṭā kiriyāti kālakiriyā.

footnote: 1 chaßēéa. tusitapure 2 chaßēéa. anuttaraṁ 3 chaßēéa.,i. kiriyā 4 chaßēéa. yāvajjatanā
footnote: 5 chaßēéa. ekasmiṁ

page number: 104

anutappā 1- hotīti anutāpakarā hoti. tattha cakkavattirañño kālakiriyā ekacakkavāḷe
devamanussānaṁ anutāpakarā hoti. buddhānaṁ kālakiriyā dasasahassacakkavāḷe 2-
devamanussānaṁ anutāpakarā hoti. tena vuttaṁ "bahuno janassa anutappā hotī"ti.
[174] pañcame adutiyoti dutiyakassa 3- buddhassa abhāvā adutiyo. cattāro hi
buddhā sutabuddho catusaccabuddho paccekabuddho sabbaññubuddhoti. tattha bahussuto
bhikkhu sutabuddho nāma. khīṇāsavo catusaccabuddho nāma. kappasatasahassādhikāni
dve asaṅkhyeyyāni pāramiyo pūretvā sāmaṁ paṭividdhapaccekabuddhañāṇo paccekabuddho
nāma. kappasatasahassādhikāni cattāri vā aṭṭha vā soḷasa vā asaṅkhyeyyāni
pāramiyo pūretvā tiṇṇaṁ mārānaṁ matthakaṁ madditvā paṭividdhasabbaññutañāṇo
sabbaññubuddho nāma. imesu catūsu buddhesu sabbaññubuddhova adutiyo nāma.
na hi tena saddhiṁ añño sabbaññubuddho nāma uppajjati.
asahāyoti attabhāvena vā paṭividdhadhammehi vā sadiso sahāyo nāma assa
natthīti asahāyo. "laddhasahāyo kho pana so bhagavā sekkhāsekkhānaññeva 4-
paṭipadānan"ti iminā pariyāyena 5- sekkhāsekkhā buddhānaṁ 6- sahāyā nāma honti.
appaṭimoti paṭimā vuccati attabhāvo, tassa attabhāvasadisā aññā paṭimā natthīti
appaṭimo. yāpi ca manussā suvaṇṇarajatādimayā paṭimā karonti, tāsu vālaggamattampi
okāsaṁ tathāgatassa attabhāvasadisaṁ kātuṁ samattho nāma natthīti sabbatthāpi appaṭimo.
appaṭisamoti attabhāvenevassa paṭisamo nāma koci natthīti appaṭisamo.
appaṭibhāgoti yena tathāgatena 7- "cattāro satipaṭṭhānā"tiādinā nayena dhammā
desitā, tena puna "cattāro 8- satipaṭṭhānā, tayo vā pañca vā"tiādinā nayena

footnote: 1 sī. ānutappā 2 chaßēéa....cakkavāḷesu 3 chaßēéa. dutiyassa
footnote: 4 sī.,i.,chaßēéa. sekhānañceva 5 chaßēéa.,i. iminā pana pariyāyena 6 chaßēéa. sekhāsekhā
footnote: buddhānaṁ, i. sekhāsekhabuddhānaṁ 7 chaßēéa.,i. ye tathāgatena 8 chaßēéa.,i. tesu na

cattāro

page number: 105

paṭibhāgaṁ kātuṁ samattho nāma natthīti appaṭibhāgo. appaṭipuggaloti añño koci
"ahaṁ buddho"ti evaṁ paṭiññaṁ dātuṁ samattho nāma puggalo 1- natthīti appaṭipuggalo.
asamoti appaṭipuggalattāva sabbasattehi asamo. asamasamoti asamā vuccanti
atītānāgatā sabbaññubuddhā, tehi asamehi samoti asamasamo.
dvipadānaṁ 2- aggoti sammāsambuddho apadānaṁ dvipadānaṁ catuppadānaṁ bahup-
padānaṁ rūpiarūpisaññiasaññinevasaññināsaññisattānaṁ aggova, kasmā idha dvipadānaṁ
aggoti vutto? seṭṭhataravasena. imasmiṁ hi loke seṭṭho nāma uppajjamāno
apadacatuppadabahuppadesu nuppajjati, dvipadesuyeva uppajjati. kataradvipadesūti?
manussesu ceva devesu ca. manussesu ca 3- uppajjamāno tisahassimahāsahassilokadhātuṁ
vase vattetuṁ samattho buddho hutvā uppajjati. devesu uppajjamāno dasasahassiloka-
dhātuvasavattī mahābrahmā hutvā uppajjati. so tassa kappiyakārako vā ārāmiko vā
sampajjati. iti tatopi seṭṭhataravaseneva 4- dvipadānaṁ aggoti vutto.
[175-186] chaṭṭhādīsu ekapuggalassa bhikkhave pātubhāvā mahato cakkhussa
pātubhāvo hotīti bhikkhave ekapuggalassa tathāgatassa arahato sammāsambuddhassa
pātubhāvena mahantassa cakkhussa pātubhāvo hoti. tasmiṁ puggale pātubhūte taṁpi
pātubhūtameva hoti, na vinā tassa pātubhāvena pātubhavati. pātubhāvoti uppatti
nipphatti. katamassa cakkhussāti? paññācakkhussāti. kīvarūpassāti? sāriputtat-
therassa vipassanāpaññāsadisassa mahāmoggallānattherassa samādhipaññāsadisassāti.
ālokādīsupi eseva nayo. ubhinnaṁ aggasāvakānaṁ paññāālokasadisoyevāti ettha 5-
āloko, paññāobhāsasadisoyeva ca 6- obhāso adhippeto. "mahato cakkhussa, mahato
ālokassa, mahato obhāsassā"ti imāni tīṇipi 7- lokiyalokuttaramissakāni kathitānīti
veditabbāni.

footnote: 1 chaßēéa. kātuṁ samattho puggalo 2 pāli.,sī.,i. dipadānaṁ 3 chaßēéa.,i. ayaṁ saddo na
footnote: dissati 4 chaßēéa.,i. seṭṭhataravasenesa 5 chaßēéa....sadisoyeva hi ettha 6 chaßēéa. ayaṁ
footnote: saddo na dissati 7 chaßēéa.,i. imāni ca pana tīṇipi

page number: 106

channaṁ anuttariyānanti uttarivirahitānaṁ 1- channaṁ uttamadhammānaṁ. tattha
dassanānuttariyaṁ savanānuttariyaṁ lābhānuttariyaṁ sikkhānuttariyaṁ pāricariyānuttariyaṁ
anussatānuttariyanti imāni cha anuttariyāni. imesaṁ pātubhāvo hotīti attho.
āyasmā hi ānandatthero sāyaṁ pātaṁ tathāgataṁ cakkhuviññāṇena daṭṭhuṁ labhati,
idaṁ dassanānuttariyaṁ. aññopi sotāpanno vā sakadāgāmī vā anāgāmī vā
ānandatthero viya tathāgataṁ dassanāya labhati, idampi dassanānuttariyaṁ. aparo
pana puthujjanakalyāṇako ānandatthero viya dasabalaṁ dassanāya labhitvā taṁ dassanaṁ
vaḍḍhetvā sotāpattimaggaṁ pāpeti, idaṁ dassanameva nāma, mūladassanaṁ pana
dassanānuttariyaṁ nāma.
ānandatthero viya ca abhiṇhaṁ 2- dasabalassa vacanaṁ sotaviññāṇena sotuṁ labhati,
idaṁ savanānuttariyaṁ. aññepi sotāpannādayo ānandatthero viya tathāgatassa vacanaṁ
savanāya labhanti, idampi savanānuttariyaṁ. aparo pana puthujjanakalyāṇako ānandatthero
viya tathāgatassa vacanaṁ sotuṁ labhitvā taṁ savanaṁ vaḍḍhetvā sotāpattimaggaṁ pāpeti, idaṁ
savanameva nāma, mūlasavanaṁ pana savanānuttariyaṁ nāma.
ānandatthero viya 3- dasabale saddhaṁ paṭilabhati, idaṁ lābhānuttariyaṁ. aññepi
sotāpannādayo ānandatthero viya dasabale saddhāpaṭilābhaṁ labhitvā 4- paṭilābhaṁ
paṭilabhanti, 5- idampi lābhānuttariyaṁ. aparo pana puthujjanakalyāṇako ānandatthero
viya dasabale saddhāpaṭilābhaṁ labhitvā taṁ lābhaṁ vaḍḍhetvā sotāpattimaggaṁ pāpeti,
ayaṁ lābhoyeva nāma, mūlalābho pana lābhānuttariyaṁ nāma.
ānandatthero viya ca dasabalassa sāsane tisso sikkhā sikkhati, idaṁ
sikkhānuttariyaṁ. aññepi sotāpannādayo ānandatthero viya dasabalassa sāsane

footnote: 1 chaßēéa.,i. uttaritaravirahitānaṁ 2 chaßēéa.,i. ānandattheroyeva ca abhikkhaṇaṁ
footnote: 3 chaßēéa.,i. ānandattheroyeva ca. evamuparipi 4 chaßēéa.,i. labhanti
footnote: 5 chaßēéa.,i. paṭilābhaṁ paṭilabhantīti ime pāṭhā na dissanti

page number: 107

tisso sikkhā sikkhanti, idampi sikkhānuttariyaṁ. aparo pana puthujjanakalyāṇako
ānandatthero viya dasabalassa sāsane tisso sikkhā sikkhitvā tā sikkhā vaḍḍhetvā
sotāpattimaggaṁ pāpeti, ayaṁ sikkhāyeva nāma, mūlasikkhā pana sikkhānuttariyaṁ nāma.
ānandatthero viya ca abhiṇhaṁ dasabalaṁ paricarati, idaṁ pāricariyānuttariyaṁ.
aññepi sotāpannādayo ānandatthero viya abhiṇhaṁ dasabalaṁ paricaranti, idaṁpi
pāricariyānuttariyaṁ. aparo pana puthujjanakalyāṇako ānandatthero viya dasabalaṁ
paricaritvā taṁ pāricariyaṁ vaḍḍhetvā sotāpattimaggaṁ pāpeti, ayaṁ pāricariyāyeva
nāma, mūlapāricariyā pana pāricariyānuttariyaṁ nāma.
ānandatthero viya ca dasabalassa lokiyalokuttaraguṇe anussarati, idaṁ
anussatānuttariyaṁ. aññepi sotāpannādayo ānandatthero viya dasabalassa
lokiyalokuttaraguṇe anussaranti, idaṁpi anussatānuttariyaṁ. aparo pana
puthujjanakalyāṇako ānandatthero viya dasabalassa lokiyalokuttaraguṇe anussaritvā taṁ
anussatiṁ vaḍḍhetvā sotāpattimaggaṁ pāpeti, ayaṁ anussatiyeva nāma, mūlānussati pana
anussatānuttariyaṁ nāma. imāni cha anuttariyāni, imesaṁ pātubhāvo hoti. imāni ca
pana cha anuttariyāni lokiyalokuttaramissakāni kathitānīti veditabbāni.
catunnaṁ paṭisambhidānaṁ sacchikiriyā hotīti catasso hi paṭisambhidāyo
atthapaṭisambhidā dhammapaṭisambhidā niruttipaṭisambhidā paṭibhāṇapaṭisambhidāti.
tattha atthesu ñāṇaṁ atthapaṭisambhidā, dhammesu ñāṇaṁ dhammapaṭisambhidā,
atthadhammaniruttābhilāpe ñāṇaṁ niruttipaṭisambhidā, ñāṇesu ñāṇaṁ paṭibhāṇapaṭisambhidā.
ayamettha saṅkhepo, vitthāro panetāsaṁ abhidhamme 1- āgatoyeva. imāsaṁ catassannaṁ
paṭisambhidānaṁ buddhuppāde paccakkhakiriyā hoti, na vinā buddhuppādā. etāsaṁ
sacchikiriyā hotīti attho. 2- imāpi lokiyalokuttarāva kathitāti veditabbā.

footnote: 1 abhi.vi. 35/718/359 paṭisambhidāvibhaṅga 2 chaßēéa.,i. sacchikiriyāti attho

page number: 108

anekadhātupaṭivedhoti "cakkhudhātu rūpadhātū"tiādīnaṁ aṭṭhārasannaṁ dhātūnaṁ
buddhuppādeyeva paṭivedho hoti, na vinā buddhuppādenāti attho. nānādhātu-
paṭivedho hotīti ettha imā ca 1- aṭṭhārasa dhātuyo nānāsabhāvato nānādhātuyoti
veditabbā. yo panetāsaṁ "nānāsabhāvā etthā"ti 2- evaṁ nānākāraṇato 3-
paṭivedho, ayaṁ nānādhātupaṭivedho nāma. vijjāvimuttiphalasacchikiriyāti ettha vijjāti
phalañāṇaṁ, vimuttīti tadavasesā sotāpattiphalasampayuttā 4- dhammā.
sotāpattiphalasacchikiriyāti sototi paṭhamamaggo, tena sotena pattabbaṁ phalanti 5-
sotāpattiphalaṁ. sakadāgāmiphalādīni pākaṭāneva.
[187] anuttaranti niruttaraṁ. 6- dhammacakkanti seṭṭhacakkaṁ. cakkasaddo hesa:-
"catubbhi aṭṭhajjhagamā aṭṭhābhi ceva 7- soḷasa
soḷasābhi ca bāttiṁsa 8- atricchaṁ cakkamāsado
icchāhatassa posassa cakkaṁ bhamati matthake"ti 9-
ettha urucakke. 10- "cakkasamārūḷhā jānapadā pariyāyantī"ti 11- ettha
iriyāpathacakke. "athakho so bhikkhave rathakāro yantaṁ cakkaṁ chahi māsehi niṭṭhitaṁ, taṁ
pavattesī"ti 12- ettha dārucakke. "addasā kho doṇo brāhmaṇo bhagavato pādesu
cakkāni sahassārānī"ti 13- ettha lakkhaṇacakke. "cattārimāni bhikkhave cakkāni, yehi
samannāgatānaṁ devamanussānaṁ catucakkaṁ pavattatī"ti 14- ettha sampatticakke. "dibbaṁ
cakkaratanaṁ pātubhavatī"ti 15- ettha ratanacakke. idha pana dhammacakke āgato.

footnote: 1 chaßēéa.,i. nānādhātupaṭivedhoti ettha imāva 2 chaßēéa.,i. etāti
footnote: 3 chaßēéa.,i. nānākaraṇato 4 chaßēéa. phasasampayuttā, i. phalasampayuttakā
footnote: 5 sī.,i. pavattaphalanti 6 ma. anuttariyaṁ 7 chaßēéa. aṭṭhāhipi ca, i. iṭṭhāhi ca

8 ka. chattiṁsā 9 khu.jā. 27/104/34 mittavindajātaka (syā) 10 ma. khuracakke
11 aṅṭika. 20/63/174 bhayasutta, aṅ.pañcaka. 22/54/75 nīvaraṇavagga (syā)
12 aṅṭika. 20/15/106 sacetanasutta 13 aṅ.catukka. 21/36/42 doṇasutta
14 aṅ.catukka. 21/31/37 cakkasutta 15 dīßēéa. 10/243/150 cakkaratana, ma.u.
14/256/223 bālapaṇḍitasutta

page number: 109

pavattitanti ettha ca dhammacakkaṁ abhinīharati nāma, abhinīhaṭaṁ nāma, uppādeti
nāma, uppāditaṁ nāma, pavatteti nāma, pavattitaṁ nāmāti ayaṁ pabhedo veditabbo.
kuto paṭṭhāya dhammacakkaṁ abhinīharati nāmāti? yadā sumedhabrāhmaṇo hutvā kāmesu
ādīnavaṁ nekkhammeva 1- ānisaṁsaṁ disvā sattasatakamahādānaṁ 2- datvā isipabbajjaṁ
pabbajitvā pañca abhiññā aṭṭha samāpattiyo nibbattesi, tato paṭṭhāya dhammacakkaṁ
abhinīharati nāma.
kuto paṭṭhāya abhinīhaṭaṁ nāmāti? yadā aṭṭha dhamme samodhānetvā
dipaṅkarapādamūle mahābodhimaṇḍatthāya mānasaṁ bandhitvā "byākaraṇamaladdhā na
vuṭṭhahissāmī"ti viriyādhiṭṭhānaṁ adhiṭṭhāya nipanno dasabalassa santikā byākaraṇaṁ
labhi, tato paṭṭhāya dhammacakkaṁ abhinīhaṭaṁ nāma.
kuto paṭṭhāya uppādeti nāmāti? tato paṭṭhāya dānapāramiṁ pūrentopi
dhammacakkaṁ uppādeti nāma. sīlapāramiṁ pūrentopi .pe. upekkhāpāramiṁ pūrentopi
dhammacakkaṁ uppādeti nāma. dasa pāramiyo dasa upapāramiyo dasa paramatthapāramiyo
pūrentopi, pañca mahāpariccāge pariccajantopi, ñātatthacariyaṁ pūrentopi dhammacakkaṁ
uppādeti nāma. vessantarabhāve ṭhatvā sattasatakamahādānaṁ datvā puttadāraṁ dānamukhe
niyyādetvā 3- pāramikūṭaṁ gahetvā tusitapure nibbattitvā tattha yāvatāyukaṁ
ṭhatvā devatāhi āyācito paṭiññaṁ datvā pañcamahāvilokanaṁ vilokentopi dhammacakkaṁ
uppādetiyeva nāma. mātukucchiyaṁ paṭisandhiṁ gaṇhantopi, paṭisandhikkhaṇe
dasasahassacakkavāḷaṁ kampentopi, mātukucchito nikkhantadivase tatheva lokaṁ kampentopi,
sampatijāto sattapadāni gantvā "aggohamasmī"ti sīhanādaṁ nadantopi, ekūnatiṁsa
saṁvaccharāni agāramajjhe vasantopi, mahābhinikkhamanaṁ nikkhamantopi, anomānadītīre
pabbajantopi, mahāpadhāne cha vassāni viriyaṁ karontopi, sujātāya dinnaṁ madhupāyāsaṁ
bhuñjitvā

footnote: 1 chaßēéa.,i. nekkhamme ca 2 sī.,i. sattāhaṁ mahādānaṁ 3 chaßēéa. niyyātetvā

page number: 110

suvaṇṇapātiṁ nadiyā pavāhetvā sāyaṇhasamaye bodhimaṇḍavaraṁ gato 1- puratthimalokadhātuṁ
olokento nisīditvā suriye dharamāneyeva mārabalaṁ vidhametvā paṭhamayāme pubbenivāsaṁ
anussarantopi, majjhimayāme dibbacakkhuṁ visodhentopi, paccūsakāle samanantare
paccayākāraṁ sammasitvā sotāpattimaggaṁ paṭivijjhantopi, sotāpattiphalaṁ
sacchikarontopi, sakadāgāmimaggaṁ sakadāgāmiphalaṁ anāgāmimaggaṁ anāgāmiphalaṁ
sacchikarontopi, arahattamaggaṁ paṭivijjhantopi dhammacakkaṁ uppādetiyeva nāma.
arahattaphalakkhaṇe pana teneva ca dhammacakkaṁ uppāditaṁ nāma. buddhānaṁ hi
sakalo guṇarāsi 2- arahattaphaleneva saddhiṁ ijjhati. tasmā tena tasmiṁ khaṇe dhammacakkaṁ
uppāditaṁ nāma hoti.
kadā pavatteti nāma? bodhimaṇḍe sattasattāhaṁ vītināmetvā isipatane
migadāye aññākoṇḍaññattheraṁ kāyasakkhiṁ katvā dhammacakkappavattanasuttantaṁ
desento dhammacakkaṁ pavatteti nāma.
yadā pana aññākoṇḍaññattherena dasabalassa desanāñāṇānubhāvanibbattaṁ
savanaṁ labhitvā sabbapaṭhamaṁ dhammo adhigato, tato paṭṭhāya dhammacakkaṁ pavattitaṁ nāma hotīti
veditabbaṁ. 3- dhammacakkanti cetaṁ desanāñāṇassapi nāmaṁ paṭivedhañāṇassapi. tesu
desanāñāṇaṁ lokiyaṁ, paṭivedhañāṇaṁ lokuttaraṁ. kassa desanāñāṇaṁ paṭivedhañāṇanti 4- ?
na aññassa kassaci, sammāsambuddhasseva desanāñāṇañca paṭivedhañāṇañcāti veditabbaṁ.
sammadevāti hetunā nayeneva 5- kāraṇeneva. anuppavattetīti yathā purato
gacchantassa pacchato gacchanto taṁ anugacchati nāma, evaṁ paṭhamataraṁ satthārā pavattitaṁ
thero anuppavatteti nāma. kathaṁ? satthā hi "cattārome bhikkhave satipaṭṭhānā,

footnote: 1 chaßēéa.,i......varagato 2 chaßēéa. sakalalokiyalokuttaraguṇarāsi, i. sakalaguṇarāsi
footnote: 3 i. ñātabbaṁ 4 chaßēéa.,i. desanāpaṭivedhañāṇanti 5 chaßēéa. nayena

page number: 111

katame cattāro"ti kathento dhammacakkaṁ pavatteti nāma, dhammasenāpati sāriputtat-
theroyeva 1- "cattārome āvuso satipaṭṭhānā"ti kathento dhammacakkaṁ anuppavatteti
nāma. sammappadhānādīsupi eseva nayo. na kevalañca bodhipakkhiyadhammesu, "cattārimāni
bhikkhave ariyasaccāni, cattārome bhikkhave ariyavaṁsā"tiādīsupi eseva nayo
netabbo. 2- evaṁ sammāsambuddho dhammacakkaṁ pavatteti nāma, thero dasabalena pavattitaṁ
dhammacakkaṁ anuppavatteti nāma.
evaṁ dhammacakkaṁ anuppavattentena pana therena dhammo desitopi pakāsitopi
satthārā desito pakāsitova hoti. yo koci 3- bhikkhu vā bhikkhunī vā upāsako
vā upāsikā vā devo vā sakko vā māro vā brahmā vā dhammaṁ desetu,
sabbo 4- so satthārā desito pakāsito nāma hoti, sesajano pana lekhahārakapakkhe 5-
ṭhitova nāma hoti. kathaṁ? yathā hi raññā dinnaṁ paṇṇaṁ vācetvā taṁ kammaṁ
karonti, yena kenaci tathākāritaṁpi raññā kāritanti pavuccati. 6- mahārājā viya
hi sammāsambuddho. rājapaṇṇaṁ viya tepiṭakaṁ buddhavacanaṁ. paṇṇadānaṁ viya tepiṭakena
nayamukhadānaṁ 7- paṇṇaṁ vācetvā kammānaṁ 8- karaṇaṁ viya catassannaṁ 9- parisānaṁ attano
balena buddhavacanaṁ uggaṇhāpetvā 10- paresaṁ desanā pakāsanā. tattha yathā paṇṇaṁ
vācetvā yena kenaci kataṁpi kāritaṁpi taṁ kammaṁ raññā kāritameva hoti, evameva
yena kenaci desitopi pakāsitopi dhammo satthārāva desito pakāsito nāma hotīti
veditabbo. sesaṁ sabbattha uttānatthamevāti.
ekapuggalavaṇṇanā niṭṭhitā.
terasamo vaggo.

footnote: 1 chaßēéa. sāriputtattheropi, i. sāriputtatthero teyeva 2 chaßēéa.,i. ādīsupi ayaṁ
footnote: nayo netabbova 3 chaßēéa.,i. yo hi koci 4 chaßēéa.,i. desetu pakāsetu, sabbo
footnote: 5 sī.,i. lekhahārakapakkhe nayamukhadāne 6 chaßēéa. 1/187/96 thokaṁ visadisaṁ

7 chaßēéa.,i. tepiṭake nayamukhadānaṁ 8 chaßēéa. taṁtaṁkammānaṁ, i. vācetvā vācetvā
kammānaṁ 9 chaßēéa. catunnaṁ, i. kāraṇaṁ viya catunnaṁ 10 chaßēéa.,i. uggaṇhitvā

page number: 112

14. etadaggavagga
1. paṭhamavagga
etadaggapadavaṇṇanā
[188] etadaggesu paṭhamavaggassa paṭhame etadagganti etaṁ aggaṁ. ettha
ca ayaṁ aggasaddo ādikoṭikoṭṭhāsaseṭṭhesu dissati. "ajjatagge samma dovārika
āvarāmi dvāraṁ nigaṇṭhānaṁ nigaṇṭhīnan"tiādīsu 1- hi ādimhi dissati. "teneva
aṅgulaggena taṁ aṅgulaggaṁ parāmaseyya, 2- ucchuggaṁ veḷuggan"tiādīsu koṭiyaṁ.
"ambilaggaṁ vā madhuraggaṁ vā tittaggaṁ vā, 3- anujānāmi bhikkhave vihāraggena vā
pariveṇaggena vā bhājetun"tiādīsu 4- koṭṭhāse. "yāvatā bhikkhave sattā apadā vā
.pe. tathāgato tesaṁ aggamakkhāyatī"tiādīsu 5- seṭṭhe. svāyamidha koṭiyaṁpi vaṭṭati
seṭṭhepi. te hi therā attano attano seṭṭhaṭṭhāne 6- koṭibhūtāti aggā
seṭṭhabhūtātipi. tasmā etadagganti esā koṭi eso seṭṭhoti ayamettha attho. eseva
nayo sabbasuttesu.
ayañca etadagge sannikkhepo nāma catūhi kāraṇehi labbhati atthuppattito
āgamanato ciṇṇavasito guṇātirekatoti. ettha koci thero ekena kāraṇena
etadaggaṭṭhānaṁ labhati, koci dvīhi, koci tīhi, koci sabbeheva catūhipi āyasmā
sāriputtatthero viya. so hi atthuppattitopi mahāpaññatāya etadaggaṭṭhānaṁ labhi
āgamanādīhipi. kathaṁ? ekasmiṁ hi samaye satthā jetavanamahāvihāre viharanto
gaṇḍāmbarukkhamūle titthiyamathanaṁ 7- yamakapāṭihāriyaṁ dassetvā "atītabuddhā

footnote: 1 maßēéa. 13/70/47 upālivādasutta 2 abhi.ka. 37/1073/343 paccupannañāṇakathā
footnote: 3 saṁßēéa. 19/374/131 sūdasutta 4 pāli. gāhetuṁ, vi.cu. 7/318/89
footnote: 5 aṅ.catukka. 21/34/39, khu.iti. 25/90/308 aggappasādasutta 6 chaßēéa.,i. ṭhāne

7 chaßēéa. kaṇḍambarukkhamūle titthiyamaddanaṁ

page number: 113

yamakapāṭihāriyaṁ katvā kahaṁ nu kho vassaṁ upagacchantī"ti 1- āvajjento "tāvatiṁsabhava-
ne"ti ñatvā dve padantarāni dassetvā tatiyena padena tāvatiṁsabhavane paccuṭṭhāsi. sakko
devarājā bhagavantaṁ disvā paṇḍukambalasilāto uṭṭhāya saddhiṁ devagaṇehi paccuggamanaṁ
agamāsi. devā cintayiṁsu "sakko devarājā devagaṇaparivuto saṭṭhiyojanāyāmāya
paṇḍukambalasilāyaṁ nisīditvā mahāsampattiṁ anubhavati, buddhānaṁ nāma nisinnakālato
paṭṭhāya na sakkā aññena ettha hatthaṁpi ṭhapetun"ti. satthāpi tattha nisinno 2- tesaṁ
cittavāraṁ ñatvā mahāpaṁsukūliko viya muṇḍapīṭhakaṁ 3- sabbameva paṇḍukambalasilaṁ
avattharitvā nisīdi. evaṁ nisīdanto pana attano sarīraṁ mahantaṁ katvā māpesi,
paṇḍukambalaṁ 4- vā khuddakaṁ akāsīti na sallakkhetabbaṁ. acinteyyo hi buddhavisayo.
evaṁ nisinno pana mātaraṁ kāyasakkhiṁ katvā dasasahassacakkavāḷadevatānaṁ "kusalā dhammā
akusalā dhammā"tiādikaṁ abhidhammapiṭakaṁ desetuṁ āraddhoti. 5-
pāṭihāriyaṭṭhānepi sabbā dvādasayojanikā parisā anuruddhaṁ upasaṅkamitvā
"kahaṁ bhante dasabalo ṭhito"ti pucchiṁsu. 6- tāvatiṁsabhavane paṇḍukambalasilāyaṁ vassaṁ
upagantvā abhidhammapiṭakaṁ desetuṁ āraddhoti. 7- bhante na mayaṁ satthāraṁ
adisvā gamissāma, kadā satthā āgamissatīti satthu āgamanakālaṁ jānāthāti.
mahāmoggallānattherassa bhāraṁ karotha, so buddhānaṁ santikaṁ gantvā sāsanaṁ
āharissatīti. kimpana therassa tattha gantuṁ balaṁ natthīti? atthi, visesavantānampana
visesaṁ passantūti evamāha. mahājano mahāmoggallānattheraṁ upasaṅkamitvā satthu sāsanaṁ
gahetvā āgamanatthāya yāci. thero passantasseva mahājanassa 8- mahāpaṭhaviyaṁ nimujjitvā
antosinerunā gantvā satthāraṁ vanditvā āha "bhante mahājano tumhākaṁ dassanakāmo,
āgamanadivasaṁ vo jānituṁ icchatī"ti. tenahi "ito temāsaccayena saṅkassanagaradvāre

footnote: 1 chaßēéa.,i. kahaṁ nu kho purimabuddhā yamakapāṭihāriyaṁ katvā vassaṁ upagacchantīti
footnote: 2 sī.,i. nisīdantova 3 sī.,i.,ma. khuddapīṭhakaṁ 4 chaßēéa.,i. paṇḍukambalasilaṁ
footnote: 5 chaßēéa....akusalā dhammā abyākatā dhammāti abhidhammapiṭakaṁ desesi,

i....abhidhammapiṭakaṁ desesi 6 chaßēéa. gatoti pucchi 7 chaßēéa. abhidhammakathaṁ
desetuṁ gatoti 8 chaßēéa. passanteyeva mahājane

page number: 114

passathā"ti 1- vadehīti. thero bhagavato sāsanaṁ āharitvā mahājanassa kathesi. mahājano
tattheva temāsaṁ khandhāvāraṁ bandhitvā vasi. cullānāthapiṇḍiko dvādasayojanāya
parisāya temāsaṁ yāgubhattaṁ adāsi. 2-
satthāpi sattappakaraṇāni desetvā manussalokaṁ āgamanatthāya ākappaṁ
dassesi. sakko devarājā vissukammaṁ 3- āmantetvā tathāgatassa otaraṇatthāya sopāṇaṁ
māpetuṁ āṇāpesi. so ekato suvaṇṇamayaṁ ekato rajatamayaṁ sopāṇaṁ māpetvā
majjhe maṇimayaṁ māpesi. satthā maṇimaye sopāṇe ṭhatvā "mahājano maṁ passatū"ti
adhiṭṭhāsi. attano ānubhāvena "mahājano avīcimahānirayaṁ passatū"ti adhiṭṭhāsi.
nirayadassanena cassa uppannasaṁvegaṁ 4- ñatvā devalokaṁ dassesi. athassa otarantassa
mahābrahmā chattaṁ dhāresi, sakko devarājā pattaṁ 5- gaṇhi, suyāmo devarājā
dibbavālavījaniṁ vīji, pañcasikho gandhabbadevaputto beluvapaṇḍuvīṇaṁ samapaññāsāya
tantiyā 6- mucchanāhi mucchitvā 7- vādento purato otari. buddhānaṁ paṭhaviyaṁ
patiṭṭhitakāle "ahaṁ paṭhamaṁ vandissāmi, ahaṁ paṭhamaṁ vandissāmī"ti mahājano
adhiṭṭhāsi. 8- saha mahāpaṭhaviakkamanena pana bhagavato neva mahājano na asītimahāsāvakā
paṭhamaṁ vandanaṁ sampāpuṇiṁsu, dhammasenāpati sāriputtattheroyeva pana sampāpuṇi.
atha satthā dvādasayojanāya parisāya antare "therassa paññānubhāvaṁ
jānātū"ti 9- puthujjanapañcakaṁ pañhaṁ ārabhi. paṭhamaṁ lokiyamahājano sallakkhessatīti
puthujjanapañhaṁ pucchi. ye ye sallakkhiṁsu, te te kathayiṁsu. dutiyaṁ puthujjanavisayaṁ
atikkamitvā sotāpattimagge pañhaṁ pucchi. puthujjanā tuṇhī ahesuṁ, sotāpannāva
kathayiṁsu. tato sotāpannānaṁ visayaṁ atikkamitvā sakadāgāmimagge pañhaṁ pucchi.
sotāpannā tuṇhī ahesuṁ, sakadāgāminova kathayiṁsu. tesaṁpi visayaṁ atikkamitvā

footnote: 1 chaßēéa. passathātissa 2 chaßēéa. ādāsi 3 cha. vissakammaṁ, ma. visukammaṁ
footnote: 4 chaßēéa.,i. uppannasaṁvegataṁ 5 sī.,i. pattacīvaraṁ 6 chaßēéa.,i. ayaṁ pāṭho na
footnote: dissati 7 sī.,i. mucchetvā 8 chaßēéa. aṭṭhāsi 9 chaßēéa. jānantūti

page number: 115

anāgāmimagge pañhaṁ pucchi. sakadāgāmino tuṇhī ahesuṁ, anāgāminova kathayiṁsu.
tesaṁpi visayaṁ atikkamitvā arahattamagge pañhaṁ pucchi. anāgāmino tuṇhī ahesuṁ,
arahantova kathayiṁsu. tato heṭṭhimakoṭito paṭṭhāya abhiññāte 1- sāvake pucchi, te
attano paṭisambhidāvisaye ṭhatvā kathayiṁsu. atha mahāmoggallānaṁ pucchi, sesasāvakā
tuṇhī ahesuṁ, therova kathesi. tassāpi visayaṁ atikkamitvā sāriputtavisaye pañhaṁ
pucchi. mahāmoggallāno tuṇhī ahosi, sāriputtattherova kathesi. therassapi visayaṁ
atikkamitvā buddhavisaye pañhaṁ pucchi. dhammasenāpati āvajjentopi passituṁ na
sakkoti, puratthimapacchimuttaradakkhiṇā catasso disā catasso anudisāti ito cito
ca oloketvā 2- pañhuppattiṭṭhānaṁ sallakkhetuṁ nāsakkhi.
satthā therassa kilamanabhāvaṁ ñatvā 3- "sāriputto kilamati, nayamukhamassa
dassissāmī"ti "āgamehi tvaṁ sāriputtā"ti vatvā "nāyaṁ tuyhaṁ visayo pañho,
buddhānaṁ esa visayo sabbaññūnaṁ yasassīnan"ti buddhavisayabhāvaṁ āvikatvā 4- "bhūtamidaṁ
sāriputta passasī"ti 5- āha. thero "catumahābhūtikakāyapariggahaṁ me bhagavā ācikkhatī"ti
ñatvā "aññātaṁ bhagavā, aññātaṁ sugatā"ti āha. etasmiṁ ṭhāne ayaṁ kathā
udapādi:- mahāpañño vata bho sāriputtatthero nāma sabbehi aññātaṁ 6- pañhaṁ
kathesi, buddhehi ca dinnanaye ṭhatvā buddhavisaye pañhaṁ kathesi, iti therassa
paññānubhāvo yattakaṁ ṭhānaṁ buddhānaṁ kittisaddena otthataṁ, sabbaṁ ajjhottharitvā
gatoti. evaṁ tāva thero atthuppattito mahāpaññatāya etadaggaṭṭhānaṁ labhi.
kathaṁ āgamanato? imissāyeva hi atthuppattiyā satthā āha:- sāriputto
na idāneva paññavāti, atīte pañca jātisatāni isipabbajjaṁ pabbajitvāpi mahā-
paññova ahosi:-

footnote: 1 chaßēéa. abhiññāte abhiññāte 2 chaßēéa.,i. olokento 3 chaßēéa. jānitvā
footnote: 4 chaßēéa. ācikkhitvā 5 chaßēéa. samanupassasīti 6 chaßēéa.,i. yatra hi sabbehi anaññātaṁ
footnote: nāma

page number: 116

"yo pabbajī jātisatāni pañca
pahāya kāmāni manoramāni
taṁ vītarāgaṁ susamāhitindriyaṁ
parinibbutaṁ vandatha sāriputtan"ti.
evaṁ pabbajjaṁ upabrūhayamāno ekasmiṁ samaye bārāṇasiyaṁ brāhmaṇakule
nibbatto. tayo vede uggaṇhitvā tattha sāraṁ apassanto "pabbajitvā ekaṁ
mokkhadhammaṁ gavesituṁ vaṭṭatī"ti cittaṁ uppādesi. tasmiṁ kāle bodhisattopi
kāsikaraṭṭhe udiccabrāhmaṇamahāsālakule nibbatto vuḍḍhimanvāya uggahitasippo
kāmesu ādīnavaṁ nekkhamme ca ānisaṁsaṁ disvā gharāvāsaṁ pahāya himavantaṁ pavisitvā
kasiṇaparikammaṁ katvā pañca abhiññā aṭṭha samāpattiyo nibbattetvā vanamūlaphalāhāro
himavantapasse 1- vasati. sopi māṇavo nikkhamitvā tasseva santike pabbaji. parivāro
mahā ahosi pañcasatamattā isayo.
athassa so jeṭṭhantevāsiko ekadesaparisaṁ gahetvā loṇambilasevanatthaṁ manussapathaṁ
agamāsi. tasmiṁ samaye bodhisatto tasmiṁyeva himavantapadese kālamakāsi. kālakiriyasamaye
pana antevāsikā sannipatitvā pucchiṁsu "atthi tumhehi koci viseso adhigato"ti.
bodhisatto "natthi kiñcī"ti vatvā aparihīnajjhāno ābhassarabrahmaloke nibbatto.
so kiñcāpi ākiñcaññāyatanassa lābhī, bodhisattānampana arūpāvacare paṭisandhi nāma na
hoti. kasmā? abhabbaṭṭhānattā. iti so arūpasamāpattilābhī samāno 2- rūpāvacare
nibbatti. antevāsikāpi "ācariyo `natthi kiñcī'ti āha, moghā tassa kālakiriyā"ti
na kiñci sakkārasammānaṁ akaṁsu. atha so jeṭṭhantevāsiko atikkante vassāvāse
āgantvā "kahaṁ ācariyo"ti pucchi. kālakatoti. api nu ācariyena laddhaguṇaṁ
pucchitthāti. āma pucchimhāti. kiṁ vadetīti. natthi kiñcīti.

footnote: 1 chaßēéa.,i. himavantappadese 2 chaßēéa. samānopi

page number: 117

mayaṁpi "ācariyena laddhaguṇo nāma natthī"ti nāssa sakkārasammānaṁ karimhāti.
tumhe bhāsitassa atthaṁ na jānittha, ācariyo ākiñcaññāyatanassa lābhīti.
atha kho 1- te jeṭṭhantevāsikassa kathaṁ na saddahiṁsu. so punappunaṁ kathentopi
saddahāpetuṁ nāsakkhi. atha bodhisatto āvajjamāno "andhabālo mahājano mayhaṁ
jeṭṭhantevāsikassa kathaṁ na gaṇhāti, imaṁ kāraṇaṁ pākaṭaṁ karissāmī"ti brahmalokato
otaritvā assamapadamatthake ṭhito ākāsagatova jeṭṭhantevāsikassa paññānubhāvaṁ
vaṇṇetvā imaṁ gāthaṁ abhāsi:-
"parosahassaṁpi samāgatānaṁ
kandeyyuṁ te vassasataṁ apaññā
ekova seyyo puriso sapañño
yo bhāsitassa vijānāti atthan"ti. 2-
evaṁ isigaṇaṁ saññāpetvā bodhisatto brahmalokameva gato. sesaisigaṇopi
aparihīnajjhāno hutvā kālaṁ katvā brahmalokaparāyano jāto. tattha bodhisatto
sabbaññutaṁ patto, jeṭṭhantevāsiko sāriputtatthero jāto, sesaisayo buddhaparisā
jātāti. evaṁ atītepi sāriputto mahāpaññova saṅkhittena bhāsitassa vitthārena
atthaṁ jānituṁ samatthoti veditabbo.
idameva ca puthujjanapañcakaṁ atthuppattiṁ katvā:-
"parosatañcepi samāgatānaṁ
jhāyeyyuṁ jate vassasataṁ apaññā
ekova seyyo puriso sapañño
yo 3- bhāsitassa vijānāti atthan"ti. 4-

footnote: 1 chaßēéa. ayaṁ saddo na dissati, sī. avasesā 2 khu.jā. 27/99/32 parosahassajātaka (syā)
footnote: 3 chaßēéa. so 4 khu.jā. 27/101/33 parosatajātaka

page number: 118

imaṁ jātakaṁ kathesi, tassa purimajātake vuttanayeneva attho veditabbo. aparampi
idameva puthujjanapañcakaṁ atthuppattiṁ katvā:-
"ye saññino tepi duggatā yepi asaññino tepi duggatā
etaṁ ubhayaṁ vivajjaya taṁ samāpattisukhaṁ anaṅgaṇan"ti 1-
imaṁ anaṅgaṇajātakaṁ kathesi. ettha ca ācariyo kālaṁ karonto antevāsikehi
pucchito "nevasaññināsaññī"ti āha. sesaṁ vuttanayeneva veditabbaṁ.
aparampi 2- idameva puthujjanapañcakaṁ atthuppattiṁ katvā:-
"candābhaṁ suriyābhañca yodha paññāya gādhati
avitakkena jhānena hoti ābhassarūpago"ti 3-
imaṁ candābhajātakaṁ kathesi. etthāpi ācariyo kālaṁ karonto antevāsikehi pucchito
"odātakasiṇaṁ candābhaṁ nāma, pītakasiṇaṁ suriyābhaṁ nāmāti. taṁ ubhayaṁ yo paññāya
gādhati pavisati pakkhandati, sopi avitakkena dutiyajjhānena ābhassarūpago hoti,
tādiso ahan"ti sandhāya "candābhaṁ suriyābhan"ti āha. sesaṁ purimanayeneva veditabbaṁ.
idameva ca puthujjanapañcakaṁ atthuppattiṁ katvā:-
"āsiṁsetheva 4- puriso na nibbindeyya paṇḍito
passāmi vohaṁ attānaṁ yathā icchiṁ tathā ahu.
āsiṁsetheva puriso na nibbindeyya paṇḍito
passāmi vohaṁ attānaṁ udakā thalamubbhataṁ.
vāyametheva puriso na nibbindeyya paṇḍito
passāmi vohaṁ attānaṁ yathā icchiṁ tathā ahu.

footnote: 1 khu.jā. 27/134/43 jhānasodhanajātaka (syā) 2 ma. ayampi
footnote: 3 khu.jā. 27/135/44 candābhajātaka 4 chaßēéa. āsīsetheva

page number: 119

vāyametheva puriso na nibbindeyya paṇḍito
passāmi vohaṁ attānaṁ udakā thalamubbhataṁ.
dukkhūpanītopi naro sapañño
āsaṁ na chindeyya sukhāgamāya
bahū hi phassā ahitā hitā ca
avitakkitāro maccumupapajjanti. 1-
acintitampi bhavati cintitampi vinassati
na hi cintāmayā bhogā itthiyā purisassa vā.
sarabhaṁ giriduggasmiṁ yaṁ tvaṁ anussarī pure
alīnacittassa tuvaṁ 2- vikkantamanujīvasi.
yo taṁ viduggā narakā samuddhari
silāya yogaṁ sarabho karitvā
dukkhūpanītaṁ maccumukhā pamocayi
alīnacittaṁ tameva vadesi.
kiṁ tvaṁ nu tattheva tadā ahosi
udāhu te koci naṁ etadakkhā
vivaṭacchado 3- nusi sabbadassī
ñāṇaṁ nu te brāhmaṇa bhiṁsarūpaṁ.
na cevahaṁ tattha tadā ahosiṁ
na cāpi me koci naṁ etadakkhā

footnote: 1 ka. avitakkitā maccumukhaṁ vajanti, chaßēéa. avitakkitā maccamupabbajanti, i. muccaṁ
footnote: upabbajanti 2 sī. alīnacittaṁ tassa tvaṁ 3 chaßēéa. vivaṭṭacchaddo

page number: 120

gāthāpadānañca subhāsitānaṁ
atthaṁ tadā nenti janinda dhīrā"ti 1-
imaṁ terasanipāte sarabhajātakañca kathesi. imāni pana pañcapi jātakāni atītepi
saṅkhittena bhāsitassa vitthārena atthaṁ mayhaṁ putto jānātīti satthārā dhammasenāpati
sāriputtattherassa paññānubhāvapakāsanatthameva kathitānīti evaṁ āgamanatopi thero
mahāpaññatāya etadaggaṭṭhānaṁ labhi.
kathaṁ ciṇṇavasitoti? ciṇṇaṁ kiretaṁ therassa catuparisamajjhe dhammaṁ kathento
cattāri saccāni amuñcitvā kathetīti evaṁ ciṇṇavasitopi thero mahāpaññatāya
etadaggaṭṭhānaṁ labhi.
kathaṁ guṇātirekatoti? ṭhapetvā hi dasabalaṁ añño koci ekasāvakopi mahāpaññatāya
dhammasenāpatinā sadiso nāma natthīti evaṁ guṇātirekatopi thero mahāpaññatāya
etadaggaṭṭhānaṁ labhi.
yathā ca sāriputtatthero, evaṁ mahāmoggallānattheropi sabbeheva catūhipi
imehi kāraṇehi etadaggaṭṭhānaṁ labhi. kathaṁ? thero hi mahiddhiko mahānubhāvo
nandopanandasadisaṁ nāgarājānaṁ damesīti evaṁ tāva atthuppattito labhati. 2- na panesa
idāneva mahiddhiko mahānubhāvo, atīte pañca jātisatāni isipabbajjaṁ pabbajitopi
mahiddhiko mahānubhāvo ahosīti.
yo pabbajī jātisatāni pañca
pahāya kāmāni manoramāni
taṁ vītarāgaṁ susamāhitindriyaṁ
parinibbutaṁ vandatha moggallānanti.

footnote: 1 khu.jā. 27/1854-63/362-3 sarabhajātaka (syā) 2 chaßēéa.,i. labhi

page number: 121

evaṁ āgamanato ca labhi. ciṇṇañcetaṁ therassa nirayaṁ gantvā attano iddhibalena niraye
sattānaṁ assāsajananatthaṁ sītaṁ adhiṭṭhāya cakkamattaṁ padumaṁ māpetvā padumakaṇṇikāya
nisīditvā dhammakathaṁ kathesi, devalokaṁ gantvā devasaṅghaṁ kammagatiṁ jānāpetvā
saccakathaṁ kathetīti evaṁ ciṇṇavasito labhati. 1- kathaṁ guṇātirekatoti? ṭhapetvā 2-
sammāsambuddhaṁ añño koci 3- sāvako mahāmoggallāno viya mahiddhiko mahānubhāvo
natthīti evaṁ guṇātirekato labhati.
yathāpesa, 4- evaṁ mahākassapattheropi sabbehipi imehi kāraṇehi etadaggaṭṭhānaṁ
labhi. kathaṁ? sammāsambuddho hi therassa tigāvutamattaṁ paccuggamanaṁ katvā tīhi
ovādehi upasampādetvā cīvaraṁ parivattetvā adāsi. tasmiṁ samaye mahāpaṭhavī
udakapariyantaṁ katvā kampi, mahājanassa abbhantare therassa kittisaddo ajjhottharitvā
gato. evaṁ atthuppattito labhi. na cesa idāneva dhutavādo, 5- atīte pañca
jātisatāni isipabbajjaṁ pabbajitopi dhutavādo ahosīti.
yo pabbajī jātisatāni pañca
pahāya kāmāni manoramāni
taṁ vītarāgaṁ susamāhitindriyaṁ
parinibbutaṁ vandatha kassapanti. 6-
evaṁ āgamanato labhi. ciṇṇañcetaṁ therassa catuparisamajjhagato dhammaṁ kathento dasa
kathāvatthūni avijahitvāva kathetīti evaṁ ciṇṇavasito labhi. ßēhapetvā sammāsambuddhaṁ
añño sāvako terasahi dhutaṅgaguṇehi mahākassapasadiso natthīti evaṁ guṇātirekato
labhi. imināva niyāmena tesaṁ tesaṁ therānaṁ yathālābhato guṇe kittetuṁ vaṭṭati.
guṇavaseneva hi sammāsambuddho yathā nāma rājā cakkavatti cakkaratanānubhāvena
cakkavāḷagabbhe rajjasiriṁ 7- patvā "pattabbaṁ me pattaṁ, kiṁ me

footnote: 1 chaßēéa.,i. labhi 2 chaßēéa. ṭhapetvā ca 3 chaßēéa.,i. ayaṁ pāṭho na dissati
footnote: 4 chaßēéa.,i. yathācesa 5 chaßēéa. dhutadharo 6 sī.,i.,chaßēéa. mahākassapanti
footnote: 7 sī.,i. cakkavattisiriṁ

page number: 122

idāni mahājanena olokitenā"ti appossukko hutvā rajjasiriṁyeva nānubhoti,
kālena pana kālaṁ vinicchayaṭṭhāne nisīditvā niggahetabbeva niggaṇhāti, paggahetabbe
paggaṇhāti, ṭhānantaresu ṭhapetabbayuttake ṭhānantareva ṭhapesi, 1- evameva
mahābodhimaṇḍe adhigatassa sabbaññutañāṇassānubhāvena anuppattadhammarajjo dhammarājāpi
"kiṁ me idāni lokena olokitena, anuttaraṁ phalasamāpattisukhaṁ anubhavissāmī"ti
appossukkaṁ 2- anāpajjitvā catuparisamajjhe paññattapavarabuddhāsane nisinno
aṭṭhaṅgasamannāgataṁ brahmassaraṁ nicchāretvā dhammaṁ desayamāno niggahetabbayutte
kaṇhadhamme puggale sinerupapāte 3- pakkhipanto viya apāyabhayasantajjitena niggahetvā
paggahetabbayuttake kalyāṇadhamme puggale ukkhipitvā bhavagge nisīdāpento viya
paggaṇhitvā ṭhānantaresu ṭhapetabbayuttake aññākoṇḍaññattherādayo sāvake
yāthāvasarasaguṇavaseneva ṭhānantaresu ṭhapento etadaggaṁ bhikkhave mama sāvakānaṁ
bhikkhūnaṁ rattaññūnaṁ, yadidaṁ aññākoṇḍañño 4- tiādimāha.
aññākoṇḍaññattheravatthu
tattha etadagganti padaṁ vuttatthameva. rattaññūnanti rattiyo jānantānaṁ.
ßēhapetvā hi sammāsambuddhaṁ añño sāvako aññākoṇḍaññattherato paṭhamataraṁ
pabbajito nāma natthīti. pabbajitakālato paṭṭhāya thero cirakālaṁ rattiyo jānātīti
rattaññū. sabbapaṭhamaṁ dhammassa paṭividdhattā yadā tena dhammo paṭividdho, cirakālato
paṭṭhāya taṁ rattiṁ jānātītipi rattaññū. apica khīṇāsavānaṁ rattindivaparicchedo
pākaṭova hotīti, ayañca paṭhamakhīṇāsavo evampi rattaññūnaṁ sāvakānaṁ ayameva
aggo purimakoṭibhūto seṭṭho. tena vuttaṁ "rattaññūnaṁ yadidaṁ aññākoṇḍañño"ti.
ettha ca yadidanti nipāto, taṁ 5- theraṁ apekkhitvā 6- yo esoti, aggasaddaṁ

footnote: 1 chaßēéa.,i. ṭhānantaresu ṭhapeti 2 chaßēéa.,i. appossukkataṁ 3 chaßēéa.,i. sinerupāde
footnote: 4 chaßēéa. aññāsikoṇḍañño. evamuparipi 5 chaßēéa.,i. tassa 6 chaßēéa.,i. avekkhitvā

page number: 123

apekkhitvā yaṁ etanti attho. aññākoṇḍaññoti aññātakoṇḍañño,
paṭividdhakoṇḍañño. tenevāha "aññāsi vata bho koṇḍañño, aññāsi vata bho
koṇḍaññoti. iti hidaṁ āyasmato koṇḍaññassa aññākoṇḍaññotveva nāmaṁ
ahosī"ti. 1-
ayampana thero katarabuddhakāle pubbapaṭṭhanaṁ abhinīhāraṁ akāsi, kadā pabbajito,
kadā tena paṭhamaṁ dhammo adhigato, kadā ṭhānantare ṭhapitoti iminā nayena sabbesupi
etadaggesu pañhākammaṁ veditabbaṁ.
tattha imassa tāva therassa pañhākamme ayamanupubbikathā:- ito
kappasatasahassamatthake padumuttaro nāma buddho loke udapādi, tassa
paṭividdhasabbaññutañāṇassa mahābodhipallaṅkato uṭṭhahantassa mahāpaṭhaviyaṁ ṭhapetuṁ
pāde ukkhittamatte pādaṁ sampaṭicchanatthaṁ padumapupphaṁ uggacchi, tassa dhurapattāni
navutihatthāni honti, kesaraṁ tiṁsahatthaṁ, kaṇṇikā dvādasahatthā, pādapatiṭṭhitaṭṭhānaṁ
ekādasahatthaṁ. tassa pana bhagavato sarīraṁ aṭṭhapaṇṇāsahatthubbedhaṁ ahosi. tassa
padumakaṇṇikāya dakkhiṇapāde patiṭṭhahante mahātumbamattā reṇu uggantvā sarīraṁ
okiramānā otari, vāmapādassa ṭhapanakālepi tathārūpaṁyeva padumaṁ uggantvā pādaṁ
sampaṭicchi. tatopi uggantvā tassa bhagavato vuttappamāṇāva reṇu sarīraṁ okiri.
taṁ pana reṇuṁ abhibhavamānā tassa bhagavato sarīrappabhā nikkhamitvā yantanāḷikāya
vissaṭṭhasuvaṇṇarasadhārā viya samantā dvādasayojanaṁ ṭhānaṁ ekobhāsaṁ akāsi.
tatiyapāduddharaṇakāle paṭhamuggatapadumaṁ antaradhāyi, pādasampaṭicchanatthaṁ aññaṁ navaṁ padumaṁ
uggacchi. iminā niyāmena yattha yattha gantukāmo hoti, pade pade 2- mahāpadumaṁ
uggacchati. tenevassa "padumuttarasammāsambuddho"ti nāmaṁ ahosi.

footnote: 1 vißēáahā. 4/17/16, saṁßēéa. 19/1081/370 dhammacakkappavattanasutta 2 chaßēéa. tattha
footnote: tatthapi

page number: 124

evaṁ so bhagavā loke uppajjitvā bhikkhusatasahassaparivāro mahājanaṁ
saṅgahatthāya gāmanigamarājadhānīsu bhikkhāya caranto haṁsavatīnagaraṁ sampāpuṇi. tassa
āgatabhāvaṁ sutvā pitā mahārājā paccuggamanaṁ akāsi. satthā tassa dhammakathaṁ
kathesi. desanāpariyosāne keci sotāpannā keci sakadāgāmino keci anāgāmino
keci arahattaṁ pāpuṇiṁsu. rājā svātanāya dasabalaṁ nimantetvā punadivase kālaṁ
ārocāpetvā bhikkhusatasahassaparivārassa bhagavato sakanivesane mahādānaṁ adāsi.
satthā bhattānumodanaṁ katvā vihārameva gato. teneva niyāmena punadivase nāgarā,
punadivase rājāti dīghamaddhānaṁ dānaṁ adaṁsu.
tasmiṁ kāle ayaṁ thero haṁsavatīnagare gahapatimahāsālakule nibbatto. ekadivasaṁ
buddhānaṁ dhammadesanākāle haṁsavatīnagaravāsino gandhamālādihatthe yena buddho, yena
dhammo, yena saṁgho, tanninne tappoṇe tappabbhāre gacchante disvā teneva 1-
mahājanena saddhiṁ dhammadesanaṭṭhānaṁ agamāsi. tasmiñca samaye padumuttaro bhagavā
attano sāsane paṭhamapaṭividdhadhammaṁ ekaṁ bhikkhuṁ etadaggaṭṭhāne ṭhapesi. so kulaputto
taṁ kāraṇaṁ sutvā "mahā vatāyaṁ bhikkhu, ṭhapetvā kira buddhaṁ añño iminā
paṭhamataraṁ paṭividdhadhammo nāma natthi. ahaṁpi anāgate ekassa buddhassa sāsane
paṭhamaṁ dhammaṁ paṭivijjhanasamattho bhaveyyan"ti cintetvā desanāpariyosāne bhagavantaṁ
upasaṅkamitvā "sve mayhaṁ bhikkhaṁ gaṇhathā"ti nimantesi. satthā adhivāsesi.
so bhagavantaṁ abhivādetvā padakkhiṇaṁ katvā sakanivesanaṁ gantvā sabbarattiṁ
buddhānaṁ nisajjanaṭṭhānaṁ gandhamālādāmādīhi 2- alaṅkaritvā paṇītaṁ khādanīyaṁ bhojanīyaṁ
paṭiyādāpetvā tassā rattiyā accayena sakanivesane bhikkhusatasahassaparivārassa bhagavato
vicittayāgukhajjakaparivāraṁ nānārasasūpabyañjanagandhasālibhojanaṁ datvā bhattakiccapariyosāne
ticīvarassa pahonake vatthayuge 3- tathāgatassa pādamūle ṭhapetvā cintesi

footnote: 1 chaßēéa. tena 2 chaßēéa. gandhadāmamālādāmādīhi 3 chaßēéa.,i. vaṅgapaṭṭe

page number: 125

"nāhaṁ parittakassa ṭhānassa atthāya carāmi, mahantaṁ ṭhānaṁ paṭṭhento carāmi,
na kho sakkā ekadivasameva dānaṁ datvā taṁ ṭhānantaraṁ paṭṭhetun"ti "anupaṭipāṭiyā
sattadivasāni dānaṁ datvā paṭṭhessāmī"ti. so teneva niyāmena sattadivasāni mahādānaṁ
datvā bhattakiccapariyosāne dussakoṭṭhāgāraṁ vivarāpetvā uttamaṁ sukhumavatthaṁ
buddhānaṁ pādamūle ṭhapetvā bhikkhusatasahassaṁ ticīvarena acchādetvā tathāgataṁ
upasaṅkamitvā "bhante yo tumhehi ito sattadivasamatthake bhikkhu etadagge ṭhapito,
ahaṁpi so bhikkhu viya anāgate uppajjanakabuddhassa sāsane pabbajitvā paṭhamaṁ
paṭivijjhituṁ samattho bhaveyyan"ti vatvā satthu pādamūle sīsaṁ katvā nipajji.
satthā tassa vacanaṁ sutvā "iminā kulaputtena mahāadhikāro kato, samijjhissati
nu kho etassa ayaṁ patthanā no"ti anāgataṁsañāṇaṁ pesetvā āvajjento samijjhanabhāvaṁ 1-
passi. buddhānaṁ hi atītaṁ vā anāgataṁ vā paccuppannaṁ vā ārabbha āvajjentānaṁ
āvaraṇaṁ nāma natthi, anekakappakoṭisatasahassantarampi 2- atītaṁ vā anāgataṁ vā
cakkavāḷasatasahassantarampi 3- paccuppannaṁ vā āvajjanapaṭibaddhameva manasikārapaṭibaddhameva
hoti. evaṁ appaṭivattiyena 4- ñāṇena so bhagavā idaṁ addasa "anāgate
satasahassakappapariyosāne gotamo nāma buddho loke uppajjissati, tadā
imassa paṭṭhanā samijjhissatī"ti. atha naṁ evamāha "ambho kulaputta anāgate
satasahassakappapariyosāne gotamo nāma buddho loke uppajjissati, tvaṁ tassa
paṭhamameva dhammadesanāya tiparivaṭṭadhammacakkappavattanasuttantapariyosāne aṭṭhārasahi
brahmakoṭīhi saddhiṁ sahassanayasampanne sotāpattiphale patiṭṭhahissasī"ti.
iti satthā taṁ kulaputtaṁ byākaritvā caturāsīti dhammakkhandhasahassāni
desetvā anupādisesāya nibbānadhātuyā parinibbāyi. tassa parinibbutassa sarīraṁ
suvaṇṇakkhandho viya ekaghanaṁ ahosi, sarīracetiyampanassa ubbedhena sattayojanikaṁ
akaṁsu. iṭṭhakā

footnote: 1 chaßēéa. samijjhissatīti, i. samijjhanakabhāvaṁ 2 sī.,i....satasahassantaritampi
footnote: 3 sī.,i.....sahassabbhantaritampi, chaßēéa....sahassantarampi 4 ma. appaṭihatavattiyena

page number: 126

suvaṇṇamayā ahesuṁ, haritālamanosilāya mattikākiccaṁ, telena udakakiccaṁ sādhayiṁsu.
buddhānaṁ dharamānakāle sarīrappabhā dvādasayojanikaṁ phari, parinibbutānaṁ panesā
rasmi nikkhamitvā samantā yojanasataṁ avatthari.
ayaṁ seṭṭhī buddhānaṁ sarīracetiyaṁ parivāretvā sahassaratanagghaniyāni 1- kāresi.
cetiyapatiṭṭhānadivase 2- antocetiye ratanagharaṁ kāresi. so vassasatasahassaṁ mahantaṁ dānamayaṁ
kalyāṇadhammaṁ 3- katvā tato cuto devapure nibbatti. tassa devesu ceva manussesu
ca saṁsarantasseva navuti 4- kappasahassāni nava kappasahassāni nava kappasatāni nava
ca kappā samatikkantā. ettakassa kālassa accayena ito ekanavutikappamatthake
ayaṁ kulaputto bandhumatīnagarassa dvārasamīpe rāmagāme 5- kuṭumbikagehe nibbatto
mahākālo nāma 6- ahosi, kaniṭṭhabhātiko panassa cūḷakālo nāma.
tasmiṁ samaye vipassī bodhisatto tusitapurā cavitvā bandhumatīnagare bandhumassa
rañño aggamahesiyā kucchismiṁ nibbatto. anukkamena sabbaññutaṁ patvā
dhammadesanatthāya mahābrahmunā āyācito "katarassa nu kho paṭhamaṁ dhammaṁ desessāmī"ti
cintetvā attano kaniṭṭhaṁ khaṇḍaṁ nāma rājakumāraṁ tissañca purohitaputtaṁ "paṭhamaṁ
dhammaṁ paṭivijjhituṁ samatthā"ti disvā "tesañca dhammaṁ desessāmi, pitu ca saṅgahaṁ
karissāmī"ti bodhimaṇḍato ākāseneva āgantvā kheme migadāye otiṇṇo tepi
pakkosāpetvā dhammaṁ desesi. desanāpariyosāne te dvepi janā caturāsītiyā
pāṇasahassehi saddhiṁ arahattaphale patiṭṭhahiṁsu.
athāparepi bodhisattakāle anupabbajitā caturāsītisahassakulaputtā taṁ pavuttiṁ
sutvā satthu santikaṁ āgantvā dhammadesanaṁ sutvā arahattaphale patiṭṭhahiṁsu. satthā
naṁ tattheva khaṇḍattheraṁ aggasāvakaṭṭhāne, tissattheraṁ dutiyasāvakaṭṭhāne ṭhapesi.

footnote: 1 chaßēéa. sahassaratanagghiyāni 2 chaßēéa. cetiyapatiṭṭhāpanadivase 3 chaßēéa.,i. dānādimayaṁ
footnote: kalyāṇakammaṁ 4 chaßēéa.,i. navanavuti 5 chaßēéa. gāme 6 sī. mahākāḷoti nāmaṁ,
footnote: chaßēéa.,i. tassa mahākāloti nāmaṁ

page number: 127

rājāpi taṁ pavuttiṁ sutvā "puttaṁ passissāmī"ti uyyānaṁ gantvā dhammadesanaṁ
sutvā tīsu saraṇesu patiṭṭhāya satthāraṁ svātanāya nimantetvā abhivādetvā
padakkhiṇaṁ katvā pakkāmi.
so pāsādavaragato nisīditvā cintesi "mayhaṁ jeṭṭhaputto nikkhamitvā buddho
jāto, dutiyaputto me aggasāvako jāto, purohitaputto dutiyasāvako. ime ca
avasesā bhikkhū gihikālepi mayhaṁ puttameva parivāretvā vicariṁsu, ime pubbepi
idānipi mayhameva bhāro, 1- ahameva te catūhi paccayehi upaṭṭhahissāmi, aññesaṁ
okāsaṁ na dassāmī"ti vihāradvārakoṭṭhakato paṭṭhāya yāva rājagehadvārā ubhato 2-
passesu khadirapākāraṁ kāretvā vatthehi paṭicchādāpetvā upari suvaṇṇatārakavicittaṁ
samolambitaṁ tālakkhandhamattampi vividhapupphadāmavitānaṁ kāretvā heṭṭhābhūmiṁ
vicittattharaṇehi santharāpetvā anto ubhosu passesu mālāgandhagacchake 3-
puṇṇaghaṭe 4- sakalamaggavāsatthāya ca gandhantaresu pupphāni pupphantaresu 5- gandhāni ca
ṭhapetvā 6- bhagavato kālaṁ ārocāpesi. bhagavā bhikkhusaṁghaparivuto antosāṇiyāva rājagehaṁ
gantvā bhattakiccaṁ katvā vihāraṁ paccāgacchati. añño koci daṭṭhumpi na labhati, kuto
pana bhikkhaṁ vā dātuṁ pūjaṁ vā kātuṁ.
nāgarā cintesuṁ "ajja satthu loke uppannassa sattamāsādhikāni satta
saṁvaccharāni, mayañca daṭṭhumpi na labhāma, pageva bhikkhaṁ vā dātuṁ pūjaṁ vā kātuṁ
dhammaṁ vā sotuṁ. rājā `mayhaṁeva buddho, mayhaṁ dhammo, mayhaṁ saṁgho'ti mamāyitvā
sayameva upaṭṭhahati. satthāva 7- uppajjamāno sadevakassa lokassa atthāya uppanno,
na hi raññoyeva atthāya uppanno. na hi raññova nirayo 8- uṇho, aññesaṁ
nīluppalasadiso. tasmā rājānaṁ evaṁ vadāma `sace no satthāraṁ deti, iccetaṁ
kusalaṁ. no ce deti, raññā saddhiṁ yujjhitvā saṁghaṁ gahetvā dānādīni puññāni

footnote: 1 chaßēéa. bhārā 2 chaßēéa. ubhosu 3 chaßēéa. mālāgacchakesu 4 ma. mālāgacchake suvaṇṇaghaṭe
footnote: 5 sī. gandhantare pupphāni pupphantare 6 chaßēéa. gandhe ca ṭhapāpetvā 7 chaßēéa. satthā ca
footnote: 8 sī. narako

page number: 128

karoma. na sakkā kho pana suddhanāgareheva evaṁ kātuṁ, ekaṁ jeṭṭhakapurisaṁpi
gaṇhāmā"ti senāpatiṁ upasaṅkamitvā tassa tamatthaṁ ārocetvā "sāmi kiṁ amhākaṁ
pakkho hohisi, udāhu rañño"ti āhaṁsu. so āha "tumhākaṁ pakkho homi,
apica kho pana paṭhamadivaso mayhaṁ dātabbo"ti. te sampaṭicchiṁsu.
so rājānaṁ upasaṅkamitvā "nāgarā deva tumhākaṁ kupitā"ti āha. kimatthaṁ
tātāti? satthāraṁ kira tumheva upaṭṭhahatha, amhe na labhāmāti. sace aññe
paṭilabhanti, 1- na kuppanti. alabhantā tumhehi saddhiṁ yujjhitukāmā devāti.
yujjhāmi tāta, na bhikkhusaṁghaṁ demīti. deva tumhākaṁ dāsā tumhehi saddhiṁ yujjhāmāti
vadanti, tumhe kaṁ gaṇhitvā yujjhissathāti. nanu tvaṁ senāpatīti. nāgarehi vinā
na samattho ahaṁ devāti. tato rājā "balavanto nāgarā, senāpatipi tesaññeva
pakkho"ti ñatvā "aññāni sattamāsādhikāni satta saṁvaccharāni mayhaṁ bhikkhusaṁghaṁ
dadantū"ti āha. nāgarā na sampaṭicchiṁsu. rājā "cha vassāni pañca vassānī"ti
evaṁ hāpetvā aññe satta divase yāci. nāgarā "atikakkhaḷaṁ dāni raññā
saddhiṁ kātuṁ na vaṭṭatī"ti anujāniṁsu. rājā sattamāsādhikānaṁ sattannaṁ saṁvaccharānaṁ
sajjitaṁ dānamukhaṁ sattannameva divasānaṁ sajjetvā cha divase kesañci apassantānaṁyeva
dānaṁ datvā sattame divase nāgare pakkosāpetvā "sakkhissatha tātā evarūpaṁ
dānaṁ dātun"ti āha. tepi "nanu amheyeva nissāyetaṁ devassa uppannan"ti
vatvā "sakkhissāmā"ti āhaṁsu. rājā piṭṭhahatthena assūni puñchamāno bhagavantaṁ
vanditvā "bhante aṭṭhasaṭṭhibhikkhusatasahassaṁ aññassa bhāraṁ katvā yāvajīvaṁ catūhi
paccayehi upaṭṭhahissāmīti cintesiṁ, nāgarānaṁ dāni me anuññātaṁ, nāgarā hi
`mayaṁ dānaṁ dātuṁ na labhāmā'ti bhagavā kuppanti. sve paṭṭhāya tesaṁ anuggahaṁ
karothā"ti āha.

footnote: 1 chaßēéa.,i. sace idānipi labhanti

page number: 129

atha dutiyadivase senāpati mahādānaṁ adāsi. tato nāgarā raññā katasakkārato
uttaritaraṁ sakkārasammānaṁ katvā dānaṁ adaṁsu. eteneva niyāmena sakalanagarassa
paṭipāṭiyā gatāya dvāragāmavāsino sakkārasammānaṁ sajjayiṁsu. mahākālakuṭumbiko
cūḷakālaṁ āha "dasabalassa sakkārasammānaṁ sveva amhākaṁ pāpuṇāti, kiṁ sakkāraṁ
karissāmā"ti. tvameva bhātika jānāhīti. sace mayhaṁ ruciyā karosi, amhākaṁ
soḷasakarīsamattesu khettesu gahitagahitagabbhā sāliyo atthi. sāligabbhaṁ phāletvā
ādāya buddhānaṁ anucchavikaṁ pacāpessāmīti. 1- evaṁ kariyamāne kassaci upakāro
na hoti, tasmā netaṁ mayhaṁ ruccatīti. sace tvaṁ evaṁ vadesi, 2- ahaṁ mayhaṁ
santakaṁ mamāyituṁ labhāmīti soḷasakarīsamattaṁ khettaṁ majjhe bhinditvā aṭṭhakarīsaṭṭhāne
sīmaṁ ṭhapetvā sāligabbhaṁ phāletvā ādāya asambhinnakhīrena pacāpetvā catumadhuraṁ
pakkhipitvā buddhappamukhassa bhikkhusaṁghassa adāsi. tampi kho sāligabbhaṁ 3- phāletvā
gahitagahitaṭṭhānaṁ puna pūrati. puthukakāle puthukaggaṁ nāma adāsi, gāmavāsīhi saddhiṁ
aggasassaṁ nāma adāsi, lāyane lāyanaggaṁ, 4- veṇikaraṇe veṇiggaṁ, kalāpādīsu
kalāpaggaṁ khalaggaṁ bhaṇḍaggaṁ koṭṭhagganti. evaṁ so ekasasseva navavāre aggadānaṁ
adāsi. tampi sassaṁ atirekaṁ uṭṭhānasampannaṁ ahosi.
yāva buddho dharati, 5- yāva ca saṁgho 6- dharati, eteneva niyāmena kalyāṇakammaṁ
katvā tato cuto devaloke nibbatti 7- devesu ca manussesu ca saṁsaranto
ekanavutikappe sampattiṁ anubhavitvā amhākaṁ satthu loke uppannakāle
kapilavatthunagarassa avidūre doṇavatthubrāhmaṇagāme brāhmaṇamahāsālakule nibbatti.
tassa nāmagahaṇadivase koṇḍaññamāṇavoti nāmaṁ akaṁsu. so vuḍḍhimanvāya tayo vede
uggahetvā lakkhaṇamantānaṁ pāraṁ agamāsi. tena samayena amhākaṁ bodhisatto tusitapurā
cavitvā kapilavatthupure nibbatti. tassa nāmagahaṇadivase aṭṭhuttarabrāhmaṇasataṁ
ahatavatthehi

footnote: 1 chaßēéa. pacāpemāti 2 chaßēéa. na karosi 3 chaßēéa. kuṭumbikassa kho gabbhaṁ
footnote: 4 i. dāyane dāyaggaṁ 5 i. buddhā dharanti 6 sī.,i. sayaṁ
footnote: 7 chaßēéa.,i. nibbattitvā

page number: 130

acchādetvā appodakamadhupāyāsaṁ pāyetvā tesaṁ antare aṭṭha jane uccinitvā
mahātale nisīdāpetvā alaṅkatapaṭiyattaṁ bodhisattaṁ dukūlacumbaṭake nipajjāpetvā
lakkhaṇapaṭiggahaṇatthaṁ tesaṁ santikaṁ ānayiṁsu. dhurāsane nisinnabrāhmaṇo mahāpurisassa
sarīrasampattiṁ oloketvā dve aṅguliyo ukkhipi. evaṁ paṭipāṭiyā sattajanā
ukkhipiṁsu. tesaṁ pana sabbanavako koṇḍaññamāṇavo, so bodhisattassa lakkhaṇavaranipphattiṁ
oloketvā "agāramajjhe ṭhānakāraṇaṁ natthi, ekantenesa vivaṭṭacchado buddho
bhavissatī"ti ekameva aṅguliṁ ukkhipi. itare pana sattajanā "sace agāraṁ ajjhāvasati, 1-
rājā bhavissati cakkavatti. sace pabbajissati, buddho bhavissatī"ti dve gatiyo
disvā dve aṅguliyo ukkhipiṁsu. ayampana koṇḍañño katādhikāro pacchimabhavikasatto
paññāya itare sattajane abhibhavitvā "imehi lakkhaṇehi samannāgatassa agāramajjhe
ṭhānaṁ 2- nāma natthi, nissaṁsayaṁ buddho bhavissatī"ti ekameva gatiṁ addasa, tasmā
ekaṁ aṅguliṁ ukkhipi. atha te brāhmaṇā attano gharāni gantvā putte āmantayiṁsu
"tātā amhe mahallakā, suddhodanamahārājassa puttaṁ sabbaññutaṁ pattaṁ mayaṁ
sambhāveyyāma vā no vā. tumhe tasmiṁ kumāre sabbaññutaṁ patte tassa sāsane
pabbajeyyāthā"ti.
suddhodanamahārājāpi bodhisattassa dhātiyo ādiṁ katvā parihāraṁ upaṭṭhapento
bodhisattaṁ vuḍḍhiṁ āpādesi. mahāsattopi vuḍḍhippatto devo viya sampattiṁ
anubhavitvā paripakke ñāṇe kāmesu ādīnavaṁ nekkhamme ca ānisaṁsaṁ disvā
rāhulakumārassa jātadivase channasahāyo kaṇṭhakaṁ āruyha devatāhi vivaṭena dvārena
mahābhinikkhamanaṁ nikkhamitvā teneva rattibhāgena tīṇi rajjāni atikkamitvā
anomānadītīre pabbajitvā ghaṭīkāramahābrahmunā ābhate arahaddhaje gahitamatteyeva
vassasatikatthero viya pāsādikena iriyāpathena rājagahaṁ patvā tattha piṇḍāya caritvā
paṇḍavapabbatacchāyāya piṇḍapātaṁ paribhuñjitvā raññā māgadhena rajjasiriyā

footnote: 1 chaßēéa.,i. ajjhāvasissati 2 chaßēéa. ṭhānakāraṇaṁ

page number: 131

nimantiyamānopi taṁ paṭikkhipitvā anukkamena uruvelaṁ gantvā "ramaṇīyo vatāyaṁ
bhūmibhāgo, alaṁ vatidaṁ kulaputtassa padhānatthikassa padhānāyā"ti padhānābhimukhaṁ cittaṁ
uppādetvā tattha vāsaṁ upagato. tena samayena itare sattabrāhmaṇā yathākammaṁ
gatā, sabbadaharo pana lakkhaṇapaṭiggāhako koṇḍaññamāṇavo arogo. so "mahāpuriso
pabbajito"ti sutvā tesaṁ brāhmaṇānaṁ putte upasaṅkamitvā evamāha
"siddhatthakumāro kira pabbajito. so hi nissaṁsayaṁ buddho bhavissati. sace tumhākaṁ
pitaro arogā assu, ajja nikkhamitvā pabbajeyyuṁ. sace tumhepi icchatha, etha
mayaṁ taṁ mahāpurisaṁ anupabbajissāmā"ti. te sabbe ekacchandāva bhavituṁ nāsakkhiṁsu.
tayo janā na pabbajiṁsu, koṇḍaññabrāhmaṇaṁ jeṭṭhakaṁ katvā itare cattāro
pabbajiṁsu. ime pañca pabbajitā gāmanigamarājadhānīsu bhikkhāya carantā bodhisattassa
santikaṁ agamaṁsu. te chabbassāni bodhisatte mahāpadhānaṁ padahante "idāni buddho
bhavissati idāni buddho bhavissatī"ti mahāsattaṁ upaṭṭhahamānā santikāvacarāvassa
ahesuṁ. yadā pana bodhisatto ekatilataṇḍulādīhi vītināmentopi dukkarakārikāya
ariyadhammapaṭivedhassa abhāvaṁ ñatvā oḷārikaṁ āhāraṁ āhari, tadā te pakkamitvā
isipatanaṁ agamaṁsu.
atha bodhisatto oḷārikāhāraparibhogena chavimaṁsalohitapāripūriṁ katvā
visākhapuṇṇamīdivase sujātāya dinnaṁ varabhojanaṁ bhuñjitvā suvaṇṇapātiṁ nadiyā paṭisotaṁ
khipitvā "ajja buddho bhavissāmi ajja buddho bhavissāmī"ti katasanniṭṭhāno
sāyaṇhasamaye kālena 1- nāgarājena anekehi thutisatehi abhitthaviyamāno mahābodhimaṇḍaṁ
āruyha acalaṭṭhāne pācīnalokadhātubhimukho pallaṅkena nisīditvā caturaṅgasamannāgataṁ
viriyaṁ adhiṭṭhāya suriye dharamāneyeva mārabalaṁ vidhamitvā paṭhamayāme pubbenivāsaṁ
anussaritvā majjhimayāme dibbacakkhuṁ visodhetvā pacchimayāmasamanantare 2-
paṭiccasamuppāde ñāṇaṁ otāretvā anulomapaṭilomaṁ paccayākāraṁ 3- sammasanto
sabbabuddhehi

footnote: 1 sī. kāḷena 2 chaßēéa.,i. paccūsakālasamanantare 3 sī. paccayavaṭṭaṁ,
footnote: chaßēéa. paccayākāravaṭṭaṁ

page number: 132

paṭividdhaṁ asādhāraṇaṁ sabbaññutañāṇaṁ paṭibujjhitvā nibbānārammaṇāya phalasamāpattiyā
tattheva sattāhaṁ vītināmesi.
eteneva upāyena sattasattāhe 1- bodhimaṇḍe viharitvā rājāyatanamūle
madhupiṇḍikabhojanaṁ paribhuñjitvā puna ajapālanigrodhamūle āgantvā tattha nisinno
dhammagambhīrataṁ paccavekkhitvā appossukkatāya citte namante 2- mahābrahmunā
yācito buddhacakkhunā lokaṁ volokento tikkhindriyamudindriyādibhede 3- satte
disvā mahābrahmuno dhammadesanāya paṭiññaṁ datvā "kassa nu kho ahaṁ paṭhamaṁ dhammaṁ
desessāmī"ti āḷāruddakānaṁ kālakatabhāvaṁ ñatvā puna cintento "bahupakārā kho pana
me pañcavaggiyā bhikkhū ye maṁ padhānapahitattaṁ upaṭṭhahiṁsu. yannūnāhaṁ pañcavaggiyānaṁ
bhikkhūnaṁ paṭhamaṁ dhammaṁ deseyyan"ti cittaṁ uppādesi. idaṁ pana sabbameva buddhānaṁ
parivitakkamattameva, 4- ṭhapetvā pana koṇḍaññabrāhmaṇaṁ añño koci paṭhamaṁ dhammaṁ
paṭivijjhituṁ samattho nāma natthi. so hi etadatthameva kappasatasahassaṁ adhikārakammaṁ
akāsi, buddhappamukhassa bhikkhusaṁghassa nava vāre aggasassadānaṁ adāsi.
atha satthā pattacīvaramādāya anupubbena isipatanaṁ gantvā yena pañcavaggiyā
bhikkhū tenupasaṅkami. te tathāgataṁ āgacchantaṁ disvāva attano katikāya saṇṭhātuṁ
nāsakkhiṁsu. eko pattacīvaraṁ paṭiggahesi, eko āsanaṁ paññāpesi, eko pādodakaṁ
paccupaṭṭhapesi, eko pāde dhovi, ekova tālapattaṁ 5- gahetvā vījamāno ṭhito.
evaṁ tesu vattaṁ dassetvā santike nisinnesu koṇḍaññattheraṁ kāyasakkhiṁ katvā
satthā anuttaraṁ teparivaṭṭaṁ dhammacakkappavattanasuttaṁ ārabhi. manussaparisā pañcajanāva
ahesuṁ, devaparisā aparicchinnā. desanāpariyosāne koṇḍaññatthero aṭṭhārasahi
mahābrahmakoṭīhi saddhiṁ sotāpattiphale patiṭṭhito. atha satthā "mayā dukkaratābhataṁ 6-
dhammaṁ paṭhamameva aññāsīti aññākoṇḍañño nāma ayan"ti theraṁ ālapanto

footnote: 1 chaßēéa.,i. sattasattāhaṁ 2 ma. namite 3 chaßēéa.,i. tikkhindriyādibhede
footnote: 4 sī.,i. parivitakkitamattameva 5 chaßēéa. tālavaṇṭaṁ 6 sī.,chaßēéa. dukkarasatābhataṁ

page number: 133

"aññāsi vata bho koṇḍañño"ti āha. tassa tadeva nāmaṁ jātaṁ. tena vuttaṁ
"iti hidaṁ āyasmato koṇḍaññassa aññākoṇḍaññotveva nāmaṁ ahosī"ti.
iti thero āsāḷhapuṇṇamāyaṁ 1- sotāpattiphale patiṭṭhito, pāṭipadadivase
bhaddiyatthero, dutiyapakkhadivase vappatthero, tatiyapakkhadivase mahānāmatthero,
pakkhassa catutthiyaṁ assajitthero sotāpattiphale patiṭṭhito. pañcamiyā pana pakkhassa
anattalakkhaṇasuttapariyosāne 2- sabbepi arahatte patiṭṭhitā.
tena kho pana samayena cha loke arahanto honti. tato paṭṭhāya satthā
yasadārakappamukhe pañcapaññāsa purise, kappāsikavanasaṇḍe tiṁsamatte bhaddavaggiye
gayāsīse piṭṭhipāsāṇe sahassamatte purāṇajaṭileti evaṁ mahājanaṁ ariyabhūmiṁ otāretvā
bimbisārappamukhāni ekādasanahutāni sotāpattiphale, ekanahutaṁ saraṇattaye
patiṭṭhāpetvā jambūdīpatale sāsanaṁ pupphitaphalitaṁ katvā sakalajambūdīpamaṇḍalaṁ
kāsāvapajjotaṁ isivātapaṭivātaṁ 3- karonto ekasmiṁ samaye jetavanamahāvihāraṁ
patvā tattha vasanto bhikkhusaṁghamajjhe paññattavarabuddhāsanagato dhammaṁ desento
"paṭhamaṁ dhammapaṭividdhabhikkhūnaṁ antare mama putto koṇḍañño aggo"ti dassetuṁ
etadaggaṭṭhāneva 4- ṭhapesi.
theropi dve aggasāvake attano nipaccakāraṁ karonte disvā buddhānaṁ
santikā apakkamitukāmo hutvā "puṇṇamāṇavo pabbajitvā sāsane aggadhammakathiko
bhavissatī"ti disvā ḍoṇavatthubrāhmaṇagāmaṁ gantvā attano bhāgineyyaṁ puṇṇamāṇavaṁ
pabbājetvā "ayaṁ buddhānaṁ santike vasissatī"ti tassa buddhānaṁ santike vāsibhāvaṁ
katvā sayaṁ dasabalaṁ upasaṅkamitvā "bhagavā mayhaṁ gāmantasenāsanaṁ asappāyaṁ, ākiṇṇo
viharituṁ na sakkomi, chaddantadahaṁ gantvā vasissāmī"ti bhagavantaṁ

footnote: 1 chaßēéa. āsāḷhipuṇṇamāyaṁ 2 chaßēéa. anattalakkhaṇasuttantadesanāpariyosāne
footnote: 3 sī.,i. isivātaparivātaṁ 4 chaßēéa.,i. va-saddo na dissati

page number: 134

anujānāpetvā uṭṭhāyāsanā satthāraṁ vanditvā chaddantadahaṁ gantvā
chaddantahatthikulaṁ nissāya dvādasa vassāni vītināmetvā tattheva anupādisesāya
nibbānadhātuyā parinibbāyi.
sāriputta-moggallānattheravatthu
[189-190] dutiyatatiyesu mahāpaññānanti mahatiyā paññāya samannāgatānaṁ.
iddhimantānanti iddhiyā sampannānaṁ. sāriputto moggallānoti tesaṁ therānaṁ
nāmaṁ.
imesaṁpi pañhākamme ayamanupubbikathā:- ito satasahassakappādhike asaṅkhyeyya-
kappamatthake sāriputto brāhmaṇamahāsālakule nibbatti, nāmena saradamāṇavo nāma ahosi.
mahāmoggallāno gahapatimahāsālakule nibbatti, nāmena sirivaḍḍhakuṭumbiko 1- nāma
ahosi. te ubhopi janā sahapaṁsukīḷikā 2- sahāyakā ahesuṁ. saradamāṇavo pituaccayena
kulasantakaṁ mahādhanaṁ paṭilabhitvā 3- ekadivasaṁ rahogato cintesi "ahaṁ idha lokattabhāvameva
jānāmi, na paralokattabhāvaṁ, jātasattānañca maraṇaṁ nāma dhuvaṁ, mayā ekaṁ pabbajjaṁ
pabbajitvā mokkhadhammagavesanaṁ kātuṁ vaṭṭatī"ti. so sahāyakaṁ upasaṅkamitvā āha
"samma sirivaḍḍha ahaṁ pabbajitvā mokkhadhammaṁ gavesissāmi, tvaṁ mayā saddhiṁ pabbajituṁ
sakkhissasī"ti. na sakkhissāmi samma, tvaṁyeva pabbajāhīti. so cintesi "paralokaṁ
gacchanto sahāye vā ñātimitte vā gahetvā gato 4- nāma natthi, attanā kataṁ
attanova hotī"ti. tato ratanakoṭṭhāgāraṁ vivarāpetvā kapaṇaddhikavaṇibbakayācakānaṁ mahādānaṁ
datvā isipabbajjaṁ pabbaji. tassa eko dve tayoti evaṁ anupabbajjaṁ pabbajitvā 5-
catusattatisahassamattā jaṭilā ahesuṁ. so pañcābhiññā aṭṭha ca samāpattiyo
nibbattetvā tesampi jaṭilānaṁ kasiṇaparikammaṁ ācikkhi. tepi sabbe pañca abhiññā
aṭṭha samāpattiyo nibbattesuṁ.

footnote: 1 chaßēéa. sirivaḍḍhanakuṭumbiyo. evamuparipi 2 chaßēéa. sahapaṁsukīḷitāva
footnote: 3 chaßēéa.,i. paṭipajjitvā 4 chaßēéa. gacchantā....gatā 5 chaßēéa.,i. pabbajitā

page number: 135

tena samayena anomadassī nāma buddho loke udapādi. nagaraṁ candavatī nāma ahosi,
pitā yasavanto nāma khattiyo, mātā yasodharā nāma devī, bodhi ajjunarukkho,
nisabhatthero ca anomatthero ca 1- dve aggasāvakā, varuṇatthero nāma upaṭṭhāko,
sundarā ca sumanā cāti dve aggasāvikā, āyu vassasatasahassaṁ ahosi, sarīraṁ
aṭṭhapaññāsahatthubbedhaṁ, sarīrappabhā dvādasayojanaṁ phari, bhikkhusatasahassaparivāro ahosi.
athekadivasaṁ paccūsakāle mahākaruṇāsamāpattito vuṭṭhāya lokaṁ volokento
saradatāpasaṁ disvā "ajja mayhaṁ saradatāpasassa santikaṁ gatapaccayena dhammadesanā ca mahatī
bhavissati, so ca aggasāvakaṭṭhānaṁ paṭṭhessati, tassa sahāyako sirivaḍḍhakuṭumbiko
dutiyasāvakaṭṭhānaṁ, desanāpariyosāne cassa parivārā catusattatisahassajaṭilā
arahattaṁ pāpuṇissanti, mayā tattha gantuṁ vaṭṭati"ti attano pattacīvaramādāya
aññaṁ kañci anāmantetvā sīho viya ekacaro hutvā saradatāpasassa antevāsikesu
phalāphalatthāya gatesu "buddhabhāvaṁ me jānātū"ti tassa passantasseva saradatāpasassa
ākāsato otaritvā paṭhaviyaṁ patiṭṭhāsi. saradatāpaso buddhānubhāvañceva sarīrasampattiṁ 2-
cassa disvā lakkhaṇamante sammasitvā "imehi lakkhaṇehi samannāgato nāma agāramajjhe
vasanto rājāva hoti cakkavatti, pabbajanto loke vivaṭṭacchado sabbaññū buddhoti, 3-
ayaṁ mahāpuriso nissaṁsayena buddho"ti jānitvā paccuggamanaṁ katvā pañcapatiṭṭhitena
vanditvā āsanaṁ paññāpetvā adāsi. nisīdi bhagavā paññatte āsane. saradatāpasopi
attano anucchavikaṁ āsanaṁ gahetvā ekamantaṁ nisīdi.
tasmiṁ samaye catusattatisahassajaṭilā paṇītapaṇītāni ojavantāni phalāphalāni
gahetvā ācariyassa santikaṁ sampattā buddhānañceva ācariyassa ca sannisinnāsanaṁ 4-
oloketvā āhaṁsu "ācariya mayaṁ `imasmiṁ loke tumhehi mahantataro natthī'ti

footnote: 1 chaßēéa.,i. cāti 2 sī. sarīranipphattiṁ 3 chaßēéa.,i. buddho hoti
footnote: 4 chaßēéa.,i. nisinnāsanaṁ

page number: 136

vicarāma, ayampana puriso tumhehi mahantataro paññāyatī"ti. 1- tātā kiṁ vadetha,
sāsapena saddhiṁ saṭṭhiyojanasatasahassubbdheṁ sineruṁ samaṁ kātuṁ icchatha, sabbaññubuddhena
saddhiṁ mayhaṁ upamaṁ mā karittha puttakāti. atha te tāpasā "sace ayaṁ itarasatto
abhavissa, na amhākaṁ ācariyo evarūpaṁ upamaṁ āhareyya, yāva mahā vatāyaṁ
puriso"ti sabbeva pādesu patitvā sirasā vandiṁsu.
atha ne ācariyo āha "tātā amhākaṁ buddhānaṁ anucchaviko deyyadhammo
natthi, satthā bhikkhācāravelāya idhāgato, mayaṁ yathābalaṁ deyyadhammaṁ dassāma, tumhe
mayhaṁ yaṁ yaṁ paṇītaṁ phalāphalaṁ taṁ taṁ āharathā"ti āharāpetvā hatthe dhovitvā
sayaṁ tathāgatassa patte patiṭṭhapesi. satthārā phalāphale paṭiggahitamatte devatā
dibbojaṁ pakkhipiṁsu. tāpaso udakampi sayameva parissāvetvā adāsi. tato bhattakiccaṁ
niṭṭhāpetvā nisinne satthari sabbe antevāsike pakkosāpetvā satthu santike
sārāṇīyaṁ kathaṁ kathento nisīdi. satthā "dve aggasāvakā bhikkhusaṁghena saddhiṁ
āgacchantū"ti cintesi. te satthu cittaṁ ñatvā satasahassakhīṇāsavaparivārā āgantvā
satthāraṁ vanditvā ekamantaṁ aṭṭhaṁsu.
tato saradatāpaso antevāsike āmantesi "tātā buddhānaṁ nisinnāsanampi
nīcaṁ, samaṇasatasahassānampi āsanaṁ natthi, tumhehi ajja uḷāraṁ buddhasakkāraṁ
kātuṁ vaṭṭati, pabbatapādato vaṇṇagandhasampannāni pupphāni āharathā"ti. kathitakālo 2-
papañco viya hoti, iddhimantānampana visayo acinteyyoti muhuttamatteneva te
tāpasā vaṇṇagandhasampannāni pupphāni āharitvā buddhānaṁ yojanappamāṇaṁ pupphāsanaṁ
paññāpesuṁ, ubhinnaṁ aggasāvakānaṁ tigāvutaṁ, sesabhikkhūnaṁ aḍḍhayojanikādibhedaṁ,
saṁghanavakassa usabhamattaṁ ahosi. evaṁ paññattesu āsanesu saradatāpaso tathāgatassa purato
añjaliṁ paggahetvā ṭhito "bhante mayhaṁ dīgharattaṁ hitasukhatthāya imaṁ pupphāsanaṁ
abhiruhathā"ti āha.

footnote: 1 chaßēéa.,i. maññeti 2 chaßēéa. kathanakālo

page number: 137

nānāpupphañca gandhañca sampādetvāna ekato
pupphāsanaṁ paññāpetvā idaṁ vacanamabraviṁ.
idaṁ te āsanaṁ vīra paññattaṁ tavanucchaviṁ
mama cittaṁ pasādento nisīda pupphamāsane.
sattarattindivaṁ buddho nisīdi pupphamāsane
mama cittaṁ pasādetvā hāsayitvā sadevaketi.
evaṁ nisinne satthari dve aggasāvakā sesabhikkhū ca attano attano pattāsanesu
nisīdiṁsu. saradatāpaso mahantaṁ pupphacchattaṁ gahetvā tathāgatassa matthake dhārayanto
aṭṭhāsi. satthā "jaṭilānaṁ ayaṁ sakkāro mahapphalo hotū"ti nirodhasamāpattiṁ samāpajji.
satthu samāpannabhāvaṁ ñatvā dve aggasāvakāpi sesabhikkhūpi samāpattiṁ samāpajjiṁsu.
tathāgate sattānaṁ nirodhasamāpattiṁ samāpajjitvā nisinne antevāsikā bhikkhācārakāle
sampatte vanamūlaphalāphalaṁ paribhuñjitvā sesakāle buddhānaṁ añjaliṁ paggayha tiṭṭhanti.
saradatāpaso pana bhikkhācāraṁpi agantvā pupphacchattagahitaniyāmeneva sattāhaṁ
pītisukheneva vītināmesi.
satthā nirodhato vuṭṭhāya dakkhiṇapasse nisinnaṁ aggasāvakaṁ nisabhattheraṁ
āmantesi "nisabha sakkārakārakānaṁ tāpasānaṁ pupphāsanānumodanaṁ karohī"ti.
thero cakkavattirañño santikā paṭiladdhamahālābho mahāyodho viya tuṭṭhamānaso
sāvakapāramiñāṇe ṭhatvā pupphāsanānumodanaṁ ārabhi. tassa desanāvasāne dutiyasāvakaṁ
āmantesi "tvampi bhikkhu dhammaṁ desehī"ti. anomattheropi tepiṭakaṁ buddhavacanaṁ
sammasitvā dhammaṁ kathesi. dvinnaṁ aggasāvakānaṁ desanāya ekassāpi abhisamayo
nāhosi. atha satthā aparimāṇe buddhavisaye ṭhatvā dhammadesanaṁ ārabhi. desanāpariyosāne
ṭhapetvā saradatāpasaṁ sabbepi catusattatisahassajaṭilā arahattaṁ pāpuṇiṁsu.

page number: 138

satthā "etha bhikkhavo"ti hatthaṁ pasāresi. tesaṁ tāvadeva kesamassuṁ antaradhāyi,
aṭṭha parikkhārā kāye paṭimukkāva ahesuṁ.
saradatāpaso kasmā arahattaṁ na pattoti? vikkhittacittattā. tassa kira buddhānaṁ
dutiyāsane nisīditvā sāvakapāramiñāṇe ṭhatvā dhammaṁ desayato aggasāvakassa desanaṁ
sotuṁ āraddhakālato paṭṭhāya "aho vatāhaṁpi anāgate uppajjanakassa buddhassa sāsane
iminā sāvakena laddhadhuraṁ labheyyan"ti cittaṁ udapādi. so tena parivitakkena
maggaphalapaṭivedhaṁ kātuṁ nāsakkhi. tathāgatampana vanditvā sammukhe ṭhatvā āha "bhante
tumhākaṁ antarāsane nisinno bhikkhu tumhākaṁ sāsane ko nāma hotī"ti. mayā
pavattitadhammacakkaṁ anupavattetā sāvakapāramiñāṇassa koṭippatto soḷasapañhe 1-
paṭivijjhitvā ṭhito mayhaṁ sāsane aggasāvako nisabhatthero nāma esoti. "bhante
yvāyaṁ mayā sattāhaṁ pupphacchattaṁ dhārentena sakkāro kato, ahaṁ imassa phalena aññaṁ
sakkattaṁ vā brahmattaṁ vā na paṭṭhemi, anāgate pana ayaṁ nisabhatthero viya ekassa
buddhassa aggasāvako bhaveyyan"ti paṭṭhanaṁ akāsi.
satthā "samijjhissati nu kho imassa tāpasassa paṭṭhanā"ti anāgataṁsañāṇaṁ
pesetvā olokento kappasatasahassādhikaṁ asaṅkhyeyyaṁ atikkamitvā samijjhanabhāvaṁ
addasa. disvā ca saradatāpasaṁ āha "na te ayaṁ paṭṭhanā moghā bhavissati,
anāgate pana kappasatasahassādhikaṁ asaṅkhyeyyaṁ atikkamitvā gotamo nāma buddho loke
uppajjissati. tassa mātā mahāmāyā nāma devī bhavissati, pitā suddhodanamahārājā
nāma, putto rāhulo nāma, upaṭṭhāko ānando nāma, dutiyasāvako moggallāno
nāma, tvampana tassa aggasāvako dhammasenāpati sāriputto nāma bhavissasī"ti. evaṁ
tāpasaṁ byākaritvā dhammakathaṁ kathetvā bhikkhusaṁghaparivāro ākāsaṁ pakkhandi.

footnote: 1 chaßēéa.,i. soḷasa paññā

page number: 139

saradatāpasopi antevāsikattherānaṁ santikaṁ gantvā sahāyakassa sirivaḍḍha-
kuṭumbikassa sāsanaṁ pesesi "bhante mama sahāyakassa vadetha `sahāyakena te saradatāpasena
anomadassissa buddhassa pādamūle anāgate uppajjanakassa gotamassa buddhassa sāsane
aggasāvakaṭṭhānaṁ paṭṭhitaṁ, tvañca dutiyasāvakaṭṭhānaṁ paṭṭhehī"ti. evañca pana vatvā
therehi puretarameva ekamuhuttena 1- gantvā sirivaḍḍhassa nivesanadvāre aṭṭhāsi.
sirivaḍḍho "cirassaṁ vata me ayyo āgato"ti āsane nisīdāpetvā attanā
nīcatare āsane 2- nisinno "antevāsikaparisā pana te bhante na paññāyatī"ti
pucchi. āma samma amhākaṁ assame anomadassī buddho āgato, mayaṁ tassa attano
balena sakkāraṁ akarimhā. satthā sabbesaṁ dhammaṁ desesi, desanāpariyosāne ṭhapetvā
maṁ sesā arahattaṁ patvā pabbajiṁsūti. tumhe kasmā na pabbajitthāti. ahaṁ satthu
aggasāvakaṁ nisabhattheraṁ disvā anāgate uppajjanakassa gotamassa nāma buddhassa
sāsane aggasāvakaṭṭhānaṁ paṭṭhesiṁ, tvampi tassa sāsane dutiyasāvakaṭṭhānaṁ paṭṭhehīti.
mayhaṁ buddhehi saddhiṁ paricayo natthi bhanteti. buddhehi saddhiṁ kathanaṁ mayhaṁ bhāro
hotu, tvaṁ mahantaṁ adhikāraṁ sajjehīti.
sirivaḍḍho tassa vacanaṁ sutvā attano nivesane ṭhāne rājadaṇḍena 3-
aṭṭhakarīsamattaṁ ṭhānaṁ samatalaṁ kāretvā vālukaṁ okirāpetvā lājapañcamāni pupphāni
vikiritvā nīluppalacchadanaṁ maṇḍapaṁ kāretvā buddhāsanaṁ paññāpetvā sesabhikkhūnampi
āsanāni paṭiyādetvā mahantaṁ sakkārasammānaṁ sajjetvā buddhānaṁ nimantanatthāya
saradatāpasassa saññaṁ adāsi. tāpaso tassa vacanaṁ sutvā buddhappamukhaṁ bhikkhusaṁghaṁ gahetvā
tassa nivesanaṁ agamāsi. sirivaḍḍho paccuggamanaṁ katvā tathāgatassa hatthato pattaṁ gahetvā
maṇḍapaṁ pavesetvā paññattāsane 4- nisinnassa buddhappamukhassa bhikkhusaṁghassa

footnote: 1 chaßēéa. ekapassena 2 chaßēéa.,i. nīcāsane 3 chaßēéa. nivesanadvāre rājamānena
footnote: 4 chaßēéa. paññattāsanesu

page number: 140

dakkhiṇodakaṁ datvā paṇītabhojanena parivisitvā bhattakiccapariyosāne buddhappamukhaṁ
bhikkhusaṁghaṁ mahārahehi vatthehi acchādetvā "bhante nāyaṁ ārambho appamatta-
kaṭṭhānatthāya, imināva niyāmena sattāhaṁ anukampaṁ karohī"ti āha. satthā adhivāsesi.
so teneva niyāmena sattāhaṁ mahādānaṁ pavattetvā bhagavantaṁ vanditvā añjaliṁ
paggahetvā ṭhito āha "bhante mama sahāyo saradatāpaso yassa satthuno aggasāvako
homīti paṭṭhesi, ahaṁ tasseva dutiyasāvako bhavāmī"ti.
satthā anāgataṁ oloketvā tassa paṭṭhanāya samijjhanabhāvaṁ disvā byākāsi
"tvaṁ ito kappasatasahassādhikaṁ asaṅkhyeyyaṁ atikkamitvā gotamabuddhassa dutiyasāvako
bhavissasī"ti. buddhānaṁ byākaraṇaṁ sutvā sirivaḍḍho haṭṭhapahaṭṭho ahosi. satthāpi
bhattānumodanaṁ katvā saparivāro vihārameva gato. sirivaḍḍho tato paṭṭhāya yāvajīvaṁ
kalyāṇakammaṁ katvā dutiyacittavāre 1- kāmāvacaradevaloke nibbatto. saradatāpaso
cattāro brahmavihāre bhāvetvā brahmaloke nibbatto.
tato paṭṭhāya imesaṁ ubhinnaṁpi antarākammaṁ na kathitaṁ. amhākaṁ pana
buddhassa nibbattito puretarameva saradatāpaso rājagahanagarassa avidūre upatissagāme
sāribrāhmaṇiyā kucchismiṁ paṭisandhiṁ gaṇhi. taṁdivasameva cassa sahāyopi rājagahasseva
avidūre kolitagāme moggallibrāhmaṇiyā 2- kucchismiṁ paṭisandhiṁ gaṇhi. tāni kira
dvepi kulāni yāva sattamā kulaparivaṭṭā ābaddhapaṭibaddhasahāyakāneva. tesaṁ dvinnaṁpi
ekadivasameva gabbhaparihāraṁ adaṁsu. dasamāsaccayena jātānaṁpi tesaṁ chasaṭṭhī dhātiyo
upanayiṁsu. 3- nāmagahaṇadivase sāribrāhmaṇiyā puttassa upatissagāme jeṭṭhakulassa
puttattā upatissoti nāmaṁ akaṁsu, itarassa kolitagāme jeṭṭhakulassa puttattā
kolitoti nāmaṁ akaṁsu. te ubhopi vuḍḍhimanvāya sabbasippānaṁ pāraṁ agamaṁsu.

footnote: 1 chaßēéa. dutiyattavāre 2 sī. moggallānabrāhmaṇiyā 3 chaßēéa. upaṭṭhahiṁsu

page number: 141

upatissamāṇavassa kīḷanatthāya nadiṁ vā uyyānaṁ vā pabbataṁ vā gamanakāle
pañca suvaṇṇasivikāsatāni parivārāni honti, kolitamāṇavassa pañca ājaññarathasatāni.
dvepi janā pañcapañcamāṇavakasataparivārā honti. rājagahe ca anusaṁvaccharaṁ
giraggasamajjaṁ nāma hoti, tesaṁ dvinnampi ekaṭṭhāneyeva mañce bandhanti. dvepi
janā ekatova nisīditvā samajjaṁ passantā hasitabbaṭṭhāne hasanti, saṁvegaṭṭhāne
saṁvejanti, dāyaṁ dātuṁ yuttaṭṭhāne dāyaṁ denti. tesaṁ imināva niyāmena ekadivasaṁ
samajjaṁ passantānaṁ paripākagatattā ñāṇassa purimadivase 1- viya hasitabbaṭṭhāne hāso
vā saṁvegaṭṭhāne saṁvejanaṁ vā dāyaṁ dātuṁ yuttaṭṭhāne dāyaṁ vā nāhosi. dvepi
pana janā evaṁ cintayiṁsu "kiṁ ettha oloketabbaṁ atthi, sabbepime appatte vassasate
apaṇṇattikabhāvaṁ gamissanti. amhehi pana ekaṁ mokkhadhammaṁ gavesituṁ vaṭṭatī"ti
āramamaṇaṁ gahetvā nisīdiṁsu.
tato kolito upatissaṁ āha "samma upatissa na tvaṁ aññesu divasesu
viya haṭṭhapahaṭṭho, anattamanadhātuko ahosi, 2- kiṁ te sallakkhitan"ti. samma kolita
`etesaṁ olokane sāro natthi, niratthametaṁ, attano mokkhadhammaṁ gavesituṁ vaṭṭatī'ti
imaṁ cintayanto nisinnomhi, tvaṁ pana kasmā anattamano ahosīti. 3- sopi tatheva
āha. athassa attanā saddhiṁ ekajjhāsayataṁ ñatvā upatisso taṁ evamāha "amhākaṁ
ubhinnaṁpi cintitaṁ sucintitaṁ, mokkhadhammaṁ gavesantehi ekaṁ pabbajjaṁ 4- laddhuṁ
vaṭṭati, kassa santike pabbajāmā"ti.
tena kho pana samayena sañjayo 5- paribbājako rājagahe paṭivasati mahatiyā
paribbājakaparisāya saddhiṁ. te "tassa santike pabbajissāmā"ti pañcahi māṇavakasatehi
saddhiṁ sañjayassa santike pabbajiṁsu. tesaṁ pabbajitakālato paṭṭhāya sañjayo
atirekalābhaggayasaggappatto ahosi. te katipāheneva sabbaṁ sañjayassa samayaṁ

footnote: 1 chaßēéa. purimadivasesu 2 chaßēéa....ḍhātukosi 3 chaßēéa. anattamanosīti
footnote: 4 chaßēéa. pana ekā pabbajjā 5 chaßēéa. sañcayo. evamuparipi

page number: 142

parimadditvā 1- "ācariya tumhākaṁ jānanasamayo ettakova, udāhu uttarimpi
atthī"ti pucchiṁsu. sañjayo "ettakova, sabbaṁ tumhehi ñātan"ti āha. te tassa kathaṁ
sutvā cintayiṁsu "evaṁ sati imassa santike brahmacariyassa vāso niratthako, mayaṁ
mokkhadhammaṁ gavesituṁ nikkhantā, so imassa santike uppādetuṁ na sakkā. mahā
kho pana jambūdīpo, gāmanigamarājadhāniyo carantā mayaṁ avassaṁ mokkhadhammadesakaṁ
ekaṁ ācariyaṁ labhissāmā"ti. te tato paṭṭhāya yattha yattha paṇḍitā samaṇabrāhmaṇā
atthīti suṇanti, tattha tattha gantvā pañhassa sākacchaṁ karonti. tehi puṭṭhaṁ
pañhaṁ aññe kathetuṁ samatthā natthi, te pana tesaṁ pañhaṁ vissajjenti. evaṁ
sakalajambūdīpaṁ pariggaṇhitvā nivattitvā sakaṭṭhānameva āgantvā "samma kolita
yo paṭhamaṁ amataṁ adhigacchati, so ārocetū"ti katikaṁ akaṁsu.
tena samayena amhākaṁ satthā paṭhamābhisambodhiṁ patvā pavattitapavaradhammacakko
anupubbena rājagahaṁ sampatto hoti. atha "ekasaṭṭhī arahantā loke uppannā
hontī"ti vuttakāle "caratha bhikkhave cārikaṁ bahujanahitāyā"ti ratanattayaguṇapakāsanatthaṁ
uyyojitānaṁ bhikkhūnaṁ antare pañcavaggiyabbhantare assajitthero paṭinivattitvā
rājagahameva āgato. punadivase pātova pattacīvaramādāya rājagahaṁ piṇḍāya pāvisi.
tasmiṁ samaye upatissaparibbājako pātova bhattakiccaṁ katvā paribbājakārāmaṁ
gacchanto theraṁ disvā cintesi "mayā evarūpo pabbajito nāma na diṭṭhapubboyeva.
ye vata loke arahanto vā arahattamaggaṁ vā samāpannā, ayaṁ tesaṁ bhikkhūnaṁ aññataro,
yannūnāhaṁ imaṁ bhikkhuṁ upasaṅkamitvā pañhaṁ puccheyyaṁ `kaṁsi tvaṁ āvuso
uddissa pabbajito, ko vā te satthā, kassa vā tvaṁ dhammaṁ rocesī"ti. athassa
etadahosi "akālo kho imaṁ bhikkhuṁ pañhaṁ pucchituṁ, antaragharaṁ paviṭṭho piṇḍāya
carati, yannūnāhaṁ imaṁ bhikkhuṁ piṭṭhito piṭṭhito anubandheyyaṁ atthikehi upañātaṁ

footnote: 1 chaßēéa. pariggaṇhitvā

page number: 143

maggan"ti. so theraṁ laddhapiṇḍapātaṁ aññataraṁ okāsaṁ gacchantaṁ disvā
nisīditukāmatañcassa ñatvā attano paribbājakapīṭhakaṁ paññāpetvā adāsi.
bhattakiccapariyosānepissa attano kuṇḍikāya udakaṁ adāsi.
evaṁ ācariyavattaṁ katvā katabhattakiccena therena saddhiṁ madhurapaṭisaṇṭhāraṁ katvā
"vippasannāni kho te āvuso indriyāni, parisuddho chavivaṇṇo pariyodāto,
kaṁsi tvaṁ āvuso uddissa pabbajito, ko vā te satthā, kassa vā tvaṁ
dhammaṁ rocesī"ti pucchi. thero "atthāvuso mahāsamaṇo sakyaputto sakyakulā pabbajito,
tāhaṁ bhagavantaṁ uddissa pabbajito, so ca me bhagavā satthā, tassa cāhaṁ
bhagavato dhammaṁ rocemī"ti āha. atha naṁ "kiṁvādī panāyasmato satthā kimakkhāyī"ti
pucchi. thero cintesi "ime paribbājakā nāma sāsanassa paṭipakkhabhūtā, imassa
sāsane 1- gambhīrataṁ dassessāmī"ti. attano navakabhāvaṁ dassento āha "ahaṁ kho
āvuso navo acirapabbajito, adhunāgato imaṁ dhammavinayaṁ, na tāvāhaṁ sakkomi
vitthārena dhammaṁ desetun"ti. paribbājako "ahaṁ upatisso nāma, tvaṁ yathāsattiyā
appaṁ vā bahuṁ vā vada, etaṁ nayasatena nayasahassena paṭivijjhituṁ mayhaṁ bhāro"ti
cintetvā āha:-
"appaṁ vā bahuṁ vā bhāsassu atthaṁyeva me brūhi
attheneva me attho kiṁ kāhasi byañjanaṁ bahun"ti. 2-
evaṁ vutte thero "ye dhammā hetuppabhavā"ti 3- gāthaṁ āha. paribbājako
paṭhamapadadvayameva sutvā sahassanayasampanne sotāpattimagge patiṭṭhahi, itaraṁ padadvayaṁ
sotāpannakāle niṭṭhāpesi. 4-

footnote: 1 chaßēéa. imassa sāsanassa 2 vißēáahā. 4/60/52 mahākhandhaka
footnote: 3 vißēáahā. 4/60/52, khu.apa. 32/286/36 sārīputtattherāpadāna 4 chaßēéa. niṭṭhāsi

page number: 144

so sotāpanno hutvā uparivisese appavattante "bhavissati ettha kāraṇan"ti
sallakkhetvā theraṁ āha "bhante mā upari dhammadesanaṁ vaḍḍhayittha, ettakameva
hotu, kahaṁ amhākaṁ satthā vasatī"ti. veḷuvane paribbājakāti. bhante tumhe purato
yātha, mayhaṁ eko sahāyako atthi. amhehi ca aññamaññaṁ katikā katā "yo paṭhamaṁ
amataṁ adhigacchati, so ārocetū"ti. ahantaṁ paṭiññaṁ mocetvā sahāyakaṁ gahetvā
tumhākaṁ gatamaggeneva satthu santikaṁ gamissāmīti pañcapatiṭṭhitena therassa pādesu
nipatitvā tikkhattuṁ padakkhiṇaṁ katvā theraṁ uyyojetvā paribbājakārāmābhimukho
agamāsi.
kolitaparibbājako taṁ dūratova āgacchantaṁ disvā "ajja mayhaṁ sahāyakassa
mukhavaṇṇo na aññesu divasesu viya, addhā tena amataṁ adhigataṁ bhavissatī"ti amatādhigamaṁ
pucchi. sopissa "āma āvuso amataṁ adhigatan"ti paṭijānitvā tameva gāthaṁ abhāsi.
gāthāpariyosāne kolito sotāpattiphale patiṭṭhahitvā āha "kahaṁ kira samma satthā
vasatī"ti. `veḷuvane kira samma vasatī'ti evaṁ no ācariyena assajittherena kathitanti.
tenahi samma āyāma, satthāraṁ passissāmāti. sāriputtatthero ca nāmesā sadāpi
ācariyapūjako, tasmā sahāyaṁ kolitamāṇavaṁ evamāha "samma amhehi adhigataṁ amataṁ
amhākaṁ ācariyassa sañjayaparibbājakassapi kathessāma. bujjhamāno paṭivijjhissati,
appaṭivijjhanto amhākaṁ saddahitvā satthu santikaṁ gamissati, buddhānaṁ desanaṁ
sutvā maggaphalapaṭivedhaṁ karissatī"ti.
tato dvepi janā sañjayassa santikaṁ gantvā "ācariya tvaṁ kiṁ karosi,
buddho loke uppanno, svākkhāto dhammo, supaṭipanno saṁgho, āyāma dasabalaṁ
passissāmā"ti. so "kiṁ vadetha tātā"ti tepi vāretvā lābhaggayasaggappattimeva
tesaṁ dīpeti. te "amhākaṁ evarūpo antevāsikavāso niccameva hotu, tumhākaṁ
pana gamanaṁ vā agamanaṁ vā jānāthā"ti āhaṁsu. sañjayo "ime ettakaṁ jānantā

page number: 145

mama vacanaṁ na karissantī"ti ñatvā "gacchatha tumhe tātā, ahaṁ mahallakakāle
antevāsikavāsaṁ vasituṁ na sakkomī"ti āha. te anekehipi kāraṇehi taṁ bodhetuṁ
asakkontā attano ovāde vattamānaṁ janaṁ ādāya veḷuvanaṁ agamaṁsu. atha tesaṁ
pañcasu antevāsikasatesu aḍḍhateyyasatā nivattiṁsu, aḍḍhateyyasatā tehi saddhiṁ
agamaṁsu.
satthā catuparisamajjhe dhammaṁ desento te dūratova disvā bhikkhū āmantesi
"ete dve bhikkhave sahāyā āgacchanti kolito ca upatisso ca, etameva sāvakayugaṁ
bhavissati aggaṁ bhaddayugan"ti. atha nesaṁ parisāya cariyavasena dhammadesanaṁ vaḍḍhesi.
ßēhapetvā dve aggasāvake sabbepi te aḍḍhateyyasatā paribbājakā arahattaṁ
pāpuṇiṁsu. satthā "etha bhikkhavo"ti hatthaṁ pasāresi. sabbesaṁ kesamassu antaradhāyi,
iddhimayapattacīvaraṁ kāyapaṭibaddhaṁ ahosi. dvinnaṁ aggasāvakānaṁpi iddhimayapattacīvaraṁ
āgataṁ, uparimaggattayakiccaṁ pana na niṭṭhāti. kasmā? sāvakapāramiñāṇassa
mahantatāya.
athāyasmā mahāmoggallāno pabbajitadivasato sattame divase magadharaṭṭhe
kallavālagāmakaṁ 1- upanissāya samaṇadhammaṁ karonto thīnamiddhe okkamante 2-
satthārā saṁvejito thīnamiddhaṁ vinodetvā tathāgatena dinnaṁ dhātukammaṭṭhānaṁ
suṇantova uparimaggattayakiccaṁ niṭṭhāpetvā sāvakapāramiñāṇassa matthakaṁ patto.
sāriputtattheropi pabbajitadivasato aḍḍhamāsaṁ 3- atikkamitvā satthārā saddhiṁ
tameva rājagahaṁ upanissāya sūkarakhātaleṇe 4- viharanto attano bhāgineyyassa
dīghanakhaparibbājakassa vedanāpariggahasuttante 5- desiyamāne suttānusārena ñāṇaṁ
pesetvā parassa vaḍḍhitabhattaṁ bhuñjanto viya sāvakapāramiñāṇassa matthakaṁ patto.
bhāgineyyo panassa desanāpariyosāne sotāpattiphale patiṭṭhito. iti dvinnaṁpi
mahāsāvakānaṁ tathāgate rājagahe viharanteyeva

footnote: 1 ma. kalaṇḍuvālagāmantaṁ, i. kallavāḷaputtagāme, aṅ.sattaka. 23/58/87 (syā)
footnote: 2 chaßēéa. okkante 3 chaßēéa.,i. addhamāsaṁ 4 chaßēéa.,i. sūkarakhataleṇe
footnote: 5 maßēéa. 13/205/181-2 dīghanakhasutta

page number: 146

sāvakapāramiñāṇakiccaṁ matthakaṁ pattaṁ. aparabhāge pana satthā jetavane viharanto
"mahāpaññānaṁ yadidaṁ sāriputto, iddhimantānaṁ yadidaṁ mahāmoggallāno"ti dvepi
mahāsāvake ṭhānantare ṭhapesīti.
mahākassapattheravatthu
[191] catutthe dhutavādānanti ettha dhuto veditabbo, dhutavādo veditabbo,
dhutadhammā veditabbā, dhutaṅgāni veditabbāni. tattha dhutoti dhutakileso vā puggalo
kilese dhunanto vā 1- dhammo.
dhutavādoti ettha pana atthi dhuto na dhutavādo, atthi na dhuto dhutavādo,
atthi neva dhuto na dhutavādo, atthi dhuto ceva dhutavādo ca. tattha yo dhutaṅgena
attano kilese dhuni, parampana dhutaṅgena na ovadati nānusāsati bakkulatthero 2-
viya, ayaṁ dhuto na dhutavādo. yathāha "tayidaṁ 3- āyasmā bakkulo dhuto na dhutavādo"ti.
yo pana dhutaṅgena attano kilese na dhuni, kevalaṁ aññe dhutaṅgena ovadati
anusāsati upanandatthero viya, ayampana na dhuto dhutavādo. yathāha "tayidaṁ āyasmā
upanando sakyaputto na dhuto dhutavādo"ti. 4- yo pana dhutaṅgena attano kilese
na dhuni, aññe dhutaṅgena na ovadati nānusāsati loludāyitthero viya, 4- ayampana
neva dhuto na dhutavādo. yathāha "tayidaṁ āyasmā mahāloludāyī 5- neva dhuto na
dhutavādo"ti. yo pana ubhayasampanno āyasmā mahākassapatthero viya, ayaṁ dhuto
ceva dhutavādo ca. yathāha "tayidaṁ āyasmā mahākassapo dhuto ceva dhutavādo
cā"ti.
dhutadhammā veditabbāti appicchatā santuṭṭhitā sallekhatā pavivekatā
idamatthitāti ime dhutaṅge cetanāya parivārā pañcadhammā "appicchaṁyeva

footnote: 1 chaßēéa.,i. kilesadhunano 2 chaßēéa. bākulatthero. evamuparipi 3 ma. yadidaṁ
footnote: 4-4 chaßēéa. yo pana ubhayavipanno lāḷudāyī viya 5 chaßēéa. lāḷudāyī

page number: 147

nissāyā"tiādivacanato 1- dhutadhammā nāma. tattha appicchatā ca santuṭṭhitā ca alobho,
sallekhatā ca pavivekatā ca dvīsu dhammesu anupatanti alobhe ceva amohe ca, idamatthitā
ñāṇameva. tattha alobhena paṭikkhepavatthūsu lobhaṁ, amohena tesveva ādīnavapaṭicchādakamohaṁ
dhunāti. alobhena ca anuññātaṁ 2- paṭisevanamukhena pavattaṁ kāmasukhallikānuyogaṁ, amohena
dhutaṅgesu atisallekhamukhena pavattaṁ attakilamathānuyogaṁ dhunāti. tasmā ime dhammā
dhutadhammāti veditabbā.
dhutaṅgāni veditabbānīti terasa dhutaṅgāni veditabbāni paṁsukūlikaṅgaṁ .pe.
nesajjikaṅganti.
dhutavādānaṁ yadidaṁ mahākassapoti yattakā dhutaṅgavādaṁ vadanti, tesaṁpi 3- antare
ayaṁ mahākassapatthero aggoti aggaṭṭhāne ṭhapesi. mahākassapoti uruvelakassapo
nadīkassapo gayākassapo kumārakassapoti ime khuddānukhuddake there upādāya ayaṁ
mahā, āyasmā 4- mahākassapoti vutto.
imassāpi pañhākamme ayamanupubbikathā:- atīte kira kappasatahassamatthake
padumuttaro nāma satthā loke udapādi, tasmiṁ haṁsavatīnagaraṁ upanissāya kheme
migadāye viharante vedeho nāma kuṭumbiko asītikoṭidhanavibhavo pātova subhojanaṁ
bhuñjitvā uposathaṅgāni 5- adhiṭṭhāya gandhapupphādīni gahetvā vihāraṁ gantvā
satthāraṁ pūjetvā vanditvā ekamantaṁ nisīdi. tasmiṁ khaṇe satthā mahānisabhattheraṁ nāma
tatiyasāvakaṁ "etadaggaṁ bhikkhave mama sāvakānaṁ bhikkhūnaṁ dhutavādānaṁ, yadidaṁ nisabho"ti
etadagge ṭhapesi. upāsako taṁ sutvā pasanno dhammakathāvasāne mahājane uṭṭhāya
gate satthāraṁ vanditvā "bhante sveva mayhaṁ bhikkhaṁ adhivāsethā"ti āha. mahā
kho upāsaka bhikkhusaṁghoti. kittako bhagavāti. aṭṭhasaṭṭhibhikkhusatasahassanti. bhante

footnote: 1 vi.pa. 8/325/281 pañcakavāra, aṅ.pañcaka. 22/181/245 (appicchataṁ...) araññavagga
footnote: (syā) 2 chaßēéa. anuññātānaṁ 3 chaßēéa.,i. tesaṁ sabbesampi 4 chaßēéa.,i. tasmā
footnote: 5 ma. uposathaṁ

page number: 148

ekaṁ sāmaṇerampi vihāre asesetvā bhikkhaṁ adhivāsethāti. satthā adhivāsesi
tuṇhībhāvena. upāsako satthu adhivāsanaṁ viditvā gehaṁ gantvā mahādānaṁ sajjetvā
punadivase satthu kālaṁ ārocāpesi. satthā pattacīvaramādāya bhikkhusaṁghaparivuto
upāsakassa gharaṁ gantvā paññatte āsane nisinno dakkhiṇodakāvasāne yāguādīni
sampaṭicchanto bhattavissaggaṁ akāsi. upāsakopi satthu santike nisīdi.
tasmiṁ antare mahānisabhatthero piṇḍāya caranto tameva vīthiṁ paṭipajji.
upāsako disvā uṭṭhāya gantvā theraṁ vanditvā "pattaṁ bhante dethā"ti āha.
thero pattaṁ adāsi. bhante idheva pavisatha, satthāpi gehe nisinnoti. na vaṭṭati 1-
upāsakāti. upāsako therassa pattaṁ gahetvā piṇḍapātassa pūretvā nīharitvā
adāsi. tato 2- theraṁ anugantvā nivattitvā 3- satthu santike nisīditvā evamāha
"bhante mahānisabhatthero `satthā gehe nisinno'ti vuttopi 4- pavisituṁ na icchi,
atthi nu kho etassa tumhākaṁ guṇehi atireko guṇo"ti. buddhānaṁ ca vaṇṇamaccharaṁ
nāma natthi. atha satthā evamāha "upāsaka mayaṁ bhikkhaṁ āgamayamānā gehe
nisīdāma, na so bhikkhu evaṁ gehe nisīditvā bhikkhaṁ udikkhati. mayaṁ gāmantasenāsane
vasāma, so araññasmiṁyeva vasati. mayaṁ channe vasāma, so abbhokāsamhiyeva vasati.
iti tassa ayañca ayañca guṇo"ti mahāsamuddaṁ pūrayamāno viya kathesi. upāsako
pakatiyāpi jalamānadīpo telena āsitto 5- viya suṭṭhutaraṁ pasanno hutvā cintesi
"kiṁ mayhaṁ aññāya sampattiyā, anāgate ekassa buddhassa santike dhutavādānaṁ
aggabhāvatthāya paṭṭhanaṁ karissāmī"ti.
sopi puna satthāraṁ nimantetvā teneva niyāmena sattadivasāni mahādānaṁ datvā
sattame divase buddhappamukhassa bhikkhusaṁghassa 6- ticīvarāni datvā satthu pādamūle
nipajjitvā evamāha "yaṁ me bhante sattadivasāni mahādānaṁ dentassa mettaṁ

footnote: 1 chaßēéa.,i. vaṭṭissati 2 ma. taṁ 3 chaßēéa.,i. nivatto 4 chaßēéa. vuttepi
footnote: 5 sī.,i. jalamānadīpe tele āsitte viya 6 chaßēéa.,i. mahābhikkhusaṁghassa

page number: 149

kāyakammaṁ mettaṁ vacīkammaṁ mettaṁ manokammaṁ paccupaṭṭhitaṁ, imināhaṁ na aññaṁ
devasampattiṁ vā sakkamārabrahmasampattiṁ vā paṭṭhemi, idampana me kammaṁ anāgate
ekassa buddhassa santike etassa mahānisabhattherena pattaṁ ṭhānantaraṁ pāpuṇanatthāya
terasadhutaṅgadharānaṁ aggabhāvassa paccayo 1- hotū"ti. satthā "mahantañca ṭhānantaraṁ 2-
iminā paṭṭhitaṁ, samijjhissati nu kho, no"ti olokento samijjhanabhāvaṁ disvā
āha "tayā mahaggaṭṭhānaṁ 3- paṭṭhitaṁ, anāgate satasahassakappāvasāne gotamo nāma
buddho uppajjissati, tassa tvaṁ tatiyasāvako mahākassapatthero nāma bhavissasī"ti.
taṁ sutvā upāsako "buddhānaṁ dve kathā nāma natthī"ti punadivase pattabbaṁ
viya taṁ sampattiṁ amaññittha. so yāvatāyukaṁ ṭhatvā nānappakāraṁ dānaṁ datvā sīlaṁ
rakkhitvā nānappakāraṁ kusalakammaṁ 4- katvā tattha kālaṁ katvā 5- sagge nibbatto. 6-
tato paṭṭhāya devesu ca manussesu ca sampattiṁ anubhavanto ito ekūnanavutikappe
7- vipassisammāsambuddhe bandhumatīnagaraṁ nissāya kheme migadāye viharante devalokā
cavitvā aññatarasmiṁ parijiṇṇe brāhmaṇakule nibbatti. tasmiñca kāle vipassī
bhagavā sattame sattame saṁvacchare dhammaṁ katheti, mahantaṁ kolāhalaṁ ahosi.
sakalajambūdīpe devatā "satthā dhammaṁ kathessatī"ti taṁ ārocenti. brāhmaṇo
taṁ sāsanaṁ assosi. tassa brāhmaṇassa nivāsanasāṭako ekova hoti, tathā
brāhmaṇiyā. pārupanampana dvinnampi ekameva. sakalanagare ekasāṭakabrāhmaṇoti
paññāyati. brāhmaṇānaṁ kenacideva kiccena sannipāte sati brāhmaṇiṁ gehe
ṭhapetvā sayaṁ gacchati. brāhmaṇīnaṁ sannipāte sati sayaṁ gehe tiṭṭhati, brāhmaṇī
taṁ vatthaṁ pārupitvā gacchati. tasmimpana divase brāhmaṇo brāhmaṇiṁ āha
"bhoti kiṁ rattiṁ dhammassavanaṁ suṇissasi, divā"ti. "mayaṁ mātugāmā 8- nāma rattiṁ
sotuṁ na sakkoma, divā sossāmā"ti 9- brāhmaṇaṁ gehe ṭhapetvā taṁ vatthaṁ pārupitvā

footnote: 1 chaßēéa. saccakāro, i. okāro 2 chaßēéa.,i. ṭhānaṁ 3 chaßēéa.,i. manāpaṁ te ṭhānaṁ
footnote: 4 chaßēéa.,i. kalyāṇakammaṁ 5 chaßēéa.,i. kato 6 chaßēéa.,i. nibbatti
footnote: 7 chaßēéa. ekanavutikappe 8 chaßēéa.,i. mātugāmajātikā 9 chaßēéa.,i. sossāmīti

page number: 150

upāsikāhi saddhiṁ divā gantvā satthāraṁ vanditvā ekamantaṁ nisinnā dhammaṁ
sutvā upāsikāhiyeva saddhiṁ agamāsi. atha brāhmaṇo brāhmaṇiṁ gehe ṭhapetvā
taṁ vatthaṁ pārupitvā vihāraṁ gato.
tasmiṁ ca samaye satthā parisamajjhe alaṅkatadhammāsane nisinno cittavījaniṁ
ādāya ākāsagaṅgaṁ otārento viya sinerumatthakaṁ 1- katvā sāgaraṁ nimmathento
viya dhammakathaṁ kathesi. brāhmaṇassa parisante nisinnassa dhammaṁ suṇantassa
paṭhamayāmasmiṁyeva sakalasarīraṁ pūrayamānā pañcavaṇṇā pīti uppajji. so pārutavatthaṁ
saṁharitvā 2- "dasabalassa dassāmī"ti cintesi. athassa ādīnavasahassaṁ dassayamānaṁ
maccheraṁ uppajjati. 3- so "brāhmaṇiyā ca mayhañca ekameva vatthaṁ, aññaṁ kiñci
pārupanaṁ natthi, apārupitvā ca nāma bahi carituṁ na sakkā"ti sabbatthāpi adātukāmo
ahosi. athassa nikkhante paṭhamayāme majjhimayāmepi tatheva pīti uppajji. so tatheva
cintetvā tatheva adātukāmo ahosi. athassa majjhimayāme nikkhante pacchimayāmepi
tatheva pīti uppajji. so "yaṁ vā hotu taṁ vā hotu 4- pacchāpi jānissāmī"ti
vatthaṁ saṁharitvā satthu pādamūle ṭhapesi. tato vāmahatthaṁ ābhujitvā dakkhiṇahatthena
tikkhattuṁ appoṭhetvā "jitaṁ me, jitaṁ me"ti tayo vāre nadi.
tasmiṁ ca samaye bandhumarājā dhammāsanassa pacchato antosāṇiyaṁ nisinnova
dhammaṁ suṇāti. rañño ca nāma "jitaṁ me, jitaṁ me"ti saddo amanāpo hoti.
so purisaṁ pesesi "gaccha etaṁ pucchāhi kiṁ vadesī"ti. so tena gantvā pucchito
āha "avasesā hatthiyānādīni āruyha asicammādīni gahetvā parasenaṁ jinanti,
na taṁ jitaṁ acchariyaṁ, ahampana pacchato āgacchantassa kuṭagoṇassa 5- muggarena sīsaṁ
bhinditvā taṁ palāpento viya maccheracittaṁ madditvā pārutavatthaṁ dasabalassa adāsiṁ,
taṁ me macchariyaṁ jitan"ti āha. so puriso āgantvā taṁ pavuttiṁ rañño ārocesi.

footnote: 1 chaßēéa.,i. sineruṁ matthaṁ 2 chaßēéa. saṁgharitvā. evamuparipi 3 chaßēéa.,i. uppajji
footnote: 4 sī.,i. so taraṇaṁ vā hotu maraṇaṁ vā 5 chaßēéa. duṭṭhagoṇassa

page number: 151

rājā āha "amhe bhaṇe dasabalassa anurūpaṁ na jānimha, brāhmaṇo jānātī"ti 1-
vatthayugaṁ pesesi. taṁ disvā brāhmaṇo cintesi "ayaṁ mayhaṁ tuṇhīnisinnassa
paṭhamaṁ kiñci adatvā satthu guṇe kathentassa adāsi, satthu guṇe paṭicca uppannena
mayhaṁ ko attho"ti taṁpi vatthayugaṁ dasabalasseva adāsi. rājāpi "kiṁ brāhmaṇena
katan"ti pucchitvā "tampi tena vatthayugaṁ tathāgatasseva dinnan"ti sutvā aññānipi
dve yugāni pesesi, so tānipi adāsi. rājā aññānipi cattārīti evaṁ
yāva dvattiṁsa yugāni pesesi. atha brāhmaṇo "idaṁ vaḍḍhetvā gahaṇaṁ viya
hotī"ti attano atthāya ekaṁ, brāhmaṇiyā ekanti dve vatthayugāni gahetvā
tiṁsa yugāni tathāgatasseva adāsi. tato paṭṭhāya cassa satthu vissāsiko jāto.
atha naṁ rājā ekadivasaṁ sītasamaye satthu santike dhammaṁ sutvā sahassagghanikaṁ 2-
attano pārupanaṁ rattakambalaṁ datvā āha "ito paṭṭhāya imaṁ pārupitvā dhammaṁ
suṇāhī"ti. so "kiṁ me iminā kambalena imasmiṁ pūtikāye upanītenā"ti cintetvā
antogandhakuṭiyaṁ tathāgatassa mañcassa upari vitānaṁ katvā agamāsi. athekadivasaṁ
rājā pātova vihāraṁ gantvā antogandhakuṭiyaṁ satthu santike nisīdi. tasmiṁ ca
samaye chabbaṇṇā buddharaṁsiyo kambale paṭihaññanti, kambalo ativirocati. rājā
olokento sañjānitvā āha "bhante amhākaṁ esa kambalo, amhehi ekasāṭakassa
brāhmaṇassa dinno"ti. tumhehi mahārāja brāhmaṇo pūjito, brāhmaṇena ahaṁ
pūjitoti. 3- rājā "brāhmaṇo yuttaṁ aññāsi, na mayan"ti pasīditvā yaṁ manussānaṁ
upakārabhūtaṁ, taṁ sabbaṁ aṭṭhaṭṭhakaṁ katvā sabbaṭṭhakaṁ nāma dānaṁ datvā purohitaṭṭhāne
ṭhapesi. sopi "aṭṭhaṭṭhakaṁ nāma catusaṭṭhī hotī"ti catusaṭṭhī salākabhattāni 4-
upanibandhitvā 5- yāvajīvaṁ dānaṁ datvā sīlaṁ rakkhitvā tato cuto sagge nibbatti.

footnote: 1 chaßēéa. jānīti 2 chaßēéa.,i. suṇantaṁ disvā sahassagghanakaṁ 3 chaßēéa.,i. mayaṁ pūjitāti
footnote: 4 chaßēéa. salākābhattāni 5 chaßēéa.,i. upanibandhāpetvā

page number: 152

puna tato cuto imasmiṁ kappe konāgamanassa 1- ca bhagavato kassapadasabalassa cāti
dvinnaṁ buddhānaṁ antare bārāṇasiyaṁ kuṭumbikaghare nibbatto. so vuḍḍhimanvāya
gharāvāsaṁ vasanto ekadivasaṁ araññe jaṅghavihāraṁ vicarati. 2- tasmiṁ ca samaye
paccekabuddho nadītīre cīvarakammaṁ karonto anuvāte appahonte saṁharitvā ṭhapetuṁ
āraddho. so disvā "kasmā bhante saṁharitvā ṭhapethā"ti āha. anuvāto nappahotīti.
"iminā bhante karothā"ti. so sāṭakaṁ datvā "nibbattanibbattaṭṭhāne me kāci 3-
parihāni mā hotū"ti paṭṭhanaṁ ṭhapesi. 4-
atha gharepissa bhaginiyā saddhiṁ bhariyāya kalahaṁ karontiyā paccekabuddho piṇḍāya
pāvisi. athassa bhaginī paccekabuddhassa piṇḍapātaṁ datvā tassa bhariyaṁ sandhāya
evamāha "evarūpaṁ bālaṁ yojanasatena parivajjeyyan"ti paṭṭhanaṁ ṭhapesi. sā gehaṅgaṇe 5-
ṭhitā sutvā "imāya dinnaṁ bhattaṁ esa mā bhuñjatū"ti pattaṁ gahetvā piṇḍapātaṁ
chaḍḍetvā kalalassa pūretvā adāsi. itarā disvā "bāle maṁ tāva akkosa
vā paribhāsa 6- vā, evarūpassa pana dve asaṅkhyeyyāni pūritapāramissa pattato
bhattaṁ chaḍḍetvā kalalaṁ dātuṁ na yuttan"ti āha. athassa bhariyāya paṭisaṅkhānaṁ
uppajji. sā "tiṭṭhatha bhante"ti kalalaṁ chaḍḍetvā pattaṁ dhovitvā gandhacuṇṇena
ubbaṭṭetvā catumadhurassa pūretvā adāsi 7- upari āsittena padumagabbhavaṇṇena
sappinā vijjotamānaṁ paccekabuddhassa hatthe ṭhapetvā adāsi "yathā ayaṁ piṇḍapāto
obhāsajāto, evaṁ obhāsajātaṁ me sarīraṁ hotū"ti paṭṭhanaṁ ṭhapesi. paccekabuddho
anumoditvā ākāsaṁ pakkhanto. 8- tepi dve jāyapatikā yāvatāyukaṁ ṭhatvā 9- sagge
nibbattitvā puna tato cavitvā upāsako kassapadasabalassa sammāsambuddhassa kāle
bārāṇasiyaṁ asītikoṭivibhavassa seṭṭhino putto hutvā nibbatti, itarāpi
tādisasseva seṭṭhino dhītā hutvā nibbatti.

footnote: 1 chaßēéa.,i. koṇāgamanassa 2 chaßēéa.,i. carati 3 chaßēéa.,i. kenaci
footnote: 4 chaßēéa. paṭṭhapesi. evamuparipi 5 chaßēéa. gehadvāre 6 chaßēéa.,i. pahara 7 chaßēéa.,i. ayaṁ
footnote: pāṭho na dissati 8 chaßēéa.,i. pakkhandi 9 chaßēéa.,i. kusalaṁ katvā

page number: 153

tassa vuḍḍhippattassa tameva seṭṭhidhītaraṁ ānayiṁsu. tassā pubbe
aniṭṭhavipākassa tassa kammassa ānubhāvena patikulaṁ paviṭṭhamattāya ummārabbhantare
sakalasarīraṁ ugghāṭitavaccakuṭi viya duggandhaṁ jātaṁ. seṭṭhikumāro "kassāyaṁ gandho"ti
pucchitvā "seṭṭhikaññāyā"ti sutvā "nīharatha nīharathā"ti āgataniyāmeneva 1- kulagharaṁ
pesesi. sā eteneva nīhārena sattasu ṭhānesu paṭinivattitā.
tena ca samayena kassapadasabalo parinibbāyi. tassa ghanakoṭṭimāhi
satasahassagghanikāhi rattasuvaṇṇaiṭṭhakāhi yojanubbedhaṁ cetiyaṁ ārabhiṁsu. tasmiṁ cetiye
kariyamāne sā seṭṭhidhītā cintesi "ahaṁ sattasu ṭhānesu paṭinivattitā, kiṁ me
jīvitenā"ti attano sarīrābharaṇabhaṇḍikaṁ 2- bhañjāpetvā suvaṇṇaiṭṭhakaṁ kāresi ratanāyataṁ
vidiṭṭhivitthīnaṁ 3- caturaṅgulubbedhaṁ. tato haritālamanosilāpiṇḍaṁ gahetvā aṭṭha
uppalahatthake ādāya cetiyakaraṇaṭṭhānaṁ gatā. tasmiṁ ca khaṇe ekā iṭṭhakā
sandhiṁ 4- parikkhipitvā āgacchamānā ghaṭaniṭṭhakāya ūnā hoti. seṭṭhidhītā vaḍḍhakiṁ
āha "imaṁ iṭṭhakaṁ ettha ṭhapethā"ti. amma bhaddake kāle āgatāsi, sayameva
ṭhapehīti. sā āruyha telena haritālamanosilaṁ yojetvā tena bandhena iṭṭhakaṁ
patiṭṭhapetvā upari aṭṭhahi uppalahatthakehi pūjaṁ katvā vanditvā "nibbattaṭṭhāne
mama 5- kāyato candanagandho vāyatu, mukhato uppalagandho"ti paṭṭhanaṁ katvā cetiyaṁ
vanditvā padakkhiṇaṁ katvā agamāsi.
atha tasmiṁyeva khaṇe yassa seṭṭhiputtassa paṭhamaṁ gehaṁ nītā, tassa taṁ ārabbha
sati udapādi. nagarepi nakkhattaṁ saṅghuṭṭhaṁ hoti. so upaṭṭhāke āha "tadā
idha ānītā seṭṭhidhītā atthi, kahaṁ sā"ti. kulagehe sāmīti. ānetha naṁ, nakkhattaṁ
kīḷissāmāti. te gantvā taṁ vanditvā ṭhitā "kiṁ tātā āgatatthā"ti tāya

footnote: 1 sī. āgatayāneneva, chaßēéa. ābhataniyāmeneva 2 sī.,i. ābharaṇabhaṇḍaṁ
footnote: 3 sī.,i. vidatthivitthaṇṇaṁ, chaßēéa. vidatthivitthinnaṁ 4 chaßēéa.,i. iṭṭhakāpanti
footnote: 5 chaßēéa.,i. nibbattanibbattaṭṭhāne me

page number: 154

puṭṭhā taṁ pavuttiṁ ācikkhiṁsu. tātā mayā ābharaṇena 1- cetiyaṁ pūjitaṁ, ābharaṇaṁ me
natthīti. te gantvā seṭṭhiputtassa ārocesuṁ. ānetha naṁ, pilandhanaṁ 2-
labhissatīti. 3- te ānayiṁsu. tassā saha gharappavesanena sakalagehaṁ candanagandhañceva
nīluppalagandhañca vāyi.
seṭṭhiputto taṁ pucchi "paṭhamaṁ tāva 4- sarīrato duggandho vāyi, idāni pana
te sarīrato candanagandho, mukhato uppalagandho vāyati, kiṁ etan"ti. sā ādito
paṭṭhāya attanā katakammaṁ ārocesi. seṭṭhiputto "niyyānikaṁ vata buddhānaṁ
sāsanan"ti pasīditvā yojanikaṁ suvaṇṇacetiyaṁ kambalakañcukena parikkhipitvā tattha tattha
rathacakkappamāṇehi suvaṇṇapadumehi alaṅkari. tesaṁ dvādasahatthā olambakā honti. so
tattha yāvatāyukaṁ ṭhatvā sagge nibbattitvā tato cuto bārāṇasito yojanamatte
ṭhāne aññatarasmiṁ amaccakule nibbatti. seṭṭhikaññāpi devalokato cavitvā rājakule
jeṭṭhadhītā hutvā nibbatti.
tesu vayappattesu kumārassa vasanagāme nakkhattaṁ saṅghuṭṭhaṁ. so mātaraṁ āha
"sāṭakaṁ me amma dehi, nakkhattaṁ kīḷissāmī"ti. sā dhotavatthaṁ nīharitvā adāsi.
amma thūlaṁ idanti paṭikkhipi. 5- aññaṁ nīharitvā adāsi, taṁpi paṭikkhipi. aññaṁ
nīharitvā adāsi, tampi paṭikkhipi. atha naṁ mātā āha "tāta īdise 6- gehe
mayaṁ jātā, natthi no ito sukhumatarassa paṭilābhāya puññan"ti. tenahi labhanaṭṭhānaṁ
gacchāmi ammāti. putta ahaṁ ajjeva tuyhaṁ bārāṇasinagare rajjapaṭilābhaṁ icchāmīti.
so mātaraṁ vanditvā āha "gacchāmi ammā"ti. gaccha tātāti. evaṁ kirassā
cittaṁ ahosi "kahaṁ gamissati, idha vā ettha vā gehe nisīdissatī"ti. so pana
puññaniyāmena nikkhamitvā bārāṇasiṁ gantvā uyyāne maṅgalasilāpatte sīsaṁ 7-
pārupitvā nipajji. tassa ca bārāṇasirañño kālakatassa sattamo divaso hoti.

footnote: 1 chaßēéa.,i. ābharaṇabhaṇḍena 2 chaßēéa. piḷandhanaṁ 3 chaßēéa.,i. labhissāmāti 4 chaßēéa. tava
footnote: 5 chaßēéa.,i. thūlaṁ idaṁ, aññaṁ dehīti 6 chaßēéa.,i. yādise 7 chaßēéa.,i. sasīsaṁ

page number: 155

amaccā rañño sarīrakiccaṁ katvā rājaṅgaṇe nisīditvā mantayiṁsu "rañño
ekā dhītāva atthi, putto natthi, arājikaṁ rajjaṁ na vaṭṭati, 1- ko rājā hotī"ti
mantetvā "tvaṁ hohī"ti āhaṁsu. purohito āha "bahuṁ oloketuṁ na vaṭṭati,
handa mayaṁ devatānaṁ ārādhetvā 2- phussarathaṁ vissajjessāmā"ti. te kumudavaṇṇe
cattāro sindhave yojetvā pañcavidhaṁ rājakakudhabhaṇḍaṁ setacchattañca rathasmiṁyeva
ṭhapetvā taṁ 3- vissajjetvā pacchato turiyāni paggaṇhāpesuṁ. ratho pācīnadvārena
nikkhamitvā uyyānābhimukho ahosi. "paricayena uyyānābhimukho gacchati, nivattemā"ti
keci āhaṁsu. purohito "mā nivattayitthā"ti āha. ratho kumārapadakkhiṇaṁ katvā
ārūhanasajjo hutvā aṭṭhāsi. purohito pārupanakaṇṇaṁ apanetvā pādatalāni
olokento "tiṭṭhatu ayaṁ dīpo, dvisahassadīpaparivāresu catūsu dīpesu eso rajjaṁ 4-
kāretuṁ yutto"ti vatvā "punapi turiyāni paggaṇhatha, punapi turiyāni paggaṇhathā"ti
tikkhattuṁ turiyāni paggaṇhāpesi.
atha kumāro mukhaṁ vivaritvā olokento "kena kammena āgatattha tātā"ti
āha. deva tumhākaṁ rajjaṁ pāpuṇātīti. rājā tuyhaṁ kahanti. divaṅgato 5- sāmīti.
kati divasā atikkantāti. ajja sattamo divasoti. putto vā dhītā vā natthīti.
dhītā atthi deva, putto natthīti. karissāmi rajjanti. te tāvadeva abhisekamaṇḍapaṁ
katvā 6- rājadhītaraṁ sabbālaṅkārehi alaṅkaritvā uyyānaṁ ānetvā kumārassa
abhisekaṁ akaṁsu.
athassa katābhisekassa satasahassagghanikaṁ 7- vatthaṁ upahariṁsu. so "kimidaṁ tātā"ti
āha. nivāsanavatthaṁ devāti. nanu tātā thūlaṁ, aññaṁ sukhumataraṁ natthīti. manussānaṁ
paribhogavatthesu ito sukhumataraṁ natthi devāti. tumhākaṁ rājā evarūpaṁ nivāsesīti.

footnote: 1 sī.,i. hotūti 2 chaßēéa.,i. handa mayaṁ devatānaṁ ārādhetvāti ime pāṭhā na
footnote: dissanti 3 chaßēéa.,i. rathaṁ 4 sī.,i. ekarajjaṁ 5 chaßēéa.,i. devattaṁ gato
footnote: 6 chaßēéa. kāretvā 7 chaßēéa. sahassagghanakaṁ

page number: 156

āma devāti. na maññe puññavā vata tumhākaṁ rājāti, 1- suvaṇṇabhiṅgāraṁ 2- āharatha,
labhissāmi 3- vatthanti. te suvaṇṇabhiṅgāraṁ āhariṁsu. so uṭṭhāya hatthe dhovitvā
mukhaṁ vikkhāletvā hatthena udakaṁ ādāya puratthimadisāyaṁ abbhukkiri, tāvadeva ghanapaṭhaviṁ
bhinditvā aṭṭha kapparukkhā uṭṭhahiṁsu. puna udakaṁ gahetvā dakkhiṇaṁ pacchimaṁ
uttaranti evaṁ tayopi disāyo 4- abbhukkiri, catūsu disāsu aṭṭhaṭṭhakaṁ 5- katvā
dvattiṁsa kapparukkhā uṭṭhahiṁsu. so ekaṁ dibbadussaṁ nivāsetvā ekaṁ pārupitvā
"nandarañño vijite suttakantikā itthiyo mā suttaṁ kantiṁsūti evaṁ bheriṁ
cārāpethā"ti vatvā chattaṁ ussāpetvā alaṅkatapaṭiyatto hatthikkhandhavaragato nagaraṁ
pavisitvā pāsādaṁ āruyha mahāsampattiṁ anubhavi.
evaṁ kāle gacchante ekadivasaṁ devī rañño sampattiṁ 6- disvā "aho vata
tapassī"ti 7- kāruññākāraṁ dassesi. "kimidaṁ devī"ti ca puṭṭhā "atimahatī te deva
sampatti, atīte buddhānaṁ saddahitvā kalyāṇaṁ karittha, idāni anāgatassa paccayaṁ
kusalaṁ na karothā"ti āha. kassa dassāmi, sīlavanto natthīti. "asuñño deva
jambūdīpo arahantehi, tumhe dānameva sajjetha, ahaṁ arahante yācāmī"ti 8- āha.
rājā punadivase pācīnadvāre dānaṁ sajjāpesi. devī pātova uposathaṅgāni
adhiṭṭhāya uparipāsāde puratthābhimukhā urena nipajjitvā "sace etissā disāyaṁ
arahanto atthi, sve āgantvā amhākaṁ bhikkhaṁ gaṇhantū"ti āha. tassaṁ disāyaṁ
arahanto nāhesuṁ, taṁ sakkāraṁ kapaṇayācakānaṁ adaṁsu.
punadivase dakkhiṇadvāre dānaṁ sajjetvā tatheva akāsi, punadivase pacchimadvāre.
uttaradvāre pana sajjitadivase deviyā tatheva nimantite himavante vasantānaṁ padumavatiyā
puttānaṁ pañcasatānaṁ paccekabuddhānaṁ jeṭṭhako mahāpadumapaccekabuddho bhātike
āmantesi "mārisā nandarājā tumhe nimanteti, adhivāsetha tassā"ti.

footnote: 1 chaßēéa. rājā 2 sī.,i. suvaṇṇabhiṅkāraṁ 3 chaßēéa.,i. labhissāma
footnote: 4 chaßēéa.,i. catassopi disā 5 chaßēéa. sabbadisāsu aṭṭhaṭṭha 6 chaßēéa.,i. mahāsampattiṁ
footnote: 7 chaßēéa.,i. aho tapassīti 8 chaßēéa.,i. lacchāmi

page number: 157

te adhivāsetvā punadivase anotattadahe mukhaṁ dhovitvā ākāsena āgantvā
uttaradvāre otariṁsu. manussā āgantvā "pañcasatā deva paccekabuddhā āgatā"ti
rañño ārocesuṁ. rājā deviyā saddhiṁ gantvā vanditvā pattaṁ gahetvā paccekabuddhe
pāsādaṁ āropetvā tatra tesaṁ dānaṁ datvā bhattakiccāvasāne rājā
saṁghattherassa, devī saṁghanavakassa pādamūle nipajjitvā "ayyā paccayehi na
kilamissatha, 1- mayaṁ puññena na hāyissāma, amhākaṁ yāvajīvaṁ idha nivāsāya paṭiññaṁ
dethā"ti paṭiññaṁ kāretvā uyyāne pañca paṇṇasālāsatāni pañca caṅkamanasatānīti 2-
sabbākārena tesaṁ 3- nivāsanaṭṭhānaṁ sampādetvā tattheva 4- vasāpesuṁ.
evaṁ kāle gacchante rañño paccanto kuppi. 5- so "ahaṁ paccantaṁ vūpasametuṁ
gacchāmi, tvaṁ paccekabuddhesu mā pamajjī"ti deviṁ ovaditvā nagarā nikkhamitvā 6-
gato. tasmiṁ anāgateyeva paccekabuddhānaṁ āyusaṅkhārā khīṇā. mahāpadumapaccekabuddho
tiyāmarattiṁ jhānakīḷaṁ kīḷitvā aruṇuggamane ālambanaphalakaṁ ālambitvā ṭhitakova
anupādisesāya nibbānadhātuyā parinibbāyi, etenupāyena sesāpi sabbeva
parinibbutā. punadivase devī paccekabuddhānaṁ nisīdanaṭṭhānaṁ haritupalittaṁ kārāpetvā
pupphāni vikiritvā dhūmaṁ datvā tesaṁ āgamanaṁ olokentī nisinnā āgamanaṁ
apassantī purisaṁ pesesi "gaccha tāta jānāhi, kiṁ ayyānaṁ kiñci aphāsukan"ti. so
gantvā mahāpadumassa paṇṇasāladvāraṁ vivaritvā tattha apassanto caṅkamanaṁ gantvā
ālambanaphalakaṁ nissāya ṭhitaṁ disvā vanditvā "kālo bhante"ti āha. parinibbutassa
sarīraṁ kiṁ kathessati, so "niddāyati maññe"ti gantvā piṭṭhipāde hatthena parāmasi
pādānaṁ sītalatāya ceva thaddhatāya ca parinibbutabhāvaṁ ñatvā dutiyassa santikaṁ
agamāsi, evaṁ tatiyassāti sabbesaṁ parinibbutabhāvaṁ ñatvā rājakulaṁ gato "kahaṁ
tāta paccekabuddhā"ti puṭṭho "parinibbutā devī"ti āha. devī kandantī rodantī

footnote: 1 chaßēéa.,i. kilamissanti 2 chaßēéa.,i. caṅkamasatānīti 3 chaßēéa.,i. tesanti pāṭho na
footnote: dissati 4 chaßēéa.,i. tattha 5 chaßēéa. kupito 6 chaßēéa.,i. nagarā nikkhamitvāti ime
footnote: pāṭhā na dissanti

page number: 158

nikkhamitvā nāgarehi saddhiṁ tattha gantvā sādhukīḷitaṁ 1- kāretvā paccekabuddhānaṁ
sarīrakiccaṁ katvā dhātuyo gahetvā cetiyaṁ patiṭṭhāpesi.
rājā paccantaṁ vūpasametvā āgato paccuggamanaṁ āgacchantiṁ deviṁ pucchi
"kiṁ bhadde paccekabuddhesu nappamajjasi, nirogā ayyā"ti. parinibbutā devāti.
rājā cintesi "evarūpānaṁ paṇḍitānaṁ maraṇaṁ uppajji, 2- amhākaṁ kuto mokkho"ti.
so nagaraṁ agantvā 3- uyyānameva pavisitvā jeṭṭhaputtaṁ pakkosāpetvā tassa rajjaṁ
paṭiyādetvā ovaditvā sayaṁ parasamaṇakapabbajjaṁ 4- pabbaji. devīpi "imasmiṁ pabbajite
ahaṁ kiṁ karissāmī"ti tattheva uyyāne pabbaji. 5- te dvepi jhānaṁ bhāvetvā
tato cutā brahmaloke nibbattiṁsu.
tesu tattheva vasantesu amhākaṁ satthā loke uppajjitvā pavattitapavara-
dhammacakko anupubbena rājagahaṁ pāvisi. satthari tattha vasante ayaṁ pipphalimāṇavo 6-
magadharaṭṭhe mahātitthabrāhmaṇagāme kapilabrāhmaṇassa aggamahesiyā kucchismiṁ
nibbatto, ayaṁ bhaddākāpilānī maddaraṭṭhe sāgalanagare kosiyagottabrāhmaṇassa
aggamahesiyā kucchismiṁ nibbattā. tesaṁ anukkamena vaḍḍhamānānaṁ pipphalimāṇavassa
vīsatime vasse bhaddāya soḷasame vasse sampatte mātāpitaro puttaṁ oloketvā
"tāta tvaṁ vayappatto, kulavaṁso nāma patiṭṭhāpetabbo"ti ativiya nippīḷayiṁsu. māṇavo
āha "mayhaṁ sotapathe evarūpaṁ kathaṁ mā kathetha, ahaṁ yāva tumhe jīvatha, 7- tāva
paṭijaggissāmi, tumhākaṁ accayena 8- nikkhamitvā pabbajissāmī"ti. te katipāhaṁ
atikkamitvā puna kathayiṁsu, sopi tatheva paṭikkhipati. punapi kathayiṁsu, punapi paṭikkhipati.
tato paṭṭhāya mātā nirantaraṁ kathetiyeva.
māṇavo "mama mātaraṁ saññāpessāmī"ti rattasuvaṇṇanikkhasahassaṁ datvā
suvaṇṇakārehi ekaṁ itthīrūpaṁ kārāpetvā tassa samajjanaghaṭṭanādikammapariyosāne 9-

footnote: 1 sī. sādhukīḷikaṁ 2 chaßēéa. uppajjati 3 sī. āgantvā 4 sī.,chaßēéa. samaṇakapabbajjaṁ
footnote: 5 chaßēéa. pabbajitā 6 chaßēéa. pippalimāṇavo 7 chaßēéa. dharatha 8 sī.,i. pacchato
footnote: 9 sī.,chaßēéa. majjanaghaṭṭanādikammapariyosāne

page number: 159

taṁ rattavatthāni 1- nivāsāpetvā vaṇṇasampannehi pupphehi ceva nānāalaṅkārehi
ca alaṅkārāpetvā mātaraṁ pakkosāpetvā āha "amma evarūpaṁ ārammaṇaṁ labhanto
gehe vasissāmi 2- alabhanto na vasissāmī"ti. paṇḍitā brāhmaṇī cintesi "mayhaṁ
putto puññavā dinnadāno katābhinīhāro puññaṁ karonto na ekakova akāsi,
addhā etena sahakatapuññā suvaṇṇarūpakapaṭibhāgā bhavissatī"ti aṭṭha brāhmaṇe
pakkosāpetvā sabbakāmehi santappetvā suvaṇṇarūpakaṁ rathe 3- āropetvā "gacchatha
tātā, yattha amhākaṁ jātigottabhogehi samānakule evarūpaṁ dārikaṁ passatha, idameva
suvaṇṇarūpakaṁ paṇṇākāraṁ 4- katvā dethā"ti uyyojesi.
te "amhākaṁ nāma etaṁ kamman"ti nikkhamitvā "kattha gamissāmā"ti cintetvā
"maddaraṭṭhaṁ nāma itthākaro, maddaraṭṭhaṁ gamissāmā"ti maddaraṭṭhe sāgalanagaraṁ agamaṁsu.
tattha suvaṇṇarūpakaṁ nhānatitthe ṭhapetvā ekamantaṁ 5- nisīdiṁsu. atha bhaddāya dhātī
bhaddaṁ nahāpetvā alaṅkaritvā sirigabbhe nisīdāpetvā nahāyituṁ gacchantī taṁ rūpakaṁ
disvā "ayyadhītā me idhāgatā"ti saññāya santajjetvā "dubbinīte kiṁ tvaṁ
idhāgatā"ti talasattikaṁ uggiritvā "gaccha sīghan"ti gaṇḍapasse pahari. hattho
pāsāṇe paṭihato viya vikampittha. 6- sā paṭikkamitvā "evaṁ thaddhabhāvaṁ ñatvā
pakkamitvā suvaṇṇarūpakaṁ disvā 7- `ayyadhītā me'ti saññaṁ uppādesiṁ, ayyadhītāya
hi me nivāsanapaṭiggāhikāyapi 8- ayuttā"ti āha. atha naṁ te manussā parivāretvā
"evarūpā te sāmidhītā"ti pucchiṁsu. kiṁ esā, imāya sataguṇena sahassaguṇena
mayhaṁ ayyā 9- abhirūpatarā, dvādasahatthe gabbhe nisinnāya padīpakiccaṁ natthi,
sarīrobhāseneva tamaṁ vidhamatīti. "tenahi āgacchāmā"ti pūjaṁ gahetvā suvaṇṇarūpakaṁ
rathe āropetvā koliyagottassa gharadvāre ṭhatvā āgamanaṁ nivedayiṁsu.

footnote: 1 chaßēéa. rattavatthaṁ 2 sī. ṭhassāmi 3 chaßēéa.,i. rathaṁ 4 sī. saccakāraṁ
footnote: 5 chaßēéa. ekamante 6 chaßēéa. kampittha 7 chaßēéa. evaṁ thaddhaṁ nāma mahāgīvaṁ disvā
footnote: 8 ma. nivāsanapaṭiggāhikāpi 9 chaßēéa. ayyadhītā

page number: 160

brāhmaṇo paṭisanthāraṁ katvā "kuto āgatatthā"ti pucchi. magadharaṭṭhe
mahātitthagāme kapilabrāhmaṇassa gharatoti. kiṁkāraṇā āgatāti. iminā nāma
kāraṇenāti. "kalyāṇaṁ tātā, samānajātigottavibhavo amhākaṁ brāhmaṇo, dassāma 1-
dārikan"ti paṇṇākāraṁ gaṇhi. te kapilabrāhmaṇassa sāsanaṁ pahiṇiṁsu "laddhā
dārikā, kattabbaṁ karothā"ti. taṁ sāsanaṁ sutvā pipphalimāṇavassa ārocayiṁsu "laddhā
kira dārikā"ti. māṇavo "ahaṁ na labhissantīti cintesiṁ, ime laddhāti vadanti,
anatthiko hutvā paṇṇaṁ pesessāmī"ti rahogato paṇṇaṁ likhi "bhaddā attano
jātigottabhogānurūpaṁ gharāvāsaṁ labhatu, ahaṁ nikkhamitvā pabbajissāmi, mā pacchā
vippaṭisārinī ahosī"ti. bhaddāpi "asukassa kira maṁ dātukāmo"ti sutvā rahogatā
paṇṇaṁ likhi "ayyaputto attano jātigottabhogānurūpaṁ gharāvāsaṁ labhatu, ahaṁ
nikkhamitvā pabbajissāmi, mā pacchā vippaṭisārī ahosī"ti. dve paṇṇāni
antarāmagge samāgacchiṁsu. idaṁ kassa paṇṇanti. pipphalimāṇavena bhaddāya pahitanti.
idaṁ kassāti. bhaddāya pipphalimāṇavassa pahitanti ca vutte dvepi vācetvā "passatha
dārakānaṁ kamman"ti phāletvā araññe chaḍḍetvā samānapaṇṇaṁ likhitvā ito
ca etto ca etesaṁ 2- pesesuṁ. iti tesaṁ anicchamānānaṁyeva samāgamo ahosi.
taṁdivasaṁyeva māṇavopi ekaṁ pupphadāmaṁ gahetvā ṭhapesi. 3- bhaddāpi kāpilānī
sayanamajjhe ṭhapetvā 4- bhuttasāyamāsā ubhopi "sayanaṁ abhiruhissāmā"ti samāgantvā
māṇavo dakkhiṇapassena sayanaṁ abhiruhi. bhaddā vāmapassena abhiruhitvā āha "yassa passe
pupphāni milāyanti, tassa rāgacittaṁ uppannanti jānissāma, imaṁ pupphadāmaṁ
na allīyitabban"ti. te pana aññamaññaṁ sarīrasamphassabhayena tiyāmarattiṁ niddaṁ
anokkantāva vītināmenti, divā pana hasanamattaṁ 5- nāhosi. te lokāmisena asaṁsaṭṭhā
yāva mātāpitaro dharanti, tāva kuṭumbaṁ avicāretvā tesu kālakatesu vicārayiṁsu.

footnote: 1 chaßēéa. dassāmi 2 chaßēéa. etesanti pāṭho na dissati 3 ma. ganthitvā pesesi
footnote: 4 sī.,i. tāni vāmena majjhe ṭhapetvā, chaßēéa. tāni sayanamajjhe ṭhapesi
footnote: 5 chaßēéa. hāsamattampi

page number: 161

pipphalimāṇavassa 1- sampatti sattāsītikoṭidhanaṁ, ekadivasaṁ sarīraṁ ubbaṭṭetvā
chaḍḍetabbaṁ suvaṇṇacuṇṇameva magadhanāḷiyā dvādasanāḷimattaṁ laddhuṁ vaṭṭati. yantabaddhāni
saṭṭhimattāni taḷākāni 2- kammanto dvādasayojaniko, anurādhapurappamāṇo
dāsagāmo, 3- cuddasa hatthānikā, cuddasa assānikā, cuddasa rathānikā.
so ekadivasaṁ alaṅkatāssaṁ 4- āruyha mahājanaparivuto kammantaṁ gantvā
khettakoṭiyaṁ ṭhito naṅgalehi bhinnaṭṭhānato kākādayo sakuṇe gaṇḍuppādādike pāṇake
uddharitvā khādante disvā "tātā ime kiṁ khādantī"ti pucchi. gaṇḍuppāde
ayyāti. etehi kataṁ pāpaṁ kassa hotīti. tumhākaṁ ayyāti. so cintesi "sace
etehi kataṁ pāpaṁ mayhaṁ hoti, kiṁ me karissati sattāsītikoṭidhanaṁ, kiṁ dvādasayojaniko
kammanto, kiṁ saṭṭhiyantabaddhāni taḷākāni, kiṁ dāsagāmā, 5- sabbametaṁ bhaddāya
kāpilāniyā niyyādetvā nikkhamma pabbajissāmī"ti.
bhaddāpi kāpilānī tasmiṁ khaṇe antaravatthusmiṁ tayo tilakumbhe pattharāpetvā
dhātīhi parivutā nisinnā kāke tilapāṇake khādamāne disvā "ammā kiṁ ime
khādantī"ti pucchi. pāṇake ayyeti. akusalaṁ kassa hotīti. tumhākaṁ ayyeti. sā
cintesi "mayhaṁ catuhatthavatthaṁ nāḷikodanamattañca laddhuṁ vaṭṭati, yadi panetaṁ ettakena
janena kataṁ akusalaṁ mayhaṁ hoti, addhā bhavasahassenapi vaṭṭato sīsaṁ ukkhipituṁ
na sakkā, ayyaputte āgatamatteyeva sabbaṁ tassa niyyādetvā nikkhamma
pabbajissāmī"ti.
māṇavo āgantvā nhātvā pāsādaṁ āruyha mahārahe pallaṅke nisīdi,
atha cakkavattino anucchavikaṁ bhojanaṁ sajjayiṁsu. dvepi bhuñjitvā parijane nikkhante
rahogate phāsukaṭṭhāne nisīdiṁsu. tato māṇavo bhaddaṁ āha "bhadde imaṁ gharaṁ

footnote: 1 chaßēéa. mahatī māṇavassa 2 chaßēéa. saṭṭhimahātaḷākāni 3 sī.,chaßēéa. anurādhapurappamāṇā
footnote: cuddasa gāmā 4 sī.,i. alaṅkatarathaṁ, alaṅkatāssaṁ 5 chaßēéa. kiṁ cuddasa gāmā

page number: 162

āgacchantī kittakaṁ dhanaṁ āharī"ti. pañcapaṇṇāsa sakaṭasahassāni ayyāti. etaṁ
sabbaṁ, yā ca imasmiṁ ghare sattāsītikoṭiyo yantabaddhā saṭṭhitaḷākādibhedā ca
sampatti atthi, sabbaṁ tuyhaṁyeva niyyādemīti. tumhe pana kuhiṁ gacchatha ayyāti.
ahaṁ pabbajissāmīti. ahaṁpi tumhākaṁyeva āgamanaṁ olokayamānā nisinnā, ahaṁpi
pabbajissāmīti. tesaṁ ādittapaṇṇakuṭi viya tayo bhavā upaṭṭhahiṁsu. te antarāpaṇato
kāsāyāni 1- vatthāni mattikāpatte ca āharāpetvā aññamaññaṁ kese ohārāpetvā
"ye loke arahanto, te uddissa amhākaṁ pabbajjā"ti vatvā thavikāya patte
osāretvā 2- aṁse laggetvā pāsādato otariṁsu. gehe dāsesu vā kammakāresu
vā na koci sañjāni.
atha ne brāhmaṇagāmato nikkhamma dāsagāmadvārena gacchante ākappakuttavasena
dāsagāmavāsino sañjāniṁsu. te rodantā pādesu nipatitvā "kiṁ amhe anāthe karotha
ayyā"ti āhaṁsu. "mayaṁ bhaṇe ādittapaṇṇasālā viya tayo bhavāti pabbajimhā, sace
tumhesu ekekaṁ bhujissaṁ karoma, vassasatampi nappahoti. tumhe ca 3- tumhākaṁ sīsaṁ
dhovitvā bhujissā hutvā jīvathā"ti vatvā tesaṁ rodantānaṁyeva pakkamiṁsu.
thero purato gacchanto nivattitvā olokento cintesi "ayaṁ bhaddā kāpilānī
sakalajambūdīpagghanikā itthī mayhaṁ pacchato āgacchati. ßēhānaṁ kho panetaṁ vijjati, yaṁ
kocideva evaṁ cinteyya `ime pabbajitvāpi vinā bhavituṁ na sakkonti, ananucchavikaṁ
karontī'ti. koci nāma 4- amhesu manaṁ padūsetvā apāyapūrako bhaveyya. 5- imaṁ pahāya
mayā gantuṁ vaṭṭatī"ti cittaṁ uppādesi.
so purato gacchanto dvedhāpathaṁ disvā tassa matthake aṭṭhāsi. bhaddāpi
āgantvā vanditvā aṭṭhāsi. atha naṁ āha "bhadde tādisiṁ itthiṁ mama pacchato
āgacchantiṁ disvā `ime pabbajitvāpi vinā bhavituṁ na sakkontī'ti cintetvā

footnote: 1 chaßēéa. kasāvarasapītāni 2 ma. osāpetvā 3 chaßēéa. va 4 chaßēéa.,i. koci vā pana
footnote: 5 sī. apāyūpago bhaveyya, ma. apāyamuccako na bhaveyya

page number: 163

amhesu paduṭṭhacitto mahājano apāyapūrako bhaveyya. imasmiṁ dvedhāpathe ṭhatvā 1-
ekaṁ gaṇha, ahaṁ ekena gamissāmī"ti. "āma ayya pabbajitānaṁ mātugāmo nāma
malaṁ, `pabbajitvāpi ime vinā na bhavantī'ti amhākaṁ dosaṁ dassanti, 2- tumhe ekaṁ
maggaṁ gaṇhatha, ahaṁ ekaṁ gaṇhitvā vinā bhavissāmā"ti tikkhattuṁ padakkhiṇaṁ katvā
catūsu ṭhānesu pañcapatiṭṭhitena vanditvā dasanakhasamodhānasamujjalaṁ añjaliṁ paggayha
"satasahassakappappamāṇe addhāne kate 3- mittasanthavo ajja bhijjatī"ti vatvā "tumhe
dakkhiṇajātikā nāma, tumhākaṁ dakkhiṇamaggo vaṭṭati. mayaṁ mātugāmā nāma vāmajātikā,
amhākaṁ vāmamaggo vaṭṭatī"ti vanditvā maggaṁ paṭipannā. tesaṁ dvedhāgatakāle
ayaṁ mahāpaṭhavī "ahaṁ cakkavāḷagirisinerupabbate dhāretuṁ sakkomi 4- tumhākaṁ guṇe
dhāretuṁ na sakkomī"ti vadantī viya viravamānā akampi, ākāse asanisaddo viya.
vaṭṭati, 5- cakkavāḷapabbato oṇami. 6-
sammāsambuddhopi veḷuvane mahāvihāre gandhakuṭiyaṁ nisinno paṭhavikampanasaddaṁ
sutvā "kassa nu kho paṭhavī kampatī"ti āvajjento "pipphalimāṇavo ca bhaddā ca
kāpilānī maṁ uddissa appameyyaṁ sampattiṁ pahāya pabbajitvā 7- tesaṁ viyogaṭṭhāne
ubhinnampi guṇabalena ayaṁ paṭhavikampo jāto, mayāpi etesaṁ saṅgahaṁ kātuṁ vaṭṭatī"ti
ñatvā gandhakuṭito nikkhamma sayameva pattacīvaramādāya asītimahātheresu kañci
anāmantetvā tigāvutaṁ maggaṁ paccuggamanaṁ katvā rājagahassa ca nāḷandāya ca antare
bahuputtakanigrodhamūle pallaṅkaṁ ābhujitvā nisīdi. nisīdanto pana aññatarapaṁsukūliko
viya anisīditvā buddhavesaṁ gahetvā asītihatthā ghanaraṁsiyo 8- vissajjento nisīdi.
iti tasmiṁ khaṇe paṇṇacchattasakaṭacakkakūṭāgārādippamāṇā buddharaṁsiyo 9- ito cito ca
vipphandantiyo vidhāvantiyo candasahassasuriyasahassauggamanakālo 10- viya kurumānā
taṁ vanantaraṁ 11- ekobhāsaṁ akaṁsu. dvattiṁsamahāpurisalakkhaṇasiriyā samujjalaṁ
tārāgaṇavikasitaṁ

footnote: 1 chaßēéa.,i. tvaṁ 2 ma. passanti 3 chaßēéa.,i. kato 4 chaßēéa.,i. sakkontīpi
footnote: 5 chaßēéa. pavatti 6 sī.,i. unnami, chaßēéa. unnadi 7 chaßēéa.,i. pabbajitā
footnote: 8 chaßēéa.,i. ghanabuddharasmiyo 9 chaßēéa.,i. buddharasmiyo 10 sī....uggamanakāle

11 chaßēéa. vanantaṁ. evamuparipi

page number: 164

viya gaganatalaṁ, 1- supupphitakamalakuvalayaṁ viya salilaṁ vanantaraṁ virocittha. nigrodharukkhassa
nāma khandho seto hoti, paṇṇāni nāma nīlāni, 2- pakkāni rattāni. tasmimpana
divase setasākho 3- nigrodho suvaṇṇavaṇṇova ahosi.
mahākassapatthero "ayaṁ mayhaṁ satthā bhavissati, imāhaṁ uddissa pabbajito"ti
diṭṭhaṭṭhānato paṭṭhāya oṇato 4- gantvā tīsu ṭhānesu vanditvā "satthā me bhante
bhagavā, sāvakohamasmi, satthā me bhante bhagavā, sāvakohamasmī"ti āha. atha naṁ bhagavā
avoca "kassapa sace tvaṁ imaṁ nipaccakāraṁ mahāpaṭhaviyā kareyyāsi, sāpi dhāretuṁ na
sakkuṇeyya. tathāgatassa evaṁ guṇamahantatāya tayā 5- kato nipaccakāro mayhaṁ lomampi
cāletuṁ na sakkoti. nisīda kassapa, dāyajjaṁ te dassāmī"ti. athassa bhagavā tīhi
ovādehi upasampadaṁ adāsi. datvā bahuputtakanigrodhamūlato nikkhamitvā theraṁ
pacchāsamaṇaṁ katvā maggaṁ paṭipajji. satthu sarīraṁ dvattiṁsamahāpurisalakkhaṇavicittaṁ,
mahākassapassa sattamahāpurisalakkhaṇapaṭimaṇḍitaṁ. so kāñcanamahānāvāya pacchābandho viya
satthu padānupadikaṁ anugañchi. satthā thokaṁ maggaṁ gantvā maggā okkamma aññatarasmiṁ
rukkhamūle nisajjākāraṁ dasseti, thero "nisīditukāmo satthā"ti ñatvā attano pārutaṁ
paṭṭapilotikaṁ saṁghāṭiṁ catugguṇaṁ katvā paññāpesi.
satthā tattha nisīditvā hatthena cīvaraṁ parāmasanto 6- "mudukā kho tyāyaṁ
kassapa paṭṭapilotikāsaṅghāṭī"ti 7- āha. thero "satthā me saṅghāṭiyā mudukabhāvaṁ
katheti, pārupitukāmo bhavissatī"ti ñatvā "pārupatu bhante bhagavā saṅghāṭin"ti
āha. tvaṁ kiṁ pārupissasi kassapāti. tumhākaṁ nivāsanaṁ labhanto pārupissāmīti. 8-
"kimpana tvaṁ kassapa evaṁ imaṁ paribhogajiṇṇaṁ paṁsukūlaṁ dhāretuṁ sakkhissasi. mayā
hi imassa paṁsukūlassa gahitadivase udakapariyantaṁ katvā mahāpaṭhavī kampi, imaṁ buddhānaṁ
paribhogajiṇṇacīvaraṁ nāma jiṇṇaṁ na sakkā parittaguṇena dhāretuṁ, paṭibalena idaṁ

footnote: 1 chaßēéa.,i. samujjalatārāgaṇaṁ 2 chaßēéa. pattāni nāma nīlāni, i. paṇṇāni nīlāni
footnote: 3 chaßēéa.,i. satasākho 4 chaßēéa.,i. oṇatoṇato 5 sī.,i.,chaßēéa. guṇamahantataṁ jānatā tayā
footnote: 6 sī. parimaddanto, chaßēéa. parāmasitvā 7 sī. paṭapilotinaṁ saṅghāṭīti

8 chaßēéa.,i. pārupissāmi bhanteti

page number: 165

paṭipatti pūraṇasamatthena jātipaṁsukūlikena gahetuṁ vaṭṭatī"ti vatvā therena saddhiṁ
cīvaraṁ parivatteti.
evampana cīvaraparivattaṁ katvā therena pārupitacīvaraṁ bhagavā pārupi, satthu
cīvaraṁ thero pārupi. tasmiṁ samaye acetanāpi ayaṁ mahāpaṭhavī "dukkaraṁ bhante kari, 1-
attanā pārutacīvaraṁ sāvakassa dinnapubbaṁ nāma natthi, ahaṁ tumhākaṁ guṇaṁ dhāretuṁ
na sakkomī"ti vadantī viya udakapariyantaṁ katvā kampi. theropi "laddhaṁ dāni mayā
buddhānaṁ paribhogacīvaraṁ, kiṁ me idāni uttari kattabbaṁ atthī"ti uṇṇatiṁ akatvā
buddhānaṁ santikeyeva terasadhutaṅgaguṇe 2- samādāya sattadivasamattaṁ puthujjano hutvā
aṭṭhame aruṇe saha paṭisambhidāhi arahattaṁ pāpuṇi. satthāpi "kassapo bhikkhave candūpamo
kulāni upasaṅkamati apakasseva kāyaṁ apakassa cittaṁ niccanavako kulesu appagabbho"ti 3-
evamādīhi suttehi theraṁ thometvā aparabhāge etadeva kassapasaṁyuttaṁ atthuppattiṁ
katvā "mama sāsane dhutavādānaṁ bhikkhūnaṁ mahākassapo aggo"ti
theraṁ ṭhānantare ṭhapesīti.
anuruddhattheravatthu
[192] pañcame dibbacakkhukānaṁ yadidaṁ anuruddhoti dibbacakkhukānaṁ yadidaṁ
anuruddhatthero 4- aggoti vadati. tassa ciṇṇavasitāya aggabhāvo veditabbo. thero
kira bhojanapapañcamattaṁ ṭhapetvā sesakālaṁ ālokaṁ vaḍḍhetvā dibbacakkhunā satte
olokentova viharati. iti ahorattaṁ ciṇṇavasitāya esa dibbacakkhukānaṁ aggo
nāma jāto. apica kappasatasahassaṁ paṭṭhitabhāvena sesadibbacakkhukānaṁ 5- aggova jāto.
tatra cassa pubbakamme 6- ayamanupubbikathā:- ayaṁpi hi kulaputto padumuttarasseva
bhagavato kāle pacchābhattaṁ dhammassavanatthaṁ vihāraṁ gacchantena mahājanena saddhiṁ

footnote: 1 chaßēéa.,i. akattha 2 chaßēéa. terasa dhutaguṇe 3 saṁṇi. 16/146/190 candūpamāsutta
footnote: 4 chaßēéa. dibbacakkhukabhikkhūnaṁ anuruddhatthero 5 chaßēéa. pesadibbacakkhukānaṁ
footnote: 6 chaßēéa.,i. pañhakamme

page number: 166

agamāsi. ayaṁ hi tadā aññataro apākaṭanāmo issarakuṭumbiko ahosi. so dasabalaṁ
vanditvā parisapariyante ṭhito dhammakathaṁ suṇāti. satthā desanaṁ yathānusandhiṁ ghaṭetvā 1-
ekaṁ dibbacakkhukaṁ bhikkhuṁ etadaggaṭṭhāne ṭhapesi.
tato kuṭumbikassa etadahosi "mahā vatāyaṁ bhikkhu, yaṁ evaṁ satthā sayaṁ
dibbacakkhukānaṁ aggabhāve 2- ṭhapesi. aho vatāhampi anāgate uppajjanakabuddhassa
sāsane dibbacakkhukānaṁ aggo bhaveyyan"ti cittaṁ uppādetvā parisantare gantvā
svātanāya bhagavantaṁ bhikkhusatasahassena saddhiṁ nimantetvā punadivase buddhappamukhassa
bhikkhusaṁghassa mahādānaṁ datvā "mahantaṁ mayā ṭhānantaraṁ paṭṭhitan"ti teneva niyāmena
ajja svātanāya 3- nimantetvā sattadivasāni mahādānaṁ pavattetvā saparivārassa
bhagavato uttamavatthāni datvā "bhagavā nāhaṁ imaṁ sakkāraṁ dibbasampattiyā na
manussasampattiyā vā atthāya karomi, yaṁ pana tumhe ito sattadivasamatthake bhikkhuṁ
dibbacakkhukānaṁ aggaṭṭhāne ṭhapayittha, ahampi anāgate ekassa buddhassa sāsane
so bhikkhu viya dibbacakkhukānaṁ aggo bhaveyyan"ti paṭṭhanaṁ katvā satthu pādamūle
nipajji. satthā anāgate 4- oloketvā tassa paṭṭhanāya samijjhanabhāvaṁ ñatvā evamāha
"ambho purisa anāgate kappasatasahassapariyosāne gotamo nāma buddho uppajjissati,
tassa sāsane tvaṁ dibbacakkhukānaṁ aggo anuruddho nāma bhavissasī"ti. evañca
pana vatvā bhattānumodanaṁ katvā vihārameva agamāsi.
kuṭumbikopi yāva buddho dharati, tāva avijjahitameva kalyāṇakammaṁ katvā
parinibbute satthari niṭṭhite sattayojanike suvaṇṇacetiye bhikkhusaṁghaṁ upasaṅkamitvā
"bhante kiṁ dibbacakkhussa parikamman"ti pucchi. dīpaṁ dātuṁ vaṭṭati upāsakāti.
sādhu bhante karissāmīti sahassadīpānaṁyeva tāva dīparukkhānaṁ sahassaṁ kāresi,
tadanantaraṁ tato parittatare, tadanantaraṁ tato parittatareti anekasahasse dīparukkhe
kāresi. sesadīpā pana aparimāṇā ahesuṁ.

footnote: 1 sī.,i. yathānusandhiṁ gahetvā, chaßēéa. yathānusandhikaṁ 2 chaßēéa. aggaṭṭhāne
footnote: 3 chaßēéa.,i. ajjatanāya svātanāya 4 chaßēéa.,i. anāgataṁ

page number: 167

evaṁ yāvajīvaṁ kalyāṇakammaṁ katvā devesu ca manussesu ca saṁsaranto
kappasatasahassaṁ atikkamitvā kassapasammāsambuddhakāle bārāṇasiyaṁ kuṭumbikagehe
nibbattitvā parinibbute satthari niṭṭhite yojanike cetiye bahū kaṁsapātiyo
kārāpetvā sappimaṇḍassa pūretvā majjhe ekekaṅgulantarikaṁ ṭhapetvā vaṭṭiyo
ṭhapāpetvā 1- ujjāletvā mukhavaṭṭiyo mukhavaṭṭīsu phusāpento 2- cetiyaṁ
parikkhipāpetvā attano sabbamahantaṁ kaṁsapātiṁ kāretvā sappimaṇḍassa pūretvā
tassā mukhavaṭṭiyaṁ samantato vaṭṭisahassaṁ jālāpetvā majjhaṭṭhāne thūpikapilotikāya
veṭhetvā jālāpetvā kaṁsapātiṁ sīsenādāya 3- sabbarattiṁ yojanikaṁ cetiyaṁ anupariyāyi.
evantenāpi attabhāvena yāvajīvaṁ kalyāṇakammaṁ katvā devaloke nibbatto.
puna anuppanne buddhe tasmiṁyeva nagare duggatakulassa gehe paṭisandhiṁ gaṇhitvā
tiṇahārako 4- sumanaseṭṭhiṁ nāma nissāya vasi. annabhārotissa nāmaṁ ahosi. so
pana sumanaseṭṭhī devasikaṁ kapaṇaddhikavaṇibbakayācakānaṁ gehadvāre mahādānaṁ deti.
athekadivasaṁ upariṭṭho nāma paccekabuddho gandhamādanapabbate nirodhasamāpattiṁ
samāpanno, tato vuṭṭhāya "ajja kassa anuggahaṁ kātuṁ vaṭṭatī"ti vīmaṁsi. paccekabuddhā
ca nāma duggatānukampakā honti, so "ajja mayā annabhārassa anuggahaṁ kātuṁ
vaṭṭatī"ti cintetvā idāni annabhāro aṭṭavito 5- attano gehaṁ āgamissatī"ti
ñatvā pattacīvaraṁ ādāya gandhamādanapabbatato 6- vehāsaṁ abbhuggantvā gāmadvāreyeva
annabhārassa sammukhe paccuṭṭhāsi.
annabhāro paccekabuddhaṁ tucchapattahatthaṁ disvā paccekabuddhaṁ abhivādetvā
"api bhante bhikkhaṁ labhitthā"ti pucchi. labhissāma mahāpuññāti. "bhante thokaṁ
idheva hothā"ti vegena gantvā attano gehe mātugāmaṁ pucchi "bhadde mayhaṁ
ṭhapitabhāgabhattaṁ atthi, natthī"ti. atthi sāmīti. so tatova gantvā paccekabuddhassa

footnote: 1 chaßēéa.,i. ekekaṁ guḷapiṇḍaṁ ṭhapetvā 2 sī. saṁsāpento, chaßēéa.,i. mukhavaṭṭiyā
footnote: mukhavaṭṭiṁ phusāpento 3 sī. sīse ṭhapetvā 4 chaßēéa. ayaṁ pāṭho na dissati
footnote: 5 sī. aṭavito 6 chaßēéa....pabbatā

page number: 168

hatthato pattaṁ ādāya āgantvā "bhadde mayaṁ purimattabhāve kalyāṇakammassa
akatattā bhatiṁ paccāsiṁsamānā viharāma, 1- amhākaṁ dātukamyatāya sati deyyadhammo
na hoti, deyyadhamme sati paṭiggāhakaṁ na labhāma, ajja me upariṭṭhapaccekabuddhova
diṭṭho, bhāgabhattañca atthi, mayhaṁ bhāgabhattaṁ imasmiṁ patte pakkhipāhī"ti.
byattā itthī "yato mayhaṁ sāmiko bhāgabhattaṁ deti, mayāpi imasmiṁ dāne
bhāginiyā bhavitabban"ti attano bhāgabhattampi upariṭṭhapaccekabuddhassa patte
patiṭṭhapetvā adāsi. annabhāro bhattapattaṁ āharitvā paccekabuddhassa hatthe
ṭhapetvā "bhante evarūpā dujjīvitā 2- muccāmā"ti āha. evaṁ hotu mahāpuññāti.
so attano uttarasāṭakaṁ ekasmiṁ padese attharitvā "bhante idha nisīditvā
paribhuñjathā"ti āha. paccekabuddho tattha nisīditvā navavidhaṁ pāṭikullaṁ
paccavekkhitvā paribhuñji. paribhuttakāle annabhāro pattadhovanaudakaṁ adāsi.
paccekabuddho niṭṭhitabhattakicco:-
"icchitaṁ paṭṭhitaṁ tuyhaṁ 3- khippameva 4- samijjhatu
sabbe pūrentu saṅkappā cando pannaraso 5- yathā.
icchitaṁ paṭṭhitaṁ tuyhaṁ khippameva samijjhatu
sabbe pūrentu saṅkappā maṇi jotiraso yathā"ti 6-
anumodanaṁ katvā maggaṁ paṭipajji. sumanaseṭṭhissa chatte adhivaṭṭhā devatā "aho
dānaṁ paramadānaṁ upariṭṭhe supatiṭṭhitan"ti tikkhattuṁ vatvā sādhukāraṁ adāsi.
sumanaseṭṭhī "kiṁ tvaṁ maṁ ettakaṁ kālaṁ dānaṁ dadamānaṁ na passasī"ti āha. nāhaṁ
tava dāne sādhukāraṁ demi, annabhārena upariṭṭhapaccekabuddhassa dinnapiṇḍapāte
pasīditvā sādhukāraṁ demīti.

footnote: 1 sī. bhojanaṁ paccāsiṁsamānā vicarāma 2 sī.,i. dujjīvikā 3 sī. tumhaṁ
footnote: 4 chaßēéa.,i. sabbameva 5 sī. paṇṇarasī 6 chaßēéa. dutiyagāthā na dissati

page number: 169

sumanaseṭṭhī cintesi "acchariyaṁ vatidaṁ, ahaṁ ettakaṁ kālaṁ dānaṁ dento
devatā 1- sādhukāraṁ dāpetuṁ nāsakkhiṁ, ayaṁ annabhāro maṁ nissāya vasanto anurūpassa 2-
paṭiggāhakapuggalassa laddhattā ekapiṇḍapātadāneneva sādhukāraṁ dāpesi, etassa
anucchavikaṁ datvā etaṁ piṇḍapātaṁ mama santakaṁ kātuṁ vaṭṭatī"ti annabhāraṁ
pakkosāpetvā "ajja tayā kassaci kiñci dānaṁ dinnaṁ atthī"ti pucchi. 3- āma
ayya, upariṭṭhapaccekabuddhassa me attano bhāgabhattaṁ dinnanti. handa bho kahāpaṇaṁ
gaṇhitvā etaṁ piṇḍapātaṁ mayhaṁ dehīti. na demi ayyāti. so yāva sahassaṁ
vaḍḍhesi, annabhāro "sahassenapi na demī"ti āha. hotu bho, yadi piṇḍapātaṁ
na desi, sahassaṁ gaṇhitvā pattiṁ me dehīti. "etampi dātuṁ yuttaṁ vā na
yuttaṁ vāti na jānāmi, ayyampana upariṭṭhapaccekabuddhaṁ pucchitvā sace dātuṁ yuttaṁ
bhavissati, dassāmi no ce na dassāmīti. so gantvā 4- paccekabuddhaṁ sampāpuṇitvā
"bhante sumanaseṭṭhī mayhaṁ sahassaṁ datvā tumhākaṁ dinnapiṇḍapāte pattiṁ yācati,
dammi, na dammī"ti. upamante paṇḍita karissāmi, seyyathāpi kulasatike gāme
ekasmiṁyeva ghare dīpaṁ jāleyya, sesā attano telena vaṭṭiṁ temetvā jālāpetvā
gaṇheyyuṁ, purimadīpassa pabhā atthi natthīti. atirekatarā bhante pabhā hotīti.
evameva paṇḍita ulluṅkayāgu vā hotu kaṭacchubhikkhā vā, attano piṇḍapāte
paresaṁ pattiṁ dentassa sahassaṁ vā satasahassaṁ vā, yattakānaṁ deti, tattakānaṁ
puññaṁ vaḍḍhati. 5- tvaṁ dento ekameva piṇḍapātaṁ adāsi, sumanaseṭṭhissa pana
pattiyā dinnāya dve piṇḍapātā honti eko tava, eko tassāti.
so paccekabuddhaṁ abhivādetvā sumanaseṭṭhissa santikaṁ gantvā "piṇḍapāte
pattiṁ gaṇha sāmī"ti āha. handa kahāpaṇasahassaṁ gaṇhāti. nāhaṁ piṇḍapātaṁ
vikkiṇāmi, saddhāya pana tumhākaṁ pattiṁ demīti. tāta tvaṁ mayhaṁ saddhāya pattiṁ

footnote: 1 sī. devatāhi, chaßēéa. devataṁ 2 sī. sādhurūpassa 3 chaßēéa.,i. dinnanti pucchi
footnote: 4 chaßēéa. bhavissati dassāmīti gantvā 5 sī. yattakaṁ deti, tattakaṁ vaḍḍhati

page number: 170

desi, ahampana tuyhaṁ guṇaṁ pūjento imaṁ sahassaṁ demi, gaṇha tātāti. so
"evaṁ hotū"ti sahassaṁ gaṇhi. tāta tuyhaṁ sahassaṁ laddhakālato paṭṭhāya sahatthā
kammakaraṇakiccaṁ natthi, vīthiyaṁ gharaṁ māpetvā vasa. sace yena tuyhaṁ attho, taṁ 1-
ahante dammi āharāpetvā gaṇhāti. nirodhasamāpattito vuṭṭhitapaccekabuddhassa
dinnapiṇḍapāto nāma taṁ divasameva vipākaṁ deti. tasmā sumanaseṭṭhī aññadivase
annabhāraṁ gahetvā rājakulaṁ agacchantopi taṁdivasaṁ gahetvāva gato.
annabhārassa puññaṁ āgamma rājā seṭṭhiṁ anoloketvā annabhārameva
olokesi. kiṁ deva imaṁ purisaṁ ativiya olokesīti. aññaṁ divasaṁ adiṭṭhapubbattā
olokemīti. oloketabbayuttako esa devāti. ko panassa oloketabbayuttako guṇoti.
ajja attano bhāgabhattaṁ sayaṁ abhuñjitvā upariṭṭhapaccekabuddhassa dinnattā mama
hatthato sahassaṁ labhi devāti. ko nāma esoti. annabhāro nāma devāti.
"tava hatthato laddhattā mamāpi hatthato laddhuṁ arahati, ahampissa pūjaṁ karissāmī"ti
vatvā sahassaṁ adāsi. etassa vasanagehaṁ jānātha bhaṇeti. sādhu devāti. te
etaṁ gehaṭṭhānaṁ sodhetvā 2- kuddālena āhatāhataṭṭhāne piṅgalanidhikumbhiyo 3- gīvāya
gīvaṁ āhacca ṭhitā disvā rañño ārocayiṁsu. rājā "tenahi gantvā khanathā"ti
āha. tesaṁ khanantānaṁ khanantānaṁ heṭṭhā gacchanti. puna gantvā rañño ārocayiṁsu.
rājā "annabhārassa vacanena khanathā"ti āha. te gantvā annabhārassa vacanena 4-
khaniṁsu. kuddālena āhatāhataṭṭhāne ahicchattakamakulāni viya kumbhiyo uṭṭhahiṁsu. te
dhanaṁ āharitvā rañño santike rāsiṁ akaṁsu. rājā amacce sannipātetvā
"imasmiṁ nagare kassa 5- ettakaṁ dhanaṁ atthī"ti pucchi. natthi kassaci devāti. tenahi
ayaṁ annabhāro imasmiṁ nagare dhanaseṭṭhī nāma hotūti. taṁdivasameva seṭṭhicchattaṁ labhi.

footnote: 1 sī. taṁ maṁ 2 chaßēéa. sodhentā 3 chaßēéa. nidhikumbhiyo 4 chaßēéa. annabhārasseva
footnote: vacananti 5 chaßēéa. aññassa

page number: 171

so tato paṭṭhāya yāvajīvaṁ kalyāṇakammaṁ katvā tato cuto devaloke nibbatto.
dīgharattaṁ devamanussesu saṁsaritvā amhākaṁ satthu uppajjanakāle kapilavatthunagare
amitodanassa 1- sakkassa gehe paṭisandhiṁ gaṇhi. nāmagahaṇadivasepissa manussā
anuruddhoti nāmaṁ akaṁsu. mahānāmasakkassa kaniṭṭhabhātā satthu cullapituputto
paramasukhumālo mahāpuñño ahosi. suvaṇṇapātiyaṁyevassa bhattaṁ uppajji. athassa mātā
ekadivasaṁ "mama puttaṁ natthīti padaṁ jānāpessāmī"ti ekaṁ suvaṇṇapātiṁ aññāya
suvaṇṇapātiyā 2- pidahitvā tucchakaṁyeva pesesi, antarāmagge devatā dibbapūvehi
pūresuṁ. evaṁ mahāpuñño ahosi. tiṇṇaṁ utūnaṁ anucchavikesu tīsu pāsādesu
alaṅkatanāṭakitthīhi parivuto devo viya sampattiṁ anubhavi.
amhākaṁpi bodhisatto tasmiṁ samaye tusitapurā cavitvā suddhodanamahārājassa
aggamahesiyā kucchismiṁ paṭisandhiṁ gahetvā anukkamena vuḍḍhippatto
ekūnatiṁsa vassāni agāramajjhe vasitvā mahābhinikkhamanaṁ nikkhamitvā anukkamena
paṭividdhasabbaññutañāṇo bodhimaṇḍe sattasattāhaṁ vītināmetvā isipatane migadāye
dhammacakkappavattanaṁ pavattetvā lokānuggahaṁ karonto rājagahaṁ āgamma "putto me
rājagahaṁ āgato"ti sutvā "gacchatha bhaṇe 3- me puttaṁ ānethā"ti pitarā pahite
sahassasahassaparivāre dasa amacce ehibhikkhupabbajjāya pabbājetvā kāḷudāyittherena
cārikagamanaṁ āyācito rājagahato vīsatisahassabhikkhuparivāro nikkhamitvā kapilavatthupuraṁ
gantvā ñātisamāgame anekehi iddhipāṭihāriyehi sappāṭihāriyaṁ vicittadhammadesanaṁ
katvā mahājanaṁ amatapānaṁ pāyetvā dutiyadivase pattacīvaramādāya nagaradvāre ṭhatvā "kiṁ
nu kho kulanagaraṁ āgamanaṁ 4- sabbaññubuddhānaṁ āciṇṇan"ti āvajjamāno "sapadānaṁ
piṇḍāya caraṇaṁ āciṇṇan"ti ñatvā sapadānaṁ piṇḍāya caranto "putto me 5-
piṇḍāya caratī"ti sutvā āgatassa rañño dhammaṁ kathetvā tena sakanivesanaṁ

footnote: 1 sī. amittodanassa 2 sī. suvaṇṇathālaṁ aññena suvaṇṇathālena 3 ka. gaccha
footnote: 4 chaßēéa. āgatānaṁ 5 sī. te

page number: 172

pavesetvā katasakkārasammāno tattha kattabbaṁ ñātijanānuggahaṁ katvā rāhulakumāraṁ
pabbājetvā na cirasseva kapilavatthupurato mallaraṭṭhe cārikañcaramāno anupiyāmbavanaṁ
agamāsi.
tasmiṁ samaye suddhodanamahārājā sakyakulāni 1- sannipātetvā āha "sace
mama putto agāraṁ ajjhāvasissa, rājā abhavissa cakkavatti sattaratanasamannāgato.
nattāpi me rāhulakumāro khattiyagaṇena saddhiṁ taṁ parivāretvā acarissa, tumhepi
ca etamatthaṁ jānātha. idāni pana me putto buddho jāto, khattiyāvassa parivārā
hontu. tumhe ekekakulato ekekaṁ dārakaṁ dethā"ti. evaṁ vutte ekappahāreneva
sahassakhattiyakumārā pabbajiṁsu. tasmiṁ samaye mahānāmo kuṭumbikassa sāmiko hoti.
so anuruddhaṁ sakkaṁ upasaṅkamitvā etadavoca "etarahi tāta anuruddha abhiññātā
abhiññātā sakyakumārā bhagavantaṁ pabbajitaṁ anupabbajanti, amhākañca kulā 2- natthi
koci agārasmā anagāriyaṁ pabbajito. tenahi tvaṁ vā pabbaja, ahaṁ vā
pabbajissāmī"ti. so tassa vacanaṁ sutvā gharāvāse ruciṁ akatvā attasattamo
agārasmā anagāriyaṁ pabbajito. tassa pabbajjānukkamo saṁghabhedakkhandhake 3- āgatova.
evaṁ anupiyāmbavanaṁ gantvā pabbaji, tesu 4- tasmiṁyeva antovasse
bhaddiyatthero arahattaṁ pāpuṇi, anuruddhatthero dibbacakkhuṁ nibbattesi, devadatto
aṭṭha samāpattiyo nibbattesi, ānandatthero sotāpattiphale patiṭṭhāsi, bhagutthero ca
kimbilatthero 5- ca pacchā arahattaṁ pāpuṇiṁsu. tesampana sabbesaṁpi therānaṁ attano
attano āgataṭṭhāne pubbapaṭṭhanābhinīhāro āgamissati. 6- ayaṁ pana anuruddhatthero
dhammasenāpatissa santike kammaṭṭhānaṁ gahetvā cetiyaraṭṭhe pācīnavaṁsamigadāyaṁ gantvā
samaṇadhammaṁ karonto satta mahāpurisavitakke vitakkesi, aṭṭhame kilamati. satthā
"anuruddho aṭṭhame mahāpurisavitakke kilamatī"ti ñatvā "tassa saṅkappaṁ pūressāmī"ti
tattha gantvā

footnote: 1 sī. sākiyānaṁ gaṇaṁ, chaßēéa. sākiyajanaṁ 2 chaßēéa.,i. amhākaṁ kule
footnote: 3 vi.cu. 7/330/112 4 chaßēéa.,i. pabbajitesu pana tesu 5 chaßēéa. kimilatthero
footnote: 6 sī.,i. āvibhavissati

page number: 173

paññattavarabuddhāsane nisinno aṭṭhamaṁ mahāpurisavitakkaṁ pūretvā catupaccayasantosa-
bhāvanārāmapaṭimaṇḍitaṁ mahāariyavaṁsapaṭipadaṁ 1- kathetvā ākāsena 2- uppatitvā
bhesakaḷāvanameva gato.
thero tathāgate gatamatteyeva tevijjo mahākhīṇāsavo hutvā "satthā mayhaṁ
manaṁ jānitvā āgantvā aṭṭhamaṁ mahāpurisavitakkaṁ pūretvā adāsi, so ca me
manoratho matthakaṁ patto"ti buddhānaṁ madhuradhammadesanaṁ 3- attano ca paṭividdhadhammaṁ
ārabbha imā udānagāthā abhāsi 4- :-
"mama saṅkappamaññāya satthā loke anuttaro
manomayena kāyena iddhiyā upasaṅkami.
yathā 5- me ahu saṅkappo tato uttari desayi
nippapañcarato buddho nippapañcamadesayi.
tassāhaṁ dhammamaññāya vihāsiṁ sāsane rato
tisso vijjā anuppattā kataṁ buddhassa sāsanan"ti. 6-
atha naṁ aparabhāge satthā jetavanamahāvihāre viharanto "mama sāsane dibbacakkhukānaṁ
anuruddho aggo"ti aggaṭṭhāne ṭhapesīti.
bhaddiyattheravatthu
[193] chaṭṭhe uccākulikānanti ucce kule jātānaṁ. bhaddiyoti
anuruddhattherena saddhiṁ nikkhanto sakyarājā. kāḷigodhāya puttoti kāḷavaṇṇā sā
devī, godhāti panassā nāmaṁ. tasmā kāḷigodhāti vuccati, tassā puttoti attho.

footnote: 1 aṅ.aṭṭhaka. 23/210(30)/232 anuruddhamahāvitakkasutta (syā) 2 chaßēéa.,i. ākāse
footnote: 3 chaßēéa.,i. dhammadesanaṁ 4 sī.,i. udānagāthā āha 5 chaßēéa. yadā,
footnote: aṅ.aṭṭhaka. 23/120/239 (syā), khuṭhera. 26/902/387 yadā

6 khuṭhera. 26/901-3/389 anuruddhattheragāthā

page number: 174

kasmā panāyaṁ uccākulikānaṁ aggoti vutto, kiṁ tato uccākulikatarā natthīti?
āma natthi. tassa hi mātā sākiyānīnaṁ antare vayena sabbajeṭṭhikā, so evaṁ
vā 1- sākiyakule sampattaṁ rajjaṁ pahāya pabbajito. tasmā uccākulikānaṁ aggoti
vutto. apica pubbe paṭṭhanānubhāvena esa anupaṭipāṭiyā pañcajātisatāni rājakule
nibbattitvā rajjaṁ kāresiyeva. so imināpi kāraṇena uccākulikānaṁ aggoti
vutto.
pañhākamme panassa ayamanupubbikathā:- ayampi hi atīte padumuttarabuddhakāle
mahābhogakule nibbatto vuttanayeneva dhammassavanatthāya gato. taṁdivasaṁ satthārā 2-
ekaṁ bhikkhuṁ uccākulikānaṁ bhikkhūnaṁ aggaṭṭhāne ṭhapitaṁ 3- disvā "mayāpi anāgate
ekassa buddhassa sāsane uccākulikānaṁ bhikkhūnaṁ aggena bhavituṁ vaṭṭatī"ti tathāgataṁ
nimantetvā sattadivasāni buddhappamukhassa bhikkhusaṁghassa mahādānaṁ datvā "bhante
ahaṁ imassa dānassa phalena aññaṁ sampattiṁ na ākaṅkhāmi, anāgate pana ekassa
buddhassa sāsane uccākulikānaṁ bhikkhūnaṁ aggo bhaveyyan"ti paṭṭhayitvā pādamūle
nipajji.
satthā anāgataṁ olokento samijjhanabhāvaṁ disvā "samijjhissati te idaṁ
kammaṁ, ito kappasatasahassāvasāne gotamo nāma buddho uppajjissati, tvaṁ tassa
sāsane uccākulikānaṁ bhikkhūnaṁ aggo bhavissasī"ti byākaritvā bhattānumodanaṁ katvā
vihāraṁ agamāsi. sopi taṁ byākaraṇaṁ sutvā 4- uccākulikānaṁ saṁvattanikakammaṁ
pucchitvā dhammāsanāni kāretvā tesu paccattharaṇāni santharāpetvā dhammavījaniyo
dhammakathikavattaṁ uposathāgāre padīpateladānanti evaṁ yāvajīvaṁ bahuvidhaṁ kalyāṇakammaṁ
katvā tattha kālaṁ katvā 5- devesu ca manussesu ca saṁsaranto kassapadasabalassa ca
amhākañca bhagavato antare bārāṇasiyaṁ kuṭumbikassa ghare nibbatto.

footnote: 1 sī.,i. soyeva ca 2 chaßēéa. satthāraṁ 3 chaßēéa. ṭhapentaṁ 4 chaßēéa.,i. labhitvā
footnote: 5 chaßēéa.,i. kālakato

page number: 175

tena ca samayena sambahulā paccekabuddhā gandhamādanapabbatā āgamma
bārāṇasiyaṁ gaṅgāya nadītīre 1- phāsukaṭṭhāne nisīditvā piṇḍapātaṁ paribhuñjanti,
so kuṭumbiko tesaṁ nibaddhameva tasmiṁ ṭhāne taṁ 2- bhattavissaggakaraṇaṁ ñatvā aṭṭha
pāsāṇaphalakāni attharitvā yāvajīvaṁ paccekabuddhe upaṭṭhahi. athekaṁ buddhantaraṁ
devamanussesu saṁsaritvā imasmiṁ buddhuppāde kapilavatthunagare khattiyakule
nibbatti. nāmagahaṇadivase cassa bhaddiyakumāroti nāmaṁ akaṁsu. so puññaṁ 3- āgamma
heṭṭhā anuruddhasutte vuttanayeneva channaṁ khattiyānaṁ abbhantaro hutvā satthari
anupiyāmbavane viharante satthu santike pabbajitvā arahattaṁ pāpuṇi. atha satthā
aparabhāge jetavanamahāvihāre viharanto "mama sāsane uccākulikānaṁ kāḷigodhāya putto
bhaddiyatthero aggo"ti aggaṭṭhāne ṭhapesīti.
lakuṇṭakabhaddiyattheravatthu
[194] sattame mañjussarānanti madhurasarānaṁ. lakuṇṭakabhaddiyoti ubbedhena
rasso, nāmena bhaddiyo. tassāpi pañhākamme ayamanupubbikathā:- ayaṁpi hi
padumuttarabuddhakāle haṁsavatīnagare mahābhogakule nibbatto vuttanayeneva
dhammassavanatthāya vihāraṁ gato. tasmiṁ samaye satthārā 4- ekaṁ mañjussaraṁ bhikkhuṁ
etadagge ṭhapitaṁ 5- disvā "aho vatāhampi anāgate ayaṁ bhikkhu viya ekassa buddhassa
sāsane mañjussarānaṁ bhikkhūnaṁ aggo bhaveyyan"ti cittaṁ uppādetvā satthāraṁ
nimantetvā sattadivasāni buddhappamukhassa bhikkhusaṁghassa mahādānaṁ datvā "bhante ahaṁ
imassa dānassa phalena aññaṁ sampattiṁ na ākaṅkhāmi, anāgate pana ekassa buddhassa
sāsane mañjussarānaṁ bhikkhūnaṁ aggo bhaveyyan"ti paṭṭhayitvā satthu pādamūle
nipajji. satthā anāgataṁ oloketvā 6- samijjhanabhāvaṁ disvā "samijjhissati te
idaṁ kammaṁ,

footnote: 1 chaßēéa.,i. tīre 2 chaßēéa.,i. tanti pāṭho na dissati 3 chaßēéa.,i. vayaṁ
footnote: 4 chaßēéa.,i. satthāraṁ 5 chaßēéa.,i. ṭhapentaṁ 6 chaßēéa.,i. olokento

page number: 176

ito kappasatasahassāvasāne gotamo nāma buddho uppajjissati, tvaṁ tassa sāsane
mañjussarānaṁ bhikkhūnaṁ aggo bhavissasī"ti byākaritvā vihāraṁ agamāsi.
sopi taṁ byākaraṇaṁ labhitvā yāvajīvaṁ kalyāṇakammaṁ katvā tattha 1- kālakato
devesu ca manussesu ca saṁsaranto vipassisammāsambuddhakāle cittapattakokilo nāma
hutvā kheme migadāye vasanto ekadivasaṁ himavantaṁ gantvā madhuraṁ ambaphalaṁ tuṇḍena
gahetvā āgacchanto bhikkhusaṁghaparivutaṁ satthāraṁ disvā vanditvā 2- cintesi "ahaṁ
aññesu divasesu rittako tathāgataṁ passāmi, ajja pana me imaṁ ambapakkaṁ puttakānaṁ
atthāya ābhataṁ. tesaṁ aññampi āharitvā dassāmi, imampana dasabalassa dātuṁ
vaṭṭatī"ti otaritvā ākāse carati. satthā tassa cittaṁ ñatvā asokattheraṁ
nāma upaṭṭhākaṁ oloketi, 3- so pattaṁ nīharitvā satthu hatthe ṭhapesi. so kokilo
dasabalassa patte ambapakkaṁ patiṭṭhāpesi. satthā tattheva nisīditvā taṁ paribhuñji.
kokilo pasannacitto punappunaṁ dasabalassa guṇe āvajjetvā dasabalaṁ vanditvā
attano kulāvakaṁ gantvā sattāhaṁ pītisukhena vītināmesi. ettakaṁ tasmiṁ attabhāve
kalyāṇakammaṁ kataṁ 4- iminā kammena 5- saro madhuro ahosi.
kassapasammāsambuddhakāle pana cetiye āraddhe "kiṁ pamāṇaṁ karoma,
sattayojanappamāṇaṁ. atimahantaṁ evaṁ, 6- chayojanaṁ karoma. idampi atimahantaṁ,
pañcayojanaṁ karoma, catuyojanaṁ karoma, tiyojanaṁ, dviyojanan"ti vutte ayaṁ tadā
jeṭṭhavaḍḍhakī hutvā "etha bho anāgate sukhapaṭijaggiyaṁ kātuṁ vaṭṭatī"ti vatvā rajjuṁ
ādāya parikkhipanto gāvutamatthake ṭhatvā "ekekaṁ mukhaṁ gāvutaṁ gāvutaṁ hotu 7-
cetiyaṁ yojanāvaṭṭaṁ yojanubbedhaṁ bhavissatī"ti āha. te tassa vacanena 8- aṭṭhaṁsu iti
appamāṇassa buddhassa pamāṇaṁ akāsīti. tena kammena nibbattaṭṭhāne 9- aññehi
hīnappamāṇo 10- ahosi.

footnote: 1 chaßēéa. tato 2 chaßēéa.,i. ayaṁ pāṭho na dissati 3 chaßēéa.,i. olokesi
footnote: 4 chaßēéa.,i. katanti pāṭho na dissati 5 sī.,i. iminā puññakammena,
footnote: chaßēéa. imināssa kammena 6 chaßēéa.,i. etaṁ 7 chaßēéa. hoti, i. hotūti

8 chaßēéa.,i. vacane 9 chaßēéa.,i. nibbattanibbattaṭṭhāne 10 chaßēéa.,i. hīnatarappamāṇo

page number: 177

so amhākaṁ satthu kāle sāvatthiyaṁ mahābhogakule nibbatti. "bhaddiyo"tissa nāmaṁ
akaṁsu. so vayappatto satthari jetavane mahāvihāre paṭivasante vihāraṁ gantvā
dhammadesanaṁ sutvā paṭiladdhasaddho pabbajitvā satthu santike kammaṭṭhānaṁ gahetvā
vipassanāya kammaṁ karonto arahattaṁ pāpuṇi. atha naṁ satthā aparabhāge ariyagaṇamajjhe
nisinno mañjussarānaṁ bhikkhūnaṁ aggaṭṭhāne ṭhapesīti.
piṇḍolabhāradvājattheravatthu
[195] aṭṭhame sīhanādikānanti sīhanādaṁ nadantānaṁ. yadidaṁ piṇḍolabhāradvājo
aggo 1- so kira arahattappattadivase apāpuraṇaṁ 2- ādāya vihārena vihāraṁ pariveṇena
pariveṇaṁ gantvā "yassa magge vā phale vā kaṅkhā atthi, so maṁ pucchatū"ti sīhanādaṁ
nadanto vicari. buddhānaṁ purato ṭhatvā "imasmiṁ bhante sāsane kattabbakiccaṁ mayhaṁ
matthakaṁ pattan"ti sīhanādaṁ nadati. 3- tasmā sīhanādikānaṁ aggo nāma jāto.
pañhākamme panassa ayamanupubbikathā:- ayaṁ kira padumuttarabuddhakāle
pabbatapāde sīhayoniyaṁ nibbatto. satthā paccūsasamaye lokaṁ volokento tassa
hetusampattiṁ disvā haṁsavatiyaṁ piṇḍāya caritvā pacchābhattaṁ sīhe gocarāya pakkante
tassa nivāsanaguhaṁ 4- pavisitvā ākāsena pallaṅkaṁ ābhujitvā nirodhaṁ samāpajjitvā
nisīdi. sīho gocaraṁ labhitvā nivatto guhādvāre ṭhito antoguhāyaṁ dasabalaṁ nisinnaṁ
disvā "mama vasanaṭṭhānaṁ āgantvā añño satto nisīdituṁ samattho nāma natthi, mahanto
vatāyaṁ puriso, yo antoguhāyaṁ pallaṅkaṁ ābhujitvā nisinno. sarīrappabhāpissa
samantā pattharitvā 5- gatā, mayā evarūpaṁ acchariyaṁ adiṭṭhapubbaṁ. ayaṁ puriso
imasmiṁ loke pūjanīyānaṁ aggo bhavissatīti, 6- mayāpissa yathāsatti yathābalaṁ

footnote: 1 chaßēéa. piṇḍolabhāradvājoti, i. piṇḍolabhāradvājo aggoti
footnote: 2 chaßēéa.,i. avāpuraṇaṁ. evamuparipi 3 chaßēéa.,i. nadi 4 chaßēéa. vasanaguhaṁ,
footnote: i. nivāsaguhaṁ 5 chaßēéa. pharitvā 6 chaßēéa.,i. bhavissati

page number: 178

sakkāraṁ kātuṁ vaṭṭatī"ti jalajathalajāni nānākusumāni āharitvā bhūmito yāva
nisinnapallaṅkaṭṭhānā pupphāsanaṁ pattharitvā sabbarattiṁ sammukhaṭṭhāne tathāgataṁ
namassamāno aṭṭhāsi. punadivase purāṇapupphāni apanetvā navapupphehi āsanaṁ
patthari. 1-
eteneva niyāmena sattadivasāni pupphāsanaṁ paññāpetvā balavapītisomanassaṁ
nibbattetvā guhādvāre ārakkhaṁ gaṇhāti. sattame divase satthā nirodhato
vuṭṭhāya guhādvāre aṭṭhāsi. sīhopi migarājā tathāgataṁ tikkhattuṁ padakkhiṇaṁ katvā
catūsu ṭhānesu vanditvā apakkamitvā 2- aṭṭhāsi. satthā "vaṭṭissati ettako
upanissayo etassā"ti vehāsaṁ abbhuggantvā vihārameva gato.
sopi sīho buddhavippayogena 3- dukkhito kālaṁ katvā haṁsavatīnagare
mahāsālakule 4- paṭisandhiṁ gaṇhitvā vayappatto ekadivasaṁ nagaravāsīhi saddhiṁ vihāraṁ
gantvā dhammadesanaṁ sutvā satthāraṁ ekaṁ bhikkhuṁ sīhanādikānaṁ aggaṭṭhāne ṭhapentaṁ
disvā vuttanayeneva sattāhaṁ mahādānaṁ pavattetvā taṁ ṭhānantaraṁ patthetvā satthārā
samijjhanabhāvaṁ disvā byākato yāvajīvaṁ kusalaṁ katvā tattha kālakato devesu
ca manussesu ca saṁsaranto imasmiṁ buddhuppāde rājagahanagare brāhmaṇamahāsālakule
nibbatti. nāmena bhāradvājo nāma ahosi. so vayappatto tayo vede
uggaṇhitvā pañcamāṇavakasatānaṁ mante vācento vicarati. so attano jeṭṭhakabhāvena
nimantanaṭṭhānesu sabbesaṁ bhikkhaṁ sayameva sampaṭicchi. eso kira īsakaṁ loladhātuko
ahosi. so tehi māṇavehi saddhiṁ "kuhiṁ kuhiṁ yāgubhattakhajjakāni 5- pariyesamāno carati.
so gatagataṭṭhāne piṇḍameva paṭimānento caratīti piṇḍolabhāradvājotveva nāmaṁ
paññāyati. 6-
so ekadivasaṁ satthari rājagahamanuppatte dhammakathaṁ sutvā paṭiladdhasaddho
pabbajitvā vipassanāya kammaṁ karonto arahattaṁ pāpuṇi. arahattaṁ pattavelāyameva

footnote: 1 chaßēéa.,i. santhari 2 chaßēéa.,i. paṭikkamitvā 3 chaßēéa.,i. buddhaviyogena
footnote: 4 sī.,i. mahābhogakule 5 sī.,i. kahaṁ bhattanti...., chaßēéa. kuhiṁ yāgu kuhiṁ
footnote: bhattanti yāgubhattakhajjakāneva 6 chaßēéa.,i. paññāyi

page number: 179

apāpuraṇaṁ ādāya vihārena vihāraṁ pariveṇena pariveṇaṁ gantvā "yassa magge
vā phale vā kaṅkhā atthi, so maṁ pucchatū"ti sīhanādaṁ nadanto vicari. so
ekadivasaṁ rājagahaseṭṭhinā 1- veḷuparamparāya ussāpetvā ākāse laggitaṁ
jayakusumavaṇṇaṁ 2- candanasārapattaṁ iddhiyā ādāya sādhukāraṁ dadantena mahājanena parivuto
vihāraṁ gantvā 3- tathāgatassa hatthe ṭhapesi. satthā jānantova paṭipucchi "kuto
te bhāradvāja ayaṁ patto laddho"ti. so laddhakāraṇaṁ kathesi. satthā "tvaṁ
evarūpaṁ uttarimanussadhammaṁ 4- mahājanassa dassesi, akattabbaṁ tayā katan"ti
anekapariyāyena vigarahitvā "na bhikkhave gihīnaṁ uttarimanussadhammaṁ iddhipāṭihāriyaṁ
dassetabbaṁ, yo dasseyya, āpatti dukkaṭassā"ti 5- sikkhāpadaṁ paññāpesi.
atha bhikkhusaṁghamajjhe kathā udapādi "sīhanādiyatthero arahattaṁ pattadivase
bhikkhusaṁghamajjhe `yassa magge vā phale vā kaṅkhā atthi, so maṁ pucchatū'ti kathesi.
buddhānampi sammukhe attano arahattappattiṁ kathesi, aññe sāvakā tuṇhī ahesuṁ.
attano sīhanādikabhāveneva mahājanassa pasādaṁ janetvā vehāsaṁ abbhuggantvā
candanasārapattañca gaṇhī"ti. te bhikkhū ime tayopi guṇe ekato katvā satthu
kathayiṁsu. buddhā ca nāma garahitabbayuttake 6- garahanti, pasaṁsitabbayuttake pasaṁsanti 7-
imasmiṁ ṭhāne therassa pasaṁsitabbayuttakameva aggaṁ 8- gahetvā "tiṇṇaṁ kho pana bhikkhave
indriyānaṁ bhāvitattā bahulīkatattā bhāradvājo bhikkhu aññaṁ byākāsi `khīṇā
jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī'ti. katamesaṁ
tiṇṇaṁ, satindriyassa samādhindriyassa paññindriyassa. imesaṁ kho bhikkhave
tiṇṇaṁ indriyānaṁ bhāvitattā bahulīkatattā bhāradvājo bhikkhu aññaṁ byākāsi
`khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī"ti 9-
theraṁ pasaṁsitvā sīhanādikānaṁ bhikkhūnaṁ aggaṭṭhāne ṭhapesīti.

footnote: 1 ma. rājagahaseṭṭhino 2 chaßēéa.,i. jayasumanavaṇṇaṁ 3 chaßēéa.,i. āgantvā
footnote: 4 sī.,i. uttamasāradhammaṁ 5 vi.cu. 7/252/11 khuddakavatthukhandhaka
footnote: 6 chaßēéa.,i....yuttakaṁ. evamuparipi 7 chaßēéa.,i. pasaṁsantīti 8 sī.,i.,chaßēéa. aṅgaṁ

9 saṁßēéa. 19/519/197 piṇḍolabhāradvājasutta

page number: 180

mantāniputta 1- puṇṇattheravatthu
[196] navame puṇṇo mantāniputtoti nāmena puṇṇo, mantāni-
brāhmaṇiyā pana so putto. 2- tassa pañhākamme ayamanupubbikathā:- ayaṁ kira
padumuttaradasabalassa uppattito puretarameva haṁsavatīnagare brāhmaṇamahāsālakule
nibbatti. tassa nāmagahaṇadivase gotamoti nāmaṁ akaṁsu. so vayappatto tayo
vede uggaṇhitvā sabbasippesu kovido hutvā pañcamāṇavakasataparivāro vicaranto
tayopi vede oloketvā mokkhadhammaṁ adisvā 3- "idaṁ vedattayaṁ nāma kaddalikkhandho
viya bahimaṭṭhaṁ antonissāraṁ, imaṁ gahetvā vicaraṇaṁ thusabhojanasadisaṁ 4- hoti, kiṁ me
iminā sippenā"ti isipabbajjaṁ pabbajitvā brahmavihāre nibbattetvā
"aparihīnajjhāno brahmalokupago 5- bhavissāmī"ti pañcahi māṇavakasatehi saddhiṁ pabbatapādaṁ
gantvā isipabbajjaṁ pabbaji. tassa parivārāni aṭṭhārasa jaṭilasahassāni ahesuṁ. so
pañca abhiññā aṭṭha samāpattiyo nibbattetvā tesampi kasiṇaparikammaṁ ācikkhi. te
tassa ovāde ṭhatvā sabbepi pañca abhiññā aṭṭha samāpattiyo nibbattesuṁ.
addhāne atikkante tassa gotamatāpasassa mahallakakāle padumuttaradasabalo
paṭhamābhisambodhiṁ patvā pavattitapavaradhammacakko bhikkhusatasahassaparivāro haṁsavatīnagaraṁ
upanissāya vihāsi. so ekadivasaṁ paccūsasamaye lokaṁ volokento gotamatāpasassa
parisāya arahattupanissayaṁ gotamatāpasassa ca "ahaṁ anāgate uppajjanakabuddhassa 6-
sāsane dhammakathikabhikkhūnaṁ aggo bhaveyyan"ti paṭṭhanabhāvañca disvā pātova
sarīrapaṭijagganaṁ katvā attano pattacīvaraṁ sayameva gahetvā aññātakavesena
gotamatāpasassa antevāsikesu vanamūlaphalāphalatthāya gatesu gantvā gotamassa
paṇṇasālādvāre aṭṭhāsi. gotamo buddhānaṁ uppannabhāvaṁ ajānantopi dūratova dasabalaṁ

footnote: 1 chaßēéa. mantāṇiputta... 2 chaßēéa.,i. puttoti mantāṇiputto
footnote: 3 sī.,i. gavesanto 4 cha.,i. thusakoṭṭanasadisaṁ, ma. thusakoṭṭhasadisaṁ
footnote: 5 sī.,i. brahmalokaṁ kampento gamissāmīti, chaßēéa. brahmalokūpapanno

6 chaßēéa. uppajjamānakabuddhassa

page number: 181

disvā "ayaṁ puriso lokaggo 1- mutto hutvā paññāyati, yathā assa sarīranipphatti
yehi cakkalakkhaṇehi 2- samannāgato agāramajjhe vā tiṭṭhanto cakkavattirājā hoti,
pabbajanto vā vivaṭṭacchado sabbaññubuddho hotī"ti ñatvā paṭhamadassaneneva
dasabalaṁ abhivādetvā "ito etha bhagavā"ti buddhāsanaṁ paññāpetvā adāsi.
tathāgato gotamassa dhammaṁ desayamāno nisīdi.
tasmiṁ samaye te jaṭilā "paṇītapaṇītaṁ vanamūlaphalāphalaṁ ācariyassa datvā sesakaṁ
paribhuñjissāmā"ti āgacchantā dasabalaṁ uccāsane, ācariyaṁ pana nīcāsane nisinnaṁ
disvā "passatha, mayaṁ `imasmiṁ loke amhākaṁ ācariyena uttaritaro natthī'ti vicarāma,
idāni pana no ācariyaṁ nīcāsane nisīdāpetvā uccāsane nisinnako ekova
paññāyati, mahanto vatāyaṁ puriso bhavissatī"ti piṭakāni gahetvā āgacchanti.
gotamatāpaso "ime maṁ dasabalassa santike vandeyyun"ti bhīto dūrato āha "tātā
mā maṁ vandittha, sadevake loke aggapuggalo sabbesaṁ vandanāraho puriso idha
nisinno, etaṁ vandathā"ti. tāpasā "na ajānitvā ācariyo kathesī"ti 3- sabbeva
tathāgatassa pāde vandiṁsu. "tātā amhākaṁ aññaṁ dasabalassa dātabbayuttaṁ bhojanaṁ
natthi, imaṁ vanamūlaphalāphalaṁ dassāmā"ti paṇītapaṇītaṁ buddhānaṁ patte patiṭṭhāpesi.
satthā vanamūlaphalāphalaṁ paribhuñji. tadanantaraṁ tāpasopi saddhiṁ antevāsikehi paribhuñji,
satthā bhattakiccaṁ katvā "dve aggasāvakā bhikkhusatasahassaṁ gahetvā āgacchantū"ti
cintesi. tasmiṁ khaṇe aggasāvako mahāvimalatthero 4- "kahaṁ nu kho satthā gato"ti
āvajjento "satthā amhākaṁ āgamanaṁ paccāsiṁsatī"ti bhikkhusatasahassaṁ gahetvā
satthu santikaṁ gantvā vanditvā namassamāno aṭṭhāsi.
tāpaso 5- antevāsike āha "tātā amhākaṁ añño sakkāro natthi, bhikkhusaṁgho
dukkhena 6- ṭhito. buddhappamukhassa bhikkhusaṁghassa pupphāsanaṁ paññāpessāma,

footnote: 1 chaßēéa.,i. lokato 2 chaßēéa.,i. yehi ca lakkhaṇehi 3 cha.,i. kathessati
footnote: 4 sī.,i. mahādevatthero, ma. mahādevilatthero, cha. mahādevalatthero 5 chaßēéa.,i. gotamo
footnote: 6 sī.,i. dukkhaṁ

page number: 182

jalajathalajapupphāni āharathā"ti. te tāvadeva pabbatapādato vaṇṇagandhasampannāni pupphāni
iddhiyā āharitvā sāriputtattherassa vatthumhi vuttanayeneva āsanāni paññāpayiṁsu.
nirodhasamāpattisamāpajjanampi chattadhāraṇampi sabbaṁ vuttanayeneva veditabbaṁ.
satthā sattame divase nirodhato vuṭṭhāya parivāretvā ṭhite tāpase disvā
dhammakathikabhāve etadaggappattaṁ sāvakaṁ āmantesi "iminā bhikkhu isigaṇena
mahāsakkāro 1- kato, etesaṁ pupphāsanānumodanaṁ karohī"ti. so satthu vacanaṁ
sampaṭicchitvā tīṇi piṭakāni sammasitvā anumodanaṁ akāsi. tassa desanāpariyosāne
satthā sayaṁ brahmaghosaṁ nicchāretvā dhammaṁ desesi. desanāpariyosāne ṭhapetvā
gotamatāpasaṁ sesā aṭṭhārasa sahassajaṭilā arahattaṁ pāpuṇiṁsu.
gotamo pana tenattabhāvena paṭivedhaṁ kātuṁ asakkonto bhagavantaṁ āha "bhagavā
yena bhikkhunā paṭhamaṁ dhammo desito, ko nāmāyaṁ tumhākaṁ sāsane"ti. ayaṁ gotama
mayhaṁ sāsane dhammakathikānaṁ aggoti. "ahampi bhante imassa sattadivasāni katassa
adhikārassa phalena ayaṁ bhikkhu viya anāgate ekassa buddhassa sāsane dhammakathikānaṁ
aggo bhaveyyan"ti paṭṭhanaṁ katvā pādamūle nipajji.
satthā anāgataṁ oloketvā anantarāyenassa paṭṭhanāya samijjhanabhāvaṁ ñatvā
"anāgate kappasatasahassāvasāne gotamo nāma buddho uppajjissati, tvaṁ tassa sāsane
dhammakathikānaṁ aggo bhavissasī"ti byākaritvā te arahattaṁ patte tāpase "etha
bhikkhavo"ti āha. sabbe antarahitakesamassū iddhimayapattacīvaradharā vassasatikattherasadisā
2- ahesuṁ. satthā bhikkhusaṁghamādāya vihāraṁ gato.
gotamopi yāvajīvaṁ tathāgataṁ paricaritvā yathābalaṁ kalyāṇakammaṁ katvā kappasatasahassaṁ
devesu ca manussesu ca saṁsaritvā amhākaṁ bhagavato kāle kapilavatthunagarassa

footnote: 1 sī.,i. buddhasakkāro 2 chaßēéa. vassasaṭṭhikattherasadisā

page number: 183

avidūre doṇavatthubrāhmaṇagāme brāhmaṇamahāsālakule nibbatti. tassa nāmagahaṇadivase
puṇṇamāṇavotissa nāmaṁ akaṁsu. so 1- satthari abhisambodhiṁ patvā pavattitapavaradhammacakke
anupubbena āgantvā rājagahaṁ upanissāya viharante aññākoṇḍaññatthero kapilavatthuṁ
āgantvā 2- attano bhāgineyyaṁ puṇṇamāṇavaṁ pabbājetvā punadivase dasabalassa
santikaṁ āgantvā bhagavantaṁ vanditvā āpucchitvā divāvihāratthāya chaddantadahaṁ
gato. puṇṇopi mantāniputto mātulena aññākoṇḍaññattherena saddhiṁ dasabalassa
santikaṁ agantvā "mayhaṁ pabbajitakiccaṁ matthakaṁ pāpetvā dasabalassa santikaṁ
gamissāmī"ti kapilavatthusmiṁyeva ohīno yoniso manasikāre kammaṁ karonto na
cirasseva arahattaṁ pāpuṇi. tassa santike pabbajitakulaputtāpi pañcasatā ahesuṁ.
thero sayaṁ dasakathāvatthuṁ labhitvā 3- tepi dasahi kathāvatthūhi ovadati. te tassa
ovāde ṭhatvā sabbeva arahattaṁ pattā.
te attano pabbajitakiccaṁ matthakaṁ pattaṁ ñatvā upajjhāyaṁ upasaṅkamitvā
āhaṁsu "bhante amhākaṁ kiccaṁ matthakaṁ pattaṁ, dasannañca mahākathāvatthūnaṁ
lābhino, samayo no dasabalaṁ passitun"ti. thero tesaṁ kathaṁ sutvā cintesi "mama
dasakathāvatthulābhitaṁ satthā jānāti, ahaṁ dhammaṁ desento dasa kathāvatthūni amuñcantova
4- desemi. mayi gacchante sabbepi te bhikkhū parivāretvā gacchissanti, evaṁ
gaṇasaṅgaṇikāya gantvā pana na yuttaṁ mayhaṁ dasabalaṁ passituṁ, ime tāva gantvā
passantū"ti te bhikkhū āha "āvuso tumhe purato gantvā tathāgataṁ passatha, mama vacanena
cassa pāde vandatha, ahaṁpi tumhākaṁ gatamaggena gamissāmī"ti.
te therā sabbepi dasabalassa jātibhūmiraṭṭhavāsino sabbe khīṇāsavā sabbe
dasakathāvatthulābhino attano upajjhāyassa ovādaṁ abhinanditvā 5- theraṁ vanditvā
anupubbena cārikaṁ carantā saṭṭhiyojanamaggaṁ atikkamma rājagahe veḷuvanamahāvihāraṁ

footnote: 1 chaßēéa. soti pāṭho na dissati 2 cha. gantvā 3 sī.,i.,chaßēéa. dasakathāvatthulābhitāya
footnote: 4 sī. amuñcitvāva 5 sī. amadditvā, chaßēéa. abhinditvā

page number: 184

gantvā dasabalassa pāde vanditvā ekamantaṁ nisīdiṁsu. āciṇṇaṁ kho panetaṁ
buddhānaṁ bhagavantānaṁ āgantukehi bhikkhūhi saddhiṁ paṭisammoditunti bhagavā tehi
saddhiṁ "kacci bhikkhave khamanīyan"tiādinā nayena madhurapaṭisaṇṭhāraṁ katvā "kuto
ca tumhe bhikkhave āgacchathā"ti pucchi. tehi "jātibhūmito"ti vutte "ko nu
kho bhikkhave jātibhūmikānaṁ bhikkhūnaṁ sabrahmacārīnaṁ 1- evaṁ sambhāvito attanā ca
appiccho appicchakathañca bhikkhūnaṁ kattā"ti dasakathāvatthulābhiṁ bhikkhuṁ pucchi. tepi
"puṇṇo nāma bhante āyasmā mantāniputto"ti ārocayiṁsu. taṁ kathaṁ sutvā
āyasmā sāriputto therassa dassanakāmo ahosi.
atha satthā rājagahato sāvatthiṁ agamāsi. puṇṇatthero dasabalassa tattha āgatabhāvaṁ
sutvā "satthāraṁ passissāmī"ti gantvā antogandhakuṭiyaṁyeva tathāgataṁ sampāpuṇi.
satthā tassa dhammaṁ desesi. thero dhammaṁ sutvā dasabalaṁ vanditvā paṭisallānatthāya
andhavanaṁ gantvā aññatarasmiṁ rukkhamūle divāvihāratthāya nisīdi. sāriputtattheropi
tassāgamanaṁ 2- sutvā disānulokito 3- gantvā okāsaṁ sallakkhetvā taṁ rukkhamūlaṁ
upasaṅkamitvā therena saddhiṁ sammoditvā sattavisuddhikkamaṁ 4- pucchi. theropissa
pucchitapucchitaṁ byākāsi. te aññamaññassa subhāsitaṁ samanumodiṁsu. atha satthā
aparabhāge bhikkhusaṁghamajjhe nisinno theraṁ dhammakathikānaṁ aggaṭṭhāne ṭhapesīti.
mahākaccāyanattheravatthu
[197] dasame saṅkhittena bhāsitassāti saṅkhittena kathitadhammassa. vitthārena
atthaṁ vibhajantānanti taṁ desanaṁ vitthāretvā atthaṁ vibhajamānānaṁ. aññe kira
tathāgatassa saṅkhepavacanaṁ atthavasena vā pūretuṁ na sakkonti byañjanavasena vā,
ayaṁ pana thero ubhayavasenapi sakkoti. tasmā aggoti vutto. pubbapaṭṭhanāpi
cassa evarūpāva.

footnote: 1 cha. sabrahmacārīhi, i. sabrahmacārī 2 chaßēéa.,i. tassa gamanaṁ
footnote: 3 sī.,chaßēéa. sīsānulokiko, rathavinītasutte pana sīsānulokīti pāṭho dissati
footnote: 4 maßēáū. 12/257/217 rathavinītasutta

page number: 185

ayampanassa pañhākamme anupubbikathā:- so kira padumuttarasammāsambuddhakāle
gahapatimahāsālakule nibbattitvā vuḍḍhippatto ekadivasaṁ vuttanayeneva vihāraṁ
gantvā parisapariyante ṭhito dhammaṁ suṇanto satthārā attano 1- saṅkhittena bhāsitassa
vitthārena atthaṁ vibhajantānaṁ aggaṭṭhāne ṭhapentaṁ ekaṁ bhikkhuṁ disvā "mahanto
vatāyaṁ bhikkhu, yaṁ satthā evaṁ vaṇṇeti, mayāpi anāgate ekassa buddhassa sāsane
evarūpena bhavituṁ vaṭṭatī"ti satthāraṁ nimantetvā vuttanayeneva sattāhaṁ mahādānaṁ
datvā "bhante ahaṁ imassa sakkārassa phalena na aññaṁ sampattiṁ paṭṭhemi,
anāgate pana ekassa buddhassa sāsane ito sattadivasamatthake tumhehi ṭhānantare
ṭhapitabhikkhu viya ahampi taṁ ṭhānantaraṁ labheyyan"ti paṭṭhanaṁ katvā satthu 2- pādamūle
nipajji. satthā anāgataṁ olokento "samijjhissati imassa kulaputtassa paṭṭhanā"ti
disvā "ambho kulaputta anāgate kappasatasahassāvasāne gotamo nāma buddho
uppajjissati, tvaṁ etassa sāsane saṅkhittena bhāsitassa vitthārena atthaṁ
vibhajantānaṁ aggo bhavissasī"ti byākaritvā anumodanaṁ katvā pakkāmi.
sopi kulaputto yāvajīvaṁ kusalaṁ katvā kappasatasahassaṁ devamanussesu saṁsaritvā
kassapabuddhakāle bārāṇasiyaṁ kulaghare paṭisandhiṁ gahetvā satthari parinibbute
suvaṇṇacetiyakaraṇaṭṭhānaṁ gantvā satasahassagghanikāya suvaṇṇiṭṭhakāya pūjaṁ katvā "bhagavā
mayhaṁ nibbattanibbattaṭṭhāne sarīraṁ suvaṇṇavaṇṇaṁ hotū"ti paṭṭhanaṁ akāsi. tato
yāvajīvaṁ kusalakammaṁ katvā ekaṁ buddhantaraṁ devamanussesu saṁsaritvā amhākaṁ
dasabalassa uppattikāle ujjeninagare purohitassa gehe nibbatti. tassa nāmagahaṇadivase
"mayhaṁ putto suvaṇṇavaṇṇasarīro attanāva attano nāmaṁ gahetvā āgato"ti
kāñcanamāṇavotvevassa nāmaṁ akaṁsu. so vuḍḍhimanvāya tayo vede uggaṇhitvā pitu
accayena purohitaṭṭhānaṁ labhi. so gottavasena kaccāyano nāma jāto.

footnote: 1 chaßēéa. satthāraṁ attanā 2 chaßēéa.,i. satthūti pāṭho nadissati

page number: 186

caṇḍapajjotarājā amacce sannipātetvā āha "buddho loke nibbatto,
taṁ ānetuṁ samatthā gantvā ānetha tātā"ti. deva añño ca 1- dasabalaṁ ānetuṁ
samattho nāma natthi, ācariyo kaccāyanabrāhmaṇova samattho, taṁ pahiṇathāti.
rājā taṁ pakkosāpetvā "tāta dasabalassa santikaṁ gacchāhī"ti āha. gantvā
pabbajituṁ labhanto gamissāmi mahārājāti. yaṅkiñci katvā tathāgataṁ ānehi tātāti.
so "buddhānaṁ santikaṁ gacchantassa mahāparisāya kammaṁ natthī"ti attaṭṭhamo agamāsi.
athassa satthā dhammaṁ desesi. desanāpariyosāne saddhiṁ sattahi janehi saha
paṭisambhidāhi arahattaṁ pāpuṇi. satthā "etha bhikkhavo"ti hatthaṁ pasāresi. taṁkhaṇaññeva
sabbeva antarahitakesamassū iddhimayapattacīvaradharā vassasatikattherā viya jātā.
thero attano kicce matthakaṁ patte tuṇhībhāvena anisīditvā kāḷudāyitthero
viya satthu ujjenigamanatthāya gamanavaṇṇaṁ 2- kathesi. satthā tassa vacanaṁ sutvā
"kaccāyano attano jātibhūmiyaṁ mama gamanaṁ 3- paccāsiṁsatī"ti aññāsi. buddhā ca
nāma ekaṁ kāraṇaṁ paṭicca gantuṁ ayuttaṭṭhānaṁ na gacchanti. tasmā theraṁ āha
"tvaṁyeva bhikkhu gaccha, tayi gatepi rājā pasīdissatī"ti. thero "buddhānaṁ dve
kathā nāma natthī"ti tathāgataṁ vanditvā attanā saddhiṁ āgateheva sattahi bhikkhūhi
saddhiṁ ujjeniṁ gacchanto antarāmagge tesaṁ ca nāli 4- nāma nigamo, tattha piṇḍāya
cari. tasmimpi 5- nigame dve seṭṭhidhītaro. tāsu ekā parijiṇṇakule nibbattā
duggatā mātāpitūnaṁ accayena dhātiṁ nissāya jīvati. attabhāvo panassā samiddho,
kesā aññāhi ativiya dīghā. tasmiṁyeva nigame aññā issaraseṭṭhikulassa dhītā
nikkesikā, sā tato pubbe tassā samīpaṁ pesetvā "sataṁ vā sahassaṁ vā
dassāmī"ti vatvāpi kese āharāpetuṁ nāsakkhi.

footnote: 1 chaßēéa. ayaṁ saddo na dissati 2 ma. maggassa vaṇṇaṁ 3 sī.,i. jātibhūmigamanaṁ
footnote: 4 sī.,chaßēéa. telapanāḷi 5 chaßēéa.,i. tasmiṁ ca

page number: 187

tasmiṁ pana divase sā seṭṭhidhītā mahākaccāyanattheraṁ sattahi bhikkhūhi parivutaṁ
tucchapattaṁ gacchantaṁ 1- disvā "ayaṁ suvaṇṇavaṇṇo eko brāhmaṇabandhubhikkhu
yathādhoteneva pattena gacchati, 2- mayhañca aññaṁ dhanaṁ natthi. asukaseṭṭhidhītā pana
imesaṁ kesānaṁ atthāya pesesi. idāni ito laddhauppādena sakkā therassa
deyyadhammaṁ dātun"ti dhātiṁ pesetvā there nimantetvā antogehe nisīdāpesi.
therānaṁ nisinnakāle gabbhaṁ pavisitvā dhātiyā attano kese kappāpetvā "amma ime
kese asukāya nāma seṭṭhidhītāya datvā yaṁ sā deti, taṁ āhara, ayyānaṁ
piṇḍapātaṁ dassāmā"ti. dhātī piṭṭhihatthena assūni puñchitvā ekena hatthena
hadayamaṁsaṁ sandhāretvā therānaṁ santike paṭicchādetvā te kese ādāya tassā
seṭṭhidhītāya santikaṁ gatā.
paṇītaṁ 3- nāma sāravantaṁpi sayaṁ upanītaṁ gāravaṁ na janeti, tasmā seṭṭhidhītā
cintesi "ahaṁ pubbe bahunāpi dhanena ime kese āharāpetuṁ nāsakkhiṁ, idāni
pana chinnakālato paṭṭhāya na yathāmūlameva lacchissatī"ti dhātiṁ āha "ahaṁ pubbe
tava sāminiyā 4- bahunāpi dhanena kese āharāpetuṁ nāsakkhiṁ, yattha katthaci nītā
pana na jīvakesā 5- nāma aṭṭha kahāpaṇe agghantī"ti aṭṭheva kahāpaṇe adāsi.
dhātī kahāpaṇe āharitvā seṭṭhidhītāya adāsi. seṭṭhidhītā ekekaṁ piṇḍapātaṁ
ekekaṁ kahāpaṇikaṁ katvā therānaṁ dāpesi. thero āvajjitvā seṭṭhidhītāya upanissayaṁ
disvā "kahaṁ seṭṭhidhītā"ti pucchi. gabbhe ayyāti. pakkosatha nanti. sā theresu
gāravena ekavacanena āgantvā there vanditvā balavasaddhaṁ uppādesi. sukhette
patiṭṭhitapiṇḍapāto diṭṭheva dhamme vipākaṁ detīti saha therānaṁ vandanena kesā
pakatibhāveyeva aṭṭhaṁsu. therāpi taṁ piṇḍapātaṁ gahetvā passantiyāyeva seṭṭhidhītāya
vehāsaṁ abbhuggantvā kāñcanavanuyyāne otariṁsu.

footnote: 1 chaßēéa. āgacchantaṁ 2 chaßēéa. āgacchati 3 chaßēéa. paṇiyaṁ 4 chaßēéa. sāminiṁ
footnote: 5 sī. nītā pana jīvakesā, chaßēéa. vinipātā pana nijjīvakesā

page number: 188

uyyānapālo taṁ theraṁ 1- disvā rañño santikaṁ gantvā "deva me ayyo
purohitakaccāyano pabbajitvā uyyānaṁ āgato"ti āha. rājā caṇḍapajjoto 2-
uyyānaṁ gantvā katabhattakiccaṁ theraṁ pañcapatiṭṭhitena vanditvā ekamantaṁ nisinno
"kahaṁ bhante bhagavā"ti pucchi. sayaṁ satthā anāgantvā maṁ pesesi mahārājāti.
kahaṁ bhante ajja bhikkhaṁ alatthāti. thero rañño pucchāsabhāgena sabbaṁ seṭṭhidhītāya
kataṁ dukkaraṁ ārocesi. rājā therassa vasanaṭṭhānaṁ paṭiyādetvā theraṁ nimantetvā
nivesanaṁ gantvā seṭṭhidhītaraṁ āharāpetvā 3- aggamahesiṭṭhāne ṭhapesi. imissā
itthiyā diṭṭhadhammiko ca yasapaṭilābho ahosi.
tato paṭṭhāya rājā therassa mahāsakkāraṁ karoti. therassa dhammakathāya pasīditvā
mahājano therassa santike pabbaji. tato paṭṭhāya sakalanagaraṁ ekakāsāvapajjotaṁ
isivātapaṭivātaṁ 4- ahosi. sāpi devī gabbhaṁ labhitvā dasamāsaccayena puttaṁ
vijāyi. tassa nāmagahaṇadivase gopālakumāroti pitāmahaseṭṭhino 5- nāmaṁ akaṁsu. sā
puttassa nāmavasena gopālamātā nāma devī jātā. sā devī there ativiya
pasīditvā rājānaṁ sampaṭicchāpetvā kāñcanavanuyyāne therassa vihāraṁ kāresi.
thero ujjeninagaraṁ pasādetvā puna satthu santikaṁ gato. atha satthā aparabhāge jetavane
viharanto madhupiṇḍikasuttantaṁ 6- kaccāyanapeyyālaṁ 7- pārāyanasuttanti ime tayo
suttante atthuppattiṁ katvā theraṁ saṅkhittena bhāsitassa vitthārena atthaṁ
vibhajantānaṁ aggaṭṭhāne ṭhapesīti.
paṭhamavaggavaṇṇanā niṭṭhitā.
----------------

footnote: 1 sī. there 2 sī. chandajāto 3 chaßēéa. āṇāpetvā 4 sī.....parivātaṁ
footnote: 5 chaßēéa. mātāmahaseṭṭhino 6 chaßēéa. madhupiṇḍikasuttaṁ,
footnote: maßēáū. 12/199/168 7 pāli. mahākaccāyanabhaddekarattasutta, ma.u. 14/279/248

page number: 189

14. etadaggavagga 2. dutiyavagga
cūḷapanthakattheravatthu
[198-200] dutiyassa paṭhame manomayanti manena nibbattitaṁ. "manomayena
kāyena, iddhiyā upasaṅkamī"ti 1- vuttaṭṭhānasmiṁ manena katakāyo manomayakāyo nāma
jāto. "aññataraṁ manomayaṁ kāyaṁ upapajjatī"ti 2- vuttaṭṭhāne manena nibbattitakāyo
manomayakāyo nāma jāto. ayamidha adhippeto. tattha aññe bhikkhū manomayaṁ kāyaṁ
nibbattentā tayo vā cattāro vā nibbattenti, na bahuke. ekasadiseeva
katvā nibbattenti ekavidhameva kammaṁ kurumāne. cūḷapanthakatthero 3- pana ekāvajjanena
samaṇasahassaṁ māpesi. dvepi jane na ekasadisameva akāsi na ekavidhakammaṁ kurumāne.
tasmā manomayaṁ kāyaṁ abhinimminantānaṁ aggo nāma jāto.
cetovivaṭṭakusalānampi cūḷapanthakova aggo, paññāvivaṭṭakusalānampana 4-
mahāpanthakatthero aggoti vutto. tattha cūḷapanthakatthero catunnaṁ rūpāvacarajjhānānaṁ
lābhitāya "cetovivaṭṭakusalo"ti vutto, mahāpanthakatthero catunnaṁ arūpāvacarajjhānānaṁ
lābhitāya "paññāvivaṭṭakusalo"ti vutto. cūḷapanthako ca samāpattikusalatāya
cetovivaṭṭakusalo nāma, mahāpanthako vipassanākusalatāya paññāvivaṭṭakusalo nāma. eko
cettha samādhilakkhaṇe cheko, eko vipassanālakkhaṇe. tathā eko samādhigāḷhe,
eko vipassanāgāḷhe. eko cettha aṅgasaṅkhitte cheko, eko ārammaṇasaṅkhitte.
tathā eko aṅgavavatthāne cheko, eko ārammaṇavavatthāneti evamettha yojanā
kātabbā.
apica cūḷapanthakatthero rūpāvacarajjhānalābhī hutvā jhānaṅgehi vuṭṭhāya arahattaṁ
pattoti cetovivaṭṭakusalo, mahāpanthako arūpāvacarajjhānalābhī hutvā jhānaṅgehi

footnote: 1 khuṭhera. 26/901/387 anuruddhattheragāthā 2 upapanno,
footnote: vi.cu. 7/333/118 devadattavattha 3 ka. cullapanthakatthero. evamuparipi
footnote: 4 chaßēéa.,i. saññāvivaṭṭa.... evamuparipi

page number: 190

vuṭṭhāya arahattaṁ pattoti paññāvivaṭṭakusalo. ubhopi panthe jātattā panthakā
nāma jātā. tesaṁ paṭhamajāto mahāpanthako nāma jāto, 1- itaro 2- cūḷapanthako nāma.
imesampana ubhinnampi pañhākamme ayamanupubbikathā:- atīte kira 3-
padumuttarakāle haṁsavatīnagaravāsino dve bhātikakuṭumbikā satthari pasannā nibaddhaṁ
satthu santikaṁ gantvā dhammaṁ suṇanti. tesu ekadivasaṁ kaniṭṭho satthāraṁ
dvīhaṅgehi samannāgataṁ ekaṁ bhikkhuṁ "mama sāsane manomayaṁ kāyaṁ abhinimminantānaṁ
cetovivaṭṭakusalānañca ayaṁ bhikkhu aggo"ti etadagge ṭhapentaṁ disvā cintesi "aho
vatāyaṁ bhikkhu eko hutvā dve aṅgāni paripūretvā carati, mayāpi anāgate ekassa
buddhassa sāsane aṅgadvayapūrakena hutvā vicarituṁ vaṭṭatī"ti. so purimanayeneva
satthāraṁ nimantetvā sattāhaṁ mahādānaṁ datvā evamāha "bhante yaṁ bhikkhuṁ tumhe
ito sattadivasamatthake manomayaṅgena ca cetovivaṭṭakusalaṅgena ca `ayaṁ mama sāsane
aggo'ti etadagge ṭhapayittha, ahaṁpi imassa adhikārakammassa phalena so bhikkhu viya
aṅgadvayapūrakova bhaveyyan"ti paṭṭhanaṁ akāsi.
satthā anāgataṁ oloketvā anantarāyenassa paṭṭhanāya samijjhanabhāvaṁ disvā
"anāgate kappasatasahassāvasāne gotamo nāma buddho uppajjissati, so taṁ
imasmiṁ ṭhānadvaye ṭhapessatī"ti byākaritvā anumodanaṁ katvā pakkāmi. bhātāpissa
ekadivasaṁ satthāraṁ paññāvivaṭṭakusalaṁ bhikkhuṁ etadagge ṭhapentaṁ disvā tatheva adhikāraṁ
katvā paṭṭhanaṁ akāsi, satthāpi taṁ byākāsi.
te ubhopi janā satthari dharamāne kusalakammaṁ katvā satthu parinibbutakāle
sarīracetiye suvaṇṇapūjaṁ katvā tato cutā devaloke nibbattā. tesaṁ devamanussesu
saṁsarantānaṁyeva kappasatasahassaṁ atikkantaṁ. tattha mahāpanthakassa antarā katakalyāṇakammaṁ
na kathīyati, cūḷapanthako pana kassapassa bhagavato sāsane pabbajitvā vīsati

footnote: 1 chaßēéa. jātoti pāṭho na dissati 2 chaßēéa. pacchājāto 3 ka. pana

page number: 191

vassasahassāni odātakasiṇakammaṁ katvā devapure nibbatti. atha amhākaṁ satthā
abhisambodhiṁ patvā pavattitapavaradhammacakko rājagahaṁ upanissāya veḷuvanamahāvihāre
paṭivasati.
imasmiṁ ṭhāne ṭhatvā imesaṁ dvinnampi nibbattiṁ kathetuṁ vaṭṭatīti. rājagahe
kira dhanaseṭṭhikuladhītā attano dāseneva saddhiṁ santhavaṁ katvā "aññepi me
imaṁ kammaṁ jāneyyun"ti cintetvā bhītā 1- evamāha "amhehi imasmiṁ ṭhāne vasituṁ
na sakkā, sace me mātāpitaro imaṁ dosaṁ jānissanti, khaṇḍākhaṇḍaṁ karissanti,
videsaṁ gantvā vasissāmā"ti hatthasāraṁ gahetvā aggadvārena nikkhamitvā "yattha
vā tattha vā aññehi ajānanaṭṭhānaṁ gantvā vasissāmā"ti ubhopi agamaṁsu.
tesaṁ ekasmiṁ ṭhāne vasantānaṁ saṁvāsamanvāya tassā kucchismiṁ gabbho patiṭṭhāsi.
sā gabbhassa paripākamāgamma sāmikena saddhiṁ mantesi "gabbho me paripākaṁ
gato, ñātibandhuvirahite 2- ṭhāne gabbhavuṭṭhānaṁ nāma ubhinnampi amhākaṁ dukkhameva,
kulagehameva gacchāmā"ti. so "ajja gacchāma, sve gacchāmā"ti divase atikkāmeti.
sā cintesi "ayaṁ bālo attano dosamahantatāya gantuṁ na ussahati, mātāpitaro
ca nāma ekantahitā, ayaṁ gacchatu vā mā vā, mayā gantuṁ vaṭṭatī"ti. tasmiṁ
gehā nikkhamante gehaparikkhāraṁ paṭisāmetvā attano kulagharaṁ gatabhāvaṁ
anantaragehavāsīnaṁ 3- ārocetvā maggaṁ paṭipajji.
atha so puriso gharaṁ āgato taṁ adisvā paṭivissake pucchitvā "kulagharaṁ
gatā"ti sutvā vegena anubandhitvā antarāmagge sampāpuṇi. tassāpi tattheva
gabbhavuṭṭhānaṁ ahosi. so "kiṁ idaṁ bhadde"ti pucchi. sāmi eko putto jātoti.
idāni kiṁ karissāmāti. yassatthāya mayaṁ kulagharaṁ gaccheyyāma, 4- taṁ kammaṁ antarāva
nipphannaṁ, tattha gantvā kiṁ karissāma, nivattāmāti dvepi ekacittā hutvā

footnote: 1 chaßēéa. bhītāti pāṭho na dissati 2 chaßēéa. ñātimittādivirahite 3 ma. antikagharavāsīnaṁ
footnote: 4 chaßēéa.,i. gacchāma

page number: 192

nivattiṁsu. tassa dārakassa ca panthe jātattā panthakoti nāmaṁ akaṁsu. tassā
na cirasseva aparopi gabbho patiṭṭhahi. sabbaṁ purimanayeneva vitthāretabbaṁ. tassapi
dārakassa panthe jātattā paṭhamaṁ jātassa mahāpanthakoti nāmaṁ katvā pacchā
jātassa 1- cūḷapanthakoti nāmaṁ akaṁsu.
tepi dve dārake gahetvā attano vasanaṭṭhānameva gatā. tesaṁ tattha
vasantānaṁ ayaṁ mahāpanthakadārako aññe dārakajane "cullapitā mahāpitā ayyako
ayyikā"ti vadante sutvā mātaraṁ paṭipucchi "amma aññe dārakā ayyakoti
vadanti, 2- kiṁ amhākaṁ ettha 3- ñātakā natthī"ti. āma tāta tumhākaṁ ettha ñātakā
natthi, rājagahanagare pana te 4- dhanaseṭṭhī nāma ayyako, tattha tumhākaṁ bahū ñātakāti.
kasmā tattha na gacchāma 5- ammāti. sā attano āgamanakāraṇaṁ puttassa akathetvā
puttesu punappunaṁ kathentesu sāmikaṁ āha "ime dārakā ativiya pīḷenti, 6- kinno
mātāpitaro disvā maṁsaṁ khādissanti, ehi dārakānaṁ ayyakakulaṁ dassemā"ti. ahaṁ
sammukhā bhavituṁ na sakkhissāmi, tampana nayissāmīti. "sādhu ayya 7- yena kenaci
upāyena dārakānaṁ ayyakakulameva daṭṭhuṁ vaṭṭatī"ti dvepi janā dārake ādāya
anupubbena rājagahaṁ patvā nagaradvāre ekissā sālāya nivāsaṁ katvā dārakamātā
dve dārake gahetvā āgatabhāvaṁ mātāpitūnaṁ ārocesi. 8-
tesaṁ 9- sāsanaṁ sutvā saṁsāre saṁsarantānaṁ na putto na dhītā nāma natthi,
te amhākaṁ mahāparādhikā, na sakkā tehi amhākaṁ cakkhupathe ṭhātuṁ, ettakaṁ
nāma dhanaṁ gahetvā dvepi janā phāsukaṭṭhānaṁ gantvā jīvantu, dārake pana
mayhaṁ 10- pesentūti. seṭṭhidhītā mātāpitūhi pesitadhanaṁ gahetvā dārake āgatadūtānaṁ
hattheyeva datvā pesesi. te 11- ayyakakule vaḍḍhanti. tesu cūḷapanthako atidaharo,

footnote: 1 sī.,i. itarassa 2 chaßēéa. kathenti ayyako ayyikāti 3 chaßēéa.,i. etthāti pāṭho na
footnote: dissati 4 chaßēéa.,i. vo 5 chaßēéa. gacchatha 6 chaßēéa.,i. maṁ kilamenti
footnote: 7 chaßēéa.,i. sāmi 8 chaßēéa.,i. ārocāpesi 9 chaßēéa.,i. te taṁ 10 chaßēéa.,i. idha

11 chaßēéa.,i. dārakā

page number: 193

mahāpanthako pana ayyakena saddhiṁ dasabalassa dhammakathaṁ sotuṁ gacchati. tassa niccaṁ
satthu sammukhā 1- dhammaṁ suṇantassa pabbajjāya cittaṁ nami. so ayyakaṁ āha "sace
tumhe sampaṭicchatha, 2- ahaṁ pabbajeyyan"ti. "kiṁ vadesi tāta, mayhaṁ sakalalokassāpi
pabbajitato taveva pabbajjā bhaddakā. sace sakkosi, pabbaja tātā"ti sampaṭicchitvā
satthu santikaṁ gato. satthā "kiṁ mahāseṭṭhi dārako te laddho"ti. "āma bhante,
ayaṁ dārako mayhaṁ nattā, tumhākaṁ santike pabbajāmīti vadatī"ti āha.
satthā aññataraṁ piṇḍapātacārikaṁ "imaṁ dārakaṁ pabbājehī"ti āṇāpeti.
thero tassa tacapañcakakammaṭṭhānaṁ ācikkhitvā pabbājesi. so bahuṁ buddhavacanaṁ
uggaṇhitvā paripuṇṇavasso upasampadaṁ labhi. upasampanno hutvā yoniso manasikāre
kammaṁ karonto catunnaṁ arūpāvacarajjhānānaṁ lābhī hutvā jhānaṅgehi vuṭṭhāya
arahattaṁ pāpuṇi. iti so paññāvivaṭṭakusalānaṁ aggo jāto. so jhānasukhena
maggasukhena phalasukhena nibbānasukhena 3- vītivattento cintesi "sakkā nu kho imaṁ
sukhaṁ cūḷapanthakassa dātun"ti. tato ayyakaseṭṭhissa santikaṁ gantvā "mahāseṭṭhi
sace tumhe sampaṭicchatha, ahaṁ cūḷapanthakaṁ pabbājeyyan"ti āha. pabbājetha bhanteti.
thero cūḷapanthakadārakaṁ pabbājetvā dasasu sīlesu patiṭṭhāpesi. cūḷapanthakasāmaṇero
bhātikassa santike
"padumaṁ 4- yathā kokanadaṁ 5- sugandhaṁ
pāto siyā phullamavītagandhaṁ
aṅgīrasaṁ passa virocamānaṁ
tapantamādiccamivantalikkhe"ti 6-
imaṁ gāthaṁ gaṇhāti. gahitagahitapadaṁ uparupari padaṁ gaṇhantassa nassati. tassa
imameva gāthaṁ gahetuṁ vāyamantassa cattāro māsā atikkantā. atha naṁ mahāpanthako

footnote: 1 chaßēéa. sammukhe 2 chaßēéa. anujāneyyātha 3 sī. nibbānasukhena ca 4 ka. padmaṁ
footnote: 5 ma. kokanudaṁ 6 saṁ.sa. 15/123/97 pañcarājasutta, aṅ.pañcaka. 23/195/266 (syā)

page number: 194

āha "panthaka tvaṁ imasmiṁ sāsane abhabbo, catūhi māsehi ekagāthaṁpi gahetuṁ
na sakkosi, pabbajitakiccaṁ pana tvaṁ kathaṁ pāpessasi, nikkhama ito"ti. so therena
paṇāmito vihārapaccante rodamāno aṭṭhāsi.
tena samayena satthā rājagahaṁ upanissāya jīvakambavane viharati. tasmiṁ samaye
jīvako purisaṁ pesesi "pañcahi bhikkhusatehi saddhiṁ satthāraṁ nimantehī"ti. tena kho
pana samayena mahāpanthako bhattuddesako hoti. so "pañcannaṁ bhikkhusatānaṁ paṭicchatha
bhante"ti vutte 1- "cūḷapanthakaṁ 2- ṭhapetvā sesānaṁ paṭicchāmī"ti āha. cūḷapanthako
taṁ kathaṁ sutvā bhiyyoso mattāya domanassappatto ahosi. satthā cūḷapanthakaṁ rodantaṁ
3- disvā "cūḷapanthako mayi gate bujjhissatī"ti gantvā avidūraṭṭhāne attānaṁ
dassetvā "kiṁ tvaṁ panthaka rodasī"ti āha. bhātā maṁ bhante paṇāmetīti. panthaka
tuyhaṁ bhātikassa parapuggalānaṁ āsayānusayañāṇaṁ natthi, tvaṁ buddhaveneyyapuggalo
nāmāti iddhiyā abhisaṅkharitvā ekaṁ suddhacoḷakhaṇḍaṁ adāsi "imaṁ gahetvā `rajoharaṇaṁ
rajoharaṇan'ti vatvā bhāvehi panthakā"ti.
so satthārā dinnaṁ coḷakhaṇḍaṁ "rajoharaṇaṁ rajoharaṇan"ti hatthena
parimajjanto nisīdi. tassa parimajjantassa pilotikāni 4- kiliṭṭhadhātukāni jātāni.
punappunaṁ 5- parimajjantassa ukkhaliparipuñchanasadisaṁ jātaṁ. so ñāṇaparipākaṁ āgamma
tattha khayavayaṁ paṭṭhapetvā cintesi "idaṁ coḷakhaṇḍaṁ pakatiyā paṇḍaraṁ parisuddhaṁ,
upādinnakasarīraṁ nissāya kiliṭṭhaṁ jātaṁ, idaṁ cittaṁpi evaṁgatikamevā"ti samādhiṁ
bhāvetvā cattāri rūpāvacarajjhānāni pādakāni katvā saha paṭisambhidāhi arahattaṁ pāpuṇi.
so manomayeneva jhānalābhī 6- hutvā eko hutvā bahudhā, bahudhā hutvā eko ca
bhavituṁ samattho ahosi. arahattamaggeneva cassa tepiṭakañca cha abhiññā ca āgamiṁsu.

footnote: 1 chaßēéa. vutto 2 sī. bālapanthakaṁ 3 chaßēéa. cūḷapanthakassa khedaṁ 4 sī.,chaßēéa. lomāni
footnote: 5 chaßēéa. puna 6 sī.,i. manomayañāṇalābhī, chaßēéa. manomayajjhānalābhī

page number: 195

punadivase satthā ekūnehi pañcahi bhikkhusatehi saddhiṁ gantvā jīvakassa nivesane
nisīdi. cūḷapanthako pana attano bhikkhāya appaṭicchitattāyeva na gato. jīvako
yāguṁ dātuṁ ārabhi, satthā hatthena pattaṁ pidahi. kasmā bhante na gaṇhathāti.
vihāre eko bhikkhu atthi jīvakāti. so purisaṁ pahiṇi "gaccha bhaṇe vihāre
nisinnaṁ ayyaṁ gahetvā ehī"ti. cūḷapanthakattheropi tassa purisassa pure āgamanāyeva
bhikkhusahassaṁ nimminitvā ekaṁpi ekena asadisaṁ, ekassāpi cīvaravicāraṇādisamaṇakammaṁ
aññena asadisaṁ akāsi. so puriso vihāre bhikkhūnaṁ bahubhāvaṁ disvā gantvā
jīvakassa kathesi "bhante imasmiṁ vihāre bhikkhusaṁgho bahutaro, tato pakkositabbaṁ
bhadantaṁ na jānāmī"ti. jīvako satthāraṁ paṭipucchi "ko nāma bhante vihāre 1-
nisinno bhikkhū"ti. cūḷapanthako nāma jīvakāti. gaccha bhaṇe "cūḷapanthako nāma
kataro"ti pucchitvā ānehīti. so vihāraṁ āgantvā "cūḷapanthako nāma bhante
kataro"ti pucchi. "ahaṁ cūḷapanthako ahaṁ cūḷapanthako"ti bhikkhusahassaṁ kathesi. so
puna gantvā jīvakaṁ kathesi "sahassamattā bhikkhū sabbe `ahaṁ cūḷapanthako ahaṁ
cūḷapanthako'ti kathenti, ahaṁ `asuko nāma pakkositabbo'ti na jānāmī"ti. jīvakopi
paṭividdhasaccatāya "iddhimā bhikkhū"ti nayato ñatvā "paṭhamakathanabhikkhumeva `tumhe
satthā pakkosatī'ti vatvā cīvarakaṇṇe gaṇhatha tātā"ti āha. so vihāraṁ gantvā
tathā akāsi, tāvadeva sahassamattā bhikkhū antaradhāyiṁsu. so theraṁ gahetvā agamāsi.
satthā tasmiṁ khaṇe yāguṁ gaṇhi.
dasabale bhattakiccaṁ katvā vihāraṁ gate dhammasabhāyaṁ kathā udapādi
"yāvamahantā vata buddhā nāma cattāro māse ekaṁ gāthaṁ gaṇhituṁ asakkontaṁ
bhikkhuṁ evaṁ mahiddhikaṁ akaṁsū"ti. satthā tesaṁ bhikkhūnaṁ cittavāraṁ ñatvā gantvā
paññattāsane nisajja "kiṁ vadetha bhikkhave"ti pucchi. na bhagavā aññaṁ kiñci
kathema, cūḷapanthakena tumhākaṁ santikā mahālābho laddhoti tumhākaṁyeva guṇaṁ kathemāti.

footnote: 1 sī. bhante imasmā bhikkhusaṁghā vihāre

page number: 196

anacchariyaṁ bhikkhave idāni mayhaṁ ovādaṁ katvā lokuttaradāyajjalābho, ayaṁ atītepi
aparipakke ñāṇe ṭhitassa mayhaṁ ovādaṁ katvā lokiyadāyajjaṁ labhīti. bhikkhū "kadā
bhante"ti āyāciṁsu. satthā tesaṁ bhikkhūnaṁ atītaṁ āharitvā dassesi.
bhikkhave atīte bārāṇasīnagare brahmadatto nāma rājā rajjaṁ kāresi.
tasmiṁ samaye cūḷakaseṭṭhī 1- nāma paṇḍito byatto sabbanimittāni jānāti. so
ekadivasaṁ rājupaṭṭhānaṁ gacchanto antaravīthiyaṁ matamūsikaṁ 2- disvā taṁkhaṇe nakkhattaṁ
samānetvā idamāha "sakkā cakkhumatā paññavatā kulaputtena imaṁ unduraṁ gahetvā
dārabharaṇaṁ kātuṁ kammante ca sajjetun"ti. 3- aññataro duggatakulaputto taṁ seṭṭhissa
vacanaṁ sutvā "nāyaṁ ajānitvā kathessatī"ti mūsikaṁ gahetvā ekasmiṁ āpaṇike
biḷārassatthāya datvā kākaṇikaṁ labhi. tāya kākaṇikāya phāṇitaṁ kiṇitvā 4- ekena
kuṭena pānīyaṁ gaṇhi, 5- araññato āgacchante mālākāre disvā thokaṁ phāṇitakhaṇḍaṁ
datvā ulluṅkena pānīyaṁ adāsi. te tassa ekekaṁ pupphamuṭṭhiṁ adaṁsu. so tena
pupphamūlena punadivasepi phāṇitañca pānīyaghaṭañca gahetvā pupphārāmameva gato.
tassa taṁ divasaṁ mālākārā aḍḍhaocitake pupphagacche datvā agamaṁsu. so na
cirasseva iminā upāyena aṭṭha kahāpaṇe labhi.
puna ekasmiṁ vātavuṭṭhidivase chaḍḍitauyyānaṁ gantvā patitadārūni 6- rāsiṁ katvā
nisinno rājakumbhakārassa santikā soḷasa kahāpaṇe labhati, 7- so catuvīsatiyā
kahāpaṇesu jātesu "atthi ayaṁ upāyo mayhan"ti nagaradvārato avidūre ṭhāne
ekaṁ pānīyaghaṭaṁ 8- ṭhapetvā pañcasate tiṇahārake pānīyena upaṭṭhahi. te āhaṁsu
"tvaṁ samma amhākaṁ bahupakāro, kiṁ te karomā"ti. sopi "mayhaṁ kicce uppanne
karissathā"ti vatvā ito cito ca vicaranto thalapathakammikena ca jalapathakammikena
ca saddhiṁ mittasanthavaṁ akāsi. tassa thalapathakammiko "sve imaṁ nagaraṁ assavāṇijako

footnote: 1 cha. cūḷaseṭṭhi 2 sī. pūtimūsikaṁ 3 chaßēéa. payojetunti 4 sī. gahetvā
footnote: 5 chaßēéa. gaṇhitvā 6 chaßēéa. patitadārūnaṁ 7 chaßēéa.,i. labhi 8 cha.,i. pānīyacāṭiṁ

page number: 197

pañca assasatāni gahetvā āgamissatī"ti ācikkhi, so tassa vacanaṁ sutvā
tiṇahārakānaṁ saññaṁ datvā ekekaṁ tiṇakalāpaṁ dviguṇaṁ katvā āharāpesi. atha
so assānaṁ nagarapatiṭṭhavelāya tiṇakalāpasahassaṁ antodvāre 1- rāsiṁ katvā nisīdi.
assavāṇijo sakalanagare assānaṁ haritaṁ 2- alabhitvā tassa sahassaṁ datvā taṁ tiṇaṁ
gaṇhi.
tato katipāhaccayena samuddakammikasahāyako ārocesi "paṭṭanaṁ mahānāvā
āgatā"ti. so "atthi ayaṁ upāyo"ti aṭṭhahi kahāpaṇehi sabbaparivārasampannaṁ
tāvakālikaṁ rathaṁ gahetvā nāvāpaṭṭanaṁ gantvā ekāṅgulimuddikaṁ nāvāya 3- saccakāraṁ
datvā avidūre ṭhāne sāṇiyaṁ 4- parikkhipāpetvā tattha nisinno purise āṇāpesi
"bāhirato 5- vāṇijesu āgatesu tatiyena paṭihārena ārocethā"ti. "nāvā
āgatā"ti sutvā bārāṇasito satamattā vāṇijā "bhaṇḍaṁ gaṇhāmā"ti agamaṁsu. bhaṇḍaṁ
tumhe na labhissatha, asukaṭṭhāne mahāvāṇijena nāma saccakāro dinnoti. te
tesaṁ sutvā tassa santikaṁ āgatā, pādamūlikapurisā purimasaññāvasena tatiyapaṭihārena
tesaṁ āgatabhāvaṁ ārocesuṁ. te satamattāpi vāṇijā ekekaṁ sahassaṁ datvā tena
saddhiṁ nāvāya pattikā hutvā puna ekekaṁ sahassaṁ datvā pattiṁ vissajjāpetvā
puna bhaṇḍaṁ attano santakaṁ akaṁsu. so puriso dve satasahassāni gaṇhitvā
bārāṇasiṁ āgantvā "kataññunā bhavituṁ vaṭṭatī"ti ekaṁ satasahassaṁ gahetvā
cūḷakaseṭṭhissa santikaṁ gato.
atha naṁ seṭṭhī "kinte tāta katvā idaṁ dhanaṁ laddhan"ti pucchi. so "tumhehi
kathitaupāye ṭhatvā catumāsabbhantareyeva laddhan"ti āha. seṭṭhī tassa vacanaṁ sutvā
"idāni evarūpaṁ dārakaṁ parasantakaṁ kātuṁ na vaṭṭatī"ti vayappattaṁ dhītaraṁ datvā
sakalakuṭumbassa sāmikaṁ akāsi. sopi kulaputto seṭṭhino accayena tasmiṁ nagare

footnote: 1 chaßēéa. antaradvāre 2 ma. gocaraṁ, cha. cāriṁ 3 cha. nāvikassa
footnote: 4 ma. sāṇiyā, cha. sāṇiṁ 5 chaßēéa. bāhirakesu

page number: 198

seṭṭhiṭṭhānaṁ gahetvā yāvatāyukaṁ ṭhatvā yathākammaṁ gato. satthā dve vatthūni
kathetvā anusandhiṁ ghaṭetvā abhisambuddhakāle imaṁ gāthamāha:-
"appakenapi medhāvī pābhaṭena vicakkhaṇo
samuṭṭhāpeti attānaṁ aṇuṁ aggiṁva sandhaman"ti. 1-
iti satthā dhammasabhāyaṁ sannisinnānaṁ imaṁ kāraṇaṁ dasseti. dvinnaṁpi
mahāsāvakānaṁ pubbapaṭṭhanato paṭṭhāya ayaṁ anupubbikathā. aparabhāge pana satthā
ariyagaṇaparivuto dhammāsane nisinno manomayaṁ kāyaṁ abhinimminantānaṁ
cetovivaṭṭakusalānaṁ cūḷapanthakattheraṁ aggaṭṭhāne ṭhapesi, paññāvivaṭṭakusalānaṁ
mahāpanthakanti.
subhūtittheravatthu
[201] tatiye araṇavihārīnanti nikkilesavihārīnaṁ. raṇāti 2- hi rāgādayo kilesā
vuccanti, tesaṁ abhāvena nikkilesavihāro araṇavihāro nāma. so yesaṁ atthi,
te araṇavihārino. tesaṁ araṇavihārīnaṁ subhūtitthero aggoti. kiñcāpi hi aññepi
khīṇāsavā araṇavihārino ca, therena pana dhammadesanāya evaṁ 3- nāmaṁ laddhaṁ. aññe
bhikkhū dhammaṁ desentā uddissakaṁ 4- katvā vaṇṇaṁ vā avaṇṇaṁ vā kathenti, thero
pana dhammaṁ desento satthārā desitaniyāmato anokkamitvā 5- desesi, tasmā
araṇavihārīnaṁ aggo nāma jāto.
[202] catutthe dakkhiṇeyyānanti dakkhiṇārahānaṁ. tattha kiñcāpi aññepi
khīṇāsavā aggadakkhiṇeyyā, thero pana piṇḍāya caranto ghare ghare mettajjhānaṁ
samāpajjitvā samāpattito vuṭṭhāya bhikkhaṁ gaṇhāti "evaṁ bhikkhādāyakānaṁ mahapphalaṁ
bhavissatī"ti. tasmā dakkhiṇeyyoti 6- vutto. attabhāvo panassa subhūtimā
samiddho, 7- alaṅkatatoraṇicittapaṭo viya ca ativiya virocati. tasmā subhūtīti vuccati.

footnote: 1 khu.jā. 27/4/2 cullakaseṭṭhijātaka (syā) 2 chaßēéa. raṇanti 3 chaßēéa. etaṁ
footnote: 4 sī. odissakaṁ 5 ma. anukkamitvā 6 chaßēéa.,i. tasmā dakkhiṇeyyānaṁ aggoti
footnote: 7 sī. suṭṭhu bhūtivā samiddho, chaßēéa. susamiddho

page number: 199

tassa pañhākamme ayamanupubbikathā:- ayaṁ kira padumuttare bhagavati
anuppanneyeva haṁsavatīnagare brāhmaṇamahāsālakule nibbatti, nandamāṇavotissa nāmaṁ
akaṁsu. so vayappatto tayo vede uggaṇhitvā tattha sāraṁ apassanto attano
parivārehi catucattāḷīsamāṇavakasahassehi saddhiṁ pabbatapāde isipabbajjaṁ pabbajitvā
pañcābhiññā aṭṭha samāpattiyo nibbattesi, antevāsikepi jhānalābhino akāsi.
tasmiṁ samaye padumuttaro bhagavā loke nibbattitvā haṁsavatīnagaraṁ upanissāya
viharanto ekadivasaṁ paccūsasamaye lokaṁ volokento nandatāpasassa antevāsikānaṁ
jaṭilānaṁ arahattupanissayaṁ nandatāpasassa ca dvīhi aṅgehi samannāgatassa sāvakassa
ṭhānantarapaṭṭhanaṁ disvā pātova sarīrapaṭijagganaṁ katvā pubbaṇhasamayaṁ pattacīvaramādāya
sāriputtattherassa vatthumhi vuttanayeneva nandatāpasassa assamaṁ agamāsi. tattha
phalāphaladānañca pupphāsanapaññāpanañca nirodhasamāpattisamāpajjanañca vuttanayeneva
veditabbaṁ.
satthā pana nirodhā vuṭṭhito araṇavihāriyaṅgena ca dakkhiṇeyyaṅgena cāti
dvīhaṅgehi samannāgataṁ ekaṁ sāvakaṁ "isigaṇassa pupphāsanānumodanaṁ karohī"ti
āṇāpesi. so attano visaye ṭhatvā tepiṭakaṁ sammasitvā anumodanaṁ akāsi.
tassa desanāvasāne satthā sayaṁ dhammaṁ desesi. desanāpariyosāne sabbe
catucattāḷīsasahassāpi tāpasā arahattaṁ pāpuṇiṁsu. nandatāpaso pana anumodakassa
bhikkhuno nimittaṁ gaṇhitvā satthu desanānusārena ñāṇaṁ pesetuṁ nāsakkhi. satthā
"etha bhikkhavo"ti sesabhikkhūnaṁ hatthaṁ pasāresi, sabbepi antarahitakesamassū
iddhimayaparikkhārā vassasatikattherā viya ahesuṁ.
nandatāpaso tathāgataṁ vanditvā sammukhe ṭhito āha "bhante yena bhikkhunā
isigaṇassa pupphāsanānumodanā katā, ko nāmāyaṁ tumhākaṁ sāsane"ti.

page number: 200

araṇavihāriyaṅgena ca dakkhiṇeyyaṅgena ca 1- etadaggappatto esoti. "bhante ahaṁpi
iminā sattāhaṁ katena adhikārakammena aññaṁ sampattiṁ na paṭṭhemi, anāgate panāhaṁ
ekassa dasabalassa sāsane ayaṁ thero viya dvīhaṅgehi samannāgato bhaveyyan"ti
paṭṭhanaṁ akāsi. satthā anantarāyaṁ disvā byākaritvā pakkāmi. nandatāpasopi
kālena kālaṁ dasabalassa santike dhammaṁ sutvā aparihīnajjhāno brahmaloke nibbatto.
idamassa kalyāṇakammaṁ. antarā pana kammaṁ na kathīyati.
so kappasatasahassaṁ atikkamitvā sāvatthiyaṁ sumanaseṭṭhissa gehe nibbatti.
subhūtītissa nāmaṁ akaṁsu. aparabhāge amhākaṁ satthā loke nibbatto rājagahaṁ upanissāya
viharati. tadā anāthapiṇḍiko seṭṭhī sāvatthiyaṁ uṭṭhānakabhaṇḍaṁ gahetvā attano
sahāyakassa rājagahaseṭṭhino gharaṁ gato satthu uppannabhāvaṁ ñatvā satthāraṁ sītavane
viharantaṁ upasaṅkamitvā paṭhamadassaneneva ca sotāpattiphale patiṭṭhāya satthāraṁ sāvatthiṁ
āgamanatthāya yācitvā pañcacattāḷīsayojanamagge yojane yojane satasahassapariccāgena
vihāre patiṭṭhāpetvā sāvatthiyaṁ rājamānena aṭṭhakarīsappamāṇaṁ jetarājakumārassa
uyyānabhūmiṁ koṭisanthārena kiṇitvā tattha bhagavato vihāraṁ kāretvā adāsi.
vihāramahadivase ayaṁ subhūtikuṭumbiko anāthapiṇḍikaseṭṭhinā saddhiṁ gantvā
dhammaṁ suṇanto saddhaṁ paṭilabhitvā pabbaji. so upasampanno dve mātikā paguṇā
katvā kammaṭṭhānaṁ kathāpetvā araññe samaṇadhammaṁ karonto vipassanaṁ vaḍḍhetvā
mettajjhānaṁ pādakaṁ katvā arahattaṁ pāpuṇi. dhammaṁ desento vuttanayeneva dhammaṁ
katheti, piṇḍāya caranto vuttanayeneva mettajjhānato vuṭṭhāya bhikkhaṁ paṭiggaṇhāti. 2-
atha naṁ satthā imaṁ kāraṇadvayaṁ paṭicca araṇavihārīnañca dakkhiṇeyyānañca bhikkhūnaṁ
aggaṭṭhāne ṭhapesīti.

footnote: 1 sī. araṇavihāraṅge ca dakkhiṇeyyaṅge ca 3 chaßēéa. gaṇhāti

page number: 201

khadiravaniyarevatattheravatthu
[203] pañcame āraññakānanti araññavāsīnaṁ. revato khadiravaniyoti
dhammasenāpatittherassa kaniṭṭhabhātiko. so yathā aññe therā araññe vasamānā vanasabhāgaṁ
udakasabhāgaṁ bhikkhācārasabhāgañca sallakkhetvā araññe vasanti, na evaṁ vasi.
etāni pana sabhāgāni anādiyitvā ujjaṅgale sakkharasāṇavisame khadiravane paṭivasi.
tasmā āraññakānaṁ aggoti vutto.
tassa pañhākamme ayamanupubbikathā:- ayaṁ kira atīte padumuttarabuddhakāle
haṁsavatīnagare nibbatto mahāgaṅgāya payāgapatiṭṭhānatitthe nāvākammaṁ karonto paṭivasati.
tasmiṁ samaye satthā satasahassabhikkhuparivāro cārikaṁ caranto payāgapatiṭṭhānatitthaṁ 1-
sampāpuṇi. so dasabalaṁ disvā cintesi "mayhaṁ kālena kālaṁ buddhadassanaṁ nāma natthi,
ayaṁ me kalyāṇakammassa āyūhanakkhaṇo"ti nāvāsaṅghātaṁ bandhāpetvā upari celavitānaṁ
kāretvā gandhamālādāmāni osāretvā heṭṭhā varapotthacittattharaṇaṁ attharāpetvā
saparivāraṁ satthāraṁ paratīraṁ tāresi.
tasmiṁ samaye satthā ekaṁ āraññakaṁ bhikkhuṁ etadagge ṭhapesi. so nāviko
taṁ disvā "mayāpi evameva anāgate ekassa buddhassa sāsane āraññakānaṁ
aggena bhavituṁ vaṭṭatī"ti satthāraṁ nimantetvā sattāhaṁ mahādānaṁ datvā satthu
pādamūle nipajjitvā "bhante yo tumhehi etadagge ṭhapito, so bhikkhu viya ahaṁpi
anāgate ekassa buddhassa sāsane āraññakānaṁ aggo bhaveyyan"ti paṭṭhanaṁ akāsi.
satthā anantarāyaṁ disvā "anāgate gotamabuddhassa sāsane tvaṁ āraññakānaṁ
aggo bhavissasī"ti byākaritvā pakkāmi. antarā pana aññaṁ kammaṁ na kathīyati.
so yāvajīvaṁ kalyāṇakammaṁ katvā devamanussesu saṁsaranto imasmiṁ buddhuppāde
magadhakkhette nālakabrāhmaṇagāme sārībrāhmaṇiyā kucchimhi paṭisandhiṁ gahetvā

footnote: 1 ma. payāgatitthe

page number: 202

tiṇṇaṁ bhātikānaṁ tissannaṁ bhaginīnaṁ sabbakaniṭṭho hutvā nibbatti, revatotissa
nāmaṁ akaṁsu. athassa mātāpitaro cintesuṁ "amhākaṁ vaḍḍhitavaḍḍhite dārake samaṇā
sakyaputtiyā netvā pabbājenti, amhākaṁ puttaṁ revataṁ daharameva gharabandhanena
bandhissāmā"ti samānakulato dārikaṁ ānetvā revatassa ayyikaṁ 1- vandāpetvā "amma
tava ayyikāya mahallakatarā hohī"ti 2- āhaṁsu. revato tesaṁ kathaṁ sutvā cintesi
"ayaṁ dārikā daharā paṭhamavaye ṭhitā, imissā kira evaṁvidhaṁ rūpaṁ 3- mama ayyikāya
rūpasadisaṁ bhavissati, pucchissāmi tāva nesaṁ adhippāyan"ti cintetvā āha "tumhe
kiṁ kathethā"ti. tāta "ayaṁ dārikā ayyikā viya te jaraṁ pāpuṇātū"ti vadāmāti.
so "imissā rūpaṁ evaṁvidhaṁ bhavissatī"ti pucchi. tāta kiṁ vadesi, mahāpuññā
evaṁvidhā hontīti.
so cintesi "idaṁ kira rūpaṁ iminā niyāmena valittacaṁ bhavissati palitakesaṁ 4-
khaṇḍadantaṁ, ahaṁ evarūpe rūpe rajjitvā kiṁ karissāmi, mama bhātikānaṁ gatamaggameva
gamissāmī"ti tiṭṭhanto viya hutvā samavaye taruṇadārake āha "etha bho vidhāvanikaṁ
karissāmā"ti nikkhami. tāta maṅgaladivase mā bahi gacchāti. so dārakehi saddhiṁ
kīḷanto 5- viya attano dhāvanavāre sampatte thokaṁ gantvā papañcetvā āgacchati.
punavāre 6- sampatte tato dūrataraṁ viya gantvā āgato, tatiyavāre sampatte "ayaṁ
me kālo"ti ñatvā sammukhaṭṭhāneneva palāyitvā paṁsukūlikabhikkhūnaṁ nivāsanaṭṭhānaṁ
araññaṁ gantvā there abhivādetvā pabbajjaṁ yāci. sappurisa mayaṁ taṁ na jānāma
`kassāsi 7- putto'ti, tvañca alaṅkataniyāmeneva āgato, ko taṁ pabbājetuṁ
ussahissatīti. 8- so ubhopi bāhā paggayha "vilumpanti maṁ vilumpanti man"ti
mahāviravaṁ viravi. ito cito ca bhikkhū sannipatitvā "sappurisa imasmiṁ ṭhāne tava
vatthaṁ vā pilandhanaṁ vā koci gaṇhanto nāma natthi, tvañca `vilumpantī'ti vadasi, kiṁ

footnote: 1 sī. ayyakaṁ 2 ma. ayyikā viya mahallakatarā hotūti 3 ma. evarūpaṁ 4 sī. palitasīsaṁ
footnote: 5 sī. tiṭṭhanto 6 chaßēéa. puna dutiyavāre, i. anantare 7 sī. kassāpi
footnote: 8 sī. ussahatīti

page number: 203

sandhāya vadasī"ti. bhante nāhaṁ vatthālaṅkāraṁ sandhāya vadāmi, tissannaṁ pana
me sampattīnaṁ vilopo vaṭṭati, taṁ sandhāya vademi. maṁ tāva tumhe mā pabbājayittha,
bhātaraṁ pana me jānāthāti. ko nāma pana te bhātāti. gihikāle upatisso
nāma, idāni pana sāriputto nāma jātoti vadantīti. "āvuso evaṁ sante
ayaṁ kulaputto amhākaṁ kaniṭṭhabhātiko nāma hoti, jeṭṭhabhātiko no dhammasenāpati
puretaraṁyeva āha `amhākaṁ ñātakā sabbe micchādiṭṭhikā, yo koci amhākaṁ
ñāti āgacchati, taṁ yena kenaci upāyena pabbājeyyāthā'ti. ayaṁ pana therassa
ajjhattabhātiko, 1- pabbājetha nan"ti vatvā tacapañcakakammaṭṭhānaṁ ācikkhitvā
pabbājayiṁsu. atha naṁ paripuṇṇavassaṁ upasampādetvā kammaṭṭhāne yojayiṁsu.
thero kammaṭṭhānaṁ gahetvā ācariyupajjhāyānaṁ avidūre ṭhāne vuttappakāraṁ
khadiravanaṁ pavisitvā samaṇadhammaṁ karoti. tassa "arahattaṁ appatvā dasabalaṁ vā bhātikattheraṁ
vā na passissāmī"ti vāyamantasseva tayo māsā atikkantā, sukhumālasattassa
lūkhabhojanaṁ bhuñjantassa cittaṁ paṇītaṁ nāhosi, 2- kammaṭṭhānābhimukhaṁ nāgataṁ. 3-
so temāsaccayena pavāretvā vuṭṭhavassova hutvā tasmiṁyeva ṭhāne samaṇadhammaṁ
karoti. tassa samaṇadhammaṁ karontassa 4- cittaṁ ekaggaṁ ahosi, so vipassanaṁ vaḍḍhetvā
arahattaṁ pāpuṇi.
atha āyasmā sāriputto satthāraṁ āha "bhante mayhaṁ kira kaniṭṭhabhātā
revato pabbajito, so abhirameyya vā na vā, gantvā naṁ passissāmī"ti. bhagavā
revatassa āraddhavipassakabhāvaṁ ñatvā dve vāre paṭikkhipitvā tatiyavāre yācito
arahattappattabhāvaṁ ñatvā "sāriputta ahaṁpi gamissāmi, bhikkhūnaṁ ārocehī"ti.
thero bhikkhusaṁghaṁ sannipātetvā "āvuso satthā cārikaṁ caritukāmo, gantukāmā
āgacchantū"ti sabbesaṁyeva ārocesi. dasabalassa cārikatthāya gamanakāle
ohīyanakabhikkhū nāma

footnote: 1 sī. ajjhattikabhātiko 2 sī. paṇītaṁ nāma na hoti, chaßēéa. cittaṁ valitaṁ nāma hoti
footnote: 3 chaßēéa. kammaṭṭhānaṁ vimokkhaṁ na gataṁ 4 sī. parikammaṁ karontassa karontassa

page number: 204

appakā honti, "satthu suvaṇṇavaṇṇaṁ sarīraṁ passissāma, madhuradhammakathaṁ vā
suṇissāmā"ti yebhuyyena gantukāmā bahukāva honti. iti satthā mahābhikkhusaṁgha-
parivāro "revataṁ passissāmī"ti nikkhanto.
athekasmiṁ padese ānandatthero dvedhāpathaṁ patvā bhagavantaṁ pucchi "bhante
imasmiṁ ṭhāne dve maggā, kataramaggena bhikkhusaṁgho gacchatī"ti. 1- kataramaggo ānanda
ujukoti. bhante ujumaggo tiṁsayojano amanussapatho, parihāramaggo pana saṭṭhiyojaniko
khemo subhikkhoti. ānanda sīvalī amhehi saddhiṁ āgatoti. āma bhante āgatoti.
tenahi saṁgho ujumaggameva gacchatu, 2- sīvalissa puññaṁ vīmaṁsissāmāti. satthā
bhikkhusaṁghaparivāro sīvalittherassa puññavīmaṁsanatthaṁ aṭavimaggaṁ abhiruhi. maggaṁ
abhiruhanaṭṭhānatova paṭṭhāya devasaṅgho yojanaṭṭhāne yojanaṭṭhāne nagaraṁ māpetvā
buddhappamukhassa bhikkhusaṁghassa vasanatthāya vihāre paṭiyādesi. devaputtā raññā
pesitakammakārā viya hutvā yāgukhajjakādīni gahetvā "kahaṁ ayyo sīvalī, kahaṁ ayyo
sīvalī"ti pucchantā gacchanti. thero taṁ sakkārasammānaṁ gaṇhāpetvā satthu santikaṁ
gacchati. satthā bhikkhusaṁghena saddhiṁ paribhuñji.
imināva niyāmena satthā sakkārasammānaṁ anubhavanto devasikaṁ yojanaparamaṁ
gantvā tiṁsayojanikaṁ kantāraṁ atikkamma khadiravaniyattherassa sabhāgaṭṭhānaṁ 3- patto,
thero satthu āgamanaṁ ñatvā attano vasanaṭṭhāne buddhappamukhassa bhikkhusaṁghassa
pahonakavihāre dasabalassa gandhakuṭiṁ rattiṭṭhānadivāṭṭhānādīni ca iddhiyā māpetvā
tathāgatassa paccuggamanaṁ gato. satthā alaṅkatapaṭiyattena maggena vihāraṁ pāvisi.
atha tathāgate gandhakuṭiyaṁ 4- paviṭṭhe bhikkhū vassaggena pattasenāsanāni pavisiṁsu. devatā
"akālo āhārassā"ti aṭṭhavidhaṁ pānakaṁ āhariṁsu. satthā bhikkhusaṁghena saddhiṁ pānakaṁ
pivi. imināva niyāmena tathāgatassa sakkārasammānaṁ anubhavantasseva aḍḍhamāso
atikkanto.

footnote: 1 chaßēéa. saṁgho gacchatūti 2 chaßēéa.,i. gaṇhatu 3 ma. vasanaṭṭhānaṁ 4 chaßēéa.,i. gandhakuṭiṁ

page number: 205

athekacce ukkaṇṭhitabhikkhū 1- ekasmiṁ ṭhāne nisīditvā kathaṁ uppādayiṁsu
"satthā dasabalo `mayhaṁ aggasāvakassa kaniṭṭhabhātā'ti vatvā evarūpaṁ navakammikaṁ
bhikkhuṁ passituṁ āgato, imassa vihārassa santike jetavanamahāvihāro vā
veḷuvanamahāvihārādayo vā kiṁ karissanti. ayaṁpi bhikkhu evarūpassa navakammassa
kārako, kiṁ nāma samaṇadhammaṁ karissatī"ti. atha satthā cintesi "mayi ciraṁ vasante idaṁ
ṭhānaṁ ākiṇṇaṁ bhavissati, āraññakabhikkhū nāma pavivekatthikā honti, revatassa
aphāsuvihāro bhavissatī"ti tato revatassa divāṭṭhānaṁ gato. thero ekakova caṅkamanakoṭiyaṁ
ālambanaphalakaṁ 2- nissāya pāsāṇaphalake nisinno satthāraṁ dūratova āgacchantaṁ disvā
paccuggantvā vandi.
atha naṁ satthā pucchi "revata imaṁ vāḷamigaṭṭhānaṁ, caṇḍānaṁ hatthiassādīnaṁ
saddaṁ sutvā kinti karosī"ti. tesaṁ me bhante saddaṁ suṇato araññasmiṁ pīti nāma 3-
uppajjatīti. satthā imasmiṁ 4- ṭhāne revatattherassa pañcahi gāthāsatehi araññapasaṁsaṁ
5- nāma kathetvā punadivase avidūre ṭhāne piṇḍāya caritvā revatattheraṁ āmantetvā
6- yehi bhikkhūhi therassa avaṇṇo kathito, tesaṁ kattarayaṭṭhiupāhanatelanāḷicchattānaṁ
pammussanabhāvaṁ akāsi. te attano parikkhāratthāya nivattā āgatamaggeneva
gacchantā ṭhapitaṭṭhānaṁ sallakkhetuṁ na sakkonti. paṭhamamhi te alaṅkatapaṭiyattena
maggena gantvā taṁ divasaṁ pana visamamaggena gacchantā tasmiṁ tasmiṁ ṭhāne ukkuṭikaṁ
nisīdanti, jaṇṇukena gacchanti. te gumbe gacche kaṇṭake ca maddantā attano
vasitaṁ sabhāgaṭṭhānaṁ gantvā tasmiṁ tasmiṁ khadirakhāṇuke attano chattaṁ sañjānanti,
upāhanakattarayaṭṭhitelanāḷiṁ sañjānanti. te tasmiṁ samaye "iddhimā ayaṁ bhikkhū"ti
ñatvā attano parikkhāre ādāya "dasabalassa paṭiyattasakkāro nāma evarūpo hotī"ti
vadantā agamaṁsu.

footnote: 1 sī.,i. uddhatabhikkhū 2 sī.,i. ālambanabāhaṁ 3 chaßēéa. araññarati nāma
footnote: 4 chaßēéa.,i. tasmiṁ 5 chaßēéa.,i. araññe nivāsānisaṁsaṁ 6 cha. nivattetvā

page number: 206

purato 1- gatabhikkhū visākhā upāsikā attano gehe nisinnakāle pucchati
"manāpaṁ nu kho bhante revatattherassa vasanaṭṭhānan"ti. manāpaṁ upāsike
nandanavanacittalatādipaṭibhāgaṁ taṁ senāsananti. atha nesaṁ sabbapacchato āgatabhikkhū pucchi
"manāpaṁ ayyā revatattherassa vasanaṭṭhānan"ti. mā pucchi upāsike, kathetuṁ
ayuttaṭṭhānametaṁ, ajjaṅgalaṁ sakkharapāsāṇavisamaṁ khadiravanaṁ evaṁ, 2- tattha so bhikkhu
viharatīti. visākhā purimānañca pacchimānañca bhikkhūnaṁ kathaṁ sutvā "kesaṁ nu kho kathā
saccā"ti pacchābhattaṁ 3- gandhamālaṁ ādāya dasabalassa upaṭṭhānaṁ katvā vanditvā
ekamantaṁ nisinnā satthāraṁ pucchi "bhante revatattherassa vasanaṭṭhānaṁ ekacce ayyā
vaṇṇenti, ekacce nindanti, kimetaṁ bhante"ti. visākhe ramaṇīyaṁ vā hotu mā vā,
yasmiṁ ṭhāne ariyānaṁ cittaṁ ramati, tadevaṭṭhānaṁ ramaṇīyaṁ nāmāti vatvā imaṁ gāthamāha:-
"gāme vā yadi vāraññe ninne vā yadi vā thale
yattha arahanto viharanti taṁ bhūmirāmaṇeyyakan"ti. 4-
atha satthā aparabhāge jetavanamahāvihāre ariyagaṇamajjhe nisinno theraṁ
āraññakānaṁ bhikkhūnaṁ aggaṭṭhāne ṭhapesīti.
kaṅkhārevatattheravatthu
[204] chaṭṭhe jhāyīnanti jhānalābhīnaṁ 5- jhānābhiratānaṁ. so kira thero yāva 6-
samāpattiyo dasabalo samāpajjati, tato appatarāpi 7- ṭhapetvā bahutarāpi samāpajjati.
tasmā jhāyīnaṁ aggo nāma jāto. kaṅkhāyanabhāvena kaṅkhārevatoti vuccati. kaṅkhā nāma
kukkuccaṁ, kukkuccakāti 8- attho. kiṁ pana aññe kukkuccakā natthīti? atthi,
ayaṁ pana thero kappiyepi kukkuccaṁ uppādesi. tenassa kukkuccapakatā 9- atipākaṭā
jātāti kaṅkhārevatotveva saṅkhyaṁ 10- gato.

footnote: 1 sī.,i. purato purato 2 chaßēéa.,i. etaṁ 3 chaßēéa.,i. pacchābhatte
footnote: 4 saṁ.sa. 15/261/280 rāmaṇeyyakasutta, khuḍha. 25/98/34 khadiravaniyarevatattheravatthu
footnote: 5 sī. jhānasīlānaṁ 6 chaßēéa.,i. yā 7 chaßēéa.,i. appataraṁ 8 chaßēéa.,i. kukkuccakoti

9 chaßēéa.,i. kukkuccakatā 10 chaßēéa.,i. saṅkha. evamuparipi

page number: 207

tassa pañhākamme ayamanupubbikathā:- ayaṁ kira padumuttarabuddhakāle purimanayeneva
mahājanena saddhiṁ vihāraṁ gantvā parisapariyante ṭhito dhammaṁ suṇanto satthāraṁ
ekaṁ bhikkhuṁ jhānābhiratānaṁ aggaṭṭhāne ṭhapentaṁ disvā "mayāpi anāgate evarūpena
bhavituṁ vaṭṭatī"ti desanāvasāne satthāraṁ nimantetvā purimanayeneva sattāhaṁ
mahāsakkāraṁ katvā bhagavantaṁ āha "bhante ahaṁ iminā adhikārakammena na aññaṁ
sampattiṁ patthemi, yathā pana so tumhehi ito sattadivasamatthake bhikkhu jhāyīnaṁ
aggaṭṭhāne ṭhapito, evaṁ ahaṁpi anāgate ekassa buddhassa sāsane jhāyīnaṁ aggo
bhaveyyan"ti paṭṭhanaṁ akāsi. satthā anāgataṁ oloketvā samijjhanabhāvaṁ disvā
"anāgate kappasatasahassāvasāne gotamo nāma buddho uppajjissati, tassa sāsane
tvaṁ jhāyīnaṁ aggo bhavissasī"ti byākaritvā pakkāmi.
so yāvajīvaṁ kalyāṇakammaṁ katvā kappasatasahassaṁ devamanussesu saṁsaritvā amhākaṁ
bhagavato kāle sāvatthinagare mahābhogakule nibbatto pacchābhattaṁ dhammassavanatthaṁ
gacchantena mahājanena saddhiṁ vihāraṁ gantvā parisapariyante ṭhito dasabalassa dhammakathaṁ
sutvā saddhaṁ paṭilabhitvā pabbajito, 1- upasampadaṁ labhitvā kammaṭṭhānaṁ kathāpetvā
jhānaparikammaṁ karonto jhānalābhī hutvā jhānameva pādakaṁ katvā arahattaphalaṁ pāpuṇi.
so dasabalena samāpajjitabbasamāpattīnaṁ appatarā ṭhapetvā bahutarā samāpajjanto
ahorattaṁ jhānesu ciṇṇavasī ahosi. atha naṁ aparabhāge satthā imaṁ guṇaṁ gahetvā jhāyīnaṁ
aggaṭṭhāne ṭhapesi. "akappiyo āvuso guḷo, akappiyo mutto"ti 2- evaṁ pana
kappiyesveva vatthūsu kukkuccassa uppāditatāya kukkuccasaṅkhātāya kaṅkhāya bhāvena
kaṅkhārevatoti saṅkhyaṁ gacchati. 3-

footnote: 1 sī. pabbaji, pabbajito 2 chaßēéa.,i. akappiyā muggā....,
footnote: vißēáahā. 5/272/41 3 chaßēéa.,i. saṅkhaṁ gatoti

page number: 208

soṇakoḷivisattheravatthu
[205] sattame āraddhaviriyānanti paggahitaviriyānaṁ paripuṇṇaviriyānaṁ. soṇo
koḷivisoti soṇoti tassa nāmaṁ, koḷivisoti gottaṁ. koṭivessoti vā attho,
issariyena koṭipattassa vessakulassa dārakoti adhippāyo. yasmā pana aññesaṁ
bhikkhūnaṁ viriyaṁ nāma vaḍḍhetabbaṁ hoti, therassa pana bhāvetabbameva 1- ahosi. tasmā
esa āraddhaviriyānaṁ aggo nāma jāto.
tassa pañhākamme ayamanupubbikathā:- ayaṁ kira atīte padumuttarabuddhakāle
seṭṭhikule nibbatti, tassa sirivaḍḍhakumārotissa nāmaṁ akaṁsu. so vayappatto
purimanayeneva vihāraṁ gantvā parisapariyante ṭhito dhammaṁ suṇanto satthāraṁ ekaṁ
bhikkhuṁ āraddhaviriyānaṁ aggaṭṭhāne ṭhapentaṁ disvā "mayāpi anāgate evarūpena bhavituṁ
vaṭṭatī"ti desanāvasāne dasabalaṁ nimantetvā sattāhaṁ mahādānaṁ datvā vuttanayeneva
paṭṭhanaṁ akāsi. satthā tassa paṭṭhanāya samijjhanabhāvaṁ disvā purimanayeneva byākaritvā
vihāraṁ gato.
sopi sirivaḍḍhaseṭṭhī yāvajīvaṁ kusalaṁ katvā devamanussesu saṁsaranto
kappasatasahassaṁ atikkamitvā imasmiṁ kappe parinibbute kassapadasabale anuppanne
amhākaṁ bhagavati bārāṇasiyaṁ kulagehe paṭisandhiṁ gaṇhi. so attano sahāyakehi saddhiṁ
gaṅgāya kīḷaṁ kīḷati. atha naṁ ekasmiṁ samaye 2- eko jiṇṇacīvariko paccekabuddho
"bārāṇasiṁ upanissāya gaṅgāya tīre paṇṇasālaṁ katvā vassaṁ upagacchissāmī"ti
udakena samupabyūḷhe daṇḍake ca valliyo ca saṅkaḍḍhati. ayaṁ kumāro sahāyakehi
saddhiṁ gantvā abhivādetvā ṭhito "bhante kiṁ karothā"ti pucchi. kumāra upakaṭṭhe
antovasse pabbajitānaṁ vasanaṭṭhānaṁ nāma laddhuṁ vaṭṭatīti. "bhante ajjeva ekadivasaṁ
ayyo yathā tathā āgametu, ahaṁ sve ayyassa vasanaṭṭhānaṁ karissāmī"ti āha.

footnote: 1 chaßēéa.,i. hāpetabbameva 2 sī. atha tasmiṁ samaye, ma. atha ekasmiṁ samaye, cha. tasmiṁ
footnote: samaye

page number: 209

paccekabuddho "tasseva kumārassa saṅgahaṁ karissāmī"ti āgatattā adhivāsesi. so
tassa adhivāsanaṁ viditvā gantvā punadivase sakkārasammānaṁ sajjetvā paccekabuddhassa
gamanaṁ 1- olokento aṭṭhāsi. paccekabuddhopi "kuhiṁ nu kho 2- ajja bhikkhācāraṁ
labhissāmī"ti āvajjetvā 3- tasseva gehadvāraṁ agamāsi.
kumāro paccekabuddhaṁ disvā sampiyāyamāno pattaṁ ādāya bhikkhaṁ datvā "imaṁ
antovassaṁ mayhaṁ gehadvārameva āgacchatha bhante"ti paṭiññaṁ gahetvā paccekabuddhe
bhattakiccaṁ katvā pakkante attano sahāyakehi saddhiṁ gantvā ekadivaseneva
paccekabuddhassa vasanapaṇṇasālañca caṅkamanañca divāṭṭhānarattiṭṭhānāni ca
kārāpetvā adāsi. tasseva 4- paṇṇasālaṁ pavisanavelāya haritupalittāya 5- bhūmiyā
"pādesu kalalaṁ mā laggī"ti attano pārupanaṁ sahassagghanikaṁ 6- rattakambalaṁ bhummattharaṇaṁ
pattharitvā 7- kambalassa vaṇṇena saddhiṁ paccekabuddhassa sarīrappabhaṁ ekasadisaṁ disvā
ativiya pasanno hutvā āha "yathā tumhehi akkantakālato paṭṭhāya imassa
kambalassa ativiya pabhā virocati, evameva mayhaṁpi nibbattanibbattaṭṭhāne hatthapādānaṁ
vaṇṇo bandhujīvakapupphavaṇṇo hotu, sattakkhattuṁ 8- vihatakappāsapaṭalaphassasadisova phasso
hotū"ti. so temāsaṁ paccekabuddhaṁ upaṭṭhahitvā pavāritakāle ticīvaraṁ adāsi.
paccekabuddho paripuṇṇapattacīvaro gandhamādanameva gato.
sopi kulaputto devamanussesu saṁsaranto amhākaṁ bhagavato kāle kāḷacampākanagare
usabhaseṭṭhissa 9- ghare paṭisandhiṁ gaṇhi. tassa paṭisandhigahaṇakālato paṭṭhāya
seṭṭhikulamhi 10- anekāni paṇṇākārasahassāni āgacchanti. jātadivaseva sakalanagaraṁ
ekasakkārasammānaṁ ahosi. athassa nāmagahaṇadivase mātāpitaro "amhākaṁ putto

footnote: 1 chaßēéa.,i. āgamanaṁ 2 ma. kiṁ nu kho, cha.,i. kahaṁ nu kho
footnote: 3 ma. āvajjento gantvā, cha.,i. āvajjento ñatvā 4 sī.,i. tassa ca
footnote: 5 sī.,i. haritupattāya, chaßēéa. haritūpalittāya 6 chaßēéa.,i. satasahassagghanakaṁ

7 chaßēéa. sanatharitvā, i. attharitvā 8 chaßēéa. satakkhattuṁ 9 chaßēéa.,i. kāḷacampānagare
upaseṭṭhissa 10 chaßēéa. seṭṭhikulaṁ

page number: 210

attano nāmaṁ gaṇhitvāva āgato, rattasuvaṇṇaparisiñcitā 1- viyassa sarīrappabhā"ti 2-
tasmā soṇakumārotvevassa nāmaṁ akaṁsu.
athassa seṭṭhī 3- dhātiyo upaṭṭhāpetvā 4- devakumāraṁ viya naṁ sukhena
vaḍḍhesi. 5- tassa evarūpaṁ āhāravidhānaṁ ahosi:- saṭṭhikarīsamattaṭṭhānaṁ vapitvā 6-
tividhena udakena posenti. kedāre pavisantīsu udakamātikāsu khīrodakassa ca
gandhodakassa ca anekāni cāṭisahassāni āsiñcanti. sālisīsānaṁ khīropānakāle 7-
sukādīnaṁ pāṇānaṁ ucchiṭṭhakaraṇanivāraṇatthaṁ vīhigabbhānaṁ sukhumālabhāvatthañca
pariyantaparikkhepe ca antarantarā ca thambhe nikkhanitvā 8- 9- upari thambhānaṁ
sukhumālaṁ ca vatthaṁ pattharitvā 9- upari daṇḍake datvā kilañjehi chādetvā samantā
sāṇiyā parikkhipitvā sabbapariyante ārakkhaṁ gaṇhanti. sasse nipphanne koṭṭhe
catujātigandhehi paribhaṇḍaṁ katvā upari uttamagandhehi paribhāventi. anekasahassapurisā
khettaṁ oruyha sālisīsāni vaṇṭesu chinditvā muṭṭhiṁ 10- katvā rajjukehi
bandhitvā sukkhāpenti. tato koṭṭhassa heṭṭhimatale gandhe pattharitvā 11-
upari sālisīsāni pattharanti. evaṁ ekantarikaṁ katvā pattharantā koṭṭhakaṁ
pūretvā dvāraṁ pidahanti, tivassasampattakāle koṭṭhakaṁ vivaranti. vivaṭakāle
sakalanagaraṁ gandhagandhakaṁ 12- hoti. sālimhi pahaṭe dhuttā thuse kiṇitvā gaṇhanti,
kuṇḍakaṁ pana cūḷupaṭṭhākā 13- labhanti. mūsalagghāṭitake 14- sālitaṇḍule
vicinitvā gaṇhanti. te suvaṇṇahīrakapacchiyaṁ pakkhipitvā sattakālaṁ 15-
parissāvetvā gahite pakkuṭṭhitajātirase 16- ekavāraṁ pakkhipitvā uddharanti,
samuggaṭṭhānaṁ 17- sumanapupphasadisaṁ hoti. taṁ bhojanaṁ suvaṇṇathāle 18- pakkhipitvā
pakkuṭṭhitāppodakamadhupāyāsapūritassa rajatabhājanathālassa upari katvā ādāya gantvā
seṭṭhiputtassa purato ṭhapenti.

footnote: 1 sī.,i.,chaßēéa. rattasuvaṇṇarasaparisittā 2 chaßēéa.,i. sarīracchavīti 3 chaßēéa.,i. saṭṭhi
footnote: 4 chaßēéa.,i. upanetvā 5 chaßēéa.,i. vaḍḍhesuṁ 6 chaßēéa. kasitvā
footnote: 7 chaßēéa.,i. khīraggahaṇakāle 8 chaßēéa. nikhanitvā 9-9 chaßēéa. ime pāṭhā na dissanti

10 chaßēéa.,i. muṭṭhimuṭṭhiyo 11 chaßēéa.,i. santharitvā. evamuparipi
12 chaßēéa. sugandhagandhikaṁ 13 ka. cullapathakā 14 sī.,i. musalaghaṭṭitakāle,
chaßēéa. musalaghaṭṭitake 15 chaßēéa.,i. satakālaṁ. evamuparipi
16 sī.,i. pakkuthitajātipiṇḍarase 17 sī.,i. rasato muttamuttaṭṭhānaṁ,
chaßēéa. pamukhaṭṭhānaṁ 18 chaßēéa. suvaṇṇasarake, i. suvaṇṇathale

page number: 211

so attano yāpanamattaṁ bhuñjitvā gandhavāsitena udakena mukhaṁ vikkhāletvā
hatthapāde dhovati. athassa dhotahatthapādassa nānappakāraṁ mukhavāsaṁ upanenti.
tassa akkamanaṭṭhāne varapotthakacittattharaṇaṁ attharanti. hatthapādatalānissa
bandhujīvakapupphavaṇṇāni honti, sattakālavihatakappāsassa viya samphasso, pādatalesu
maṇikuṇḍalānittavaṇṇāni 1- lomāni jāyiṁsu. so kassacideva kujjhitvā "jānāhi 2-
bhūmiṁ akkamissāmī"ti vadati. tassa vayappattassa tiṇṇaṁ utūnaṁ anucchavike tayo
pāsāde kāretvā nāṭakāni ca upaṭṭhāpesuṁ. so mahāsampattiṁ anubhavanto devo maññe
paṭivasati.
atha amhākaṁ satthari sabbaññutaṁ patvā pavattitapavaradhammacakke rājagahaṁ
upanissāya viharante pāde lomassa dassanatthaṁ raññā māgadhena pakkosāpetvā
asītiyā gāmikasahassehi saddhiṁ satthu santikaṁ pahito dhammadesanaṁ sutvā paṭiladdhasaddho
satthāraṁ pabbajjaṁ yāci. atha naṁ bhagavā "anuññātosi mātāpitūhī"ti pucchitvā
ananuññātabhāvaṁ sutvā "na hi 3- soṇa tathāgatā mātāpitūhi ananuññātaṁ puttaṁ
pabbājentī"ti paṭikkhipi. so "sādhu bhagavā"ti tathāgatassa vacanaṁ sirasā sampaṭicchitvā
mātāpitūnaṁ santikaṁ gantvā anujānāpetvā satthu santikaṁ āgamma aññatarassa
bhikkhuno santike pabbaji. ayamettha saṅkhepo, vitthārato panassa pabbajjāvidhānaṁ
pāliyaṁ 4- āgatameva.
tassa pabbajjañca upasampadañca labhitvā rājagahe viharantassa bahū 5-
ñātisālohitā ca sandiṭṭhasambhattā ca sakkārasammānaṁ āharanti, rūpanipphattiyā
vaṇṇaṁ kathenti, aññepi janā passituṁ āgacchanti. thero cintesi "mama santikaṁ bahū
janā āgacchanti, kammaṭṭhāne vā vipassanāya vā kammaṁ kātuṁ kathaṁ sakkhissāmi,
yannūnāhaṁ satthu santike kammaṭṭhānaṁ gahetvā 6- sītavanasusānaṁ gantvā samaṇadhammaṁ

footnote: 1 chaßēéa.....vattavaṇṇāni 2 chaßēéa.,i. ājānāhi 3 chaßēéa. na kho
footnote: 4 vißēáahā. 5/243/4 cammakkhandhaka 5 chaßēéa. sambahulā
footnote: 6 chaßēéa.,i. kathāpetvā. evamuparipi

page number: 212

kareyyaṁ. tatra hi susānaṁ 1- jigucchitvā bahū janā nāgamissanti, evaṁ sante
mama kiccaṁ matthakaṁ pāpuṇissatī"ti satthu santike kammaṭṭhānaṁ gahetvā sītavanaṁ
gantvā samaṇadhammaṁ kātuṁ ārabhi. so cintesi "mayhaṁ sarīraṁ paramasukhumālaṁ, na kho
pana sakkā sukheneva sukhaṁ pāpuṇituṁ, kāyaṁ kilametvāpi samaṇadhammaṁ kātuṁ vaṭṭatī"ti.
tato ṭhānacaṅkamameva adhiṭṭhāya padhānamakāsi. tassa sukhumālānaṁ pādatalānaṁ antarehi
photā upaṭṭhāya 2- bhijjiṁsu, caṅkamo ekalohitova ahosi. pādesu avahantesu
jaṇṇukehipi hatthehipi vāyamitvā caṅkamati. evaṁ viriyaṁ daḷhaṁ karontopi
obhāsamattaṁpi nibbattetuṁ asakkonto cintesi "sacepi añño āraddhaviriyo
bhaveyya, mādisova bhaveyya. ahaṁ kho pana evaṁ vāyamanto maggaṁ vā phalaṁ vā uppādetuṁ
na sakkomi, addhā nevāhaṁ 3- ugghaṭitaññū, na vipacitaññū, na neyyo, padaparamena mayā
bhavitabbaṁ. kiṁ me pabbajjāya, hīnāyāvattitvā bhoge ca bhuñjissāmi puññāni ca
karissāmī"ti.
tasmiṁ samaye satthā therassa vitakkaṁ ñatvā sāyaṇhasamaye bhikkhusaṁghaparivuto
tattha gantvā lohitena phuṭṭhaṁ caṅkamaṁ disvā theraṁ vīṇovādena 4- ovaditvā
viriyasamathayojanatthāya 5- tassa kammaṭṭhānaṁ kathetvā gijjhakūṭameva gato. soṇattheropi
dasabalassa sammukhā ovādaṁ labhitvā na cirasseva arahatte patiṭṭhāsi. atha satthā aparabhāge
jetavane bhikkhusaṁghaparivuto dhammaṁ desento theraṁ āraddhaviriyānaṁ aggaṭṭhāne ṭhapesīti.
soṇakuṭikaṇṇattheravatthu
[206] aṭṭhame kalyāṇavākkaraṇānanti vākkaraṇaṁ vuccati vacanaṁ, kalyāṇavākkaraṇaṁ
madhuravacananti attho. 6- ayañhi thero dasabalena saddhiṁ ekagandhakuṭiyā tathāgatassa
madhurena saddena 7- dhammakathaṁ kathesi. athassa satthā sādhukāraṁ adāsi. tasmā so
kalyāṇavākkaraṇānaṁ aggo nāma jāto. soṇoti tassa nāmaṁ,

footnote: 1 chaßēéa.,i. susānanti 2 sī.,i.,chaßēéa. antantehi phoṭā uṭṭhāya
footnote: 3 sī.,i. nevamhi 4 vißēáahā. 5/243/5 5 ma. vīriyasamatayojanatthāya
footnote: 6 chaßēéa.,i. vākkaraṇaṁ vuccati vacanakiriyā, madhuravacanānanti attho 7 chaßēéa. sarena

page number: 213

koṭiagghanikaṁ pana kaṇṇapilandhanaṁ dhāreti. 1- tasmā kuṭikaṇṇoti vuccati,
soṇakoṭikaṇṇoti attho.
tassa pañhākamme ayamanupubbikathā:- ayaṁpi padumuttarabuddhakāle purimanayeneva
mahājanena saddhiṁ vihāraṁ gantvā parisapariyante ṭhito satthu dhammaṁ 2- suṇanto satthāraṁ
ekaṁ bhikkhuṁ kalyāṇavākkaraṇānaṁ aggaṭṭhāne ṭhapentaṁ disvā "mayāpi anāgate ekassa
buddhassa sāsane kalyāṇavākkaraṇānaṁ aggena bhavituṁ vaṭṭatī"ti cintetvā dasabalaṁ
nimantetvā sattāhaṁ mahādānaṁ datvā "bhante yaṁ bhikkhuṁ tumhe ito sattadivasamatthake
kalyāṇavākkaraṇānaṁ aggaṭṭhāne ṭhapayittha, ahaṁpi imassa adhikārakammassa phalena
anāgate ekassa buddhassa sāsane tathārūpo bhaveyyan"ti paṭṭhanaṁ akāsi. satthā tassa
anantarāyaṁ disvā "anāgate gotamassa buddhassa sāsane kalyāṇavākkaraṇānaṁ aggo
bhavissasī"ti byākaritvā pakkāmi.
sopi yāvajīvaṁ kusalaṁ katvā kappasatasahassaṁ devesu ca manussesu ca saṁsaranto
amhākaṁ dasabalassa uppattito puretarameva devalokā cavitvā kāḷiyā nāma
kulagharikāya 3- upāsikāya kucchismiṁ 4- paṭisandhiṁ gaṇhi. sā paripuṇṇagabbhā 5-
rājagahanagare attano kulānaṁ nivesanaṁ āgatā.
tasmiṁ samaye amhākaṁ satthā sabbaññutaṁ patto araññāyatane isipatane
dhammacakkaṁ pavattesi. dhammacakkappavattane dasasahassacakkavāḷadevatā sannipatiṁsu. tattha
eko aṭṭhavīsatiyā yakkhasenāpatīnaṁ antare 6- sātāgiro nāma yakkho dasabalassa
dhammakathaṁ sutvā sotāpattiphale patiṭṭhāya cintesi "kiṁ nu kho ayaṁ evaṁ madhuradhammakathā
mama sahāyena hemavatena sutā na sutā"ti. so devasaṅghassa antare olokento
taṁ apassitvā "addhā mama sahāyo tiṇṇaṁ ratanānaṁ uppannabhāvaṁ na jānāti,

footnote: 1 chaßēéa. dhāresi 2 chaßēéa. ṭhatvā 3 cha.,i. kuraragharikāya 4 sī. kāḷī nāma kuraragharikā
footnote: upāsikā, tassā kucchismiṁ 5 chaßēéa.,i. paripakke gabbhe 6 chaßēéa. abbhantare,
footnote: i. abbhantaro

page number: 214

gacchāmissa dasabalassa ceva vaṇṇaṁ kathessāmi, paṭividdhadhammañcassa ārocessāmī"ti
attano parisāya saddhiṁ rājagahamatthakena tassa santikaṁ agamāsi. 1-
hemavatopi tiyojanasahassaṁ himavantaṁ akālapupphitaṁ disvā "mama sahāyena sātāgirena
saddhiṁ himavantakīḷaṁ 2- kīḷissāmī"ti attano parisāya saddhiṁ rājagahamatthakeneva
pāyāsi. tesaṁ dvinnaṁpi aggabalakāyā kulagharikāya kāḷiyā upāsikāya nivesanamatthake
samāgantvā "tumhe kassa parisā, 3- mayaṁ sātāgirassa. tumhe kassa parisā,
mayaṁ hemavatassā"ti āhaṁsu. te haṭṭhatuṭṭhāva gantvā tesaṁ yakkhasenāpatīnaṁ
ārocayiṁsu. tepi taṁkhaṇaññeva upāsikāya nivesanamatthake samāgacchiṁsu. sātāgiro
hemavataṁ āha "kahaṁ samma gacchasī"ti. tava santikaṁ sammāti. kiṁkāraṇāti. himavantaṁ
supupphitaṁ disvā tayā saddhiṁ tattha kīḷissāmīti. tvaṁ pana samma kahaṁ gacchasīti.
himavantassa kena pupphitabhāvaṁ jānāsīti. na jānāmi sammāti. suddhodanamahārājassa
putto siddhatthakumāro dasasahassīlokadhātuṁ kampetvā paṭividdhasabbaññutañāṇo
dasasahassacakkavāḷadevatānaṁ majjhe anuttaraṁ dhammacakkaṁ pavattesi, tassa pavattitabhāvaṁ
na jānāsīti. na jānāmi sammāti. tvaṁ ettakameva ṭhānaṁ pupphitaṁ vaṇṇesi, 4-
tassa pana purisassa sakkāratthāya sakaladasasahassacakkavāḷaṁ ekamālāgulasadisaṁ ajja
jātaṁ sammāti. mālā tāva pupphantu, tayā so satthā akkhīni pūretvā diṭṭhoti.
āma samma hemavata satthā ca me diṭṭho, dhammo ca suto, amatañca pītaṁ.
ahaṁ "etaṁ amatadhammaṁ taṁpi jānāpessāmī"ti tava santikaṁ ahaṁ āgatosmi sammāti.
tesaṁ aññamaññaṁ kathentānaṁyeva upāsikā sirisayanato uṭṭhāya nisinnā taṁ kathāsallāpaṁ
sutvā sadde nimittaṁ gaṇhi. "ayaṁ saddo uddhaṁ, na heṭṭhā, amanussabhāsito,
no manussabhāsito"ti sallakkhetvā ohitasotā paggahitamānasā hutvā nisīdi,
tato:-

footnote: 1 chaßēéa.,i. pāyāsi 2 chaßēéa.,i. himavantakīḷitaṁ 3 sī.,i. purisā
footnote: 4 sī.,i. pupphitanti maññasi, chaßēéa. pupphitanti aññāsi

page number: 215

"ajja paṇṇaraso uposatho (iti sātāgiro yakkho)
dibbā ratti upaṭṭhitā
anomanāmaṁ satthāraṁ
handa passāma gotaman"ti
evaṁ sātāgirena vutto:- 1-
"kacci mano supaṇihito (iti hemavato yakkho)
sabbabhūtesu tādino
kacci iṭṭhe aniṭṭhe ca
saṅkappassa vasīkatā"ti 2-
evaṁ hemavato satthu kāyasamācārañca ājīvañca manosamācārañca pucchi. pucchitapucchitaṁ
sātāgiro vissajjesi. evaṁ satthu sarīravaṇṇaguṇakathanavasena 3- yathāruciyā
hemavatasuttante niṭṭhite hemavato sahāyakassa dhammadesanānusārena ñāṇaṁ pesetvā
sotāpattiphale patiṭṭhahi.
atha kāḷī 4- upāsikā parassa dhamme desiyamāne tathāgataṁ adiṭṭhapubbāva hutvā
anussavaṁ pasādaṁ uppādetvā parassa vaḍḍhitaṁ bhojanaṁ bhuñjamānā viya sotāpattiphale
patiṭṭhahi. 5- sā sabbamātugāmānaṁ antare paṭhamā sotāpannā sabbajeṭṭhakā ahosi.
tassā saha sotāpattibhāvena tameva rattiṁ gabbhavuṭṭhānaṁ jātaṁ, paṭiladdhadārakassa
nāmagahaṇadivase soṇoti nāmaṁ akāsi. sā yathāruciyā kulagehe vasitvā kulagharameva
agamāsi.
tasmiṁ samaye mahākaccāyanatthero taṁ nagaraṁ upanissāya upavatte 6- pabbate
paṭivasati. upāsikā theraṁ upaṭṭhāsi. 7- thero nibaddhaṁ tassā nivesanaṁ gacchati.

footnote: 1 chaßēéa.,i. vutte 2 khu. su. 25/153-4/364 hemavatasutta
footnote: 3 chaßēéa.,i. sarīravaṇṇaguṇavaṇṇakathanavasena 4 sī.,i. ayampi kāḷī
footnote: 5 chaßēéa.,i. patiṭṭhāsi 6 sī.,i. pavatte 7 chaßēéa.,i. upaṭṭhāti

page number: 216

soṇadārakopi nibaddhaṁ therassa santike vicaranto vissāsiko ahosi. so aparena
samayena therassa santike pabbaji. thero taṁ upasampādetukāmo tīṇi vassāni
gaṇaṁ pariyesitvā upasampādeti. 1- so upasampanno kammaṭṭhānaṁ kathāpetvā vipassanaṁ
vaḍḍhetvā arahattaṁ patvā therassa santike suttanipātaṁ uggaṇhitvā vuṭṭhavasso
pavāretvā satthāraṁ passitukāmo hutvā upajjhāyaṁ āpucchi. thero āha "soṇa
tayi gate satthā taṁ ekagandhakuṭiyaṁ vasāpetvā dhammaṁ ajjhesissati, tvaṁ dhammaṁ
kathessasi. satthā tava dhammakathāya pasīditvā tuyhaṁ varaṁ dassati. tvaṁ varaṁ gaṇhanto
imañca imañca gaṇhāhi, mama vacanena dasabalassa pāde vandāhī"ti. so upajjhāyena
anuññāto mātūpāsikāya gehaṁ gantvā ārocesi. sāpi "sādhu tāta tvaṁ
dasabalaṁ passituṁ gacchanto imaṁ kambalaṁ āharitvā satthu vasanagandhakuṭiyā bhummattharaṇaṁ
katvā attharāhī"ti mahantaṁ kambalaṁ adāsi. soṇatthero taṁ ādāya senāsanaṁ paṭisāmetvā
2- anupubbena satthu vasanaṭṭhānaṁ gantvā dasabalassa buddhāsane nisinnavelāyameva
upasaṅkamitvā abhivādetvā ekamantaṁ aṭṭhāsi. satthā tena saddhiṁ paṭisanthāraṁ
katvā ānandattheraṁ āmantesi "ānanda imassa bhikkhussa senāsanaṁ jānāhī"ti.
thero satthu adhippāyaṁ ñatvā antogandhakuṭiyaṁ vemajjhe bhummattharaṇaṁ ussādento
viya 3- atthari.
athakho bhagavā bahudeva rattiṁ ajjhokāse vītināmetvā vihāraṁ pāvisi, āyasmāpi
kho soṇo bahudeva rattiṁ ajjhokāse vītināmetvā vihāraṁ pāvisi. satthā majjhimayāme
4- sīhaseyyaṁ kappetvā paccūsasamaye vuṭṭhāya nisīditvā "ettakena kālena
soṇassa kāyadaratho paṭippassaddho bhavissatī"ti ñatvā āyasmantaṁ soṇaṁ ajjhesi 5-
"paṭibhātu taṁ bhikkhu dhammo bhāsitun"ti. soṇatthero madhurena sarena ekabyañjanaṁpi
avināsento aṭṭhakavaggiyāni suttāni 6- abhāsi. gāthāpariyosāne bhagavā

footnote: 1 chaßēéa.,i. upasampādesi 2 chaßēéa.,i. saṁsāmetvā 3 chaßēéa.,i. ussārento viya
footnote: 4 chaßēéa. pacchimayāme 5 sī. ajjhabhāsi 6 khu.su. 25/773/486-4 aṭṭhakavagga, vißēáahā. 5/258/23 cammakhandhaka

page number: 217

sādhukāraṁ datvā "sugahito 1- te bhikkhu dhammo, mayā desitakāle ca ajja ca
ekasadisāva desanā, kiñci ūnaṁ vā atirittaṁ 2- vā natthī"ti pasannabhāvaṁ pakāsesi.
soṇattheropi "ayaṁ okāso"ti sallakkhetvā upajjhāyassa vacanena dasabalaṁ vanditvā
vinayadharapañcamena gaṇena upasampadaṁ ādiṁ katvā sabbe vare yāci, satthā adāsi.
puna thero mātūpāsikāya vacanena vanditvā "ayaṁ bhante upāsikāya tumhākaṁ
vasanagandhakuṭiyaṁ bhummattharaṇatthaṁ kambalo pahito"ti kambalaṁ datvā uṭṭhāyāsanā
satthāraṁ vanditvā padakkhiṇaṁ katvā pakkāmi. ayamettha saṅkhepo, vitthārato pana
therassa pabbajjaṁ ādiṁ katvā sabbaṁ sutte 3- āgatameva.
iti thero satthu santikā aṭṭha vare labhitvā upajjhāyassa santikaṁ gantvā
sabbaṁ taṁ pavuttiṁ ārocesi. punadivase mātūpāsikāya nivesanadvāraṁ gantvā
bhikkhatthāya aṭṭhāsi. upāsikā "putto kira me dvāre ṭhito"ti sutvā vegena
āgantvā abhivādetvā hatthato pattaṁ gahetvā attano nivesane 4- nisīdāpetvā
bhojanaṁ adāsi. atha naṁ bhattakiccapariyosāne āha "diṭṭho te tāta dasabalo"ti.
āma upāsiketi. vandito te mama vacanenāti. āma vandito, sopi ca me kambalo
tathāgatassa vasanaṭṭhāne bhummattharaṇaṁ katvā atthatoti. kiṁ tāta tayā kira satthu
dhammakathā kathitā, satthārā ca te sādhukāro dinnoti. tayā kathaṁ. Ñātā upāsiketi.
tāta mayhaṁ gehe adhivaṭṭhā devatā dasabalena tuyhaṁ sādhukāre 5- dinneyeva
"dasasahassacakkavāḷadevatā sādhukāraṁ adaṁsū"ti āha, tāta tayā kathitaṁ dhammakathaṁ buddhānaṁ
kathitaniyāmeneva mayhaṁpi kathetuṁ paccāsiṁsāmī"ti. 6- thero mātu kathaṁ sampaṭicchi. sā
tassa adhivāsanaṁ viditvā dvāre maṇḍapaṁ kāretvā dasabalassa kathitaniyāmeneva
attano dhammaṁ kathāpesīti. vatthu ettha samuṭṭhitaṁ. satthā aparabhāge ariyagaṇamajjhe
nisinno theraṁ kalyāṇavākkaraṇānaṁ aggaṭṭhāne ṭhapesīti.

footnote: 1 ma. sukathito 2 chaßēéa. adhikaṁ vā 3 vißēáahā. 5/258/23 cammakkhandhaka
footnote: 4 chaßēéa.,i. antonivesane 5 chaßēéa. sādhukāraṁ 6 ma. kathehi, taṁ bujjhissāmīti

page number: 218

sīvalittheravatthu
[207] navame lābhīnaṁ yadidaṁ sīvalīti ṭhapetvā tathāgataṁ lābhīnaṁ bhikkhūnaṁ
sīvalitthero aggoti dasseti. tassa pañhākamme ayamanupubbikathā:- ayaṁpi atīte
padumuttarabuddhakāle vuttanayeneva vihāraṁ gantvā parisapariyante ṭhito dhammaṁ suṇanto
satthāraṁ ekaṁ bhikkhuṁ lābhīnaṁ aggaṭṭhāne ṭhapentaṁ disvā "mayāpi anāgate evarūpena
bhavituṁ vaṭṭatī"ti dasabalaṁ nimantetvā purimanayeneva sattāhaṁ mahādānaṁ datvā "bhagavā
ahaṁpi iminā adhikārakammena aññaṁ sampattiṁ na paṭṭhemi, anāgate pana ekassa
buddhassa sāsane ahaṁpi tumhehi so etadagge ṭhapito bhikkhu viya lābhīnamaggo
bhaveyyan"ti paṭṭhanaṁ akāsi. satthā taṁ anantarāyaṁ disvā "ayante paṭṭhanā
anāgate gotamabuddhassa santike 1- samijjhissatī"ti byākaritvā pakkāmi.
so kulaputto yāvajīvaṁ kusalaṁ katvā devamanussesu saṁsaranto vipassibuddhakāle
bandhumatīnagarato avidūre ekasmiṁ gāmake 2- paṭisandhiṁ gaṇhi. tasmiṁ samaye
bandhumatīnagaravāsino raññā saddhiṁ sākacchitvā sākacchitvā dasabalassa dānaṁ denti. te
ekadivasaṁ sabbeva ekato hutvā dānaṁ datvā "kiṁ nu kho amhākaṁ dānamukhe
natthī"ti madhuñca guḷadadhiñca na addasaṁsu. te "ito cito 3- āharissāmā"ti janapadato
nagaraṁ pavisanamagge purisaṁ ṭhapesuṁ. tadā esa kulaputto attano gāmato guḷadadhivārakaṁ
gahetvā "kiñcideva āharissāmī"ti nagaraṁ gacchanto mukhaṁ dhovitvā "dhotahatthapādo
pavisissāmī"ti phāsukaṭṭhānaṁ olokento naṅgalasīsamattaṁ nimmakkhikaṁ daṇḍakamadhuṁ
disvā "puññena me idaṁ uppannan"ti 4- gahetvā nagaraṁ pavisati. nāgarehi
ṭhapitapuriso taṁ disvā "bho purisa kassaci 5- madhuṁ āharasī"ti pucchi. na kassaci sāmi,
vikkiṇituṁ pana me idaṁ ānītanti. tenahi bho imaṁ kahāpaṇaṁ gahetvā etaṁ madhuñca
guḷadadhiñca dehīti.

footnote: 1 chaßēéa. sāsane 2 chaßēéa. gāme 3 sī.,chaßēéa. yato kutoci 4 sī. nipphannanti
footnote: 5 chaßēéa. kassimaṁ

page number: 219

so cintesi "idaṁ na bahumūlaṁ, ayañca ekappahāreneva bahuṁ deti, vīmaṁsituṁ
vaṭṭatī"ti. tato naṁ "nāhaṁ ekakahāpaṇena demī"ti āha. yadi evaṁ dve gahetvā dehīti.
dvīhipi na demīti. etenupāyeneva vaḍḍhantaṁ 1- sahassaṁ pāpuṇi. so cintesi
"ativañcituṁ 2- na vaṭṭati, hotu tāva, imassa kattabbakiccaṁ pucchissāmī"ti. atha naṁ
āha "idaṁ na bahuagghanakaṁ tvañca bahuṁ desi, kena kammena idaṁ gaṇhāsī"ti.
idha bho nagaravāsino raññā saddhiṁ paṭivirujjhitvā vipassidasabalassa dānaṁ dentā
idaṁ dvayaṁ dānamukhe apassantā pariyesanti. sace idaṁ na labhissanti, nāgarānaṁ
parājayo bhavissati. tasmā sahassaṁ datvā gaṇhāmīti. kiṁ panetaṁ nāgarānameva
vaṭṭati, aññesaṁ 3- dātuṁ vaṭṭatīti. yassa kassaci dātuṁ ānītametanti. 4- atthi pana
kenaci 5- nāgarānaṁ dāne ekadivasaṁ sahassaṁ dinnanti. 6- natthi sammāti. imesampana
dvinnaṁ sahassagghanakabhāvaṁ jānāsīti. āma jānāmīti. tenahi gaccha, nāgarānaṁ
ācikkha "eko puriso imāni dve mūlena na deti, sahattheneva dātukāmo,
tumhe imesaṁ dvinnaṁ kāraṇā nibbattakā 7- hothā"ti. tvaṁ pana me imasmiṁ dānamukhe
jeṭṭhakabhāvassa 8- kāyasakkhī hohīti.
so gāmaparibbayatthaṁ 9- gahitamāsakena pañcakaṭukaṁ gahetvā cuṇṇaṁ katvā dadhito
kañjikaṁ vāhetvā 10- tattha madhupaṭalaṁ pīḷetvā pañcakaṭukacuṇṇena yojetvā ekasmiṁ
paduminipatte pakkhipitvā taṁ saṁvidahitvā ādāya dasabalassa avidūre nisīdi. mahājanena
āhariyamānassa sakkārassa antare attano pattavāraṁ olokayamāno okāsaṁ ñatvā
satthu santikaṁ gantvā "bhagavā ayaṁ mayhaṁ duggatapaṇṇākāro, imaṁ me anukampaṁ
paṭicca gaṇhathā"ti. satthā tassa anukampaṁ paṭicca cātummahārājadattiyena selamayena
pattena taṁ paṭiggahetvā yathā aṭṭhasaṭṭhibhikkhusahassassa dīyamānaṁ na khīyati, evaṁ
adhiṭṭhāsi. so kulaputto niṭṭhitabhattakiccaṁ bhagavantaṁ abhivādetvā ekamantaṁ ṭhito

footnote: 1 chaßēéa. vaḍḍhantaṁ vaḍḍhantaṁ 2 chaßēéa. atiañchituṁ 3 chaßēéa. na aññesaṁ
footnote: 4 chaßēéa. avāritametanti 5 chaßēéa. koci 6 chaßēéa. dātāti 7 sī. nibbitakkā,
footnote: chaßēéa. nirussukkā 8 ma. jeṭṭhakabhāve 9 chaßēéa. gāmavāsī paribbayatthaṁ 10 ma. kañjiyaṁ

gahetvā

page number: 220

āha "diṭṭho me bhagavā ajja bandhumatīnagaravāsikehi tumhākaṁ sakkāro āhariyamāno,
ahampi imassa kammassa nissandena nibbattabhave lābhaggayasaggappatto bhaveyyan"ti.
satthā "evaṁ hotu kulaputtā"ti vatvā tassa ca nagaravāsīnañca bhattānumodanaṁ
katvāva pakkāmi.
sopi kulaputto yāvajīvaṁ kusalaṁ katvā devamanussesu saṁsaranto imasmiṁ
buddhuppāde suppavāsāya rājadhītāya kucchismiṁ paṭisandhiṁ gaṇhi. paṭisandhigahaṇakālato
paṭṭhāya sāyaṁ pātaṁ pañcapaṇṇākārasatāni 1- pāpuṇanti, suppavāsā sampaṭicchati. 2-
atha naṁ puññavīmaṁsanatthaṁ hatthena bījapacchiṁ phusāpenti, ekekabījato salākasatampi
salākasahassampi nigacchati. ekakarīsakhettato paññāsampi saṭṭhīpi sakaṭāni uppajjanti.
koṭṭhapūraṇakālepi koṭṭhadvāraṁ hatthena phusāpenti, rājadhītāya puññena gaṇhantānaṁ
gahitagahitaṭṭhānaṁ puna pūrati. paripuṇṇabhattakumbhitopi "rājadhītāya puññan"ti vatvā
yassa kassaci dentānaṁ yāva na ukkaḍḍhanti, na tāva bhattaṁ khīyati. dārake
kucchigateyeva satta vassāni atikkamiṁsu.
gabbhe pana paripakke sattāhaṁ mahādukkhaṁ anubhosi. sā sāmikaṁ āmantetvā
"parammaraṇā 3- jīvamānāva dānaṁ dassāmī"ti satthu santikaṁ pesesi "gaccha imaṁ
pavuttiṁ satthu ārocetvā satthāraṁ nimantetvā 4- yañca satthā vadati, taṁ sādhukaṁ
upalakkhetvā āgantvā mayhaṁ kathehī"ti. so gantvā tassā sāsanaṁ bhagavato
ārocesi. satthā "sukhinī hotu suppavāsā koḷiyadhītā, sukhinī arogā arogaputtaṁ
vijāyatū"ti āha. rājā taṁ sutvā bhagavantaṁ abhivādetvā antogāmābhimukho 5- pāyāsi.
tassa pure āgamanāyeva suppavāsāya kucchito dhammakaraṇā 6- udakaṁ viya gabbho
nikkhami, parivāretvā nisinnajano assumukhova hasituṁ āraddho. tuṭṭhahaṭṭho mahājano
rañño tuṭṭhisāsanaṁ 7- ārocetuṁ agamāsi.

footnote: 1 chaßēéa. pātañca paṇṇākārasatāni 2 chaßēéa. sampattiṁ gacchati 3 chaßēéa. pure maraṇā
footnote: 4 chaßēéa. nimantehi 5 ma. attano gāmābhimukho 6 chaßēéa. dhamakaraṇā
footnote: 7 sī. vaḍḍhisāsanaṁ, chaßēéa. puttasāsanaṁ

page number: 221

rājā tesaṁ iṅgitaṁ disvāva "dasabalena kathitakathā nipphannā maññe"ti
cintesi. so āgantvā satthu sāsanaṁ rājadhītāya ārocesi. rājadhītā "tayā
nimantitaṁ jīvitabhattameva maṅgalabhattaṁ bhavissati, gaccha sattāhaṁ dasabalaṁ nimantehī"ti.
rājā tathā akāsi. sattāhaṁ buddhappamukhassa bhikkhusaṁghassa mahādānaṁ pavattayiṁsu.
dārako sabbesaṁ ñātīnaṁ santattaṁ cittaṁ nibbāpento jātoti sīvalidārakotvevassa
nāmaṁ akaṁsu. so satta vassāni gabbhe vasitattā jātakālato paṭṭhāya sabbakammakkhamo
ahosi. dhammasenāpati sāriputto sattame divase tena saddhiṁ kathāsallāpaṁ akāsi.
satthāpi dhammapade gāthaṁ abhāsi:-
"yomaṁ palipathaṁ duggaṁ saṁsāraṁ mohamaccagā
tiṇṇo pāragato 1- jhāyī anejo akathaṅkathī
anupādāya nibbuto tamahaṁ brūmi brāhmaṇan"ti. 2-
atha naṁ thero evamāha "kiṁ pana tayā evarūpaṁ dukkharāsiṁ anubhavitvā
pabbajituṁ na vaṭṭatī"ti. labhamāno pabbajeyyaṁ bhanteti. suppavāsā taṁ dārakaṁ
therena saddhiṁ kathentaṁ disvā "kiṁ nu kho me putto dhammasenāpatinā saddhiṁ kathetī"ti
theraṁ upasaṅkamitvā pucchi "mayhaṁ putto tumhehi saddhiṁ kiṁ kathesi 3- bhante"ti.
attanā anubhūtaṁ gabbhavāsadukkhaṁ kathetvā tumhehi anuññāto pabbajissāmīti vadatīti.
sādhu bhante pabbājetha nanti. thero taṁ vihāraṁ netvā tacapañcakakammaṭṭhānaṁ
datvā pabbājento "sīvali nāma tuyhaṁ aññena ovādena kammaṁ atthi, tayā
satta vassāni anubhūtadukkhameva paccavekkhāhī"ti. bhante pabbājanameva tumhākaṁ
bhāro, yaṁ pana mayā kātuṁ sakkā, tamahaṁ jānissāmīti. so paṭhamakesavaṭṭiyā
ohāritakkhaṇeyeva sotāpattiphale patiṭṭhāsi, dutiyāya ohāritakkhaṇe sakadāgāmiphale,
tatiyāya anāgāmiphale. sabbesaṁyeva pana kesānaṁ voropanañca 4- arahattasacchikiriyā

footnote: 1 chaßēéa. pāraṅgato 2 khuḍha. 25/414/89 sīvalittheravatthu
footnote: 3 chaßēéa. katheti 4 chaßēéa. oropanañca

page number: 222

ca appacchā apurā 1- ahosi. tassa pabbajitadivasato paṭṭhāya bhikkhusaṁghassa cattāro
paccayā yāvadicchakaṁ 2- uppajjanti. evaṁ ettha vatthuṁ 3- samuṭṭhitaṁ.
aparabhāge satthā sāvatthiṁ agamāsi. thero satthāraṁ abhivādetvā "bhante
mayhaṁ puññaṁ vīmaṁsissāmi, pañca me bhikkhusatāni dethā"ti āha. gaṇha sīvalīti.
so pañcasate bhikkhū gahetvā himavantābhimukhaṁ gacchanto aṭavimaggaṁ gacchati. tassa
paṭhamadiṭṭhanigrodhe adhivaṭṭhā devatā satta divasāni dānaṁ adāsi. iti so:-
nigrodhaṁ paṭhamaṁ passi dutiyaṁ paṇḍavapabbataṁ
tatiyaṁ aciravatiyaṁ catutthaṁ varasāgaraṁ.
pañcamaṁ himavantaṁ so chaṭṭhaṁ chaddantupāgami 4-
sattamaṁ gandhamādanaṁ aṭṭhamaṁ atha revatanti.
sabbaṭṭhānesu satta satta divasāneva dānaṁ adaṁsu. gandhamādanapabbate pana
nāgadattadevarājā nāma sattadivasesu ekadivasaṁ khīrapiṇḍapātaṁ adāsi, ekadivasaṁ
sappipiṇḍapātaṁ adāsi. bhikkhusaṁgho āha "āvuso imassa devarañño neva dhenuyo
duhamānā 5- paññāyanti, na dadhinimmathanaṁ, kuto te devarāja idaṁ uppajjatī"ti.
"bhante kassapadasabalassa kāle khīrasalākabhattadānassetaṁ phalan"ti devarājā āha.
aparabhāge satthā khadiravaniyadevatāyāssa 6- paccuggamanaṁ atthuppattiṁ katvā theraṁ attano
sāsane lābhaggappattānaṁ aggaṭṭhāne ṭhapesīti.
vakkalittheravatthu
[208] dasame saddhādhimuttānan tisaddhāya adhimuttānaṁ, balavasaddhānaṁ bhikkhūnaṁ
vakkalitthero aggoti dasseti. aññesaṁ hi saddhā vaḍḍhetabbā hoti, therassa

footnote: 1 chaßēéa. apurimā 2 chaßēéa. yadicchakaṁ 3 chaßēéa. vatthu. evamuparipi 4 sī. chaddantamāgami
footnote: 5 chaßēéa. duyhamānā 6 sī.,chaßēéa. khadiravaniyarevatassa

page number: 223

pana hāpetabbā jātā. tasmā so saddhādhimuttānaṁ aggoti vutto. vakkalīti
tassa 1- nāmaṁ.
tassa pañhākamme ayamanupubbikathā:- ayaṁpi hi atīte padumuttarabuddhakāle
vuttanayeneva vihāraṁ gantvā parisapariyante ṭhito dhammaṁ suṇanto satthāraṁ ekaṁ
bhikkhuṁ saddhādhimuttānaṁ aggaṭṭhāne ṭhapentaṁ disvā "mayāpi anāgate evarūpena
bhavituṁ vaṭṭatī"ti vuttanayeneva satthāraṁ nimantetvā sattāhaṁ mahādānaṁ datvā
dasabalaṁ vanditvā "bhante ahampi iminā adhikārakammena tumhehi saddhādhimuttānaṁ
etadagge ṭhapito bhikkhu viya anāgate ekassa buddhassa sāsane saddhādhimuttānaṁ
aggo bhaveyyan"ti paṭṭhanaṁ akāsi. satthā tassa anantarāyaṁ disvā byākaritvā
pakkāmi.
sopi yāvajīvaṁ kusalaṁ katvā devamanussesu saṁsaranto amhākaṁ satthu kāle
sāvatthiyaṁ brāhmaṇakule paṭisandhiṁ gaṇhi, vakkalītissa nāmaṁ akaṁsu. so
vuḍḍhippatto tayo vede uggaṇhitvā dasabalaṁ bhikkhusaṁghaparivutaṁ sāvatthiyaṁ carantaṁ
disvā satthu sarīrasampattiṁ olokento 2- sarīrasampattidassanena atitto dasabalena
saddhiṁyeva carati. 3- vihāraṁ gacchantena saddhiṁ vihāraṁ gantvā sarīranipphattiṁ
olokentova tiṭṭhati. dhammasabhāyaṁ nisīditvā dhammaṁ kathentassa sammukhaṭṭhāne ṭhito
dhammaṁ suṇāti. so saddhaṁ paṭilabhitvā "agāramajjhe paṭivasanto 4- nibaddhaṁ dasabalassa
dassanaṁ 5- na labhissāmī"ti pabbajjaṁ yācitvā satthu santike pabbaji.
tato paṭṭhāya ṭhapetvā āhārakaraṇavelaṁ avasesakāle yattha ṭhitena 6- sakkā
dasabalaṁ passituṁ, tattha ṭhito yoniso manasikāraṁ pahāya dasabalaṁ olokentova vihāsi. 7-
satthā tassa ñāṇaparipākaṁ āgamento dīghaṁpi addhānaṁ tasmiṁ rūpadassanavasena
vicarante kiñci avatvā "idānissa ñāṇaṁ paripākagataṁ, sakkā etaṁ bodhetun"ti
ñatvā evamāha "kinte vakkali iminā pūtikāyena diṭṭhena, yo kho vakkali

footnote: 1 chaßēéa. panassa 2 sī. oloketvā 3 chaßēéa. vicarati 4 chaßēéa. vasanto 5 ma. daṭṭhuṁ
footnote: 6 ma. ṭhito 7 chaßēéa.,i. viharati

page number: 224

dhammaṁ passati, so maṁ passati. yo maṁ passati, so dhammaṁ passati. dhammaṁ hi
vakkali passanto maṁ passati, maṁ passanto dhammaṁ passatī"ti.
satthari evaṁ ovadantepi thero dasabalassa dassanaṁ pahāya neva aññattha gantuṁ
sakkoti. tato satthā "ayaṁ bhikkhu na saṁvegaṁ alabhitvā bujjhissatī"ti upakaṭṭhāya
vassūpanāyikāya rājagahaṁ gantvā vassūpanāyikadivase "apehi vakkalī"ti taṁ theraṁ
paṇāmesi. 1- buddhā ca nāma ādeyyavacanā 2- honti, tasmā thero satthāraṁ
paṭippharitvā ṭhātuṁ asakkonto temāsaṁ dasabalassa sammukhe āgantuṁ avisahanto
"kindāni sakkā kātuṁ, tathāgatenamhi paṇāmito, sammukhībhāvaṁ na labhāmi, kiṁ mayhaṁ
jīvitenā"ti gijjhakūṭapabbate papātaṭṭhānaṁ abhiruhi. satthā tassa kilamanabhāvaṁ ñatvā
"ayaṁ bhikkhu mama santikā assāsaṁ alabhanto maggaphalānaṁ upanissayaṁ nāseyyā"ti
attānaṁ dassetuṁ obhāsaṁ vissajjesi. athassa satthu diṭṭhakālato paṭṭhāya evaṁ
mahantaṁ sokasallaṁ pahīnaṁ. satthā sukhataḷāke oghaṁ āharanto viya vakkalittherassa
balavapītisomanassaṁ uppādetuṁ dhammapade gāthamāha:-
"pāmojjabahulo bhikkhu pasanno buddhasāsane
adhigacche padaṁ santaṁ saṅkhārūpasamaṁ sukhan"ti. 3-
vakkalittherassa ca "ehi vakkalī"ti hatthaṁ pasāresi. thero "dasabalo me
diṭṭho, ehīti avhānampi 4- laddhan"ti balavapītiṁ uppādetvā "kuto gacchāmī"ti
attano gamanabhāvaṁ 5- ajānitvāva dasabalassa sammukhe ākāse pakkhanditvā paṭhamapādena
pabbate ṭhitoyeva satthārā vuttakathaṁ āvajjento ākāseyeva pītiṁ vikkhambhitvā
saha paṭisambhidāhi arahattaṁ patvā tathāgataṁ vandamānova otari. aparabhāge satthā
ariyagaṇamajjhe nisinno theraṁ saddhādhimuttānaṁ aggaṭṭhāne ṭhapesīti.
dutiyavaggavaṇṇanā.

footnote: 1 chaßēéa. paṇāmeti 2 ma. advejjhavacanā 3 khuḍha. 25/381/83 vakkalittheravatthu
footnote: 4 chaßēéa. avhāyanampi 5 sī.,i. patanabhāvaṁ

page number: 225

3. tatiyavagga
[209] tatiyavaggassa paṭhame sikkhākāmānanti tisso sikkhā kāmayamānānaṁ
sampiyāyitvā sikkhantānanti attho. rāhuloti attano puttaṁ rāhulattheraṁ
dasseti. thero hi 1- pabbajitadivasato paṭṭhāya pātova uṭṭhahantova hatthapūraṁ vālikaṁ
ukkhipitvā "aho vatāhaṁ ajja dasabalassa ceva ācariyupajjhāyānañca santikā 2- ettakaṁ
ovādañceva anusāsaniñca labheyyan"ti paṭṭheti. tasmā sikkhākāmānaṁ aggo nāma
jātoti.
[210] dutiye saddhāpabbajitānanti saddhāya pabbajitānaṁ. raṭṭhapāloti raṭṭhaṁ
pāletuṁ samattho, bhinnaṁ vā raṭṭhaṁ sandhāretuṁ samatthe kule jātotipi raṭṭhapāloti
saṅkhaṁ gato. so hi satthu dhammadesanaṁ sutvā paṭiladdhasaddho cuddasa bhattacchede 3-
katvā mātāpitaro pabbajjaṁ anujānāpetvā pabbajito. tasmā saddhāpabbajitānaṁ
aggo nāma jāto.
rāhula-raṭṭhapālattheravatthu
imesaṁ pana ubhinnaṁpi therānaṁ pañhākamme ayamanupubbikathā:- ete kira
dvepi atīte padumuttarabuddhakāle haṁsavatīnagare gahapatimahāsālakule nibbattiṁsu. tesaṁ
daharakāle nāmaṁ vā gottaṁ vā na kathīyati. te vayappattā pana gharāvāse patiṭṭhāya
attano 4- pituaccayena ubhopi attano ratanakoṭṭhāgārakammike pakkosāpetvā
aparimāṇaṁ dhanaṁ disvā "imaṁ ettakaṁ dhanarāsiṁ ayyakapeyyakādayo 5- attanā saddhiṁ
gahetvā gantuṁ nāsakkhiṁsu, amhehi dāni yena kenaci upāyena imaṁ dhanaṁ gahetvā
gantuṁ vaṭṭatī"ti te ubhopi janā catūsu ṭhānesu 6- kapaṇaddhikādīnaṁ mahādānaṁ dātuṁ
āraddhā. eko attano dānagge āgatāgataṁ janaṁ āpucchitvā yāgukhajjakādīsu
yassa yaṁ paṭibhāti, tassa taṁ adāsi, tassa teneva kāraṇena āgatavācakoti 7-

footnote: 1 chaßēéa. thero kira 2 ma. santike 3 ma. cuddasabhattacchedaṁ 4 sī.,chaßēéa. attano attano
footnote: 5 chaßēéa. ayyakapayyakādayo 6 sī. dvāresu 7 sī. āgatayācakoti, chaßēéa. āgatapākoti

page number: 226

nāmaṁ jātaṁ. itaro apucchitvāva gahitagahitaṁ bhājanaṁ pūretvā pūretvā deti, tassāpi
teneva kāraṇena anāgatavācakoti 1- nāmaṁ jātaṁ, appamādavācakoti 2- attho.
te ubhopi ekadivasaṁ pātova mukhadhovanatthaṁ bahigāmaṁ agamaṁsu. tasmiṁ samaye
himavantato dve mahiddhikā tāpasā bhikkhācāratthāya ākāsena āgantvā tesaṁ
sahāyakānaṁ avidūre otarayamānā 3- "ete passiṁsū"ti ekapasse aṭṭhaṁsu. te ubhopi
janā tesaṁ alābubhājanādiparikkhāraṁ 4- saṁvidhāya antogāmaṁ sandhāya samupayātānaṁ 5-
santikaṁ āgamma vandiṁsu. atha ne tāpasā "kāya velāya āgatattha mahāpuññā"ti
āhaṁsu. te "adhunāva bhante"ti vatvā tesaṁ hatthato alābubhājanāni 6- gahetvā
attano attano gehaṁ netvā bhattakiccapariyosāne nibaddhaṁ bhikkhāgahaṇatthaṁ paṭiññaṁ
gaṇhiṁsu.
tesu eko tāpaso sapariḷāhakāyadhātuko hoti, so attano ānubhāvena
mahāsamuddassa udakaṁ dvidhā katvā paṭhavindharanāgarājassa bhavanaṁ gantvā divāvihāraṁ
nisīdi. 7- so utusappāyaṁ gahetvā paccāgantvā attano upaṭṭhākassa gehe
bhattānumodanaṁ karonto "paṭhavindharanāgarājassa bhavanaṁ viya hotū"ti vadati. atha naṁ ekadivasaṁ
upaṭṭhāko pucchi "bhante tumhe anumodanaṁ karontā `paṭhavindharanāgarājassa bhavanaṁ
viya hotū'ti vadatha, mayaṁ 8- atthaṁ na jānāma, kiṁ vuttaṁ hoti idaṁ bhante"ti. āma
kuṭumbika ahaṁ "tuyhaṁ 9- sampatti paṭhavindharanāgarājasampattisadisā hotū"ti vadāmīti.
kuṭumbiko tato paṭṭhāya paṭhavindharanāgarājassa bhavane cittaṁ ṭhapesi.
itaro tāpaso tāvatiṁsabhavanaṁ gantvā suññe serisakkavimāne divāvihāraṁ
karoti. so āgacchanto ca gacchanto ca sakkassa devarājassa sampattiṁ disvā
attano upaṭṭhākassa anumodanaṁ karonto "sakkavimānaṁ viya hotū"ti vadati. atha

footnote: 1 ma. anaggatapākoti 2 chaßēéa. appamāṇapākoti 3 ma. otariyamānā, cha. otaritvā mā no
footnote: ete... 4 chaßēéa. lābubhājana... 5 chaßēéa. sandhāya bhikkhāya gatānaṁ 6 chaßēéa. lābubhājanaṁ
footnote: 7 chaßēéa. nisīdati 8 chaßēéa. mayamassa 9 chaßēéa. tumhākaṁ

page number: 227

naṁ sopi kuṭumbiko itaro sahāyako taṁ tāpasaṁ viya pucchi. atha so tassa
vacanaṁ sutvā sakkabhavane cittaṁ ṭhapesi. te ubhopi paṭṭhitaṭṭhānesuyeva nibbattā.
paṭhavindharabhavane nibbatto paṭhavindharanāgarājā nāma jāto. so nibbattakkhaṇe
attano attabhāvaṁ disvā "amanāpassa vata me ṭhānassa kulupako tāpaso vaṇṇaṁ kathesi,
udarena parisakkitvā vicaraṇaṭṭhānametaṁ, nūna so aññaṁ ṭhānaṁ na jānātī"ti vippaṭisārī
ahosi. athassa taṁkhaṇaññeva alaṅkatapaṭiyattāni nāganāṭakāni sabbadisāsu turiyāni
paggaṇhiṁsu. so tasmiṁyeva khaṇe taṁ attabhāvaṁ vijahitvā māṇavakavaṇṇī ahosi.
aḍḍhamāsañca cattāro mahārājāno sakkassa upaṭṭhānaṁ gacchanti. tasmā sopi
virūpakkhena nāgaraññā saddhiṁ sakkassa upaṭṭhānaṁ gato. sakko taṁ dūratova āgacchantaṁ
disvā sañjāni. atha naṁ samīpe āgantvā ṭhitakāle "kahaṁ nibbattosi sammā"ti
pucchi. mā kathesi mahārāja, urena parisakkaṭṭhāne nibbattomhi, tumhe pana
kalyāṇamittaṁ labhitthāti. samma tvaṁ "aṭṭhāne nibbattomhī"ti mā vitakkayi, 1-
padumuttaradasabalo loke nibbatti, 2- tvaṁ 3- tassa adhikārakammaṁ katvā imaṁyeva ṭhānaṁ
paṭṭhehi, ubho sukhaṁ vasissāmāti. so "evaṁ deva karissāmī"ti gantvā
padumuttaradasabalaṁ nimantetvā attano nāgabhavane nāgaparisāya saddhiṁ sabbarattiṁ
sakkārasammānaṁ sajjesi.
satthā punadivase uṭṭhite aruṇe attano upaṭṭhākaṁ sumanattheraṁ āmantesi
"sumana ajja tathāgato dūraṁ bhikkhācāraṁ gamissati, mā puthujjanabhikkhū āgacchantu,
tipiṭakapaṭisambhidappattā chaḷabhiññā ca 4- āgacchantū"ti. thero satthu vacanaṁ sutvā
sabbesaṁ ārocesi. satthārā saddhiṁ satasahassabhikkhū ākāsaṁ pakkhandiṁsu. paṭhavindharo
nāgaparisāya saddhiṁ dasabalassa paccuggamanaṁ āgantvā 5- satthāraṁ parivāretvā
samuddamatthakena 6- maṇivaṇṇā ūmiyo maddamānaṁ bhikkhusaṁghaṁ oloketvā ādito
satthāraṁ,

footnote: 1 ma. vitakkāhi 2 chaßēéa. nibbatto 3 chaßēéa. ayaṁ pāṭho na dissati
footnote: 4 chaßēéa.,i. tepiṭakā paṭisambhidāppattā chaḷabhiññāva 5 chaßēéa.,i. āgato
footnote: 6 chaßēéa. samuddamatthake

page number: 228

pariyosāne saṁghanavakaṁ tathāgatassa puttaṁ uparevatasāmaṇeraṁ nāma olokento
"anacchariyo sesakānaṁ evarūpo iddhānubhāvo, imassa pana taruṇabāladārakassa 1-
evarūpo iddhānubhāvo ativiya acchariyo"ti pītipāmojjaṁ uppādesi.
athassa bhavane dasabale nisinne sesabhikkhūsu koṭito paṭṭhāya nisīdantesu
satthu sammukhaṭṭhāneyeva uparevatasāmaṇerassa āsanaṁ pāpuṇi. nāgarājā yāguṁ
dentopi khajjakaṁ dentopi sakiṁ dasabalaṁ oloketi, sakiṁ uparevatasāmaṇeraṁ. tassa
kira sarīre satthu sarīre viya dvattiṁsa mahāpurisalakkhaṇāni paññāyanti. tato
nāgarājā "ayaṁ sāmaṇero buddhānaṁ sadiso paññāyati, kiṁ nu kho hotī"ti
cintetvā avidūre nisinnaṁ aññataraṁ bhikkhuṁ pucchi "ayaṁ bhante sāmaṇero dasabalassa
kiṁ hotī"ti. putto mahārājāti. so cintesi "mahā vatāyaṁ bhikkhu, evarūpassa
sobhaggappattassa 2- tathāgatassa puttabhāvaṁ labhi. sarīraṁ cassa 3- ekadesena buddhānaṁ
sarīrasadisaṁ paññāyati, mayāpi anāgate evarūpena bhavituṁ vaṭṭatī"ti sattāhaṁ mahādānaṁ
datvā "bhante ahaṁ imassa adhikārakammassānubhāvena ayaṁ uparevato viya anāgate
ekassa buddhassa putto bhaveyyan"ti paṭṭhanaṁ akāsi. satthā anantarāyaṁ disvā
"anāgate gotamabuddhassa putto bhavissasī"ti byākaritvā pakkāmi.
paṭhavindharopi puna aḍḍhamāse sampatte virūpakkhena saddhiṁ sakkassa upaṭṭhānaṁ
gato. atha naṁ samīpe ṭhitaṁ sakko pucchi "paṭṭhito te samma ayaṁ devaloko"ti.
na paṭṭhito sammāti. 4- kiṁ dosaṁ addasāti. doso natthi mahārāja, ahaṁ pana
dasabalassa puttaṁ uparevataṁ sāmaṇeraṁ passiṁ. tassa me diṭṭhakālato paṭṭhāya aññattha
cittaṁ na namati, 5- svāhaṁ "anāgate ekassa buddhassa evarūpo putto bhaveyyan"ti
paṭṭhanaṁ akāsiṁ. tvaṁpi mahārāja ekaṁ paṭṭhanaṁ karohi, te mayaṁ nibbattaṭṭhāne
na vinā bhavissāmāti. sakko tassa vacanaṁ sampaṭicchitvā ekaṁ mahānubhāvaṁ bhikkhuṁ

footnote: 1 sī.,i. taruṇalalitadārakassa 2 sī.,i. evaṁ rūpaggayasaggapattassa
footnote: 3 chaßēéa. sarīrampissa 4 chaßēéa. mahārājāti 5 chaßēéa.,i. na nami

page number: 229

disvā "katarakulā nu kho nikkhamitvā ayaṁ kulaputto pabbajito"ti āvajjento
"ayaṁ bhinnaṁ rajjaṁ 1- sandhāretuṁ samatthassa kulassa putto hutvā cuddasa bhattacchede
katvā mātāpitaro pabbajjaṁ anujānāpetvā pabbajito"ti aññāsi. Ñatvā ca
pana ajānanto viya dasabalaṁ pucchitvā sattāhaṁ mahāsakkāraṁ katvā "bhante
ahaṁ imassa kalyāṇakammassa nissandena tumhākaṁ sāsane ayaṁ kulaputto viya
anāgate ekassa buddhassa sāsane saddhāpabbajitānaṁ aggo bhaveyyan"ti paṭṭhanaṁ
akāsi. satthā anantarāyaṁ disvā "tvaṁ mahārāja anāgate gotamabuddhasāsane
saddhāpabbajitānaṁ aggo bhavissasī"ti byākaritvā pakkāmi. sakko ca 2- attano
devapurameva gato.
te ubhopi nibbattaṭṭhānato cavitvā devamanussesu saṁsarantā anekasahassakappe
atikkamiṁsu. ito pana dvānavutikappamatthake pusso nāma buddho loke udapādi.
tassa pitā mahindo nāma rājā ahosi, vemātikā tayo kaniṭṭhabhātaro. rājā
divase 3- "mayhaṁyeva buddho mayhaṁ dhammo mayhaṁ saṁgho"ti mamāyanto sayameva dasabalaṁ
nibaddhaṁ bhojanaṁ bhojeti.
athassa ekadivasaṁ paccanto kupito. rājā tayo putte āmantesi 4- "tātā
paccanto kupito, tumhehi vā mayā vā gantabbaṁ. yadi ahaṁ gacchāmi, tumhehi
iminā niyāmena dasabalo paricaritabbo"ti. te tayopi ekappahāreneva āhaṁsu
"tāta tumhākaṁ gamanakiccaṁ natthi, mayaṁ core vidhamissāmā"ti pitaraṁ vanditvā
paccantaṁ gantvā core vidhamitvā vijitasaṅgāmā hutvā nivattiṁsu. te antarāmagge
pādamūlakehi saddhiṁ mantayiṁsu "tātā amhākaṁ āgatakkhaṇeyeva pitā varaṁ dassati,
kataraṁ varaṁ gaṇhāmā"ti. ayya 5- tumhākaṁ pitu accayena dullabhaṁ nāma natthi, tumhākaṁ
pana jeṭṭhabhātikaṁ pussabuddhaṁ paṭijagganavaraṁ gaṇhathā"ti āhaṁsu. "kalyāṇaṁ tumhehi

footnote: 1 chaßēéa.,i. raṭṭhaṁ 2 chaßēéa.,i. sakkopi 3 chaßēéa. rājā divase divase
footnote: 4 chaßēéa.,i. so putte āmantesi 5 chaßēéa. ayyā

page number: 230

vuttan"ti sabbepi ekacittā hutvā gantvā pitaraṁ addasaṁsu. tadā pitā tesaṁ
pasīditvā varaṁ adāsi. te "temāsaṁ tathāgataṁ paṭijaggissāmā"ti varaṁ yāciṁsu.
rājā "ayaṁ dātuṁ na sakkā, aññaṁ varaṁ gaṇhathā"ti āha. tāta amhākaṁ
aññena varena kiccaṁ natthi, sace tumhe dātukāmā, etaṁyeva no varaṁ dethāti.
rājā tesu punappunaṁ kathentesu attanā paṭiññātattā "na sakkā na dātun"ti
cintetvā āha "tātā ahaṁ tumhākaṁ varaṁ demi, apica kho pana buddhā nāma
durāsadā honti sīho 1- viya ekacarā, dasabalaṁ paṭijaggantā appamattā bhaveyyāthā"ti.
te cintayiṁsu "amhehi tathāgataṁ paṭijaggantehi anucchavikaṁ katvā paṭijaggituṁ
vaṭṭatī"ti sabbepi ekacittā hutvā dasasīlāni ca samādāya nirāmagandhā hutvā satthu
dānaggapariggāhaṇake 2- tayo purise ṭhapayiṁsu. tesu eko dhanadhaññuppādako ahosi, eko
māpako, eko dānasaṁvidhāyako. tesu dhanadhaññuppādako 3- paccuppanne
bimbisāramahārājā jāto, māpako visākho upāsako, dānasaṁvidhāyako raṭṭhapālattheroti.
so tattha yāvajīvaṁ kusalaṁ katvā devapure nibbatto. ayaṁ pana rāhulatthero nāma
kassapadasabalakāle kiṁkissa rañño 4- jeṭṭhaputto hutvā nibbatti,
paṭhavindharakumārotissa nāmaṁ akaṁsu. tassa satta bhaginiyo ahesuṁ. tā dasabalassa satta
pariveṇāni kārayiṁsu. paṭhavindharo uparajjaṁ labhi. so tā bhaginiyo āha "tumhehi
kāritapariveṇesu mayhaṁpi ekaṁ dethā"ti. bhātika tumhe uparājaṭṭhāne ṭhitā,
tumhehi nāma amhākaṁ dātabbaṁ, tumhe aññaṁ pariveṇaṁ karothāti. so tāsaṁ
vacanaṁ sutvā pañca vihārasatāni kāresi. pañca pariveṇasatānītipi vadanti.
so tattha yāvajīvaṁ kusalaṁ katvā devapure nibbatti. imasmiṁ pana buddhuppāde
paṭhavindharakumāro amhākaṁ bodhisattassa aggamahesiyā kucchismiṁ paṭisandhiṁ
gaṇhi, tassa sahāyako kururaṭṭhe thullakoṭṭhitanigame raṭṭhapālaseṭṭhigehe nibbatti.

footnote: 1 chaßēéa.,i. sīhā 2 sī.,i.,chaßēéa. dānaggaparivahanake 3 sī.,i. tesaṁ uppādako
footnote: 4 chaßēéa.,i. kikissa kāsirañño

page number: 231

atha amhākaṁ dasabalo abhisambodhiṁ patvā pavattitapavaradhammacakko anupubbena 1-
kapilavatthuṁ āgantvā rāhulakumāraṁ pabbājesi. tassa pabbajjāvidhānaṁ pāliyaṁ 2-
āgatameva. evaṁ pabbajitassa panassa satthā abhiṇhovādavasena rāhulovādasuttaṁ
abhāsi. rāhulopi pātova uṭṭhāya hatthena vālukaṁ ukkhipitvā "dasabalassa
ceva ācariyupajjhāyānañca santikā ajja ettakaṁ ovādaṁ labheyyan"ti vadati.
bhikkhusaṁghamajjhe kathā udapādi "ovādakkhamo vata rāhulasāmaṇero pitu anucchaviko
putto"ti. satthā bhikkhūnaṁ cittavāraṁ ñatvā "mayi gate ekā dhammadesanā ca
vaḍḍhissati, rāhulassa ca guṇo pākaṭo bhavissatī"ti gantvā dhammasabhāyaṁ buddhāsane
nisinno bhikkhū āmantesi "kāya nuttha bhikkhave etarahi kathāya sannisinnā"ti.
rāhulasāmaṇerassa ovādakkhamabhāvaṁ kathema bhagavāti. satthā imasmiṁ ṭhāne ṭhatvā rāhulassa
guṇadīpanatthaṁ migajātakaṁ āharitvā kathesi:-
"migantipallatthamanekamāyaṁ
aṭṭhakkharaṁ aḍḍharattāpapāyiṁ 3-
ekena sotena chamāssasanto
chahi kalāhatibhoti bhāgineyyo"ti. 4-
athassa sattavassikasāmaṇerakāle "mā heva kho rāhulo daharabhāvena kīḷanatthāyapi
sampajānamusā bhāseyyā"ti ambalaṭṭhiyarāhulovādaṁ 5- desesi. aṭṭhārasavassikasāmaṇera-
kāle tathāgatassa pacchato piṇḍāya pavisantassa satthu ceva attano ca rūpasampattiṁ
disvā gehasitaṁ vitakkaṁ vitakkentassa "yaṅkiñci rāhula rūpan"tiādinā nayena
mahārāhulovādasuttantaṁ 6- kathesi. saṁyuttake 7- pana rāhulovādopi aṅguttare 8-
rāhulovādopi therassa vipassanācāroyeva. athassa satthā ñāṇaparipākaṁ ñatvā

footnote: 1 sī.,i. anukkamena 2 vißēáahā. 4/105/119 rāhulavatthu
footnote: 3 sī.,i. aḍḍharattāvapāyiṁ, chaßēéa. aṭṭhakkhuraṁ aḍḍharattā papāyiṁ
footnote: 4 khu.jā. 27/16/6 tipallatthamigajātaka (syā) 5 maßēéa. 13/107/84 cūḷarāhulovādasutta

6 maßēéa. 13/113/91 mahārāhulovādasutta 7 saṁ.saḷā. 18/187 /132 (syā)
8 aṅ.catukka. 21/177/188 rāhulasutta

page number: 232

avassikabhikkhukāle andhavane nisinno cūḷarāhulovādaṁ 1- kathesi. desanāpariyosāne
rāhulatthero koṭisatasahassāhi devatāhi saddhiṁ arahattaṁ pāpuṇi, sotāpanna-
sakidāgāmianāgāmidevatānaṁ gaṇanā nāma natthi. atha satthā aparabhāge ariyasaṁghamajjhe
nisinno theraṁ imasmiṁ sāsane sikkhākāmānaṁ aggaṭṭhāne ṭhapesi.
satthari pana kururaṭṭhe cārikāya nikkhamitvā thullakoṭṭhitaṁ anuppatte raṭṭhapālo
kulaputto satthu dhammadesanaṁ sutvā paṭiladdhasaddho mātāpitaro anujānāpetvā
dasabalaṁ upasaṅkamitvā satthu āṇattiyā aññatarassa therassa santike pabbaji.
tassa pabbajitadivasato paṭṭhāya seṭṭhigahapati bhikkhū attano nivesanadvāre 2- gacchante
disvā "kiṁ tumhākaṁ imasmiṁ gehe kammaṁ, ekova puttako ahosi, taṁ gaṇhitvā
gatattha, idāni kiṁ karissathā"ti akkosati paribhāsati. satthā aḍḍhamāsaṁ thullakoṭṭhite
vasitvā puna sāvatthiṁyeva agamāsi. athāyasmā raṭṭhapālo yoniso manasikāre 3- kammaṁ
katvā vipassanaṁ vaḍḍhetvā arahattaṁ pāpuṇi. so satthāraṁ anujānāpetvā mātāpitaro
dassanatthaṁ thullakoṭṭhitaṁ gantvā tattha sapadānacārikaṁ piṇḍāya vicaranto pitu
nivesane ābhidosikaṁ pūtikummāsaṁ 4- labhitvā taṁ amataṁ viya paribhuñjanto pitarā
nimantito adhivāsetvā dutiyadivase pitu nivesane piṇḍapātaṁ paribhuñjitvā
alaṅkatapaṭiyatte itthījane asubhasaññaṁ uppādetvā ṭhitakova dhammaṁ desetvā jiyā
mutto viya nārāco 5- ākāse 6- uppatitvā korabyassa rañño migāparaṁ 7- gantvā
maṅgalasilāpaṭṭe nisinno dassanatthāya āgatassa rañño catupārijuññapaṭimaṇḍitaṁ
dhammaṁ 8- desetvā anupubbena cārikañcaramāno puna satthu santikaṁyeva āgato.
evametaṁ vatthu samuṭṭhitaṁ. atha satthā aparabhāge ariyagaṇamajjhe nisinno theraṁ imasmiṁ
sāsane saddhāpabbajitānaṁ kulaputtānaṁ aggaṭṭhāne ṭhapesīti.

footnote: 1 ma.u. 14/416/356 saḷāyatanavagga 2 chaßēéa.,i. nivesanadvārena 3 chaßēéa. manasikaronto
footnote: 4 chaßēéa.,i. kummāsaṁ 5 i. nārāgo 6 chaßēéa.,i. ākāsaṁ
footnote: 7 sī. migācīraṁ, ma. migājinaṁ, cha.,i. migacīraṁ 8 maßēéa. 13/304/278 raṭṭhapālasutta

page number: 233

kuṇḍadhānattheravatthu
[211] tatiye paṭhamaṁ salākaṁ gaṇhantānanti sabbapaṭhamaṁ salākagāhakānaṁ bhikkhūnaṁ
kuṇḍadhānatthero aggoti dasseti. so kira thero mahāsubhaddāya nimantanadivase 1-
tathāgate ugganagaraṁ gacchante "ajja satthā dūraṁ bhikkhācāraṁ gamissati, puthujjanā
salākaṁ mā gaṇhantu, pañcasatā khīṇāsavā gaṇhantū"ti vutte paṭhamameva sīhanādaṁ
naditvā salākaṁ gaṇhi. cūḷasubhaddāya nimantanadivase tathāgate sāketaṁ gacchantepi
pañcannaṁ bhikkhusatānaṁ antare paṭhamameva salākaṁ gaṇhi, sunāparantajanapadaṁ gacchantepi.
imehi kāraṇehi thero paṭhamaṁ salākaṁ gaṇhantānaṁ aggo nāma jāto. kuṇḍadhānoti
panassa nāmaṁ.
tassa pañhākamme ayamanupubbikathā:- ayaṁ kira padumuttarabuddhakāle haṁsavatīnagare
kulagehe nibbatto vuttanayeneva vihāraṁ gantvā dhammaṁ suṇanto satthāraṁ ekaṁ
bhikkhuṁ paṭhamasalākaṁ gaṇhantānaṁ aggaṭṭhāne ṭhapentaṁ disvā buddhānaṁ adhikārakammaṁ
katvā taṁ ṭhānantaraṁ paṭṭhetvā satthārā anantarāyaṁ disvā byākato yāvajīvaṁ kusalaṁ
katvā devesu ca manussesu ca saṁsaranto kassapabuddhakāle bhummaṭṭhadevatā hutvā
nibbatti. dīghāyukabuddhānañca nāma na anvaḍḍhamāsiko uposatho hoti. vipassidasabalassa
hi chabbassantare chabbassantare uposatho ahosi, kassapadasabalo pana chaṭṭhe chaṭṭhe
māse pātimokkhaṁ osāresi. tassa pātimokkhaṁ osāraṇakāle disāvāsikā dve sahāyakā
bhikkhū "uposathaṁ karissāmā"ti gacchanti. ayaṁ bhummadevatā cintesi "imesaṁ
dvinnaṁ bhikkhūnaṁ metti ativiya daḷhā, kiṁ nu kho bhedake sati bhijjeyya, na
bhijjeyyā"ti tesaṁ okāsaṁ olokayamānā tesaṁ avidūreva 2- gacchati.
atheko thero ekassa hatthe pattacīvaraṁ datvā sarīravalañjanatthaṁ

footnote: 1 chaßēéa.,i. nimantitadivase. evamuparipi 2 chaßēéa. avidūreneva, i. avidūreyeva

page number: 234

udakaphāsukaṭṭhānaṁ gantvā dhotahatthapādo hutvā gumbasabhāgato nikkhamati. bhummadevatā
tassa therassa pacchato pacchato uttamarūpitthī hutvā kese vidhunitvā saṁvidhāya
bandhantī viya piṭṭhito paṁsuṁ puñchamānā viya sāṭakaṁ saṁvidhāya nivāsayamānā viya ca hutvā
therassa padānupadikā hutvā gumbato nikkhantā. ekamante ṭhito sahāyakatthero imaṁ
kāraṇaṁ disvā domanassajāto "naṭṭhodāni me iminā bhikkhunā saddhiṁ dīgharattānugato
sineho. sacāhaṁ evaṁvidhabhāvaṁ jāneyyaṁ, 1- ettakaṁ addhānaṁ iminā saddhiṁ vissāsaṁ
na kareyyan"ti cintetvā āgacchantassevassa "handāvuso tuyhaṁ pattacīvaraṁ,
tādisena pāpena sahāyena saddhiṁ ekamaggaṁ na gacchāmī"ti āha. taṁ kathaṁ sutvā
tassa lajjibhikkhuno hadayaṁ tikhiṇasattiṁ gahetvā viddhaṁ viya hoti. 2- tato naṁ āha
"āvuso kiṁ nāmetaṁ vadasi, ahaṁ ettakaṁ kālaṁ dukkaṭamattaṁpi āpattiṁ na jānāmi.
tvaṁ pana maṁ ajja `pāpo'ti vadasi, kinte diṭṭhan"ti. kiṁ aññena diṭṭhena, kiṁ
tvaṁ evaṁvidhena alaṅkatapaṭiyattena mātugāmena saddhiṁ ekaṭṭhāne hutvā nikkhantoti.
natthetaṁ āvuso mayhaṁ, nāhaṁ evarūpaṁ mātugāmaṁ passāmīti. tassa yāvatatiyaṁ
kathentassāpi itaro thero kathaṁ asaddahitvā attanā diṭṭhakāraṇaṁyeva atthaṁ gahetvā 3-
tena saddhiṁ ekamaggena agantvā aññena maggena satthu santikaṁ gato. itaropi
bhikkhu aññena maggena satthu santikaṁyeva gato.
tato bhikkhusaṁghassa uposathāgāraṁ pavisanavelāya so bhikkhu taṁ bhikkhuṁ uposathagge
sañjānitvā "imasmiṁ uposathagge evarūpo nāma pāpabhikkhu atthi, nāhaṁ tena
saddhiṁ uposathaṁ karissāmī"ti nikkhamitvā bahi aṭṭhāsi. bhummadevatā "bhāriyaṁ mayā
kammaṁ katan"ti mahallakaupāsakavaṇṇena tassa santikaṁ gantvā "kasmā bhante
ayyo imasmiṁ ṭhāne ṭhito"ti āha. upāsaka imaṁ uposathaggaṁ eko pāpabhikkhu
paviṭṭho, ahaṁ tena saddhiṁ uposathaṁ na karomīti vatvā nikkhamitvā bahi ṭhitomhīti.
bhante mā evaṁ gaṇhatha, parisuddhasīlo esa bhikkhu. tumhehi diṭṭhamātugāmo nāma

footnote: 1 ma. evaṁ ṭhitabhāvaṁ jāneyyaṁ 2 chaßēéa.,i. ahosi 3 ma. aṭṭhiṁ katvā

page number: 235

ahaṁ, mayā tumhākaṁ vīmaṁsanatthāya "daḷhā nu kho imesaṁ therānaṁ metti, no
daḷhā"ti lajjialajjibhāvaṁ olokentena taṁ kammaṁ katanti. ko pana tvaṁ sappurisāti.
ahaṁ ekā bhummadevatā bhanteti. devaputto kathentova dibbānubhāvena ṭhatvā
therassa pādesu nipatitvā 1- "mayhaṁ bhante khamatha, etaṁ dosaṁ thero na jānāti,
uposathaṁ karothā"ti theraṁ yācitvā uposathaggaṁ pavesesi. so thero uposathaṁ tāva
ekaṭṭhāne akāsi, mittasanthavavasena na puna tena saddhiṁ ekaṭṭhāne ahosīti.
imassa therassa kammaṁ na kathitaṁ, 2- cuditakatthero pana aparāparaṁ vipassanāya kammaṁ
karonto arahattaṁ pāpuṇi.
bhummadevatā tassa kammassa nissandena ekabuddhantaraṁ apāyabhayato na muccati. 3-
sace pana kālena kālaṁ manussattaṁ āgacchati, aññena yena kenaci kato doso
tasseva upari patati. so amhākaṁ bhagavato kāle sāvatthiyaṁ brāhmaṇakule nibbatti,
dhānamāṇavotissa nāmaṁ akaṁsu. so vayappatto tayo vede uggaṇhitvā mahallakakāle
satthu dhammadesanaṁ sutvā paṭiladdhasaddho pabbaji, tassa upasampannadivasato paṭṭhāya ekā
alaṅkatapaṭiyattā itthī tasmiṁ gāmaṁ pavisante saddhiṁyeva gāmaṁ pavisati, nikkhamante
nikkhamati. vihāraṁ pavisantepi pavisati, tiṭṭhantepi tiṭṭhatīti evaṁ niccānubaddhā
4- paññāyati. thero taṁ na passati, tassa pana purimakammassa nissandena sā
aññesaṁ 5- upaṭṭhāti.
gāme yāgubhikkhaṁ dadamānā itthiyo "bhante ayaṁ eko yāgūlluṅko tumhākaṁ,
eko imissā tumhākaṁ sahāyikāyā"ti parihāsaṁ karonti. therassa mahatī vihesā
hoti. vihāragataṁpi naṁ sāmaṇerā ceva daharabhikkhū ca parivāretvā "dhāno koṇḍo
jāto"ti parihāsaṁ karonti. athassa teneva kāraṇena kuṇḍadhānattheroti nāmaṁ
jātaṁ. so uṭṭhāya samuṭṭhāya tehi kariyamānaṁ keḷiṁ sahituṁ asakkonto ummādaṁ

footnote: 1 chaßēéa.,i. patitvā 2 chaßēéa. kathiyati 3 chaßēéa. apāyato na muccittha, i. apāyato na
footnote: mucci 4 chaßēéa. niccānubandhā 5 sī. so aññesaṁ

page number: 236

gahetvā "tumhākaṁ upajjhāyo koṇḍo, ācariyo koṇḍo"ti 1- vadati. atha naṁ
satthu ārocesuṁ "kuṇḍadhāno daharasāmaṇerehi saddhiṁ evaṁ pharusavācaṁ vadatī"ti.
satthā taṁ pakkosāpetvā "saccaṁ bhikkhū"ti pucchitvā "saccaṁ bhagavā"ti vutte
"kasmā evaṁ vadesī"ti āha. bhante nibaddhaṁ vihesaṁ asahanto evaṁ kathemīti.
"tvaṁ pubbe katakammaṁ yāvajjadivasā jīrāpetuṁ na sakkosi, puna evarūpaṁ pharusaṁ
mā vada bhikkhū"ti vatvā āha:-
"māvoca pharusaṁ kañci vuttā paṭivadeyyu taṁ
dukkhā hi sārambhakathā paṭidaṇḍā phuseyyu taṁ.
sace neresi attānaṁ kaṁso upahato yathā
esa pattosi nibbānaṁ sārambho te na vijjatī"ti. 2-
imañca pana tassa therassa mātugāmena saddhiṁ vicaraṇabhāvaṁ kosalaraññopi
kathayiṁsu. rājā "gacchatha bhaṇe vīmaṁsathā"ti pesetvā sayaṁpi mahanteneva 3- parivārena
saddhiṁ therassa vasanaṭṭhānaṁ gantvā ekamante olokento aṭṭhāsi. tasmiṁ khaṇe
thero sūcikammaṁ karonto nisinno hoti, sāpissa itthī avidūre ṭhāne ṭhitā
viya paññāyati.
rājā taṁ disvā "atthidaṁ kāraṇan"ti tassā ṭhitaṭṭhānaṁ agamāsi. sā
tasmiṁ āgacchante therassa vasanapaṇṇasālaṁ paviṭṭhā viya ahosi. rājāpi tāya
saddhiṁyeva paṇṇasālaṁ pavisitvā sabbattha olokento adisvā "nāyaṁ mātugāmo,
therassa eko kammavipāko"ti saññaṁ katvā paṭhamaṁ therassa samīpena āgacchantopi 4-
theraṁ avanditvā tassa kāraṇassa abhūtabhāvaṁ ñatvā āgamma theraṁ vanditvā
ekamantaṁ nisinno "kacci bhante piṇḍapātena 5- na kilamitthā"ti 6- pucchi. thero

footnote: 1 chaßēéa.,i. tumhe koṇḍā, tumhākaṁ upajjhāyā koṇḍā, ācariyā koṇḍāti
footnote: 2 khuḍha. 25/133-4/40 3 chaßēéa. mandeneva 4 chaßēéa.,i. gacchantopi 5 chaßēéa.,i. piṇḍakena 6 chaßēéa.,i. kilamathāti

page number: 237

"vaṭṭati mahārājā"ti āha. "jānāmi bhante ayyassa kathaṁ, evarūpena ca parikkilesikena
1- saddhiṁ carantānaṁ tumhākaṁ ke nāma pasīdissanti, ito paṭṭhāya te 2- katthaci
gamanakiccaṁ natthi, ahaṁ catūhi paccayehi upaṭṭhahissāmi, tumhe yoniso manasikārena
mā pamajjathā"ti 3- nibaddhaṁ bhikkhaṁ pesesi. 4- thero rājānaṁ upatthambhaṁ 5-
labhitvā bhojanasappāyena ekaggacitto hutvā vipassanaṁ vaḍḍhetvā arahattaṁ pāpuṇi.
tato paṭṭhāya sā itthī antaradhāyi.
mahāsubhaddā ugganagare micchādiṭṭhikule vasamānā "satthā maṁ anukampatū"ti
uposathaṁ adhiṭṭhāya nirāmagandhā hutvā uparipāsādatale ṭhitā "imāni pupphāni
antare aṭhatvā dasabalassa matthake vitānāni 6- hutvā tiṭṭhantu, dasabalo imāya
saññāya sve pañcahi bhikkhusatehi saddhiṁ mayhaṁ bhikkhaṁ gaṇhatū"ti saccakiriyaṁ katvā
aṭṭha pupphamuṭṭhiyo 7- vissajjesi. pupphāni gantvā dhammadesanavelāya satthu matthake
vitānāni hutvā aṭṭhaṁsu. satthā taṁ sumanapupphavitānaṁ disvā citteneva subhaddāya
bhikkhaṁ adhivāsetvā punadivase aruṇe uṭṭhite ānandattheraṁ āha "ānanda mayaṁ
ajja dūraṁ bhikkhācāraṁ gamissāma, puthujjanānaṁ adatvā ariyānaṁyeva salākaṁ dehī"ti.
thero bhikkhūnaṁ ārocesi "āvuso satthā ajja dūraṁ bhikkhācāraṁ gamissati, puthujjanā
mā gaṇhantu, ariyāva salākaṁ gaṇhantū"ti. kuṇḍadhānatthero "āhara āvuso
salākan"ti paṭhamaṁyeva hatthaṁ pasāresi. "āvuso 8- satthā tādisānaṁ bhikkhūnaṁ salākaṁ
na dāpeti, 9- ariyānaṁyeva dāpetī"ti vitakkaṁ uppādetvā gantvā satthu ārocesi.
satthā "āharāpentassa salākaṁ dehī"ti āha. thero cintesi "sace kuṇḍadhānassa
salākaṁ dātuṁ na yutto assa, 10- addhā satthā naṁ paṭibāheyya, bhavissati ekaṁ
kāraṇan"ti "kuṇḍadhānassa salākaṁ dassāmī"ti āgamanaṁ 11- abhinīhari. kuṇḍadhānatthero

footnote: 1 chaßēéa.,i. parikkilesena 2 chaßēéa.,i. vo 3 chaßēéa.,i. manasikāre mā pamajjitthāti
footnote: 4 chaßēéa.,i. paṭṭhapesi 5 chaßēéa. upatthambhakaṁ 6 chaßēéa.,i. vitānaṁ. evamuparipi
footnote: 7 chaßēéa. sumanapupphamuṭṭhiyo 8 chaßēéa. ānando 9 ma. na gāhāpesi 10 chaßēéa.,i. salākā

dātuṁ na yuttā assa 11 sī.,i.,chaßēéa. gamanaṁ

page number: 238

tassa pure āgamanāva abhiññāpādakaṁ catutthajjhānaṁ samāpajjitvā iddhiyā ākāse
ṭhatvā "āharāvuso ānanda, satthā maṁ jānāti, mādisaṁ bhikkhuṁ paṭhamaṁ salākaṁ
gaṇhantaṁ satthā na vāretī"ti hatthaṁ pasāretvā salākaṁ gaṇhi. satthā taṁ
atthuppattiṁ katvā theraṁ imasmiṁ sāsane paṭhamaṁ salākaṁ gaṇhantānaṁ aggaṭṭhāne
ṭhapesīti.
vaṅgīsattheravatthu
[212] catutthe paṭibhāṇavantānanti sampannapaṭibhāṇānaṁ vaṅgīsatthero aggoti
dasseti. ayaṁ kira thero dasabalassa santikaṁ upasaṅkamanto cakkhupathato paṭṭhāya
candena saddhiṁ upametvā, suriyena, ākāsena, mahāsamuddena, hatthināgena, sīhena
migaraññā saddhiṁ upametvāpi anekehi padasatehi padasahassehi satthu vaṇṇaṁ vadantoyeva
upasaṅkamati. tasmā paṭibhāṇavantānaṁ aggo nāma jātoti. 1-
tassa pañhākamme ayamanupubbikathā:- ayaṁpi kira padumuttarabuddhakāle haṁsavatīnagare
mahābhogakule paṭisandhiṁ gaṇhi 2- purimanayeneva vihāraṁ gantvā dhammaṁ suṇanto
satthāraṁ ekaṁ bhikkhuṁ paṭibhāṇavantānaṁ aggaṭṭhāne ṭhapentaṁ disvā satthu adhikārakammaṁ
katvā "ahaṁpi anāgate paṭibhāṇavantānaṁ aggo bhaveyyan"ti paṭṭhanaṁ katvā satthārā
byākato yāvajīvaṁ kusalaṁ katvā devamanussesu saṁsaranto imasmiṁ buddhuppāde
sāvatthiya brāhmaṇakule nibbatti. vaṅgīsamāṇavotissa nāmaṁ akaṁsu. so vayappatto
tayo vede uggaṇhanto ācariyaṁ ārādhetvā chavisīsamantaṁ nāma sikkhitvā chavasīsaṁ
nakhena ākoṭetvā "ayaṁ satto asukayoniyaṁ nāma nibbatto"ti jānāti.
brāhmaṇā "ayaṁ amhākaṁ jīvikānaṁ maggo"ti ñatvā vaṅgīsamāṇavaṁ paṭicchannayāne
nisīdāpetvā gāmanigamarājadhāniyo gantvā 3- nagaradvāre vā nigamadvāre

footnote: 1 chaßēéa.,i. jāto 2 chaßēéa.,i. gaṇhitvā 3 chaßēéa.,i. carantā

page number: 239

vā ṭhapetvā mahājanassa rāsibhūtabhāvaṁ ñatvā "yo vaṅgīsaṁ passati, so dhanaṁ vā labhati,
yasaṁ vā labhati, saggaṁ vā gacchatī"ti vadanti. tesaṁ kathaṁ sutvā bahū janā lañcaṁ datvā
passitukāmā honti. rājarājamahāmattā tesaṁ santikaṁ gantvā "ācariyassa jānanaviseso
kin"ti 1- pucchanti. tumhe na jānātha, sakalajambūdīpe amhākaṁ ācariyasadiso añño
paṇḍito nāma natthi, tivassamatthake matakānaṁpi 2- sīsaṁ āharāpetvā nakhena ākoṭetvā
3- "ayaṁ satto asukaṭṭhāne 4- nibbatto"ti jānāti. vaṅgīsopi mahājanakaṅkhāchedanatthaṁ
te te jane avāhetvā 5- attano attano gatiṁ kathāpeti. taṁ nissāya mahājanassa
hatthato sataṁpi sahassaṁpi labhati.
brāhmaṇā vaṅgīsamāṇavaṁ ādāya yathāruciṁ vicaritvā puna sāvatthiṁ āgamiṁsu.
vaṅgīso jetavanamahāvihārassa avidūraṭṭhāne ṭhito cintesi "samaṇo gotamo paṇḍitoti
vadati, kiṁ nu kho pana 6- sabbakālaṁ mayā imesaṁyeva vacanaṁ karontena carituṁ vaṭṭati,
paṇḍitānaṁpi santikaṁ gantuṁ vaṭṭatī"ti. so brāhmaṇe āha "tumhe gacchatha,
ahaṁ na bahukehi saddhiṁ gantvā samaṇaṁ gotamaṁ passissāmī"ti. te āhaṁsu "vaṅgīsa
mā te rucci samaṇaṁ gotamaṁ passituṁ. yo hi naṁ passati, taṁ so māyāya
āvaṭṭetī"ti. vaṅgīso tesaṁ kathaṁ anādayitvā 7- satthu santikaṁ gantvā
madhurapaṭisaṇṭhāraṁ katvā ekamantaṁ nisīdi.
atha naṁ satthā pucchi "vaṅgīsa kiñci sippaṁ jānāsī"ti. āma bho gotama
chavasīsamantaṁ nāmetaṁ jānāmīti. kiṁ so manto karotīti. tivassamatthake matānaṁpi
taṁ mantaṁ jappitvā sīsaṁ nakhena ākoṭetvā nibbattaṭṭhānaṁ jānāmīti. satthā
tassa ekaṁ niraye uppannassa sattassa sīsaṁ dassesi, ekaṁ manussesu uppannassa,
ekaṁ devesu, ekaṁ parinibbutassa sīsaṁ dassesi. so paṭhamaṁ sīsaṁ ākoṭetvā "bho
gotama ayaṁ satto nirayaṁ gato"ti āha. sādhu sādhu vaṅgīsa sudiṭṭhaṁ tayā, ayaṁ

footnote: 1 chaßēéa.,i. ko ācariyassa jānanavisesoti 2 chaßēéa. matakānaṁ 3 i. koṭṭetvā
footnote: 4 chaßēéa. asukayoniyaṁ 5 chaßēéa. āvāhetvā 6 chaßēéa.,i. na kho pana
footnote: 7 chaßēéa.,i. anādiyitvā

page number: 240

satto kahaṁ gatoti pucchi. manussaloke 1- bho gotamāti. ayaṁ satto kahaṁ gatoti.
devaloke bho gotamāti tiṇṇaṁpi gataṭṭhānaṁ kathesi. parinibbutassa pana sīsaṁ nakhena
ākoṭento neva aggaṁ 2- na koṭiṁ passati. atha naṁ satthā "na sakkosi tvaṁ vaṅgīsā"ti
pucchi. "passatha bho gotama, upaparikkhāmi tāvā"ti punappunaṁ parivatteti. 3-
bāhirakamantena khīṇāsavassa gatiṁ kathaṁ jānissati, athassa matthakato sedo mucci.
so lajjitvā tuṇhībhūto aṭṭhāsi. atha naṁ satthā "kilamasi tvaṁ vaṅgīsā"ti āha.
āma bho gotama, imassa sattassa gataṭṭhānaṁ jānituṁ na sakkomi. sace tumhe
jānātha, kathethāti. "vaṅgīsa ahaṁ etaṁpi jānāmi ito uttaritaraṁpi"ti vatvā dhammapade
imā dve gāthā abhāsi:-
"cutiṁ yo vedi sattānaṁ upapattiṁ ca sabbaso
asattaṁ sugataṁ buddhaṁ tamahaṁ brūmi brāhmaṇaṁ.
yassa gatiṁ na jānanti devā gandhabbamānusā
khīṇāsavaṁ arahantaṁ tamahaṁ brūmi brāhmaṇan"ti. 4-
tato vaṅgīso āha "bho gotama vijjāya vijjaṁ dentassa parihāni nāma
natthi, ahaṁ attanā jānanakamantaṁ tumhākaṁ dassāmi, tumhe etaṁ mantaṁ mayhaṁ
kathethā"ti. 5- vaṅgīsa na mayaṁ mantena mantaṁ dema, evameva demāti. "sādhu bho
gotama, detha mama 6- mantan"ti apacitiṁ dassetvā hatthakacchāpakaṁ 7- katvā nisīdi.
kiṁ vaṅgīsa tumhākaṁ samaye mahagghamantaṁ vā kiñci vā gaṇhantānaṁ parivāso
nāma na hotīti. na 8- hoti bho gotamāti. amhākaṁ pana manto nipparivāsoti
saññaṁ karosīti. brāhmaṇā nāma mantehi atittā honti, tasmā so bhagavantaṁ
"ahaṁ bho gotama tumhehi kathitaniyāmaṁ karissāmī"ti āha. bhagavā āha "vaṅgīsa

footnote: 1 chaßēéa.,i. manussalokaṁ. evamuparipi 2 chaßēéa.,i. antaṁ 3sī.,i. parivattetvāpi
footnote: 4 khuḍha. 25/419-20/90 vaṅgīsattheravatthu 5 sī.,i.,chaßēéa. dethāti 6 chaßēéa. me 7 ma. hatthakucapakaṁ, cha.,i. hatthakacchapakaṁ 8 chaßēéa.,i. ayaṁ saddo na dissati

page number: 241

mayaṁ imaṁ mantaṁ dentā amhehi samānaliṅgassa demā"ti. vaṅgīso "yaṅkiñci katvā
mayā imaṁ mantaṁ gaṇhitvā gantuṁ vaṭṭatī"ti brāhmaṇe āha. "tumhe mayi pabbajite
mā cintayittha, ahaṁ mantaṁ uggaṇhitvā 1- sakalajambūdīpe jeṭṭhako bhavissāmi.
evaṁ sante tumhākaṁpi bhaddakaṁ 2- bhavissatī"ti mantatthāya satthu santike pabbaji.
satthā "mantaparivāsaṁ tāva vasāhī"ti dvattiṁsākāraṁ ācikkhi. paññavā satto
dvattiṁsākāraṁ sajjhāyantova tattha khayavayaṁ paṭṭhapetvā vipassanaṁ vaḍḍhetvā arahattaṁ
pāpuṇi.
tasmiṁ arahattaṁ patte brāhmaṇā "kiṁ 3- nu kho vaṅgīsassa pavatti, passissāma 4-
nan"ti tassa santikaṁ gantvā "kiṁ bho vaṅgīsa samaṇassa gotamassa santike sippaṁ
sikkhitan"ti pucchiṁsu. āma sikkhitanti. tenahi ehi gamissāmāti. gacchatha tumhe,
tumhehi saddhiṁ gantabbakiccaṁ mayhaṁ niṭṭhitanti. paṭhamameva amhehi tuyhaṁ kathitaṁ
"samaṇo gotamo attānaṁ passituṁ āgate māyāya āvaṭṭetī"ti. tvaṁpi 5- idāni samaṇassa
gotamassa vasaṁ āpanno, kiṁ mayaṁ tava santike karissāmāti āgatamaggeneva pakkamiṁsu.
vaṅgīsattheropi yaṁ yaṁ velaṁ dasabalaṁ passituṁ gacchati, ekaṁ thutiṁ karontova gacchati.
tena taṁ satthā saṁghamajjhe nisinno paṭibhāṇavantānaṁ aggaṭṭhāne ṭhapesīti.
upasenavaṅgantaputtattheravatthu
[213] pañcame samantapāsādikānanti sabbapāsādikānaṁ. upasenoti tassa
therassa nāmaṁ. vaṅgantabrāhmaṇassa pana so putto, tasmā vaṅgantaputtoti vuccati.
ayaṁ pana thero na kevalaṁ attanāva pāsādiko, parisāpissa pāsādikā, iti
parisaṁ nissāya laddhanāmavasena samantapāsādikānaṁ aggo nāma jāto.

footnote: 1 chaßēéa. imaṁ mantaṁ gaṇhitvā 2 ma. sātthakaṁ 3 chaßēéa.,i. kā
footnote: 4 sī.,i. vīmaṁsissāma 5 chaßēéa.,i. tvaṁ hi

page number: 242

pañhākamme panassa ayamanupubbikathā:- ayaṁpi hi padumuttarabuddhakāle haṁsavatīnagare
kulagehe nibbatto vayappatto 1- purimanayeneva satthu santikaṁ gantvā dhammaṁ
suṇanto satthāraṁ ekaṁ bhikkhuṁ samantapāsādikānaṁ aggaṭṭhāne ṭhapentaṁ disvā
satthu adhikārakammaṁ katvā taṁ ṭhānantaraṁ paṭṭhetvā yāvajīvaṁ kusalaṁ katvā devamanussesu
saṁsaranto imasmiṁ buddhuppāde nālakabrāhmaṇagāme sāribrāhmaṇiyā kucchismiṁ
paṭisandhiṁ gaṇhi, upasenadārakotissa nāmaṁ akaṁsu.
so vayappatto tayo vede uggaṇhitvā dasabalassa santike dhammaṁ sutvā
paṭiladdhasaddho pabbaji. so upasampadāya ekavassiko hutvā "ariyagabbhaṁ vaḍḍhemī"ti
ekaṁ kulaputtaṁ attano santike pabbājetvā upasampādesi. so pavāretvā
saddhivihārikassa ekavassikakāle attanā duvasso "dasabalo maṁ passitvā
tussissatī"ti saddhivihārikaṁ ādāya dasabalassa santikaṁ 2- āgato. satthā taṁ
vanditvā ekamantaṁ nisinnaṁ pucchi "kativassosi tvaṁ bhikkhū"ti. duvasso ahaṁ
bhagavāti. ayaṁ pana bhikkhu kativassoti. ekavasso bhagavāti. kintāyaṁ bhikkhu hotīti.
saddhivihāriko me bhagavāti. atha naṁ satthā "atilahuṁ kho tvaṁ moghapurisa bāhullāya
āvaṭṭo"ti vatvā anekapariyāyena vigarahi. thero satthu santikā garahaṁ labhitvā bhagavantaṁ
vanditvā "imināva puṇṇacandasassirikena mukhena satthāraṁ parisameva nissāya sādhukāraṁ
dāpessāmī"ti taṁdivasaṁyeva ekaṁ ṭhānaṁ gantvā vipassanākammaṁ katvā na cirasseva
arahattaṁ pāpuṇi. tato yasmā thero mahākulato ca nikkhamitvā pabbajito
paṭhaviyuttadhammakathiko 3- ca, tasmā tassa dhammakathāya ceva pasīditvā
mittāmaccābhiñātikulehi 4- ca nikkhamitvā bahū kuladārakā therassa santikaṁ 5-
gantvā pabbajanti. "ahaṁ āraññiko, 6- tumhepi āraññikā bhavituṁ sakkontā
pabbajathā"ti terasa dhutaṅgāni ācikkhi 7- "sikkhissāma

footnote: 1 chaßēéa.,i. vayaṁ āgamma 2 chaßēéa.,i. dasabalaṁ passituṁ
footnote: 3 chaßēéa.,i. pathavighuṭṭhadhammakathikova 4 chaßēéa.,i. mittāmaccañātikulehi
footnote: 5 chaßēéa.,i. santike 6 chaßēéa. āraññako. evamuparipi 7 chaßēéa.,i. ācikkhitvā

page number: 243

bhante"ti vadante pabbājeti. te attano balena taṁ taṁ dhutaṅgaṁ adhiṭṭhahanti.
theropi attano dasavassikakāle 1- vinayaṁ paguṇaṁ katvā sabbeva upasampādesi. evaṁ
upasampannāvassa 2- pañcasatamattā bhikkhū parivārā ahesuṁ.
tasmiṁ samaye satthā jetavanamahāvihāre vasanto "icchāmahaṁ bhikkhave aḍḍhamāsaṁ
paṭisallīyitun"ti bhikkhusaṁghassa ārocetvā ekavihārī hoti. bhikkhusaṁghopi "yo
bhagavantaṁ dassanāya upasaṅkamati, so pācittiyaṁ desāpetabbo"ti 3- katikaṁ akāsi. tadā
upasenatthero "bhagavantaṁ passissāmī"ti attano parisāya saddhiṁ jetavanaṁ gantvā
satthāraṁ upasaṅkamitvā abhivādetvā ekamantaṁ nisīdi. satthā kathāsamuṭṭhāpanatthaṁ
aññataraṁ therassa saddhivihārikaṁ āmantesi "manāpāni te bhikkhu paṁsukūlānī"ti. "na kho
me bhante manāpāni paṁsukūlānī"ti vatvā satthu upajjhāyagāravena 4- paṁsukūlikabhāvaṁ
ārocesi. imasmiṁ ṭhāne satthā "sādhu sādhu upasenā"ti therassa sādhukāraṁ
datvā anekapariyāyena guṇakathaṁ kathesi. ayamettha saṅkhepo, vitthārato pana idaṁ
vatthu pāliyaṁ āgatameva. atha satthā aparabhāge ariyagaṇamajjhe nisinno imasmiṁ
sāsane theraṁ samantapāsādikānaṁ aggaṭṭhāne ṭhapesīti.
dabbattheravatthu
[214] chaṭṭhe senāsanapaññāpakānanti senāsanaṁ paññāpentānaṁ. therassa kira
senāsanapaññāpakakāle 5- aṭṭhārasasu mahāvihāresu asammaṭṭhapariveṇaṁ vā appaṭijaggitaṁ
senāsanaṁ vā asodhitaṁ mañcapīṭhaṁ vā anupaṭṭhitaṁ pānīyaparibhojanīyaṁ vā nāhosi. tasmā
senāsanapaññāpakānaṁ aggo nāma jāto. dabboti tassa nāmaṁ. mallarājakule pana
uppannattā mallaputto nāma jāto.

footnote: 1 chaßēéa.,i. dasavassakāle 2 chaßēéa. upasampannā cassa
footnote: 3 vißēáahāvi. 2/565/50 nissaggiyakaṇḍa 4 chaßēéa. vatvā upajjhāye gāravena
footnote: 5 chaßēéa. senāsanapaññāpanakāle

page number: 244

tassa pañhākamme ayamanupubbikathā:- ayañhi padumuttarabuddhakāle haṁsavatīnagare
kulagehe nibbattitvā vayappatto vuttanayeneva vihāraṁ gantvā dhammaṁ suṇanto
satthāraṁ ekaṁ bhikkhuṁ senāsanapaññāpakānaṁ aggaṭṭhāne ṭhapentaṁ disvā adhikārakammaṁ
katvā taṁ ṭhānantaraṁ paṭṭhetvā satthārā byākato yāvajīvaṁ kusalaṁ katvā devamanussesu
saṁsaritvā kassapadasabalassa sāsane 1- osakkanakāle pabbaji, tadā tena saddhiṁ apare
cha janāti sattabhikkhū ekacittā hutvā te 2- aññe sāsane agāravaṁ karonte
disvā "idha kiṁ karoma, ekamante samaṇadhammaṁ katvā dukkhassantaṁ karissāmā"ti
nisseṇiṁ bandhitvā uccaṁ pabbatasikharaṁ abhiruhitvā "attano cittabalaṁ jānantā
nisseṇiṁ pātentu, jīvite sālayā otarantu, mā pacchānutāpino ahuvatthā"ti
vatvā sabbe ekacittā hutvā nisseṇiṁ pātetvā "appamattā hotha āvuso"ti
aññamaññaṁ ovaditvā cittaruciyesu ṭhānesu nisīditvā samaṇadhammaṁ kātuṁ ārabhiṁsu.
tatreko thero pañcame divase arahattaṁ patvā "mama kiccaṁ nipphannaṁ, ahaṁ
imasmiṁ ṭhāne kiṁ karissāmī"ti iddhiyā uttarakuruto piṇḍapātaṁ āharitvā "āvuso
imaṁ piṇḍapātaṁ paribhuñjatha, bhikkhācārakiccaṁ mamāyattaṁ hotu, tumhe attano kammaṁ
karothā"ti āha. kiṁ nu kho mayaṁ āvuso nisseṇiṁ pātetvā 3- evaṁ avocumhā
"yo paṭhamaṁ dhammaṁ sacchikaroti, so bhikkhaṁ āharatu, tenābhataṁ sesā paribhuñjitvā
samaṇadhammaṁ karissāmā"ti. 4- natthi āvusoti. tumhe attano pubbahetu alabhittha, 5-
mayaṁpi sakkontā vaṭṭassantaṁ karissāma, gacchatha tumheti. thero tesaṁ 6- saññāpetuṁ
asakkonto phāsukakṭhāne piṇḍapātaṁ paribhuñjitvā gato. aparo thero sattame
divase anāgāmiphalaṁ patvā tato cuto suddhāvāsabrahmaloke nibbatto.
itarepi therā tato cutā ekaṁ buddhantaraṁ devamanussesu saṁsarantā 7- imasmiṁ
buddhuppāde tesu tesu kulesu nibbattā. eko gandhāraraṭṭhe takkasilānagare 8-

footnote: 1 chaßēéa. sāsanassa 2 chaßēéa. ayaṁ pāṭho na dissati 3 chaßēéa. pātentā 4 chaßēéa. karissantīti
footnote: 5 chaßēéa. pubbahetunā labhittha 6 chaßēéa.,i. te 7 chaßēéa.,i. saṁsaritvā
footnote: 8 chaßēéa.,i. takkasilanagare

page number: 245

rājagehe nibbatto, eko pabbateyyaraṭṭhe 1- paribbājikāya kucchismiṁ nibbatto,
eko bāhiyaraṭṭhe kuṭumbikassa gehe nibbatto, eko rājagahe 2- nibbatto. ayaṁ
pana dabbatthero mallaraṭṭhe anupiyanagare ekassa mallarañño gehe paṭisandhiṁ gaṇhi.
tassa mātā upavijāya 3- kālamakāsi, matasarīraṁ susānaṁ netvā dārucitakaṁ āropetvā
aggiṁ adaṁsu. tassā aggito 4- santattaṁ udarapaṭalaṁ dvedhā ahosi. dārako attano
puññabalena uppatitvā ekasmiṁ dabbathambhe nipati. taṁ dārakaṁ gahetvā ayyikāya
adaṁsu. sā tassa nāmaṁ gaṇhantī dabbathambhe patitvā 5- laddhajīvitattā dabbotissa
nāmaṁ akāsi.
tassa vassikakāle 6- satthā bhikkhusaṁghaparivāro mallaraṭṭhe cārikañcaramāno
anupiyanigamaṁ patvā anupiyavane 7- viharati. dabbakumāro satthāraṁ disvā
buddhasāsaneyeva 8- pasīditvā pabbajitukāmo hutvā "ahaṁ dasabalassa santike
pabbajissāmī"ti ayyikaṁ āpucchi. sā "sādhu tātā"ti dabbakumāraṁ ādāya satthu
santikaṁ gantvā "bhante imaṁ kumāraṁ pabbājethā"ti āha. satthā aññatarassa bhikkhuno
saññamadāsi "bhikkhu imaṁ dārakaṁ pabbājehī"ti. so thero satthu vacanaṁ sutvā
dabbakumāraṁ pabbājento tacapañcakakammaṭṭhānaṁ ācikkhi. pubbahetusampanno
katābhinīhāro satto paṭhamakesavaṭṭioropanakkhaṇe 9- sotāpattiphale patiṭṭhahi, 10-
dutiyakesavaṭṭiyā oropiyamānāya sakidāgāmiphale, tatiyāya anāgāmiphale. sabbakesānaṁ pana
oropanañca arahattaphalasacchikiriyā ca apacchā apure ahosi.
satthā mallaraṭṭhe yathābhirantaṁ viharitvā rājagahaṁ gantvā veḷuvane vāsaṁ
kappesi. tatrāyasmā dabbo mallaputto rahogato attano kiccanipphattiṁ oloketvā
saṁghassa veyyāvaccakaraṇe kāyaṁ yojetukāmo cintesi "yannūnāhaṁ saṁghassa senāsanañca

footnote: 1 sī. pabbatiyaraṭṭhe 2 sī. rājagahe kuṭumbiyagehe, chaßēéa.,i. rājagahe kuṭumbikagehe
footnote: 3 sī.,chaßēéa. upavijaññakāle 4 chaßēéa. aggivegasantattaṁ 5 chaßēéa. dabbatthambhe
footnote: nipatitvā 6 chaßēéa. sattavassikakāle 7 chaßēéa. anupiyambavane 8 chaßēéa.,i. dassaneneva

9 chaßēéa. paṭhamakesavaṭṭiyā oropiyamānāya 10 chaßēéa. patiṭṭhāsi

page number: 246

paññāpeyyaṁ, bhattāni ca uddiseyyan"ti. so satthu santikaṁ gantvā attano
parivitakkaṁ ārocesi. satthā tassa sādhukāraṁ datvā senāsanapaññāpakatañca
bhattuddesakatañca sampaṭicchi. atha naṁ "ayaṁ dabbo daharova samāno mahante ṭhāne
ṭhito"ti sattavassikakāleyeva upasampādesi. thero upasampannakālatoyeva paṭṭhāya
rājagahaṁ upanissāya viharantānaṁ sabbabhikkhūnaṁ senāsanāni ca paññāpeti, bhikkhañca
sampaṭicchitvā uddisati. tassa senāsanapaññāpakabhāvo sabbadisāsu pākaṭo ahosi.
"dabbo kira mallaputto sabhāgasabhāgānaṁ 1- bhikkhūnaṁ ekekaṭṭhāne 2- senāsanāni
paññāpeti, dūrepi senāsanaṁ paññāpetiyeva. gantuṁ asakkonte iddhiyā netī"ti.
atha naṁ bhikkhū vikālepi "amhākaṁ āvuso jīvakambavane senāsanaṁ paññāpehi,
amhākaṁ maddakucchismiṁ migadāye"ti evaṁ senāsanaṁ uddisāpetvā tassa iddhiṁ
passantā gacchanti. sopi iddhiyā manomayena kāyena 3- abhisaṅkharitvā ekekassa
therassa ekekaṁ attanā sadisaṁ bhikkhuṁ nimminitvā 4- aṅguliyā jalamānāya purato
gantvā "ayaṁ mañco idaṁ pīṭhan"tiādīni vatvā senāsanaṁ paññāpetvā puna
attano vasanaṭṭhānameva āgacchati. ayamettha saṅkhepo, vitthārato panidaṁ vatthuṁ pāliyaṁ 5-
āgatameva. satthā idameva kāraṇaṁ atthuppattiṁ katvā aparabhāge ariyagaṇamajjhe
nisinno theraṁ senāsanapaññāpakānaṁ aggaṭṭhāne ṭhapesīti.
pilindavacchattheravatthu
[215] sattame devatānaṁ piyamanāpānanti devatānaṁ piyānañceva manāpānañca
pilindavacchatthero 6- aggoti dasseti. so kira anuppanne buddhe cakkavattirājā
hutvā mahājanaṁ pañcasīlesu patiṭṭhāpetvā saggaparāyanaṁ 7- akāsi. yebhuyyena kira
chasu kāmāvacarasaggesu 8- nibbattadevatā tasseva ovādaṁ labhitvā nibbattaṭṭhānesu 9-

footnote: 1 ma. sabhāgānaṁ sabhāgānaṁ 2 chaßēéa. ekaṭṭhāne 3 chaßēéa.,i. manomaye kāye 4 sī. datvā
footnote: 5 vißēáahāvi. 1/380/284 paṭhamaduṭṭhadosasikkhāpada, vi.cūḷa. 6/189/222 sativinaya
footnote: 6 sī. piḷindivacchatthero 7 chaßēéa. saggaparāyaṇaṁ 8 chaßēéa. kāmasaggesu

9 chaßēéa.,i. nibbattanibbattaṭṭhāne

page number: 247

attano sampattiṁ oloketvā "kiṁ 1- nu kho nissāya imaṁ saggasampattiṁ labhimhā"ti
āvajjamānā imaṁ theraṁ disvā "theraṁ nissāya amhehi sampatti laddhā"ti sāyaṁ
pātaṁ theraṁ namassanti. tasmā so devatānaṁ piyamanāpānaṁ aggo jāto. pilindoti
panassa nāmaṁ, vacchoti gottaṁ. tadubhayaṁ saṁsandetvā pilindavacchoti vuccati.
tassa pañhākamme ayamanupubbikathā:- ayaṁ kira padumuttarabuddhakāle haṁsavatīnagare
mahābhogakule nibbatto purimanayeneva satthu dhammadesanaṁ suṇanto satthāraṁ ekaṁ
bhikkhuṁ devatānaṁ piyamanāpaṭṭhāne ṭhapentaṁ disvā taṁ ṭhānantaraṁ paṭṭhetvā yāvajīvaṁ
kusalaṁ katvā devamanussesu saṁsaranto imasmiṁ buddhuppāde sāvatthiyaṁ brāhmaṇakule
nibbatti. pilindavacchotissa nāmaṁ akaṁsu. so aparena samayena satthu dhammadesanaṁ
sutvā paṭiladdhasaddho pabbajitvā upasampanno vipassanaṁ vaḍḍhetvā arahattaṁ pāpuṇi.
so gihīhipi bhikkhūhipi saddhiṁ kathento "ehi vasala, gaccha vasala, hara 2- vasala,
gaṇha vasalā"ti vasalavādeneva samudācarati. taṁ kathaṁ sutvā 3- āharitvā tathāgataṁ
pucchiṁsu "bhagavā ariyā nāma pharusavācā 4- na hontī"ti. bhikkhave ariyānaṁ paravambhanavasena
pharusavācā nāma natthi, apica kho pana bhavantare āciṇṇavasena bhaveyyāti. bhante
pilindavacchatthero uṭṭhāya samuṭṭhāya gihīhipi bhikkhūhipi saddhiṁ kathento "vasala
vasalā"ti katheti, kimettha kāraṇaṁ bhagavāti. na bhikkhave mayhaṁ puttassa etaṁ
idāneva āciṇṇaṁ, atīte panesa pañca jātisatāni vasalavādibrāhmaṇakule nibbatti.
5- iccetassa āciṇṇeneva katheti, 5- na pharusavasena. ariyānañhi vohāro pharusopi
samāno cetanāya apharusabhāvena parisuddhova, appamattakampettha pāpaṁ na upalabbhatīti
vatvā dhammapade imaṁ gāthamāha:-
"akakkasaṁ viññāpaniṁ giraṁ saccaṁ udīraye
yāya nābhisaje kañci tamahaṁ brūmi brāhmaṇan"ti. 6-

footnote: 1 chaßēéa. kaṁ 2 chaßēéa. āhara 3 chaßēéa.,i. sutvāti pāṭho na dissati
footnote: 4 chaßēéa. pharusavacanā 5 chaßēéa. iccesa bhavāciṇṇeneva kathesi 6 khuḍha. 25/408/88

page number: 248

athekadivasaṁ thero rājagahaṁ piṇḍāya pavisanto ekaṁ purisaṁ pipphalīnaṁ pātiṁ 1-
pūretvā ādāya antonagaraṁ pavisantaṁ disvā "kiṁ te vasala bhājane"ti āha.
so cintesi "ayaṁ hi samaṇo mayā saddhiṁ pātova pharusakathaṁ katheti, imassa
anucchavikameva vattuṁ vaṭṭatī"ti "mūsikavaccaṁ me bhante bhājane"ti āha. evaṁ bhavissati
vasalāti. tassa therassa dassanaṁ vijahantassa sabbaṁ mūsikavaccameva ahosi. so cintesi
"imā pipphaliyo mūsikavaccasadisā paññāyanti, sabhāvo nu kho no"ti vīmaṁsanto
hatthena uppīḷesi. athassa undūravaccabhāvaṁ ñatvā balavadomanassaṁ uppajji. so
"imāyeva nu kho evarūpā, udāhu sakaṭepī"ti gantvā olokento sabbāpi
pipphaliyo tādisāva disvā hadayaṁ hatthena sandhāretvā "idaṁ na aññassa kammaṁ,
mayā pātova diṭṭhabhikkhussetaṁ kammaṁ, addhā ekaṁ māyaṁ bhavissati, 2- tassa gataṭṭhānaṁ
anuvijjitvā ekaṁ kāraṇaṁ jānissāmī"ti therassa gatamaggaṁ pucchitvā pāyāsi.
atheko puriso taṁ ativiya caṇḍitaṁ 3- gacchantaṁ disvā "bho purisa ativiya
caṇḍito gacchasi, kena kammena gacchasī"ti pucchi. so tassa taṁ pavuttiṁ ārocesi.
so tassa taṁ kathaṁ sutvā evamāha "bho mā cintayi, mayhaṁ ayyo pilindavaccho
bhavissati, tvaṁ etadeva bhājanaṁ pūretvā ādāya gantvā therassa purato tiṭṭha.
`kiṁ nāmetaṁ vasalā'ti vuttakālepi `pipphaliyo bhante'ti vada, thero `evaṁ bhavissati
vasalā'ti vakkhati. puna sabbā pipphaliyo bhavissantī"ti. so tathā akāsi. sabbā
pipphaliyo paṭipākatikā ahesuṁ. idaṁ ettakaṁ vatthuṁ. aparabhāge pana satthā devatānaṁ
piyamanāpakaraṇameva vatthuṁ katvā theraṁ devatānaṁ piyamanāpānaṁ aggaṭṭhāne ṭhapesīti.
bāhiyadārucīriyattheravatthu
[216] aṭṭhame khippābhiññānanti khippaṁadhigatābhiññānaṁ dārucīriyatthero
aggoti dasseti. ayañhi thero saṅkhittadhammadesanāpariyosāne arahattaṁ pāpuṇi,

footnote: 1 chaßēéa. pippalīnaṁ bhājanaṁ 2 sī.,i. jānissati, chaßēéa. ekaṁ upāyaṁ bhavissati
footnote: 3 sī.,i. caṇḍigataṁ, chaßēéa. caṇḍikataṁ

page number: 249

maggaphalānaṁ parikammakiccaṁ nāhosi. tasmā khippābhiññānaṁ aggo nāma jāto.
bāhiyaraṭṭhe pana jātattā bāhiyotissa nāmaṁ akaṁsu. 1- so aparabhāge dārucīrāni 2-
nivāsesi, 3- tasmā dārucīriyo nāma jāto.
tassa pañhākamme ayamanupubbikathā:- ayaṁpi hi padumuttarabuddhakāle haṁsavatīnagare
kulagehe nibbatto dasabalassa dhammaṁ 4- suṇanto satthāraṁ ekaṁ bhikkhuṁ khippābhiññānaṁ
aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ paṭṭhetvā yāvajīvaṁ
kusalaṁ kammaṁ katvā devamanussesu saṁsaranto kassapadasabalassa sāsane 5- osakkanakāle
heṭṭhā vuttehi bhikkhūhi saddhiṁ samaṇadhammaṁ katvā paripuṇṇasīlo jīvitakkhayaṁ patvā
devaloke nibbatti.
so ekaṁ buddhantaraṁ devaloke vasitvā imasmiṁ buddhuppāde bāhiyaraṭṭhe kulagehe
nibbatto. vayaṁ āgamma gharāvāsaṁ vasanto "vohāraṁ karissāmī"ti suvaṇṇabhūmigamanīyaṁ
nāvaṁ abhiruhi. nāvā icchitadesaṁ appatvāva samuddassa majjhe bhinnā, mahājano
macchakacchapabhakkho ahosi. ayaṁ pana ekaṁ dārukhaṇḍaṁ gahetvā sattame divase
suppārakapaṭṭane uttiṇṇo manussavāsabhāvaṁ ñatvā 6- "acelakaniyāmena manusse
upasaṅkamituṁ 7- ayuttan"ti avidūre ṭhāne ekasmiṁ taḷāke 8- sevālaṁ gahetvā sarīraṁ
veṭhetvā ekasmiṁ devaṭṭhāne 9- patitaṁ ekaṁ kapālaṁ ādāya bhikkhāya pāvisi.
manussā taṁ disvā cintesuṁ "sace loke arahanto nāma atthi, evaṁvidhehi
bhavitabbaṁ. kiṁ nu kho ayyo ukkaṭṭhabhāvena vatthaṁ na gaṇhāti, udāhu dīyamānaṁ
gaṇheyyā"ti vīmaṁsantā nānādisāhi vatthāni adaṁsu. 10- so cintesi "sacāhaṁ na
iminā niyāmena āgamissaṁ, na me ete pasīdeyyuṁ, yaṅkiñci vatvā ime vañcetvā
jīvitupāyaṁ 11- kātuṁ vaṭṭatī"ti vatthāni na paṭiggaṇhi. manussā bhiyyoso mattāya

footnote: 1 chaßēéa. ahosi 2 chaßēéa. dārucīraṁ 3 sī.,i. dhāresi 4 chaßēéa.,i. dhammadesanaṁ
footnote: 5 chaßēéa. sāsanassa 6 chaßēéa. manussāvāsaṁ patvā 7 sī. passituṁ 8 sī.,i. ekaṁ
footnote: mahātalākā, chaßēéa. ekaṁ mahātaḷākā 9 chaßēéa. ṭhāne, i. ekasmiṁyeva ṭhāne

10 chaßēéa.,i. āhariṁsu 11 sī. jīvikopāyaṁ, chaßēéa. jīvikupāyaṁ

page number: 250

pasannā mahāsakkāraṁ 1- kariṁsu. sopi bhattakiccaṁ katvā avidūre ṭhāne devakulaṁ gato.
mahājano tena saddhiṁyeva gantvā devakulaṁ paṭijaggitvā adāsi. so cintesi "ime
mayhaṁ sevālanivāsanamatte pasīditvā evaṁvidhaṁ sakkāraṁ karonti, etesaṁ mayā
ukkaṭṭheneva bhavituṁ vaṭṭatī"ti sallahukāni rukkhaphalakāni gahetvā tacchetvā vākesu
āvuṇitvā cīvaraṁ katvā nivāsetvā pārupitvā jīvitaṁ 2- kappento vasi.
atha yo so kassapabuddhakāle sattasu janesu samaṇadhammaṁ karontesu eko bhikkhu
suddhāvāsabrahmaloke nibbatto, so nibbattasamanantarameva attano brahmasampattiṁ
oloketvā āgataṭṭhānaṁ āvajjento sattannaṁ janānaṁ pabbataṁ abhiruyha 3-
samaṇadhammakaraṇaṭṭhānaṁ disvā sesānaṁ channaṁ nibbattaṭṭhānaṁ āvajjento 4- ekassa
parinibbutabhāvaṁ itaresaṁ pañcannaṁ kāmāvacaradevaloke nibbattabhāvaṁ ñatvā kālānukālaṁ
te pañcajane āvajjeti. imasmiṁ pana kāle "kahaṁ nu kho"ti āvajjento
dārucīriyaṁ suppārakapaṭṭanaṁ upanissāya kuhanakammena jīvitaṁ kappentaṁ disvā "naṭṭho
vatāyaṁ bālo, pubbe samaṇadhammaṁ karonto atiukkaṭṭhabhāvena arahatāpi ābhataṁ
piṇḍapātaṁ aparibhuñjanto 5- idāni udaratthāya anarahāva arahattaṁ paṭijānitvā lokaṁ
vañcento carati, 6- dasabalassa ca nibbattabhāvaṁ na jānāti, gacchāmi naṁ saṁvejetvā
dasabalassa nibbattabhāvaṁ jānāpemī"ti taṁkhaṇeneva brahmalokato suppārakapaṭṭane
rattibhāgasamanantare dārucīriyassa sammukhe pāturahosi.
so attano vasanaṭṭhāne obhāsaṁ disvā bahi nikkhamitvā ṭhito mahābrahmaṁ
oloketvā añjaliṁ sampaggayha "ke tumhe"ti pucchi. ahaṁ tuyhaṁ porāṇakasahāyo
anāgāmiphalaṁ patvā brahmaloke nibbatto. amhākaṁ pana sabbajeṭṭhako arahattaṁ
patvā parinibbuto, tumeeha pañcajanā devaloke nibbattā. svāhaṁ taṁ imasmiṁ
ṭhāne kuhanakammena jīvantaṁ disvā dametuṁ āgatoti vatvā idaṁ kāraṇamāha "na

footnote: 1 ka. mattāya pasannākāraṁ 2 chaßēéa.,i. jīvakaṁ 3 chaßēéa.,i. āruyha
footnote: 4 ma. āvajjetvā 5 chaßēéa.,i. aparibhuñjitvā 6 chaßēéa.,i. vicarati

page number: 251

kho tvaṁ bāhiya arahā, napi arahattamaggaṁ 1- samāpanno, sāpi te paṭipadā natthi,
yāya tvaṁ arahā vā assārahattamaggaṁ 2- vā samāpanno"ti. athassa satthu uppannabhāvaṁ
sāvatthiyaṁ vasanabhāvañca ācikkhitvā "satthu santikaṁ gacchāhī"ti taṁ uyyojetvā
brahmalokameva agamāsi.
dārucīriyopi mahābrahmunā saṁvejito "mokkhamaggaṁ gavesissāmī"ti
vīsatiyojanasataṁ maggaṁ ekarattivāsena gantvā satthāraṁ piṇḍāya paviṭṭhaṁ antaraghare
sampāpuṇitvā satthu pādesu nipatitvā "desetu me bhante bhagavā dhammaṁ, desetu
sugato dhamman"ti yāvatatiyaṁ yāci. satthā "ettāvatā bāhiyassa ñāṇaṁ paripākaṁ gatan"ti
ñatvā "tasmātiha te bāhiya evaṁ sikkhitabbaṁ diṭṭhe diṭṭhamattaṁ bhavissatī"ti 3-
iminā ovādena ovadi. sopi desanāpariyosāne antaravīthiyaṁ ṭhitova desanānusārena
ñāṇaṁ pesetvā saha paṭisambhidāhi arahattaṁ pāpuṇi.
so attano kiccamatthakaṁ patvā 4- bhagavantaṁ pabbajjaṁ yācitvā
aparipuṇṇapattacīvaratāya pattacīvaraṁ pariyesanto saṅkāraṭṭhānato coḷakkhaṇḍāni 5-
saṅkaḍḍhati. atha naṁ pubbe veriko amanusso ekissā taruṇavacchāya gāviyā sarīre
adhimuccitvā jīvitakkhayaṁ pāpesi. satthā sāvatthito nikkhamanto antaravīthiyaṁ bāhiyaṁ
saṅkāraṭṭhāne patitaṁ disvā "gaṇhatha bhikkhave bāhiyassa 6- sarīran"ti nīharāpetvā
sarīrakiccaṁ kāretvā cātummahāpathe cetiyaṁ 7- kārāpesi. tato saṁghamajjhe kathā udapādi
"tathāgato bhikkhusaṁghena bāhiyassa sarīrajjhāpanakiccaṁ kāresi, dhātuyo gahetvā cetiyaṁ
kāresi, kataramaggo nu kho tena sacchikato, sāmaṇero nu kho so, bhikkhu nu kho"ti
cittaṁ uppādayiṁsu. satthā taṁ atthuppattiṁ katvā "paṇḍito bhikkhave bāhiyo"ti
upari dhammadesanaṁ vaḍḍhetvā tassa parinibbutabhāvaṁ pakāsesi. sā puna saṁghamajjhe
kathā udapādi "na ca satthārā bāhiyassa bahu dhammo desito, arahattaṁ pattoti

footnote: 1 sī.,i. arahamaggaṁ 2 sī.,i. assasi 3 khu.u. 25/10/102 bāhiyasutta
footnote: 4 chaßēéa.,i. kiccaṁ matthakappattaṁ ñatvā 5 ma. coḷakkhaṇḍaṁ 6 chaßēéa.,i. bāhiyassa
footnote: dārucīriyassa 7 pāli. thūpa..,khu.u.25/10/103

page number: 252

ca vadati, kiṁ nāmetan"ti. satthā "dhammo mando bahūti akāraṇaṁ, visapītakassa
agado viya ceso"ti 1- vatvā dhammapade gāthamāha:-
"sahassamapi ce gāthā anatthapadasañhitā
ekaṁ gāthāpadaṁ seyyo yaṁ sutvā upasammatī"ti. 2-
desanāpariyosāne caturāsītipāṇasahassāni amatapānaṁ piviṁsu. idañca pana
bāhiyattherassa vatthu sutte 3- āgatattā vitthārena na kathitaṁ. aparabhāge pana
satthā saṁghamajjhe nisinno bāhiyattheraṁ khippābhiññānaṁ aggaṭṭhāne ṭhapesīti.
kumārakassapattheravatthu
[217] navame cittakathikānanti vicittaṁ katvā dhammaṁ kathentānaṁ. thero hi 4-
ekassapi dvinnaṁpi dhammaṁ kathento bahūhi upamāhi ca kāraṇehi ca maṇḍayitvā
bodhento kathesi. 5- tasmā cittakathikānaṁ aggo nāma jāto.
tassa pañhākamme ayamanupubbikathā:- ayaṁ hi padumuttarabuddhakāle haṁsavatīnagare
kulagehe paṭisandhiṁ gahetvā 6- vayappatto dasabalassa dhammakathaṁ suṇanto satthāraṁ
ekaṁ bhikkhuṁ cittakathikānaṁ aggaṭṭhāne ṭhapentaṁ disvā adhikārakammaṁ katvā taṁ
ṭhānantaraṁ paṭṭhetvā devamanussesu saṁsaranto kassapabuddhassa sāsane osakkanakāle
sattannaṁ bhikkhūnaṁ abbhantaro hutvā pabbatamatthake samaṇadhammaṁ katvā aparihīnasīlo
tato cuto devaloke nibbattitvā ekaṁ buddhantaraṁ sampattiṁ anubhavamāno amhākaṁ
satthukāle rājagahe ekissā kuladārikāya kucchimhi uppanno. sā ca paṭhamaṁ
mātāpitaro yācitvā pabbajjaṁ alabhamānā kulagharaṁ gatā gabbhaṁ gaṇhi. taṁpi 7- ajānantī
sāmikaṁ ārocetvā 8- tena anuññātā bhikkhunīsu pabbaji. 9- tassā gabbhanimittaṁ
disvā

footnote: 1 i. esoti 2 khuḍha. 25/101/35 bāhiyadārucīriyattheravatthu
footnote: 3 khu.u. 25/10/101 bāhiyasutta 4 chaßēéa.,i. kira 5 chaßēéa.,i. katheti
footnote: 6 chaßēéa.,i. gaṇhitvā 7 sī. gabbhaṁ saṇṭhitampi 8 chaßēéa. ārādhetvā

9 chaßēéa.,i. pabbajitā

page number: 253

bhikkhuniyo devadattaṁ pucchiṁsu, so "assamaṇī"ti āha. dasabalaṁ pucchiṁsu, satthā
upālittheraṁ paṭicchāpesi. thero sāvatthinagaravāsīni kulāni visākhañca upāsikaṁ
pakkosāpetvā sodhento "pure laddho gabbho, pabbajjā arogā"ti āha. satthā
"suvinicchitaṁ adhikaraṇan"ti therassa sādhukāraṁ adāsi.
sā bhikkhunī suvaṇṇabimbasadisaṁ puttaṁ vijāyi. taṁ gahetvā rājā pasenadikosalo
posāpesi, kassapoti cassa nāmaṁ katvā aparabhāge alaṅkaritvā satthu santikaṁ
netvā pabbājesi. kumārakāle pabbajitattā pana bhagavatā "kassapaṁ pakkosatha,
idaṁ phalaṁ vā khādanīyaṁ vā kassapassa dethā"ti vutte "katarassa kassapassa bhanteti. 1-
kumārakassapassā"ti evaṁ gahitanāmattā tato paṭṭhāya vuḍḍhakālepi kumārakassapotveva
vuccati. apica rañño posāvanikaputtattāpi kumārakassapoti taṁ sañjāniṁsu.
so pabbajitakālato paṭṭhāya vipassanāya ceva kammaṁ karoti, buddhavacanañca
uggaṇhāti. 2- atha so tena saddhiṁ pabbatamatthake samaṇadhammaṁ katvā anāgāmiphalaṁ patvā
suddhāvāse nibbatto mahābrahmā tasmiṁ samaye āvajjento kumārakassapaṁ disvā
"sahāyako me vipassanāya kilamati, gantvā tassa vipassanāmukhaṁ 3- dassetvā
maggaphalapattiyā 4- upāyaṁ karissāmī"ti brahmaloke ṭhitova pañcadasa pañhe
abhisaṅkharitvā rattibhāgasamanantare kumārakassapattherassa nivāsanaṭṭhāne 5- pāturahosi.
thero ālokaṁ disvā "ko etthā"ti āha. "ahaṁ pubbe tayā saddhiṁ samaṇadhammaṁ katvā
anāgāmiphalaṁ patvā suddhāvāse nibbattabrahmā"ti āha. kena kammena āgatatthāti.
mahābrahmā attano āgatakāraṇaṁ dīpetuṁ te pañhe ācikkhitvā "tvaṁ ime pañhe
uggaṇhitvā aruṇe uṭṭhite tathāgataṁ upasaṅkamitvā vanditvā puccha, ṭhapetvā hi
tathāgataṁ añño ime pañhe kathetuṁ samattho nāma natthī"ti vatvā brahmalokameva gato.

footnote: 1 chaßēéa. katarakassapassāti, i. kattarakassapassa kumārakassapassāti 2 chaßēéa.,i. gaṇhāti
footnote: 3 chaßēéa.,i. vipassanāya nayamukhaṁ 4 sī.,i. maggaphaluppattiyā 5 chaßēéa.,i. vasanaṭṭhāne
footnote: andhavane

page number: 254

theropi punadivase satthāraṁ upasaṅkamitvā vanditvā mahābrahmunā kathitaniyāmena
pañhe pucchi. satthā kumārakassapattherassa arahattaṁ pāpetvā pañhe kathesi.
thero satthārā kathitaniyāmeneva uggaṇhitvā andhavanaṁ gantvā vipassanaṁ gabbhaṁ
gāhāpetvā arahattaṁ pāpuṇi. tato paṭṭhāya catunnaṁ 1- parisānaṁ dhammakathaṁ kathento
bahukānaṁpi abahukānaṁpi 2- upamāhi ca kāraṇehi ca maṇḍetvā cittakathikameva 3-
katheti. atha naṁ satthā pāyāsirañño pañcadasahi pañhehi paṭimaṇḍetvā suttante 4-
sudesite 5- taṁ suttantaṁ atthuppattiṁ katvā imasmiṁ sāsane cittakathikānaṁ
aggaṭṭhāne ṭhapesīti.
mahākoṭṭhitattheravatthu
[218] dasame paṭisambhidāppattānanti catasso paṭisambhidā patvā ṭhitānaṁ
mahākoṭṭhitatthero aggoti dasseti. ayaṁpi hi 6- thero attano paṭisambhidāsu
ciṇṇavasībhāvena 7- abhiññāte abhiññāte mahāsāvake upasaṅkamitvā pañhaṁ pucchantopi
dasabalaṁ upasaṅakmitvā pañhaṁ pucchantopi paṭisambhidāsuyeva pañhaṁ pucchati. iti
iminā ciṇṇavasena 8- paṭisambhidāppattānaṁ aggo nāma jāto.
tassa pañhākamme ayamanupubbikathā:- ayaṁpi hi padumuttarabuddhakāle haṁsavatīnagare
mahābhogakule nibbatto. aparena samayena satthu dhammakathaṁ suṇanto satthāraṁ ekaṁ
bhikkhuṁ paṭisambhidāppattānaṁ aggaṭṭhāne ṭhapentaṁ disvā adhikārakammaṁ katvā
taṁ ṭhānantaraṁ paṭṭhesi. so yāvajīvaṁ kusalaṁ katvā devamanussesu saṁsaranto imasmiṁ
buddhuppāde sāvatthiyaṁ brāhmaṇakule nibbatti. koṭṭhitamāṇavotissa nāmaṁ akaṁsu.
so vayappatto tayo vede uggaṇhitvā ekadivasaṁ satthu dhammakathaṁ sutvā

footnote: 1 catassannanti pāṭho yuttataro 2 chaßēéa. bahukāhi 3 chaßēéa.,i. cittakathameva
footnote: 4 dīßēéa. 10/406/270 pāyāsisutta 5 chaßēéa.,i. desite 6 chaßēéa.,i. ayaṁ hi
footnote: 7 sī.,i. ciṇṇavasena 8 chaßēéa.,i. ciṇṇavasibhāvena

page number: 255

paṭiladdhasaddho pabbaji. so upasampannakālato paṭṭhāya vipassanāya kammaṁ karonto
saha paṭisambhidāhi arahattaṁ patvā niccakālaṁ paṭisambhidāsuyeva 1- ciṇṇavasī hutvā
pañhaṁ pucchanto paṭisambhidāsuyeva pucchi. 2- atha naṁ satthā aparabhāge
mahāvedallasuttaṁ 3- atthuppattiṁ katvā paṭisambhidāppattānaṁ aggaṭṭhāne ṭhapesīti.
tatiyavaggavaṇṇanā.
---------------

footnote: 1 chaßēéa. paṭisambhidāsu 2 chaßēéa.,i. pucchati 3 maßēáū. 12/449/401

page number: 256

4. catutthavagga
ānandattheravatthu
[219-223] catutthassa paṭhame bahussutānantiādīsu aññepi therā bahussutā
satimantā gatimantā dhitimantā upaṭṭhākā ca atthi, ayaṁ panāyasmā ānando
buddhavacanaṁ uggaṇhanto dasabalassa sāsane bhaṇḍāgārikapariyattiyaṁ ṭhatvā gaṇhi.
tasmā bahussutānaṁ aggo nāma jāto. imasseva ca therassa buddhavacanaṁ gahetvā
dhāraṇakasati aññehi therehi balavatarā ahosi, tasmā satimantānaṁ aggo nāma
jāto. ayameva cāyasmā ekapade ṭhatvā saṭṭhipadasahassāni gaṇhanto satthārā
kathitaniyāmeneva sabbapadāni sañjānāti, 1- tasmā gatimantānaṁ aggo nāma jāto.
tasseva cāyasmato buddhavacanaṁ uggaṇhanaviriyañca sajjhāyanaviriyañca dhāraṇaviriyañca
satthu upaṭṭhānaviriyañca aññehi asadisaṁ ahosi, tasmā dhitimantānaṁ aggo nāma
jāto. tathāgataṁ upaṭṭhahanto cesa na aññesaṁ upaṭṭhākabhikkhūnaṁ upaṭṭhānākārena
upaṭṭhāti, 2- aññe hi tathāgataṁ upaṭṭhahantā na ciraṁ upaṭṭhahiṁsu, na ca buddhānaṁ
manaṁ gahetvā upaṭṭhahiṁsu. ayaṁ thero pana upaṭṭhākaṭṭhānaladdhadivasato paṭṭhāya
āraddhaviriyo hutvā tathāgatassa manaṁ gahetvā upaṭṭhāti. tasmā upaṭṭhākānaṁ aggo
nāma jāto.
tassa pañhākamme ayamanupubbikathā:- ito kira satasahassamatthake kappe 3-
padumuttaro nāma satthā loke uppajji. tassa haṁsavatī nāma nagaraṁ ahosi, nando
nāma rājā pitā, sumedhā nāma devī mātā, bodhisatto uttarakumāro nāma
ahosi. so puttassa jātadivase mahābhinikkhamanaṁ nikkhamma pabbajitvā padhānamanuyutto
sabbaññutaṁ patvā "anekajātisaṁsāran"ti udānaṁ udānetvā sattāhaṁ bodhipallaṅke

footnote: 1 chaßēéa.,i. jānāti 2 sī. upaṭṭhahanākārena upaṭṭhahi, chaßēéa. upaṭṭhahi
footnote: 3 sī. satasahassakappe

page number: 257

vītināmetvā "paṭhaviyaṁ ṭhapessāmī"ti pādaṁ abhinīhari. atha paṭhaviṁ bhinditvā heṭṭhā
vuttappamāṇaṁ padumaṁ aṭṭhāsi. 1- tadupādāya bhagavā padumuttarotveva 2- paññāyittha.
tassa devilo 3- ca sujāto ca dve aggasāvakā ahesuṁ, amitā ca asamā ca
dve aggasāvikā, sumano nāma upaṭṭhāko. padumuttaro bhagavā pitu saṅgahaṁ kurumāno
bhikkhusatasahassaparivāro haṁsavatiyā rājadhāniyā paṭivasati. 4-
kaniṭṭhabhātā panassa sumanakumāro nāma. tassa rājā haṁsavatīnagarato 5- vīsatiyojanasataṁ
6- bhogagāmaṁ adāsi. so kadāci kadāci āgantvā pitarañca satthārañca passati. athekadivasaṁ
paccanto kupito sumano rañño pesesi. rājā "tvaṁ mayā tattha kasmā ṭhapito"ti
paṭipesesi. so core vūpasametvā "upasanto deva janapado"ti rañño paṭivedesi. 7-
rājā tuṭṭho "sīghaṁ mama putto āgacchatū"ti āha. tassa sahassamattā amaccā honti.
so tehi saddhiṁ antarāmagge mantesi "mayhaṁ pitā tuṭṭho sace me varaṁ deti, kiṁ
gaṇhissāmī"ti. 8- atha naṁ ekacce "hatthiṁ gaṇhatha, assaṁ gaṇhatha, janapadaṁ gaṇhatha,
sattaratanāni gaṇhathā"ti āhaṁsu. apare "tumhe paṭhavissarassa 9- puttā, na tumhākaṁ
dhanaṁ dullabhaṁ, laddhaṁpi cetaṁ sabbaṁ pahāya gamanīyaṁ, puññameva etaṁ ādāya. 10- tasmā
deve varaṁ dadamāne temāsaṁ padumuttaraṁ bhagavantaṁ upaṭṭhānavaraṁ 11- gaṇhathā"ti āhaṁsu.
so "tumhe mayhaṁ kalyāṇamittā, mametaṁ 12- cittaṁ atthi, tumhehi pana uppāditaṁ,
evaṁ karissāmī"ti gantvā pitaraṁ vanditvā pitarā āliṅgitvā matthake
cumbitvā 13- "varaṁ te putta demī"ti vutto 14- "icchāmahaṁ mahārāja bhagavantaṁ
temāsaṁ catūhi paccayehi upaṭṭhahanto jīvitaṁ acalaṁ 15- kātuṁ, imaṁ me deva varaṁ
dehī"ti āha. na sakkā tāta, aññaṁ vadehīti. 16- deva khattiyānaṁ nāma dvekathā
natthi, etadeva me varaṁ dehi, na mama aññena atthoti. tāta buddhānaṁ

footnote: 1 chaßēéa. uṭṭhāsi 2 chaßēéa. padumuttaroteva 3 chaßēéa. devalo 4 chaßēéa.,i. vasati
footnote: 5 chaßēéa.,i. haṁsavatito 6 chaßēéa.,i. vīsayojanasate 7 chaßēéa.,i. pesesi
footnote: 8 chaßēéa.,i. gaṇhāmīti 9 sī.,i. puthuvissarassa 10 sī.,i.,chaßēéa. ekaṁ ādāya

gamanīyaṁ 11 cha.,i. upaṭṭhātuṁ varaṁ 12 chaßēéa. na metaṁ
13 chaßēéa. āliṅgetvā....cumbetvā 14 chaßēéa.,i. vutte 15 chaßēéa.,i. avañjhaṁ
16 chaßēéa.,i. varehīti

page number: 258

nāma cittaṁ dujjānaṁ, sace bhagavā na icchissati, mayā dinnepi kiṁ bhavissatīti.
"sādhu deva ahaṁ bhagavato cittaṁ jānissāmī"ti vihāraṁ gato.
tena ca samayena bhattakiccaṁ niṭṭhāpetvā bhagavā gandhakuṭiṁ paviṭṭho hoti,
so maṇḍalamāḷe sannipatitānaṁ bhikkhūnaṁ santikaṁ agamāsi. te taṁ āhaṁsu "rājaputta
kasmā āgatosī"ti. bhagavantaṁ dassanāya, dassetha me bhagavantanti. na mayaṁ rājaputta
icchiticchitakkhaṇe satthāraṁ daṭṭhuṁ labhāmāti. ko pana bhante labhatīti. sumanatthero
nāma rājaputtoti. so "kuhiṁ bhante thero"ti therassa nisinnaṭṭhānaṁ pucchitvā
gantvā vanditvā "icchāmahaṁ bhante bhagavantaṁ passituṁ, dassetha me 1- bhagavantan"ti
āha. thero passantasseva rājakumārassa āpokasiṇajjhānaṁ samāpajjitvā mahāpaṭhaviṁ
udakaṁ adhiṭṭhāya paṭhaviyaṁ nimujjitvā satthu gandhakuṭiyaṁyeva pāturahosi. atha naṁ bhagavā
"sumana kasmā āgatosī"ti āha. rājaputto bhante bhagavantaṁ dassanāya āgatoti.
tenahi bhikkhu āsanaṁ paññāpehīti. puna thero passantasseva rājakumārassa buddhāsanaṁ
gahetvā antogandhakuṭiyaṁ nimujjitvā bahipariveṇe pātubhavitvā pariveṇe āsanaṁ
paññāpesi. rājakumāro imāni dve acchariyakāraṇāni 2- disvā "mahanto vatāyaṁ
bhikkhū"ti cintesi.
bhagavāpi gandhakuṭito nikkhamitvā paññatte āsane nisīdi. rājaputto bhagavantaṁ
vanditvā paṭisaṇṭhāraṁ akāsi. "kadā āgatosi rājaputtā"ti vutte "bhante tumhesu
gandhakuṭiyaṁ 3- paviṭṭhesu, bhikkhū pana `na mayaṁ icchiticchitakkhaṇe bhagavantaṁ daṭṭhuṁ
labhāmā'ti maṁ therassa santikaṁ pāhesuṁ. thero pana ekavacaneneva dasseti, thero bhante
tumhākaṁ sāsane vallabho maññe"ti. āma rājakumāra, vallabho esa bhikkhu mayhaṁ
sāsaneti. bhante buddhānaṁ sāsane kiṁ katvā vallabho hotīti. 4- dānaṁ datvā
sīlaṁ samādiyitvā uposathakammaṁ katvā kumārāti. bhagavā ahaṁ thero viya buddhasāsane

footnote: 1 i. meti 2 chaßēéa. acchariyākārāni 3 chaßēéa.,i. gandhakuṭiṁ 4 chaßēéa.,i. vallabhā
footnote: hontīti

page number: 259

vallabho hotukāmo, sve mayhaṁ bhikkhaṁ adhivāsethāti. adhivāsesi bhagavā tuṇhībhāvena.
rājakumāro attano vasanaṭṭhānaṁ gantvā sabbarattiṁ mahāsakkāraṁ sajjetvā sattadivasāni
khandhāvārabhattaṁ nāma adāsi.
sattame divase satthāraṁ vanditvā bhante mayā pitu santikā temāsaṁ antovassaṁ
tumhākaṁ paṭijagganavaro laddho, temāsaṁ me vassāvāsaṁ adhivāsethāti. bhagavā "atthi
nu kho tena 1- attho"ti oloketvā "atthī"ti disvā "suññāgāre kho rājakumāra
tathāgatā abhiramantī"ti āha. kumāro "aññātaṁ bhagavā aññātaṁ sugatā"ti vatvā
"ahaṁ bhante purimataraṁ gantvā vihāraṁ kāremi, mayā pesite bhikkhusatasahassena
saddhiṁ āgacchathā"ti paṭiññaṁ gahetvā 2- pitu santikaṁ gantvā "dinnā me deva
bhagavatā paṭiññā, mayā pahite bhagavantaṁ peseyyāthā"ti vatvā pitaraṁ vanditvā
nikkhamitvā yojane yojane vihāraṁ karonto vīsatiyojanasataṁ addhānaṁ gato. gantvā
ca attano nagare vihāraṭṭhānaṁ vicinanto sobhassa 3- kuṭumbikassa uyyānaṁ disvā
satasahassena kiṇitvā satasahassaṁ vissajjetvā vihāraṁ kāresi. tattha bhagavato gandhakuṭiṁ
sesabhikkhūnañca rattiṭṭhānadivāṭṭhānakuṭileṇamaṇḍape 4- kāretvā pākāraparikkhepaṁ
dvārakoṭṭhakañca niṭṭhāpetvā pitu santikaṁ pesesi "niṭṭhitaṁ mayhaṁ
kiccaṁ, satthāraṁ pahiṇathā"ti.
rājā bhagavantaṁ bhojetvā "bhagavā sumanassa kiccaṁ niṭṭhitaṁ, tumhākaṁ gamanaṁ
paccāsiṁsatī"ti āha. bhagavā bhikkhusatasahassaparivuto 5- yojane yojane vihāresu vasamāno
agamāsi. kumāro "satthā āgacchatī"ti sutvā yojanaṁ paccuggantvā gandhamālādīhi
pūjayamāno vihāraṁ pavesetvā:-
"satasahassena me kītaṁ satasahassena māpitaṁ
sobhanaṁ nāma uyyānaṁ paṭiggaṇha mahāmunī"ti

footnote: 1 chaßēéa. tattha gatena, i. garena 2 chaßēéa.,i. bhagavantaṁ paṭiññaṁ gāhāpetvā
footnote: 3 sī.,i. sobhanassa nāma, chaßēéa. sobhananāmassa
footnote: 4 sī.,i.,chaßēéa. rattiṭṭhānadivāṭṭhānatthāya 5 sī.,i. satasahassabhikkhuparivāro

page number: 260

vihāraṁ niyyādesi. so vassūpanāyikadivase dānaṁ datvā attano puttadāre ca
amacce ca pakkosāpetvā āha "satthā amhākaṁ santikaṁ dūratova āgato, buddhā
ca nāma me dhammagaruno 1- na āmisacakkhukā. tasmā ahaṁ imaṁ temāsaṁ dve sāṭake
nivāsetvā dasa sīlāni samādiyitvā idheva vasissāmi, tumhe khīṇāsavasatasahassassa
imināva nīhārena temāsaṁ dānaṁ dadeyyāthā"ti.
so sumanarājakumāro sumanattherassa vasanaṭṭhānasabhāgeyeva ṭhāne vasanto yaṁ
thero bhagavato vattaṁ karoti, taṁ sabbaṁ disvā "tathāgate 2- ekantavallabho esa
thero, etasseva me ṭhānantaraṁ paṭṭhetuṁ vaṭṭatī"ti cintetvā upakaṭṭhāya pavāraṇāya
gāmaṁ pavisitvā sattāhaṁ mahādānaṁ datvā sattame divase bhikkhusatasahassassa pādamūle
ticīvaraṁ ṭhapetvā bhagavantaṁ vanditvā "bhante yadetaṁ mayā sattāhaṁ khandhāvārato 3-
paṭṭhāya puññaṁ kataṁ, taṁ neva sakkasampattiṁ, na brahmasampattiṁ 4- paṭṭhayantena,
buddhassa pana upaṭṭhākabhāvaṁ paṭṭhentena kataṁ. tasmā ahaṁpi ca 5- bhagavā anāgate
sumanatthero viya ekassa buddhassa upaṭṭhāko homī"ti pañcapatiṭṭhitena nipatitvā 6-
vandi. satthā tassa anantarāyaṁ disvā byākaritvā pakkāmi. kumāro taṁ sutvā
"buddhā ca nāma advejjhakathā hontī"ti 7- dutiyadivase gotamabuddhassa pattacīvaraṁ
gahetvā piṭṭhito piṭṭhito ca 8- gacchanto viya ahosi.
so tasmiṁ buddhuppāde vassasatasahassaṁ dānaṁ datvā sagge nibbattitvā
kassapabuddhakāle piṇḍāya carato therassa pattagahaṇatthaṁ uttarisāṭakaṁ datvā pūjaṁ
akāsi, puna sagge nibbattitvā tato cuto bārāṇasirājā hutvā uparipāsādavaragato
gandhamādanato ākāsena āgacchante aṭṭha paccekabuddhe disvā pakkosāpetvā 9-
bhojetvā attano maṅgaluyyāne tesaṁ aṭṭha paṇṇasālāyo kāretvā tesaṁ

footnote: 1 chaßēéa. dhammagarukā 2 chaßēéa. imasmiṁ ṭhāne 3 sī.,i.,chaßēéa. khandhāvāradānato
footnote: 4 chaßēéa.,i. mārabrahmasampattiṁ 5 chaßēéa.,i, ayaṁ saddo na dissati
footnote: 6 chaßēéa.,i. patiṭṭhahitvā 7 sī.,i. dvejjhakathā na hontīti

8 chaßēéa.,i. ayaṁ saddo na dissati 9 chaßēéa.,i. nimantāpetvā

page number: 261

nisīdanatthāya attano nivesane aṭṭha sabbaratanamayāni pīṭhāni ceva maṇimayānipi
mañcāni ca maṇiādhārake ca paṭiyādetvā dasa vassasahassāni upaṭṭhānaṁ akāsi.
etāni pākaṭaṭṭhānāni.
kappasatasahassaṁ pana dānaṁ dadamānova amhākaṁ bodhisattena saddhiṁ tusitapure
nibbattitvā tato cuto amitodanasakkassa gehe nibbatti. athassa sabbeva ñātake
ānandite pamudite karonto jātoti ānandotvevassa nāmaṁ akaṁsu. so anupubbena
katābhinikkhamanena 1- sammāsambodhiṁ patvā paṭhamagamanena kapilavatthuṁ āgantvā tato
nikkhamante 2- bhagavati bhagavato parivāratthaṁ rājakumāresu pabbajantesu bhaddiyādīhi
saddhiṁ nikkhamitvā bhagavato santike pabbajitvā nacirasseva āyasmato puṇṇassa
mantāniputtassa santike dhammakathaṁ sutvā sotāpattiphale patiṭṭhahi.
tena kho pana samayena bhagavato paṭhamabodhiyaṁ vīsativassāni anibaddhā upaṭṭhākā
ahesuṁ. ekadā nāgasamālo pattacīvaraṁ gahetvā vicari ekadā nāgito, ekadā
upavāno, ekadā sunakkhatto, ekadā cundo samaṇuddeso, ekadā sāgato,
ekadā rādho, ekadā meghiyo. tattha ekadā bhagavā nāgasamālattherena saddhiṁ
addhānamaggaṁ paṭipanno 3- dvedhāpathaṁ patto. thero maggā okkamma 4- "bhagavā ahaṁ
iminā maggena gacchāmī"ti āha. atha naṁ bhagavā "ehi bhikkhu, iminā maggena
gacchāmā"ti āha. so "handa bhagavā tumhākaṁ pattacīvaraṁ gaṇhatha, ahaṁ iminā
maggena gacchāmī"ti vatvā pattacīvaraṁ bhūmiyaṁ ṭhapetuṁ āraddho. atha naṁ bhagavā
"āhara bhikkhū"ti vatvā pattacīvaraṁ gahetvāva gato. tassapi bhikkhuno itarena
maggena gacchato corā pattacīvarañceva hariṁsu, sīsañca bhindiṁsu. 5- so "bhagavā idāni
me paṭisaraṇaṁ, na añño"ti cintetvā lohitena galantena bhagavato santikaṁ āgami.

footnote: 1 sī.,chaßēéa. katābhinikkhamane 2 chaßēéa. nikkhante
footnote: 3 pāli. addhānamaggapaṭipanno, khu.u. 25/77/226 dvidhāpathasutta 4 sī. ukkamma
footnote: 5 pāliyaṁ ime pāṭhā thokaṁ visadisā, khu.u. 25/77/226

page number: 262

"kimidaṁ bhikkhū"ti ca vutte taṁ pavuttiṁ ārocesi. atha naṁ bhagavā "mā cintayi
bhikkhu, etassa kāraṇāyeva taṁ nivārayimhā"ti vatvā samassāsesi.
ekadā pana bhagavā meghiyattherena saddhiṁ pācīnavaṁsamigadāye 1- jantugāmaṁ agamāsi.
tatrāpi meghiyo jantugāme piṇḍāya caritvā nadītīre pāsādikaṁ ambavanaṁ disvā "bhagavā
tumhākaṁ pattacīvaraṁ gaṇhatha, ahaṁ tasmiṁ ambavane samaṇadhammaṁ karomī"ti vatvā bhagavatā
tikkhattuṁ nivāriyamānopi gantvā akusalavitakkehi anvāvasanto 2- paccāgantvā taṁ
pavuttiṁ ārocesi. taṁpi bhagavā "imameva te kāraṇaṁ sallakkhetvā nivārayimhā"ti
vatvā anupubbena sāvatthiṁ agamāsi. tattha gandhakuṭipariveṇe paññattapavarabuddhāsane
nisinno bhikkhusaṁghaparivuto bhikkhū āmantesi "bhikkhave idānimhā mahallakā, 3-
`ekacce bhikkhū iminā maggena gacchāmā'ti vatvā 4- ekacce mayhaṁ pattacīvaraṁ
bhūmiyaṁ nikkhipanti, mayhaṁ nibaddhupaṭṭhākaṁ ekaṁ bhikkhuṁ jānāthā"ti. bhikkhūnaṁ
dhammasaṁvego udapādi. athāyasmā sāriputto uṭṭhāyāsanā bhagavantaṁ vanditvā
"ahaṁ bhante tumheyeva paṭṭhayamāno satasahassakappādhikaṁ asaṅkhyeyyaṁ pāramiyo pūrayiṁ,
nanu mādiso mahāpañño upaṭṭhāko nāma vaṭṭati, ahaṁ upaṭṭhahissāmī"ti āha. taṁ bhagavā
"alaṁ sāriputta yassaṁ disāyaṁ tvaṁ viharasi, asuññā ve sā 5- disā, tava hi
ovādo buddhānaṁ ovādasadiso, na me tayā upaṭṭhākakiccaṁ atthī"ti paṭikkhipi.
eteneva upāyena mahāmoggallānaṁ ādiṁ katvā asītimahāsāvakā uṭṭhahiṁsu. te
sabbe bhagavā paṭikkhipi.
ānandatthero pana tuṇhīyeva nisīdi. atha naṁ bhikkhū āhaṁsu "āvuso ānanda
bhikkhusaṁgho upaṭṭhākaṭṭhānaṁ yācati, tvaṁpi yācāhī"ti. yācitvā laddhaṭṭhānaṁ nāma
āvuso kīdisaṁ hoti, kiṁ maṁ satthā na passati. sace satthā rocessati, 6- "ānando

footnote: 1 udāne pana cālikāyaṁ viharati cālike pabbateti pāṭhā dissanti
footnote: 2 sī.,chaßēéa. anvāsatto, i. anvāsanno, pāli. anvāsato,
footnote: khu.u. 25/31/141 3 chaßēéa.,i. idānimhi mahallako 4 chaßēéa.,i. vutte

5 ka. asuññā vesā 6 chaßēéa. rocissati

page number: 263

maṁ upaṭṭhahatū"ti vakkhatīti. atha bhagavā "na bhikkhave ānando aññena 1- ussāhetabbo,
sayameva jānitvā maṁ upaṭṭhahissatī"ti āha. tato bhikkhū "uṭṭhehi āvuso ānanda,
dasabalaṁ upaṭṭhākaṭṭhānaṁ yācāhī"ti āhaṁsu. thero uṭṭhahitvā cattāro paṭikkhepā
catasso ca āyācanāti aṭṭha vare yāci.
cattāro paṭikkhepā nāma:- "sace me bhante bhagavā attanā laddhaṁ
paṇītaṁ cīvaraṁ na dassati, piṇḍapātaṁ na dassati, ekagandhakuṭiyaṁ vasituṁ na dassati,
nimantane 2- maṁ gahetvā na gamissati, evamāhaṁ 3- bhagavantaṁ upaṭṭhahissāmī"ti vatvā
"kaṁ panettha ānanda ādīnavaṁ addasā"ti vutte āha "sacāhaṁ bhante imāni
vatthūni labhissāmi, bhavissanti vattāro `ānando dasabalena laddhaṁ paṇītaṁ cīvaraṁ
paribhuñjati, piṇḍapātaṁ paribhuñjati, ekagandhakuṭiyaṁ vasati, nimantanaṁ 4- gacchati. etaṁ
sābhaṁ labhanto tathāgataṁ upaṭṭhahati, 5- ko evaṁ upaṭṭhahato 6- bhāro"ti. ime cattāro
paṭikkhepe yāci.
catasso āyācanā nāma:- "sace bhante bhagavā mayā gahitaṁ nimantanaṁ
gamissati, sacāhaṁ tiroraṭṭhā tirojanapadā bhagavantaṁ daṭṭhuṁ āgataṁ parisaṁ āgatakkhaṇeyeva
bhagavantaṁ dassetuṁ lacchāmi, yadā me kaṅkhā uppajjati, tasmiṁyeva khaṇe bhagavantaṁ
upasaṅkamituṁ lacchāmi, tathā yaṁ bhagavā mayhaṁ parammukhā 7- dhammaṁ desesi, taṁ āgantvā
mayhaṁ kathessati, evamāhaṁ bhagavantaṁ upaṭṭhahissāmī"ti vatvā "kiṁ panettha ānanda
ānisaṁsaṁ passasī"ti vutte āha "idha bhante saddhā kulaputtā bhagavato okāsaṁ
alabhantā maṁ evaṁ vadanti `sve bhante ānanda bhagavatā saddhiṁ amhākaṁ ghare
bhikkhaṁ gaṇheyyāthā'ti. sace bhagavā tattha na gamissati, icchitakkhaṇeyeva 8- parisaṁ
dassetuṁ, kaṅkhañca vinodetuṁ okāsaṁ na lacchāmi, bhavissanti vattāro `kiṁ ānando
dasabalaṁ upaṭṭhāti. ettakaṁpissa bhagavā anuggahaṁ na karotī'ti. bhagavato ca parammukhā

footnote: 1 chaßēéa. aññehi 2 chaßēéa.,i. nimantanaṁ 3 chaßēéa.,i. evāhaṁ 4 chaßēéa.,i. ekato
footnote: nimantanaṁ 5 chaßēéa. upaṭṭhāti 6 sī.,i. upaṭṭhāne 7 chaßēéa.,i. parammukhe
footnote: 8 chaßēéa.,i. icchiticchitakkhaṇeyeva

page number: 264

maṁ pucchissanti `ayaṁ āvuso ānanda gāthā, idaṁ suttaṁ, idaṁ jātakaṁ kattha
desitan'ti. sacāhaṁ taṁ na sampādayissāmi, 1- bhavissanti vattāro `ettakaṁpi āvuso
na jānāsi, kasmā tvaṁ chāyā viya bhagavantaṁ avijahanto dīgharattaṁ vicarasī'ti.
tenāhaṁ parammukhā desitassāpi dhammassa puna kathanaṁ icchāmī"ti. imā catasso
āyācanā nāma yāci. bhagavāpissa adāsi.
evaṁ ime aṭṭha vare gahetvā buddhupaṭṭhāko 2- ahosi. tasseva ṭhānantaraṁ
patthayantassa 3- kappasatasahassaṁ pūritānaṁ pāramīnaṁ phalaṁ pāpuṇi. so upaṭṭhākaṭṭhānaṁ
laddhadivasato paṭṭhāya dasabalaṁ 4- duvidhena udakena tividhena dantakaṭṭhena
hatthapādaparikammena piṭṭhiparikamme gandhakuṭipariveṇasammajjanenāti evamādīhi kiccehi
upaṭṭhahanto "imāya nāma velāya satthu 5- imaṁ nāma laddhuṁ vaṭṭati, idaṁ nāma kātuṁ
vaṭṭatī"ti. divasabhāgaṁ santikāvacaro hutvā rattibhāgasamanantare mahantaṁ daṇḍadīpikaṁ
gahetvā ekarattiṁ gandhakuṭipariveṇaṁ nava vāre anupariyāyati. 6- evañcassa 7-
paṭivacanaṁ ahosi "sace me thīnamiddhaṁ okkameyya, dasabalena pakkosite 8- paṭivacanaṁ
dātuṁ na sakkuṇeyyan"ti. tasmā sabbarattiṁ daṇḍadīpikaṁ hatthena na muñcati. idamettha
vatthu. aparabhāge pana satthā jetavane viharanto anekapariyāyena dhammabhaṇḍāgārikassa
ānandattherassa vaṇṇaṁ kathetvā theraṁ imasmiṁ sāsane bahussutānaṁ satimantānaṁ
gatimantānaṁ dhitimantānaṁ upaṭṭhākānañca bhikkhūnaṁ aggaṭṭhāne ṭhapesīti.
uruvelakassapattheravatthu
[224] dutiye mahāparisānanti mahāparivārānaṁ uruvelakassapo aggoti
dasseti. aññesañhi therānaṁ kañci kālaṁ mahāparivārā honti kañci kālaṁ
appā, imassa pana therassa dvīhi bhātikehi saddhiṁ ekasamaṇasahassaṁ nibaddhaparivārova

footnote: 1 sī.,i. sampāyissāmi 2 sī.,i.,chaßēéa. nibaddhupaṭṭhāko 3 chaßēéa. ṭhānantarassa
footnote: atthāya 4 chaßēéa. dasabalassa 5 ka. satthā 6 sī.,i. anupariyāti
footnote: 7 chaßēéa.,i. evañhissa 8 chaßēéa.,i. dasabale pakkosante

page number: 265

ahosi. tesu ekekasmiṁ ekekaṁ pabbājente dve samaṇasahassāni honti, dve
dve pabbājente 1- tīṇi sahassāni honti. tasmā so mahāparivārānaṁ aggo
nāma jāto. kassapoti panassa gottaṁ. uruvelāya pabbajitattā uruvelakassapoti
paññāyittha.
tassa pañhākamme ayamanupubbikathā:- ayaṁpi hi padumuttarabuddhakāle haṁsavatīnagare
kulagehe paṭisandhiṁ gahetvā vayappatto satthu dhammakathaṁ suṇanto satthāraṁ ekaṁ bhikkhuṁ
mahāparisānaṁ aggaṭṭhāne ṭhapentaṁ disvā "mayāpi anāgate evarūpena bhavituṁ
vaṭṭatī"ti sattāhaṁ buddhappamukhassa bhikkhusaṁghassa mahādānaṁ datvā ticīvarena
acchādetvā satthāraṁ vanditvā mahāparisānaṁ aggaṭṭhāne 2- paṭṭhanaṁ akāsi. satthā
anantarāyaṁ disvā "anāgate gotamabuddhassa sāsane mahāparisānaṁ aggo bhavissasī"ti
byākaritvā pakkāmi.
sopi kulaputto yāvajīvaṁ kalyāṇakammaṁ katvā devamanussesu saṁsaranto ito
dvānavutikappamatthake pussabuddhassa 3- vemātikakaniṭṭhabhātā hutvā nibbatto, pitā
mahindarājā nāma. apare panassa dve kaniṭṭhabhātaro ahesuṁ. evaṁ te tayo
bhātaro visuṁ visuṁ ṭhānantaraṁ labhiṁsu. te heṭṭhā vuttanayeneva kupitaṁ paccantaṁ
vūpasametvā pitu santikā varaṁ labhitvā "temāsaṁ dasabalaṁ paṭijaggissāmā"ti varaṁ
gaṇhiṁsu. atha nesaṁ etadahosi "amhehi dasabalaṁ paṭijaggantehi anucchavikaṁ kātuṁ
vaṭṭatī"ti ekaṁ amaccaṁ uppādakaṭṭhāne ṭhapetvā ekaṁ āyavayajānanakaṁ katvā ekaṁ
buddhappamukhassa bhikkhusaṁghassa parivesanakaṭṭhāne 4- ṭhapetvā attano 5- dasasīlāni
samādāya temāsaṁ sikkhāpadāni rakkhiṁsu. te tayo amaccā heṭṭhā vuttanayeneva imasmiṁ
buddhuppāde bimbisāravisākharaṭṭhapālā jātā.

footnote: 1 ka. pabbājenti 2 chaßēéa. aggabhāvatthaṁ 3 chaßēéa. dvenavutikappamatthake
footnote: phussabuddhassa 4 sī.,chaßēéa. parivesakaṭṭhāne 5 chaßēéa. attanā

page number: 266

te pana rājakumārā vuṭṭhavasse 1- dasabale sahatthā buddhappamukhaṁ bhikkhusaṁghaṁ
paccayapūjāya pūjetvā yāvajīvaṁ kalyāṇakammaṁ katvā amhākaṁ dasabalassa nibbattito
puretarameva brāhmaṇakule nibbattitvā attano gottavasena tayopi janā kassapāeva
ca 2- nāma jātā. te vayappattā tayo vede uggaṇhiṁsu. tesu 3- jeṭṭhakassa pañca
māṇavakasatāni parivāro ahosi, majjhimassa tīṇi, kaniṭṭhassa dve. te attano ganthe
sāraṁ 4- oloketvā 5- diṭṭhadhammikameva passiṁsu, na samparāyikaṁ. atha nesaṁ
jeṭṭhabhātā attano parivārena saddhiṁ uruvelaṁ gantvā isipabbajjaṁ pabbajitvā
uruvelakassapo nāma jāto, mahāgaṅgānadīvaṁsake 6- pabbajito nadīkassapo nāma jāto,
gayāsīse pabbajito gayākassapo nāma jāto.
evantesu isipabbajjaṁ pabbajitvā tattha vasantesu bahunnaṁ divasānaṁ accayena
amhākaṁ bodhisatto mahābhinikkhamanaṁ nikkhamitvā paṭiladdhasabbaññutañāṇo 7- anukkamena
dhammacakkaṁ pavattetvā pañcavaggiyatthere arahatte patiṭṭhāpetvā yasadārakappamukhe
pañcapaññāsasahāyakepi vinetvā saṭṭhiṁ arahante "caratha bhikkhave cārikan"ti bahujanahitāya
cārikaṁ pesetvā bhaddavaggiye vinetvā uruvelakassapassa hetuṁ disvā "mayi
gate tayo bhātikā saparivārā arahattaṁ pāpuṇissantī"ti ñatvā ekako adutiyo
uruvelakassapassa vasanaṭṭhānaṁ gantvā vasanatthāya agyāgāraṁ yācitvā tattha gataṁ 8-
nāgadamanaṁ ādiṁ katvā aḍḍhuḍḍhasahassehi pāṭihāriyehi uruvelakassapaṁ saparivāraṁ
vinetvā pabbājesi. tassa pabbajitabhāvaṁ ñatvā itarepi dve bhātaro saparivārā
āgantvā pabbajiṁsu, sabbepi ehibhikkhū iddhimayapattacīvaradharā ahesuṁ.
satthā taṁ samaṇasahassaṁ ādāya gayāsīsaṁ gantvā piṭṭhipāsāṇe nisinno
"kathaṁ 9- nu kho etesaṁ dhammadesanā sappāyā"ti olokento "ime aggiṁ paricarantā

footnote: 1 chaßēéa. vutthavasse 2 sī. ayaṁ saddo na dissati 3 chaßēéa. tesaṁ 4 ka. gaṇṭhasāraṁ
footnote: 5 chaßēéa. olokentā 6 chaßēéa. mahāgaṅgānadīvaṅke 7 chaßēéa. paṭividdha..... 8 chaßēéa. kataṁ
footnote: 9 chaßēéa. kathaṁrūpā

page number: 267

pabbajiṁsu, 1- imesaṁ tayo bhave ādittāgārasadise katvā dassetuṁ vaṭṭatī"ti
ādittapariyāyasuttaṁ 2- desesi. desanāpariyosāne sabbeva arahattaṁ pattā. satthā
tehi parivuto anupubbena bimbisārarañño dinnaṁ paṭiññaṁ ñatvā 3- rājagahanagare
laṭṭhivanuyyānaṁ agamāsi. rājā dasabalassa āgatabhāvaṁ sutvā dvādasanahutehi
brāhmaṇagahapatikehi saddhiṁ satthāraṁ upasaṅkamitvā vanditvā ekamantaṁ nisīdi. satthā
sabbāvantaṁ parisaṁ oloketvā mahājanaṁ uruvelakassapassa nipaccakāraṁ karontaṁ disvā
"ime mayhaṁ vā kassapassa vā mahantabhāvaṁ na jānanti, savitakkā ca nāma
desanaṁ sampaṭicchituṁ na sakkontī"ti cintetvā "kassapa tuyhaṁ upaṭṭhākānaṁ vitakkaṁ
chindā"ti therassa saññaṁ adāsi. thero satthu vacanaṁ sampaṭicchitvā uṭṭhāyāsanā
satthāraṁ pañcapatiṭṭhitena vanditvā tālappamāṇaṁ ākāsaṁ uppatitvā iddhivikubbanaṁ
dassetvā "satthā me bhante bhagavā, sāvakohamasmi, satthā me bhante bhagavā,
sāvakohamasmī"ti vatvā oruyha dasabalassa pāde vandi, etenupāyena sattame
vāre sattatālappamāṇaṁ ākāsaṁ abbhuggantvā dasabalassa pāde vanditvā ekamantaṁ
nisīdi.
tasmiṁ kāle mahājano "ayaṁ loke mahāsamaṇo"ti satthari nibbitakko jāto, atha 4-
satthā dhammaṁ desesi. desanāpariyosāne rājā ekādasanahutehi brāhmaṇagahapatikehi
saddhiṁ sotāpattiphale patiṭṭhito, ekaṁ nahutaṁ upāsakattaṁ paṭivedesi. te hi 5-
uruvelakassapaparivārā sahassamattā bhikkhū attano āsevanavasena cintesuṁ "amhākaṁ
pabbajitakiccaṁ matthakaṁ pattaṁ, bahi gantvā kiṁ karissāmā"ti uruvelakassapattheraṁyeva
parivāretvā vicariṁsu. tesu ekekasmiṁ ekekaṁ nissitakaṁ gaṇhante dve sahassāni,
dve dve gaṇhante tīṇi sahassāni honti. tato paṭṭhāya yattakā tesaṁ nissitakā,
tattake kathetuṁ vaṭṭatīti. idamettha vatthuṁ. aparabhāge pana satthā jetavane viharanto
theraṁ mahāparisānaṁ aggaṭṭhāne ṭhapesīti.

footnote: 1 chaßēéa. vicariṁsu 2 vißēáahā. 4/54/44 mahākhandhaka 3 sī.,chaßēéa. dinnapaṭiññattā
footnote: 4 chaßēéa. athassa 5 chaßēéa. tepi

page number: 268

kāḷudāyittheravatthu
[225] tatiye kulappasādakānanti kulaṁ pasādentānaṁ. ayaṁ hi thero
adiṭṭhabuddhasseva 1- suddhodanamahārājassa nivesanaṁ pasādesi, tasmā kulappasādakānaṁ
aggo nāma jāto.
tassa pañhākamme ayamanupubbikathā:- ayaṁ hi padumuttarabuddhakāle haṁsavatīnagare
kulagehe nibbatto satthu dhammadesanaṁ suṇanto satthāraṁ ekaṁ bhikkhuṁ kulappasādakānaṁ
aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ paṭṭhesi. so
yāvajīvaṁ kusalaṁ katvā devamanussesu saṁsaranto amhākaṁ bodhisattassa mātu
kucchiyaṁ paṭisandhigahaṇadivase kapilavatthusmiṁyeva amaccagehe paṭisandhiṁ gaṇhi. jātadivase
bodhisattenapi saddhiṁyeva jātoti taṁ divasaṁyeva taṁ dukūlacumbiṭake 2- nipajjāpetvā
bodhisattassa upaṭṭhānatthāya nayiṁsu. bodhisattena hi saddhiṁ bodhirukkho rāhulamātā
catasso nidhikumbhiyo ārohaniyahatthī kaṇṭhako 3- channo kāḷudāyīti ime satta
ekadivase jātattā sattasahajātā 4- nāma ahesuṁ. athassa nāma gahaṇadivase sakalanāgarassa
udaggacittadivase jātoti udāyītveva nāmaṁ akaṁsu. thokaṁ kāḷadhātukattā pana
kāḷudāyī nāma jāto. sopi bodhisattena saddhiṁ kumārakīḷaṁ 5- kīḷanto vuḍḍhiṁ
agamāsi.
so aparabhāge bodhisatto mahābhinikkhamanaṁ nikkhamitvā anukkamena sabbaññutaṁ
patvā pavattitapavaradhammacakko lokānuggahaṁ karonto rājagahaṁ upanissāya viharati.
tasmiṁ samaye suddhodanamahārājā "siddhatthakumāro abhisambodhiṁ patvā rājagahaṁ
upanissāya veḷuvane viharatī"ti sutvā purisasahassaparivāraṁ ekaṁ amaccaṁ "puttaṁ me
idha ānehī"ti pesesi. so saṭṭhiyojanamaggaṁ gantvā dasabalassa catuparisamajjhe

footnote: 1 chaßēéa. adiṭṭhabuddhadassanaṁyeva 2 sī.,i. dukūlacumbaṭe, chaßēéa. dukūlacumbuṭake
footnote: 3 chaßēéa.,i. kaṇḍako 4 chaßēéa.,i. sahajātā 5 sī.,i. kumārakīḷikaṁ

page number: 269

nisīditvā dhammadesanavelāya vihāraṁ pāvisi. so "tiṭṭhatu tāva raññā pahitasāsanan"ti
parisapariyante ṭhito satthu dhammadesanaṁ sutvā yathāṭhitova saddhiṁ purisasahassehi 1-
arahattaṁ pāpuṇi. atha nesaṁ satthā "etha bhikkhavo"ti hatthaṁ pasāresi, sabbe taṁkhaṇaññeva
iddhimayapattacīvaradharā vassasatikattherā viya ahesuṁ. arahattaṁ pattakālato paṭṭhāya
pana ariyā nāma majjhattāva hontīti raññā pahitasāsanaṁ dasabalassa na kathesi.
rājā "neva tato 2- āgacchati, na sāsanaṁ suyyatī"ti "ehi tāta tvaṁ gacchā"ti
teneva niyāmena aññaṁ amaccaṁ pesesi. sopi gantvā purimanayeneva saddhiṁ parisāya
arahattaṁ patvā tuṇhī ahosi. evaṁ navahi amaccehi saddhiṁ nava purisasahassāni
pesesi. sabbe attano kiccaṁ niṭṭhāpetvā tuṇhī ahesuṁ.
atha rājā cintesi "ettakā nāma 3- mayi sinehābhāvena dasabalassa
idhāgamanatthāya na kiñci kathayiṁsu, añño 4- gantvāpi dasabalaṁ ānetuṁ na sakkhissati. 5-
mayhaṁ kho pana putto udāyī dasabalena saddhiṁ ekavasso 6- sahapaṁsukīḷiko, mayi
cassa sineho atthī"ti kāḷudāyiṁ pakkosāpetvā "tāta purisasahassaparivāro gantvā
dasabalaṁ ānehī"ti āha. paṭhamaṁ gatā purisā viya pabbajituṁ labhanto ānessāmi
devāti. yaṅkiñci katvā mama puttaṁ dassehīti. "sādhu devā"ti rañño sāsanaṁ
ādāya rājagahaṁ gantvā satthu dhammadesanavelāyeva 7- parisapariyante ṭhito dhammaṁ
sutvā saparivāro arahattaphalaṁ patvā ehibhikkhubhāve patiṭṭhāsi. tato cintesi "na
tāva dasabalassa kulanagaraṁ gantuṁ esa kālo, vasantasamaye 8- pupphitesu vanasaṇḍesu
haritatiṇasañchannāya paṭhaviyā esa kālo bhavissatī"ti kālaṁ paṭimānento tassa
kālassa āgatabhāvaṁ ñatvā:-
"nātisītaṁ nātiuṇhaṁ nātidubbhikkhachātakaṁ
saddalā haritā bhūmi esa kālo mahāmunī"ti

footnote: 1 i. purisasahassena 2 sī.,i. gatako, chaßēéa. gato 3 chaßēéa.,i. ettakā janā
footnote: 4 chaßēéa.,i. aññe 5 chaßēéa.,i. na sakkhissanti 6 sī.,i.,chaßēéa. ekavayo
footnote: 7 chaßēéa.,i. dhammadesanāvelāya 8 ma. vasantakālasamaye

page number: 270

saṭṭhimattāhi gāthāhi dasabalassa kulanagaragamanatthāya maggavaṇṇaṁ vaṇṇesi. satthā "udāyi
gamanavaṇṇaṁ kathesi, 1- kapilavatthunagaraṁ gantuṁ esa kālo"ti vīsatisahassabhikkhuparivāro
aturitagamanena cārikaṁ nikkhami.
udāyitthero satthu nikkhamanabhāvaṁ ñatvā "pitumahārājassa saññaṁ dātuṁ
vaṭṭatī"ti vehāsaṁ abbhuggantvā rañño nivesane pāturahosi. suddhodanamahārājā
theraṁ disvā tuṭṭhacitto mahārahe pallaṅke nisīdāpetvā attano paṭiyāditassa
nānaggarasabhojanassa pattaṁ pūretvā adāsi. thero uṭṭhāya gamanākappaṁ 2- dasseti. 3-
nisīditvā upabhuñja 4- tātāti. satthu santikaṁ gantvā bhuñjissāmi mahārājāti.
kahaṁ pana tāta satthāti. vīsatisahassabhikkhuparivāro tumhākaṁ dassanatthāya cārikaṁ
nikkhanto mahārājāti. tumhe imaṁ piṇḍapātaṁ paribhuñjitvā yāva mama putto
imaṁ nagaraṁ pāpuṇāti, 5- tāvassa itova piṇḍapātaṁ harathāti. thero bhattakiccaṁ katvā
dasabalassa āharitabbaṁ bhattaṁ gahetvā dhammakathaṁ kathetvā dasabalassa adassaneneva
sakalarājanivesanaṁ saddhāpaṭilābhaṁ labhāpetvā sabbesaṁ passantānaññeva pattaṁ ākāse
vissajjetvā sayaṁpi vehāsaṁ abbhuggantvā piṇḍapātaṁ ādāya satthu hatthe ṭhapesi,
satthā taṁ piṇḍapātaṁ paribhuñji. thero saṭṭhiyojanamaggaṁ yojanaparamaṁ gacchantassa
satthuno divase divase rājagehato bhattaṁ āharitvā adāsi. evaṁ vatthuṁ veditabbaṁ.
athassa 6- aparabhāge satthā "mayhaṁ pitumahārājassa sakalanivesanaṁ pasādesī"ti theraṁ
kulappasādakānaṁ aggaṭṭhāne ṭhapesīti.
bākulattheravatthu
[226] catutthe appābādhānanti nirābādhānaṁ. bākuloti 7- dvīsu kulesu
vaḍḍhitattā evaṁladdhanāmo thero.

footnote: 1 chaßēéa.,i. katheti 2 sī. gamanākāraṁ 3 chaßēéa.,i. dassesi 4 chaßēéa.,i. nisīditvāva
footnote: bhuñja 5 chaßēéa.,i. sampāpuṇāti 6 chaßēéa.,i. atha 7 sī.,i. bakkuloti

page number: 271

tassa pañhākamme ayamanupubbikathā:- ayaṁ kira atīte ito kappasatasahassādhika-
asaṅkhyeyyamatthake anomadassidasabalassa nibbattito puretarameva brāhmaṇakule paṭisandhiṁ
gaṇhitvā vayaṁ āgamma uggahitavedo vedattaye sāraṁ apassanto "samparāyikatthaṁ
gavesissāmī"ti pabbatapāde isipabbajjaṁ pabbajitvā pañcābhiññāaṭṭhasamāpattilābhī
hutvā jhānakīḷitāya 1- vītināmesi. tasmiṁ samaye anomadassibodhisatto sabbaññutaṁ 2-
patvā ariyagaṇaparivuto cārikaṁ carati. tāpaso "tīṇi ratanāni uppannānī"ti kathaṁ
sutvā satthu santikaṁ gantvā dhammaṁ sutvā desanāpariyosāne saraṇesu patiṭṭhito,
attano ṭhānaṁ pana vijahituṁ nāsakkhi. so kālena kālaṁ satthu dassanāya ceva
gacchati, dhammañca suṇāti.
athekasmiṁ samaye tathāgatassa udaravāto uppajji. tāpaso satthu dassanāya 3-
āgato "satthā gilāno"ti sutvā "ko bhante ābādho"ti. "udaravāto"ti vutte
"ayaṁ kālo mayhaṁ puññaṁ kātun"ti pabbatapādaṁ gantvā nānāvidhāni bhesajjāni
samodhānetvā "idaṁ bhesajjaṁ satthu upanethā"ti upaṭṭhākattherassa adāsi. saha
bhesajjassa upayogena udaravāto paṭippassambhi. so satthu phāsukakāle gantvā
evamāha "bhante yadidaṁ mama bhesajjena tathāgatassa phāsukaṁ jātaṁ, tassa me nissandena
nibbattanibbattabhave kesoduhanamattaṁpi 4- sarīre byādhi 5- nāma mā hotū"ti.
idamassa tasmiṁ attabhāve kalyāṇakammaṁ.
so tato cuto brahmaloke nibbattitvā ekaṁ asaṅkhyeyyaṁ devamanussesu
saṁsaranto padumuttarabuddhakāle haṁsavatīnagare kulagehe paṭisandhiṁ gahetvā satthāraṁ
ekaṁ bhikkhuṁ appābādhānaṁ aggaṭṭhāne ṭhapentaṁ disvā adhikārakammaṁ katvā taṁ
ṭhānantaraṁ paṭṭhesi.

footnote: 1 sī. jhānakīḷikāya 2 sī. sabbaññutaññāṇaṁ 3 chaßēéa.,i. dassanatthāya
footnote: 4 ma. guduhaṇamattampi, cha.,i. gaddūhanamattampi 5 sī. sarīravyādhi

page number: 272

so yāvatāyukaṁ 1- kusalaṁ katvā devamanussesu saṁsaranto vipassidasabalassa
nibbattito puretarameva bandhumatīnagare brāhmaṇakule nibbatto purimanayeneva
isipabbajjaṁ pabbajitvā jhānalābhī hutvā pabbatapāde vasati.
vipassibodhisattopi sabbaññutaṁ patvā aṭṭhasaṭṭhibhikkhusatasahassaparivāro
bandhumatīnagaraṁ upanissāya pitumahārājassa saṅgahaṁ karonto kheme migadāye viharati.
athāyaṁ tāpaso dasabalassa loke nibbattabhāvaṁ ñatvā āgantvā satthu dhammakathaṁ sutvā
saraṇesu patiṭṭhāsi, attano pabbajjaṁ pajahituṁ 2- nāsakkhi, kālena kālaṁ pana satthu
upaṭṭhānaṁ āgacchati. 3-
athekasmiṁ samaye ṭhapetvā satthārañceva dve aggasāvake ca himavati pupphitānaṁ
visarukkhānaṁ vātasamphassena bhikkhūnaṁ 4- matthakarogo nāma udapādi. tāpaso satthu
upaṭṭhānaṁ āgato bhikkhū sīsaṁ pārupitvā nisinne 5- disvā "kiṁ bhante
bhikkhusaṁghasasa aphāsukan"ti pucchi. bhikkhūnaṁ visapuppharogo 6- āvusoti. tāpaso
cintesi "ayaṁ kālo mayhaṁ bhikkhusaṁghassa kāyaveyyāvaṭikakammaṁ 7- katvā puññaṁ
nibbattetun"ti attano ānubhāvena nānāvidhāni bhesajjāni saṅkaḍḍhitvā yojetvā
adāsi. sabbabhikkhūnaṁ rogo taṁkhaṇaññeva vūpasanto.
so yāvatāyukaṁ ṭhatvā brahmaloke nibbattitvā ekanavutikappe devamanussesu
saṁsaranto kassapabuddhakāle bārāṇasiyaṁ kulagehe nibbatto gharāvāsaṁ vasanto "mayhaṁ
vasanagehaṁ dubbalaṁ, paccantaṁ gantvā dabbasambhāraṁ āharitvā gehaṁ karissāmī"ti
vaḍḍhakīhi saddhiṁ gacchanto antarāmagge ekaṁ jiṇṇamahāvihāraṁ disvā "tiṭṭhatu
tāva mayhaṁ gehakammaṁ, na taṁ mayā saddhiṁ gamissati, yaṅkiñci katvā pana saddhiṁ
gamanakammameva puretaraṁ kātuṁ vaṭṭatī"ti teheva vaḍḍhakīhi dabbasambhāraṁ gāhāpetvā

footnote: 1 sī. yāvajīvaṁ 2 chaßēéa.,i. jahituṁ 3 chaßēéa.,i. gacchati 4 chaßēéa.,i. sesabhikkhūnaṁ
footnote: 5 sī.,i.,chaßēéa. sasīsaṁ pārupitvā nipanne 6 cha. tiṇapupphakarogo
footnote: 7 i. kāyaveyyāvaṭikaṁ

page number: 273

tasmiṁ vihāre uposathāgāraṁ kāresi, bhojanasālaṁ aggisālaṁ 1- jantāgharaṁ kappiyakuṭiṁ
rattiṭṭhānadivāṭṭhānaṁ vaccakuṭiṁ kāresi, 1- yaṁ 2- bhikkhusaṁghassa
upabhogaparibhogabhesajjaṁ nāma, sabbaṁ paṭiyādetvā ṭhapesi.
so yāvajīvaṁ kusalaṁ katvā ekaṁ buddhantaraṁ devamanussesu saṁsaranto amhākaṁ
dasabalassa nibbattito puretarameva kosambiyaṁ seṭṭhigehe paṭisandhiṁ gaṇhi. tassa
paṭisandhigahaṇadivasato paṭṭhāya taṁ seṭṭhikulaṁ lābhaggayasaggappattaṁ ahosi. athassa
mātā puttaṁ vijāyitvā cintesi "ayaṁ dārako puññavā katābhinīhāro, 3- yattakaṁ
kālaṁ arogo dīghāyuko hutvā tiṭṭhati, tattakaṁ amhākaṁ sampattidāyako bhavissati.
jātadivaseyeva ca mahāyamunāya nhātadārakā 4- nirogā hontī"ti nhāpanatthāya
naṁ pesesi. "pañcame divase sīsaṁ 5- nhāpetvā nadīkīḷanatthāya naṁ pesesī"ti
majjhimabhāṇakā. tattha dhātiyā dārakaṁ nimujjanummujjanavasena kīḷāpentiyā eko maccho
taṁ dārakaṁ disvā "bhakkho me ayan"ti maññamāno mukhaṁ vivaritvā upagato.
dhātiyo dārakaṁ chaḍḍetvā palātā, maccho taṁ gili. puññavā satto dukkhaṁ
na pāpuṇi, sayanagabbhaṁ pavisitvā nisinno viya hoti. 6- maccho dārakassa tejena
tattakapālaṁ 7- gilitvā ḍayhamāno viya vegena tiṁsayojanaṁ gantvā bārāṇasinagaravāsino
macchabandhassa jālaṁ pāvisi. mahāmacchā nāma jālena bandhā 8- māriyamānāva maranti,
ayaṁ pana dārakassa tejena jālato nīhaṭamattova mato. macchabandhā matamacchaṁ 9- labhitvā
phāletvā vikkiṇanti, taṁ pana dārakassa ānubhāvena aphāletvā sakalameva kājena
haritvā "sahassenimaṁ demā"ti vadantā nagare vicariṁsu, koci na gaṇhīti. 10-
tasmiṁpi nagare asītikoṭivibhavaṁ 11- seṭṭhikulaṁ atthi, tassa dvāramūlaṁ patvā "kiṁ
gahetvā dethā"ti vuttā "kahāpaṇan"ti āhaṁsu. tehi kahāpaṇaṁ datvā gahito.

footnote: 1-1 chaßēéa.,i. dīghacaṅkamaṁ jantāgharaṁ kappiyakuṭiṁ vaccakuṭiṁ ārogyasālaṁ kāresi
footnote: 2 chaßēéa.,i. yaṁkiñci 3 chaßēéa. katādhikāro 4 sī.,i. nahāpitā dārakā 5 ma. sasīsaṁ
footnote: 6 chaßēéa.,i. nipanno viya ahosi 7 cha. tattaphālaṁ 8 chaßēéa.,i. baddhā

9 chaßēéa. mahāmacchaṁ 10 chaßēéa. gaṇhāti 11 sī.,i.,chaßēéa. tasmiṁ pana nagare aputtakaṁ
asītikoṭivibhavaṁ

page number: 274

seṭṭhibhariyāpi aññesu divasesu macchena kīḷāyati, 1- taṁdivasaṁ pana macchaṁ phalake ṭhapetvā
sayameva phālesi. macchaṁ nāma kucchito phālenti, sā pana piṭṭhito phālentī
macchakucchiyaṁ suvaṇṇavaṇṇaṁ dārakaṁ disvā "macchakucchiyaṁ me putto laddho"ti nadanaṁ 2-
naditvā dārakaṁ ādāya sāmikassa santikaṁ agamāsi. seṭṭhī tāvadeva bheriñcārāpetvā
dārakaṁ ādāya rañño santikaṁ gantvā "macchakucchiyaṁ me deva laddho dārako,
kiṁ karomā"ti āha. puññavā esa, yo macchakucchiyaṁ arogo vasi, pālehi 3- nanti.
assosi kho itaraṁ kulaṁ "bārāṇasiyaṁ kira ekaṁ seṭṭhikulaṁ macchakucchiyaṁ dārakaṁ
labhatī"ti. te tattha agamaṁsu. athassa mātā dārakaṁ alaṅkaritvā kīḷāpiyamānaṁ disvā
"manāpo vatāyaṁ dārako"ti pucchitvā taṁ pavuttiṁ 4- ācikkhi. itarā "mayhaṁ
putto"ti āha. kahaṁ pana laddhoti. macchakucchiyanti. na tuyhaṁ putto, mayhaṁ
puttoti. kathante laddhoti. mayā dasamāse kucchiyā dhārito, atha naṁ nadiyā kīḷāpiyamānaṁ
maccho gilīti. tuyhaṁ putto aññena macchena gilito bhavissati, ayaṁ pana mayā
macchakucchiyaṁ laddhoti ubhopi rājakulaṁ agamaṁsu. rājā āha "ayaṁ dasamāse kucchiyā
dhāritattā amātā kātuṁ na sakkā, macchaṁ gaṇhantāpi vikkayakayādīni 5- bahi katvā
gaṇhantā nāma natthi, 6- macchakucchiyaṁ laddhattā ayaṁpi amātā kātuṁ na sakkāti 7-
dārako ubhinnaṁpi kulānaṁ dāyādo hotū"ti. tato paṭṭhāya dvepi kulāni ativiya
lābhaggayasaggappattāni ahesuṁ. tassa dvīhi kulehi vaḍḍhitattā bākulakumāroti nāmaṁ
kariṁsu.
tassa viññutaṁ pattassa dvīsupi nagaresu tayo tayo pāsāde kāretvā
nāṭakāni paccupaṭṭhapesuṁ. ekekasmiṁ nagare cattāro cattāro māse vasati, ekekasmiṁ
nagare cattāro māse vuṭṭhassa saṅghāṭanāvāsu maṇḍapaṁ kāretvā tattha naṁ saddhiṁ
nāṭakehi āropenti. so sampattiṁ anubhavamāno catūhi māsehi itaraṁ nagaraṁ gacchati.
taṁ nagaravāsināṭakā "dvīhi māsehi upaḍḍhamaggaṁ āgato bhavissatī"ti paccuggantvā

footnote: 1 chaßēéa.,i. keḷāyati 2 chaßēéa.,i. nādaṁ 3 chaßēéa.,i. posehi 4 chaßēéa.,i. gahetvā
footnote: pakatiṁ 5 chaßēéa.,i. vakkayakanādīni 6 chaßēéa. natthīti 7 chaßēéa. na sakkā

page number: 275

taṁ parivāretvā dvīhi māsehi attano nagaraṁ nenti, itarā nāṭakā nivattitvā
attano nagarameva gacchanti. tattha cattāro māse vasitvā teneva niyāmena puna
itaraṁ nagaraṁ gacchati. evamassa sampattiṁ anubhavantassa asīti vassāni paripuṇṇāni.
tasmiṁ samaye amhākaṁ bodhisatto sabbaññutaṁ patvā pavattitapavaradhammacakko
anukkamena cārikaṁ caramāno kosambiṁ pāpuṇi, bārāṇasinti majjhimabhāṇakā.
bākulaseṭṭhīpi kho "dasabalo āgato"ti sutvā bahuṁ gandhamālaṁ ādāya satthu santikaṁ
gantvā dhammaṁ 1- sutvā paṭiladdhasaddho pabbaji. so sattāhameva puthujjano hutvā
aṭṭhame aruṇe saha paṭisambhidāhi arahattaṁ pāpuṇi. athassa dvīsu nagaresu gihikāle
paricitamātugāmā 2- attano kulagharāni gantvā tattheva vasamānā cīvarāni katvā
pahiṇiṁsu. thero ekaṁ aḍḍhamāsaṁ kosambivāsikehi pahitaṁ cīvaraṁ paribhuñjati, aḍḍhamāsaṁ
bārāṇasivāsikehīti. eteneva niyāmena ca dvīsu nagaresu yaṁ yaṁ uttamaṁ, taṁ
taṁ therasseva āharissanti. 3- therassa asīti vassāni agāramajjhe vasantassa dvīhi
kulehi 4- gandhapiṇḍaṁ gahetvā upasiṅghanamattaṁpi kālaṁ na koci ābādho nāma ahosi.
asītime vasse sukheneva pabbajjaṁ upagato. pabbajitassāpissa appamattakopi ābādho
vā catūhi paccayehi vekallaṁ vā nāhosi. so pacchimakāle parinibbānasamayepi
purāṇagihisahāyakassa acelakassa 5- attano kāyikacetasikasukhadīpanavaseneva sakalaṁ
bākulasuttaṁ 6- kathetvā anupādisesāya nibbānadhātuyā parinibbāyi. evaṁ
atthuppatti samuṭṭhitā. 7- satthā pana therassa dharamānakāleyeva there yathāpaṭipāṭiyā
ṭhānantare ṭhapayanto bākulattheraṁ imasmiṁ sāsane appābādhānaṁ aggaṭṭhāne ṭhapesīti.

footnote: 1 chaßēéa.,i. dhammakathaṁ 2 chaßēéa. paricārikamātugāmā 3 sī. āhariyyanti,
footnote: chaßēéa. āhariyati, i. āhariyyati 4 chaßēéa. dvīhaṅgulehi, i. davīhaṅgulīhi
footnote: 5 sī.,i.,chaßēéa. acelakassapassa 6 ma.u. 14/209/174 bakkulattheracchariyabbhūtasutta

7 sī.,i. vatthu samuṭṭhitaṁ

page number: 276

sobhitattheravatthu
[227] pañcame pubbenivāsaṁ anussarantānanti pubbenivuṭṭhakhandhasantānaṁ
anussaraṇasamatthānaṁ sobhitatthero aggoti dasseti. so kira pubbenivāsaṁ
anupaṭipāṭiyā anussaramāno pañca kappasatāni asaññībhave 1- acittakapaṭisandhiṁ nayato
aggahesi ākāse padaṁ dassento viya. tasmā pubbenivāsaṁ anussarantānaṁ aggo
nāma jāto.
tassa pañhākamme ayamanupubbikathā:- ayaṁ kira padumuttarabuddhakāle haṁsavatīnagare
kulagehe paṭisandhiṁ gaṇhitvā vayappatto satthu dhammadesanaṁ suṇanto satthāraṁ ekaṁ
bhikkhuṁ pubbenivāsañāṇalābhīnaṁ 2- bhikkhūnaṁ aggaṭṭhāne ṭhapentaṁ disvā adhikārakamma
katvā taṁ ṭhānantaraṁ paṭṭhesi. so yāvajīvaṁ kusalaṁ 3- katvā devamanussesu saṁsaranto
imasmiṁ buddhuppāde sāvatthiyaṁ brāhmaṇakule nibbatti, sobhitotissa nāmaṁ akaṁsu.
so aparena samayena satthu dhammadesanaṁ sutvā paṭiladdhasaddho pabbajitvā
vipassanaṁ vaḍḍhetvā arahattaṁ patvā pubbenivāsañāṇe ciṇṇavasī ahosi. so
anupaṭipāṭiyā attano nibbattaṭṭhānaṁ anussaranto yāva asaññībhave acittakapaṭisandhi,
tāva paṭisandhiṁ addasa. tato paraṁ anantare 4- pañcakappasatāni pavuttiṁ adisvā
avasāne cutiṁ disvā "kiṁ nāmetan"ti āvajjamāno nayavasena "asaññībhave 5-
bhavissatī"ti niṭṭhaṁ agamāsi. satthā imaṁ kāraṇaṁ atthuppattiṁ katvā theraṁ
pubbenivāsaṁ anussarantānaṁ aggaṭṭhāne ṭhapesīti.

footnote: 1 chaßēéa.,i. asaññibhave. evamuparipi 2 sī. pubbenivāsaññāṇapaṭilābhīnaṁ,
footnote: i. pubbenivāsaṁ anussarantānaṁ ñāṇapaṭilābhanaṁ 3 chaßēéa.,i. kusalakammaṁ 4 cha.,
footnote: i. antare 5 chaßēéa. asaññibhavo, i. saññabhāvo. evamuparipi

page number: 277

upālittheravatthu
[228] chaṭṭhe vinayadharānaṁ yadidaṁ upālīti vinayadharānaṁ bhikkhūnaṁ upālitthero
aggoti dasseti. thero kira tathāgatasseva santike kammaṭṭhānaṁ gahetvā vipassanaṁ
vaḍḍhetvā arahattaṁ pāpuṇi. tathāgatasseva santike vinayapiṭakaṁ uggaṇhitvā
bhārukacchakavatthuṁ 1- ajjukavatthuṁ 2- kumārakassapavatthunti imāni tīṇi vatthūni
sabbaññutañāṇena saddhiṁ saṁsandetvā kathesi. tasmā vinayadharānaṁ aggo nāma jāto.
tassa pañhākamme ayamanupubbikathā:- ayaṁ kira padumuttarabudadhakāle 3- haṁsavatiyaṁ
kulaghare nibbatto ekadivasaṁ satthu dhammakathaṁ suṇanto satthāraṁ ekaṁ bhikkhuṁ vinayadharānaṁ
aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ paṭṭhesi. so yāvajīvaṁ
kusalaṁ katvā devamanussesu saṁsaranto imasmiṁ buddhuppāde kappakagehe paṭisandhiṁ
gaṇhi, upālidārakotissa nāmaṁ akaṁsu. so vayappatto channaṁ khattiyānaṁ pasādhako hutvā
tathāgate anupiyāmbavane viharante pabbajjatthāya nikkhamantehi 4- chahi khattiyehi
saddhiṁ nikkhamitvā pabbaji. tassa pabbajjāya vidhānaṁ pāliyaṁ 5- āgatameva.
so pabbajitvā upasampanno satthāraṁ kammaṭṭhānaṁ kathāpetvā "mayhaṁ bhante
araññe vāsaṁ anujānāthā"ti āha. bhikkhu tava araññe vasantassa ekameva dhuraṁ
vaḍḍhissati, amhākaṁ pana santike vasantassa vāsadhurañca 6- ganthadhurañca
paripūressatīti. thero satthu vacanaṁ sampaṭicchitvā vipassanāya kammaṁ karonto
nacirasseva arahattaṁ pāpuṇi. atha naṁ satthā sakalaṁ vinayapiṭakaṁ uggaṇhāpesi. so
aparabhāge heṭṭhā vuttāni tīṇi vatthūni vinicchini, satthā ekekasmiṁ vinicchite
sādhukāraṁ katvā tayo vinicchite atthuppattiṁ katvā theraṁ vinayadharānaṁ aggaṭṭhāne
ṭhapesīti.

footnote: 1 sī. bharukacchakavatthuṁ, vißēáahāvi. 1/78/52 pārājikakaṇḍa: vinītavatthu
footnote: 2 vißēáahāvi. 1/158/91 dutiyapārājika 3 chaßēéa. padumuttarabuddhakāle kiresa,
footnote: i. padumuttarabuddhakāle kira 4 chaßēéa.,i. nikkhamantehi tehi

5 vi.cu. 7/330/112 saṅghabhedakkhandhaka 6 chaßēéa. vipassanādhurañca

page number: 278

nandakattheravatthu
[229] sattame bhikkhunovādakānanti bhikkhunī ovādakānaṁ. 1- ayañhi thero
dhammakathaṁ kathento ekasamodhāne pañcabhikkhunīsatāni arahattaṁ pāpesi. tasmā
bhikkhunovādakānaṁ aggo nāma jāto.
tassa pañhākamme ayamanupubbikathā:- ayañhi padumuttarabuddhakāle haṁsavatīnagare
kulagehe 2- nibbatto satthu dhammakathaṁ 3- suṇanto satthāraṁ ekaṁ bhikkhuṁ
bhikkhunovādakānaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ
paṭṭhesi. so yāvajīvaṁ kusalaṁ katvā devamanussesu saṁsaranto imasmiṁ buddhuppāde
sāvatthiyaṁ kulagehe paṭisandhiṁ gahetvā vayappatto satthu dhammadesanaṁ sutvā
paṭiladdhasaddho satthu santike pabbajitvā vipassanaṁ vaḍḍhetvā arahattaṁ pāpuṇi, 4-
pubbenivāsañāṇe ciṇṇavasī ahosi. so catūsu parisāsu sampattāsu "sabbesaṁyeva manaṁ
gahetvā kathetuṁ sakkotī"ti dhammakathikanandako nāma jāto. tathāgatopi kho rohiṇīnadītīre
cumbiṭakulagehā 5- nikkhamitvā pabbajitānaṁ pañcannaṁ sākiyakumārasatānaṁ anabhiratiyā
uppannāya te bhikkhū ādāya kuṇāladahaṁ gantvā kuṇālajātakakathāya 6- nesaṁ
saṁviggamānasabhāvaṁ 7- ñatvā catusaccakathaṁ kathetvā sotāpattiphale patiṭṭhāpesi. aparabhāge
mahāsamayasuttaṁ 8- kathetvā aggaphalaṁ arahattaṁ pāpesi. tesaṁ therānaṁ purāṇadutiyikā
"amhedāni idha kiṁ karissāmā"ti vatvā sabbāva ekacittā hutvā mahāpajāpatiṁ
upasaṅkamitvā pabbajjaṁ yāciṁsu. tāpi pañcasatā theriyā santike pabbajjañca
upasampadañca labhiṁsu. atītānantarāyaṁ pana jātiyā sabbāva tā nandakattherassa
rājattabhāve 9- ṭhitassa pādaparicārikā ahesuṁ.

footnote: 1 pāli.,chaßēéa. bhikkhunovādakānaṁ yadidaṁ nandakoti,
footnote: aṅ.ekaka. 20/229/25 2 sī.,i. kulaghare 3 chaßēéa. dhammadesanaṁ 4 sī.,i. pāpuṇitvā
footnote: 5 sī.,i. cumbaṭakakalahe, ma. cumbaṭakalahato, cha. cumbuṭakakalahe

6 khu.jā. 28/296/106 (syā) 7 chaßēéa.,i. saṁviggabhāvaṁ
8 dīßēéa. 10/331/216 9 chaßēéa. rājaputtabhāve

page number: 279

tena samayena satthā "bhikkhū bhikkhuniyo ovadantū"ti āha. thero attano
vāre sampatte tāsaṁ purimabhave attano pādaparicārikabhāvaṁ ñatvā cintesi "maṁ
imassa bhikkhunīsaṁghassa majjhe nisinnaṁ upamāyo ca kāraṇādīni ca āharitvā
dhammaṁ kathayamānaṁ disvā añño pubbenivāsañāṇalābhī bhikkhu 1- imaṁ kāraṇaṁ oloketvā
`āyasmā nandako yāvajjadivasā orodhe na vissajjeti, sobhatāyasmā orodhaparivuto'ti
vattabbaṁ maññeyyā"ti. tasmā sayaṁ agantvā aññaṁ bhikkhuṁ pesesi. tā pana pañcasatā
bhikkhuniyo therassa ovādaṁ paccāsiṁsanti. iminā kāraṇena bhagavā "attano vāre
sampatte aññaṁ apesetvā sayameva gantvā bhikkhunīsaṁghaṁ ovadāhī"ti theraṁ āha. so
satthu kathaṁ paṭibāhituṁ asakkonto attano vāre sampatte cātuddase bhikkhunīsaṁghe 2-
ovādaṁ datvā sabbāva tā bhikkhuniyo saḷāyatanapaṭimaṇḍitāya dhammadesanāya 3-
sotāpattiphale patiṭṭhāpesi.
tā bhikkhuniyo therassa dhammadesanāya attamanā hutvā satthu santikaṁ gantvā
attano paṭividdhaguṇaṁ ārocesuṁ. satthā "kasmiṁ nu kho dhammaṁ desente imā
bhikkhuniyo uparimaggaphalāni pāpuṇeyyun"ti āvajjento puna "etaṁ 4- nandakassa
dhammadesanaṁ sutvā pañcasatāpi etā arahattaṁ pāpuṇissantī"ti disvā punadivasepi
therasseva santike 5- dhammassavanatthāya pesesi. tā punadivase dhammaṁ sutvā sabbāva
arahattaṁ pattā. taṁdivasaṁ bhagavā tāsaṁ bhikkhunīnaṁ attano santikaṁ āgatakāle dhammadesanāya
saphalabhāvaṁ ñatvā "hiyyo nandakassa dhammadesanā cātuddasiyaṁ candasadisī ahosi, ajja
pannarasiyaṁ candasadisī"ti vatvā tadeva kāraṇaṁ atthuppattiṁ katvā theraṁ
bhikkhunovādakānaṁ aggaṭṭhāne ṭhapesīti.

footnote: 1 ka. pubbenivāsañāṇabhikkhu 2 sī.,i.,chaßēéa. bhikkhunisaṁghassa
footnote: 3 ma.u. 14/398/344 nandakovādasutta 4 chaßēéa.,i. taṁyeva 5 chaßēéa.,i. santikaṁ

page number: 280

nandattheravatthu
[230] aṭṭhame indriyesu guttadvārānanti chasu indriyesu pidahitadvārānaṁ
nandatthero aggoti dasseti. kiñcāpi hi satthu sāvakā aguttadvārā nāma
natthi, nandatthero pana dasasu disāsu yaṁ yaṁ disaṁ oloketukāmo hoti, na taṁ
satisampajaññavasena 1- aparicchinditvā oloketi. tasmā indriyesu guttadvārānaṁ
agto nāma jāto.
tassa pañhākamme ayamanupubbikathā:- ayaṁpi hi padumuttarabuddhakāle haṁsavatiyaṁ
kulagehe paṭisandhiṁ gahetvā vayappatto satthu santike dhammaṁ suṇanto satthāraṁ
ekaṁ bhikkhuṁ indriyesu guttadvārānaṁ aggaṭṭhāne ṭhapentaṁ disvā adhikārakammaṁ
katvā taṁ ṭhānantaraṁ paṭṭhesi. so yāvajīvaṁ kusalaṁ katvā devamanussesu saṁsaranto
kapilavatthupure mahāpajāpatigotamiyā kucchismiṁ paṭisandhiṁ gaṇhi. athassa nāmagahaṇadivase
ñātisaṅghaṁ nandayanto tosento jātoti nandakumārotveva nāmaṁ akaṁsu.
mahāsattopi sabbaññutaṁ patvā pavattitapavaradhammacakko 2- lokānuggahaṁ karonto
rājagahato kapilavatthupuraṁ gantvā paṭhamadassaneneva pitaraṁ sotāpattiphale patiṭṭhāpesi.
punadivase pitu nivesanaṁ gantvā rāhulamātāya ovādaṁ datvā sesajanassāpi dhammaṁ
kathesi. punadivase nandakumārassa abhisekagehappavesanāavāhamaṅgalesu vattamānesu tassa
nivesanaṁ gantvā kumāraṁ pattaṁ gāhāpetvā pabbājetuṁ 3- vihārābhimukho pāyāsi.
nandakumāraṁ abhisekamaṅgalaṁ na tathā pīḷesi. pattaṁ ādāya gamanakāle pana janapadakalyāṇī
uparipāsādavaragatā sīhapañjaraṁ ugghāṭetvā "tuvaṭaṁ kho ayyaputta āgaccheyyāsī"ti
yaṁ vācaṁ nicchāresi. taṁ sutvā gehasitachandarāgavasena olokento ca panesa satthari
gāravena yathāruciyā nimittaṁ gahetuṁ nāsakkhi, tenassa cittasantāpo

footnote: 1 chaßēéa.,i. catusampajaññavasena 2 chaßēéa. pavattitavara...evamuparipi,
footnote: i. pavattavaradhammacakko 3 ma. pabbajāpetuṁ

page number: 281

ahosi. atha naṁ "imasmiṁ ṭhāne nivattessati, imasmiṁ ṭhāne nivattessatī"ti
cintitameva 1- satthā vihāraṁ netvā pabbājesi. pabbajitopi 2- paṭibāhituṁ
asakkonto tuṇhī ahosi. pabbajitadivasato paṭṭhāya pana janapadakalyāṇiyā vuttavacanameva
sarati. athassa sā āgantvā avidūre ṭhitā viya ahosi. so anabhiratiyā pīḷito thokaṁ
ṭhānaṁ gacchati, tassa gumbaṁ vā gacchaṁ vā atikkamantasseva dasabalo purato ṭhitako viya
hoti. 3- so aggimhi pakkhittaṁ kukkuṭapattaṁ viya paṭinivattitvā attano
vasanaṭṭhānameva pāvisi. 4-
satthā cintesi "nando ativiya pamatto viharati, anabhiratiṁ vūpasametuṁ na
sakkoti, etassa cittanibbāpanaṁ kātuṁ vaṭṭatī"ti. tato naṁ āha "ehi nanda
devacārikaṁ gamissāmā"ti. 5- bhagavā kathāhaṁ iddhimantehi gantabbaṭṭhānaṁ gamissāmīti.
tvaṁ kevalaṁ gamanacittaṁ uppādehi, gantvā passissasīti. so dasabalassa ānubhāvena
tathāgatena saddhiṁyeva devacārikaṁ gantvā sakkassa devarañño nivesanaṁ oloketvā
pañca accharāsatāni addasa. satthā nandattheraṁ subhanimittavasena tā olokentaṁ
disvā "nanda imā nu kho accharā manāpā, atha janapadakalyāṇī"ti pucchi.
bhante janapadakalyāṇī imā accharā upanidhāya kaṇṇanāsacchinnakā makkaṭī 6- viya
khāyatīti. nanda evarūpā accharā samaṇadhammaṁ karontānaṁ na dullabhāti. sace
me bhante bhagavā pāṭibhogo hoti, ahaṁ samaṇadhammaṁ karissāmīti. vissaṭṭho 7- tvaṁ
nanda samaṇadhammaṁ kara. sace te sappaṭisandhikā kālakiriyā bhavissati, ahaṁ etāsaṁ
paṭilābhatthāya pāṭibhogoti. iti satthā yathāruciyā devacārikaṁ caritvā jetavanameva
paccāgacchi. 8-
tato paṭṭhāya nandatthero accharānaṁ hetu rattidivasaṁ samaṇadhammaṁ karoti.

footnote: 1 sī.,i.,chaßēéa. cintentameva 2 sī. pabbajantepi 3 chaßēéa. ahosi
footnote: 4 chaßēéa.,i. pavisati 5 chaßēéa.,i. gacchissāmāti 6 sī. kaṇṇanāsacchinnā kāṇamakkaṭī
footnote: 7 chaßēéa.,i. vissattho 8 chaßēéa.,i. paccāgañchi

page number: 282

satthā bhikkhū āṇāpesi "tumhe nandassa vasanaṭṭhāne `eko kira bhikkhu dasabalaṁ
pāṭibhogaṁ katvā accharānaṁ hetu samaṇadhammaṁ karotī'ti tattha tattha kathentā vicarathā"ti.
te satthu vacanaṁ sampaṭicchitvā "bhatako kirāyasmā nando, upakītako kirāyasmā
nando, accharānaṁ hetu brahmacariyaṁ carati, bhagavā kirassa pāṭibhogo pañcannaṁ
accharāsatānaṁ paṭilābhāya kakuṭapādānan"ti 1- te dassanasavanupacāre ṭhatvā kathentā 2-
vicaranti. nandatthero kathaṁ sutvā "ime bhikkhū na aññaṁ kathenti, maṁ ārabbha
kathenti, ayuttaṁ mama kamman"ti paṭisaṅkhāraṁ 3- uppādetvā vipassanaṁ vaḍḍhetvā
arahattaṁ pāpuṇi. athassa arahattappattakkhaṇeyeva 4- aññatarā devatā bhagavato tamatthaṁ
ārocesi, sayaṁpi bhagavā aññāsiyeva. punadivase nandatthero bhagavantaṁ upasaṅkamitvā
evamāha "yaṁ me bhante bhagavā pāṭibhogo pañcannaṁ accharāsatānaṁ paṭilābhāya kakuṭapādānaṁ,
muñcāmahaṁ bhante bhagavantaṁ etasmā paṭissavā"ti. evaṁ vatthu 5- samuṭṭhitaṁ.
satthā aparabhāge jetavane viharanto theraṁ indriyesu guttadvārānaṁ aggaṭṭhāne
ṭhapesīti.
mahākappinattheravatthu
[231] navame bhikkhuovādakānanti bhikkhū ovadantānaṁ mahākappinatthero
aggoti dassesi. ayaṁ kira thero ekasamodhānasmiṁyeva dhammakathaṁ kathento bhikkhusahassaṁ
arahattaṁ pāpesi. tasmā bhikkhuovādakānaṁ aggo nāma jāto.
tassa pañhākamme ayamanupubbikathā:- ayaṁ hi padumuttarabuddhakāle haṁsavatiyaṁ
kulaghare nibbattitvā aparabhāge satthu dhammakathaṁ suṇanto satthāraṁ ekaṁ bhikkhuṁ
bhikkhuovādakānaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ
paṭṭhesi. so yāvajīvaṁ kusalaṁ katvā devamanussesu saṁsaranto kassapasammāsambuddhakāle

footnote: 1 ma. kukkuṭapādikānanti, cha. kakuṭapādīnanti 2 chaßēéa. savanūpacāre kathentā
footnote: 3 sī.,i.,chaßēéa. paṭisaṅakhānaṁ 4 i. arahattappattikkhaṇeyeva
footnote: 5 khu.u. 25/22/124 nandasutta

page number: 283

bārāṇasiyaṁ kulagehe paṭisandhiṁ gahetvā purisasahassagaṇajeṭṭhako hutvā
gabbhasahassapaṭimaṇḍitaṁ mahāpariveṇaṁ kāresi. te sabbepi janā yāvajīvaṁ kusalaṁ katvā
kappinaupāsakaṁ jeṭṭhakaṁ katvā saputtadārā devaloke nibbattā. ekaṁ buddhantaraṁ
devamanussesu saṁsariṁsu.
atha amhākaṁ satthu nibbattito puretarameva ayaṁ kappino paccantappadese 1-
kukkuṭavatīnāmanagare rājagehe paṭisandhiṁ gaṇhi, sesaparisā 2- tasmiṁyeva nagare amaccakule
nibbattiṁsu. tesu kappinakumāro pitu accayena chattaṁ ussāpetvā mahākappinarājā
nāma jāto. pure 3- kalyāṇakammakaraṇakāle tassa gharasāminī itthī samānajātibhoge
rājakule nibbattitvā mahākappinarañño aggamahesī jātā, anojāpupphasadisavaṇṇatāya
panassā anojādevītveva nāmaṁ ahosi. mahākappinarājāpi sutacittako 4-
ahosi. so pātova uṭṭhāya catūhi dvārehi sīghaṁ dūte pesesi "yattha bahussute
sutadhare passatha, tato nivattitvā mayhaṁ ārocethā"ti.
tena kho pana samayena amhākaṁ satthā loke nibbattitvā sāvatthiṁ upanissāya
paṭivasati. tasmiṁ kāle sāvatthinagaravāsino vāṇijā sāvatthiyaṁ uṭṭhānabhaṇḍaṁ gahetvā
taṁ nagaraṁ gantvā bhaṇḍaṁ paṭisāmetvā "rājānaṁ passissāmā"ti paṇṇākāraṁ
gahetvā rājakuladvāraṁ gantvā "rājā uyyānaṁ gato"ti sutvā uyyānaṁ gantvā
dvāre ṭhitā paṭihārakassa ārocayiṁsu. atha rañño nivedite 5- rājā pakkosāpetvā
niyyānite paṇṇākāre 6- vanditvā ṭhite "tātā kuto āgacchathā"ti pucchi.
sāvatthito devāti. kacci te raṭṭhā subhikkhā, 7- dhammiko rājāti. āma devāti.
attha pana tumhākaṁ dese kiñci sāsananti. atthi deva, na sakkā pana ucchiṭṭhamukhehi
kathetunti. rājā suvaṇṇabhiṅgārena udakaṁ dāpesi. te mukhaṁ vikkhāletvā dasabalābhimukhā
añjaliṁ paggahetvā 8- "deva amhākaṁ dese buddharatanaṁ nāma uppannan"ti āhaṁsu.

footnote: 1 chaßēéa. paccantadese 2 chaßēéa. sesapurisā 3 chaßēéa.,i. pubbe 4 chaßēéa.i. sutavittako
footnote: 5 chaßēéa. nivedi, te 6 ma. niyyātitena paṇṇākārena, cha. niyyātitapaṇṇākāre,
footnote: i. niyyānitapaṇṇākāre 7 sī.,i.,chaßēéa. kacci vo raṭṭhaṁ subhikkhaṁ

8 sī.,i. paggaṇhitvā

page number: 284

rañño "buddho"ti vacane sutamatteyeva sakalasarīraṁ pharamānā pīti uppajji. tato
"buddhoti tātā vadathā"ti āha. buddhoti deva vadāmāti. evaṁ tikkhattuṁ vadāpetvā
"buddhoti padaṁ appamāṇaṁ, na 1- sakkā parimāṇaṁ kātun"ti tasmiṁyeva uppannanti 2-
pasanno satasahassaṁ datvā puna "aparaṁ kiṁ sāsanan"ti pucchi. deva dhammaratanaṁ
nāma uppannanti. taṁpi sutvā tatheva tikkhattuṁ paṭiññaṁ gahetvā aparaṁpi satasahassaṁ
datvā puna "aññaṁ kiṁ sāsanan"ti pucchi. saṁgharatanaṁ deva uppannanti. taṁ sutvā
tatheva paṭiññaṁ gahetvā aparaṁpi satasahassaṁ datvā dinnabhāvaṁ paṇṇe likhitvā
"tātā deviyā santikaṁ gacchathā"ti pesesi. tesu gatesu amacce pucchi "tātā
buddho loke uppanno, tumhe kiṁ karissathā"ti. deva tumhe kiṁ karissathāti. 3-
ahaṁ pabbajissāmīti. mayaṁpi pabbajissāmāti. te sabbepi gharaṁ vā kuṭumbaṁ vā
anapaloketvā ye asse āruyha gatā teheva nikkhamiṁsu.
vāṇijā anojādeviyā santikaṁ gantvā paṇṇaṁ dassesuṁ. sā taṁ vācetvā
"raññā tumhākaṁ bahū kahāpaṇā 4- dinnā, kiṁ tumhehi kataṁ tātā"ti pucchi.
piyasāsanaṁ devi ānītanti. amhepi sakkā tātā suṇāpetunti. sakkā devi,
ucchiṭṭhamukhehi pana vattuṁ na sakkāti. sā suvaṇṇabhiṅgārena udakaṁ dāpesi.
te mukhaṁ vikkhāletvā rañño ārocitaniyāmeneva ārocesuṁ. sāpi taṁ sutvā
uppannapāmujjā teneva nayena ekasmiṁ pade tikkhattuṁ paṭiññaṁ gāhāpetvā
padagaṇanāya 5- tīṇi tīṇi datvā 6- navasatasahassāni adāsi. vāṇijā sabbānipi dvādasa
satasahassāni labhiṁsu. atha te "rājā kahaṁ tātā"ti pucchi. pabbajissāmīti nikkhanto
devīti. "tenahi tātā tumhe gacchathā"ti uyyojetvā raññā saddhiṁ gatānaṁ amaccānaṁ
mātugāme pakkosāpetvā "tumhe attano sāmikānaṁ gataṭṭhānaṁ jānātha ammā"ti
pucchi. na 7- jānāma ayye, raññā saddhiṁ uyyānakīḷaṁ gatāti. āma ammā gatā,

footnote: 1 chaßēéa. nāssa 2 chaßēéa. pade 3 chaßēéa. kiṁ kattukāmāti 4 ma. paṇṇākārā
footnote: 5 chaßēéa. gahetvā paṭiññāgaṇanāya 6 chaßēéa. katvā 7 chaßēéa. ayaṁ saddo na dissati

page number: 285

tattha pana gantvā "buddho uppanno, dhammo uppanno, saṁgho uppanno"ti
sutvā "dasabalassa santike pabbajissāmā"ti gatā, tumhe kiṁ karissathāti. tumhe pana
ayye kiṁ kattukāmāti. ahaṁ pabbajissāmi, na tehi vantavamanaṁ jivhagge ṭhapeyyanti.
"yadi evaṁ, mayaṁ pabbajissāmā"ti. sabbāpi rathe yojāpetvā 1- nikkhamiṁsu.
rājāpi amaccasahassehi saddhiṁ gaṅgātīraṁ pāpuṇi, tasmiṁ ca samaye gaṅgā
pūrā hoti. atha naṁ disvā "ayaṁ gaṅgā pūrā hoti caṇḍamacchākiṇṇā, amhehi
ca saddhiṁ āgatā dāsā vā manussā vā natthi, ye te 2- nāvaṁ vā ullumpaṁ 3-
vā amhākaṁ tattha dadeyyuṁ. 4- etassa pana satthu guṇā nāma heṭṭhā avīcito
upari yāva bhavaggā patthaṭā. sace pana 5- satthā sammāsambuddho, imesaṁ assānaṁ
khurapiṭṭhāni mā tementūti udakapiṭṭhena asse pakkhandāpesuṁ. ekassāpi 6-
khurapiṭṭhimattaṁpi na temi, rājamaggena gacchantā viya paratīraṁ patvā parato aññaṁ mahānadiṁ
pāpuṇiṁsu. "dutiyā kiṁ nāmā"ti pucchi. nīlavāhā 7- nāma gambhīratopi puthulatopi
aḍḍhayojanamattā devāti. tattha aññā saccakiriyā natthi, tāyaeva saccakiriyāya
taṁpi aḍḍhayojanavitthāraṁ nadiṁ atikkamiṁsu. atha tatiyaṁ candabhāgaṁ nāma mahānadiṁ
patvā taṁpi tāyaeva saccakiriyāya atikkamiṁsu.
satthāpi taṁdivasaṁ paccūsasamaye mahākaruṇāsamāpattito vuṭṭhāya lokaṁ volokento
"ajja mahākappino tiyojanasatikaṁ rajjaṁ pahāya amaccasahassaparivāro mama santike
pabbajituṁ āgacchissatī"ti 8- disvā "mayā tesaṁ paccuggamanaṁ kātuṁ yuttan"ti pātova
sarīrapaṭijagganaṁ katvā bhikkhusaṁghaparivāro sāvatthiyaṁ piṇḍāya caritvā pacchābhattaṁ
piṇḍapātapaṭikkanto sayameva pattacīvaraṁ gahetvā ākāsena uppatitvā candabhāgānadītīre
tesaṁ uttaraṇatitthānaṁ abhimukhaṭṭhāne mahānigrodharukkho atthi, tattha pallaṅkena
nisīditvā parimukhaṁ satiṁ upaṭṭhapetvā chabbaṇṇabuddharasmiyo vissajjesi. te tena

footnote: 1 chaßēéa. yojetvā 2 chaßēéa. no 3 chaßēéa. uḷumpaṁ. evamuparipi 4 chaßēéa.vā katvā
footnote: dadeyyuṁ 5 chaßēéa. esa 6 chaßēéa. ekassa assassāpi 7 chaßēéa. nīlavāhinī
footnote: 8 chaßēéa. āgacchatīti

page number: 286

titthena uttaranti 1- buddharasmiyo ito cito ca dhāvantiyo oloketvā dasabalassa
puṇṇacandasassirikaṁ mukhaṁ disvā "yaṁ satthāraṁ uddissa mayaṁ pabbajitā, satthā
no eso"ti 2- dassaneneva niṭṭhaṁ gantvā diṭṭhaṭṭhānato paṭṭhāya oṇamitvā vandamānā
āgamma satthāraṁ vandiṁsu. rājā satthu gopphakesu gahetvā satthāraṁ vanditvā
ekamantaṁ nisīdi saddhiṁ amaccasahassena. satthā tesaṁ dhammakathaṁ kathesi. desanāpariyosāne
sabbe arahatte patiṭṭhāya satthāraṁ pabbajjaṁ yāciṁsu. satthā "pubbe imehi
cīvaradānassa dinnattā attano pattacīvarāni gahetvā āgatā"ti suvaṇṇavaṇṇaṁ
hatthaṁ pasāretvā "etha bhikkhavo, svākkhāto dhammo, caratha brahmacariyaṁ
sammādukkhassantakiriyāyā"ti āha. sā ca tesaṁ āyasmantānaṁ pabbajjā ca upasampadā
ca ahosi, vassasatikattherā 3- viya satthāraṁ parivārayiṁsu.
anojāpi devī rathasahassaparivārā gaṅgātīraṁ patvā uttaraṇatthāya 4- āgataṁ
nāvaṁ vā ullumpaṁ vā adisvā attano byattatāya cintesi "rājā saccakiriyaṁ
katvā gato bhavissati, so pana satthā na kevalaṁ tesaṁyeva atthāya nibbatto,
sace so satthā sammāsambuddho, amhākaṁ rathā mā udake nimujjiṁsū"ti udakapiṭṭhena
rathe pakkhandāpesi. rathānaṁ nemicakkamattaṁpi 5- na temi. dutiyaṁ nadiṁpi tatiyaṁ nadiṁpi
teneva saccakaraṇena uttari. uttaramānāeva ca nigrodharukkhamūle satthāraṁ addasa.
satthāpi "imāsaṁ attano sāmino passantīnaṁ chandarāgo uppajji 6- maggaphalānaṁ
antarāyaṁ kareyya, dhammaṁ sotuñca na sakkhissantī"ti yathā aññamaññaṁ na passanti,
tathā akāsi. tā sabbāpi titthato uttaritvā dasabalaṁ vanditvā nisīdiṁsu. satthā
tāsaṁ dhammakathaṁ kathesi. desanāpariyosāne sabbā sotāpattiphale patiṭṭhāya aññamaññaṁ
passiṁsu. satthā "uppalavaṇṇā āgacchatū"ti cintesi. therī āgantvā sabbā
pabbājetvā ādāya bhikkhunīupassayaṁ gatā, satthā bhikkhusahassaṁ gahetvā ākāsena
jetavanaṁ agamāsi.

footnote: 1 chaßēéa. uttarantā 2 chaßēéa. addhā so esoti 3 chaßēéa. vassasaṭṭhikattherā
footnote: 4 cha. rañño atthāya 5 chaßēéa. nemivaṭṭimattampi 6 chaßēéa. uppajjitvā

page number: 287

athāyaṁ mahākappinatthero attano kiccaṁ matthakaṁ pattaṁ ñatvā appossukko
hutvā phalasamāpattisukhena vītināmento araññagatopi rukkhamūlagatopi suññāgāragatopi
"aho sukhaṁ aho sukhan"ti abhiṇhaṁ udānaṁ udānesi. bhikkhū kathaṁ uppādesuṁ
"kappinatthero rajjasukhaṁ anussaranto udānaṁ udānesī"ti. 1- te tathāgatassa
ārocesuṁ. bhagavā "mama putto maggasukhaṁ phalasukhaṁ ārabbha udānaṁ udānesī"ti vatvā
dhammapade imaṁ gāthamāha:-
"dhammapīti sukhaṁ seti vippasannena cetasā
ariyappavedite dhamme sadā ramati paṇḍito"ti. 2-
athekadivasaṁ satthā tassa antevāsikaṁ bhikkhusahassaṁ āmantetvā āha "kacci vo
bhikkhave ācariyo dhammaṁ desetī"ti. na bhagavā desesi, 3- appossukko
diṭṭhadhammasukhavihāraṁ anuyutto viharati, kassaci ovādamattampi na detīti. satthā taṁ
pakkosāpetvā "saccaṁ kira tvaṁ kappina antevāsikānaṁ ovādamattaṁpi na desī"ti.
saccaṁ bhagavāti. brāhmaṇa mā evaṁ kari, ajjato paṭṭhāya antevāsikānaṁ dhammaṁ
desehīti. "sādhu bhante"ti thero satthu kathaṁ sirasāva sampaṭicchitvā ekasamodhāneyeva
samaṇasahassassa dhammaṁ desetvā sabbe arahattaṁ pāpesi. aparabhāge satthā saṁghamajjhe
nisinno paṭipāṭiyā there ṭhānantaresu ṭhapento mahākappinattheraṁ bhikkhuovādakānaṁ
aggaṭṭhāne ṭhapesīti.
sāgatattheravatthu
[232] dasame tejodhātukusalānanti tejodhātuṁ samāpajjituṁ kusalānaṁ sāgatatthero
aggoti dasseti. ayañhi thero tejodhātusamāpattiyā ambatitthanāgassa tejasā
tejaṁ pariyādiyitvā taṁ nāgaṁ nibbisevanaṁ akāsi. tasmā tejodhātukusalānaṁ aggo
nāma jāto.

footnote: 1 chaßēéa. udānetīti 2 khuḍha. 25/79/31 mahākappinattheravatthu 3 chaßēéa. deseti

page number: 288

tassa pañhākamme ayamanupubbikathā:- ayaṁpi hi padumuttarabuddhakāle haṁsavatiyaṁ
kulagehe paṭisandhiṁ gahetvā aparabhāge satthu dhammadesanaṁ suṇanto satthāraṁ ekaṁ
bhikkhuṁ tejodhātukusalānaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ
paṭṭhesi. so yāvajīvaṁ kusalaṁ katvā devamanussesu saṁsaranto imasmiṁ buddhuppāde
sāvatthiyaṁ brāhmaṇakule nibbatto, 1- sāgatamāṇavotissa nāmaṁ akaṁsu. so aparabhāge
satthu dhammadesanaṁ sutvā paṭiladdhasaddho pabbajitvā aṭṭha samāpattiyo nibbattetvā
tattha vasībhāvaṁ pāpuṇi.
athekadivasaṁ satthā cārikaṁ caramāno kosambiyanagarasamīpaṁ agamāsi. tena ca
samayena nadītitthe porāṇakanāvikassa bahū āgantukagamikā verino hutvā taṁ pothetvā
mārayiṁsu. so viruddhena cittena paṭṭhanaṁ ṭhapetvā 2- tasmiṁyeva titthe mahānubhāvo
nāgarājā hutvā nibbatto. so viruddhacittattā akāleyeva vassaṁ vassāpesi, 3-
kāle pana na vassāpesi, sassāni na sammā sampajjanti. sakalaraṭṭhavāsino
tassa vūpasamanatthaṁ anusaṁvaccharaṁ balikammaṁ karontā 4- vasanatthāya cassa ekaṁ gehaṁ
akaṁsu. satthāpi teneva titthena uttaritvā bhikkhusaṁghaparivuto "tasmiṁyeva padese
rattiṁ vasissāmī"ti agamāsi.
athāyaṁ thero "caṇḍo kirettha nāgarājā"ti sutvā "imaṁ nāgarājānaṁ
dametvā nibbisevanaṁ katvā satthu vasanaṭṭhānaṁ paṭiyādetuṁ vaṭṭatī"ti nāgassa
vasanaṭṭhānaṁ pavisitvā pallaṅkaṁ ābhujitvā nisīdi. nāgo kujjhitvā "ko nāmāyaṁ
muṇḍako mayhaṁ vasanaṭṭhānaṁ pavisitvā nisinno"ti dhūmāyati, 5- thero uttaritaraṁ
dhūmāyi. nāgo pajjali, theropi uttaritaraṁ pajjalitvā tassa tejaṁ pariyādiyi. so
"mahanto vatāyaṁ bhikkhū"ti therassa pādamūle nipajjitvā 6- "bhante tumhākaṁ saraṇaṁ
gacchāmī"ti āha. mayhaṁ saraṇagamanakiccaṁ natthi, dasabalassa saraṇaṁ gacchāhīti. 7- so
"sādhū"ti saraṇaṁ gato.

footnote: 1 cha. nibbatti 2 ma. patthetvā, cha. paṭṭhapetvā 3 chaßēéa. vassāpeti. evamuparipi
footnote: 4 chaßēéa. karonti 5 chaßēéa. dhūpāyi. evamuparipi 6 chaßēéa. nipatitvā 7 chaßēéa. gacchāti

page number: 289

1- so agacchi taṁ saraṇaṁ sabbaññutañāṇapavarasīsaṁ nibbānārammaṇapavaravilasitakesaṁ
catutthajjhānapavaranalātaṁ vajirasamāpattiñāṇapavarauṇṇābhāsaṁ nīlakasiṇasobhātikkantapavara-
bhamuyugalaṁ dibbacakkhupaññācakkhusamantacakkhupavaracakkhudvayaṁ dibbasotañāṇapavarasotadvayaṁ
gotrabhūñāṇapavarautuṅgaghānaṁ maggaphalavimuttiphalañāṇapavaragaṇḍadvayaṁ lokiyalokuttara-
ñāṇapavaraoṭṭhadvayaṁ sattatiṁsapavarabodhipakkhiyañāṇapavarasubhadantaṁ catumaggañāṇapavaracatudāṭhaṁ
catusaccañāṇapavarajivhaṁ appaṭihatañāṇapavarahanukaṁ anuttaravimokkhādhigamanañāṇapavara-
kaṇṭhaṁ tilakkhaṇañāṇapavaragivarājitaṁ catuvesārajjañāṇapavarabāhudvayaṁ dasānussati-
ñāṇapavaravaṭṭaṅgulisobhaṁ sattasambojjhaṅgapavarapīṇauratalaṁ āsayānusayañāṇapavarathanayugalaṁ
dasabalañāṇapavaramajjhimaṅgaṁ paṭiccasamuppādañāṇapavaranābhiṁ pañcindriyapañcabalapavarajaṅghanaṁ
catusammappadhānapavaraurudvayaṁ dasakusalakammapathapavarajaṅghadvayaṁ caturiddhipādapavarapādadvayaṁ
sīlasamādhipaññāpavarasaṅghāṭiṁ hirottappavarapaṁsukūlapaṭicchādacīvaraṁ aṭṭhaṅgika-
maggañāṇapavarāntaravāsakaṁ catusatipaṭṭhānapavarakāyabandhanaṁ. buddho iti vibhāvito bhagavā
sabbaññutaṁpi sīsaṁ gato. 1- ito paṭṭhāya na kañci viheṭheti devaṁpi sammā vassāpeti,
sassāni sammā sampajjanti.
kosambiyavāsino "ayyena kira sāgatena ambatitthanāgo damito"ti sutvā
satthu āgamanaṁ udikkhamānā dasabalassa mahāsakkāraṁ sajjayiṁsu. te dasabalassa mahāsakkāraṁ
datvā 2- chabbaggiyānaṁ vacanena sabbagehesu kāpotikaṁ pasannaṁ paṭiyādetvā
punadivase sāgatattherassa piṇḍāya carantassa gehe gehe thokaṁ thokaṁ adaṁsu.
thero appaññatte sikkhāpade manussehi yāciyamāno gehe gehe thokaṁ thokaṁ
pivitvā avidūre 3- gantvāva anāhārakabhāvena 4- satiṁ vissajjetvā saṅkāraṭṭhāneva
papati. 5-

footnote: 1-1 ime pāṭhā sīhaḷapotthake na dissanti 2 chaßēéa. katvā 3 sī. satthu avidūraṁ,
footnote: chaßēéa.,i. avidūraṁ 4 sī. anaharabhāvena, chaßēéa. anāhārikabhāvena, i. anāhārabhāvena
footnote: 5 chaßēéa.,i. pati

page number: 290

satthā katabhattakicco nikkhamanto taṁ disvā taṁ gāhāpetvā vihāraṁ gantvā
vigarahitvā sikkhāpadaṁ paññāpesi. so punadivase satiṁ labhitvā attanā katakāraṇaṁ
sutvā accayaṁ desetvā dasabalaṁ khamāpetvā uppannasaṁvego vipassanaṁ vaḍḍhetvā
arahattaṁ pāpuṇi. evaṁ vatthu vinaye 1- samuṭṭhitaṁ. taṁ tattha āgatanayeneva vitthārato
veditabbaṁ. aparabhāge pana satthā jetavanamahāvihāre nisīditvā paṭipāṭiyā there
ṭhānantaresu ṭhapento sāgatattheraṁ tejodhātukusalānaṁ aggaṭṭhāne ṭhapesīti.
rādhattheravatthu
[233] ekādasame paṭibhāṇeyyakānanti satthu dhammadesanāpaṭibhāṇassa
paccayabhūtānaṁ paṭibhāṇajanakānaṁ. 2-
tassa pañhākamme ayamanupubbikathā:- ayaṁ 3- padumuttarabuddhakāle haṁsavatiyaṁ
kulagehe nibbattitvā aparabhāge satthu dhammadesanaṁ suṇanto satthāraṁ ekaṁ bhikkhuṁ
paṭibhāṇeyyakānaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ
paṭṭhesi. so yāvajīvaṁ tathāgataṁ paricaritvā devamanussesu saṁsaranto imasmiṁ
buddhuppāde rājagahanagare brāhmaṇagehe 4- paṭisandhiṁ gaṇhi, rādhamāṇavotissa nāmaṁ
akaṁsu.
so mahallakakāle attano puttadārena abahumāno 5- "pabbajitvā kālaṁ
vītināmessāmī"ti vihāraṁ gantvā there pabbajjaṁ yāci, "jiṇṇo mahallaka-
brāhmaṇo"ti na keci pabbājetuṁ icchiṁsu. athekadivasaṁ brāhmaṇo satthu santikaṁ
gantvā paṭisaṇṭhāraṁ katvā ekamantaṁ nisīdi. satthā tassa upanissayasampattiṁ disvā
kathaṁ samuṭṭhāpetukāmo "kiṁ brāhmaṇa puttadārā taṁ paṭijaggantī"ti. kuto bho
gotama paṭijagganaṁ, mahallakoti maṁ bahi nīhariṁsu. kiṁ pana te brāhmaṇa pabbajituṁ

footnote: 1 vißēáahāvi. 2/326/269 surāpānavagga 2 sī.,i.,chaßēéa. paṭibhāṇajanakānaṁ bhikkhūnaṁ
footnote: rādhatthero aggotidasseti. therassa hi diṭṭhisamudācārañca okappaniyasaddhañca
footnote: āgamma dasabalassa navanavā dhammadesanā paṭibhāti. tasmā thero paṭibhāṇeyyakānaṁ aggo nāma

jāto 3 sī.,i.,chaßēéa. ayampi hi 4 chaßēéa.,i. brāhmaṇakule 5 cha. abahumato

page number: 291

na vaṭṭatīti. ko maṁ bho gotama pabbājessati, mahallakabhāvena maṁ na koci
icchatīti. satthā sāriputtattherassa saññaṁ adāsi, thero satthu vacanaṁ sirasā
sampaṭicchitvā rādhabrāhmaṇaṁ pabbājetvā cintesi "satthā imaṁ brāhmaṇaṁ
sādarena 1- pabbajāpesi, na kho etaṁ anādarena pariharituṁ vaṭṭatī"ti rādhattheraṁ
ādāya gāmakāvāsaṁ agamāsi. tatrassa adhunā pabbajitattā kicchalābhissa thero aggaṁpi
2- attano sampattaṁ āvāsaṁ deti, attano sampattaṁ 3- paṇītaṁ piṇḍapātaṁ tasseva
datvā sayaṁ piṇḍāya carati. rādhatthero senāsanasappāyañca bhojanasappāyañca
labhitvā sāriputtattherassa santike kammaṭṭhānaṁ gahetvā nacirasseva arahattaṁ pāpuṇi.
atha naṁ thero gahetvā dasabalaṁ passituṁ āgato. satthā jānantova pucchi
"yo te mayā sāriputta nissitako dinno, kīdisaṁ tassa, na ukkaṇṭhatī"ti.
bhante sāsane abhiramako nāma bhikkhu 4- evarūpo bhaveyyāti. athāyasmā 5-
sāriputtatthero kataññū katavedīti saṁghamajjhe kathā udapādi. taṁ sutvā satthā bhikkhū
āmantesi "anacchariyaṁ bhikkhave sāriputtassa idāni kataññukataveditā, so atīte
ahetukapaṭisandhiyaṁ nibbattopi kataññūkatavedīyeva ahosī"ti. katarasmiṁ kāle bhagavāti.
atīte bhikkhave pabbatapādamhi pañcasatamattā vaḍḍhakipurisā mahāaraññaṁ
pavisitvā dabbasambhāre chinditvā mahāullumpaṁ bandhitvā nadiyā otārenti.
atheko hatthināgo ekasmiṁ visamaṭṭhāne soṇḍāya sākhaṁ gaṇhanto sākhābhaṅgaṁ 6-
sandhāretuṁ asakkonto tikhiṇakhāṇuke pādehi aṭṭhāsi, 7- pādo viddho, dukkhavedanā
vattanti. so gamanaṁ abhinīharituṁ asakkonto tattheva nipajji. so katipāhaccayena
te vaḍḍhakī attano samīpena gacchante disvā "ime nissāya ahaṁ jīvitaṁ labhissāmī"ti
tesaṁ anupadaṁ agamāsi. te nivattitvā hatthiṁ disvā bhītā palāyanti. so tesaṁ
palāyanabhāvaṁ ñatvā aṭṭhāsi, puna ṭhitakāle anubandhi.

footnote: 1 sī. ādarena 2 chaßēéa.,i. ayaṁ pāṭho na dissati 3 chaßēéa.,i. pattaṁ
footnote: 4 sī. abhiramaṇakabhikkhu, chaßēéa. abhiramitabhikkhu nāma 5 chaßēéa. athāyasmato sāriputtassa
footnote: "sāriputtatthero.... 6 chaßēéa.,i. sākhābhaṅgavegaṁ 7 chaßēéa.,i. pādena avatthāsi

page number: 292

vaḍḍhakijeṭṭhako cintesi "ayaṁ hatthī amhesu tiṭṭhantesu anubandhi, 1-
palāyantesu tiṭṭhati, bhavissati tattha kāraṇan"ti. sabbe taṁ taṁ rukkhaṁ āruyha tassa
āgamanaṁ paṭimānentā nisīdiṁsu. so tesaṁ santikaṁ āgantvā attano pādaṁ dassento
parivattetvā 2- nipajji. tadā vaḍḍhakīnaṁ saññā udapādi "gilānabhāvena bho esa
āgacchati, na aññena kāraṇenā"ti tassa santikaṁ gantvā pāde paviṭṭhakhāṇukaṁ
disvā "iminā kāraṇena esa āgato"ti tikhiṇavāsiyā khāṇukoṭiyaṁ 3- odhiṁ katvā 4-
daḷhāya rajjuyā bandhitvā kaḍḍhitvā nīhariṁsu. athassa vaṇamukhaṁ pīḷetvā pubbalohitaṁ
nīharitvā kasāvodakena dhovitvā attano jānanabhesajjaṁ makkhetvā nacirasseva
phāsukaṁ akaṁsu.
hatthināgo gilānā vuṭṭhito cintesi "ime mayhaṁ bahupakārā, ime mayā nissāya
jīvitaṁ laddhaṁ, mayā imesaṁ kataññunā katavedinā bhavituṁ vaṭṭatī"ti attano vasanaṭṭhānaṁ
gantvā setaṁ hatthipotakaṁ 5- ānesi. vaḍḍhakino hatthipotakaṁ disvā "amhākaṁ
hatthī puttaṁpi gahetvā āgato"ti ativiya tuṭṭhacittā ahesuṁ. hatthināgo cintesi
"mayi tiṭṭhante `kiṁ nu kho ayaṁ āgato'ti mama āgatakāraṇaṁ jānissantī"ti 6-
ṭhitaṭṭhānato apakkami. 7- hatthipotako pitu pacchato anupaṭipajjati. 8- hatthināgo tassa
āgatabhāvaṁ 9- ñatvā nivattanatthāya saddasaññaṁ adāsi. so pitu kathaṁ sutvā nivattitvā
vaḍḍhakīnaṁ santikaṁ gato. vaḍḍhakino "imaṁ hatthipotakaṁ amhākaṁ dātuṁ āgato bhavissati
eso"ti ñatvā āhaṁsu 10- "amhākaṁ santike tayā kattabbakiccaṁ natthi, pitu
santikaṁyeva gacchā"ti pahiṇiṁsu. hatthināgo yāvatatiyaṁ attano santikaṁ āgataṁpi puna
vaḍḍhakīnaṁyeva samīpaṁ pesesi. tato paṭṭhāya vaḍḍhakino hatthipotakaṁ attano santike katvā
paṭijagganti. bhojanakāle ekekaṁ bhattapiṇḍaṁ denti, bhattaṁ tassa yāvadatthaṁ ahosi.
atha 11- so

footnote: 1 chaßēéa.,i. anubandhati 2 sī.,i. parivattetvā dassento
footnote: 3 chaßēéa.,i. khāṇukakoṭiyaṁ 4 chaßēéa. datvā 5 sī.,i.,chaßēéa. gandhahatthipotakaṁ
footnote: 6 chaßēéa.,i. na jānissantīti 7 chaßēéa.,i. pakkāmi 8 chaßēéa.,i. pacchato pacchato

anupāyāsi 9 i. āgamanabhāvaṁ 10 chaßēéa. ayaṁ pāṭho na dissati 11 chaßēéa. ayaṁ saddo na
dissati

page number: 293

vaḍḍhakīhi antogahane koṭṭitaṁ 1- dabbasambhāraṁ āharitvā aṅgaṇaṭṭhāne rāsiṁ karoti.
eteneva niyāmena aññaṁpi upakārakammaṁ karoti.
satthā imaṁ kāraṇaṁ āharitvā pubbepi sāriputtassa kataññūkatavedibhāvaṁ dīpeti.
sāriputtatthero hi tadā mahāhatthī ahosi, atthuppattiyaṁ āgato ossaṭṭhaviriyo
bhikkhu hatthipotako ahosi. saṁyuttanikāyaṁ pana patvā sakalaṁ rādhasaṁyuttaṁ
kathetabbaṁ, 2- dhammapade ca:-
"nidhīnaṁva pavattāraṁ yaṁ passe vajjadassinaṁ
niggayhavādiṁ medhāviṁ tādisaṁ paṇḍitaṁ bhaje
tādisaṁ bhajamānassa seyyo hoti na pāpiyo"ti 3-
gāthā therassa dhammadesanā nāma. aparabhāge pana satthā paṭipāṭiyā there
ṭhānantaresu ṭhapento rādhattheraṁ paṭibhāṇeyyakānaṁ aggaṭṭhāne ṭhapesīti.
mogharājattheravatthu
[234] dvādasame lūkhacīvaradharānanti lūkhacīvaraṁ dhārentānaṁ mogharājā aggoti
dasseti. ayañhi thero vatthalūkhaṁ suttalūkhaṁ rañjanakalūkhanti 4- tividhena lūkhenapi
samannāgataṁ paṁsukūlaṁ dhāreti. 5- tasmā lūkhacīvaradharānaṁ aggo nāma jāto.
tassa pañhākamme ayamanupubbikathā:- ayaṁpi hi padumuttarabuddhakāle haṁsavatiyaṁ
kulagehe paṭisandhiṁ gahetvā nibbatti, tato aparabhāge satthu dhammakathaṁ suṇanto satthāraṁ
ekaṁ bhikkhuṁ lūkhacīvaradharānaṁ aggaṭṭhāne ṭhapentaṁ disvā adhikārakammaṁ katvā taṁ
ṭhānantaraṁ paṭṭhesi. so yāvajīvaṁ kusalaṁ katvā devamanussesu saṁsaranto kassapadasabalassa
nibbattito puretarameva kaṭṭhavāhananagare amaccagehe paṭisandhiṁ gaṇhi. aparabhāge
vayappatto kaṭṭhavāhanarājānaṁ upaṭṭhahanto amaccaṭṭhānaṁ labhi.

footnote: 1 ma. attano gahaṇakoṭikaṁ 2 sī.,i.,chaßēéa. ayaṁ pāṭho na dissati
footnote: 3 khuḍha. 25/76/30 rādhattheravatthu 4 chaßēéa.,i. satthalūkhaṁ suttalūkhaṁ rajanalūkhanti
footnote: 5 chaßēéa.,i. dhāresi

page number: 294

tasmiṁ kāle kassapadasabalo loke uppajji. kaṭṭhavāhanarājā "buddho kira
loke uppanno"ti sutvā taṁ pakkosāpetvā āha "tāta buddho kira loke
uppanno, imañca paccantanagaraṁ ekappahāreneva ubhohi amhehi tucchakaṁ kātuṁ
na sakkā, tvaṁ tāva majjhimadesaṁ gantvā buddhassa uppannabhāvaṁ ñatvā dasabalaṁ
gahetvā 1- imaṁ nagaraṁ ānehī"ti purisasahassena saddhiṁ pesesi. so anupubbena
satthu santikaṁ gantvā dhammakathaṁ sutvā paṭiladdhasaddho tattheva pabbajitvā vīsati
vassasahassāni samaṇadhammaṁ akāsi. tena saddhiṁ gatapurisā pana sabbepi nivattitvā
puna rañño santikaṁ āgatā.
ayaṁpi thero paripuṇṇasīlo kālaṁ katvā ekaṁ buddhantaraṁ devamanussesu saṁsaranto
amhākaṁ dasabalassa nibbattito puretarameva sāvatthiyaṁ brāhmaṇagehe 2- paṭisandhiṁ
gaṇhi, mogharājamāṇavotissa nāmaṁ akaṁsu. kaṭṭhavāhanarājāpi kassapassa bhagavato adhikārakammaṁ
katvā ekaṁ buddhantaraṁ saparivāro devamanussesu saṁsaritvā amhākaṁ dasabalassa
nibbattito puretarameva sāvatthiyaṁ purohitagehe paṭisandhiṁ gaṇhi, bāvarimāṇavotissa 3-
nāmaṁ akaṁsu. so aparena samayena tayo vede uggaṇhitvā soḷasannaṁ māṇavakasahassānaṁ
sippaṁ vācento carati. athassa pasenadikosalarañño jātakāle 4- pitu accayena
purohitaṭṭhānaṁ adaṁsu. tadā ayaṁpi mogharājamāṇavo bāvaribrāhmaṇassa santike
sippaṁ gaṇhāti.
athekadivasaṁ bāvaribrāhmaṇo rahogato attano sippe sāraṁ olokento
samparāyikasāraṁ adisvā "ekaṁ pabbajjaṁ pabbajitvā samparāyikaṁ gavesissāmī"ti
kosalarājānaṁ upasaṅkamitvā attano pabbajjaṁ anujānāpesi. so tena anuññāto
soḷasahi māṇavakasahassehi parivuto pabbajjatthāya nikkhami. kosalarājāpi tena
saddhiṁyeva ekaṁ amaccaṁ kahāpaṇasahassaṁ datvā pesesi 5- "yasmiṁ ṭhāne ācariyo pabbajati,

footnote: 1 sī.,chaßēéa. ayaṁ pāṭho na dissati 2 chaßēéa. brāhmaṇakule
footnote: 3 sī.,i. bāvārimāṇavotissa 4 chaßēéa. kāle 5 sī. saddhiṁyeva kahāpaṇānaṁ satasahassaṁ
footnote: pesesi

page number: 295

tatrassa vasanaṭṭhānaṁ gantvā 1- dethā"ti. bāvaribrāhmaṇo phāsukaṭṭhānaṁ oloketukāmo
2- majjhimadesato paṭikkamma assakarañño ca malarañño 3- ca sīmantare godhāvaritīre
attano vasanaṭṭhānaṁ kāresi.
atheko puriso jaṭilānaṁ dassanatthāya gato tesaṁ santike 4- bhūmiṭṭhāne tehi
anuññāte 5- attano vasanaṭṭhānaṁ akāsi. tena kataṁ disvā aparaṁ kulasataṁ gehasataṁ
kāresi. te sabbepi sannipatitvā "mayaṁ ayyānaṁ santike bhūmibhāge vasantā
sukhaṁ vasituṁ na sakkoma, kahāpaṇaṁ sukhasaṁvāsaṁ te dassāmā"ti 6- ekeko ekekaṁ
kahāpaṇaṁ bāvaribrāhmaṇassa vasanaṭṭhāne ṭhapesi. sabbepi āgatakahāpaṇā 7- satasahassamattā
ahesuṁ. bāvaribrāhmaṇo "kimatthaṁ ete āgatā"ti āha. sukhavāsanatthāya 8-
bhanteti. sacāhaṁ hiraññasuvaṇṇena atthiko assaṁ, ahaṁ mahantaṁ dhanarāsiṁ pahāya
na pabbajeyyaṁ. tumhākaṁ kahāpaṇe gahetvā gacchathāti. amhehi ayyassa pariccattaṁ 9-
na puna gaṇhāma, anusaṁvaccharaṁ pana eteneva niyāmena āharissāma, ime gahetvā
ayyo dānaṁ detūti. brāhmaṇo adhivāsetvā kapaṇaddhikavaṇibbakayācakānaṁ dānamukhe
niyyādeti. 10- tassa aparāparaṁ dāyakabhāvo sakalajambūdīpe paññāyittha.
tato kaliṅgaraṭṭhe dunnavitthe 11- nāma gāme jūjakabrāhmaṇassa vaṁse
jātabrāhmaṇassa brāhmaṇī uṭṭhāya samuṭṭhāya brāhmaṇaṁ codeti "bāvarī kira dānaṁ
deti, gantvā tato hiraññasuvaṇṇaṁ āharā"ti. so tāya codiyamāno saṇṭhāretuṁ 12-
asakkonto bāvarissa santike 13- gacchamāno bāvarimhi bhiyyo 14- dānaṁ datvā
paṇṇasālaṁ pavisitvā nipajjitvā dānaṁ anussaramāne gato. gantvāva 15- "dānaṁ me
brāhmaṇa dehi, dānaṁ me brāhmaṇa dehī"ti āha. akāle tvaṁ brāhmaṇa āgato,
sampattayācakānaṁ me dinnaṁ, idāni kahāpaṇā 16- natthīti. na mayhaṁ brāhmaṇa

footnote: 1 chaßēéa. gahetvā 2 cha.,i. olokento 3 sī. cūḷakarañño, chaßēéa.,i. muḷhakarañño
footnote: 4 chaßēéa. santake 5 chaßēéa.,i. anuññāto 6 cha.,i. vasāma, mudhā vasituṁ na kāraṇaṁ,
footnote: sukhavāsaṁ vo dassāmāti 7 chaßēéa. sabbehipi ābhatakahāpaṇā 8 chaßēéa.,i. sukhavāsadānatthāya

9 i. pariccattā 10 chaßēéa.,i. niyyātesi 11 sī.,i.,chaßēéa. kāliṅgaraṭṭhe
dunniviṭṭhe 12 ma. sandhāretuṁ, cha. saṇṭhātuṁ 13 chaßēéa. santikaṁ 14 chaßēéa. ayaṁ saddo
na dissati 15 chaßēéa.,i. gantvā ca 16 chaßēéa.,i. kahāpaṇaṁ

page number: 296

bahūhi kahāpaṇehi attho, tava ettakaṁ dānaṁ dentassa 1- na sakkā kahāpaṇehi vinā
bhavituṁ, mayhaṁ pañca kahāpaṇasatāni dehīti. brāhmaṇa pañcasatāni natthi, puna kāle
sampatte labhissasīti. kiṁ panāhaṁ tava dānakāle āgamissāmīti bāvaribrāhmaṇassa
paṇṇasāladvāre vālikaṁ 2- thūpaṁ katvā samantato rattavaṇṇāni pupphāni vikiritvā
mantaṁ jappento viya oṭṭhehi 3- cāletvā cāletvā "muddhā phalatu sattadhā"ti
vadati.
bāvaribrāhmaṇo cintesi "ayaṁ mahātapo tapacāraṁ gaṇhitvā caraṇakabrāhmaṇo mayhaṁ
sattadivasamatthake `sattadhā muddhā phalatū'ti 4- vadati, mayhañca imassa dātabbāni pañca
kahāpaṇasatāni natthi, ekaṁsena maṁ esa ghātessatī"ti. evaṁ tasmiṁ sokasallasamappite
nisinne rattibhāgasamanantare anantarattabhāve bāvarissa mātā devatā hutvā
nibbatti. 5- sā puttassa sokasallasamappitabhāvaṁ disvā āgantvā āha "tāta esa
muddhaphālabhāvaṁ vā amuddhaphālabhāvaṁ vāpi 6- na jānāti, tvaṁ loke buddhānaṁ
uppannabhāvaṁ na jānāsi. sace te saṁsayo atthi, satthu santikaṁ gantvā puccha,
so te etaṁ kāraṇaṁ kathessatī"ti. brāhmaṇo devatāya kathaṁ sutakālato paṭṭhāya
assāsaṁ labhitvā punadivase uṭṭhite aruṇe sabbeva antevāsike pakkosāpetvā 7-
"tātā buddho kira loke uppanno, tumhepi sīghaṁ gantvā `buddho vā no vā'ti
ñatvā āgantvā mayhaṁ ārocetha, ahaṁ satthu santikaṁ gamissāmi. apica kho pana mayhaṁ
mahallakabhāvena jīvitantarāyo dujjāno, tumhe tassa santikaṁ gantvā iminā ca iminā
ca niyāmena pañhe naṁ pucchathā"ti muddhaphālanapañhaṁ nāma abhisaṅkharitvā adāsi.
tato cintesi "sabbe ime māṇavā paṇḍitā, satthu dhammakathaṁ sutvā
attano kicce matthakaṁ patte puna mayhaṁ santikaṁ āgaccheyyuṁ vā no vā"ti.

footnote: 1 chaßēéa. dadantassa 2 chaßēéa. vālukaṁ 3 chaßēéa.,i. oṭṭhe 4 sī.,i. sattadhā muddhaṁ
footnote: phālemīti 5 sī.,i. nibbattā 6 sī.,i.,chaßēéa. muddhaṁ vā muddhaphālanaṁ vā
footnote: 7 chaßēéa.,i. pakkositvā

page number: 297

atha attano bhāgineyyassapi ajitamāṇavassa 1- nāma saññaṁ adāsi "tvaṁ pana ekanteneva
mama santikaṁ āgantuṁ arahasi, tayā paṭiladdhaṁ guṇaṁ āgantvā mayhaṁ katheyyāsī"ti.
atha te soḷasasahassajaṭilā ajitamāṇavaṁ jeṭṭhakaṁ katvā soḷasahi jeṭṭhantevāsikehi saddhiṁ
"satthāraṁ pañhaṁ pucchissāmā"ti cārikaṁ carantā gatagataṭṭhāne "ayyā kahaṁ gacchatha kahaṁ
gacchathā"ti pucchitā "dasabalassa santikaṁ pañhaṁ pucchituṁ gacchāmā"ti koṭito paṭṭhāya
parisaṁ saṅkaḍḍhantā anekayojanasataṁ maggaṁ gatā. satthā "tesaṁ āgamanadivase pana
aññattha 2- okāso na bhavissati, idaṁ imissā parisāya anucchavikaṭṭhānan"ti gantvā
pāsāṇacetiye piṭṭhipāsāṇe nisīdi. so ajitamāṇavopi sapariso 3- taṁ piṭṭhipāsāṇaṁ
āruyha satthu sarīrasampattiṁ disvā "ayaṁ puriso imasmiṁ loke vivaṭacchado buddho
bhavissatī"ti attano ācariyena pahite pañhe manasā pucchantova gato. 4-
taṁdivasaṁ tasmiṁ ṭhāne sampattaparisā dvādasayojanikā ahosi. tesaṁ soḷasannaṁ
antevāsikānaṁ antare mogharājamāṇavo "ahaṁ sabbehi paṇḍitataro"ti mānatthaddho,
tassa etadahosi "ayaṁ ajitamāṇavo sabbesaṁ jeṭṭhako, etassa paṭhamataraṁ mama pañhaṁ
pucchituṁ na yuttan"ti tassa lajjāyanto paṭhamataraṁ pañhaṁ apucchitvā tena pucchite
dutiyo hutvā satthāraṁ pañhaṁ pucchi. satthā "mānatthaddho mogharājamāṇavo, 5- na
ca tāvassa ñāṇaṁ paripākaṁ gacchati, assa mānaṁpi nīharituṁ 5- vaṭṭatī"ti cintetvā
āha "tiṭṭha tvaṁ mogharāja, aññe tāva pañhe pucchantū"ti. so satthu santikā
apasādaṁ 6- labhitvā cintesi "ahaṁ ettakaṁ kālaṁ mayā paṇḍitataro nāma natthīti
vicarāmi, buddhā ca nāma mānasaṁ jānitvā 7- na kathenti. satthā apasādeti, 8-
satthārā mama pucchāya doso diṭṭho bhavissatī"ti tuṇhī ahosi. so aṭṭhahi janehi
paṭipāṭiyā

footnote: 1 ma. piṅgiyamāṇavassa 2 chaßēéa. aññassa 3 sī.,i. sāpi parisā
footnote: 4 sī.,i. pucchantāva gatā 5-5 sī. yāvassa ñāṇaṁ paripākaṁ gacchati, athassa mānaṁ nīharituṁ, chaßēéa. na tāvassa ñāṇaṁ paripākaṁ gacchati, assa mānaṁ nivārituṁ
6 sī.,i. apasādanaṁ 7 sī.,i.,chaßēéa. ajānitvā 8 chaßēéa. satthā apasādetīti ime
pāṭhā na dissanti

page number: 298

pañhe pucchite adhivāsetuṁ asakkonto navamo hutvā puna uṭṭhāsi. punapi naṁ
satthā apasādeti.
so punapi tuṇhī hutvā "navakodāni 1- bhavituṁ na sakkhissāmī"ti pañcadasamo
hutvā pañhaṁ pucchi. athassa satthā ñāṇassa paripākabhāvaṁ 2- ñatvā pañhaṁ kathesi.
so desanāpariyosāne attano parivārakena jaṭilasahassena saddhiṁ arahattaṁ pāpuṇi.
iminā ca 3- niyāmeneva sesānipi pannarasa jaṭilasahassāni arahattaṁ pāpuṇiṁsu. sabbepi
iddhimayapattacīvaradharā ehibhikkhūva ahesuṁ. sesajanā pana na kathiyanti. ayaṁ mogharājatthero
tato paṭṭhāya tīhi lūkhehi samannāgataṁ cīvaraṁ dhāreti. evaṁ pārāyane 4- vatthuṁ
samuṭṭhitaṁ. satthā pana aparabhāge jetavane nisinno there paṭipāṭiyā ṭhānantaresu
ṭhapento mogharājattheraṁ imasmiṁ sāsane lūkhacīvaradharānaṁ aggaṭṭhāne ṭhapento
"etadaggaṁ bhikkhave mama sāvakānaṁ bhikkhūnaṁ lūkhacīvaradharānaṁ yadidaṁ mogharājā"ti āha.
catutthavaggavaṇṇanā.
tattha cattāḷīsasuttamattāya 5- therapāliyā vaṇṇanā niṭṭhitā.

footnote: 1 chaßēéa. saṁghanavako dāni 2 sī.,i. paripākaṁ gatabhāvaṁ 3 chaßēéa.,i. imināva
footnote: 4 ka. evaṁ panettha, khu.su. 25/983/524 5 chaßēéa. ekacattālīsamattāya

page number: 299

15. pañcamavagga
mahāpajāpatigotamītherīvatthu
[235] theripāliyaṁ 1- paṭhame yadidaṁ mahāpajāpatigotamīti mahāpajāpatī gotamī
therī rattaññūnaṁ aggāti dasseti.
tassā pañhākamme ayamanupubbikathā:- ayaṁ kira padumuttarabuddhakāle haṁsavatiyaṁ
kulagehe paṭisandhiṁ gaṇhitvā aparena samayena satthu dhammadesanaṁ suṇantī satthāraṁ ekaṁ
bhikkhuniṁ rattaññūnaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ
paṭṭhesi. sā yāvajīvaṁ dānaṁ datvā sīlaṁ rakkhitvā tato cutā devaloke nibbattitvā
puna ekasmiṁ buddhantare devalokato cavitvā bārāṇasiyaṁ pañcannaṁ dāsisatānaṁ
jeṭṭhakadāsī hutvā nibbatti. atha vassūpanāyikasamaye pañcasatapaccekabuddhā 2-
nandamūlakapabbhārato isipatane otaritvā nagare piṇḍāya caritvā isipatanameva gantvā
"vassūpanāyikakuṭiyā atthāya hatthakammaṁ yācissāmā"ti cintesuṁ. kasmā? vassakāle 3-
upagacchantena hi nālakapaṭipadaṁ paṭipannenapi pañcachadanānaṁ aññatarena chadaneneva channe
nibaddhasenāsane 4- upagantabbaṁ. vuttañhetaṁ "na bhikkhave asenāsanikena vassaṁ
upagantabbaṁ, yo upagaccheyya, āpatti dukkaṭassā"ti. 5- tasmā vassakāle
upakkaṭṭhe sace senāsanaṁ labhati, iccetaṁ kusalaṁ. no ce labhati, hatthakammaṁ
pariyesitvāpi kātabbaṁ. hatthakammaṁ alabhantena sāmaṁpi kātabbaṁ, na tveva asenāsanikena
vassaṁ upagantabbaṁ. ayamanudhammatā. tasmā te paccekabuddhā "hatthakammaṁ yācissāmā"ti
cīvaraṁ pārupitvā sāyaṇhasamaye nagaraṁ pavisitvā seṭṭhissa gharadvāre aṭṭhaṁsu.
jeṭṭhakadāsī kuṭaṁ gahetvā udakatitthaṁ gacchantī paccekabuddhe nagaraṁ pavisante addasa.
seṭṭhī tesaṁ āgatakāraṇaṁ sutvā "amhākaṁ okāso natthi, gacchantū"ti āha.

footnote: 1 chaßēéa. therapāliyā 2 chaßēéa.,i. pañca paccekabuddhā 3 chaßēéa. vassaṁ
footnote: 4 chaßēéa. sadvārabaddhe senāsane 5 vißēáahā. 4/204/225 vassūpanāyikakkhandhaka

page number: 300

atha te nagarā nikkhante jeṭṭhakadāsī kuṭaṁ gahetvā pavisantī disvā kuṭaṁ
otāretvā vanditvā onamitvā mukhaṁ ukkhipitvā 1- "ayyā nagaraṁ paviṭṭhamattāva
nikkhantā, kiṁ nu kho"ti pucchi. vassūpanāyikakuṭiyā hatthakammaṁ yācituṁ āgatamhāti.
laddhaṁ bhanteti. na laddhaṁ upāsiketi. kiṁ panesā kuṭi issareheva kātabbā, udāhu
duggatehipi sakkā kātunti. yena kenaci sakkā kātunti. sādhu bhante mayaṁ karissāma,
sve mayhaṁ bhikkhaṁ gaṇhathāti nimantetvā puna 2- kuṭaṁ gahetvā āgamanatitthamagge 3-
ṭhatvā āgatā avasesadāsiyo "ettheva hothā"ti vatvā sabbāsaṁ āgatakāle āha
"ammā kiṁ niccameva parassa dāsikammaṁ karissatha, udāhu dāsibhāvato muccituṁ
icchathā"ti. ajjeva muccituṁ icchāma ayyeti. yadi evaṁ, mayā pañcasatapaccekabuddhā
4- hatthakammaṁ alabhantā svātanāya nimantitā, tumhākaṁ sāmikehi ekadivasaṁ hatthakammaṁ
dāpethāti. tā "sādhū"ti sampaṭicchitvā sāyaṁ aṭavito āgatakāle sāmikānaṁ ārocesuṁ.
te "sādhū"ti jeṭṭhakadāsiyā 5- gehadvāre sannipatiṁsu.
atha ne jeṭṭhakadāsī "sve tātā paccekabuddhānaṁ hatthakammaṁ dethā"ti ānisaṁsaṁ
ācikkhitvā yepi na kātukāmā, te gāḷhena ovādena tajjetvā sabbepi
sampaṭicchāpesi. sā punadivase paccekabuddhānaṁ bhattaṁ datvā sabbesaṁ dāsaputtānaṁ
saññaṁ adāsi. te tāvadeva araññaṁ pavisitvā dabbasambhāre samodhānetvā sataṁ
sataṁ hutvā ekekaṁ kuṭiṁ caṅkamanādipariveṇaṁ 6- katvā mañcapīṭhapānīyaparibhojanīyādīni
ṭhapetvā paccekabuddhānaṁ temāsaṁ tattheva vasanatthāya paṭiññaṁ kāretvā vārakaṁ
bhikkhaṁ upaṭṭhāpesuṁ. 7- yā attano vāradivase dātuṁ 8- na sakkoti, tassā jeṭṭhakadāsī
sakagehato nīharitvā deti. evaṁ temāsaṁ paṭijaggitvā jeṭṭhakadāsī ekaṁ 9- ekekasāṭakaṁ
sajjāpesi, pañca thūlasāṭakasatāni ahesuṁ. tāni parivattāpetvā pañcannaṁ

footnote: 1 sī.,i. pidhāya 2 sī.,i. udakaṁ netvā puna 3 sī.,i. āgamma titthamagge
footnote: 4 chaßēéa.,i. paccekabuddhā 5 chaßēéa.,sī.,i. jeṭṭhakadāsassa
footnote: 6 sī.,i.,chaßēéa. caṅkamanādiparivāraṁ 7 ma. vārena bhikkhaṁ upaṭṭhapesuṁ,

cha.,i. vārabhikkhaṁ paṭṭhapesuṁ 8 chaßēéa.,i.ayaṁ pāṭho na dissati 9 chaßēéa. ekekaṁ dāsiṁ

page number: 301

paccekabuddhasatānaṁ 1- ticīvarāni katvā adāsi. paccekabuddhā tāsaṁ passantīnaṁyeva
ākāsena gandhamādanapabbataṁ agamaṁsu.
tāpi sabbā yāvajīvaṁ kusalaṁ katvā devaloke nibbattiṁsu. tāsu jeṭṭhikā
tato cavitvā bārāṇasiyā avidūre pesakāragāme pesakārajeṭṭhakassa gehe nibbatti.
athekadivasaṁ padumavatiyā puttā pañcasatā paccekabuddhā bārāṇasiraññā nimantitā
rājadvāraṁ āgantvā kañci olokentaṁpi adisvā nivattitvā nagaradvārena
nikkhamitvā taṁ pesakāragāmaṁ agamaṁsu. sā atthī paccekabuddhe disvā sampiyāyamānā
sabbeva vanditvā bhikkhaṁ adāsi. te bhattakiccaṁ katvā gandhamādanameva agamaṁsu.
sāpi yāvajīvaṁ kusalaṁ katvā devamanussesu saṁsarantī amhākaṁ satthu nibbattito
puretarameva devadahanagare mahāsuppabuddhassa gehe paṭisandhiṁ gaṇhi, gotamītissā
nāmaṁ akaṁsu. mahāmāyāya kaniṭṭhabhaginī hoti. mantajjhāyakabrāhmaṇā lakkhaṇāni
pariggaṇhantā 2- "imāsaṁ dvinnaṁ kucchiyaṁ vasikadārakā cakkavattino bhavissantī"ti
byākariṁsu. suddhodanamahārājā vayappattakāle tā dvepi maṅgalaṁ katvā attano
gharaṁ ānesi. aparabhāge amhākaṁ bodhisatto tusitapurā cavitvā mahāmāyāya deviyā
kucchiyaṁ paṭisandhiṁ gaṇhi. mahāmāyā tassa jātadivasato sattame divase kālaṁ karitvā
tusitapure nibbatti. suddhodanamahārājā mahāsattassa mātucchaṁ mahāpajāpatiṁ gotamiṁ
aggamahesiṭṭhāne ṭhapesi. tasmiṁ kāle nandakumāro jāto. ayaṁ mahāpajāpatī nandakumāraṁ
dhātīnaṁ datvā sayaṁ bodhisattaṁ samparicarati. 3-
aparena samayena bodhisatto mahābhinikkhamanaṁ nikkhamitvā sabbaññutaṁ patvā
lokānuggahaṁ karonto anukkamena kapilavatthupuraṁ patvā nagaraṁ piṇḍāya pāvisi.
athassa pitā suddhodanamahārājā antaravīthiyaṁyeva dhammakathaṁ sutvā sotāpanno ahosi,
atha dutiyadivase nando pabbaji, sattame divase rāhulo. satthā aparena samayena

footnote: 1 chaßēéa.,i. pañcannaṁ paccekabuddhānaṁ 2 sī. paṭiggaṇhantā 3 chaßēéa.,i. parihari

page number: 302

vesāliṁ upanissāya kūṭāgārasālāyaṁ viharati. tasmiṁ samaye suddhodanamahārājā
setacchattassa heṭṭhā arahattaṁ sacchikatvā parinibbāyi. tadā mahāpajāpatī pabbajjāya
cittaṁ uppādesi. tato rohiṇīnadītīre kalahavivādasuttapariyosāne 1- nikkhamitvā
pabbajitānaṁ pañcannaṁ kumārasatānaṁ pādaparicārikā sabbāva ekacittā hutvā
"mahāpajāpatiyā santikaṁ gantvā sabbāva satthu santike pabbajissāmā"ti
mahāpajāpatiṁ jeṭṭhikaṁ katvā satthu santikaṁ gantvā pabbajitukāmā ahesuṁ. ayaṁ
ca mahāpajāpatī paṭhamameva ekavāraṁ satthāraṁ pabbajjaṁ yācamānā nālattha, tasmā
kappakaṁ pakkosāpetvā kese chindāpetvā kāsāyāni acchādetvā sabbā tā
sākiyāniyo ādāya vesāliṁ gantvā ānandattherena dasabalaṁ yācāpetvā 2- aṭṭhahi
garudhammehi pabbajjañca upasampadañca alattha. itarā pana sabbāpi ekatova
upasampannā ahesuṁ. ayamettha saṅkhepo, vitthārato panetaṁ vatthu pāliyaṁ 3- āgatameva.
evaṁ upasampannā pana mahāpajāpatī satthāraṁ upasaṅkamitvā abhivādetvā
ekamantaṁ aṭṭhāsi, athassā satthā dhammaṁ desesi. sā satthu santikeva kammaṭṭhānaṁ
gahetvā arahattaṁ pāpuṇi. sesā pañcasatā bhikkhuniyo nandakovādasuttapariyosāne 4-
arahattaṁ pāpuṇiṁsu. evametaṁ vatthu samuṭṭhitaṁ. aparabhāge satthā jetavane nisinno
bhikkhuniyo ṭhānantaresu ṭhapento mahāpajāpatiṁ rattaññūnaṁ aggaṭṭhāne ṭhapesīti.
khemātherīvatthu
[236] dutiye khemāti evaṁnāmikā bhikkhunī. ito paṭṭhāya ca panassā
pañhākamme ayamanupubbikathāti avatvā sabbattha abhinīhāraṁ ādiṁ katvā vattabbameva
vakkhāma.

footnote: 1 khu.su. 25/869/503 kalahavivādasutta 2 sī.,i. yācetvā
footnote: 3 vi.cu. 7/402/231 bhikkhunikkhandhaka 4 ma.u. 14/398/344 saḷāyatanavagga

page number: 303

atīte kira padumuttarabuddhakāle haṁsavatīnagare ayaṁ parapariyāpannā hutvā
nibbatti. athekadivasaṁ tassa bhagavato aggasāvikaṁ sujātattheriṁ nāma piṇḍāya carantiṁ
disvā tayo modake datvā taṁdivasameva attano gehe 1- vissajjetvā theriyā dānaṁ
datvā "anāgate buddhuppāde tumhe viya mahāpaññā bhaveyyan"ti paṭṭhanaṁ katvā
yāvajīvaṁ kusalakammesu 2- appamattā hutvā kappasatasahassaṁ devamanussesu saṁsarantī 3-
kassapabuddhakāle kiṁkissa rañño 4- gehe paṭisandhiṁ gahetvā sattannaṁ bhaginīnaṁ
abbhantarā hutvā vīsati vassasahassāni geheyeva komāribrahmacariyaṁ caritvā tāhi
bhaginīhi saddhiṁ dasabalassa vasanapariveṇaṁ kāretvā ekaṁ buddhantaraṁ devamanussesu
saṁsarantī imasmiṁ buddhuppāde maddaraṭṭhe sāgalanagare rājakule paṭisandhiṁ gaṇhi,
khemātissā nāmaṁ akaṁsu. tassā sarīravaṇṇo suvaṇṇarasapiñjaro viya ahosi. sā pana
vayappattā bimbisārarañño gehaṁ agamāsi.
sā tathāgate rājagahaṁ upanissāya veḷuvane viharante "satthā kira rūpe
dosaṁ dassetī"ti rūpamadamattā hutvā "mayhaṁpi rūpe dosaṁ dasseyyā"ti bhayena
dasabalassa dassanāya na gacchati. rājā cintesi "ahaṁ satthu aggupaṭṭhāko, mādisassa
ca nāma ariyasāvakassa aggamahesī dasabalaṁ dassanāya na gacchati, na me etaṁ
ruccatī"ti. so kavīhi veḷuvanuyyānassa vaṇṇaṁ 5- bandhāpetvā "khemāya deviyā
savanupacāre gāyathā"ti āha. sā uyyānassa vaṇṇaṁ sutvā gantukāmā hutvā
rājānaṁ paṭipucchi. rājā "uyyānaṁ gaccha, satthāraṁ pana adisvā āgantuṁ na
labhissasī"ti āha. sā rañño paṭivacanaṁ adatvāva maggaṁ paṭipajji. rājā tāya
saddhiṁ gacchante purise āha "sace devī uyyānato nivattamānā dasabalaṁ passati,
iccetaṁ kusalaṁ. sace na passati, rājāṇāya naṁ dassethā"ti. athakho sā devī
divasabhāgaṁ uyyāne caritvā nivattantī dasabalaṁ adisvāva gantuṁ āraddhā. atha
naṁ rājapurisā attano aruciyā deviṁ satthu santikaṁ nayiṁsu.

footnote: 1 chaßēéa.,i. kese 2 i. kusalakammena 3 sī.,i. saṁsaritvā
footnote: 4 chaßēéa. kikissa kāsirañño. evamuparipi 5 sī.,i. vaṇṇe

page number: 304

satthā taṁ āgacchantiṁ disvā iddhiyā ekaṁ devaccharaṁ nimminitvā tālapaṇṇaṁ 1-
gahetvā vījamānaṁ viya akāsi. khemā ca devī taṁ disvā cintesi "ahañcamhi 2-
naṭṭhā, evarūpā nāma dibbaccharapaṭibhāgā 3- itthiyo dasabalassa avidūre tiṭṭhanti, ahaṁ
etāsaṁ paricārikāpi nappahomi, ahaṁ hi nikkāraṇā 4- pāpacittassa vasena naṭṭhā"ti
taṁ nimittaṁ gahetvā tameva itthiṁ olokayamānā aṭṭhāsi. atha naṁ tassā passantiyāva
tathāgatassa adhiṭṭhānabalena sā itthī paṭhamavayaṁ atikkamma majjhimavaye ṭhitā viya
majjhimavayaṁ atikkamma pacchimavaye ṭhitā viya valittacā palitakesā khaṇḍitapatitadantā 5-
ahosi. tato tassā passantiyā saddhiṁ tālapaṇṇena parivattetvā patati. 6- tato
khemā pubbahetusampannattā tasmiṁ ārammaṇe āpāthagate evaṁ cintesi "evaṁvidhaṁpi
nāma sarīraṁ evarūpaṁ vipattiṁ pāpuṇāti, mayhaṁpi sarīraṁ evaṁgatikameva bhavissatī"ti.
athassā evaṁ cintitakkhaṇe satthā imaṁ dhammapade gāthamāha:-
"ye rāgarattānupatanti sotaṁ
sayaṁ kataṁ makkaṭakova jālaṁ
etaṁpi chetvāna vajanti dhīrā
anapekkhino sabbadukkhaṁ 7- pahāyā"ti. 8-
sā gāthāpariyosāne ṭhitapade ṭhitāyeva saha paṭisambhidāhi arahattaṁ pāpuṇi.
agāramajjhe vasantena nāma 9- arahattaṁ pattena taṁdivasameva parinibbāyitabbaṁ vā
pabbajitabbaṁ vā hoti, sā pana attano āyusaṅkhārānaṁ pavattanabhāvaṁ ñatvā
"attano pabbajjaṁ anujānāpessāmī"ti satthāraṁ vanditvā rājanivesanaṁ gantvā
rājānaṁ anabhivādetvāva aṭṭhāsi. rājā iṅgitasaññāṇena 10- aññāsi "ariyadhammaṁ 11-

footnote: 1 chaßēéa.,i. tālavaṇṭaṁ 2 sī. manaṁ vatamhi, i. manā vatamhi, chaßēéa. mānamhi
footnote: 3 chaßēéa. devaccharappaṭibhāgā 4 chaßēéa. mānamadaṁ hi nissāya, i. manamhi akāraṇā
footnote: 5 sī. khaṇḍasithiladantā, chaßēéa. khaṇḍaviraḷadantā 6 chaßēéa. paripati 7 sī.,ka.,ma. kāmasukhaṁ

8 khuḍha. 25/347/77 khemātherīvatthu 9 sī. agāramajjhāvasantena, i. agāramajjhe ca nāma
10 sī.,i.,cha. iṅgiteneva, ma. ekadesañāṇena 11 sī.,i. ariyadhammaṁ arahattaṁ

page number: 305

pattā bhavissatī"ti. atha naṁ āha "devī gatā nu kho satthu dassanāyā"ti. mahārāja
tumhehi diṭṭhadassanaṁ caritaṁ, 1- ahaṁ pana dasabalaṁ sudiṭṭhaṁ akāsiṁ, pabbajjaṁ me
anujānāthāti. rājā "sādhu devī"ti sampaṭicchitvā suvaṇṇasivikāya bhikkhunīupassayaṁ
upanetvā pabbājesi, athassā "khemātherī nāma gihibhāve ṭhatvā arahattaṁ pattā"ti
mahāpaññābhāvo 2- pākaṭo ahosīti. 3- idametthapi vatthuṁ. 4- atha satthā aparabhāge
jetavane nisinno bhikkhuniyo paṭipāṭiyā ṭhānantaresu ṭhapento khemātheriṁ mahāpaññānaṁ
aggaṭṭhāne ṭhapesīti.
uppalavaṇṇātherīvatthu
[237] tatiye uppalavaṇṇāti nīluppalagabbhasadisena 5- vaṇṇena samannāgatattā
evaṁladdhanāmā therī. sā kira padumuttarabuddhakāle haṁsavatiyaṁ kulagehe paṭisandhiṁ
gaṇhitvā aparabhāge mahājanena saddhiṁ satthu santikaṁ gantvā dhammaṁ suṇantī satthāraṁ
ekaṁ bhikkhuniṁ iddhimantānaṁ 6- aggaṭṭhāne ṭhapentaṁ disvā sattāhaṁ
buddhappamukhassa bhikkhusaṁghassa mahādānaṁ datvā taṁ ṭhānantaraṁ paṭṭhesi. sā yāvajīvaṁ
kusalaṁ katvā devamanussesu saṁsarantī kassapabuddhakāle bārāṇasinagare kiṁkissa rañño
gehe paṭisandhiṁ gaṇhitvā sattannaṁ bhaginīnaṁ abbhantarā hutvā vīsati vassasahassāni
brahmacariyaṁ caritvā bhikkhusaṁghassa pariveṇaṁ katvā devaloke nibbattā.
tato cavitvā puna manussalokaṁ gacchantī 7- ekasmiṁ gāmake 8- sahatthā kammaṁ
katvā jīvanakaṭṭhāne nibbattā. sā ekadivasaṁ khettakuṭiṁ gacchantī antarāmagge
ekasmiṁ sare pātova pupphitaṁ padumapupphaṁ disvā taṁ saraṁ oruyha tañceva pupphaṁ
lājapakkhipanatthāya paduminiyā pattañca gahetvā kedāre sālisīsāni chinditvā
kuṭiyaṁ 9- nisinnā lāje bhajjitvā pañca lājasatāni gaṇesi. tasmiṁ khaṇe

footnote: 1 chaßēéa. parittaṁ, i. parittakaṁ 2 chaßēéa. mahāpaññabhāvo 3 chaßēéa. ahosi
footnote: 4 chaßēéa. idamettha vatthu 5 chaßēéa. nīluppalagabbhasadiseneva 6 chaßēéa. iddhimantīnaṁ
footnote: 7 chaßēéa.,i. āgacchantī 8 chaßēéa.,i. gāme 9 chaßēéa.,i. kuṭikāya

page number: 306

gandhamādanapabbate nirodhasamāpattito vuṭṭhito eko paccekabuddho āgantvā tassā
avidūre aṭṭhāsi. sā pacajacekabuddhaṁ disvā lājehi saddhiṁ padumapupphaṁ gahetvā
kuṭito oruyha lāje paccekabuddhassa patte khipitvā 1- padumapupphena pattaṁ pidhāya
adāsi. athassā paccekabuddhe thokaṁ gate etadahosi "pabbajitā nāma pupphena
anatthikā, ahaṁ pupphaṁ gahetvā pilandhissāmī"ti gantvā paccekabuddhassa hatthato
pupphaṁ gahetvā puna cintesi "sace ayyo pupphena anatthiko abhavissa, 2- taṁ
pattamatthake ṭhapituṁ na adāsi, 2- addhā ayyassa attho bhavissatī"ti puna gantvā
pattamatthake ṭhapetvā paccekabuddhaṁ khamāpetvā "bhante imesaṁ me lājānaṁ nissandena
lājagaṇanāya puttā assu, padumapupphanissandena nibbattaṭṭhāne me pade pade
padumapupphaṁ uṭṭhahatū"ti paṭṭhanaṁ akāsi. paccekabuddho tassā passantiyāva ākāsena
gandhamādanapabbataṁ gantvā taṁ padumaṁ nandamūlakapabbhāre paccekabuddhānaṁ
akkamanasopānasamīpe pādapuñchanaṁ katvā ṭhapesi.
sāpi tassa kammassa nissandena devaloke paṭisandhiṁ gaṇhi, nibbattakālato
paṭṭhāya cassā pade pade mahāpadumapupphaṁ uṭṭhāsi. sā tato cavitvā pabbatapāde
ekasmiṁ padumasare padumagabbhe nibbatti. taṁ nissāya eko tāpaso vasati, so
pātova mukhadhovanatthāya saraṁ gantvā taṁ pupphaṁ disvā cintesi "idaṁ pupphaṁ sesehi
mahantataraṁ, sesāni ca pupphitāni, idaṁ makulitameva, bhavitabbamettha kāraṇenā"ti udakaṁ
otaritvā taṁ pupphaṁ gaṇhi. taṁ tena gahitamattameva pupphitaṁ. tāpaso antopadumagabbhe
nipannadārikaṁ addasa. diṭṭhakālato paṭṭhāya ca dhītusinehaṁ labhitvā padumeneva saddhiṁ
paṇṇasālaṁ netvā mañcake nipajjāpesi. athassā puññānubhāvena aṅguṭṭhake khīraṁ
nibbatti. so tasmiṁ pupphe milāte aññaṁ navapupphaṁ āharitvā taṁ nipajjāpesi.
athassā ādhāvanavidhāvanavasena 3- kīḷituṁ samatthakālato paṭṭhāya pade pade 4- padumapupphaṁ

footnote: 1 chaßēéa.,i. pakkhipitvā 2-2 chaßēéa.,i. pattamatthake ṭhapetuṁ na adassa
footnote: 3 ma. ādhāvanaparidhāvanena, cha. ādhāvanavidhāvanena 4 chaßēéa. padavāre padavāre

page number: 307

uṭṭhāsi, kuṅkumarāsissa viyassā sarīravaṇṇā ahosi. sā appattā devavaṇṇaṁ,
atikkantā manussavaṇṇaṁ ahosi. sā pitari phalāphalatthāya gate paṇṇasālāya
ohiyati.
athekadivasaṁ tassā vayappattakāle pitari phalāphalatthāya gate eko vanacarako
taṁ disvā cintesi "manussānaṁ nāma evaṁvidhaṁ rūpaṁ natthi, vīmaṁsissāmi nan"ti
tāpasassa āgamanaṁ udikkhanto nisīdi. sā pitari āgacchante paṭipathaṁ gantvā
tassa hatthato kājekamaṇḍaluṁ 1- aggahesi, sayaṁ āgantvā nisinnassa tāpasassa
attano karaṇavattaṁ dassesi. tadā so vanacarako manussabhāvaṁ ñatvā tāpasaṁ
abhivādetvā nisīdi. tāpaso taṁ vanacarakaṁ vanamūlaphalāphalehi ca pānīyena ca nimantetvā "bho
purisa imasmiṁyeva ṭhāne vasissasi, udāhu gamissasī"ti pucchi. gamissāmi bhante,
idha kiṁ karissāmīti. idaṁ tayā diṭṭhakāraṇaṁ ettha 2- gantvā akathetuṁ sakkhissasīti.
sace ayyo na icchati, kiṁkāraṇā kathessāmīti tāpasaṁ vanditvā puna āgamanakāle
maggasañjānanatthaṁ sākhañca padañca rukkhasaññañca 3- karonto pakkāmi.
so bārāṇasiṁ gantvā rājānaṁ addasa, rājā "kasmā āgatosī"ti pucchati. 4-
"ahaṁ deva tumhākaṁ vanacarako pabbatapāde acchariyaṁ itthīratanaṁ disvā āgatomhī"ti
sabbaṁ pavuttiṁ kathesi. so tassa vacanaṁ sutvā vegena pabbatapādaṁ gantvā avidūre
ṭhāne khandhāvāraṁ nivesetvā vanacarakena ceva aññehi 5- ca purisehi saddhiṁ tāpasassa
bhattakiccaṁ katvā nisinnavelāya tattha gantvā abhivādetvā paṭisaṇṭhāraṁ katvā
ekamantaṁ nisīdi. rājā tāpasassa pabbajitaparikkhārabhaṇḍaṁ pādamūle ṭhapetvā "bhante
imasmiṁ ṭhāne kiṁ karoma, gacchāmā"ti āha. gaccha mahārājāti. āma gacchāmi
bhante, ayyassa pana samīpe visabhāgaparisā atthīti assumhā, papañcā esā 6-
pabbajitānaṁ, mayā saddhiṁ gacchatu bhanteti. manussānaṁ nāma cittaṁ duṭṭhaṁ, ayaṁ 7-

footnote: 1 sī.,i. kācakamaṇḍaluṁ, chaßēéa. kājakamaṇḍaluṁ 2 chaßēéa.,i. etto
footnote: 3 chaßēéa.,i. sākhāsaññañca rukkhasaññañca 4 chaßēéa.,i. pucchi 5 sī.,i. appehi
footnote: 6 sī.,i. assumha, papañco eso, chaßēéa. assumha, asāruppā esā 7 ma. nāma

cittaṁ duṭṭhaṁ, ayaṁ, cha.,i. duttosayaṁ

page number: 308

kathaṁ bahunnaṁ majjhe vasissatīti. tumhākaṁ 1- rucitakālato paṭṭhāya sesānaṁ
jeṭṭhakaṭṭhāne ṭhapetvā paṭijaggissāmi 2- bhanteti.
so rañño kathaṁ sutvā daharakāle gahitanāmavaseneva "amma padumavatī"ti
dhītaraṁ pakkosi, sā ekavacaneneva paṇṇasālato nikkhamitvā pitaraṁ abhivādetvā
aṭṭhāsi. atha naṁ pitā āha "tvaṁ amma vayappattā, imasmiṁ ca ṭhāne raññā
diṭṭhakālato paṭṭhāya vasituṁ aphāsukā 3- , raññā saddhiṁ gaccha ammā"ti. sā "sādhu
tātā"ti pitu vacanaṁ sampaṭicchitvā abhivādetvā rodamānā gacchati. 4- rājā "imissā
pitu cittaṁ gaṇhāmī"ti tasmiṁyeva ṭhāne kahāpaṇarāsimhi ṭhapetvā abhisekaṁ akāsi.
atha naṁ gahetvā attano nagaraṁ netvā 5- āgatakālato paṭṭhāya sesaitthiyo
anoloketvā tāya saddhiṁyeva ramati. tā itthiyo issāpakatā taṁ rañño antare
paribhinditukāmā evamāhaṁsu "nāyaṁ mahārāja manussajātikā, kahaṁ nāma tumhehi
manussānaṁ vicaraṇaṭṭhāne padumāni uṭṭhahantāni diṭṭhapubbāni, addhā ayaṁ yakkhinī,
haratha naṁ mahārājā"ti. rājā tāsaṁ kathaṁ sutvā tuṇhī ahosi.
athassa aparena samayena paccanto kupito. so "garugabbhā 6- padumavatī"ti taṁ nagare
ṭhapetvā paccantaṁ agamāsi. atha tā itthiyo tassā upaṭṭhāyikāya lañcaṁ 7- datvā
"imissā dārakaṁ jātamattameva apanetvā ekaṁ dārughaṭikaṁ lohitena makkhetvā santike
ṭhapehī"ti āhaṁsu. padumavatiyāpi nacirasseva gabbhavuṭṭhānaṁ ahosi. mahāpadumakumāro
ekakova kucchimhi vasi, 8- avasesā ekūnapañcasatā dārakā mahāpadumakumārassa
mātukucchito nikkhamitvā nipannakāle saṁsedajā hutvā nibbattiṁsu. athassā 9-
"na tāvāyaṁ satiṁ paṭilabhatī"ti ñatvā upaṭṭhāyikā ekaṁ dārughaṭikaṁ lohitena makkhetvā
samīpe ṭhapetvā tāsaṁ itthīnaṁ saññaṁ adāsi. tā pañcasatāpi itthiyo ekekā

footnote: 1 chaßēéa.,i. amhākaṁ 2 sī. paṭijaggituṁ sakkhissāma 3 sī.,i. aphāsukaṁ,
footnote: chaßēéa. ayuttā 4 sī.,i.,cha. parodamānā aṭṭhāsi 5 ma. gantvā, cha.,i. ānetvā
footnote: 6 sī.,i. garubhārā 7 chaßēéa. lañjaṁ 8 chaßēéa. kucchiyaṁ paṭisandhiṁ gaṇhi 9 chaßēéa. athassa

page number: 309

ekekaṁ dārakaṁ gahetvā cundakārakānaṁ santike 1- pesetvā karaṇḍake āharāpetvā
attanā attanā gahitadārake tattha nipajjāpetvā bahi lañchanaṁ katvā ṭhapayiṁsu.
padumavatīpi kho saññaṁ labhitvā taṁ upaṭṭhāyikaṁ "kiṁ vijātamhi ammā"ti
pucchi. sā taṁ santajjetvā "kuto tvaṁ dārakaṁ labhissasī"ti vatvā "ayante
kucchito nikkhantadārako"ti lohitamakkhitaṁ dārughaṭikaṁ purato ṭhapesi. sā taṁ disvā
domanassappattā "sīghaṁ naṁ phāletvā apanehi, sace koci passeyya, lajjitabbaṁ
bhaveyyā"ti āha. sā tassā kathaṁ sutvā atthakāmā viya dārughaṭikaṁ phāletvā
uddhane pakkhipi.
rājāpi paccantato āgantvā nakkhattaṁ paṭimānento bahinagare khandhāvāraṁ
bandhitvā 2- nisīdi. atha tā pañcasatā itthiyo rañño paccuggamanaṁ āgantvā
āhaṁsu "tvaṁ mahārāja amhākaṁ na saddahasi, amhehi vuttaṁ akāraṇaṁ viya hoti. tvaṁ
mahesiyā upaṭṭhāyikaṁ pakkosāpetvā paṭipuccha, dārughaṭikaṁ kho 3- devī vijātā"ti.
rājā taṁ kāraṇaṁ na upaparikkhitvāva "amanussajātikā ca 4- bhavissatī"ti taṁ gehato
nikkaḍḍhi. tassā rājagehato saha nikkhamaneneva padumapupphāni antaradhāyiṁsu, sarīrañca
vivaṇṇaṁ 5- ahosi. sā ekikāva antaravīthiyā pāyāsi. atha naṁ ekā vayappattā
mahallikā itthī disvā dhītusinehaṁ uppādetvā "kahaṁ gacchasi ammā"ti āha.
āgantukamhi, vasanaṭṭhānaṁ olokentī vicarāmīti. idhāgaccha ammāti vasanaṭṭhānaṁ
datvā bhojanaṁ paṭiyādesi.
tassā iminā niyāmena tattha vasamānāya tā pañcasatā itthiyo ekacittā
hutvā rājānaṁ āhaṁsu "mahārāja tumhesu khandhāvāraṁ 6- gatesu amhehi gaṅgādevatāya
`amhākaṁ deve vijitasaṅgāme āgate balikammaṁ katvā udakakīḷaṁ karissāmā'ti paṭṭhitaṁ
atthi, etamatthaṁ deva jānāpemā"ti. rājā tāsaṁ vacanena tuṭṭho gaṅgāya udakakīḷaṁ

footnote: 1 sī. cundānaṁ santikaṁ, ma. cundakārasantikaṁ, cha. santikaṁ 2 sī.,i. māpetvā
footnote: 3 chaßēéa.,i. te 4 chaßēéa.,i. ayaṁ saddo na dissati 5 chaßēéa.,i. sarīracchavipi vivaṇṇā
footnote: 6 chaßēéa. yuddhaṁ

page number: 310

kātuṁ agamāsi. tāpi attanā attanā gahitakaraṇḍakaṁ paṭicchannaṁ katvā ādāya
nadiṁ gantvā tesaṁ karaṇḍakānaṁ paṭicchādanatthaṁ pārupitvā udake patitvā karaṇḍake
vissajjesuṁ. tepi kho karaṇḍakā sabbeva samāgantvā 1- heṭṭhāsote pasāritajālamhi
laggiṁsu. tato udakakīḷaṁ kīḷitvā rañño uttiṇṇakāle jālaṁ ukkhipantā te
karaṇḍake disvā 2- rañño santikaṁ ānayiṁsu. rājā karaṇḍake disvā "kiṁ tātā
karaṇḍakesū"ti āha. na jānāma devāti. so te karaṇḍake vivarāpetvā olokento
paṭhamaṁ mahāpadumakumārakaraṇḍakaṁ vivarāpesi. tesaṁ pana sabbesaṁpi karaṇḍakesu
nipajjāpitadivaseyeva puññiddhiyā aṅguṭṭhakesu 3- khīraṁ nibbatti. sakko devarājā
tassa rañño nikkaṅkhabhāvatthaṁ antokaraṇḍake akkharāni likhāpesi "ime kumārā
padumavatiyā kucchimhi nibbattā bārāṇasirañño puttā, atha nepa dumavatiyā sapattiyo
pañcasatā itthiyo karaṇḍakesu pakkhipitvā udke khipiṁsu, rājā imaṁ kāraṇaṁ
jānātū"ti. karaṇḍake vivaritamatte rājā akkharāni vācetvā dārake disvā
mahāpadumakumāraṁ ukkhipitvā "vegena rathe yojetha, asse kappetha, ahaṁ ajja
antonagaraṁ pavisitvā ekaccānaṁ mātugāmānaṁ piyaṁ karissāmī"ti pāsādaṁ āruyha
hatthigīvāyaṁ sahassakaraṇḍakaṁ 4- ṭhapetvā bheriṁ cārāpesi "yo padumavatiṁ passati, so
imaṁ sahassaṁ gaṇhatū"ti.
taṁ kathaṁ sutvā padumavatī mātu saññaṁ adāsi "hatthigīvato sahassaṁ gaṇha
ammā"ti. nāhaṁ evarūpaṁ gaṇhituṁ visahāmīti. sā dutiyampi tatiyampi vutte "kiṁ
vatvā gaṇhāmi ammā"ti āha. "mama dhītā padumavatiṁ deviṁ passatī"ti vatvā
gaṇhāhīti. sā "yaṁ vā taṁ vā hotū"ti gantvā sahassacaṅkoṭakaṁ gaṇhi. atha
naṁ manussā pucchiṁsu "padumavatiṁ deviṁ passasi ammā"ti. "ahaṁ na passāmi, dhītā
kira me passatī"ti āha. te "kahaṁ pana sā ammā"ti vatvā tāya saddhiṁ

footnote: 1 chaßēéa. sabbesaha gantvā, i. sabbepi gantvā 2 sī.,i. oloketvā
footnote: 3 sī.,i. aṅguṭṭhake, chaßēéa. aṅguṭṭhato 4 chaßēéa.,i. sahassabhaṇḍikaṁ

page number: 311

gantvā padumavatiṁ sañjānitvā pādesu nipatiṁsu. tasmiṁ kāle sā "padumavatī devī
ayan"ti vatvā "bhāriyaṁ vata itthiyā kammaṁ kataṁ, yā evaṁvidhassa rañño mahesī
samānā evarūpe ṭhāne nirārakkhā vasī"ti āha. tepi rājapurisā padumavatiyā
nivesanaṁ netvā 1- setasāṇīhi parikkhipāpetvā dvāre rakkhaṁ 2- ṭhapetvā rañño
ārocesuṁ. rājā suvaṇṇasivikaṁ 3- pesesi. sā "ahaṁ evaṁ na gamissāmi, mama
vasanaṭṭhānato paṭṭhāya yāva rājagehaṁ etthantare varapotthakacittattharaṇe attharāpetvā
upari sovaṇṇatārakavicittacelavitānaṁ bandhāpetvā pasādhanatthāya sabbālaṅkāresu
pahitesu padasāva gamissāmi, evaṁ me nāgarā sampattiṁ passissantī"ti āha.
rājā "padumavatiyā yathāruciṁ karothā"ti āha. tato padumavatī sabbaṁ pasādhanaṁ
pasādhetvā "rājagehaṁ gamissāmī"ti maggaṁ paṭipajji. athassā akkantākkantaṭṭhāne
varapotthakacittattharaṇāni bhinditvā padumapupphāni uṭṭhahiṁsu. sā mahājanassa attano
sampattiṁ dassetvā rājanivesanaṁ āruyha sabbepi cittattharaṇe tassā mahallikāya
posāvanikamūlaṁ katvā dāpesi.
rājāpi kho tā pañcasatā itthiyo pakkosāpetvā "imā te devi dāsiyo
katvā demī"ti āha. sādhu mahārāja, etāsaṁ mayhaṁ dinnabhāvaṁ sakalanāgare
jānāpehīti. rājā nagare bheriṁ cārāpesi "padumavatiyā dubbhikā 4- pañcasatā itthiyo
etissāeva dāsiyo katvā dinnā"ti. sā "tāsaṁ sakalanāgarena 5- dāsībhāvo
sallakkhito"ti ñatvā "ahaṁ mama dāsiyo bhujissā kātuṁ labhāmi devā"ti rājānaṁ
pucchi. tava icchā devīti. evaṁ sante tameva bhericārikaṁ 6- pakkosāpetvā
"padumavatīdeviyā attano dāsiyo katvā dinnā pañcasatā itthiyo sabbāva bhujissā
katāti puna bheriñcārāpethā"ti 7- āha. sā tāsaṁ bhujissabhāve kate ekūnāni
pañca puttasatāni tāsaṁyeva hatthe posanatthāya datvā sayaṁ mahāpadumakumārameva gaṇhi.

footnote: 1 chaßēéa.,i. ayaṁ pāṭho na dissati 2 chaßēéa.,i. ārakkhaṁ 3 i. sovaṇṇasīvikaṁ
footnote: 4 sī.,i. dūbhikā 5 ma. sakalanagare 6 sī.,i. bherivādakaṁ 7 chaßēéa.,i. carāpethāti

page number: 312

atha aparabhāge tesaṁ kumārānaṁ kīḷanakāle sampatte rājā uyyāne nānāvidhaṁ
kīḷanaṭṭhānaṁ kāresi. te attano soḷasavassuddesikakāle sabbeva ekato hutvā uyyāne
padumasañchannāya maṅgalapokkharaṇiyā kīḷantā navapadumāni pupphitāni purāṇapadumāni ca
vaṇṭato patantāni disvā "imassa tāva anupādinnakassa evarūpā jarā pāpuṇāti,
kimaṅgaṁ pana amhākaṁ sarīrassa. idaṁpi hi evaṁgatikameva bhavissatī"ti ārammaṇaṁ gahetvā
sabbeva paccekabuddhañāṇaṁ nibbattetvā uṭṭhāyuṭṭhāya padumakaṇṇikāsu pallaṅkena
nisīdiṁsu.
atha tehi saddhiṁ āgatapurisā 1- bahutaraṁ divasaṁ ñatvā "ayyaputtā tumhākaṁ
velaṁ jānāthā"ti āhaṁsu. te sabbe 2- tuṇhī ahesuṁ. te purisā gantvā rañño
ārocesuṁ "kumārā deva padumakaṇṇikāsu nisinnā, amhesu kathentesupi vacībhedaṁ
na karontī"ti. yathāruciyā tesaṁ nisīdituṁ dethāti. te sabbarattiṁ gahitārakkhā
padumakaṇṇikāsu nisinnaniyāmeneva aruṇaṁ uṭṭhāpesuṁ. purisā gantvā 3- punadivase
upasaṅkamitvā "devā velā jānāthā"ti. na mayaṁ devā, paccekabuddhā nāma
mayanti. ayyā tumhe bhāriyaṁ kathaṁ kathetha, paccekabuddhā nāma tumhādisā na honti,
dvaṅgulikesamassudharā 4- kāye paṭimukkāṭṭhaparikkhārā hontīti. te dakkhiṇahatthena
sīsaṁ parāmasiṁsu, tāvadeva gihiliṅgaṁ antaradhāyi, aṭṭhaparikkhārā kāyapaṭimukkāva
ahesuṁ. tato passantasseva mahājanassa ākāseneva nandamūlakapabbhāraṁ agamaṁsu.
sāpi kho padumavatī devī "ahaṁ bahuputtā hutvā viyuttā jātā"ti hadayasokaṁ 5-
patvā teneva rogena 6- kālaṁ katvā rājagahanagaradvāragāmake sahatthena kammaṁ
katvā jīvakaṭṭhāne nibbatti. aparabhāge kulagharaṁ gantvā ekadivasaṁ sāmikassa
khette 7- yāguṁ haramānā tesaṁ attano puttānaṁ antare aṭṭha paccekabuddhe
bhikkhācāravelāya ākāsena gacchante disvā sīghaṁ sīghaṁ gantvā sāmikassa ārocesi
"passatha 8-

footnote: 1 chaßēéa. āgatā rājapurisā, i. gatapurisā 2 chaßēéa.,i. ayaṁ pāṭho na dissati
footnote: 3 chaßēéa.,i. ayaṁ pāṭho na dissati 4 chaßēéa.,i. dvaṅgula...... 5 sī.,i. hadayasosaṁ
footnote: 6 chaßēéa. sokena 7 chaßēéa.,i. khettaṁ 8 chaßēéa.,i. passa

page number: 313

ayye paccekabuddhe, ete nimantetvā bhojanaṁ dassāmā"ti. so āha "samaṇasakuṇā
nāmete aññathāpi 1- evaṁ caranti, na ete paccekabuddhā"ti. te tesaṁ kathaṁ
kathentānaṁyeva avidūre ṭhāne otariṁsu. sā itthī taṁdivasaṁ attano bhattakhajjabhojanaṁ 2-
tesaṁ datvā "svepi aṭṭha janā mayhaṁ bhikkhaṁ gaṇhathā"ti āha. sādhu upāsike,
tava sakkāro ca ettakova hotu, āsanāni ca aṭṭheva hontu, aññepi bahū
paccekabuddhe disvā tava cittaṁ sandhāreyyāsī"ti. 3- sā punadivase aṭṭha āsanāni
paññāpetvā aṭṭhannaṁ sakkārasammānaṁ paṭiyādetvā nisīdi.
nimantitapaccekabuddhā sesānaṁ saññaṁ adaṁsu "mārisā ajja aññattha agantvā
sabbeva tumhākaṁ mātu saṅgahaṁ karothā"ti. tesaṁ vacanaṁ sutvā sabbeva ekato
ākāsena gantvā mātu gehadvāre pāturahesuṁ. sāpi paṭhamaṁ laddhasaññāya 4- bahū
disvā na kampittha, sabbepi gehaṁ pavesetvā āsane nisīdāpesi. tesu paṭipāṭiyā
nisīdantesu navamo aññāni aṭṭha āsanāni māpetvā sayaṁ dhurāsane nisīdi.
yāva āsanāni vaḍḍhanti, tāva gehaṁ vaḍḍhati. evaṁ tesu sabbesu nisinnesu
sā itthī aṭṭhannaṁ paccekabuddhānaṁ paṭiyāditasakkāraṁ pañcasatānaṁpi yāvadatthaṁ datvā
aṭṭha nīluppalahatthake āharitvā nimantitānaṁ paccekabuddhānaṁyeva pādamūle ṭhapetvā
āha "mayhaṁ bhante nibbattanibbattaṭṭhāne sarīravaṇṇo imesaṁ nīluppalānaṁ
antogabbhavaṇṇo viya hotū"ti paṭṭhanaṁ akāsi. paccekabuddhā mātu anumodanaṁ katvā
gandhamādanaṁyeva agamaṁsu.
sāpi yāvajīvaṁ kusalaṁ katvā tato cutā devaloke nibbattitvā imasmiṁ
buddhuppāde sāvatthiyaṁ seṭṭhikule paṭisandhiṁ gaṇhi, nīluppalasamānavaṇṇatāya 5- cassā
uppalavaṇṇātveva nāmaṁ akaṁsu. athassā vayappattakāle sakalajambūdīparājānova
seṭṭhissa 6- santikaṁ pahiṇiṁsu "dhītaraṁ amhākaṁ detū"ti. apahiṇanto nāma nāhosi.

footnote: 1 sī. aññadāpi, chaßēéa. aññathāpi 2 sī.,i. attanā labhanakaṁ khajjabhojjaṁ
footnote: 3 chaßēéa. pasādeyyāsīti 4 chaßēéa.,i. laddhasaññatāya
footnote: 5 chaßēéa.,i. nīluppalagabbhasamānavaṇṇatāya 6 chaßēéa.,i. sakalajambudīparājāno ca seṭṭhino ca

seṭṭhissa

page number: 314

tato seṭṭhī cintesi "ahaṁ sabbesaṁ manaṁ gahetuṁ na sakkhissāmi, upāyaṁ panekaṁ
karissāmī"ti dhītaraṁ pakkosāpetvā "pabbajituṁ amma sakkhissasī"ti āha. tassā
pacchimabhavikattā taṁ vacanaṁ 1- sīse āsittasatapākatelaṁ viya ahosi, tasmā taṁ pitaraṁ
"pabbajissāmi tātā"ti āha. so tassā sakkāraṁ katvā bhikkhunīupassayaṁ netvā
pabbājesi. tassā acirapabbajitāyaeva uposathāgāre kālavāro 2- pāpuṇi. sā dīpaṁ
jāletvā uposathāgāraṁ sammajjitvā dīpasikhāya nimittaṁ gaṇhitvā punappunaṁ 3-
olokayamānā tejokasiṇajjhānaṁ 4- nibbattetvā tadeva pādakaṁ katvā arahattaṁ pāpuṇi.
arahattaphalena saddhiṁyeva ca iddhivikubbane ciṇṇavasī ahosi. sā aparabhāge satthu
yamakapāṭihāriyakaraṇadivase "ahaṁ bhante pāṭihāriyaṁ karissāmī"ti sīhanādaṁ nadi.
satthā idaṁ kāraṇaṁ atthuppattiṁ katvā jetavanamahāvihāre nisinno paṭipāṭiyā
bhikkhuniyo ṭhānantaresu 5- ṭhapento imaṁ theriṁ iddhimantānaṁ aggaṭṭhāne ṭhapesīti.
paṭācārātherīvatthu
[238] catutthe vinayadharānaṁ yadidaṁ paṭācārāti paṭācārā therī vinayadharānaṁ 6-
aggāti dasseti. sā kira padumuttarabuddhakāle haṁsavatiyaṁ kulagehe paṭisandhiṁ gaṇhitvā
aparabhāge satthu dhammadesanaṁ suṇantī satthāraṁ ekaṁ bhikkhuniṁ vinayadharānaṁ aggaṭṭhāne
ṭhapentaṁ disvā adhikārakammaṁ katvā taṁ ṭhānantaraṁ paṭṭhesi. sā yāvajīvaṁ kusalaṁ
katvā devamanussesu saṁsaritvā kassapabuddhakāle kiṁkissa rañño gehe paṭisandhiṁ
gaṇhitvā sattannaṁ bhaginīnaṁ abbhantarā hutvā vīsati vassasahassāni brahmacariyaṁ
caritvā bhikkhusaṁghassa pariveṇaṁ kāretvā 7- puna devaloke nibbattitvā ekaṁ
buddhantaraṁ sampattiṁ anubhavitvā imasmiṁ buddhuppāde sāvatthiyaṁ seṭṭhigehe
paṭisandhiṁ gaṇhi.

footnote: 1 chaßēéa. pitu vacanaṁ 2 sī.,i. tālavāro 3 sī.,i. gaṇhitvā ṭhatvāva punappunaṁ
footnote: 4 chaßēéa.,i. tejokasiṇārammaṇaṁ jhānaṁ 5 chaßēéa. ṭhānantare 6 ma. vinayadhārīnaṁ
footnote: 7 chaßēéa. katvā

page number: 315

sā aparabhāge vayappattā attano gehe ekena kammakārena saddhiṁ santhavaṁ
katvā aparabhāge attano samānajātikaṁ kulaṁ gacchantī tassa santhavapurisassa 1- saññaṁ
adāsi "tvaṁ sveva paṭṭhāya maṁ pahārasatenapi 2- daṭṭhuṁ na labhissasi, sace te kammaṁ
atthi, idāni maṁ gaṇhitvā gacchāhī"ti. so "evaṁ hotū"ti anucchavikaṁ hatthasāraṁ
gahetvā taṁ ādāya nagarato tīṇi cattāri yojanāni paṭikkamitvā ekasmiṁ gāmake
vāsaṁ kappesi.
atha aparabhāge tassā kucchiyaṁ gabbho patiṭṭhāsi. sā gabbhe paripakke
"idaṁ amhākaṁ aṭṭhānaṁ 3- kulagehaṁ gacchāma sāmī"ti āha. so "ajja gacchāma,
sve gacchāmā"ti gantuṁ asakkonto kālaṁ vītināmesi. sā tassa kāraṇaṁ ñatvā
"nāyaṁ bālo maṁ nessatī"ti tasmiṁ bahi gate "ekikāva kulagehaṁ gamissāmī"ti
maggaṁ paṭipajji. so āgantvā taṁ gehe apassanto paṭivissake pucchitvā "kulagehaṁ
gatā"ti sutvā "maṁ nissāya kuladhītā anāthā jātā"ti padānupadikaṁ gantvā
sampāpuṇi. tassā antarāmaggeva gabbhavuṭṭhānaṁ ahosi. tato "yassatthāya maggaṁ 4-
gaccheyyāma, so attho antarāmaggeva nipphanno, idāni gantvā kiṁ karissāmā"ti
paṭinivattiṁsu. puna tassā kucchiyaṁ gabbho patiṭṭhāsīti purimanayeneva vitthāretabbaṁ.
antarāmagge panassā gabbhavuṭṭhāne jātamatteyeva catūsu disāsu mahāmegho
uṭṭhahi. 5- sā taṁ purisaṁ āha "sāmi avelāya catūsu disāsu mahāmegho uṭṭhito,
attano vasanaṭṭhānaṁ 6- kātuṁ vāyamāhī"ti. so "evaṁ karissāmī"ti daṇḍakehi kuṭikaṁ
katvā "chadanatthāya tiṇaṁ āharissāmī"ti ekasmiṁ mahāvammikapāde tiṇaṁ chindati,
atha naṁ vammike nipanno kaṇhasappo pāde ḍaṁsi, so tasmiṁyeva ṭhāne patito.
sāpi "idāni āgamissati, idāni āgamissatī"ti sabbarattiṁ khepetvā "addhā
maṁ so `anāthā esā'ti magge chaḍḍetvā gato bhavissatī"ti āloke sañjāte

footnote: 1 sī.,i.,chaßēéa. katasanthavassa purisassa 2 chaßēéa.,i. paṭihārasatenapi
footnote: 3 sī.,i.,chaßēéa. anāthaṭṭhānaṁ 4 chaßēéa.,i. mayaṁ 5 sī. mahāmeghā uṭṭhahiṁsu,
footnote: i. mahāmeghā vuṭṭhahiṁsu 6 sī.,i. anovassakaṭṭhānaṁ

page number: 316

padānusārena olokentī vammikapāde patitaṁ disvā "maṁ nissāya naṭṭho puriso"ti
paridevitvā daharadārakaṁ passenādāya mahallakaṁ aṅguliṁ 1- gāhāpetvā maggena gacchantī
antarāmagge ekaṁ uttānanadiṁ disvā "dvepi dārake ekappahāreneva ādāya
gantuṁ na sakkhissāmī"ti jeṭṭhakaṁ orimatīre ṭhapetvā daharaṁ dārakaṁ 2- paratīraṁ netvā
pilotikacumbiṭake 3- nipajjāpetvā puna nivattitvā "imaṁ 4- gahetvā
gamissāmī"ti nadiṁ otari.
athassā nadīmajjhaṁ pattakāle eko seno "maṁsapiṇḍo ayan"ti saññāya
dārakaṁ gaṇhitvā 5- āgacchati. sā hatthaṁ pasāretvā senaṁ palāpesi. 6- tassā taṁ
hatthavikāraṁ disvā mahallakadārako "maṁ pakkosatī"ti saññāya nadiṁ otaritvā
sote patito yathāsotaṁ agamāsi. sopi seno tassā asampattāyaeva taṁ daharadārakaṁ
gaṇhitvā agamāsi. sā balavasokābhibhūtā antarāmagge imaṁ vilāpaṁ gītakaṁ gāyantī
gacchati:-
"ubho puttā kālakatā panthe mayhaṁ patī mato"ti.
sā evaṁ vilapamānā sāvatthiṁ patvā kulasabhāgaṁ 7- gantvāpi sokavaseneva
attano gehaṁ vavatthapetuṁ asakkontī "imasmiṁ ṭhāne evaṁvidhaṁ nāma kulaṁ atthi, kataraṁ
taṁ gehan"ti paṭipucchi. tvaṁ taṁ kulaṁ paṭipucchitvā kiṁ karissasi, tesaṁ vasanagehaṁ
vātappahārena patitaṁ, tattheva te sabbepi jīvitakkhayaṁ pattā, atha ne khuddakamahallake
ekacittakasmiṁyeva jhāpenti, passa esā dhūmavaṭṭi paññāyatīti. sā taṁ kathaṁ sutvāva
"kiṁ tumhe vadathā"ti attano nivaṭṭhasāṭakaṁ sandhāretuṁ asakkontī jātiniyāmeneva 8-
bāhā paggayha kandamānā ñātīnaṁ citakaṭṭhānaṁ gantvā taṁ vilāpagītaṁ paripuṇṇaṁ
katvā paridevamānā:-

footnote: 1 cha.,i. aṅagulihaṁ 2 chaßēéa.,i. ayaṁ pāṭho na dissati 3 chaßēéa..... cumbaṭake,
footnote: i.....cumabaṭe 4 cha.,i. itaraṁ 5 cha.,i. vijjhituṁ 6 ma. apasādesi 7 ma. kulagehaṁ
footnote: 8 sī.,chaßēéa. jātaniyāmeneva

page number: 317

"ubho puttā kālakatā panthe mayhaṁ patī mato
mātā pitā ca bhātā ca ekacitakasmiṁ ḍayhare"ti
āha. aññena janena sāṭakaṁ dinnaṁpi phāletvā chaḍḍeti. atha naṁ diṭṭhadiṭṭhaṭṭhāne
mahājano parivāretvā vicarati. athassā "ayaṁ paṭācārā 1- paṭavicāraṇaṁ 2- vinā
vicaratī"ti paṭācārātveva nāmaṁ akaṁsu. yasmā panassā naggabhāvena 3- alajjīva ācāro
4- pākaṭo ahosi, tasmā patito 5- ācāro assāti paṭācārātveva nāmaṁ akaṁsu.
sā ekadivasaṁ satthari mahājanassa dhammaṁ desente vihāraṁ pavisitvā parisapariyante
aṭṭhāsi. satthā mettāya 6- pharitvā "satiṁ paṭilabha bhagini satiṁ paṭilabha bhaginī"ti āha.
tassā satthu vacanaṁ sutvā balavahirottappaṁ āgataṁ, sā tattheva bhūmiyaṁ nisīdi.
avidūre ṭhito puriso uttarisāṭakaṁ khipitvā adāsi, sā taṁ nivāsetvā dhammaṁ
assosi. satthā tassā cariyavasena imā dhammapade gāthā āha:-
"na santi puttā tāṇāya na pitā nāpi bandhavā
antakenādhipannassa natthi ñātīsu tāṇatā.
etamatthavasaṁ ñatvā paṇḍito sīlasaṁvuto
nibbānagamanaṁ maggaṁ khippameva visodhaye"ti. 7-
sā gāthāpariyosāne yathāṭhitāva sotāpattiphale patiṭṭhāya satthāraṁ
upasaṅkamitvā vanditvā pabbajjaṁ yāci. satthā 8- tassā "bhikkhunūpassayaṁ gantvā
pabbajā"ti pabbajjaṁ sampaṭicchi. sā pabbajitvā nacirasseva arahattaṁ patvā
buddhavacanaṁ uggaṇhi. 9- vinayapiṭake ciṇṇavasī ahosi. aparabhāge satthā jetavane
nisinno bhikkhuniyo paṭipāṭiyā ṭhānantaresu ṭhapento paṭācāraṁ vinayadharānaṁ aggaṭṭhāne
ṭhapesīti.

footnote: 1 cha. paṭācāraṁ 2 chaßēéa. paṭapariharaṇaṁ 3 sī. so naggabhāvena 4 chaßēéa. alajjīācāro
footnote: 5 sī. paṭu 6 chaßēéa. mettāpharaṇena 7 khuḍha. 25/288-9/66 paṭācārāvatthu 8 sī.,i. ayaṁ pāṭho na dissati 9 chaßēéa.,i. gaṇhantī vinayapiṭake......

page number: 318

dhammadinnātherīvatthu
[239] pañcame dhammakathikānanti dhammakathikānaṁ bhikkhunīnaṁ dhammadinnā aggāti
dasseti. sā kira padumuttarabuddhakāle haṁsavatiyaṁ parāyattaṭṭhāne nibbattitvā
padumuttarassa bhagavato aggasāvakassa sujātattherassa adhikārakammaṁ katvā taṁ ṭhānantaraṁ
paṭṭhesi. sā yāvajīvaṁ kusalaṁ katvā sagge nibbatti. sabbaṁ heṭṭhā khemātheriyā
abhinīhāravaseneva veditabbaṁ. pussabuddhakāle panesā satthu vemātikānaṁ tiṇṇaṁ
bhātikānaṁ dānādhikāre ṭhapitakammikassa 1- gehe vasamānā "ekaṁ dehī"ti vuttā
dve adāsi. evaṁ sabbaṁ aparihāpentī datvā 2- dvenavutikappe atikkamma
kassapabuddhakāle kiṁkissa rañño gehe paṭisandhiṁ gaṇhitvā sattannaṁ bhaginīnaṁ
abbhantarā hutvā vīsati vassasahassāni brahmacariyaṁ caritvā bhikkhusaṁghassa
vasanapariveṇaṁ kāretvā ekaṁ buddhantaraṁ devamanussesu saṁsarantī imasmiṁ buddhuppāde
kulagehe paṭisandhiṁ gaṇhi. sā aparabhāge visākhaseṭṭhino bhariyā hutvā gehaṁ gatā. 3-
visākhaseṭṭhī nāma bimbisārassa sahāyako raññā saddhiṁ dasabalassa paṭhamadassanaṁ gantvā
dhammaṁ sutvā sotāpattiphale patiṭṭhito, aparabhāge anāgāmiphalaṁ sacchākāsi.
so taṁdivasaṁ gharaṁ gantvā sopānamatthake ṭhitāya dhammadinnāya hatthe pasārite
hatthaṁ anālambitvāva pāsādaṁ abhiruhi. bhuñjamānopi "imaṁ detha, imaṁ āharathā"ti na
byāhari. dhammadinnā kaṭacchuṁ gahetvā parivisamānā cintesi "ayaṁ me hatthālambakaṁ 4-
dentiyāpi 5- hatthaṁ nālambi, bhuñjamānopi kiñci na katheti, ko nu kho mayhaṁ
doso"ti. atha naṁ bhuttāviṁ "ko nu kho me ayyaputta doso"ti pucchi. dhammadinne
tuyhaṁ doso natthi, ahaṁ pana ajjato 6- paṭṭhāya santhavavasena tumhākaṁ santike
nisīdituṁ vā ṭhātuṁ vā āharāpetvā khādituṁ vā bhuñjituṁ vā abhabbo. tvaṁ

footnote: 1 ma. ṭhapitakuṭumbikassa 2 ma. caritvā 3 chaßēéa..... gaṇhitvā aparabhāge
footnote: visākhaseṭṭhino gehaṁ gatā 4 sī.,i. hattholambakaṁ 5 ma. karontiyāpi
footnote: 6 chaßēéa.,i. ajja

page number: 319

sace icchasi, imasmiṁ gehe vasa. no ce icchasi, yattakena te dhanena attho,
taṁ gaṇhitvā kulagharaṁ gacchāti. ayyaputta evaṁ sante nāhaṁ tumhehi 1- chaḍḍitaṁ
kheḷamiva kacavaraṁ sīsena 2- ukkhipitvā carissāmi, mayhaṁ pabbajjaṁ anujānāthāti.
visākho "sādhu dhammadinne"ti rañño ārocetvā dhammadinnaṁ suvaṇṇasivikāya
bhikkhunīupassayaṁ pabbajjatthāya pesesi.
sā pabbajitvā cintesi "ayaṁ tāva seṭṭhī gharamajjhe ṭhitova dukkhassa antaṁ
akāsi, pabbajjaṁ laddhakālato paṭṭhāya pana mayāpi dukkhassantaṁ kātuṁ vaṭṭatī"ti
ācariyupajjhāyānaṁ santikaṁ gantvā "ayye mayhaṁ āciṇṇaṭṭhāne cittaṁ namati, 3-
gāmakāvāsaṁ gacchāmī"ti āha. theriyo tassā mahākulā nikkhamma pabbajitabhāvena cittaṁ
kopetuṁ 4- asakkontiyo taṁ gahetvā gāmakāvāsaṁ agamaṁsu. sā atīte madditasaṅkhāratāya
5- nacirasseva saha paṭisambhidāhi arahattaṁ pāpuṇi. athassā etadahosi "mayhaṁ kiccaṁ
matthakaṁ pattaṁ, idha vasitvā kiṁ karissāmi, rājagahameva gacchāmi, tattha maṁ nissāya
bahu ñātisaṅgho puññāni karissatī"ti theriyo gahetvā nagarameva paccāgatā.
visākho tassā āgatabhāvaṁ ñatvā "sīghaṁ āgatā ukkaṇṭhitā nu kho bhavissatī"ti
sāyaṇhasamaye tassā santikaṁ gantvā abhivādetvā ekamantaṁ nisinno
"ukkaṇṭhitabhāvaṁ pucchituṁ ayuttan"ti pañcakkhandhādivasena pañhe pucchi,
dhammadinnā khaggena uppalanālaṁ chindantī viya pucchitaṁ pucchitaṁ vissajjesi.
upāsako dhammadinnātheriyā ñāṇasūrabhāvaṁ ñatvā attano adhigataṭṭhāne paṭipāṭiyā tīsu
maggesu sabbākārena pañhe pucchitvā uggahavasena arahattamaggepi pucchi.
dhammadinnā therīpi upāsakassa yāva anāgāmiphalāva visayabhāvaṁ ñatvā "idāni attano
visayaṁ atikkamitvā dhāvatī"ti

footnote: 1 chaßēéa.,i. ahaṁ tumhehi 2 chaßēéa. chaḍḍitakheḷaṁ vamitavamanaṁ sīsena 3 chaßēéa.,i. na ramati
footnote: 4 chaßēéa. vāretuṁ 5 sī.,i. majjitasaṅkhāratāya

page number: 320

taṁ nivattentī "tvaṁ āvuso visākha nāsakkhi pañhānaṁ pariyantaṁ gahetuṁ,
nibbānogadhañahi āvuso visākha brahmacariyaṁ nibbānaparāyanaṁ nibbānapariyosānaṁ.
ākaṅkhamāno ca 1- tvaṁ āvuso visākha bhagavantaṁ upasaṅkamitvā etamatthaṁ puccheyyāsi.
yathā ca te bhagavā byākaroti, tathā naṁ dhāreyyāsī"ti 2- āha.
visākho satthu santikaṁ gantvā sabbaṁ pucchāvissajjanānayaṁ 3- kathesi. satthā
tassa vacanaṁ sutvā "mama dhītāya atītānāgatapaccuppannesu khandhesu taṇhā natthī"ti
vatvā dhammapade imaṁ gāthamāha:-
"yassa pure ca pacchā ca majjhe ca natthi kiñcanaṁ
akiñcanaṁ anādānaṁ tamahaṁ brūmi brāhmaṇan"ti. 4-
tato dhammadinnāya sādhukāraṁ datvā visākhaṁ upāsakaṁ etadavoca "paṇḍitā visākha
dhammadinnā bhikkhunī, mahāpaññā visākha dhammadinnā bhikkhunī. sacepi 5- tvaṁ visākha
etamatthaṁ puccheyyāsi, ahaṁpi etamatthaṁ 6- byākareyyāmi, 7- yathā taṁ dhammadinnāya
bhikkhuniyā byākataṁ, eso ceva tassa attho, evañca naṁ dhārehī"ti. evametaṁ
vatthu samuṭṭhitaṁ. aparabhāge satthā jetavane viharanto 8- paṭipāṭiyā bhikkhuniyo
ṭhānantaresu ṭhapento imameva cūḷavedallaṁ atthuppattiṁ katvā theriṁ imasmiṁ sāsane
dhammakathikānaṁ aggaṭṭhāne ṭhapesīti.
nandātherīvatthu
[240] chaṭṭhe jhāyīnaṁ yadidaṁ nandāti jhānābhiratānaṁ nandā therī aggāti
dasseti. sā kira padumuttarabuddhakāle haṁsavatiyaṁ kulagehe paṭisandhiṁ gahetvā aparabhāge

footnote: 1 sī.,i. va 2 maßēáū. 12/466/416 cūḷavedallasutta
footnote: 3 ma. pucchāvissajjanaṁ nayantaṁ kathaṁ 4 khuḍha. 25/421/90 dhammadinnātherīvatthu
footnote: 5 chaßēéa. maṁ cepi, i. mañcepi 6 chaßēéa.,i. taṁ evameva 7 chaßēéa.,i. byākareyyaṁ

8 chaßēéa.,i. nisinno

page number: 321

dhammakathaṁ 1- suṇantī satthāraṁ ekaṁ bhikkhuniṁ jhānābhiratānaṁ aggaṭṭhāne ṭhapentaṁ disvā
adhikārakammaṁ katvā taṁ ṭhānantaraṁ paṭṭhesi. sā tato kappasatasahassaṁ devamanussesu
saṁsaritvā amhākaṁ satthu uppattito 2- puretarameva mahāpajāpatiyā gotamiyā
kucchismiṁ paṭisandhiṁ gaṇhi, nandātissā nāmaṁ akaṁsu, rūpanandātipi vuccati. sā
aparabhāge uttamarūpabhāvena janapadakalyāṇī nāma jātā.
sā amhākaṁ dasabale sabbaññutaṁ patvā anupubbena kapilavatthuṁ āgantvā
nandañca rāhulañca pabbājetvā pakkante suddhodanamahārājassa parinibbutakāle
"mahāpajāpatī gotamī rāhulamātā ca nikkhamitvā satthu santike pabbajitā"ti
ñatvā "imāsaṁ pabbajitakālato paṭṭhāya mayhaṁ idha kiṁ kamman"ti mātu mahāpajāpatiyā
santikaṁ gantvā pabbaji. pabbajitadivasato paṭṭhāya "satthā rūpaṁ garahī"ti satthu
upaṭṭhānaṁ na gacchati, ovādavāre sampatte aññaṁ pesetvā ovādaṁ āharāpesi. 3-
satthā tassā rūpamadamattameva 4- ñatvā "attano ovādaṁ attanāva āgantvā
gaṇhantu, na bhikkhunīhi aññā pesetabbā"ti āha. tato rūpanandā aññaṁ
maggaṁ apassantī akāmā ovādaṁ agamāsi.
satthā tassā caritavasena iddhiyā ekaṁ itthīrūpaṁ nimminitvā tālapaṇṇaṁ 5-
gahetvā vījamānaṁ viya akāsi. rūpanandā taṁ disvā cintesi "ahaṁ akāraṇeneva
pamattā hutvā nāgacchāmi, evarūpāpi itthiyo satthu santike vissaṭṭhā vicaranti.
mama rūpaṁ etāsaṁ rūpassa kallaṁ nāgghati soḷasiṁ, ajānitvāva ettakaṁ kālaṁ
na āgatamhī"ti tameva itthīnimittaṁ gaṇhitvā olokentī aṭṭhāsi. satthā tassā
pubbahetusampannatāya 6- "aṭṭhīnaṁ nagaraṁ katan"ti 7- dhammapade gāthaṁ vatvā:-
"caraṁ vā yadi vā tiṭṭhaṁ nisinno uda vā sayan"ti 8-

footnote: 1 chaßēéa.,i. satthu dhammaṁ 2 chaßēéa.,i. nibbattito 3 chaßēéa.,i. āharāpeti
footnote: 4 chaßēéa.,i. rūpamadamattabhāvaṁ 5 chaßēéa.,i. tālavaṇṭaṁ 6 sī. pubbahetusampannāya
footnote: 7 khuḍha. 25/150/43 janapadakalyāṇīrūpanandāvatthu 8 khu.su. 25/195/371 vijayasutta

page number: 322

suttaṁ abhāsi. sā tasmiṁyeva rūpe khayavayaṁ paṭṭhapetvā arahattaṁ pāpuṇi. imasmiṁ
ṭhāne idaṁ vatthu heṭṭhā khemātheriyā vatthusadisamevāti na vitthāritaṁ. tato paṭṭhāya
rūpanandā jhānābhiratānaṁ antare dhurappattā ahosi. satthā aparabhāge jetavane nisinno
paṭipāṭiyā bhikkhuniyo ṭhānantaresu ṭhapento nandātheriṁ jhāyīnaṁ 1- aggaṭṭhāne
ṭhapesīti.
soṇātherīvatthu
[241] sattame āraddhaviriyānaṁ yadidaṁ soṇāti paggahitaparipuṇṇaviriyānaṁ
soṇā aggāti dasseti. ayaṁ kira padumuttarabuddhakāle haṁsavatiyaṁ kulagehe paṭisandhiṁ
gahetvā aparabhāge dhammaṁ suṇantī satthāraṁ ekaṁ bhikkhuniṁ āraddhaviriyānaṁ aggaṭṭhāne
ṭhapentaṁ disvā adhikārakammaṁ katvā taṁ ṭhānantaraṁ paṭṭhesi. sā kappasatasahassaṁ
devamanussesu saṁsaritvā imasmiṁ buddhuppāde sāvatthiyaṁ kulagehe paṭisandhiṁ gahetvā
aparabhāge gharāvāse vuṭṭhā 2- bahū puttadhītaro labhitvā sabbepi visuṁ visuṁ gharāvāse
patiṭṭhāpesi. te tato paṭṭhāya "ayaṁ amhākaṁ kiṁ karissatī"ti taṁ attano santikaṁ
āgataṁ "mātā"ti saññaṁpi na kariṁsu. bahuputtikasoṇā tesaṁ attani agāravaṁ 3- ñatvā
"gharāvāsena kiṁ karissāmī"ti nikkhamitvā pabbaji. atha naṁ bhikkhuniyo "ayaṁ vattaṁ 4-
na jānāti, ayuttaṁ karotī"ti daṇḍakammaṁ karonti. puttadhītaro taṁ daṇḍakammaṁ
āharantiṁ disvā "ayaṁ yāvajjadivasā sikkhāmattaṁpi 5- na jānātī"ti diṭṭhadiṭṭhaṭṭhāne
upphaṇḍenti. 6- sā tesaṁ vacanaṁ sutvā uppannasaṁvegā "attano gativisodhanaṁ kātuṁ
vaṭṭatī"ti nisinnaṭṭhānepi ṭhitaṭṭhānepi dvattiṁsākāraṁ sajjhāyati. sā yatheva pubbe
bahuputtikasoṇattherīti paññāyittha, evaṁ pacchā āraddhaviriyasoṇattherīti pākaṭā
jātā.

footnote: 1 sī. jhāyinīnaṁ 2 sī. patiṭṭhitā, chaßēéa. vutthā 3 chaßēéa.,i. agāravabhāvaṁ
footnote: 4 sī.,i. mattaṁ 5 sī.,i. sikkhāpadamattampi 6 sī.,i. ujjhāyanti,
footnote: chaßēéa. uppaṇḍesuṁ

page number: 323

athekadivasaṁ bhikkhuniyo vihāraṁ gacchantiyo "bhikkhunīsaṁghassa udakaṁ tāpeyyāsi
soṇe"ti vatvā agamaṁsu. sāpi udakatāpanato puretarameva aggisālāya caṅkamitvā
caṅkamitvā dvattiṁsākāraṁ sajjhāyantī vipassanaṁ vaḍḍhesi. satthā gandhakuṭiyaṁ
nisinnova imaṁ obhāsagāthaṁ abhāsi:-
"yo ca vassasataṁ jīve apassaṁ dhammamuttamaṁ
ekāhaṁ jīvitaṁ seyyo passato dhammamuttaman"ti. 1-
gāthāpariyosāne arahattaṁ patvā cintesi "ahaṁ arahattaṁ pattā, āgantukajano
anupadhāretvāva mayi avamaññāya 2- kiñci vatvā bahuṁ pāpaṁ 3- pasaveyya, tasmā 4-
sallakkhaṇakāraṇaṁ kātuṁ vaṭṭatī"ti. sā udakabhājanaṁ āropetvā heṭṭhā aggiṁ na akāsi.
bhikkhuniyo āgantvā uddhanaṁ olokentiyo aggiṁ adisvā "imaṁ mahallikaṁ `bhikkha-
nīsaṁghassa udakaṁ tāpehī'ti avocumhā, ajjāpi uddhane aggiṁpi na karotī"ti āhaṁsu.
ayye kiṁ tumhākaṁ agginā, uṇhodakena nhāyitukāmā bhājanato udakaṁ gahetvā
nhāyathāti. tāpi "bhavissati ettha kāraṇan"ti gantvā udake hatthaṁ otāretvā
uṇhabhāvaṁ ñatvā ekaṁ kuṭaṁ āharitvā udakaṁ gaṇhanti, gahitagahitaṭṭhānaṁ pūrati. 5-
tadā sabbāva tassā arahatte ṭhitabhāvaṁ ñatvā 6- daharatarā tāva pañcapatiṭṭhitena
pādesu patitvā "ayye ettakaṁ kālaṁ tumhe anupadhāretvā viheṭhetvā viheṭhetvā
kathayimhā, khamatha no"ti khamāpesuṁ. vuḍḍhatarāpi therī 7- ukkuṭikaṁ nisīditvā "khamatha
ayye"ti khamāpesuṁ. tato paṭṭhāya "mahallakakāle pabbajitvāpi āraddhaviriyabhāvena
nacirasseva aggaphale patiṭṭhitā"ti theriyā guṇo pākaṭo ahosi. aparabhāge satthā
jetavane nisīditvā bhikkhuniyo paṭipāṭiyā ṭhānantaresu 8- ṭhapento soṇattheriṁ
āraddhaviriyānaṁ aggaṭṭhāne ṭhapesīti.

footnote: 1 khuḍha. 25/115/37 bahuputtikātherīvatthu 2 cha.,i. avaññāya 3 chaßēéa. apuññampi
footnote: 4 sī.,i. tassa 5 chaßēéa.,i. paripūrati 6 i. gantvā 7 chaßēéa.,i. ayaṁ pāṭho na
footnote: dissati 8 chaßēéa.,i. ṭhānantare. evamuparipi

page number: 324

sakulātherīvatthu
[242] aṭṭhame dibbacakkhukānaṁ yadidaṁ sakulāti 1- dibbacakkhukānaṁ sakulattherī
aggāti dasseti. ayaṁ kira padumuttarabuddhakāle haṁsavatiyaṁ kulagehe nibbattitvā
aparabhāge 2- satthu dhammakathaṁ suṇantī satthāraṁ ekaṁ bhikkhuniṁ dibbacakkhukānaṁ
aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ paṭṭhesi. sā
kappasatasahassaṁ devamanussesu saṁsaritvā imasmiṁ buddhuppāde sāvatthiyaṁ kulagehe
nibbattitvā aparabhāge satthu dhammadesanaṁ sutvā paṭiladdhasaddhā pabbajitvā nacirasseva
arahattaṁ pāpuṇi. sā tato paṭṭhāya dibbacakkhumhi ciṇṇavasī ahosi. aparabhāge
satthā jetavane nisinno bhikkhuniyo paṭipāṭiyā ṭhānantaresu ṭhapento imaṁ theriṁ
dibbacakkhukānaṁ aggaṭṭhāne ṭhapesīti.
kuṇḍalakesātherīvatthu
[243] navame khippābhiññānanti khippābhiññānaṁ bhikkhunīnaṁ bhaddā kuṇḍalakesā
aggāti dasseti. ayaṁ kira 3- padumuttarabuddhakāle haṁsavatiyaṁ kulagehe nibbattā
satthu dhammakathaṁ sutvā satthāraṁ ekaṁ bhikkhuniṁ khippābhiññānaṁ aggaṭṭhāne ṭhapentaṁ
disvā adhikārakammaṁ katvā taṁ ṭhānantaraṁ paṭṭhesi. sā kappasatasahassaṁ devamanussesu
saṁsaritvā kassapabuddhakāle kiṁkissa rañño gehe sattannaṁ bhaginīnaṁ abbhantarā
hutvā vīsati vassasahassāni dasasīlāni samādāya komārikabrahmacariyaṁ carati 4- saṁghassa
vasanapariveṇaṁ 5- kāretvā ekaṁ buddhantaraṁ devamanussesu saṁsaritvā imasmiṁ
buddhuppāde rājagahanagare seṭṭhikule paṭisandhiṁ gaṇhi, bhaddātissā nāmaṁ akaṁsu.
taṁdivasaṁyeva ca tasmiṁ nagare purohitaputto jāto. tassa jātavelāya rājanivesanaṁ

footnote: 1 chaßēéa. bakulāti 2 chaßēéa. ayaṁ pāṭho na dissati, i. vayappattā
footnote: 3 sī.,i.,chaßēéa. ayampi hi 4 chaßēéa.,i. carantī 5 ka. pana pariveṇaṁ i. vasanakapariveṇaṁ

page number: 325

ādiṁ katvā sakalanagare āvudhāni pajjaliṁsu. purohito pātova rājakulaṁ gantvā rājānaṁ
sukhaseyyaṁ pucchi. rājā "kuto me ācariya sukhaseyyaṁ, 1- ajja sabbarattiṁ rājanivesane
āvudhāni pajjalitāni disvā bhayappattā ahumhā"ti āha. mahārāja tappaccayā mā
cintayittha, na tumhākaṁyeva gehe āvudhāni pajjaliṁsu, sakalanagare evaṁ ahosīti.
kiṁkāraṇā ācariyāti. amhākaṁ gehe coranakkhattena dārako jāto, so sakalanagarassa
sattu hutvā uppanno, tassetaṁ pubbanimittaṁ. tumhākaṁ upaddavo natthi, sace
pana icchatha, hāretha 2- amhākaṁ pīḷāya hārakammaṁ 3- natthīti. purohito "mama putto
attano nāmaṁ gahetvāva āgato"ti sattukotveva 4- nāmaṁ akāsi. seṭṭhigehepi
bhaddā vaḍḍhati, purohitagehepi sattuko vaḍḍhati. so attano ādhāvanavidhāvanena kīḷituṁ
samatthakabhāvato paṭṭhāya attano vicaraṇaṭṭhāne yaṁ yaṁ 5- passati, taṁ taṁ sabbaṁ āharitvā
mātāpitūnaṁ gehe 6- pūreti. pitā naṁ kāraṇasahassaṁpi 7- vatvā vāretuṁ nāsakkhi.
aparabhāge panassa vayappattassa sabbākārenāpi vāretuṁ asakkuṇeyyabhāvaṁ
ñatvā dve nīlasāṭake tassa 8- datvā sandhicchedanaupakaraṇañca siṅghāṭakayantakañca 9-
hatthe datvā "tvaṁ iminā ca 10- kammena jīvāhī"ti taṁ vissajjesi. so taṁdivasato
paṭṭhāya siṅghāṭakayantaṁ khipitvā kulānaṁ pāsāde āruyha sandhiṁ chinditvā parakulesu
nikkhittabhaṇḍaṁ attanā ṭhapitaṁ viya gahetvā gacchati. sakalanagare tena aviluttagehaṁ
nāma nāhosi. ekadivasaṁ rājā rathena nagare vicaranto sārathiṁ pucchi "kiṁ nu
kho imasmiṁ nagare tasmiṁ tasmiṁ ghare chiddameva paññāyatī"ti. deva imasmiṁ nagare
sattuko nāma coro bhittiṁ chinditvā kulānaṁ santakaṁ haratīti. rājā nagaraguttikaṁ
pakkosāpetvā "imasmiṁ kira nagare evarūpo nāma jāto coro atthi, kasmā
naṁ na gaṇhasī"ti āha. mayaṁ deva taṁ sahoḍḍhaṁ passituṁ na sakkomāti. sace

footnote: 1 chaßēéa. sukhaseyyā, i. lukhaseyyo 2 ma. mārema, cha.,i. hārema 3 ma. māritakammaṁ,
footnote: cha.,i. hāraṇakammaṁ 4 chaßēéa.,i. sattukotevassa 5 sī.,i. sayaṁ yaṁ 6 chaßēéa.,i. gehaṁ
footnote: 7 i. kāraṇaṁ sayaṁpi 8 chaßēéa. ayaṁ pāṭho na dissati, i. nivāsāpetvā

9 chaßēéa. siṅghāṭakayantañca 10 chaßēéa.,i. imināva

page number: 326

ajja taṁ coraṁ passasi, gaṇha. sace na gaṇhasi, 1- rājāṇante 2- karissāmīti. evaṁ
devāti nagaraguttiko sakalanagare manusse āṇāpetvā 3- taṁ bhittiṁ chinditvā parabhaṇḍaṁ
avaharantaṁ sahoḍḍhameva netvā 4- rañño dassesi. rājā "imaṁ coraṁ dakkhiṇadvārena
nīharitvā ghātethā"ti āha. nagaraguttiko rañño paṭisuṇitvā taṁ coraṁ catukke
catukke pahārasahassena tāḷento gāhāpetvā dakkhiṇadvāraṁ gacchati.
tasmiṁ samaye ayaṁ bhaddā nāma seṭṭhidhītā mahājanassa kolāhalasaddena 5- sīhapañjaraṁ
ugghāṭetvā olokentī taṁ sattukaṁ coraṁ vadhatthāya 6- nīyamānaṁ disvā ubhohi
hatthehi hadayaṁ sandhārentī gantvā sirisayane adhomukhā nipajji. sā ca tassa
kulassa ekadhītā, tenassā ñātakā appamattakaṁpi mukhavikāraṁ sahituṁ na sakkonti.
atha naṁ mātā taṁ 7- sayane nipannaṁ disvā "kiṁ karosi ammā"ti pucchi. 8- etaṁ
vajjhaṁ katvā nīyamānaṁ coraṁ addasaṁ ammāti 9- etaṁ labhamānā jīvissāmi, alabhamānāya
me maraṇameva varanti. 10- te taṁ nānappakārenapi 11- saññāpetuṁ asakkontā "maraṇā
jīvitaṁ seyyo"ti sallakkhesuṁ. athassā pitā nagaraguttikassa santikaṁ gantvā
sahassalañcaṁ datvā "mayhaṁ dhītā core paṭibaddhacittā, yena kenaci upāyena imaṁ
muñcā"ti āha. so "sādhū"ti seṭṭhissa paṭissuṇitvā 12- coraṁ gahetvā yāva
suriyassa atthaṅgamā ito cito ca papañcāpetvā suriye atthaṁ upagate corabhāvaṁ katvā
ekaṁ corakaṁ corakato nīharāpetvā 13- sattukaṁ bandhanā 14- mocetvā sattukaṁ
seṭṭhigehaṁ pesetvā tena bandhanena itaraṁ bandhitvā dakkhiṇadvārena nīharitvā
ghātesi. seṭṭhidāsāpi sattukaṁ gahetvā seṭṭhino nivesanaṁ āgamiṁsu. taṁ disvā
seṭṭhī "dhītu manaṁ pūressāmī"ti sattukaṁ gandhodakena nhāpetvā
sabbābharaṇapaṭimaṇḍitaṁ 15- kāretvā pāsādaṁ pesesi.

footnote: 1 chaßēéa. naṁ coraṁ gaṇhasi, jīvasi. sace na gaṇhasi 2 ma. rājadaṇḍe 3 ma. codetvā,
footnote: cha. cāretvā 4 chaßēéa.,i. gahetvā 5 sī.,i. kalakalasaddena 6 chaßēéa.,i. tathā
footnote: 7 chaßēéa.,i. ayaṁ pāṭho na dissati 8 sī.,i. pucchiṁsu 9 sī.,i. āma amma

addasāmāti, chaßēéa. āma ammāti 10 chaßēéa. maraṇamevāti 11 sī.,i. anekapariyāyenapi
12 i. paṭisutvā 13 sī.,i. atthaṁ upagacchantā cāragato ekaṁ manussaṁ
nīharāpetvā, chaßēéa. atthaṁ gate cāragato ekaṁ manussaṁ nīharāpetvā
14 chaßēéa.,i. sattukassa bandhanaṁ 15 chaßēéa. sabbālaṅkārapaṭimaṇḍitaṁ

page number: 327

bhaddāpi "paripuṇṇā me saṅkappā"ti anekālaṅkārena alaṅkaritvā taṁ paricaramānā
vicarati. 1-
sattuko katipāhaṁ vītināmetvā cintesi "imissā pasādhanabhaṇḍakaṁ mayhaṁ
bhavissati, kenaci upāyena imaṁ ābharaṇaṁ gahetuṁ vaṭṭatī"ti samīpe sukhena nisinnakāle
bhaddamāha "mayhaṁ ekaṁ vacanaṁ vattabbaṁ atthī"ti. seṭṭhidhītā sahassalābhaṁ labhitvā
viya tuṭṭhamānasā "vissaṭṭhaṁ vada ayyā"ti āha. tvaṁ cintesi "maṁ nissāya iminā
jīvitaṁ laddhan"ti, ahaṁ pana gahitamattova corapapātapabbate adhivatthāya devatāya
"sacāhaṁ jīvitaṁ labhissāmi, balikammaṁ vo 2- dassāmī"ti āyāciṁ. taṁ nissāya mayā
jīvitaṁ laddhaṁ, sīghaṁ balikammaṁ sajjāpehīti. bhaddā "ahaṁ tassa manaṁ pūressāmī"ti
balikammaṁ sajjāpetvā sabbaṁ pasādhanaṁ pasādhetvā ekayāne āruyha sāmikena saddhiṁ
corapapātaṁ 3- gantvā "pabbatadevatāya balikammaṁ karissāmī"ti abhiruhituṁ āraddhā.
sattuko cintesi "sabbesu abhiruhantesu mama imissā ābharaṇaṁ gahetvā 4- na okāso
bhavissatī"ti tameva balibhājanaṁ gāhāpetvā pabbataṁ abhiruhi.
so bhaddāya saddhiṁ kathento piyakathaṁ na katheti. 5- sā teneva corassa 6- adhippāyaṁ
aññāsi. atha naṁ so āha "bhadde tava sāṭakaṁ 7- omuñcitvā kāyāruḷhaṁ te
pasādhanaṁ ettha bhaṇḍikaṁ karohī"ti. sāmi mayhaṁ ko aparādhoti. kiṁ panāhaṁ bāle
balikammatthaṁ āgatoti saññaṁ karosi. ahañhi imissā devatāya yakanaṁ ubbaṭṭetvā
dadeyyaṁ, 8- balikammāpadesena pana tava ābharaṇaṁ gaṇhitukāmo hutvā āgatomhīti.
kassa pana ayya pasādhanaṁ, kassa ahanti. mayaṁ evarūpaṁ na jānāma, aññaṁ tava santakaṁ,
aññaṁ mama santakanti. sādhu ayya, ekaṁ pana me adhippāyaṁ pūretha, alaṅkataniyāmeneva
me purato ca pacchato ca āliṅgituṁ dethāti. so "sādhū"ti sampaṭicchi. sā tena
sampaṭicchitabhāvaṁ ñatvā purato āliṅgitvā pacchato āliṅgantī viya

footnote: 1 chaßēéa. paricarati, i. carati 2 chaßēéa.,i. te 3 chaßēéa.,i. corapapātapabbataṁ
footnote: 4 chaßēéa.,i. gahetuṁ 5 ka. kathento viya kathaṁ kathesi 6 chaßēéa.,i. iṅgiteneva tassa
footnote: 7 chaßēéa. uttarisāṭakaṁ 8 sī. khādeyyaṁ, i. ghādeyyaṁ, ma. mā dadeyyaṁ

page number: 328

hutvā pabbatapapāte pātesi. so patanto ākāseyeva cuṇṇavicuṇṇo ahosi.
tāya katavicuṇṇabhāvaṁ disvā pabbate adhivatthā devatā guṇakittanavasena imā
gāthā āha:-
"na so 1- sabbesu ṭhānesu puriso hoti paṇḍito
itthīpi paṇḍitā hoti tattha tattha vicakkhaṇā.
na so 1- sabbesu ṭhānesu puriso hoti paṇḍito
itthīpi paṇḍitā hoti muhuttamapi cintaye"ti. 2-
tato bhaddā cintesi "na sakkā mayā iminā niyāmena puna gehaṁ gantuṁ,
ito gantvā ekaṁ pabbajjaṁ pabbajissāmī"ti nigaṇṭhārāmaṁ gantvā nigaṇṭhe
pabbajjaṁ yāci. atha naṁ te āhaṁsu "kena niyāmena pabbajjā hotū"ti. yaṁ
tumhākaṁ pabbajjāya uttamaṁ, tadeva karothāti. te "sādhū"ti tassā tālaṭṭhinā
kese luñcitvā pabbājesuṁ. kesā puna vaḍḍhantāpi rāsivasena kuṇḍalāvattā
hutvā vaḍḍhiṁsu. sā teneva kāraṇena kuṇaḍalakesā nāma jātā. sā attano
pabbajitaṭṭhāne sabbaṁ sippaṁ uggaṇhitvā 3- "tesaṁ ito uttariṁ 4- viseso
natthī"ti ñatvā gāmanigamarājadhāniyo vicarantī yattha yattha paṇḍitā atthi, tattha tattha
gantvā tesaṁ jānanasippaṁ sabbameva uggaṇhāti. athassā bahūsu ṭhānesu sikkhitabhāvena
paṭivādaṁ dātuṁ samatthā na honti. sā attanā saddhiṁ kathetuṁ samatthaṁ adisvā yaṁ gāmaṁ
vā nigamaṁ vā pavisati, tassa dvāre vālukarāsiṁ katvā tattheva jambūsākhaṁ ṭhapesi. 5-
"yo mama vādaṁ āropetuṁ sakkoti, so imaṁ sākhaṁ maddatū"ti samīpe ṭhitānaṁ dārakānaṁ
saññaṁ deti. taṁ sattāhaṁpi maddantā na honti. atha naṁ gahetvā pakkamati.

footnote: 1 pāli. na hi 2 pāli. lahuṁ atthaṁ vicintitā, khu.apa. 33/161/328 (syā)
footnote: 3 ka. uggaṇhi 4 chaßēéa. uttari 5 chaßēéa.,i. ṭhapeti

page number: 329

tasmiṁ samaye amhākaṁ bhagavā loke nibbattitvā sāvatthiṁ upanissāya jetavane
viharati. kuṇḍalakesāpi kho anupubbena sāvatthiṁ patvā antonagare 1- pavisamānā
porāṇaniyāmeneva vālukarāsimhi sākhaṁ ṭhapetvā dārakānaṁ saññaṁ datvā pāvisi.
tasmiṁ samaye dhammasenāpati bhikkhusaṁghe paviṭṭhe ekakova nagaraṁ pavisanto vālukathūpe 2-
jambūsākhaṁ disvā "kasmā ayaṁ ṭhapitā"ti pucchi. dārakā naṁ 3- aparihāpetvā kathesuṁ.
evaṁ sante imaṁ gahetvā maddatha dārakāti. tesu therassa vacanaṁ sutvā ekacce
maddituṁ na visahiṁsu, ekacce taṁkhaṇaṁyeva madditvā cuṇṇavicuṇṇaṁ akaṁsu. kuṇḍalakesā
bhattakiccaṁ katvā nikkhamantī taṁ sākhaṁ madditaṁ disvā "kassetaṁ kamman"ti pucchi.
athassā dhammasenāpatinā kārāpitabhāvaṁ kathayiṁsu. sā "attano thāmaṁ ajānanto
imaṁ sākhaṁ maddāpetuṁ no visahissati, addhā eso mahanto bhavissati. ahaṁpi
pana khuddikā bhavantī na sobhissāmi, antogāmameva pavisitvā parisāya saññaṁ
dātuṁ vaṭṭatī"ti cintetvā tathā akāsi. asītikulasahassanivāse nagare sabhāgavasena
sabbe sañjāniṁsūti 4- veditabbaṁ.
theropi bhattakiccaṁ katvā aññatarasmiṁ rukkhamūle nisīdi. athāyaṁ kuṇḍalakesā
mahājanaparivutā therassa santikaṁ gantvā paṭisaṇṭhāraṁ katvā ekamantaṁ ṭhatvā
"bhante tumhehi sākhā maddāpitā"ti pucchi. āma mayā maddāpitāti. evaṁ
sante tumhehi saddhiṁ amhākaṁ vādo hotu bhanteti. hotu bhaddeti. kassa pucchā
hotu 5- kassa vissajjananti. pucchā nāma amhākaṁ pattā, tvaṁ pana tuyhaṁ jānanakaṁ
pucchāti. sā therena dinnānumatiyā sabbameva attano jānanakaṁ vādaṁ pucchi,
thero sabbaṁ vissajjesi. sā sabbaṁ pucchitvā tuṇhī ahosi. atha naṁ thero
āha "tayā bahuṁ 6- pucchitaṁ, mayaṁpi ekaṁ pañhaṁ pucchāmā"ti. pucchatha bhanteti. ekaṁ
nāma kinti. kuṇḍalakesā "na jānāmi bhante"ti āha. tvaṁ ettakaṁpi na jānāsi,

footnote: 1 chaßēéa.,i. antonagaraṁ 2 chaßēéa. vālukāthūpe, i. vālikapuñje
footnote: 3 sī.,i.,chaßēéa. dārakā taṁ kāraṇaṁ 4 sī.,i. jāniṁsūti 5 sī.,i. hoti 6 chaßēéa. bahu

page number: 330

aññaṁ kiṁ jānissasīti. sā therassa pādesu patitvā "tumhākaṁ saraṇaṁ gacchāmi
bhante"ti āha. mama saraṇagamanakammaṁ natthi, sadevake loke aggapuggalo dhuravihāre
vasati, taṁ saraṇaṁ gacchāhīti. sā "evaṁ karissāmi bhante"ti sāyaṇhasamaye satthu
dhammadesanāvelāya satthu santikaṁ gantvā pañca- patiṭṭhitena vanditvā ekamantaṁ
aṭṭhāsi. satthā tassā madditasaṅkhārāya cariyavasena dhammapade imaṁ gāthamāha:-
"sahassamapi ce gāthā anatthapadasañhitā
ekaṁ gāthāpadaṁ seyyo yaṁ sutvā upasammatī"ti. 1-
sā gāthāpariyosāne yathāṭhitāva saha paṭisambhidāhi arahattaṁ patvā pabbajjaṁ
yāci, satthā tassā pabbajjaṁ sampaṭicchi. sā bhikkhunīupassayaṁ gantvā pabbaji.
aparabhāge catuparisamajjhe kathā udapādi "mahantā vatāyaṁ bhaddā kuṇḍalakesā,
yā catuppadikagāthāvasāne arahattaṁ pattā"ti. satthā taṁ kāraṇaṁ atthuppattiṁ
katvā theriṁ khippābhiññānaṁ aggaṭṭhāne ṭhapesīti.
bhaddakāpilānītherīvatthu
[244] dasame pubbenivāsaṁ anussarantīnanti pubbenivuṭṭhakhandhasantānaṁ
anussarantīnaṁ bhaddakāpilānī aggāti dasseti. sā kira padumuttarabuddhakāle haṁsavatiyaṁ
kulagehe nibbattitvā satthu dhammadesanaṁ suṇantī satthāraṁ ekaṁ bhikkhuniṁ
pubbenivāsaṁ anussarantīnaṁ aggaṭṭhāne ṭhapentaṁ disvā adhikārakammaṁ katvā taṁ
ṭhānantaraṁ paṭṭhesi. sā kappasatasahassaṁ devamanussesu saṁsaritvā anuppanne buddhe
bārāṇasiyaṁ kulagehe paṭisandhiṁ gaṇhitvā attano bhaginiyā 2- saddhiṁ kalahaṁ karontī tāya
paccekabuddhassa piṇḍapāte dinne "ayaṁ imassa piṇḍapātaṁ datvā attano vasaṁ
vattetī"ti paccekabuddhassa hatthato pattaṁ gaṇhitvā bhattaṁ chaḍḍetvā kalalassa
pūretvā adāsi.

footnote: 1 khuḍha. 25/101/35 bāhiyadārucīriyattheravatthu 2 sī.,i. bhātujāyāya,
footnote: chaßēéa. sāmibhaginiyā

page number: 331

imassa piṇḍapātaṁ datvā attano vasaṁ vattetī"ti paccekabuddhassa hatthato pattaṁ
gaṇhitvā bhattaṁ chaḍḍetvā kalalassa pūretvā adāsi. mahājano "bālā ayan"ti
garahitvā "yāya te saddhiṁ kalaho kato, tassā kiñci na karosi, paccekabuddho
te kiṁ aparajjhatī"ti āha. sā tesaṁ vacanena lajjamānā puna pattaṁ gahetvā
kalalaṁ haritvā 1- dhovitvā gandhacuṇṇena ubbaṭṭetvā catumadhurassa pūretvā upari
āsittena padumagabbhavaṇṇena sappinā vijjotamānaṁ paccekabuddhassa hatthe ṭhapetvā
"yathāyaṁ piṇḍapāto obhāsajāto, evaṁ obhāsajātaṁ me sarīraṁ hotū"ti paṭṭhanaṁ
paṭṭhesīti sabbametaṁ mahākassapattherassa vatthumhi vuttanayeneva veditabbaṁ.
mahākassapatthero pana dakkhiṇamaggaṁ gahetvā dasabalassa santikaṁ bahuputtanigrodhamūlaṁ
gato, ayaṁ bhaddakāpilānī vāmamaggaṁ gaṇhitvāva mātugāmassa pabbajjāya ananuññātabhāvena
paribbājikārāmaṁ agamāsi. yadā pana mahāpajāpatī gotamī pabbajjañca upasampadañca labhi,
tadā sā theriyā santike pabbajjañca upasampadañca labhitvā aparabhāge vipassanāya kammaṁ
karontī arahattaṁ patvā pubbenivāsañāṇe ciṇṇavasī ahosi. atha satthā jetavane
nisīditvā bhikkhuniyo paṭipāṭiyā ṭhānantare ṭhapento imaṁ theriṁ pubbenivāsaṁ
anussarantīnaṁ aggaṭṭhāne ṭhapesīti.
bhaddākaccānātherīvatthu
[245] ekādasame mahābhiññāppattānanti 2- mahatiyo abhiññāyo pattānaṁ
bhaddākaccānā nāma aggāti dasseti. ekassa hi buddhassa cattārova janā
mahābhiññā honti, na avasesasāvakā. avasesasāvakā hi kappasatasahassameva
anussarituṁ sakkonti, na tato paraṁ. mahābhiññāppattā pana kappasatasahassādhikaṁ
asaṅkhyeyyaṁ anussaranti. amhākaṁpi satthu sāsane dve aggasāvakā bākulatthero
bhaddākaccānāti ime cattāro ettakaṁ anussarituṁ asakkhiṁsu. 3- tasmā ayaṁ therī

footnote: 1 chaßēéa.,i. hāretvā 2 sī.,i. mahābhiññappattānanti 3 chaßēéa. sakkhiṁsu

page number: 332

mahābhiññāppattānaṁ aggā nāma jātā. bhaddākaccānāti tassā nāmaṁ. bhaddakaccanassa 1-
viya hi uttamasuvaṇṇassa viya ca tassā sarīravaṇṇo ahosi, 2- tasmā bhaddākaccānātveva
saṅkhaṁ gatā. 2- rāhulamātāyetaṁ adhivacanaṁ.
sāpi 3- padumuttarabuddhakāle haṁsavatiyaṁ kulagehe paṭisandhiṁ gahetvā aparabhāge
satthu dhammakathaṁ suṇantī satthāraṁ ekaṁ bhikkhuniṁ mahābhiññāppattānaṁ aggaṭṭhāne
ṭhapentaṁ disvā adhikārakammaṁ katvā taṁ ṭhānantaraṁ paṭṭhesi. sā kappasatasahassaṁ
devamanussesu saṁsaritvā imasmiṁ buddhuppāde suppabuddhassa 4- gehe paṭisandhiṁ
gaṇhi, bhaddākaccānātissā nāmaṁ akaṁsu.
sā vayappattā bodhisattassa gehaṁ agamāsi. sā aparabhāge rāhulakumāraṁ
nāma puttaṁ vijāyi. tassa jātadivase bodhisatto nikkhamitvā bodhimaṇḍe sabbaññutaṁ
patvā lokānuggahaṁ karonto anupubbena kapilavatthuṁ āgamma ñātīnaṁ saṅgahaṁ akāsi.
aparabhāge parinibbute suddhodanamahārāje mahāpajāpatīgotamī pañcahi mātugāmasatehi
saddhiṁ satthu santike pabbaji. rāhulamātāpi janapadakalyāṇīpi theriyā santikaṁ gantvā
pabbaji. sā pabbajitakālato paṭṭhāya bhaddākaccānā therītveva pākaṭā ahosi,
sā aparabhāge vipassanaṁ vaḍḍhetvā arahattaṁ patvā abhiññāsu ciṇṇavasī ahosi.
ekapallaṅke nisinnā ekāvajjanena kappasatasahassādhikaṁ ekaṁ asaṅkhyeyyaṁ anussarati.
tassā tasmiṁ guṇe pākaṭe jāte satthā jetavane nisinno bhikkhuniyo paṭipāṭiyā
ṭhānantaresu ṭhapento imaṁ theriṁ mahābhiññāppattānaṁ aggaṭṭhāne ṭhapesīti.
kisāgotamītherīvatthu
[246] dvādasame lūkhacīvaradharānanti tīhi lūkhehi samannāgataṁ paṁsukūlaṁ dhārentīnaṁ
kisāgotamī aggāti dasseti. gotamītissā nāmaṁ, thokaṁ kisādhātukattā 5- pana

footnote: 1 chaßēéa.,i. bhaddakañcanassa 2-2 cha.,i. sā tasmā bhaddakañcanāti nāmaṁ labhi, sā pacchā
footnote: kaccānātveva saṅakhaṁ gatā 3 chaßēéa.,i. sā hi 4 chaßēéa.,i. suppabuddhasakkassa
footnote: 5 sī.,i. thokaṁ kilantadhātukattā

page number: 333

kisāgotamīti vuccati. ayaṁpi padumuttarabuddhakāle haṁsavatiyaṁ kulagehe nibbattitvā
satthu dhammadesanaṁ suṇantī satthāraṁ ekaṁ bhikkhuniṁ lūkhacīvaradharānaṁ aggaṭṭhāne ṭhapentaṁ
disvā adhikārakammaṁ katvā taṁ ṭhānantaraṁ paṭṭhesi. sā kappasatasahassaṁ devamanussesu
saṁsaritvā imasmiṁ buddhuppāde sāvatthiyaṁ duggatakule nibbattitvā vayappattakāle
ekaṁ kulaṁ agamāsi, tattha naṁ "duggatakulassa dhītā"ti paribhaviṁsu.
sā aparabhāge puttaṁ vijāyi, athassā sammānamakaṁsu. so panassā dārako
ādhāvitvā paridhāvitvā kīḷanavaye ṭhito kālamakāsi, tassā soko udapādi. sā
"ahaṁ imasmiṁyeva gehe hatalābhasakkārā hutvā puttassa jātakālato paṭṭhāya sakkāraṁ
pāpuṇiṁ, ime mayhaṁ puttaṁ bahi chaḍḍetuṁpi vāyameyyun"ti 1- puttaṁ aṅkenādāya
"puttassa me bhesajjaṁ dethā"ti gehadvārapaṭipāṭiyā vicarati. diṭṭhadiṭṭhaṭṭhāne manus-
sā "kattha te matassa 2- bhesajjaṁ diṭṭhapubban"ti pāṇiṁ paharitvā parihāsaṁ karonti.
sā tesaṁ kathāya neva saññittaṁ 3- gacchati. atha naṁ eko paṇḍitapuriso disvā
"ayaṁ puttasokena cittavikkhepaṁ pattā bhavissati, etassā panassa 4- bhesajjaṁ na
añño jānissati, dasabalova jānissatī"ti cintetvā evamāha "amma tava puttassa
bhesajjaṁ añño jānanto nāma natthi, sadevake pana loke aggapuggalo dasabalo
dhūravihāre vasati, tassa santikaṁ gantvā pucchāhī"ti. sā "saccaṁ puriso kathetī"ti
puttamādāya tathāgatassa buddhāsane nisinnavelāya parisapariyante ṭhatvā "puttassa
me bhesajjaṁ detha bhagavā"ti āha.
satthā tassā upanissayaṁ disvā "bhaddakaṁ te gotami kataṁ bhesajjatthāya
idhāgacchantiyā, gaccha nagaraṁ pavisitvā koṭito paṭṭhāya sakalanagaraṁ caritvā yasmiṁ
gehe koci matapubbo natthi, tato siddhatthakaṁ āharā"ti āha. sā "sādhu
bhante"ti tuṭṭhamānasā antonagaraṁ pavisitvā paṭhamageheyeva "dasabalo mama puttassa

footnote: 1 ma. vāyamissantīti 2 chaßēéa.,i. matakassa 3 sī.,cha.,i. saññattiṁ, ma. paññattiṁ
footnote: 4 chaßēéa.,i. etissā pana

page number: 334

bhesajjatthāya siddhatthakaṁ āharāpeti, siddhatthakaṁ me dethā"ti āha. "handa gotamī"ti
nīharitvā adaṁsu. ahaṁ evaṁ gahetuṁ na sakkomi, 1- imasmiṁ gehe koci matapubbo
nāma natthīti. kiṁ vadesi gotami, ko idha matake gaṇetuṁ sakkotīti. "tenahi
alaṁ 2- dasabalo maṁ yattha matapubbo natthi, tato naṁ gaṇhāpetī"ti āha. sā
imināva niyāmena tatiyagharaṁ gantvā cintesi "sakalanagare ayameva niyāmo bhavissati, idaṁ
hitānukampakena buddhena diṭṭhaṁ bhavissatī"ti saṁvegaṁ labhitvā tatova bahi nikkhamitvā
āmakasusānaṁ gantvā 3- puttaṁ hatthena gahetvā "puttaka ahaṁ imaṁ maraṇaṁ taveva
uppannanti cintesiṁ, na panetaṁ taveva, mahājanasādhāraṇo esa dhammo"ti vatvā
puttaṁ āmakasusāne chaḍḍetvā imaṁ gāthamāha:-
"na gāmadhammo no nigamassa dhammo
na cāpiyaṁ ekakulassa dhammo
sabbassa lokassa sadevakassa
esova dhammo yadidaṁ aniccatā"ti. 4-
evañca pana vatvā satthu santikaṁ agamāsi. atha naṁ satthā "laddhā te
gotami siddhatthakā"ti āha. natthi 5- me bhante siddhatthakena kammaṁ, patiṭṭhaṁ pana
me 6- dethāti āha. athassā satthā dhammapade imaṁ gāthamāha:-
"taṁ puttapasusammattaṁ byāsattamanasaṁ naraṁ
suttaṁ gāmaṁ mahoghova maccu ādāya gacchatī"ti. 7-
sā gāthāpariyosāne yathāṭhitāva sotāpattiphale patiṭṭhāya pabbajjaṁ yāci,
satthā pabbajjaṁ anujānāti. 8- sā tikkhattuṁ satthāraṁ padakkhiṇaṁ katvā vanditvā
bhikkhunīupassayaṁ gantvā pabbajjañca upasampadañca labhitvā 9- nacirasseva
yonisomanasikāre kammaṁ karontī vipassanaṁ vaḍḍhesi. athassā satthā imaṁ obhāsagāthamāha:-

footnote: 1 sī.,i. ayaṁ evaṁ gahetu na sakkā 2 chaßēéa.,i. alaṁ nāhaṁ gaṇhissāmi
footnote: 3 sī.,i. netvā 4 khu.apa. 33/162/333 (syā) 5 cha.,i. niṭṭhitaṁ 6 ma. tumhe
footnote: 7 khuḍha. 25/287/66 8 chaßēéa. anujāni, i. anujānāmi 9 sī.,i. pabbaji upasampadaṁ

labhitvā pana

page number: 335

"yo ca vassasataṁ jīve apassaṁ amataṁ padaṁ
ekāhaṁ jīvitaṁ seyyo passato amataṁ padan"ti. 1-
sā gāthāpariyosāne arahattaṁ patvā parikkhāravaḷañje paramukkaṭṭhā hutvā
tīhi lūkhehi samannāgataṁ cīvaraṁ pārupitvā vicari. aparabhāge satthā jetavane nisinno
bhikkhuniyo paṭipāṭiyā ṭhānantaresu ṭhapento imaṁ theriṁ lūkhacīvaradharānaṁ aggaṭṭhāne
ṭhapesīti.
siṅgālamātātherīvatthu
[247] terasame saddhādhimuttānanti saddhālakkhaṇe abhiniviṭṭhānaṁ siṅgālamātā 2-
aggāti dasseti. ayaṁ kira padumuttarabuddhakāle haṁsavatiyaṁ kulagehe nibbattā
satthu dhammaṁ suṇantī satthāraṁ ekaṁ bhikkhuniṁ saddhādhimuttānaṁ aggaṭṭhāne ṭhapentaṁ
disvā adhikārakammaṁ katvā taṁ ṭhānantaraṁ paṭṭhesi. sā kappasatasahassaṁ devamanussesu
saṁsaritvā imasmiṁ buddhuppāde rājagahanagare seṭṭhikule nibbattā samānajātikaṁ
kulaṁ gantvā ekaṁ puttaṁ vijāyi, tassā siṅgālakumārotissa nāmaṁ akaṁsu. sāpi
teneva kāraṇena siṅgālamātā nāma jātā. sā ekadivasaṁ satthu dhammakathaṁ sutvā
paṭiladdhasaddhā satthu santikaṁ gantvā pabbaji. pabbajitakālato paṭṭhāya saddhindriyaṁ
adhimattaṁ paṭilabhi. sā dhammassavanatthāya vihāraṁ gantvā dasabalassa sarīrasampattiṁ 3-
olokayamānāva tiṭṭhati. satthā tassā saddhālakkhaṇe abhiniviṭṭhabhāvaṁ ñatvā sappāyaṁ
katvā pasādanīyameva dhammaṁ desesi. sāpi therī saddhālakkhaṇameva dhuraṁ katvā
arahattaṁ pāpuṇi. atha naṁ satthā aparabhāge jetavane nisīditvā bhikkhuniyo paṭipāṭiyā
ṭhānantaresu ṭhapento imaṁ theriṁ saddhādhimuttānaṁ aggaṭṭhāne ṭhapesīti.
terasasuttapaṭimaṇḍitāya theripāliyā vaṇṇanā niṭṭhitā.

footnote: 1 khuḍha. 25/114/37 2 sī.,i. sigālakamātā 3 sī.,i. sarīranipphattiṁ

page number: 336

6. chaṭṭhavagga
tapussa-bhallikavatthu
[248] upāsakapāliyā vaṇṇanāyaṁ 1- paṭhame paṭhamaṁ saraṇaṁ gacchantānanti
sabbapaṭhamaṁ saraṇaṁ gacchantānaṁ tapusso 2- ca bhalliko cāti ime dve vāṇijā
aggāti dasseti. ime kira padumuttarabuddhakāle haṁsavatiyaṁ kulagehe paṭisandhiṁ gahetvā
aparabhāge satthu dhammadesanaṁ suṇantā satthāraṁ dve upāsake paṭhamaṁ saraṇaṁ gacchantānaṁ
aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ paṭṭhayiṁsu. te
kappasatasahassaṁ devamanussesu saṁsaritvā amhākaṁ bodhisattassa sabbaññutañāṇappattito
puretarameva asitañjananagare kuṭumbikagehe nibbattiṁsu. jeṭṭhabhātiko tapusso nāma
ahosi, kaniṭṭho bhalliko nāma.
te aparena samayena gharāvāsaṁ vasantā kālena kālaṁ pañca sakaṭasatāni
yojāpetvā vāṇijakammaṁ 3- karontā caranti. tasmiṁ samaye amhākaṁ bodhisatto
sabbaññutaṁ patvā sattasattāhaṁ bodhimaṇḍe viharitvā aṭṭhame sattāhe rājāyatanamūle
nisīdi. tasmiṁ samaye te vāṇijā pañcamattehi sakaṭasatehi taṁ ṭhānaṁ anuppattā
ahesuṁ. tesaṁ pañcame 4- anantare attabhāve mātā tasmiṁ padese devatā hutvā
nibbatti. sā cintesi "idāni buddhānaṁ āhāraṁ 5- laddhuṁ vaṭṭati. na hi sakkā
ito paraṁ nirāhārehi 6- yāpetuṁ. ime ca me puttā iminā ṭhānena 7- gacchanti,
tehi ajja buddhānaṁ piṇḍapātaṁ dātuṁ 8- vaṭṭatī"ti pañcasu sakaṭasatesu yuttagoṇānaṁ
gamanupacchedaṁ akāsi. te "kiṁ nāmetan"ti nānāvidhāni nimittāni olokenti.
atha nesaṁ kilamanabhāvaṁ ñatvā ekassa purisassa sarīre adhimuccitvā "kiṁkāraṇā
kilamatha, tumhākaṁ añño yakkhāvaṭṭo vā bhūtāvaṭṭo vā nāgāvaṭṭo vā natthi,

footnote: 1 sī.,i. upāsakapāḷiyaṁ, ma. upāsakapāḷivaṇṇanāya 2 sī.,i. tapasso
footnote: 3 sī.,i. vaṇijjakammaṁ 4 chaßēéa.,i. ayaṁ pāṭho na dissati 5 chaßēéa.,i. āhāro
footnote: 6 ma. nirāhārena 7 chaßēéa. maggena 8 chaßēéa.,i. dāpetuṁ

page number: 337

ahaṁ pana vo pañcame attabhāve 1- mātā imasmiṁ ṭhāne bhummadevatā hutvā nibbattā.
esa dasabalo rājāyatanamūle nisinno, tassa paṭhamapiṇḍapātaṁ dethā"ti.
te tassā kathaṁ sutvā tuṭṭhamānasā hutvā manthañca madhupiṇḍikañca suvaṇṇathālena
ādāya satthu santikaṁ gantvā "imaṁ bhojanaṁ paṭiggaṇhatha bhante"ti āhaṁsu. satthā
atītabuddhānaṁ āciṇṇaṁ olokesi, athassa cattāro mahārājāno selamaye cattāro
patte upanāmesuṁ. satthā "tesaṁ mahapphalaṁ hotū"ti cattāropi patte "ekova patto
hotū"ti adhiṭṭhāsi. tasmiṁ khaṇe te vāṇijā tathāgatassa patte manthañca madhupiṇḍikañca
patiṭṭhapetvā paribhuttakāle udakaṁ datvā bhattakiccapariyosāne satthāraṁ abhivādetvā
ekamantaṁ nisīdiṁsu. atha nesaṁ satthā dhammaṁ desesi, desanāpariyosāne dvepi janā
dvevācike saraṇe patiṭṭhāya satthāraṁ abhivādetvā attano nagaraṁ gantukāmā "bhante
amhākaṁ paricaraṇacetiyaṁ dethā"ti āhaṁsu. 2- satthā dakkhiṇahatthena sīsaṁ parāmasitvā
parimajjitvā 3- dvinnaṁpi janānaṁ aṭṭha kesadhātuyo 4- adāsi. te ubhopi janā
dhātuyo 5- suvaṇṇasamugge 6- ṭhapetvā attano nagaraṁ netvā asitañjananagaradvāre
jīvakesadhātuyo cetiye 7- patiṭṭhapesuṁ. uposathadivase 8- cetiyato nīlarasmi niggacchati.
9- evametaṁ vatthu samuṭṭhitaṁ. satthā pana aparabhāge jetavane nisīditvā upāsake
paṭipāṭiyā ṭhānantaresu ṭhapento ime dve jane paṭhamaṁ saraṇaṁ gacchantānaṁ aggaṭṭhāne
ṭhapesīti.
anāthapiṇḍikaseṭṭhivatthu
[249] dutiye dāyakānanti dānābhiratānaṁ sudatto gahapati anāthapiṇḍiko
aggoti dasseti. so kira padumuttarabuddhakāle haṁsavatiyaṁ kulagehe nibbatto satthu
dhammakathaṁ suṇanto satthāraṁ ekaṁ upāsakaṁ dāyakānaṁ aggaṭṭhāne ṭhapentaṁ disvā

footnote: 1 cha.,i. atītattabhāve 2 chaßēéa. vadiṁsu 3 chaßēéa. ayaṁ pāṭho na dissati
footnote: 4 sī.,i. kesadhātumuṭṭhiyo 5 chaßēéa. kesadhātuyo 6 sī.,i.,chaßēéa. suvaṇṇasamuggesu
footnote: 7 chaßēéa.,i. cetiyaṁ 8 sī.,i. uposathadivase uposathadivase 9 chaßēéa. nīlarasmiyo

niggacchanti

page number: 338

adhikārakammaṁ katvā taṁ ṭhānantaraṁ paṭṭhesi. so kappasatasahassaṁ devamanussesu saṁsaritvā
imasmiṁ buddhuppāde sāvatthiyaṁ sumanaseṭṭhissa gehe nibbatti, sudattotissa nāmaṁ
akaṁsu.
so aparabhāge gharāvāse patiṭṭhito dāyako dānapati hutvā teneva guṇena
patthaṭanāmadheyyo 1- anāthapiṇḍiko nāma ahosi. so pañcahi sakaṭasatehi bhaṇḍaṁ ādāya
rājagahe attano piyasahāyakassa seṭṭhino gehaṁ gantvā tattha buddhassa bhagavato
uppannabhāvaṁ sutvā balavapaccūsakāle devatānubhāvena vivaṭena dvārena satthāraṁ
upasaṅkamitvā dhammaṁ sutvā sotāpattiphale patiṭṭhāya dutiyadivase buddhappamukhassa
bhikkhusaṁghassa mahādānaṁ datvā sāvatthiyaṁ āgamanatthāya satthu paṭiññaṁ gahetvā
antarāmagge pañcacattāḷīsayojanamagge satasahassaṁ satasahassaṁ datvā yojanikavihāre
kāretvā jetavanaṁ koṭisaṇṭhārena saṇṭharitvā aṭṭhārasahi koṭīhi kiṇitvā aṭṭhārasahi
koṭīhi vihāraṁ kāretvā vihāre niṭṭhite catunnaṁ parisānaṁ purebhattapacchābhattesu
yadicchakaṁ dānaṁ dadanto aṭṭhārasahi koṭīhi vihāramahaṁ niṭṭhāpesi. vihāramaho navahi
māsehi niṭṭhānaṁ agamāsi, "pañcahī"ti apare. tesaṁ 2- pana sabbācariyānaṁ vivādo natthi.
evaṁ catupaṇṇāsakoṭidhanaṁ vissajjetvā niccakālaṁ gehe evarūpaṁ dānaṁ pavattesi.
devasikaṁ pañca salākabhattasatāni honti, pañca pakkhikabhattasatāni, pañca salākayāgusatāni,
pañca pakkhikayāgusatāni pañca dhuvabhattasatāni, 3- pañca āgantukabhattasatāni,
pañca gamikabhattasatāni, pañca gilānabhattasatāni, pañca gilānopaṭṭhākabhattasatāni,
pañca āsanasatāni gehe niccaṁ paññattāneva hontīti. atha naṁ aparabhāge satthā
jetavane nisinno upāsake paṭipāṭiyā ṭhānantaresu ṭhapento dāyakānaṁ aggaṭṭhāne
ṭhapesīti.

footnote: 1 i. pattanāmadheyyo 2 sī.,i.,chaßēéa. temāse 3 cha.,i. dhurabhattasatāni

page number: 339

cittagahapativatthu
[250] tatiye dhammakathikānanti dhammakathikaupāsakānaṁ citto gahapati aggoti dasseti.
so kira padumuttarabuddhakāle haṁsavatiyaṁ kulagehe nibbatto aparabhāge dhammakathaṁ suṇanto
satthāraṁ ekaṁ upāsakaṁ dhammakathikānaṁ aggaṭṭhāne ṭhapentaṁ disvā adhikārakammaṁ katvā
taṁ ṭhānantaraṁ paṭṭhesi. so kappasatasahassaṁ devamanussesu saṁsaritvā kassapabuddhakāle
migaluddakagehe nibbatto aparabhāge araññakammaṁ kātuṁ samatthakāle ekadivasaṁ deve
vassante migamāraṇatthāya sattiṁ 1- ādāya araññaṁ gantvā migarūpāni olokento
ekasmiṁ akatapabbhāre sasīsaṁ paṁsukūlaṁ pārupitvā pāsāṇaphalake nisinnaṁ ekaṁ bhikkhuṁ
disvā "eko ayyo samaṇadhammaṁ karonto nisinno bhavissatī"ti saññaṁ uppādetvā
vegena gharaṁ gantvā ekasmiṁ uddhane hiyyo ābhataṁ maṁsaṁ, ekasmiṁ bhattaṁ pacāpetvā
piṇḍapātacārike dve bhikkhū disvā tesaṁ pattaṁ ādāya paññattāsane nisīdāpetvā
bhikkhaṁ samādāpetvā "ayye parivisathā"ti aññaṁ 2- āṇāpetvā taṁ bhattaṁ kuṭe 3-
pakkhipitvā pattena 4- mukhaṁ bandhitvā kuṭaṁ ādāya gacchanto antarāmagge
nānāvidhāni pupphāni ocinitvā pattapuṭakena 5- gahetvā therassa nisinnaṭṭhānaṁ
gantvā kuṭaṁ otāretvā ekamantaṁ ṭhapetvā "mayhaṁ bhante saṅgahaṁ karothā"ti vatvā
therassa pattaṁ ādāya bhattassa pūretvā therassa hatthe ṭhapetvā 6- tehi
missakapupphehi theraṁ pūjetvā ekamante ṭhito "yathāyaṁ rasapiṇḍapātena saddhiṁ pupphapūjā
cittaṁ paritoseti, evaṁ nibbattanibbattaṭṭhāne me paṇṇākārasahassāni ceva
āgacchantu pañcavaṇṇaṁ kusumavassañca vassatū"ti āha.
thero tassa upanissayaṁ disvā dvattiṁsākārakammaṭṭhānaṁ ācikkhitvā adāsi.
so yāvajīvaṁ kusalaṁ katvā devaloke nibbatti, nibbattaṭṭhāne jaṇṇukamattena

footnote: 1 sī.,i. satthiṁ 2 chaßēéa. aññe 3 sī.,i. kuṭake
footnote: 4 chaßēéa.,i. paṇṇena 5 ma. bhattakuṭena 6 chaßēéa.,i. patiṭṭhapetvā

page number: 340

odhinā dibbapupphavassaṁ vassi, sayañca aññāhi devatāhi adhikatarena yasena 1- samannāgato
ahosi. so ekaṁ buddhantaraṁ devamanussesu saṁsaritvā imasmiṁ buddhuppāde
magadharaṭṭhe macchikāsaṇḍanagare seṭṭhikule nibbatti, jātakālevassa sakalanagare
jaṇṇukamattena odhinā pañcakusumavassaṁ 2- vassi. athassa mātāpitaro "amhākaṁ putto
attanāva attano nāmaṁ gahetvā āgato, jātadivasepi 3- sakalanagaraṁ pañcavaṇṇehi
pupphehi vicittaṁ jātan"ti cittakumārotissa nāmaṁ akaṁsu.
so aparabhāge gharāvāse patiṭṭhito pitu accayena tasmiṁ nagare seṭṭhiṭaṭhānaṁ pāpuṇi.
tasmiṁ samaye pañcavaggiyattherānaṁ antare 4- mahānāmatthero nāma macchikāsaṇḍanagaraṁ
agamāsi. citto gahapati tassa iriyāpathe pasīditvā pattaṁ ādāya gehaṁ ānetvā 5-
piṇḍapātena paṭimānetvā katabhattakiccaṁ ambātakārāmaṁ nāma uyyānaṁ netvā tatthassa
vasanaṭṭhānaṁ kāretvā nibaddhaṁ attano gehe piṇḍapātaṁ gahetvā vasanatthāya paṭiññaṁ
gaṇhi. theropissa upanissayaṁ disvā dhammaṁ desento saḷāyatanavibhattimeva desesi.
citto gahapati purimabhave madditasaṅkhāratāya nacirasseva anāgāmiphalaṁ sampāpuṇi.
athekadivasaṁ isidattatthero tattha gantvā viharanto seṭṭhissa nivesane
bhattakiccapariyosāne āyasmatā therena pañhaṁ vissajjetuṁ asakkontena ajjhiṭṭho
upāsakassa pañhaṁ vissajjetvā tena pubbe gihisahāyakabhāve ñāte "na idāni
idha vaṭṭhabban"ti yathāsukhaṁ pakkāmi. punekadivasaṁ seṭṭhī gahapati mahānāmattheraṁ
iddhipāṭihāriyakaraṇatthāya 6- yāci. sopi tassa tejosamāpattipāṭihāriyāni 7-
dassetvā "idāni idha vasituṁ na yuttan"ti yathāsukhaṁ pakkāmi.
athekadivasaṁ dve aggasāvakā bhikkhusahassaparivārā ambātakārāmaṁ agamaṁsu. 8-
seṭṭhī gahapati tesaṁ mahāsakkāraṁ sajjesi. sudhammatthero taṁ apasādamāno 9- seṭṭhiṁ
tilasaṅgulikavādena khuṁsetvā tena paṇāmito satthu santikaṁ gantvā ovādaṁ labhitvā

footnote: 1 chaßēéa.,i. rūpena 2 chaßēéa.,i. pañcavaṇṇakusumavassaṁ 3 chaßēéa.,i. jātadivasevassa
footnote: 4 chaßēéa.,i. abbhantaro 5 sī.,i. netvā 6 chaßēéa. iddhipāṭihāriyakaraṇatthaṁ
footnote: 7 chaßēéa.,i. tejosamāpattipāṭihāriyaṁ 8 ma. āgamaṁsu 9 chaßēéa.,i. asahamāno

page number: 341

dasabalassa ovāde ṭhito cittagahapatiṁ khamāpetvā tattheva ambātakārāme viharanto
vipassanaṁ vaḍḍhetvā arahattaṁ pāpuṇi. tadā upāsako cintesi "ahaṁ dasabalaṁ
adisvāva ciraṁ vītināmesiṁ, satthu santikaṁ gacchantena pana ayuttaṁ tucchahatthena
gantun"ti pañcahi sakaṭasatehi telamadhuphāṇitādīni ādāya "ye dasabalaṁ passitukāmā,
te mayā saddhiṁ āgacchantū"ti nagare bheriñcārāpetvā dvīhi purisasahassehi parivuto
satthāraṁ passituṁ pakkāmi. yojane yojane magge 1- devatā paṇṇākāraṁ upaṭṭhapesuṁ.
so satthu santikaṁ gantvā pañcapatiṭṭhitena satthāraṁ vandati, 2- tasmiṁ khaṇe ākāsā
pañcavaṇṇapupphavassaṁ 3- vassi.
satthā tassa ajjhāsayavasena tesaṁ 4- saḷāyatanavibhattimeva kathesi. tassa aḍḍhamāsamattaṁ
dasabalassa dānaṁ dentassāpi sakanivesanato nītāni taṇḍulatelamadhuphāṇitādīni na khīyiṁsu.
rājagahavāsikehi pahitapaṇṇākārova alaṁ ahosi. sopi satthāraṁ passitvā attano nagaraṁ
gacchanto sakaṭehi ābhataṁ sabbaṁ bhikkhusaṁghassa adāsi. sakaṭesu tucchesu jātamattesveva
5- devatā satta ratanāni pūrayiṁsu. mahājanantare kathā udapādi "yāva
sakkārasammānappatto vatāyaṁ citto gahapatī"ti. taṁ sutvā satthā dhammapade imaṁ
gāthamāha:-
"saddho sīlena sampanno yasobhogasamappito
yaṁ yaṁ padesaṁ bhajati tattha tattheva pūjito"ti. 6-
so tato paṭṭhāya ariyasāvakānaṁyeva upāsakānaṁ pañcahi purisasatehi 7- parivuto
vicarati. atha naṁ satthā aparabhāge upāsake paṭipāṭiyā ṭhānantaresu ṭhapento
cittasaṁyuttaṁ 8- atthuppattiṁ katvā dhammakathikānaṁ aggaṭṭhāne ṭhapesīti.

footnote: 1 sī.,i. tiṁsayojanamagge, chaßēéa. tiṁsayojane magge 2 chaßēéa.,i. vandi
footnote: 3 sī.,i. pañcavaṇṇānaṁ pupphānaṁ pupphavassaṁ, chaßēéa. pañcavaṇṇānaṁ pupphānaṁ vassaṁ
footnote: 4 chaßēéa.,i. ayaṁ pāṭho na dissati 5 ma. gatamattesveva

6 khuḍha. 25/303/68 cittagahapativatthu 7 chaßēéa.,i. satehi
8 saṁ.saḷā. 18/537/347 cittagahapatipucchāsaṁyutta (syā)

page number: 342

hatthakāaḷavakavatthu
[251] catutthe catūhi saṅgahavatthūhīti catubbidhena saṅgahavatthunā parisaṁ
saṅgaṇhantānaṁ hatthako āḷavako aggoti dasseti. ayaṁ kira padumuttarabuddhakāle
haṁsavatiyaṁ kulaghare nibbatto aparabhāge satthu dhammakathaṁ suṇanto satthāraṁ catūhi
saṅgahavatthūhi samannāgataṁ ekaṁ upāsakaṁ ṭhānantare ṭhapentaṁ disvā adhikārakammaṁ
katvā taṁ ṭhānantaraṁ paṭṭhesi. so kappasatasahassaṁ devamanussesu saṁsaritvā imasmiṁ
buddhuppāde āḷaviraṭṭhe āḷavinagare āḷavakassa rañño gehe paṭisandhiṁ gaṇhi, 1-
sve bhattapātiyā 2- saddhiṁ āḷavakassa pesetabbo ahosi.
tatrāyaṁ anupubbikathā:- ekadivasaṁ kira āḷavako rājā migaṁ vadhāya 3- araññaṁ
gantvā ekaṁ migaṁ anubandhitvā ghātetvā dvidhā 4- chinditvā dhanukoṭiyaṁ
laggetvā 5- nivattitvā āgacchanto vātātapena kilantakāyo 6- ekaṁ saṇḍacchāyaṁ 7-
nigrodhamūlaṁ pavisitvā nisīdi. atha naṁ muhuttaṁ darathaṁ vinodetvā nikkhamantaṁ rukkhe
adhivaṭṭhā devatā "tiṭṭha tiṭṭha, bhakkhosi me"ti hatthe gaṇhi. so daḷhaṁ gahitattā
aññaṁ upāyaṁ apassanto "devasikaṁ te ekekapurisena 8- saddhiṁ pātibhattaṁ 9-
pesissāmī"ti vatvā nagaraṁ gato. tato paṭṭhāya bandhanāgārato ekekamanussena saddhiṁ
pātibhattaṁ pesesi. eteneva niyāmena bandhanāgāre manussesu khīṇesu "mahallakamanussesu
gayhamānesu raṭṭhakhobho hotī"ti te agahetvā dahare kumāre gaṇhituṁ ārabhiṁsu. tato
paṭṭhāya nagare dārakamātaro 10- ca gabbhiniyo ca aññaṁ raṭṭhaṁ gacchanti.
tasmiṁ samaye satthā paccūsasamanantare 11- lokaṁ volokento āḷavakakumārassa
tiṇṇaṁ maggaphalānaṁ upanissayaṁ disvā "ayaṁ kumāro kappasatasahassaṁ paṭṭhitapaṭṭhano
devalokā cavitvā āḷavakarañño gehe nibbatto, aññaṁ alabhanto sveva 12- kumāraṁ

footnote: 1 sī.,i. gehe nibbatto 2 sī.,i.,chaßēéa. bhattacāṭiyā 3 ma. migavadhāya,
footnote: cha.,i. migavatthāya 4 chaßēéa.,i. ayaṁ pāṭho na dissati 5 sī. laketvā, chaßēéa. lagetvā
footnote: 6 sī.,i. vātātapakilantatāya 7 ma. sītacchāyaṁ, cha. sandacchāyaṁ 8 sī. ekena purisena

9 sī.,i.,chaßēéa. cāṭibhattaṁ. evamaparipi 10 sī.,i. daharakumārā
11 chaßēéa. paccūsasamayante 12 chaßēéa.,i. kumāraṁ alabhantā sve

page number: 343

pātibhattena saddhiṁ gahetvā gacchissatī"ti cintetvā sāyaṇhasamaye aññātakavesena
āḷavakassa yakkhassa vasanaṭṭhānaṁ 1- gantvā tassa dovārikaṁ gandhabbaṁ 2- nāma yakkhaṁ
bhavanaṁ pavisanatthāya yāci. so āha "bhagavā tumhe pavisatha, mayhaṁ pana āḷavakassa
anārocanaṁ nāma ayuttan"ti. so himavante yakkhasamāgamaṁ gatassa āḷavakassa santikaṁ
agamāsi. satthāpi taṁ bhavanaṁ pavisitvā āḷavakassa nisīdanapallaṅke nisīdi.
tasmiṁ samaye sātāgirahemavatā āḷavakassa bhavanamatthakena yakkhasamāgamaṁ
gacchantā attano gamane asampajjamāne "kiṁ nu kho kāraṇan"ti āvajjentā satthāraṁ
āḷavakassa bhavane nisinnaṁ disvā satthu santikaṁ gantvā vanditvā yakkhasamāgamaṁ
gantvā āḷavakassa tuṭṭhiṁ pavedayiṁsu "mahālābho 3- te āvuso āḷavaka, yassa 4- te
sadevake loke aggapuggalo bhavane nisinno, gantvā satthu santike dhammaṁ suṇāhī"ti.
so tesaṁ kathaṁ sutvā cintesi "ime ekassa samaṇassa muṇḍakassa mama pallaṅke
nisinnabhāvaṁ kathentī"ti anattamano 5- kodhābhibhūto hutvā "ajja mayhaṁ etena samaṇena
saddhiṁ saṅgāmo bhavissati, tattha me sahāyā nāma hothā"ti 6- dakkhiṇapādaṁ ukkhipitvā
saṭṭhiyojanamattaṁ pabbatakūṭaṁ akkami, taṁ bhijjitvā 7- dvidhā ahosi. tato paṭṭhāya
āḷavakayuddhaṁ vitthāretabbaṁ. āḷavako pana sabbarattiṁ tathāgatena saddhiṁ nānākārena 8-
yujjhantopi yaṅkiñci 9- kātuṁ asakkonto satthāraṁ upasaṅkamitvā aṭṭha pañhe
pucchi, satthā vissajjesi. desanāpariyosāne sotāpattiphale patiṭṭhāsi.
vitthārato 10- kathetukāmena āḷavakasuttavaṇṇanā 11- oloketabbā.
punadivase uṭṭhite aruṇe pātibhattaharaṇavelāya 12- sakalanagare gahetabbayuttakaṁ
dārakaṁ adisvā rañño ārocesuṁ. rājā āha "gaṇhituṁ ayuttaṭṭhāne pana
atthi tātā"ti. āma deva ajja rājakule putto jātoti. gacchatha tātā, mayaṁ

footnote: 1 chaßēéa.,i. bhavanadvāraṁ 2 chaßēéa.,i. gadrabhaṁ 3 cha.,i. lābhā 4 ma. yaṁ
footnote: 5 sī.,i. tato 6 sī.,i. hontīti 7 sī. bhinditvā 8 chaßēéa. nānappakārena
footnote: 9 chaßēéa. kiñci 10 chaßēéa.,i. vitthāretvā

11 sā.pa. 1/246/300 12 chaßēéa.,i. cāṭibhattāharaṇavelāyu. evamuparipi

page number: 344

jīvantā puttaṁ labhissāma, pātibhattena naṁ pesethāti. te deviyāpi kandamānāya 1-
dārakaṁ gahetvā pātibhattena saddhiṁ āḷavakassa bhavanaṭṭhānaṁ gantvā "handa 2- ayya
tava bhāgaṁ sampaṭicchā"ti āhaṁsu. āḷavako tesaṁ kathaṁ sutvā ariyasāvakattā
lajjāmāno 3- adhomukho nisīdi. atha naṁ satthā āha "idāni te āḷavaka lajjanakiccaṁ
natthi, dārakaṁ gahetvā mama hatthe ṭhapehī"ti. rājapurisā āḷavakakumāraṁ āḷavakassa
hatthe ṭhapesuṁ, āḷavako taṁ ādāya dasabalassa hatthe ṭhapesi, satthā pana gaṇhitvā 4-
puna āḷavakassa hatthe ṭhapesi, āḷavako taṁ gahetvā rājapurisānaṁ hatthe ṭhapesi.
itissa hatthato hatthaṁ gatattā "hatthako āḷavako"tveva nāmaṁ akaṁsu.
atha naṁ te rājapurisā tuṭṭhamānasā ādāya rañño santikaṁ agamaṁsu. rājā
taṁ disvā "ajja pātibhattaṁ na sampaṭicchatī"ti saññaṁ katvā "kasmā tātā
evameva āgatatthā"ti āha. deva rājakulassa tuṭṭhi ca vuḍḍhi ca, satthā āḷavakassa
bhavane nisīditvā āḷavakaṁ dametvā upāsakatte patiṭṭhāpetvā kumāraṁ amhākaṁ
dāpesīti. satthāpi āḷavakaṁ pattacīvaraṁ gāhāpetvā āḷavinagarābhimukho pāyāsi.
so nagaraṁ upasaṅkamanto lajjitvāva paccosakkati. 5- satthā naṁ oloketvā "lajjasi
āḷavakā"ti pucchi. āma bhante nagaravāsino maṁ nissāya mātimaraṇaṁ 6- puttadāramaraṇañca
pāpuṇiṁsu, te maṁ passitvā daṇḍehipi leḍḍūhipi usūhipi 7- paharissanti.
tasmā osakkāmi bhanteti. "āḷavaka natthi te mayā saddhiṁ gacchantassa bhayaṁ,
vissaṭṭho ehī"ti vatvā nagarassa avidūre ṭhāne vanasaṇḍe aṭṭhāsi. āḷavakarājāpi
nāgare gahetvā satthu paccuggamanaṁ gato. satthā sampattaparisāya dhammaṁ desesi,
desanāvasāne caturāsīti pāṇasahassāni amatapānaṁ piviṁsu. te āḷavakassa tattheva
vasanaṭṭhānaṁ gantvā 8- anusaṁvaccharaṁ balikammaṁ paṭṭhapesuṁ.

footnote: 1 chaßēéa.,i. vikkandamānāya 2 sī.,i. handa gaṇha 3 sī.,i.,chaßēéa. lajjamāno
footnote: 4 chaßēéa.,i. paṭiggaṇhitvā 5 chaßēéa. osakkati 6 sī.,i.,chaßēéa. mātimaraṇaṁ pitimaraṇaṁ
footnote: 7 chaßēéa.,i. ayaṁ pāṭho na dissati 8 chaßēéa.,i. katvā

page number: 345

āḷavakopi nāgare dhammikāya rakkhāya saṅgaṇhi. sopi āḷavakakumāro
vuḍḍhippatto satthu dhammadesanaṁ sutvā tīṇi maggaphalāni paṭivijjhi. so sabbakālaṁ
ariyasāvakaupāsakānaṁ pañcahi satehi 1- parivarito 2- carati. athekadivasaṁ pañcasatehi 3-
upāsakehi saddhiṁ satthu santikaṁ gantvā vanditvā ekamantaṁ nisīdi. satthā
suvinītaṁ parisaṁ disvā "mahatī te āḷavaka parisā, kathaṁ taṁ saṅgaṇhī"ti 4- āha. bhagavā
dānena tussantaṁ dānena saṅgaṇhāmi, piyavacanena tussantaṁ piyavacanena saṅgaṇhāmi,
uppannesu kiccesu tesaṁ nittharaṇakaraṇena 5- tussantaṁ uppannakiccanittharaṇena
saṅgaṇhāmi, samānadānena 6- tussantaṁ samānattatāya saṅgaṇhāmīti. evametaṁ vatthu
samuṭṭhitaṁ. atha satthā aparabhāge jetavane nisīditvā upāsake ṭhānantaresu ṭhapento
hatthakaṁ āḷavakaṁ catūhi saṅgahavatthūhi parisaṁ saṅgaṇhantānaṁ aggaṭṭhāne ṭhapesīti.
mahānāmasakkavatthu
[252] pañcame paṇītadāyakānanti paṇītarasadāyakānaṁ mahānāmo sakko
aggoti dasseti. so kira padumuttarabuddhakāle haṁsavatiyaṁ kulagehe nibbatto satthu
dhammakathaṁ suṇanto satthāraṁ ekaṁ upāsakaṁ paṇītarasadāyakānaṁ aggaṭṭhāne ṭhapentaṁ
disvā adhikārakammaṁ katvā taṁ ṭhānantaraṁ paṭṭhesi. so kappasatasahassaṁ devamanussesu
saṁsaritvā imasmiṁ buddhuppāde kapilavatthupure sakkarājakule 7- nibbattitvā
vayappatto dasabalassa paṭhamadassaneneva 8- sotāpattiphale patiṭṭhāsi.
athekasmiṁ samaye satthā verañjāyaṁ vassāvāsaṁ vasitvā anupubbena kapilavatthupuraṁ
gantvā nigrodhārāme paṭivasati. mahānāmo "satthā āgato"ti sutvā satthu
santikaṁ gantvā abhivādetvā ekamantaṁ nisinno satthāraṁ evamāha "bhagavā sutametaṁ
`bhikkhusaṁgho kira verañjāyaṁ bhikkhācārena kilamatī'ti, mama catumāsaṁ bhikkhusaṁghassa

footnote: 1 ma. parivārasatehi 2 chaßēéa.,i. parivuto 3 chaßēéa.,i. tehi 4 chaßēéa.,i. saṅgahāsīti
footnote: 5 sī.,i.,chaßēéa. nittharaṇena 6 chaßēéa. samānattaṭṭhānena 7 chaßēéa.,i. sakyarājakule
footnote: 8 sī.,i. paṭhamakadassaneyeva

page number: 346

paṭijagganapaṭiññaṁ detha, ahaṁ bhikkhusaṁghassa sarīre ojaṁ pavesessāmī"ti. satthā
adhivāsesi. so satthu adhivāsanaṁ viditvā punadivasato paṭṭhāya buddhappamukhaṁ bhikkhusaṁghaṁ
paṇītabhojanīyacatumadhurādīhi 1- paṭijaggitvā puna catumāsaṁ paṭiññaṁ gahetvā aṭṭhamāse
pūretvā puna catumāsaṁ paṭiññaṁ gahetvā sakalasaṁvaccharaṁ paṭijaggi. satthā tato
paraṁ paṭiññaṁ nādāsi. mahānāmo pana tato paṭṭhāya aparāparaṁ sampattabhikkhusaṁghassa
teneva niyāmena sakkāraṁ karoti, tassa so guṇo sakalajambūdīpe pākaṭo jāto.
evametaṁ vatthu samuṭṭhitaṁ. satthā pana aparabhāge jetavane nisīditvā mahānāmaṁ sakkaṁ
paṇītadāyakānaṁ aggaṭṭhāne ṭhapesīti.
uggagahapativatthu
[253] chaṭṭhe manāpadāyakānanti manāpacittarucitabhojanadāyakānaṁ uggo gahapati
vesāliko aggoti dasseti. so kira padumuttarabuddhakāle haṁsavatiyaṁ kulagehe nibbatto
aparabhāge satthu dhammakathaṁ suṇanto satthāraṁ ekaṁ upāsakaṁ manāpadāyakānaṁ aggaṭṭhāne
ṭhapentaṁ disvā adhikārakammaṁ katvā taṁ ṭhānantaraṁ paṭṭhesi. so kappasatasahassaṁ
devamanussesu saṁsaritvā imasmiṁ buddhuppāde vesāliyaṁ seṭṭhikule nibbatti.
tassa jātakāle nāmaṁ aniyāmitaṁ. aparabhāge panassa attabhāvopi uggato ahosi samiddho,
alaṅkatatoraṇaṁ viya ussitacittapaṭo viya ca ativirocittha. guṇāpissa uggatā ahesuṁ.
so imesaṁ dvinnaṁpi uggatattā uggaseṭṭhītveva saṅkhaṁ gato. so panāyaṁ dasabalassa
paṭhamadassaneneva sotāpattiphale patiṭṭhāya aparabhāge tīṇipi maggaphalāni sacchākāsi.
so attano mahallakakāle rahogato nisīditvā cintesi "yaṁ yaṁ mayhaṁ piyaṁ manāpaṁ,
taṁ tadeva dasabalassa dassāmi, idaṁ me satthu sammukhāpi 2- sutaṁ `manāpadāyī labhate
manāpan"ti. athassa etadahosi "api nu kho me cittaṁ jānitvā satthā nivesanadvāraṁ
āgaccheyyā"ti.

footnote: 1 chaßēéa.,i. paṇītarasabhojanacatumadhurādīhi 2 sī. santikāpi

page number: 347

satthāpi kho tassa cittaṁ ñatvā bhikkhusaṁghaparivuto nivesanadvāreyeva pāturahosi.
so "satthā āgato"ti sutvā ativiya ussāhajāto dasabalassa santikaṁ gantvā
pañcapatiṭṭhitena vanditvā satthu pattaṁ paṭiggahetvā gharaṁ pavesetvā paññattavara-
buddhāsane satthāraṁ, avasesāasanesu ca bhikkhusaṁghaṁ nisīdāpetvā buddhappamukhaṁ
bhikkhusaṁghaṁ nānaggarasehi parivisitvā bhattakiccapariyosāne ekamantaṁ nisīditvā
evamāha "sammukhā metaṁ bhante bhagavato sutaṁ sammukhā paṭiggahitaṁ nāma `manāpadāyī labhate
manāpan'ti. yaṁ yaṁ bhante mayhaṁ manāpaṁ, taṁ taṁ mayā buddhappamukhassa bhikkhusaṁghassa
dinnamevā"ti satthāraṁ pajānāpetvā tato paṭṭhāya yaṁ yaṁ tassa manāpaṁ, taṁ taṁ
buddhappamukhassa bhikkhusaṁghassa deti. taṁ pana sabbaṁ pañcakanipāte uggasutte 1-
vitthārato āgamissatīti. evametaṁ vatthu samuṭṭhitaṁ. satthā aparabhāge jetavane
viharanto taṁ upāsakaṁ manāpadāyakānaṁ aggaṭṭhāne ṭhapesīti.
uggatagahapativatthu
[254] sattame saṁghupaṭṭhākānanti bhikkhusaṁghassa upaṭṭhākānaṁ hatthigāmako
uggato gahapati aggoti dasseti. sopi kira padumuttarabuddhakāle haṁsavatiyaṁ kulagehe
nibbatto aparabhāge satthu dhammadesanaṁ sutvā satthāraṁ ekaṁ upāsakaṁ saṁghupaṭṭhākānaṁ
aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ paṭṭhesi. so
kappasatasahassaṁ devamanussesu saṁsaritvā imasmiṁ buddhuppāde hatthigāme seṭṭhikule
nibbatti, uggatakumārotissa nāmaṁ akaṁsu.
so aparabhāge gharāvāse patiṭṭhito pitu accayena seṭṭhiṭṭhānaṁ pāpuṇi.
tena samayena satthā bhikkhusaṁghaparivuto cārikaṁ caranto hatthigāmaṁ patvā nāgabhavanuyyāne
viharati, tadā ayaṁ uggataseṭṭhī sattāhaṁ pānamadamatto hutvā nāṭakehi parivuto
nāgabhavanuyyānaṁ gantvā paricārayamāno dasabalaṁ disvā balavahirottappaṁ paccupaṭṭhāpesi.
athassa satthāraṁ upasaṅkamantassa sabbo surāmado abbhaṭṭhaṁ agamāsi. so satthāraṁ

footnote: 1 aṅ.pañcaka. 22/44/53 (syā)

page number: 348

vanditvā ekamantaṁ nisīdi. athassa satthā dhammaṁ desesi. desanāpariyosāne tīṇi
maggaphalāni paṭivijjhi. tato paṭṭhāya nāṭakā "tumhe yathāsukhaṁ gacchathā"ti vissajjetvā
dānābhirato hutvā bhikkhusaṁghassa dānameva deti. devatā rattibhāgasamanantare āgantvā
seṭṭhissa ārocesi "gahapati asuko bhikkhu tevijjo, asuko bhikkhu chaḷabhiñño,
asuko sīlavā, asuko dussīlo"ti. so tāya vacanaṁ sutvāpi guṇaṁ tāva 1- yathābhūtato
jānāti, deyyadhammaṁ pana samacitteneva deti. satthu santike nisīditvāpi tameva
guṇaṁ katheti. aparabhāge satthā jetavane nisīditvā taṁ gahapatiṁ saṁghupaṭṭhākānaṁ
aggaṭṭhāne ṭhapesīti.
sūrambaṭṭhavatthu
[255] aṭṭhame aveccappasannānanti avigacchanasabhāvena acalena pasādena
samannāgatānaṁ sūro ambaṭṭho 2- aggoti dasseti. ayaṁ kira padumuttarabuddhakāle
haṁsavatiyaṁ kulagehe nibbatto satthu dhammakathaṁ sutvā satthāraṁ ekaṁ upāsakaṁ
aveccappasannānaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ
paṭṭhesi. so kappasatasahassaṁ devamanussesu saṁsaritvā imasmiṁ buddhuppāde
sāvatthiyaṁ seṭṭhikule nibbatti, sūrambaṭṭhotissa nāmaṁ akaṁsu.
so aparabhāge vayappatto gharāvāse patiṭṭhāya aññatitthiyānaṁ upaṭṭhāko
hutvā carati. atha satthā paccūsasamaye lokaṁ volokento tassa sotāpattimaggahetuṁ
disvā bhikkhācāravelāya nivesanadvāraṁ agamāsi. so dasabalaṁ disvā cintesi "samaṇo
gotamo mahākule ceva jāto, loke ca atipaññāto, 3- tenassa santikaṁ agamanaṁ nāma na
yuttan"ti. so satthu santikaṁ gantvā pādesu vanditvā pattaṁ gahetvā gharaṁ
pavesetvā mahārahe pallaṅke nisīdāpetvā bhikkhaṁ datvā bhattakiccapariyosāne
ekamantaṁ nisīdi. satthā tassa cariyavasena dhammaṁ desesi. desanāpariyosāne
sotāpattiphale patiṭṭhahi. satthāpi taṁ dametvā vihārameva gato.

footnote: 1 sī. guṇavante 2 ma.,ka. surabandho 3 chaßēéa. abhiññāto

page number: 349

tato māro cintesi "ayaṁ sūrambaṭṭho nāma amhākaṁ santako, satthā panassa
ajja gehaṁ gato, kiṁ nu kho satthu dhammaṁ sutvā maggapātubhāvaṁ akaritthāti yāvassa
mama visayā atikkantabhāvaṁ vā anatikkantabhāvaṁ vā jānāmī"ti attano kāmarūpitāya
dasabalassa sarikkhakaṁ rūpaṁ māpetvā cīvaragahaṇaṁpi pattagahaṇaṁpi buddhākappeneva
gantvā dvattiṁsalakkhaṇadharo hutvā sūrambaṭṭhassa gehadvāre aṭṭhāsi. sūrambaṭṭhopi
"puna dasabalo āgato"ti sutvā "buddhānaṁ aniyyānikagamanaṁ nāma natthi, kena nu kho
kāraṇena āgato"ti vegena "dasabalo"ti saññāya tassa santikaṁ gantvā abhivādetvā
ekamantaṁ ṭhito "bhante tumhe idāneva imasmiṁ gehe bhattakiccaṁ katvā gatā,
kiṁ nu kho kāraṇaṁ paṭicca puna āgatatthā"ti āha. "sūrambaṭṭha mayā dhammaṁ kathentena
ekaṁ anupadhāretvā kathitaṁ atthi, mayā hi pañcakkhandhā `sabbeva aniccā dukkhā
anattā'ti kathitā, na pana te sabbeva evarūpā. ekacce hi khandhā niccā
dhuvā sassatā atthī"ti āha.
tato sūrambaṭṭho cintesi "ayaṁ kathā ativiya bhāriyā. buddhānañhi dvekathā
nāma natthīti upadhāritvā dasabalassa 1- māro nāma paṭipakkho, addhā ayaṁ māro
bhavissatī"ti cintetvā "mārosi tvan"ti āha. ariyasāvakena kathitakathā tassa
pharasuppahāro viya ahosi, tasmā sakabhāvena saṇṭhāretuṁ asakkonto "āma sūrambaṭṭha
ahaṁ māro"ti āha. "tādisānaṁ mārānaṁ sataṁpi sahassaṁpi āgantvā mama saddhaṁ
cāletuṁ na sakkonti, mahāgotamo dasabalo mayhaṁ dhammaṁ desento `sabbe saṅkhārā
aniccā'ti bodhetvā desesi, mā me gharadvāre tiṭṭhā"ti accharaṁ pahari. māro
tassa vacanaṁ sutvā paṭicaritvā 2- kathetuṁ asakkonto tatthevantaradhāyi. sūrambaṭṭhopi
sāyaṇhasamaye satthu santikaṁ gantvā mārena katakiriyaṁ kathetvā "bhante evaṁ
māro mama saddhaṁ cāletuṁ vāyamitthā"ti āha. satthā tadeva kāraṇaṁ atthuppattiṁ
katvā imasmiṁ sāsane sūrambaṭṭhaṁ aveccappasannānaṁ aggaṭṭhāne ṭhapesīti.

footnote: 1 sī.,i.,chaßēéa. buddhānaṁ hi anupadhāretvā kathanaṁ nāma natthi, dasabalassa
footnote: 2 chaßēéa. paṭippharitvā

page number: 350

jīvakavatthu
[256] navame puggalappasannānanti puggaliyappasādena samannāgatānaṁ
upāsakānaṁ jīvako komārabhacco aggoti dasseti. so kira padumuttarabuddhakāle haṁsavatiyaṁ
kulagehe nibbatto satthu dhammakathaṁ suṇanto satthāraṁ ekaṁ upāsakaṁ puggalappasannānaṁ
aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ paṭṭhesi. so
kappasatasahassaṁ devamanussesu saṁsaritvā imasmiṁ buddhuppāde rājagahanagare
abhayaṁ rājakumāraṁ paṭicca sālavatiyā nāma rūpūpajīviniyā kucchismiṁ nibbatto.
rūpūpajīviniyo ca nāma vijātakāle sace putto hoti, chaḍḍenti. sace dhītā,
paṭijagganti. iti sā taṁ dārakaṁ kattarasuppakena saṅkārakūṭe chaḍḍāpeti. atha naṁ abhayo
rājakumāro rājupaṭṭhānaṁ gacchantaṁ taṁ disvā "kiṁ bhaṇe etaṁ kākehi paripuṇṇan"ti
purise 1- pesetvā "dārako devā"ti vutte "jīvati bhaṇe"ti. "jīvati devā"ti sutvā
attano antepure posāpeti. tassa jīvatīti kathitattā jīvakoti nāmaṁ akaṁsu, kumārena
posāpitoti komārabhaccotissa nāmaṁ akaṁsūti.
so attano soḷasavassuddesikakāle takkasilaṁ gantvā vejjasippaṁ uggaṇhitvā
bimbisārarañño santikā sakkāraṁ labhitvā caṇḍapajjotassa rañño rogaṁ phāsuṁ
akāsi. so tassa pañca taṇḍulasakaṭasatāni soḷasa kahāpaṇasahassāni dussasahassaparivāraṁ 2-
anagghaṁ siveyyakaṁ dussayugañca pesesi. tasmiṁ samaye satthā rājagahaṁ upanissāya
gijjhakūṭe pabbate viharati. jīvako satthu ussannadhātuke kāye virecanaṁ datvā bhesajjaṁ
karonto "cattāro paccayā mama santakāva hontū"ti satthāraṁ attano vihāre
vasāpetvā satthu bhesajjaṁ katvā taṁ dussayugaṁ upanetvā "idaṁ bhante tumheyeva
paribhogaṁ karothā"ti vatvā tena saddhiṁ laddhaṁ dussasahassaṁ bhikkhusaṁghassa adāsi.
ayamettha saṅkhepo, vitthārena pana jīvakavatthu khandhake 3- āgatameva. satthā aparabhāge
jetavane viharanto jīvakaṁ komārabhaccaṁ puggalappasannānaṁ aggaṭṭhāne ṭhapesīti.

footnote: 1 cha.,i. samparikiṇṇanti manusse 2 sī.,i. rūpasahassaparivāraṁ
footnote: 3 vißēáahā. 5/326/123 cīvarakkhandhaka

page number: 351

nakulapitugahapativatthu
[257] dasame vissāsakānanti vissāsakaṁ kathaṁ kathentānaṁ upāsakānaṁ antare
nakulapitā gahapati aggoti dasseti. so kira padumuttarabuddhakāle haṁsavatiyaṁ kulagehe
nibbatto satthu dhammadesanaṁ suṇanto satthāraṁ ekaṁ upāsakaṁ vissāsakānaṁ aggaṭṭhāne
ṭhapentaṁ disvā adhikārakammaṁ katvā taṁ ṭhānantaraṁ paṭṭhesi. so kappasatasahassaṁ
devamanussesu saṁsaritvā imasmiṁ buddhuppāde bhaggaraṭṭhe suṁsumāragirinagare 1-
seṭṭhikule nibbatti. satthāpi kho bhikkhusaṁghaparivuto cārikañcaramāno taṁ nagaraṁ patvā
bhesakalāvane viharati. athāyaṁ nakulapitā gahapati suṁsumāragirivāsīhi saddhiṁ satthu santikaṁ
gantvā paṭhamadassaneneva so ca bhariyā ca dasabalaṁ "ayaṁ amhākaṁ putto"ti saññaṁ
patiṭṭhapetvā ubhopi satthu pādesu patitvā "tāta tvaṁ ettakaṁ kālaṁ amhe
chaḍḍetvā kahaṁ vicarasī"ti āhaṁsu. ayaṁ kira nakulapitā gahapati pubbepi pañca jātisatāni
dasabalassa pitā ahosi, pañca jātisatāni cullapitā, pañca jātisatāni mahāpitā, pañca
jātisatāni mātulo, nakulamātāpi pañca jātisatāni mātā ahosi, pañca jātisatāni
cūḷamātā, pañca jātisatāni mahāmātā, pañca jātisatāni pitucchā. iti dīgharattaṁ
anugatasinehattā dasabalaṁ disvāva "putto"ti saññaṁ katvā saṇṭhātuṁ nāsakkhiṁsu.
satthā yāva tesaṁ cittaṁ saññattiṁ nāgacchati, tāva "apethā"ti nāvoca. atha
nesaṁ yathāmaneneva satiṁ paṭilabhitvā majjhattabhūtānaṁ āsayaṁ ñatvā dhammaṁ desesi.
desanāpariyosāne ubhopi sotāpattiphale patiṭṭhahiṁsu.
satthā aparabhāge tesaṁ mahallakakāle puna taṁ bhagganagaraṁ agamāsi. te "satthā
āgato"ti sutvā satthu santikaṁ gantvā pañcapatiṭṭhitena vanditvā svātanāya
nimantetvā punadivase attano nivesane buddhappamukhaṁ bhikkhusaṁghaṁ nānaggarasehi
bhojanehi parivisitvā satthāraṁ katabhattakiccaṁ upasaṅkamitvā ekamantaṁ nisīdiṁsu.
ekamantaṁ nisinno

footnote: 1 ma. saṁsumāragirinagare, cha. susumāragirinagare

page number: 352

kho nakulapitā gahapati bhagavantaṁ etadavoca "yato me bhante nakulamātā gahapatānī
daharasseva daharā ānītā, nābhijānāmi nakulamātaraṁ gahapatāniṁ manasāpi aticaritā, 1-
kuto pana kāyena. iccheyyāma mayaṁ bhante diṭṭheva dhamme aññamaññaṁ passituṁ
abhisamparāyañca aññamaññaṁ passitun"ti. nakulamātāpi kho gahapatānī bhagavantaṁ
etadavoca "yatohaṁ bhante nakulapituno gahapatissa daharasseva daharā ānītā,
nābhijānāmi nakulapitaraṁ gahapatiṁ manasāpi aticaritā, kuto pana kāyena. iccheyyāma
mayaṁ bhante diṭṭheva dhamme aññamaññaṁ passituṁ abhisamparāyañca aññamaññaṁ
passitun"ti. athāparabhāge satthā jetavane nisīditvā upāsake paṭipāṭiyā
ṭhānantaresu ṭhapento imaṁ imesaṁ dvinnaṁpi kathaṁ atthuppattiṁ katvā nakulapitaraṁ
gahapatiṁ vissāsakānaṁ aggaṭṭhāne ṭhapesīti.
dasasuttapaṭimaṇḍitāya upāsakapāliyā vaṇṇanā niṭṭhitā.
---------------

footnote: 1 sī. aticarittā

page number: 353

7. sattamavagga
sujātāvatthu
[258] upāsikāpāliyā paṭhame paṭhamaṁ saraṇaṁ gacchantīnanti sabbapaṭhamaṁ saraṇesu
patiṭṭhitānaṁ upāsikānaṁ sujātā nāma seniyadhītā 1- aggāti dasseti. sāpi
padumuttarabuddhakāle haṁsavatiyaṁ kulagehe nibbatti. sā aparabhāge satthu dhammakathaṁ
suṇantī satthāraṁ ekaṁ upāsikaṁ paṭhamaṁ saraṇaṁ gacchantīnaṁ aggaṭṭhāne ṭhapentaṁ disvā
adhikārakammaṁ katvā taṁ ṭhānantaraṁ paṭṭhesi. sā kappasatasahassaṁ devamanussesu saṁsaritvā
amhākaṁ satthu nibbattito puretarameva uruvelāyaṁ senānigame seniyakuṭumbikassa
gehe nibbattitvā vayappattā ekasmiṁ nigrodharukkhe paṭṭhanaṁ akāsi "sace samajātikaṁ
kulagharaṁ gantvā paṭhamagabbhe puttaṁ labhissāmi, anusaṁvaccharaṁ balikammaṁ karissāmī"ti.
tassā sā paṭṭhanā samijjhi.
sā mahāsattassa dukkarakārikaṁ karontassa chaṭṭhe vasse paripuṇṇe
visākhapuṇṇamīdivase 2- "pātova balikammaṁ karissāmī"ti rattiyā paccūsasamayaṁ
paccuṭṭhāya dhenuyo duhāpesi. vacchakā dhenūnaṁ thanamūlaṁ na agamaṁsu, thanamūle navabhājanamhi
3- upanītamatte attanova dhammatāya khīradhārā pasaviṁsu. 4- taṁ acchariyaṁ disvā sujātā
sahattheneva khīraṁ gaṇhitvā navabhājane pakkhipitvā sahattheneva aggiṁ katvā
pacitumārabhi. 5- tasmiṁ pāyāse paccamāne mahantamahantā pubbuḷakā 6- uṭṭhahitvā
dakkhiṇāvaṭṭā hutvā sañcaranti, ekaphussitaṁpi bahi na gacchati. mahābrahmā chattaṁ
dhāreti, cattāro lokapālā khaggahatthā ārakkhaṁ gaṇhiṁsu, sakko alātāni samānento
aggiṁ jālesi. devatā catūsu dīpesu ojaṁ saṁharitvā tattha pakkhipiṁsu. sujātā
ekadivaseyeva imāni acchariyāni disvā puṇṇadāsiṁ āmantesi "amma puṇṇe ajja
amhākaṁ devatā

footnote: 1 sī. sujātā senānīdhītā 2 sī.,i.,chaßēéa. visākhapuṇṇamadivase 3 sī. thanamūlena ca
footnote: bhojanamhi 4 chaßēéa.,i. patiṁsu 5 ma. pacitukāmā 6 sī.,i. bubbuḷā, ma.pupphuḷā,
footnote: cha. pubbuḷā

page number: 354

ativiya pasannā, mayā ettakaṁ kālaṁ evarūpaṁ acchariyaṁ nāma na diṭṭhapubbaṁ, vegena
gantvā devaṭṭhānaṁ paṭijaggāhī"ti. sā "sādhu ayye"ti tassā vacanaṁ sampaṭicchitvā
turitaturitā rukkhamūlaṁ agamāsi.
bodhisattopi kho bhikkhācārakālaṁ āgamayamāno pātova gantvā rukkhamūle
nisīdi. rukkhamūlaṁ sodhanatthāya gatā puṇṇā āgantvā sujātāya ārocesi "devatā
rukkhamūle nisinnā"ti. sujātā "sace je saccaṁ bhaṇasi, adāsiṁ karomī"ti vatvā
sabbapasādhanaṁ pasādhetvā satasahassagghanake suvaṇṇathāle pāyāsaṁ vaḍḍhetvā aparāya
suvaṇṇapātiyā pidahitvā setavatthena paliveṭhetvā samantā gandhadāmamālādāmāni
osāretvā ukkhipitvā gantvā mahāpurisaṁ disvā balavapītiṁ uppādetvā
diṭṭhaṭṭhānato paṭṭhāya oṇatoṇatā gantvā sīsato thālaṁ otāretvā vivaritvā saheva
pātiyā pāyāsaṁ mahāpurisassa hatthe ṭhapetvā vanditvā "yathā mayhaṁ manoratho nipphanno,
evaṁ tumhākaṁpi nipphajjatū"ti vatvā pakkāmi. bodhisatto nerañjarāya nadiyā
tīraṁ gantvā suvaṇṇathālaṁ tīre ṭhapetvā nhātvā paccuttaritvā ekūnapaṇṇāsa
piṇḍe karonto pāyāsaṁ paribhuñjitvā suvaṇṇapātiṁ nadiyā pavāhetvā anukkamena
bodhimaṇḍaṁ āruyha sabbaññutaṁ patvā sattasattāhaṁ bodhimaṇḍe 1- atikkamitvā
isipatane migadāye pavattitapavaradhammacakko sujātāya puttassa yasadārakassa upanissayaṁ
disvā gantvā aññatarasmiṁ rukkhamūle nisīdi.
yasopi kulaputto rattibhāgasamanantare vivaṭaṁ itthāgāraṁ disvā sañjātasaṁvego
"upaddūtaṁ vata bho, upasaṭṭhaṁ vata bho"ti vatvā nivesanato nikkhamitvā bahinagare
satthu santikaṁ gantvā dhammadesanaṁ sutvā tīṇi maggaphalāni paṭivijjhi. athassa
pitā padānupadikaṁ gantvā 2- bhagavantaṁ upasaṅkamitvā yasassa pavuttiṁ pucchi. satthā
yasaṁ kulaputtaṁ paṭicchādetvā dhammaṁ desesi. desanāpariyosāne so seṭṭhī gahapati
sotāpattiphale patiṭṭhāsi, yaso arahattaphalaṁ pāpuṇi. taṁ bhagavā "ehi bhikkhū"ti

footnote: 1 sī. bodhipallaṅke 2 sī. āgantvā

page number: 355

āha, tāvadevassa gihiliṅgaṁ antaradhāyi, iddhimayapattacīvaradharo ahosi. pitāpissa
satthāraṁ nimantesi. satthā yasaṁ kulaputtaṁ pacchāsamaṇaṁ katvā tassa gharaṁ gantvā
katabhattakicco dhammaṁ desesi, desanāpariyosāne yasassa mātā sujātā, purāṇadutiyikā
ca sotāpattiphale patiṭṭhahiṁsu. taṁdivasaṁ ayaṁ sujātā tevācikasaraṇe patiṭṭhāsi saddhiṁ
suṇisāya. ayamettha saṅkhepo, vitthārato panetaṁ vatthu khandhake 1- āgatameva. satthā
aparabhāge paṭipāṭiyā upāsikāyo ṭhānantaresu ṭhapento imaṁ upāsikaṁ paṭhamaṁ saraṇaṁ
gacchantīnaṁ aggaṭṭhāne ṭhapesīti.
visākhāvatthu
[259] dutiye dāyikānanti dānābhiratānaṁ 2- upāsikānaṁ visākhā migāramātā
aggāti dasseti. sā kira padumuttarabuddhakāle haṁsavatiyaṁ kulagehe nibbattā aparabhāge
satthu dhammadesanaṁ suṇantī satthāraṁ ekaṁ upāsikaṁ dāyikānaṁ aggaṭṭhāne ṭhapentaṁ
disvā adhikārakammaṁ katvā taṁ ṭhānantaraṁ paṭṭhesi. sā kappasatasahassaṁ devamanussesu
saṁsaritvā kassapabuddhakāle kiṁkissa kāsikarañño gehe sattannaṁ bhaginīnaṁ sabbakaniṭṭhā
hutvā nibbatti. tadā hi 3- :-
samaṇī samaṇaguttā ca bhikkhunī bhikkhudāsikā
dhammā ceva sudhammā ca saṁghadāsī ca sattamāti. 4-
imā satta bhaginiyo ahesuṁ. tā etarahi:-
khemā uppalavaṇṇā ca paṭācārā ca gotamī
dhammadinnā mahāmāyā visākhā cāpi sattamīti
evaṁnāmā hutvā nibbattā. tatrāyaṁ saṁghadāsī ekaṁ buddhantaraṁ devamanussesu
saṁsaritvā imasmiṁ buddhuppāde aṅgaraṭṭhe bhaddiyanagare meṇḍakaseṭṭhiputtassa
dhanañjayassa

footnote: 1 vißēáahā. 4/25/20 pabbajjākathā 2 ma.,ka. dānābhiratīnaṁ
footnote: 3 chaßēéa.,i. 4 sī. sattimāti

page number: 356

seṭṭhino aggamahesiyā sumanadeviyā nāma kucchismiṁ nibbatti, visākhātissā
nāmaṁ akaṁsu. tassā sattavassikakāle dasabalo selabrāhmaṇassa ca aññesañca
bodhaneyyabandhavānaṁ upanissayasampattiṁ disvā mahābhikkhusaṁghaparivāro cārikaṁ caramāno
tasmiṁ raṭṭhe taṁ nagaraṁ pāpuṇi.
tasmiṁ ca samaye meṇḍako gahapati tasmiṁ nagare pañcannaṁ mahāpuññānaṁ
jeṭṭhako hutvā seṭṭhiṭṭhānaṁ kāresi. pañca mahāpuññā nāma meṇḍako seṭṭhī,
candapadumā nāma tasseva aggamahesī, tassa ca putto dhanañjayo nāma tassa
bhariyā sumanadevī nāma, meṇḍakaseṭṭhissa dāso puṇṇo nāmāti. na kevalañca
meṇḍakaseṭṭhīyeva, bimbisāramahārājassa pana āṇāpavattiṭṭhāne pañca amitabhogā
nāma ahesuṁ jotiko jaṭilo meṇḍako puṇṇo kākabaliyoti. 1- tesu ayaṁ meṇḍakaseṭṭhī
dasabalassa attano nagaraṁ sampattabhāvaṁ sutvā puttassa dhanañjayaseṭṭhino dhītaraṁ
visākhaṁ dārikaṁ pakkositvā evamāha "amma tuyhaṁpi maṅgalaṁ amhākaṁpi maṅgalaṁ,
tava parivārikehi pañcahi dārikāsatehi saddhiṁ pañca sakaṭasatāni āruyha pañcahi
dāsisatehi parivutā dasabalassa paccuggamanaṁ karohī"ti. sā pitāmahassa vacanaṁ sutvā
tathā akāsi. kāraṇākāraṇesu pana kusalattā yāvatikā yānassa bhūmi, yānena
gantvā yānā paccorohitvā pattikāva satthāraṁ upasaṅkamitvā vanditvā ekamantaṁ
aṭṭhāsi. athassā cariyavasena satthā dhammaṁ desesi. desanāpariyosāne pañcahi
dārikāsatehi saddhiṁ sotāpattiphale patiṭṭhāsi. meṇḍakaseṭṭhīpi kho satthu santikaṁ
gantvā satthāraṁ vanditvā ekamantaṁ nisīdi, 2- atha satthā tassapi cariyavasena dhammaṁ
desesi. so desanāpariyosāne sotāpattiphale patiṭṭhāya satthāraṁ svātanāya
nimantetvā punadivase attano nivesane paṇītena khādanīyena bhojanīyena buddhappamukhaṁ
bhikkhusaṁghaṁ parivisitvā etenupāyena aḍḍhamāsaṁ mahādānaṁ adāsi. satthā bhaddiyanagare
yathābhirantaṁ viharitvā pakkāmi.

footnote: 1 sī.,i.,chaßēéa. kākavaliyo 2 chaßēéa. aṭṭhāsi

page number: 357

ito paraṁ aññaṁ kathāmaggaṁ vissajjetvā visākhāya uppattikathāva kathetabbā.
sāvatthiyañhi kosalarājā bimbisārassa santikaṁ pesesi "mama āṇāpavattiṭṭhāne
amitabhogavindanakulaṁ nāma natthi, 1- tumhākaṁ amitabhogavindanakulaṁ nāma atthi, 1-
amhākaṁ amitabhogavindanakulaṁ pesetū"ti. rājā amaccehi saddhiṁ mantesi. amaccā
"mahākulaṁ pesetuṁ na sakkā, ekaṁ pana seṭṭhiputtaṁ pesemā"ti meṇḍakaseṭṭhino puttaṁ
dhanañjayaseṭṭhiṁ āyācayiṁsu. rājā tesaṁ vacanaṁ sutvā taṁ pesesi. atha naṁ kosalarājā
sāvatthito sattayojanamatthake sāketanagare seṭṭhiṭṭhānaṁ datvā vāsesi.
sāvatthiyañca migāraseṭṭhino putto puṇṇavaḍḍhanakumāro nāma vayappatto
ahosi. athassa pitā "putto me vayappatto, gharāvāsenassa ābandhanasamayo"ti
ñatvā "amhākaṁ samānajātike kule dārikaṁ pariyesathā"ti kāraṇākāraṇakusale
purise pesesi. te sāvatthiyaṁ attano rucitaṁ adisvā sāketaṁ agamaṁsu. taṁdivasañca
visākhā attano samānavayehi pañcahi kumārikāsatehi parivāritā nakkhattakīḷanatthāya
ekaṁ mahāvāpiṁ 2- agamāsi. tepi purisā antonagaraṁ caritvā attano rucitaṁ dārikaṁ
adisvā bahinagaradvāre aṭṭhaṁsu. tasmiṁ samaye devo vassituṁ ārabhi. atha tā
visākhāya saddhiṁ nikkhantā dārikā temanabhayena vegena sālaṁ pavisiṁsu. te purisā
tāsaṁpi antare yathārucitaṁ dārikaṁ na passiṁsu. tāsaṁ pana sabbapacchato visākhā
devaṁ vassantaṁpi agaṇetvā aturitagamanena temayamānāva sālaṁ pāvisi. te purisā
taṁ disvā cintayiṁsu "rūpavatī tāva aññāpi etaparamā 3- bhaveyya, rūpaṁ panetaṁ
ekaccāya kārikaṁ cakkaṁ 4- viya hoti, kathaṁ samuṭṭhāpetvā kathentā jānissāma
madhuravacanā vā no vā"ti. tato naṁ āhaṁsu "ativipariṇatavayaitthīvaṇṇā viyasi 5-
ammā"ti. kiṁ disvā kathetha tātāti. aññā tayā saddhiṁ kīḷanakumāriyo temanabhayena vegena
āgantvā sālaṁ paviṭṭhā, tvaṁ pana mahallikā viya padavāraṁ anatikkamma āgacchasi,

footnote: 1-1 chaßēéa.,i. ime pāṭhā na dissanti 2 chaßēéa. mahāgāmaṁ 3 sī. rūpavatī nāma aññāpi
footnote: etaparamāva 4 sī.,i. karakapakkaṁ, chaßēéa. kāritapattaṁ 5 chaßēéa. ativiya pariṇatavayā itthī
footnote: viya yāsi

page number: 358

sāṭakassa temanabhāvaṁ na gaṇesi. sace taṁ hatthī vā asso vā anubandheyya,
kiṁ evameva kareyyāsīti. tātā sāṭakā nāma na dullabhā, sulabhā mayhaṁ kule
sāṭakā. vayappattā mātugāmā pana vikkiṇiyabhaṇḍasadisā, 1- hatthe vā pāde
vā bhagge aṅgavikalaṁ mātugāmaṁ jigucchantā nuṭṭhahitvā gacchanti, 2- tasmā saṇikaṁ
āgatamhīti.
te cintayiṁsu "imāya sadisā imasmiṁ jambūdīpe itthī nāma natthi, yādisā
rūpenapi, kathāyapi tādisāva. kāraṇākāraṇaṁ ñatvā kathetī"ti tassā upari mālāguḷaṁ
khipiṁsu. atha visākhā cintesi "ahaṁ pubbe apariggahitā, idāni pana pariggahitamhī"ti
vinītenākārena bhūmiyaṁ nisīdi. atha naṁ tattheva sāṇiyā parikkhipiṁsu. sā paṭicchannabhāvaṁ
ñatvā dāsīgaṇaparivutā gehaṁ agamāsi. tepi migāraseṭṭhino purisā tāya saddhiṁyeva
dhanañjayaseṭṭhissa santikaṁ agamaṁsu. "kataragāmavāsino tātā tumhe"ti ca pucchitā
"sāvatthinagare migāraseṭṭhino purisamhā"ti vatvā "mayaṁ amhākaṁ seṭṭhinā tumhākaṁ
gehe vayappattā dārikā atthīti sutvā pesitā"ti. sādhu tātā, tumhākaṁ seṭṭhī
kiñcāpi bhogena amhehi asadiso, jātiyā pana sadiso. sabbākārasampanno
nāma dullabho gacchatha tumhe seṭṭhissa amhehi sampaṭicchitabhāvaṁ ārocethāti.
te tassa vacanaṁ sutvā sāvatthiṁ gantvā migāraseṭṭhissa tuṭṭhiñca vuḍḍhiñca
pavedetvā "laddhā no sāmi sākete dhanañjayaseṭṭhissa gehe dārikā"ti āhaṁsu.
taṁ sutvā migāraseṭṭhī "mahākulagehe kira no dārikā laddhā"ti tuṭṭhamānaso
hutvā tāvadeva dhanañjayaseṭṭhino sāsanaṁ pahiṇi "idāneva dārikaṁ ānayissāma,
kattabbakiccaṁ karotū"ti. sopissa paṭisāsanaṁ pesesi "nayidaṁ amhākaṁ bhāriyaṁ, seṭṭhī
pana attano kattabbakiccaṁ karotū"ti. so kosalarañño santikaṁ gantvā ārocesi
"deva ekā me maṅgalakiriyā atthi, dāsassa te puṇṇavaḍḍhanassa dhanañjayaseṭṭhino
dhītaraṁ visākhaṁ nāma dārikaṁ ānessāmi, sāketanagaragamanaṁ me anujānāthā"ti.

footnote: 1 sī.,i.,chaßēéa. paṇiyabhaṇḍasadisā 2 sī.,i. nuṭṭhubhitvā, chaßēéa. niṭṭhubhitvā

page number: 359

sādhu mahāseṭṭhi, kiṁ pana amhehipi āgantabbanti. deva tumhādisānaṁ gamanaṁ kathaṁ 1-
laddhuṁ sakkāti. rājā 2- mahākulassa saṅgahaṁ kātukāmo "hotu seṭṭhi, āgamissāmī"ti
sampaṭicchitvā migāraseṭṭhinā saddhiṁ sāketanagaraṁ agamāsi. dhanañjayaseṭṭhī "migāraseṭṭhī
kira kosalarājānaṁ gahetvā āgato"ti sutvā paccuggamanaṁ katvā rājānaṁ gahetvā
attano nivesanaṁ agamāsi. tāvadeva rañño ca rājabalassa ca migāraseṭṭhino
ca vasanaṭṭhānaṁ ceva mālāgandhabhattādīni ca sabbāni 3- paṭiyādesi. "idaṁ imassa
laddhuṁ vaṭṭati, idaṁ imassā"ti sabbaṁ attanāva jānāti. te te janā cintayiṁsu
"seṭṭhī amhākameva sakkāraṁ karotī"ti.
athekadivasaṁ rājā dhanañjayaseṭṭhino sāsanaṁ pahiṇi "na sakkā seṭṭhinā 4-
cirakālaṁ amhākaṁ bharaṇaposanaṁ kātuṁ, dārikāya gamanakālaṁ jānātū"ti. sopi rañño
sāsanaṁ pesesi "idāneva vassakālo āgato, na sakkā catumāsaṁ vicarituṁ, tumhākaṁ
balakāyassa yaṁ yaṁ laddhuṁ vaṭṭati, sabbantaṁ mama bhāro. kevalaṁ devo mayā pesitakāle
gacchatū"ti. tato paṭṭhāya sāketanagaraṁ niccaṁ nakkhattagāmo viya ahosi. evaṁ tayo
māsā atikkantā. dhanañjayaseṭṭhino pana dhītuyā mahālatāpasādhanaṁ na tāva niṭṭhaṁ
gacchati. athassa kammantādhiṭṭhāyakā āgantvā ārocayiṁsu "tesaṁ asantaṁ nāma
natthi, balakāyassa pana pacanadārūni nappahontī"ti. gacchatha tātā, hatthisālā
assasālā viyojetvā bhattaṁ pacathāti. evaṁ pacantānaṁpi aḍḍhamāso atikkanto.
tato puna ārocayiṁsu "dārūni sāmi nappahontī"ti. tātā imsamiṁ kāle dārūni
laddhuṁ na sakkā, dussakoṭṭhāgāraṁ pana vivaritvā thūle thūle sāṭake 5- gahetvā
vaṭṭiyo katvā telacāṭiyaṁ temetvā bhattaṁ pacathāti. iminā niyāmena pacantānaṁ
cattāro māsā pūrayiṁsu.

footnote: 1 chaßēéa. ayaṁ pāṭho na dissati 2 ma. mahārājā 3 mālāgandhavatthādīni ca
footnote: 4 ma. seṭṭhi 5 chaßēéa. thūlasāṭake

page number: 360

tato dhanañjayaseṭṭhī dhītuyā mahālatāpasādhanassa niṭṭhitabhāvaṁ ñatvā "sve
dārikaṁ pesissāmī"ti dhītaraṁ samīpe nisīdāpetvā "amma patikule vasantiyā nāma
imañcimañca ācāraṁ sikkhituṁ vaṭṭatī"ti ovādaṁ adāsi. ayaṁ migāraseṭṭhī antaragabbhe
nisinno 1- dhanañjayaseṭṭhino ovādaṁ assosi. sopi seṭṭhī dhītaraṁ evaṁ ovadi:-
amma sasurakule vasantiyā nāma antoaggi bahi na nīharitabbo,
bahi aggi anto na pavesetabbo, dadantasseva dātabbaṁ, adadantassa
na dātabbaṁ, dadantassāpi adadantassāpi dātabbaṁ, sukhaṁ nisīditabbaṁ, sukhaṁ
bhuñjitabbaṁ, sukhaṁ nipajjitabbaṁ, aggi paricaritabbo, antodevatā namassitabbāti.
imaṁ dasavidhaṁ ovādaṁ datvā punadivase sabbā seniyo sannipātetvā rājasenāya
majjhe aṭṭha kuṭumbike pāṭibhoge gahetvā "sace me dhītu gataṭṭhāne doso
uppajjati, tumhehi sodhetabbo"ti vatvā navakoṭiagghanakena mahālatāpasādhanena
dhītaraṁ pasādhitvā nhānacuṇṇamūlaṁ catupaṇṇāsasakaṭadhanaṁ 2- datvā dhītāya saddhiṁ nibaddhaṁ
paricāriniyo 3- pañcasatā rūpadāsiyo 4- pañca ājaññarathasatāni sabbaṁ sakkārañca 5-
satasataṁ datvā kosalarājānañca migāraseṭṭhiñca vissajjetvā dhītu gamanavelāya vajaṁ
adhiṭṭhāyake 6- purise pakkositvā "tātā mama dhītuyā gataṭṭhāne khīrapānatthaṁ dhenūhi,
yānayojanatthaṁ usabhehi ca attho hoti, tasmā mama dhītu gamanamagge vajadvāraṁ
vivaritvā puthulato aṭṭha usabhāni gogaṇena pūretvā tigāvutamattaṁ 7- asukā nāma
kandarā atthi, goyūthe 8- taṁ ṭhānaṁ patte bherisaññāya vajadvāraṁ pidaheyyāthā"ti.
te "sādhū"ti seṭṭhissa vacanaṁ sampaṭicchitvā tathā akaṁsu. vajadvāre vivaṭe
uḷāruḷārāyeva gāviyo nikkhamiṁsu. dvāre pidahite pana visākhāya puññabalena
dammagāvo balavagāvo caṇḍagāvo ca bahi laṅghitvā maggaṁ paṭipajjiṁsu. atha visākhā
sāvatthinagaraṁ 9- pattakāle cintesi "paṭicchannayānasmiṁ nu kho nisīditvā pavisāmi,

footnote: 1 sī. anantare gabbhe nipanno, chaßēéa. anantaragabbhe nisinno
footnote: 2 ma. catupaṇṇāsakoṭidhanaṁ, cha. catupaṇṇāsasakaṭasataṁ dhanaṁ
footnote: 3 sī.,i. sahacāriniyo, chaßēéa. gamanacāriniyo

4 cha.,i. dāsiyo 5 chaßēéa. sabbūpakārañca
6 chaßēéa.,i. vajādhiṭṭhāyake 7 chaßēéa. tigāvutamatthake
8 ma. attano yūthe, cha. aggagoyūthe 9 chaßēéa. sāvatthinagaradvāraṁ

page number: 361

udāhu rathe ṭhatvā"ti. athassā etadahosi "paṭicchannayānena me pavisantiyā
mahālatāpasādhanassa viseso na paññāyissatī"ti. sā sakalanagarassa attānaṁ dassentī
rathe ṭhatvā nagaraṁ pāvisi. sāvatthivāsino visākhāya sampattiṁ disvā "esā
kira visākhā nāma evarūpā, 1- ayañca sampatti etissāva anucchavikā"ti āhaṁsu.
iti sā mahāsampattiyā migāraseṭṭhino gehaṁ pāvisi. āgatadivase cassā 2-
sakalanagaravāsino "amhākaṁ dhanañjayaseṭṭhī attano nagaraṁ sampattānaṁ mahāsakkāraṁ akāsī"ti
yathāsatti yathābalaṁ paṇṇākāraṁ pahiṇiṁsu. visākhā pahitapahitaṁ paṇṇākāraṁ tasmiṁyeva
nagare aññamaññesu kulesu sabbatthakameva dāpesi. 3- athassā rattibhāgasamanantare
ekissā ājaññavaḷavāya gabbhavuṭṭhānaṁ ahosi. sā dāsīhi daṇḍakadīpikā
gāhāpetvā tattha gantvā vaḷavaṁ uṇhodakena nhāpetvā telena makkhāpetvā
attano vasanaṭṭhānameva agamāsi.
migāraseṭṭhīpi sattāhaṁ puttassa āvāhasakkāraṁ karonto dhuravihāre vasantaṁpi
tathāgataṁ manasikatvā sattame divase sakalanivesanaṁ pūrento naggasamaṇake nisīdāpetvā
"āgacchatu me dhītā, arahante vandatū"ti visākhāya sāsanaṁ pahiṇi. sā "arahanto"ti
vacanaṁ sutvā sotāpannā ariyasāvikā haṭṭhatuṭṭhā hutvā tesaṁ nisīdanaṭṭhānaṁ
gantvā te oloketvā "evarūpā nāma arahanto na honti, hirottappavivajjitānaṁ 4-
nāma santikaṁ kasmā maṁ sasuro pakkosāpessatī"ti "dhī dhī"ti garahitvā attano
vasanaṭṭhānameva gatā. naggasamaṇā taṁ disvā sabbe ekappahāreneva seṭṭhiṁ garahiṁsu
"kiṁ tvaṁ gahapati aññaṁ nālattha, 5- samaṇassa gotamassa sāvikaṁ mahākāḷakaṇṇiṁ
kasmā imaṁ gehe pavesesi, vegena naṁ imasmā gehā nīharāhī"ti. tato seṭṭhī
"na sakkā mayā imesaṁ vacanena imaṁ gehā nīharituṁ, mahākulassa dhītā ayan"ti
cintetvā "ācariyā daharā nāma jānitvā vā ajānitvā vā kareyyuṁ, tumhe

footnote: 1 sī.,i. etaṁ rūpaṁ 2 sī. gatadivaseyevassā 3 sī. pesesi, ma. sabbatthakaṁ pesesi
footnote: 4 ma. hirottappavissajjitānaṁ 5 sī.,i. nālabhittha

page number: 362

tuṇhī hothā"ti nagge uyyojetvā mahāpallaṅke nisīditvā suvaṇṇakaṭacchuṁ gahetvā
visākhāya parivisiyamāno suvaṇṇapātiyaṁ appodakaṁ madhupāyāsaṁ paribhuñji.
tasmiṁ samaye eko piṇḍacāriko thero piṇḍāya caranto seṭṭhissa gharadvāraṁ
pāpuṇi. visākhā taṁ disvā "sasurassa ācikkhituṁ na ayuttan"ti yathā so theraṁ
passati, evaṁ apagantvā aṭṭhāsi. so pana disvāpi apassanto viya hutvā
adhomukho pāyāsameva bhuñjati. visākhā "theraṁ disvāpi me sasuro saññaṁ na
karotī"ti ñatvā theraṁ upasaṅkamitvā "aticchatha bhante, mayhaṁ sasuro purāṇaṁ khādatī"ti
āha. so nigaṇṭhehi tāva kathitakāle adhivāsesi, "purāṇaṁ khādatī"ti vuttakkhaṇeyeva
pana hatthaṁ apanetvā "imaṁ pāyāsaṁ ito haratha, etañca imasmā gehā nīharatha.
ayaṁ hi maṁ evarūpe maṅgalagehe asucikhādakaṁ nāma karotī"ti āha. tasmiṁ kho
pana nivesane sabbepi dāsakammakarādayo visākhāya santakāva, na koci naṁ hatthe
vā pāde vā gaṇhissati, mukhena kathetuṁ samatthopi nāma natthi. tato visākhā
sasurassa kathaṁ sutvā āha "tāta na ettakeneva kāraṇena mayaṁ nikkhamāma,
nāhaṁ tumhehi udakatitthato kumbhadāsikā viya ānītā. dharamānakamātāpitūnaṁ dhītaro
nāma na ettakena nikkhamanti, eteneva ca me kāraṇena pitā me idhāgamanadivase
aṭṭha kuṭumbike pakkosāpetvā `sace mama dhītaraṁ upādāya doso uppajjati,
sodheyyāthā'ti vatvā tesaṁ hatthe maṁ ṭhapesi. te pakkosāpetvā mayhaṁ dosādosaṁ
sodhāpethā"ti āha.
tato seṭṭhī "kalyāṇaṁ esā kathetī"ti aṭṭha kuṭumbike pakkosāpetvā
"ayaṁ dārikā sattame divase paripuṇṇeyeva 1- maṅgalagehe nisinnaṁ maṁ `asucikhādako'ti
vadatī"ti āha. evaṁ kira ammāti. "tātā mayhaṁ sasuro asuciṁ khāditukāmo bhavissati,
ahaṁ pana evaṁ katvā na kathemi. ekasmiṁ pana piṇḍapātikatthere gharadvāre ṭhite

footnote: 1 chaßēéa. aparipuṇṇeyeva

page number: 363

ayaṁ appodakaṁ madhupāyāsaṁ bhuñjanto na taṁ manasikaroti, ahaṁ iminā kāraṇena
`aticchatha bhante mayhaṁ sasuro imasmiṁ attabhāve puññaṁ na karoti, purāṇapuññaṁ
khādatī'ti ettakaṁ kathemī"ti 1- āha. ayye idha doso natthi, amhākaṁ dhītā kāraṇaṁ
katheti, tvaṁ kasmā kujjhasīti. ayyā esa tāva doso mā hotu, ayaṁ pana dārikā
āgatadivaseyeva mama putte saññaṁ akatvā attano icchitaṭṭhānaṁ agamāsīti. evaṁ kira
ammāti. tātā nāhaṁ rucitaṭṭhānaṁ 2- gacchāmi, imasmiṁ pana gehe ājānīyavaḷavāya
vijātāya saññaṁpi akatvā nisīdanaṁ nāma ayuttanti daṇḍadīpikā gāhāpetvā
dāsīhi parivutā tattha gantvā vaḷavāya jātaparihāraṁ kārāpesinti. ayya amhākaṁ
dhītā tāva 3- gehe dāsīhipi akattabbakammaṁ akāsi, tvaṁ ettha kiṁ dosaṁ passasīti.
ayyā esa tāva guṇo hotu, imissā pana pitā idhāgamanadivase ovādaṁ
dento "antoaggi bahi na nīharitabbo"ti āha, kiṁ pana sakkā amhehi
ubhato paṭivissakagehānaṁ aggiṁ adatvā vasitunti. evaṁ kira ammāti. tātā mayhaṁ
pitā etaṁ aggiṁ upādāya na kathesi, yā pana antonivesane sassuādīnaṁ mātugāmānaṁ 4-
rahassakathā uppajjati, sā dāsadāsīnaṁ na kathetabbā. evarūpā hi kathā vaḍḍhamānā
kalahāya saṁvattati, idaṁ sandhāya mayhaṁ pitā kathesi tātāti.
ayyā etaṁ tāva evaṁ hotu, imissā pitā "bāhirato aggi anto
na pavesetabbo"ti āha, kiṁ sakkā amhehi antoaggimhi nibbute bāhirato
aggiṁ anāharitunti. evaṁ kira ammāti. tātā mayhaṁ pitā etaṁ aggiṁ sandhāya
na kathesi, yaṁ pana dosaṁ dāsakammakārehi kathitaṁ hoti, taṁ antomānusakānaṁ na
kathetabbaṁ .pe. yaṁpi tena "ye dadanti, tesaṁyeva dātabban"ti vuttaṁ, taṁ "yācitakaṁ
upakaraṇaṁ gahetvā ye paṭidenti, tesaṁyeva dātabban"ti sandhāya vuttaṁ.

footnote: 1 sī.,i.,cha. kathayinti 2 chaßēéa. icchitaṭṭhānaṁ, i. ruccanaṭṭhānaṁ
footnote: 3 chaßēéa. tava 4 chaßēéa. ayaṁ pāṭho na dissati

page number: 364

"ye na dadantī"ti idaṁpi yācitakaṁ upakaraṇaṁ gahetvā ye na paṭidenti,
tesaṁ na dātabbanti sandhāya vuttaṁ.
"dadantassāpi adadantassāpi dātabban"ti idaṁ pana duggatakesu ñātimittesu
sampattesu paṭidātuṁ sakkontu vā mā vā, dātumeva vaṭṭatīti sandhāya vuttaṁ.
"sukhaṁ nisīditabban"ti idaṁpi sassusasure disvā uṭṭhātabbaṭṭhāne nisīdituṁ
na vaṭṭatīti sandhāya vuttaṁ.
"sukhaṁ bhuñjitabban"ti idaṁ pana sassusasurasāmikehi puretaraṁ abhuñjitvā te
parivisitvā sabbehi laddhāladdhaṁ ñatvā pacchā sayaṁ bhuñjituṁ vaṭṭatīti sandhāya
vuttaṁ.
"sukhaṁ nipajjitabban"ti idaṁ sassusasurasāmikehi puretaraṁ sayanaṁ āruyha na
nipajjitabbaṁ, tesaṁ kātabbayuttakaṁ vattapaṭivattaṁ katvā pacchā sayaṁ nipajjituṁ
yuttanti idaṁ sandhāya vuttaṁ.
"aggi paricaritabbo"ti idaṁ pana sassusasuraṁpi sāmikaṁpi aggikkhandhaṁ viya
uragarājānaṁ viya ca katvā passituṁ vaṭṭatīti idaṁ sandhāya vuttanti.
ete tāva ettakā guṇā hontu, imissā pana pitā 1- antodevataṁ
namassāpeti, 1- imassa ko atthoti. evaṁ kira ammāti. āma tātā, evaṁ pitarā 2-
idaṁ sandhāya vuttaṁ 3- "amhākaṁ paveṇigharāvāsavasanakālato 3- paṭṭhāya attano
gharadvārasampattaṁ pabbajitaṁ disvā yaṁ ghare khādanīyaṁ bhojanīyaṁ atthi, tato pabbajitānaṁ

footnote: 1-1 ma. antodevatā namassitabbāti, cha. antodevatā namassāpeti
footnote: 2 chaßēéa. etampi hi me pitarā 3-3 chaßēéa. āveṇikagharāvāsaṁ vasanakālato, i. amma āveṇigharāvāsaṁ

page number: 365

datvāva khādituṁ vaṭṭatī"ti. atha naṁ te āhaṁsu "tuyhaṁ pana mahāseṭṭhi pabbajite
disvā adātabbameva 1- ruccati maññeti. so aññaṁ paṭivacanaṁ apassanto adhomukho
nisīdi.
atha naṁ kuṭumbikā "kiṁ seṭṭhi aññopi amhākaṁ dhītu doso atthī"ti pucchiṁsu.
natthi ayyāti. kasmā pana naṁ niddosaṁ akāraṇā gehato nīharāpesīti. tasmiṁ
khaṇe visākhā āha "paṭhamaṁ mayhaṁ sasurassa vacanena gamanaṁ na yuttaṁ, mayhaṁ pana
āgamanadivase mama dosaṁ sodhanatthāya mama pitā tumhākaṁ hatthe ṭhapetvā adāsi,
idāni mayhaṁ gantuṁ sukhan"ti dāsidāse "yānādīni sajjāni karothā"ti āṇāpesi.
atha naṁ seṭṭhī te kuṭumbike gahetvā "amma mayā ajānitvā kathitaṁ, khamāhi
mayhan"ti āha. tātā tumhākaṁ khamitabbaṁ tāva khamāmi, ahaṁ pana buddhasāsane
aveccappasannassa kulassa dhītā, na mayaṁ vinā bhikkhusaṁghena vattāma. sace mama
ruciyā bhikkhusaṁghaṁ paṭijaggituṁ labhāmi, vasissāmīti. amma tvaṁ yathāruciyā tava samaṇe
paṭijaggāhīti.
tato visākhā dasabalaṁ nimantāpetvā punadivase nivesanaṁ pūrentī buddhappamukhaṁ
bhikkhusaṁghaṁ nisīdāpesi. naggaparisāpi satthu migāraseṭṭhino gehaṁ gatabhāvaṁ sutvā
tattha gantvā gehaṁ parivāretvā nisīdiṁsu. visākhā dakkhiṇodakaṁ datvā "sabbo
sakkāro paṭiyādito, sasuro me āgantvā dasabalaṁ parivisatū"ti sāsanaṁ pesesi.
so nigaṇṭhānaṁ vacanaṁ sutvā "mama dhītā sammāsambuddhaṁ parivisatū"ti āha. visākhā
nānaggarasehi dasabalaṁ parivisitvā niṭṭhite bhattakicce puna sāsanaṁ pahiṇi "sasuro
me āgantvā dasabalassa dhammakathaṁ suṇātū"ti. atha naṁ "idāni agamanaṁ nāma
ativiya akāraṇan"ti dhammakathaṁ sotukāmatāya gacchantaṁ naggasamaṇā āhaṁsu "samaṇassa
gotamassa dhammaṁ suṇanto bahisāṇiyaṁ nisīditvā suṇāhī"ti. puretarameva gantvā

footnote: 1 cha. adānameva

page number: 366

sāṇiyā parikkhipiṁsu. migāraseṭṭhī gantvā bahisāṇiyaṁ nisīdi. tathāgato "tvaṁ
bahisāṇiyaṁ vā nisīda, parakuḍḍe 1- vā parasele vā paracakkavāḷe vā nisīda. ahaṁ
buddho nāma sakkomi taṁ mama saddaṁ sāvetun"ti suvaṇṇavaṇṇaṁ ambaphalaṁ rukkhakkhandhe 2-
gahetvā cālento viya dhammakathaṁ kathesi, desanāpariyosāne seṭṭhī sotāpattiphale
patiṭṭhāya sāṇiṁ ukkhipitvā satthu pāde pañcapatiṭṭhitena vanditvā satthu
santikeyeva ca "tvaṁ amma ajjato paṭṭhāya 3- mama mātā"ti visākhaṁ attano mātuṭṭhāne
ṭhapesi. tato paṭṭhāya visākhā migāramātā nāma jātā.
sā ekadivasaṁ nagare nakkhattasamaye vattante "antonagare guṇo natthī"ti
dāsīhi parivutā satthu dhammakathaṁ sotuṁ gacchantī "buddhānaṁ santikaṁ uttaravesena 4-
gantuṁ ayuttan"ti mahālatāpasādhanaṁ omuñcitvā dāsiyā hatthe datvā satthāraṁ
upasaṅkamitvā abhivādetvā ekamantaṁ nisīdi, satthā dhammakathaṁ kathesi. sā satthu
dhammadesanāpariyosāne dasabalaṁ vanditvā nagarābhimukhā pāyāsi. sāpi dāsī attanāpi
gahitapasādhanassa ṭhapitaṭṭhānaṁ asallakkhetvā gacchantī pasādhanatthāya paṭinivatti. atha
naṁ visākhā "kahaṁ panetaṁ ṭhapitan"ti paṭipucchi. gandhakuṭipariveṇe ayyeti. hotu
je gantvā āhara, gandhakuṭipariveṇe ṭhapitakālato paṭṭhāya āharāpanannāma 5- amhākaṁ
ayuttaṁ. tasmā taṁ vissajjetvā daṇḍakammaṁ karissāma. tattha pana ṭhapite ayyānaṁ
palibodho hotīti.
punadivase satthā bhikkhusaṁghaparivāro visākhāya nivesanadvāraṁ sampāpuṇi. nivesane
ca nibaddhaṁ paññattāni āsanāni. visākhā satthu pattaṁ gaṇhitvā satthāraṁ
gehaṁ pavesetvā paññattāsanesuyeva nisīdāpetvā katabhattakicce satthari taṁ pasādhanaṁ
āharitvā satthu pādamūle nikkhipitvā "idaṁ bhante tumhākaṁ dammī"ti āha.
satthā "alaṅkāro nāma pabbajitānaṁ na vaṭṭatī"ti paṭikkhipi. jānāmi bhanate,

footnote: 1 chaßēéa. parakuṭṭe 2 sī.,i.,chaßēéa. suvaṇṇavaṇṇaphalaṁ ambarukkhaṁ khandhe
footnote: 3 chaßēéa. ajja ādiṁ katvā 4 ma. uttamavesena, cha.,i. uddhatavesena 5 ma. āharaṇaṁ nāma

page number: 367

ahaṁ pana imaṁ agghāpetvā dhanaṁ gahetvā tumhākaṁ vasanagandhakuṭiṁ karissāmīti. tadā
satthā adhivāsesi. sāpi taṁ agghāpetvā navakoṭidhanaṁ gahetvā gabbhasahassapaṭimaṇḍite
pubbārāmavihāre tathāgatassa vasanagandhakuṭiṁ kāresi. visākhāya pana nivesanaṁ pubbaṇhasamaye
kāsāvapajjotaṁ isivātapaṭivātameva 1- hoti anāthapiṇḍikassa gehe viya. tassāpi gehe
sabbadānāni 2- paṭiyattāneva ahesuṁ. sā pubbaṇhasamaye bhikkhusaṁghassa āmisasaṅgahaṁ
katvā pacchābhatte bhesajjāni ceva aṭṭhavidhapānāni ca gaṇhāpetvā vihāraṁ gantvā
bhikkhusaṁghassa datvā pacchā satthu dhammadesanaṁ sutvā āgacchati. satthā aparabhāge
upāsikāyo paṭipāṭiyā ṭhānantaresu ṭhapento visākhaṁ migāramātaraṁ dāyikānaṁ aggaṭṭhāne
ṭhapesīti.
khujjuttarā-sāmāvatīvatthu
[260-261] tatiyacatutthesu bahussutānaṁ yadidaṁ khujjuttarā, mettāvihārīnaṁ
yadidaṁ sāmāvatīti bahussutānaṁ upāsikānaṁ khujjuttarā 3- aggā, mettāvihārīnaṁ
upāsikānaṁ 3- sāmāvatī aggāti dasseti. tā kira dvepi padumuttarabuddhakāle
haṁsavatiyaṁ kulagehe paṭisandhiṁ gaṇhitvā aparabhāge "satthu dhammakathaṁ sossāmā"ti vihāraṁ
agamaṁsu. tattha khujjuttarā satthāraṁ ekaṁ upāsikaṁ 4- bahussutānaṁ aggaṭṭhāne
ṭhapentaṁ disvā adhikārakammaṁ katvā taṁ ṭhānantaraṁ paṭṭhesi. sāmāvatī 5-
mettāvihārīnaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ
paṭṭhesi. tāsaṁ dvinnaṁpi yāvajīvaṁ kusalaṁ katvā devaloke nibbattitvā
devamanussesu saṁsarantīnaṁyeva kappasatasahassaṁ atikkantaṁ.
atha amhākaṁ satthu nibbattito puretarameva allakapparaṭṭhe ahivātakarogo
nāma udapādi. ekekasmiṁ gehe ekappahāreneva dasapi vīsatipi tiṁsapi 6- janā maranti,

footnote: 1 sī. isivātaparivātameva 2 chaßēéa. sabbabhattāni 3-3 chaßēéa.,i. ime pāṭhā na
footnote: dissanti 4 ka. upāsikānaṁ 5 chaßēéa. sāmāvatīpi ekaṁ upāsikaṁ 6 sī. vajjiraṭṭhe,
footnote: ma. mallaraṭṭhe

page number: 368

tiroraṭṭhaṁ pana gatā jīvitaṁ labhanti. taṁ ñatvā eko puriso attano puttadāraṁ
ādāya "aññaṁ raṭṭhaṁ gamissāmī"ti tato nikkhami. athassa ghare gahitapātheyyaṁ
antarāmagge kantāre atiṇṇeyeva 1- parikkhayaṁ agamāsi. tesaṁ sarīrabalaṁ parihāyi,
sakiṁ mātā puttaṁ ukkhipati, sakiṁ pitā. athassa pitā cintesi "amhākaṁ sarīrabalaṁ
parihīnaṁ, puttaṁ ukkhipitvā gacchantā kantāraṁ nittharituṁ na sakkhissāmā"ti. so
tassa mātaraṁ ajānāpetvāva udakakiccena ohīno viya puttaṁ magge nisīdāpetvā
ekakova maggaṁ paṭipajji. athassa bhariyā āgamanaṁ olokayamānā ṭhitā hatthe
puttaṁ adisvā viravamānā gantvā "kahaṁ me sāmi putto"ti āha. ko tava
puttenattho, jīvamānā puttaṁ labhissāmāti. sā "atisāhasiko vatāyaṁ puriso"ti
vatvā "gaccha tvaṁ, nāhaṁ tādisena saddhiṁ gamissāmī"ti āha. so "anupadhāretvā
me bhadde kataṁ, khametaṁ mayhan"ti vatvā puttaṁ ādāya gato. 2-
te taṁ kantāraṁ samatikkamitvā sāyaṁ ekaṁ gopālakakulaṁ sampāpuṇiṁsu. taṁdivasañca
gopālakakulavāsino 3- nirudakapāyāsaṁ paciṁsu. te te disvā "ime ativiya chātakā"ti
pāyāsassa mahābhājanaṁ pūretvā ulluṅkapūraṁ 4- sappiṁ āsiñcitvā adaṁsu. tesu taṁ
pāyāsaṁ bhuñjantesu sā itthī pamāṇeneva bhuñji, puriso pana pamāṇātikkantaṁ
bhuñjitvā jirāpetuṁ asakkonto rattibhāgasamanantare kālamakāsi. so kālaṁ karonto
tesu sālayabhāvena gopālakānaṁ gehe sunakhiyā kucchismiṁ paṭisandhiṁ gaṇhi. sunakhī
nacirasseva vijātā. gopālako taṁ kukkuraṁ sassirikaṁ disvā piṇḍena palobhetvā
attani uppannasinehaṁ gahetvā saddhimeva vicarati. 5-
athekadivasaṁ eko paccekabuddho bhikkhācāravelāya gopālakassa gharadvāraṁ
sampatto. sopi taṁ disvā bhikkhaṁ datvā attānaṁ nissāya vasanatthāya paṭiññaṁ
gaṇhi. paccekabuddho gopālakakulassa avidūraṭṭhāne ekasmiṁ vanasaṇḍe vāsaṁ upagato.

footnote: 1 chaßēéa. anuttiṇṇeyeva, i. anitthiṇṇe 2 cha. ādāyāgato 3 ka. gokulavāsino
footnote: 4 chaßēéa. uḷuṅka..., i. ulaṅka... 5 chaßēéa.,i. carati

page number: 369

gopālako tassa santikaṁ gacchanto taṁ kukkuraṁ gahetvā gacchati, antarāmagge ca
vāḷamigaṭṭhāne vāḷamigānaṁ palāyanatthaṁ rukkhe vā pāsāṇe vā pahāraṁ deti, sopi
kukkuro tassa karaṇavidhānaṁ vavatthapesi. 1- athekadivasaṁ gopālako 2- paccekabuddhassa
santike nisīditvā "bhante amhākaṁ sabbakālaṁ āgamanaṁ nāma na hoti. ayaṁ
pana kukkuro cheko, imassa āgatasaññāya amhākaṁ gehadvāraṁ āgaccheyyāthā"ti
āha. so ekadivasaṁ "paccekabuddhaṁ gaṇhitvā ehī"ti kukkuraṁ pesesi. so 3-
kukkuro tassa vacanaṁ sutvā bhikkhācāravelāyaṁ gantvā paccekabuddhassa pādamūle urena
nipajji. paccekabuddho "ayaṁ mama santikaṁ āgato"ti ñatvā pattacīvaraṁ ādāya
maggaṁ paṭipajji. so tassa vīmaṁsanatthāya nikkhamitvā 4- aññaṁ maggaṁ gaṇhi, kukkuro
purato ṭhatvā gopālakamaggaṁ 5- paṭipannakāle apasakki. yasmiṁ ca 6- ṭhāne vāḷamigānaṁ
palāyanatthaṁ gopālako rukkhaṁ vā pāsāṇaṁ vā pahari, taṁ taṁ ṭhānaṁ patvā kukkuro
mahāviravaṁ viravi. tassa saddena vāḷamigā palāyanti. paccekabuddhopi katabhattakiccavelāya
mahantaṁ siniddhaṁ piṇḍaṁ tassa deti. sopi piṇḍalobhena paccekabuddhe uttaritaraṁ
sinehaṁ karoti.
gopālako temāsaṁ vuṭṭhassa paccekabuddhassa 7- ticīvarapahonakaṁ sāṭakaṁ katvā 8-
"bhante sace vo ruccati, idheva vasatha, no ce ruccati, yathāsukhaṁ gacchathā"ti āha.
paccekabuddho gamanākāraṁ dasseti. so gopālako paccekabuddhaṁ anugantvā nivattati.
kukkuro paccekabuddhassa aññattha gamanabhāvaṁ ñatvā sinehena 9- uppannabalavasoko
hadayaphālanaṁ patvā kālaṁ katvā tāvatiṁsapure nibbatti. athassa paccekabuddhena
saddhiṁ gamanakāle uccāsaddaṁ katvā vāḷamigānaṁ palāyitabhāvena devatāhi saddhiṁ
kathentassa saddo sakaladevakulaṁ 10- chādetvā aṭṭhāsi. so teneva nāmadheyyaṁ labhitvā
ghosakadevaputto nāma jāto. athassa tasmiṁ sampattiṁ anubhavantassa manussapathe

footnote: 1 chaßēéa. vavatthapeti 2 chaßēéa.,i. so gopālako 3 chaßēéa.,i. ayaṁ pāṭho na dissati
footnote: 4 cha.,i. ukkamitvā 5 sī. gokulamaggaṁ 6 chaßēéa. yasmiṁ ca yasmiṁ ca, i. yasmiṁ
footnote: yasmiṁ ca 7 i. vutthapaccekabuddhassa 8 chaßēéa.,i. datvā 9 chaßēéa.,i. atisinehena

10 chaßēéa.,i. sakaladevapuraṁ

page number: 370

kosambinagare udeno nāma rājā rajjaṁ paṭipajji. tassa vatthu 1- majjhimapaṇṇāsake
bodhirājakumārasuttavaṇṇanāyaṁ 2- vuttanayeneva veditabbaṁ.
tasmiṁ pana rajjaṁ kārayamāne ghosakadevaputto cavitvā kosambiyaṁ ekissā
rūpūpajīviniyā kucchismiṁ paṭisandhiṁ gaṇhi. sā dasamāsaccayena vijāyitvā puttabhāvaṁ
ñatvā saṅkārakūṭe chaḍḍāpesi. tasmiṁ khaṇe kosambikaseṭṭhino kammantiko pātova
seṭṭhigharaṁ gacchanto "kiṁ nu kho imaṁ kākehi samparikiṇṇan"ti gantvā dārakaṁ
disvā "puññavā esa dārako bhavissatī"ti ekassa purisassa hatthe gehaṁ pesetvā 3-
seṭṭhigharaṁ agamāsi. seṭṭhīpi rājupaṭṭhānavelāya rājakulaṁ gacchanto antarāmagge
purohitaṁ disvā "ajja kiṁ nakkhattan"ti pucchi. so tattheva ṭhito gaṇetvā "asukaṁ
nāma nakkhattaṁ, ajja iminā nakkhattena jātadārako imasmiṁ nagare seṭṭhiṭṭhānaṁ
labhissatī"ti āha. so tassa kathaṁ sutvā vegena gharaṁ pesesi "imassa purohitassa
dvekathā nāma natthi, gharaṇī ca me garugabbhā, jānātha tāva naṁ vijātā
vā no vā"ti. te gantvā jānitvā "ayya na tāva vijāyatī"ti 4- āhaṁsu.
tenahi gacchatha, imasmiṁ nagare ajja jātadārakaṁ pariyesathāti. te pariyesantā
tassa seṭṭhino kammantikassa gehe taṁ dārakaṁ disvā seṭṭhino ārocayiṁsu. tenahi
gacchatha bhaṇe, 5- taṁ kammantikaṁ pakkosathāti. te taṁ pakkosiṁsu. atha naṁ seṭṭhī
"gehe kira te dārako atthī"ti pucchi. āma ayyāti. taṁ dārakaṁ amhākaṁ
dehīti. na demi ayyāti. handa sahassaṁ gaṇhitvā dehīti. so "ayaṁ jīveyya
vā mareyya vā, dujjānamidan"ti sahassaṁ gaṇhitvā adāsi.
tato seṭṭhī cintesi "sace me bhariyā dhītaraṁ vijāyissati, imameva puttaṁ
karissāmi. sace puttaṁ vijāyissati, māressāmī"ti. 6- cintetvā gehe posesi.
athassa bhariyā katipāhaccayena puttaṁ vijāyi. 7- tato seṭṭhī "evaṁ taṁ gāvo madditvā

footnote: 1 ka. vatthuṁ 2 pa.sū. 3/298 (syā) 3 ka. pesitvā 4 ma. vijātīti,
footnote: cha.,i. vijātāti 5 i. tenahi bhaṇe 6 i. ghātessāmīti 7 i. sā puttaṁ vijāyi

page number: 371

māressantī"ti cintetvā "imaṁ dārakaṁ vajadvāre nipajjāpethā"ti āha. tattha
naṁ nipajjāpesuṁ. atha naṁ yūthapati usabho paṭhamaṁ nikkhamanto disvā "evaṁ taṁ
aññe na maddissantī"ti catunnaṁ pādānaṁ antare katvā aṭṭhāsi. atha naṁ
gopālakā disvā "mahāpuñño eso dārako, 1- yassa tiracchānagatāpi guṇaṁ jānanti,
paṭijaggissāmi 2- nan"ti attano gehaṁ nayiṁsu.
sopi seṭṭhī tassa amatabhāvaṁ āvajjento 3- "gopālakehi nīto"ti sutvā
puna sahassaṁ datvā āṇāpetvā āmakasusāne chaḍḍāpesi. tasmiṁ ca kāle
seṭṭhissa ghare ajapālako susānaṁ nissāya ajikā hareti. 4- athekā dhenu ajikā
dārakassa puññena maggā okkamma gantvā dārakassa khīraṁ datvā gatā. tato
nivattamānāpi tattheva gantvā khīramadāsi. ajapālako cintesi "ayaṁ ajikā pātopi
imasmā ṭhānā okkamitvā gatā, kiṁ nu kho etan"ti gantvā olokento
taṁ dārakaṁ ñatvā 5- "mahāpuñño esa dārako, tiracchānagatāpissa guṇaṁ jānanti,
paṭijaggissāmi nan"ti gaṇhitvā gehaṁ gato.
punapi 6- seṭṭhī "mato nu kho dārako, no mato"ti olokāpento ajapālakena
gahitabhāvaṁ ñatvā sahassaṁ datvā āṇāpetvā "sve imaṁ nagaraṁ eko satthavāhaputto
pavisissati, imaṁ dārakaṁ netvā cakkamagge ṭhapetha, evaṁ taṁ sakaṭacakkaṁ chindantaṁ
gamissatī"ti āha. taṁ tattha nikkhittaṁ satthavāhaputtassa purimasakaṭe goṇā disvā
cattāro pāde thambhe viya otāretvā aṭṭhaṁsu. satthavāho "kiṁ nu kho etan"ti
tesaṁ ṭhitakāraṇaṁ olokento 7- dārakaṁ disvā "mahāpuñño dārako, paṭijaggituṁ
vaṭṭatī"ti gahetvā agamāsi.
seṭṭhīpi tassa cakkapathe matabhāvaṁ vā amatabhāvaṁ vā olokāpento satthavāhena
gahitabhāvaṁ ñatvā tassapi sahassaṁ datvā 8- nagarato avidūraṭṭhāne papāte pātāpesi.

footnote: 1 chaßēéa. dārako bhavissati 2 chaßēéa.,i. paṭijaggissāma 3 chaßēéa. anuvijjanto,
footnote: i. anuvajjanto 4 sī.,i.,chaßēéa. cāreti 5 chaßēéa.,i. disvā 6 cha.,i. punadivase
footnote: 7 ka. ñatvā 8 chaßēéa.,i. datvā āṇāpetvā

page number: 372

so tattha papatanto naḷakārānaṁ kammakaraṇaṭṭhāne naḷakārasālāya 1- patito. sā
tassa puññānubhāvena satavihatakappāsapicusamphassasadisā ahosi. atha naṁ naḷakārajeṭṭhako
"puññavā esa dārako, paṭijaggituṁ vaṭṭatī"ti gaṇhitvā gehaṁ gato. seṭṭhī
dārakassa papātato patitaṭṭhāne matabhāvaṁ vā amatabhāvaṁ vā pariyesāpento
naḷakārajeṭṭhakena gahitabhāvaṁ ñatvā tassapi sahassaṁ datvā āṇāpesi.
aparabhāge seṭṭhissa sakaputtopi sopi ubho vayappattā ahesuṁ. seṭṭhī puna
ghosakadārakassa 2- maraṇupāyaṁ 3- cintento attano kumbhakārassa gehaṁ gantvā "ambho
mayhaṁ gehe evarūpo eko avajātadārako atthi, taṁ dārakaṁ yaṅkiñci katvā
māretuṁ vaṭṭatīti rahassena 4- āha. so ubhopi kaṇṇe pidahitvā "evarūpaṁ nāma
bhāriyaṁ kathaṁ kathetuṁ na vaṭṭatī"ti āha. tato seṭṭhī "ayaṁ mudhā na karissatī"ti
cintetvā "handa bho sahassaṁ gaṇhitvā etaṁ kammaṁ nipphādehī"ti āha. lañco 5-
nāma abhinnaṁ bhindati, tasmā so sahassaṁ labhitvā sampaṭicchitvā "ahaṁ ayya
asukadivase 6- nāma āvāpaṁ 7- ālimpessāmi, tadā taṁ dārakaṁ asukadivase asukavelāya
nāma pesehī"ti āha. seṭṭhīpi kho tassa vacanaṁ sampaṭicchitvā tato paṭṭhāya
divase gaṇento kumbhakārena vuttadivasassa sampattabhāvaṁ ñatvā ghosakakumāraṁ
pakkosāpetvā "amhākaṁ tāta asukadivase nāma bahūhi bhājanehi attho, tvaṁ
amhākaṁ kumbhakārassa santikaṁ gantvā `pitarā kira me tumhākaṁ ekaṁ kathitaṁ
atthi, taṁ ajja nipphādehī'ti vadā"ti. 8- so "sādhū"ti tassa vacanaṁ sampaṭicchitvā
nikkhami.
atha naṁ antarāmagge seṭṭhissa sakaputto guḷakīḷikaṁ 9- kīḷanto disvā vegena
gantvā "ahaṁ bhātika dārakehi saddhiṁ kīḷanto ettakaṁ nāma jito, taṁ ne 10-

footnote: 1 sī.,i. naḷakārasālāyaṁ, chaßēéa. ekasālāya 2 ma. punassa dārakassa
footnote: 3 chaßēéa.,i. māraṇupāyaṁ 4 chaßēéa. vaṭṭati rahassenāti 5 sī.,chaßēéa. lañcaṁ
footnote: 6 i. asukadivasaṁ 7 ma. āmaṁ. evamuparipi 8 chaßēéa. vadehīti āha, i. vada

9 sī.,i.,chaßēéa. guḷakīḷaṁ 10 chaßēéa.,i. taṁ me

page number: 373

paṭijinitvā dehī"ti āha. so "mayhaṁ idāni okāso natthi, pitā maṁ
accāyikakammena kumbhakārassa santikaṁ pahiṇī"ti āha. itaro "ahaṁ bhātika 1- tattha
gamissāmi, tvaṁ manussehi 2- saddhiṁ kīḷitvā mayhaṁ lakkhaṁ paccāharitvā dehī"ti
āha. "tenahi gacchā"ti attano kathitasāsanaṁ tassa kathetvā dārakehi saddhiṁ kīḷi. sopi
kumāro kumbhakārassa santikaṁ gantvā taṁ sāsanaṁ ārocesi. so "sādhu tāta
nipphādessāmī"ti taṁ kumāraṁ gabbhaṁ pavesetvā 3- tikhiṇāya vāsiyā khaṇḍākhaṇḍikaṁ
chinditvā 4- cāṭiyaṁ pakkhipitvā cāṭimukhaṁ pidahitvā bhājanantare ṭhapetvā āvāpaṁ
ālimpesi. ghosakakumāro bahuṁ 5- jinitvā kaniṭṭhassa āgamanaṁ olokento nisīdi.
so taṁ cirāyamānaṁ ñatvā "kiṁ nu kho bhavissatī"ti 6- kumbhakāragehasabhāgaṁ 7- gantvā
katthaci adisvā "gehaṁ gato bhavissatī"ti nivattitvā gehaṁ agamāsi.
seṭṭhī naṁ dūratova āgacchantaṁ disvā "kiṁ nu kho kāraṇaṁ bhavissati, mayā
esa māraṇatthāya kumbhakārasantikaṁ pahito, so idāni puna idheva āgacchatī"ti
āgacchantaṁyeva naṁ "kiṁ tāta kumbhakārassa santikaṁ na gatosī"ti āha. āma
tāta na gatomhīti. kasmā tātāti. so attano nivattakāraṇañca kaniṭṭhabhātikassa
gatakāraṇañca 8- seṭṭhissa kathesi. 9- seṭṭhī tassa vacanaṁ sutvā sutakālato 10- paṭṭhāya
mahāpaṭhaviyā ajjhotthaṭo viya hutvā "kiṁ nāmetaṁ tvaṁ 11- vadasī"ti vibbhantacitto
12- vegena kumbhakārassa santikaṁ gantvā aññesaṁ santike akathanīyabhāvena "pekkha
bho, pekkha bho"ti āha. kiṁ pekkhāpesi tvaṁ, niṭṭhitaṁ etaṁ kammanti. so tatova
paṭinivattitvā gehaṁ agamāsi. tato paṭṭhāya cassa cetasikarogo uppajji.
so tasmiṁ kāle tena saddhiṁ asambhuñjitvā 13- "yena kenaci upāyena mama
puttassa sattameva 14- passituṁ vaṭṭatī"ti ekaṁ paṇṇaṁ likhitvā ghosakakumāraṁ
pakkosāpetvā 15-

footnote: 1 i. bhātiya 2 chaßēéa.,i. imehi 3 ma. gabbhe ṭhapetvā 4 sī.,i. khaṇḍākhaṇḍiyaṁ
footnote: katvā 5 chaßēéa. bahū 6 chaßēéa. cirāyatīti 7 ma. kumbhakāragehaṁ vegena 8 i. tattha
footnote: gatakāraṇañca 9 chaßēéa. tattha gatakāraṇañca ārocesi 10 chaßēéa.,i. tassa vacanassa sutakālato

11 i. saccaṁ 12 chaßēéa. vipphandacitto, i. utarastacitto 13 chaßēéa. abhuñjitvā
(āsaṁ bhinditvā), i. abhuñjitvā 14 sī. sattuno anatthameva, chaßēéa. sattuno
antarameva 15 chaßēéa.,i. pakkositvā

page number: 374

"tvaṁ imaṁ paṇṇaṁ ādāya asukagāme nāma amhākaṁ kammantiko atthi, tassa santikaṁ
gantvā 1- imaṁ paṇṇaṁ datvā 1- `imasmiṁ kira paṇṇe sāsanaṁ sīghaṁ karohī'ti vada.
antarāmagge amhākaṁ sahāyako gāmikaseṭṭhī 2- nāma eko seṭṭhī atthi, tassa gharaṁ
gantvā bhattaṁ bhuñjitvā gaccheyyāsī"ti ca mukhasāsanaṁ 3- adāsi. so seṭṭhiṁ
vanditvā paṇṇaṁ gahetvā nikkhanto antarāmagge gāmikaseṭṭhissa 4- vasanaṭṭhānaṁ
gantvā tassa gehaṁ pucchitvā taṁ bahidvārakoṭṭhake nisīditvā massuparikammaṁ
kārentaṁ 5- vanditvā aṭṭhāsi. "kuto āgacchasi tātā"ti ca vutte
"kosambikaseṭṭhino puttomahi tātā"ti āha. so "amhākaṁ sahāyaseṭṭhino putto"ti
haṭṭhatuṭṭho ahosi.
tasmiṁ ca khaṇe tassa seṭṭhino dhītuyā ekā dāsī seṭṭhidhītu pupphāni
āharituṁ gacchati. atha naṁ seṭṭhī āha "tvaṁ amma etaṁ kammaṁ ṭhapetvā ghosakakumārassa
pāde dhovitvā sayanaṁ attharitvā dehī"ti. sā tathā katvā āpaṇaṁ gantvā seṭṭhidhītu
pupphāni āhari. seṭṭhidhītā taṁ disvā "tvaṁ ajja ciraṁ bahi papañcesī"ti
tassā kupitā 6- "kinte ettakaṁ kālaṁ ettha katan"ti āha. "mā kathehi 7- ayye,
mayā evarūpo na diṭṭhapubbo, tuyhaṁ kira pitu sahāyaseṭṭhino putto eko,
na sakkā tassa rūpasampattiṁ kathetuṁ. seṭṭhī maṁ pupphānaṁ atthāya gacchantiṁ `tassa
kumārassa pāde dhovitvā sayanaṁ attharitvā dehī'ti āha, tenāhaṁ bahi ciraṁ
papañcemī"ti. sāpikho seṭ ṭhidhītā tassa kumārassa catutthe attabhāve gharasāminī
ahosi, tasmā tassā vacanassa sutakālato paṭṭhāya neva attano ṭhitabhāvaṁ, na
nisinnabhāvaṁ aññāsi. sā tameva dāsiṁ gahetvā tassa nipannaṭṭhānaṁ gantvā
taṁ niddāyamānaṁ oloketvā dussante 8- paṇṇaṁ disvā "kiṁ nu kho etaṁ paṇṇan"ti
kumāraṁ anuṭṭhāpetvāva paṇṇaṁ gahetvā vācetvā "ayaṁ attano maraṇapaṇṇaṁ
sayameva gahetvā gacchatī"ti 9- taṁ paṇṇaṁ phāletvā tasmiṁ appabuddheyeva "mayā

footnote: 1-1 ka. ime pāṭhā na dissanti 2 chaßēéa. gāmakaseṭṭhī, i. gāmaseṭṭhī 3 ma. sukhasāsanaṁ
footnote: 4 chaßēéa.,i. gāmakaseṭṭhissa. evamuparipi 5 sī.,i. massukammaṁ karontaṁ,
footnote: chaßēéa. karontaṁ 6 chaßēéa. kujjhitvā 7 chaßēéa.,i. kathesi 8 sī.,i. dasante

9 chaßēéa. āgacchatīti

page number: 375

tava santikaṁ putto pesito, sahāyassa me gāmikaseṭṭhissa vayappattā dārikā
atthi, tvaṁ sīghaṁ amhākaṁ āṇāpavattitaṭṭhāne uppādadhanaṁ gaṇhitvā sabbasatena
mama puttassa gāmikaseṭṭhino dhītaraṁ gahetvā maṅgalaṁ karohi. maṅgale ca niṭṭhite
`iminā me vidhānena 1- katan'ti mayhaṁ sāsanaṁ pesehi. ahaṁ tava idha kattabbaṁ
jānissāmī"ti paṇṇaṁ likhitvā tameva lañcanaṁ 2- datvā paṭhamaṁ bandhaniyāmeneva dussante
bandhi.
sopi kho kumāro taṁdivasaṁ tattha vasitvā punadivase seṭṭhiṁ āpucchitvā
kammantikassa gāmaṁ gantvā paṇṇaṁ adāsi. kammantiko paṇṇaṁ vācetvā gāmike
sannipātetvā "tumhe ca mama 3- na gaṇetha, mama sāmī attano jeṭṭhakaputtassa
sabbasatena dārikaṁ ānetūti 4- mayhaṁ santikaṁ pesesi, vegena imasmiṁ ṭhāne uppādaṁ
sampiṇḍethā"ti sabbaṁ maṅgalasakkāraṁ sajjetvā gāmikaseṭṭhissa sāsanaṁ pesetvā
sampaṭicchāpetvā sabbasatena maṅgalakiriyaṁ niṭṭhāpetvā kosambikaseṭṭhissa paṇṇaṁ
pahiṇi "mayā tumhehi pahitapaṇṇe sāsanaṁ sutvā idañca idañca katan"ti.
seṭṭhī taṁ sāsanaṁ sutvā aggidaḍḍho 5- viya "idāni naṭṭhomhī"ti cintanavasena
lohitapakkhandikarogaṁ patvā "yena kenaci taṁ upāyena pakkosāpetvā 6- mama santakassa
assāmikaṁ karissāmī"ti "maṅgalassa niṭṭhitakālato paṭṭhāya kasmā mayhaṁ putto bahi
hoti, sīghaṁ āgacchatū"ti sāsanaṁ pesesi. sāsanaṁ sutvā 7- kumāre gantuṁ āraddhe 7-
seṭṭhidhītā cintesi "ayaṁ bālo `maṁ 8- nissāya 9- ayaṁ sampatti laddhā'ti 9- na
jānāti, yaṅkiñci katvā imassa gamanapaṭibāhanupāyaṁ 10- kātuṁ vaṭṭatī"ti. tato naṁ āha
"kumāra mā ativegena gacchāhi, 11- kulagāmaṁ gacchantena nāma attano parivacchaṁ
katvā gantuṁ vaṭṭatī"ti.

footnote: 1 ma. vivāhena 2 sī. lañchaṁ, chaßēéa.,i. lañchanaṁ 3 chaßēéa.,i. tumheva maṁ
footnote: 4 cha.,i. ānetuṁ 5 ka. aggimhi daḍḍho 6 cha.,i. pakkositvā
footnote: 7-7 sī.,i. kumāro gantuṁ āraddho 8 sī.,i. kaṁ 9-9 chaßēéa.,i. imaṁ sampattiṁ

alatthanti 10 chaßēéa.,i. gamanapaṭibāhanupāyo 11 sī. mā ativegāyi

page number: 376

kosambikaseṭṭhīpi tassa cirāyanabhāvaṁ ñatvā puna sāsanaṁ pahiṇi "kasmā
me putto cirāyati, ahaṁ lohitapakkhandikarogaṁ patto, jīvantameva maṁ āgantvā
daṭṭhuṁ vaṭṭatī"ti. tasmiṁ kāle seṭṭhidhītā tassa ārocesi "na eso tava pitā,
tvaṁ pana `pitā'ti saññaṁ karosi. esa tava māraṇatthāya kammantikassa paṇṇaṁ pahiṇi,
ahaṁ taṁ paṇṇaṁ apanetvā aññaṁ sāsanaṁ likhitvā tava etaṁ sampattiṁ uppādayiṁ. esa taṁ
`aputtaṁ 1- karissāmī'ti pakkosati, etassa kālakiriyaṁ āgamehī"ti. athassa 2-
dharamānena agantvā tassa dubbalabhāvaṁ 2- sutvā kosambinagaraṁ agamāsi. seṭṭhidhītāpi
tassa bahiyeva 3- saññaṁ adāsi "tvaṁ pavisanto sakalagehe tava ārakkhaṁ ṭhapentova
pavisā"ti. sayaṁpi seṭṭhiputtena saddhimeva pavisitvā ubho hatthe ukkhipitvā
rodantī viya hutvā andhakārakaṭṭhāne nipannakassa seṭṭhissa santikaṁ gantvā
sīseneva hadayaṁ pahari. so dubbalatāya teneva pahārena kālamakāsi.
kumāro pitu sarīrakiccaṁ katvā "tumhe mahāseṭṭhissa maṁ sakaputtoti 4- vadathā"ti
pādamūlikānaṁ lañcaṁ adāsi. tato sattame divase rājā "seṭṭhiṭṭhānārahaṁ ekaṁ laddhuṁ
vaṭṭatī"ti "seṭṭhissa saputtanipputtabhāvaṁ jānāthā"ti pesesi. seṭṭhipādamūlikā
rañño seṭṭhissa saputtabhāvaṁ kathayiṁsu. rājā "sādhū"ti sampaṭicchitvā tassa
seṭṭhiṭṭhānaṁ adāsi. so ghosakaseṭṭhī nāma jāto. atha naṁ bhariyā āha "ayyaputta
tvaṁpi avajāto, mayaṁpi duggatakule nibbattā. pubbe katakusalavasena pana evarūpaṁ
sampattiṁ labhimhā, adhunāpi kusalaṁ karissāmā"ti. so "sādhu bhadde"ti sampaṭicchitvā
devasikaṁ sahassaṁ vissajjetvā dānaṁ paṭṭhapesi.
tasmiṁ samaye tāsaṁ dvinnaṁpi janānaṁ khujjuttarā 5- devalokato cavitvā
ghosakaseṭṭhissa gehe dhātiyā kucchismiṁ paṭisandhiṁ gaṇhi. sā jātakāle khujjā
ahosīti khujjuttarātvevassā nāmaṁ akaṁsu. sāmāvatīpi devalokato cavitvā
bhaddavatiyaraṭṭhe 6-

footnote: 1 ma. tava aputtattaṁ 2-2 chaßēéa.,i. dharamānakasseva kālakatabhāvaṁ 3 sī. pageva
footnote: 4 ma. puttoti 5 sī.,i. uttarā 6 chaßēéa.,i. bhaddavatiyaraṭṭhe bhaddiyanagare

page number: 377

bhaddavatiyaseṭṭhissa gehe paṭisandhiṁ gaṇhi, sāmātissā nāmaṁ akaṁsu. aparabhāge
tasmiṁ nagare chātakabhayaṁ uppajji, manussā chātakabhayabhītā yena vā tena vā gacchanti.
tadā ayaṁ bhaddavatiyaseṭṭhī bhariyāya saddhiṁ manteti 1- "bhadde imassa 2- chātakabhayassa
anto na paññāyati, kosambinagare amhākaṁ sahāyakassa ghosakaseṭṭhissa santikaṁ
gacchāma, na so amhe disvā sampamajjissatī"ti. tassa kira so seṭṭhī adiṭṭhasahāyako
ahosi, tasmā evamāha. so sesadhanaṁ nivattāpetvā bhariyañca dhītarañca gaṇhitvā
kosambinagarassa maggaṁ paṭipajji. te tayopi antarāmagge mahādukkhaṁ anubhavantā
anupubbena kosambiṁ patvā ekāya sālāya nivāsaṁ akaṁsu.
ghosakaseṭṭhīpi kho attano gharadvāre kapaṇaddhikavanibbakayācakānaṁ mahādānaṁ
dāpesi. athāyaṁ bhaddavatiyaseṭṭhī cintesi "na sakkā amhehi imināva kapaṇavesena
sahāyakassa attānaṁ dassetuṁ, sarīre pākatike jāte sunivaṭṭhapārutā seṭṭhiṁ
passissāmā"ti. te ubhopi dhītaraṁ ghosakaseṭṭhissa dānaggaṁ pahiṇiṁsu. sā attano
bhattaṁ āharaṇatthāya bhājanaṁ gahetvā dānaggaṁ gantvā ekasmiṁ okāse lajjamānarūpā
aṭṭhāsi. taṁ disvā dānakammiko cintesi "sesajanā 3- sammukhaṭṭhāne 4- kevaṭṭā
macchaṁ vilopantā 5- viya mahāsaddaṁ katvā gaṇhitvā gacchanti, ayaṁ pana dārikā
kuladhītā bhavissati, upadhisampadāpissā atthī"ti.
tato naṁ āha "tvaṁ amma kasmā sesajano viya gaṇhitvā na gacchasī"ti.
tāta evarūpaṁ sambādhaṭṭhānaṁ kinti katvā pavisissāmīti. 6- amma kati pana janā
tumheti. tayo janā tātāti. so tayo bhattapiṇḍe adāsi. sā taṁ bhattaṁ
mātāpitūnaṁ adāsi, pitā dīgharattaṁ chātakajjhatto 7- atirekaṁ bhuñjitvā kālamakāsi.
sā punadivase gantvā dveyeva bhattapiṇḍe gaṇhi. taṁdivasaṁ seṭṭhibhariyā bhattena
ca kilantatāya seṭṭhino ca maraṇasokena rattibhāgasamanantare kālamakāsi. punadivase

footnote: 1 chaßēéa.,i. mantesi 2 cha. imasmiṁ 3 ma. ime janā 4 chaßēéa.,i. sammukhasammukhaṭṭhāne
footnote: 5 cha.,i. macchavilope 6 chaßēéa.,i. pavisāmīti 7 chaßēéa. chātakattā, i. chātajjhatto

page number: 378

seṭṭhidhītā ekameva bhattapiṇḍaṁ gaṇhi. dānakammiko tassā kiriyaṁ upadhāretvā
"amma tayā paṭhamadivase tayo piṇḍā gahitā, punadivase dve, ajja ekameva
gaṇhasi. kiṁ nu kho kāraṇan"ti pucchi. sā taṁ kāraṇaṁ kathesi. kataragāmavāsino
pana amma tumheti. sā taṁpi kāraṇaṁ nippadesato kathesi. "amma evaṁ sante
tvaṁ amhākaṁ seṭṭhidhītā 1- nāma ahosi, mayhañca aññā dārikā natthi, tvaṁ
ito paṭṭhāya mama dhītā ammā"ti taṁ dhītaraṁ katvā gaṇhi.
sā uṭṭhāya samuṭṭhāya dānagge mahāsaddaṁ sutvā "kasmā ayaṁ tāta
uccāsaddamahāsaddo"ti āha. amma mahājanassa antare nāma appasaddaṁ kātuṁ
na sakkāti. ahamettha upāyaṁ jānāmi tātāti. kiṁ kātuṁ vaṭṭati ammāti. samantā
vatiṁ katvā dve dvārāni yojetvā anto bhājanāni ṭhapāpetvā ekena dvārena
pavisitvā bhattaṁ gaṇhitvā ekena dvārena nikkhamanaṁ karotha tātāti. so 2- sādhu
ammāti, punadivasato paṭṭhāya tathā kāresi. tato paṭṭhāya dānaggaṁ vūpasamanaṁ 3-
viya sannisinnasaddaṁ ahosi.
tato ghosakaseṭṭhī pubbe dānaggasmiṁ uccāsaddaṁ mahāsaddaṁ sutvā tadā
taṁ asuṇanto dānakammikaṁ pakkosāpetvā pucchi "tvaṁ ajja dāpesī"ti. 4- dinnaṁ
ayyāti. atha kasmā pubbe viya dānagge saddo na suyyatīti. amma ayya
ekā me dhītā atthi, ahaṁ tāya kathitaupāye ṭhatvā dānaggaṁ nissaddamakāsinti.
tava dhītā nāma natthi, kuto te dhītā laddhāti. so vañcetuṁ asakkuṇeyyabhāvena
seṭṭhissa sabbaṁ dhītu āgamanavidhānaṁ kathesi. kasmā pana bho tvaṁ evarūpaṁ bhāriyaṁ
kammaṁ akāsi, tvaṁ ettakaṁ addhānaṁ mama dhītaraṁ attano santike vasamānaṁ nārocesi,
vegena taṁ amhākaṁ gehe 5- āṇāpehīti. so tassa vacanaṁ sutvā akāmato 6-
āṇāpesi. tato paṭṭhāya seṭṭhī taṁ dhītuṭṭhāne ṭhapetvā "dhītu sakkāraṁ karomī"ti
attano

footnote: 1 ma. dhītā 2 chaßēéa. ayaṁ pāṭho na dissati 3 sī.,i. pakkadhūpanaṁ, ma. dhūpasaraṁ,
footnote: cha. padumassaraṁ 4 chaßēéa.,i. ajja dānaṁ na dāpesīti 5 chaßēéa.,i. gehaṁ
footnote: 6 chaßēéa.,i. akāmako

page number: 379

samānajātikehi kulehi dhītu samānajātivassāni 1- pañca kumārikasatāni tassā
parivāramakāsi.
athekadivasaṁ udeno rājā nagaraṁ 2- anusañcaranto taṁ sāmāvatiṁ 3- tāhi kumārīhi
parivāritaṁ kīḷamānaṁ disvā "kassāyaṁ dārikā"ti pucchitvā "ghosakaseṭṭhissa dhītā"ti
sutvā assāmikabhāvaṁ 4- pucchi. tato assāmikabhāve kathite "gacchatha seṭṭhino kathetha
`tumhākaṁ dhītaraṁ rājā icchatī"ti. taṁ sutvā seṭṭhī "amhākaṁ aññā dārikā
natthi, ekadhītikaṁ sappativāsena 5- dātuṁ na sakkomā"ti. rājā taṁ kathaṁ sutvā
seṭṭhiñca bhariyañca 6- bahi katvā sakalagehaṁ lañchāpesi. sāmāvatī bahi kīḷitvā
āgacchantī mātāpitaro bahi nisinnake disvā "ammatātā kasmā idha nisīdathā"ti 7-
āha. te taṁ kāraṇaṁ kathayiṁsu. ammatātā kasmā tumhe imaṁ paṭivacanaṁ rājānaṁ
na vadetha 8- "mama dhītā sappativāsena vasantī ekikā vasituṁ na sakkhissati, sacassā
parivārā pañcasatā kumāriyo vasāpetha, evaṁ vasatī"ti. 9- idānipi evaṁ kathāpetha
tātāti. "sādhu amma mayaṁ tava cittaṁ na jānimhā"ti āha. 10- te tathā kathayiṁsu.
rājā uttaritaraṁ pasīditvā "sahassaṁpi hotu, sabbā ānethā"ti āha. atha naṁ
bhaddakena nakkhattamuhuttakena pañcamātugāmasataparivāraṁ rājagahaṁ nayiṁsu. rājā tā
pañcasatāpi tassāyeva parivāraṁ katvā abhisekaṁ katvā 11- ekasmiṁ pāsāde vasāpesi.
tena ca samayena 12- kosambiyaṁ ghosakaseṭṭhī kukkuṭaseṭṭhī pāvārikaseṭṭhīti
seṭṭhinova 13- tayo janā aññamaññaṁ sahāyakā honti. te tayopi janā pañcasate tāpase
paṭijagganti. tāpasāpi cattāro māse tesaṁ santike vasitvā aṭṭha māse himavante
vasanti. athekadivasaṁ te tāpasā himavantato āgacchantā mahākantāre pipāsitā 14-

footnote: 1 sī.,i.,chaßēéa. samānavayāni 2 chaßēéa. nagare 3 sī. sāmavatiṁ
footnote: 4 chaßēáa,i. sassāmikāssāmikabhāvaṁ 5 chaßēéa.,i. sapattivāse
footnote: 6 chaßēáa,i. seṭṭhibhariyañca 7 chaßēéa. nisinnatthāti 8 sī.,i. paṭivacanaṁ na jānittha,

chaßēéa. paṭivacanaṁ na jānātha 9 chaßēéa.,i. vasissatīti 10 chaßēéa. vatvā 11 sī.,i. datvā
seṭṭhidhītaraṁ, chaßēéa. katvā visuṁ 12 i. tena samayena 13 i. seṭṭhino ca, chaßēéa. ayaṁ
pāṭho na dissati 14 chaßēéa.,i. tasitā

page number: 380

kilantā ekaṁ mahantaṁ vaṭṭarukkhaṁ gantvā 1- tattha adhivaṭṭhāya devatāya santikā
saṅgahaṁ paccāsiṁsantā nisīdiṁsu. devatā sabbālaṅkāravibhūsitaṁ hatthaṁ pasāretvā tesaṁ
pānīyapānakādīni datvā kilamathaṁ paṭivanodesi. te tāya ānubhāvena vimhitā pucchiṁsu "kiṁ
nu kho devate kammaṁ katvā tayā ayaṁ sampatti laddhā"ti. devatā āha:- loke buddho
nāma bhagavā uppanno, so etarahi sāvatthiyaṁ viharati. anāthapiṇḍiko gahapati taṁ
upaṭṭhahati. so uposathadivase 2- attano bhattavettanameva 3- datvā uposathaṁ kārāpeti.
4- athāhaṁ ekadivasaṁ majjhantike pātarāsatthāya upagato. 5- kañci bhatikammaṁ 6-
karontaṁ adisvā 7- "ajja manussā kasmā kammaṁ na karontī"ti pucchiṁ. tassa me
tamatthaṁ 8- ārocesuṁ. athāhaṁ etadavocaṁ "idāni upaḍḍhadivaso gato, sakkā nu kho
upaḍḍhauposathaṁ 9- kātun"ti. tato seṭṭhissa paṭivedetvā "sakkā kātun"ti
āhaṁsu. 10- svāhaṁ upaḍḍhadivasaṁ uposathaṁ samādiyitvā tadaheva kālaṁ katvā imaṁ
sampattiṁ paṭilabhinti.
atha te tāpasā "buddho kira uppanno"ti sañjātapītipāmojjā tato
sāvatthiṁ gantukāmā hutvāpi "bahupakārā no upaṭṭhākaseṭṭhino, tesaṁpi imamatthaṁ
ārocessāmā"ti kosambiṁ gantvā seṭṭhīhi katasakkārabahumānā "tadaheva mayaṁ
gacchāmā"ti āhaṁsu. "kiṁ bhante turitattha, nanu tumhe pubbe cattāro pañca
māse vasitvā gacchathā"ti vuttā tampavuttiṁ ārocesuṁ. "tenahi bhante sabbe 11-
gacchāmā"ti ca vutte "gacchāma mayaṁ, tumhe saṇikaṁ āgacchathā"ti sāvatthiṁ gantvā
bhagavato santike pabbajitvā arahattaṁ pāpuṇiṁsu.
tepi seṭṭhino pacchā 12- pañcasatasakaṭaparivārā 13- sāvatthiṁ gantvā jetavanato
avidūraṭṭhāne khandhāvāraṁ bandhitvā satthu santikaṁ gantvā pañcapatiṭṭhitena
vanditvā

footnote: 1 sī.,i.,chaßēéa. vaṭarukkhaṁ patvā 2 chaßēéa.,i. uposathadivasesu
footnote: 3 chaßēéa.,i. bhatakānaṁ pakatibhattavetanameva 4 chaßēéa.,i. kārāpesi 5 chaßēéa.,i. āgato
footnote: 6 chaßēéa.,i. bhatakaṁ kammaṁ 7 i. akarontaṁ disvā 8 chaßēéa. etamatthaṁ 9 ma. uposathaṁ

10 sī.,i. sakkā karotūti āhaṁsu, chaßēéa. āha 11 cha. saheva
12 i. ayaṁ saddo na dissati 13 chaßēéa. pañcasatapañcasata.....

page number: 381

ekamantaṁ nisīdiṁsu. satthā tesaṁ cariyavasena dhammaṁ desesi. desanāpariyosāne tayopi
sotāpattiphale patiṭṭhāya svātanāya nimantetvā punadivase buddhappamukhassa
bhikkhusaṁghassa mahādānaṁ datvā teneva niyāmena ajjatanāya 1- nimantetvā aḍḍhamāsaṁ
khandhāvārabhattaṁ nāma datvā satthāraṁ attano nagaraṁ āgamanatthāya yāciṁsu. 2- satthā
suññāgāre tathāgatānaṁ abhiratabhāvaṁ kathesi. 2- te "aññātaṁ bhante"ti vatvā tumhe
amhehi pahitasāsanena āgaccheyyāthā"ti vatvā satthāraṁ vanditvā tikkhattuṁ padakkhiṇaṁ
katvā attano nagarameva gantvā 3- tayopi janā sake sake uyyāne vihāre
kārāpesuṁ. ghosakaseṭṭhinā kārito ghositārāmo nāma jāto, kukkuṭaseṭṭhinā
kārito kukkuṭārāmo nāma jāto, pavārikaseṭṭhinā kāritaṁ pāvārikambavanaṁ nāma
jātaṁ. te vihāre kārāpetvā satthu dūtaṁ pahiṇiṁsu "satthā amhākaṁ saṅgahaṁ
kātuṁ imaṁ nagaraṁ āgacchatū"ti. satthā "kosambiṁ gamissāmī"ti mahābhikkhusaṁghaparivāro
cārikaṁ nikkhanto 4- antarāmagge māgaṇḍiyabrāhmaṇassa arahattūpanissayaṁ disvā
gamanaṁ vicchinditvā kururaṭṭhe kammāsadhammaṁ nāma nigamaṁ agamāsi.
tasmiṁ samaye māgaṇḍiyo sabbarattiṁ bahigāme aggiṁ juhitvā pātova antogāmaṁ
pavisati. satthāpi punadivase antogāmaṁ piṇḍāya pavisanto paṭipathe māgaṇḍiyabrāhmaṇassa
attānaṁ dassesi. so dasabalaṁ disvā cintesi "ahaṁ ettakaṁ kālaṁ mama dhītu
rūpasampattiyā sadisaṁ dārakaṁ pariyesanto carāmi, rūpasampattiyā ca satipi evarūpaṁ
gahitapabbajjameva paṭṭhemi. 5- "ayaṁ kho pana pabbajito abhirūpo dassanīyo mama dhītuyeva
anucchaviko"ti vegena gehaṁ agamāsi. tassa kira brāhmaṇassa pubbe eko pabbajitavaṁso
atthi, tenassa pabbajitameva disvā cittaṁ namati. so brāhmaṇiṁ āmantesi "bhadde 6-
evarūpaṁ pabbajjaṁ paṭṭhesiṁ, 6- mayā kho pana evarūpo pabbajito nāma na diṭṭhapubbo
suvaṇṇavaṇṇo brahmavaṇṇo mama dhītuyeva anucchaviko, sīghaṁ

footnote: 1 chaßēéa.,i. ajjatanāya svātanāyāti 2-2 chaßēéa. satthā suññāgāre tathāgatā abhiramantīti
footnote: kathesi 3 chaßēéa. āgantvā 4 chaßēéa. nikkhamanto 5 chaßēéa. patthesiṁ 6-6 cha. ime pāṭhā na dissanti

page number: 382

me dhītaraṁ alaṅkarohī"ti. brāhmaṇiyā dhītaraṁ alaṅkarontiyāva satthā attano
diṭṭhaṭṭhāne 1- padacetiyāni dassetvā antonagaraṁ pāvisi.
atha brāhmaṇo brāhmaṇiyā saddhiṁ dhītaraṁ gahetvā taṁ ṭhānaṁ āgacchanto
gāmaṁ 2- paviṭṭhakāle āgatattā ito cito ca olokento dasabalaṁ adisvā brāhmaṇiṁ
paribhāsati "tava kāraṇabhaddakaṁ nāma natthi, tayi papañcaṁ karontiyāva so pabbajito
nikkhamitvā gato"ti. brāhmaṇa gato tāva hotu, kataradisābhāgena gatoti. iminā
disābhāgenāti satthu gataṭṭhānaṁ olokentova padacetiyāni disvā "bhadde imāni
tassa purisassa padāni, ito gato bhavissatī"ti āha. atha brāhmaṇī satthu
padacetiyaṁ disvā cintesi "bālo vatāyaṁ brāhmaṇo attano bhaddamattassāpi 3-
atthaṁ na jānātī"ti tena saddhiṁ parihāsaṁ karontī āha "yāva ṭhāne vasi 4-
brāhmaṇa, evarūpassa nāma purisassa dhītaraṁ dassāmīti vadasi. 5- rāgena hi rattassa
dosena duṭṭhassa mohena mūḷhassa purisassa padannāma evarūpaṁ na hoti. loke
pana vivaṭacchadasabbaññubuddhassa 6- etaṁ padaṁ passa brāhmaṇa:-
"rattassa hi ukkuṭikaṁ padaṁ bhave
duṭṭhassa hoti avakaḍḍhitaṁ padaṁ
mūḷhassa hoti sahasānupīḷitaṁ
vivaṭacchadassa idamīdisaṁ padan"ti.
so brāhmaṇiyā ettakaṁ kathentiyā vacanaṁ asutvā "tvaṁ nāma caṇḍamukharā"ti 7-
āha. tesaṁ dvinnaṁpi aññamaññaṁ vivādaṁ 8- karontānaṁyeva satthā piṇḍāya caritvā
saddhiṁ bhikkhusaṁghena katabhattakicco brāhmaṇassa dassanupacāreneva nikkhami. brāhmaṇo
satthāraṁ dūratova āgacchantaṁ disvā brāhmaṇiṁ apasādetvā "ayaṁ so puriso"ti

footnote: 1 chaßēéa.,i. ṭhitaṭṭhāne 2 chaßēéa.,i. antogāmaṁ 3 chaßēéa. ganthamattassāpi,
footnote: i. ganthamantassāpi 4 chaßēéa. yāva bālo cāsi, i. yāva bālo asi 5 sī. carasi
footnote: 6 sī.,i. vivattacchadassa sabbaññubuddhassa 7 sī. mukharāti 8 sī.,i. vādapaṭivādaṁ

page number: 383

haṭṭhapahaṭṭho dasabalassa purato ṭhatvā "bho pabbajita ahaṁ pātova paṭṭhāya taṁ
pariyesanto carāmi, imasmiṁ jambūdīpe mama dhītuyā samānarūpā itthī nāma natthi,
purisopi tayā saddhiṁ samānarūpo nāma natthi, mama dhītaraṁ tuyhaṁ posanatthāya
dammi, gaṇhāhi nan"ti āha. atha naṁ satthā "ahaṁ brāhmaṇa kāmasaggavāsiyo 1-
uttamarūpadharā nānāvaṇṇaṁ kathaṁ kathentiyo mama palobhanatthameva 2- āgantvā santike
ṭhitā devadhītāpi na icchiṁ, kimaṅgaṁ pana imaṁ gaṇhissāmī"ti vatvā imaṁ
gāthamāha:-
"disvāna taṇhaṁ aratiñca rāgaṁ 3-
nāhosi chando api methunasmiṁ
kimevidaṁ muttakarīsapuṇṇaṁ
pādāpi naṁ samphusituṁ na icche"ti. 4-
māgaṇḍiyā cintesi "anatthikena nāma `alan'ti vuttaṁyeva vaṭṭati. ayaṁ pana
mama sarīraṁ muttakarīsapuṇṇaṁ nāma katvā `pādāpi naṁ samphusituṁ na icche'ti avoca,
ekaṁ issariyaṭṭhānaṁ labhantī satthumeva 5- passissāmī"ti āghātaṁ bandhi. satthā taṁ
amanasikatvā cariyavasena brāhmaṇassa dhammadesanaṁ ārabhi. desanāpariyosāne ubhopi
jāyapatikā 6- anāgāmiphale patiṭṭhāya "idāni amhākaṁ gharāvāsena attho natthī"ti dhītaraṁ
māgaṇḍiyaṁ 7- cūḷapitaraṁ sampaṭicchāpetvā ubhopi pabbajitvā arahattaṁ pāpuṇiṁsu.
atha rājā udeno cūḷamāgaṇḍiyena saddhiṁ vohāraṁ katvā māgaṇḍiyadārikaṁ
rājānubhāvena gehaṁ ānetvā abhisekaṁ katvā tassā pañcamātugāmasataparivārāya
vāsanatthaṁ 8- visuṁ pāsādaṁ adāsi.

footnote: 1 ma. kāmasaṁsaggavāsino, cha.,i. kāmaggavāsiniyo 2 ma. posanatthameva 3 chaßēéa. aratiṁ
footnote: ragañca, i. aratiṁ rāgañca 4 khu.su. 25/842/498 5 sī.,i. antamevassa,
footnote: chaßēéa. antaramevassa 6 chaßēéa.,i. jāyampatikā

7 sī.,i. māgandiyu.... sabbattha. evamuparipi 8 sī.,i. vasanatthāya, chaßēéa. vasanaṭṭhānaṁ

page number: 384

satthāpi kho anupubbena cārikaṁ caranto 1- kosambinagaraṁ sampāpuṇi. seṭṭhino
satthu āgamanaṁ sutvā paccuggamanaṁ katvā pañcapatiṭṭhitena vanditvā ekamantaṁ
nisinnā bhagavantaṁ etadavocuṁ "ime bhante tayo vihārā tumhe uddissa katā,
paṭiggaṇhatha bhante vihāre cātuddisassa saṁghassa saṅgahatthāyā"ti. paṭiggahesi
bhagavā vihāre. tepi seṭṭhino satthāraṁ svātanāya nimantetvā abhivādetvā
gharaṁ agamaṁsu.
māgaṇḍiyāpi kho satthu āgatabhāvaṁ sutvā chinnabhinnake dhutte pakkosāpetvā
tesaṁ lañcaṁ datvā "tumhe samaṇaṁ gotamaṁ iminā iminā ca niyāmena akkosathā"ti
vatvā uyyojesi. te satthu antogāmaṁ pavisanavelāya saparivāraṁ satthāraṁ nānāvidhehi
akkosehi akkosiṁsu. āyasmā ānando satthāraṁ āha "bhante evarūpe
akkosanaṭṭhāne na vasissāma, aññaṁ nagaraṁ gacchāmā"ti. satthā "ānanda tathāgatā
nāma aṭṭhahi lokadhammehi na kampanti, ayaṁpi saddo sattāhaṁ nātikkamissati,
akkosakānaṁyeva upari patissati, tvaṁ mā vitakkayī"ti. 2- te hi 3- tayo
nagaraseṭṭhino mahāsakkārena bhagavantaṁ pavesetvā mahādānaṁ adaṁsu. tesaṁ aparāparaṁ dānaṁ
dadantānaṁyeva māso atikkami, atha nesaṁ etadahosi "buddhā nāma sabbalokaṁ anukampamānā
uppajjanti, aññesaṁpi okāsaṁ dassāmā"ti. te 4- kosambinagaravāsinopi janassa
okāsaṁ akaṁsu. tato paṭṭhāya nāgarā 5- vīthisabhāgena gaṇasabhāgena mahādānaṁ denti.
athekadivasaṁ satthā bhikkhusaṁghaparivuto mālākārajeṭṭhakassa gehe nisīdi. tasmiṁ
khaṇe sāmāvatiyā upaṭṭhāyikā khujjuttarā aṭṭha kahāpaṇe ādāya mālatthāya
taṁ gehaṁ agamāsi. mālākārajeṭṭhako taṁ disvā "amma uttare ajja tuyhaṁ pupphāni
dātuṁ khaṇo natthi, ahaṁ buddhappamukhaṁ bhikkhusaṁghaṁ parivisissāmi. 6- tvaṁpi parivesanāya
sahāyikā hohi, evaṁ ito paresaṁ veyyāvaccakaraṇato muccissasī"ti 7- āha. tato

footnote: 1 chaßēéa. caramāno 2 chaßēéa.,i. vitakkayitthāti 3 chaßēéa.,i. tepi
footnote: 4 chaßēéa. tato te, i. tato 5 chaßēéa. nāgarāpi 6 chaßēéa.,i. parivisāmi
footnote: 7 chaßēéa. muccissatīti

page number: 385

khujjuttarā attanā laddhaṁ bhojanaṁ bhuñjitvā buddhānaṁ bhattagge veyyāvaccaṁ akāsi.
sā satthārā upanisinnakathāvasena kathitaṁ dhammaṁ sabbameva uggaṇhi. anumodanaṁ
pana sutvā sotāpattiphale patiṭṭhāsi.
sā aññesu divasesu cattārova kahāpaṇe datvā pupphāni gahetvā gacchati,
tasmiṁ pana divase diṭṭhasaccabhāvena parasantake cittaṁ anuppādetvā sabbeva
aṭṭha kahāpaṇe datvā pacchiṁ pūretvā pupphāni ādāya sāmāvatiyā santikaṁ
agamāsi. atha naṁ sā pucchi "amma uttare tvaṁ aññesu divasesu na bahūni
pupphāni āharasi, ajja pana bahukāni, kinno rājā uttaritaraṁ pasanno"ti.
sā musāvādena 1- abhabbatāya atīte attanā kataṁ anigūhitvā sabbaṁ kathesi. "atha
kasmā ajja bahūni 2- āharasī"ti vuttā ca 3- evamāha "ahaṁ ajja dasabalassa dhammaṁ
sutvā amataṁ sacchākāsiṁ, tasmā tumhe na vañcemī"ti. taṁ sutvā "amma uttare
tayā laddhaṁ amatadhammaṁ amhākaṁpi dehī"ti sabbāva hatthaṁ pasārayiṁsu. ayye evaṁ
dātuṁ na sakkā, ahaṁ pana satthārā kathitaniyāmena tumhākaṁ dhammaṁ desissāmi, 4-
tumhe attano sotamhi patitaṁ 5- dhammaṁ labhissathāti. tenahi amma uttare kathehīti.
"evaṁ kathetuṁ na sakkā, mayhaṁ uccaṁ āsanaṁ paññāpetvā tumhe nīcāsanesu
nisīdathā"ti āha. tā pañcasatāpi itthiyo khujjuttarāya uccāsanaṁ datvā sayaṁ
nīcāsanaṁ 6- gahetvā nisīdiṁsu. khujjuttarāpi sekkhapaṭisambhidāsu ṭhatvā tāsaṁ dhammaṁ
desesi. desanāpariyosāne sāmāvatiṁ jeṭṭhikaṁ katvā sabbāva 7- sotāpattiphale
patiṭṭhahiṁsu. tato paṭṭhāya khujjuttaraṁ veyyāvaccakaraṇato apanetvā "tvaṁ satthu
dhammakathaṁ sutvā āharitvā amhe sāvehī"ti āhaṁsu. khujjuttarāpi tato paṭṭhāya tathā
akāsi.
kasmā panesā dāsī hutvā nibbattāti? sā kira kassapadasabalassa sāsane
ekāya sāmaṇeriyā attano veyyāvaccaṁ kāresi. tena kammena pañca jātisatāni

footnote: 1 chaßēéa. musāvāde 2 chaßēéa. bahūni pupphāni 3 sī.,i. āharitthāti ca vuttā
footnote: 4 chaßēéa.,i. desessāmi 5 sī.,i.,chaßēéa. hetumhi sati taṁ 6 chaßēéa.,i. nīcāsanāni
footnote: 7 i. sabbāpi

page number: 386

paresaṁ dāsīyeva hutvā nibbatti. kasmā pana khujjā ahosīti? anuppanne kira
buddhe ayaṁ bārāṇasīrañño gehe vasantī ekaṁ rājakulupakaṁ paccekabuddhaṁ khujjadhātukaṁ
disvā attanā sahavāsīnaṁ mātugāmānaṁ purato parihāsaṁ karontī khujjākārena vicari.
tasmā khujjā hutvā nibbatti. kiṁ pana katvā sā paññavantī 1- jātāti? anuppanne
buddhe ayaṁ bārāṇasirañño gehe nibbattitvā vasantī aṭṭha paccekabuddhe rājagehato
uṇhapāyāsassa pūrite patte gahetvā gacchante disvā "ettha ṭhapetvā gacchatha
bhante"ti aṭṭha suvaṇṇakaṭake omuñcitvā adāsi. tassa kammassa nissandena
paññavantī hutvā nibbatti.
athakho tā sāmāvatiyā parivārā pañcasatā itthiyo paṭividdhasaccāpi samānā
rañño assaddhabhāvena kālena kālaṁ satthu santikaṁ gantvā buddhadassanaṁ na
labhanti. tasmā dasabale antaravīthiṁ paṭipanne vātāpānesu appahontesu 2- attano
attano gabbhesu chiddaṁ katvā tehi olokenti. 3- athekadivasaṁ māgaṇḍiyā attano
pāsādatalato nikkhamitvā caṅkamamānā tāsaṁ vasanaṭṭhānaṁ gantvā gabbhachiddaṁ disvā
"kimidan"ti pucchitvā 4- tāhi tassā satthari baddhāghātataṁ ajānantīhi "satthā
imaṁ nagaraṁ āgato, mayaṁ ettha ṭhatvā satthāraṁ passāma ceva pūjema cā"ti vutte
"idānissa kattabbaṁ jānissāmi, imāpi tassa upaṭṭhāyikā, imāsaṁpi kattabbaṁ
jānissāmī"ti cintetvā gantvā rañño ārocesi 5- "mahārāja sāmāvatimissakānaṁ
bahiddhā paṭṭhanā atthi, katipāhāvasāneva 6- te jīvitaṁ māressanti, sāmāvatī saparivārā
tumhesu sinehaṁ vā pemaṁ vā na karoti, samaṇaṁ pana gotamaṁ antaravīthiyā gacchantaṁ
disvā vātapānesu appahontesu tāni khaṇḍetvāpi okāsaṁ katvā olokentī"ti
āha. rājā "na tā evarūpaṁ karissantī"ti na saddahi. puna vuttepi na saddahiyeva.
atha naṁ tikkhattuṁ vuttepi asaddahantaṁ "sace na saddahasi, 7- tāsaṁ vasanaṭṭhānaṁ

footnote: 1 sī.,i. sappaññā 2 chaßēéa.i. nappahontesu 3 sī.,i. tāni khaṇḍitvāpi okāsaṁ
footnote: katvā olokenti 4 chaßēéa. pucchi 5 chaßēéa. raññā saddhiṁ rahogatakāle
footnote: 6 chaßēéa. katipāheneva 7 chaßēéa. sace me vacanaṁ na saddahasi

page number: 387

gantvā upadhārehi mahārājā"ti āha. rājā gantvā gabbhesu chiddaṁ disvā
"idaṁ kin"ti pucchitvā tasmiṁ atthe ārocite tāsaṁ akujjhitvā kiñci avatvā
chiddāni pidahāpesi. rājā tato paṭṭhāya tāsaṁ pāsāde chiddakajālavātapānāni 1-
kāresi.
sā tena kāraṇena rājānaṁ kopetuṁ asakkontī "deva etāsaṁ tumhesu
pemaṁ atthi vā natthi vāti jānissāma, aṭṭha kukkuṭe pesetvā tumhākaṁ atthāya
pacāpethā"ti āha. rājā tassā vacanaṁ sutvā "ime pacitvā pesetū"ti sāmāvatiyā
aṭṭha kukkuṭe pahiṇi. sotāpannā ariyasāvikā jīvamāne kukkuṭe kiṁ pacessati,
alanti vatvā puna 2- hatthenapi phusituṁ na icchi. māgaṇḍiyā "hotu mahārāja,
eteyeva kukkuṭe samaṇassa gotamassa pacanatthāya pesehī"ti. rājā tathā akāsi.
māgaṇḍiyā antarāmaggeyeva te kukkuṭe mārāpetvā "ime kukkuṭe pacāpetvā
samaṇassa gotamassa detū"ti pahiṇi. sā tathāsaññībhāvena 3- dasabalañca uddissa
pahitabhāvena pacitvā dasabalassa pesesi. māgaṇḍiyā "passa mahārājā"ti vatvā
ettakenapi rājānaṁ kopetuṁ nāsakkhi.
ayaṁ pana udeno tāsu ekekissā vasanaṭṭhāne satta satta divasāni vasi.
athāyaṁ māgaṇḍiyā ekaṁ kaṇhasappapotakaṁ veṇupabbe 4- pakkhipāpetvā attano
vasanaṭṭhāne ṭhapesi. raññopi 5- yattha katthaci gacchantassa hatthikantavīṇaṁ ādāyeva
gamanaṁ āciṇṇaṁ, māgaṇḍiyā rañño attano santikaṁ āgamanakāle taṁ sappapotakaṁ
antovīṇāyaṁ pakkhipitvā chiddaṁ pidahāpesi. atha naṁ sāmāvatiyā santikaṁ gamanakāle
"mahārāja sāmāvatī nāma samaṇassa gotamassa pakkhā, tumhe na gaṇeti, yaṅkiñci
katvā tumhākaṁ dosameva cinteti, appamattā hothā"ti āha. rājā sāmāvatiyā
vasanaṭṭhānampatto sattāhaṁ vītināmetvā 6- puna sattāhe māgaṇḍiyāya nivesanaṁ

footnote: 1 chaßēéa. uddhacchiddakajāla.... 2 chaßēéa.,i. pana 3 ma. tathāsajjitabhāvena, cha.,i. tesaṁ
footnote: matabhāvena 4 chaßēéa. veḷupabbe 5 chaßēéa.,i. rañño ca 6 chaßēéa.,i. vasanaṭṭhāne sattāhaṁ
footnote: vītināmetvā

page number: 388

agamāsi. sā tasmiṁ āgacchanteyeva "kacci te mahārāja sāmāvatī otāraṁ na
gavesatī"ti kathentī viya rañño hatthato vīṇaṁ gahetvā cāletvā "kiṁ nu kho
mahārāja ettha abbhantare vicaratī"ti vatvā sappassa nikkhamanokāsaṁ katvā "abbhumme
anto sappo"ti vīṇaṁ chaḍḍetvā palāyi. tasmiṁ kāle rājā padittaveḷuvanaṁ 1-
viya pakkhittaloṇaṁ uddhanaṁ viya ca rosena 2- taṭataṭāyanto "vegena saparivāraṁ sāmāvatiṁ
pakkosathā"ti āha. rājapurisā gantvā pakkosiṁsu.
sā rañño kuddhabhāvaṁ ñatvā sesamātugāmānaṁ saññamadāsi. "rājā tumhe
ghātetukāmo pakkosati, ajja divasaṁ odissakena mettāpharaṇena rājānaṁ pharathā"ti
āha. rājā tā itthiyo pakkosāpetvā sabbāva paṭipāṭiyā ṭhapetvā 3- mahādhanuṁ
ādāya visapītaṁ kaṇḍaṁ 4- sannayhitvā dhanuṁ pūretvā 5- aṭṭhāsi. tasmiṁ khaṇe sabbāva
tā sāmāvatippamukhā 6- itthiyo odhiso mettaṁ phariṁsu. rājā kaṇhaṁ neva khipituṁ 7-
na apanetuṁ sakkoti, gattehi sedā mucciṁsu, 8- sarīraṁ vedhati, mukhato kheḷo savati, 9-
gahetabbagahaṇaṁ 10- na passati. atha naṁ sāmāvatī "kiṁ mahārāja kilamasī"ti āha.
āma devi kilamāmi, avassayo me hohīti. sādhu mahārāja kaṇḍaṁ mahāpaṭhavimukhaṁ
karohīti. rājā tathā akāsi. sā "rañño hatthato kaṇḍaṁ muccatū"ti adhiṭṭhāsi.
tasmiṁ khaṇe kaṇḍaṁ mucci. rājā taṁkhaṇaṁyeva udake nimujjitvā āgamma allakeso
allavattho sāmāvatiyā pādesu patitvā "khama devi mayhaṁ, bhedakānameva vacanena
anupadhāretvā etaṁ katan"ti āha. khamāmi devāti. sādhu devi, etaṁ tayā mayhaṁ
khamitaṁ nāma hoti. rājā ito paṭṭhāya tumhākaṁ yathāruciyā dasabalassa dānaṁ
detha, pacchābhattaṁ vihāraṁ gantvā dhammakathaṁ suṇātha, ajjato 11- paṭṭhāya parihāraṁ
dammīti. tenahi deva ajjato paṭṭhāya ekaṁ bhikkhuṁ yācitvā ānetha, yo no
dhammaṁ vācessatīti. rājā satthu santikaṁ gantvā yācanto ānandattheraṁ yāci.

footnote: 1 sī.,i. ādittaṁ veṇuvanaṁ 2 chaßēéa. dosena 3 sī.,i. ṭhapāpetvā 4 ma. visapītaṁ
footnote: sallaṁ 5 ma. pure katvā 6 i. sāmāvatipamukhā 7 sī.,i. neva kaṇḍaṁ pakkhipituṁ
footnote: 8 cha.,i. muccanti 9 chaßēéa.,i. patati 10 sī.,i. gahetabbagahaṇakaṁ 11 cha. ajja vo

page number: 389

tato paṭṭhāya tā pañcasatā itthiyo theraṁ pakkosāpetvā sakkārasammānaṁ katvā
katabhattakiccassa therassa santike dhammaṁ pariyāpuṇanti.
tā ekadivasaṁ therassa anumodanāya pasannā therassa pañca uttarāsaṅgasatāni
adaṁsu. thero kira pubbe tunnavāyakāle 1- ekassa paccekabuddhassa ekāya sūciyā
saddhiṁ hatthatalacoḷakkhaṇḍaṁ 2- adāsi. so sūciyā phalena imasmiṁ attabhāve mahāpañño
ahosi, coḷakkhaṇḍassa phalena imināva niyāmena pañcasatakkhattuṁ dussāni paṭilabhi.
tato māgaṇḍiyā aññaṁ kātabbaṁ apassantī "uyyānaṁ gacchāma mahārājā"ti
āha. sādhu devīti ca rañño 3- sampaṭicchitabhāvaṁ ñatvā cūḷapitaraṁ pakkosāpetvā
āha "amhākaṁ uyyānaṁ gamanakāle 4- sāmāvatiyā vasanaṭṭhānaṁ gantvā sāmāvatiṁ
saparivāraṁ anto karitvā `rañño āṇā'ti vatvā dvāraṁ pidahitvā palāsena 5-
paliveṭhetvā gehe aggiṁ dethā"ti. māgaṇḍiyo tassā vacanaṁ sutvā tathā akāsi.
tasmiṁ divase sabbāpi tā itthiyo pubbe katassa upapīḷakakammassānubhāvena samāpattiṁ
appituṁ 6- nāsakkhiṁsu, ekappahāreneva bhasmamuṭṭhi 7- viya jhāyiṁsu. tāsaṁ
ārakkhapurisā rañño santikaṁ gantvā "deva idaṁ nāma kariṁsū"ti ācikkhiṁsu.
rājā "kena katan"ti pariyesanto māgaṇḍiyāya kāritabhāvaṁ ñatvā taṁ
pakkosāpetvā "bhadde bhaddakaṁ tayā kammaṁ kataṁ mayā kattabbaṁ karontiyā,
`uṭṭhāya samuṭṭhāya mayhaṁ vadhāya parisakkamānā ghātitā, pasannosmi, tuyhaṁ sampattiṁ
dassāmīti tava ñātake pakkosāpehī"ti. sā rañño kathaṁ sutvā aññātakepi
ñātake katvā pakkosāpesi. rājā sabbesaṁ sannipatitabhāvaṁ ñatvā rājaṅgaṇe
galappamāṇesu āvāṭesu nikhaṇitvā upari ṭhitāni sīsāni bhindāpento mahantehi
ayanaṅgalehi kasāpesi. 8- māgaṇḍiyampi khaṇḍākhaṇḍikaṁ chindāpetvā pūvapacanakaṭāhe
bhajjāpesi. 9-

footnote: 1 ma. tunnavāyakule 2 sī.,i.,chaßēéa. hatthatalamattaṁ coḷakhaṇḍaṁ 3 cha.,i. sādhu
footnote: devīti. sā rañño 4 chaßēéa.,i. gatakāle 5 chaßēéa. palālena 6 chaßēéa.,i. appetuṁ
footnote: 7 chaßēéa.,i. bhusamuṭṭhi 8 sī. kasāpetvā 9 chaßēéa. pacāpesi

page number: 390

kiṁ pana sāmāvatiyā saparivārāya agginā jhāyanakammanti. 1- sā kira anuppanne
buddhe geheva pañcamātugāmasatehi saddhiṁ gaṅgāya kīḷitvā bahititthe 2- ṭhitā sīte
jāte avidūraṭṭhāne paccekabuddhassa paṇṇasālaṁ disvā anto asodhetvāva bahi aggiṁ
datvā visibbesuṁ. 3- antopaṇṇasālāya paccekabuddho nirodhasamāpattiṁ samāpajjitvā
nisinno. tā jālāsu pacchinnāsu paccekabuddhaṁ disvā "kiṁ amhehi kataṁ, ayaṁ
paccekabuddho rañño kulupako, imaṁ disvā rājā amhākaṁ kujjhissati, idāni
naṁ sujjhāpitaṁ kātuṁ vaṭṭatī"ti aññānipi dārūni pakkhipitvā aggiṁ adaṁsu. puna
jālāya pacchinnāya paccekabuddho samāpattito vuṭṭhāya tāsaṁ passantīnaṁyeva cīvarāni
pappoṭetvā 4- vehāsaṁ uppatitvā gato. tena kammena niraye pacitvā pakkāvasesena
imaṁ byasanaṁ pāpuṇiṁsu. catuparisamajjhe pana kathā udapādi "bahussutāva khujjuttarā,
mātugāmattabhāve ṭhatvā pañcannaṁ mātugāmasatānaṁ dhammaṁ kathetvā sotāpattiphale
patiṭṭhāpesi. sāmāvatīpi rañño 5- attano kuppitaṁ 6- kaṇḍaṁ mettāpharaṇena pharitvā
paṭibāhī"ti. tassāpi mahājano guṇaṁ kathesi. evametaṁ vatthu samuṭṭhitaṁ. atha satthā
aparabhāge jetavane nisinno tadeva kāraṇaṁ atthuppattiṁ katvā khujjuttaraṁ bahussutānaṁ,
sāmāvatiṁ mettāvihārīnaṁ aggaṭṭhāne ṭhapesīti.
uttarānandamātāvatthu
[262] pañcame jhāyīnanti jhānābhiratānaṁ upāsikānaṁ uttarā nandamātā aggāti
dasseti. sā kira padumuttarabuddhakāle haṁsavatiyaṁ kulagehe nibbattā satthu dhammakathaṁ
suṇantī satthāraṁ ekaṁ upāsikaṁ jhānābhiratānaṁ aggaṭṭhāne ṭhapentaṁ disvā
adhikārakammaṁ katvā taṁ ṭhānantaraṁ paṭṭhesi. sā kappasatasahassaṁ devamanussesu
saṁsaritvā imasmiṁ buddhuppāde rājagahanagare sumanaseṭṭhiṁ nissāya vasantassa
puṇṇaseṭṭhissa 7- nāma bhariyāya kucchiyaṁ paṭisandhiṁ gaṇhi, uttarātissā nāmaṁ
akaṁsu.

footnote: 1 chaßēéa.,i. jhāpanakammanti 2 sī.,i. bahitīre 3 sī.,i. visivesuṁ
footnote: 4 chaßēéa. papphoṭetvā, i. phoṭetvā 5 chaßēéa. raññā 6 chaßēéa.,i. appitaṁ
footnote: 7 cha.,i. puṇṇasīhassa

page number: 391

athekasmiṁ nakkhattamahadivase rājagahaseṭṭhī puṇṇaṁ pakkosāpetvā āha "tāta
puṇṇa nakkhattaṁ vā. uposatho vā duggatassa kiṁ karissati, evaṁ santepi vadehi `kiṁ
nakkhattapariccayaṁ 1- gahetvā nakkhattaṁ kīḷissasi, balavagoṇe ca phālañca naṅgalañca 2-
gahetvā karissasī"ti. "mama bhariyāya saddhiṁ mantetvā jānissāmi ayyā"ti taṁ 3-
bhariyāya ārocesi. "seṭṭhī nāma ayyo issaro, tassa tayā saddhiṁ kathentassa
kathā sobhati, tvaṁ pana attano kasikammaṁ mā vissajjesī"ti āha. so tassā
vacanaṁ sutvā kasikabhaṇḍaṁ ādāya kasituṁ gato.
taṁdivasañca sāriputtatthero nirodhasamāpattito vuṭṭhāya "kassa ajja mayā saṅgahaṁ
kātuṁ vaṭṭatī"ti āvajjento imassa puṇṇassa upanissayaṁ disvā bhikkhācāravelāya
pattacīvaramādāya puṇṇassa kasanaṭṭhānaṁ gacchanto avidūre attānaṁ dassesi.
puṇṇo theraṁ disvā kasiṁ ṭhapetvā therassa santikaṁ gantvā pañcapatiṭṭhitena
vandi. thero taṁ oloketvā udakasabhāgaṁ pucchi. tassa etadahosi "ayyo mukhaṁ
dhovitukāmo bhavissatī"ti. tato vegena gantvā dantakaṭṭhaṁ āharitvā kappiyaṁ katvā
therassa adāsi. there dantakaṭṭhaṁ khādante pattena saddhiṁ dhammakarakaṁ 4- nīharitvā
udakassa pūretvā āhari. thero mukhaṁ dhovitvā bhikkhācāramaggaṁ 5- paṭipajji. puṇṇo
cintesi "thero na aññesu divasesu imaṁ maggaṁ paṭipajjati, ajja pana mayhaṁ
saṅgahatthāya paṭipanno bhavissati. aho vata me bhariyā mamatthāya āharaṇakāahāraṁ
therassa patte patiṭṭhapeyyā"ti.
athassa sā bhariyā "ajja nakkhattadivaso"ti pātova attano labhanakaniyāmena
khādanīyaṁ bhojanīyaṁ saṁvidhāya gahetvā sāmikassa kasanaṭṭhānaṁ āgantvā 6- antarāmagge
theraṁ disvā cintesi "aññesu divasesu mayhaṁ theraṁ disvā deyyadhammo na hoti,

footnote: 1 ma. paribbayaṁ, cha. nakkhattaparibbayaṁ 2 sī. phālakaṁ naṅgalañca 3 chaßēéa.,i. taṁ kathaṁ
footnote: 4 chaßēéa. dhammakaraṇaṁ 5 sī.,i. bhikkhācāravelāya maggaṁ 6 ma. gantvā, cha. āgacchantī

page number: 392

deyyadhamme santepi mama ayyaṁ na passāmi, ajja pana dvinnaṁpi sammukhībhāvo
jāto. mama sāmikassa pana sampādetvā āharissāmi, imaṁ tāva āhāraṁ therassa
dassāmī"ti tīhi cetanāhi sampayuttaṁ katvā taṁ bhojanaṁ sāriputtattherassa patte
patiṭṭhapetvā "evamidha 1- duggatajīvitā muccāmī"ti āha. theropi "tava ajjhāsayo
pūratū"ti tassānumodanaṁ katvā tato nivattitvā vihāraṁ agamāsi.
sāpi puna attano gehaṁ gantvā sāmikassa āhāraṁ sampādetvā ādāya
kasanaṭṭhānaṁ gantvā sāmikassa kujjhanabhāvato bhītā "sāmi ajja ekadivasaṁ tava manaṁ
sandhārehī"ti āha. kiṁkāraṇāti. ahaṁ ajja tāva āhāraṁ āharantī antarāmagge
theraṁ disvā tava bhāgabhattaṁ therassa patte patiṭṭhapetvā puna gehaṁ gantvā
āhāraṁ pacitvā ādāya āgatamhīti. manāpaṁ te bhadde kataṁ, mayāpi pātova
therassa dantakaṭṭhañca mukhodakañca dinnaṁ. ajja amhākaṁ samabhāgaṁ 2- sabbaṁpi therassa
amhākaṁ santakameva jātanti dvinnaṁpi janānaṁ ekasadisameva cittaṁ ahosi. atha
puṇṇo āhārakiccaṁ katvā bhariyāya ūrumhi sīsaṁ katvā muhuttaṁ nipajji.
athassa niddā okkami. so thokaṁ niddāyitvā pabuddho kasitaṭṭhānaṁ olokesi,
olokitolokitaṭṭhānaṁ mahākosātakīpupphehi sampuṇṇaṁ 3- viya ahosi. so bhariyaṁ
āha "bhadde kiṁ nāmetaṁ ajja imaṁ 4- kasitaṭṭhānaṁ suvaṇṇaṁ hutvā khāyatī"ti. ayya
ajja te sakaladivase kilantatāya akkhīni maññe bhamantīti. bhadde mayhaṁ asaddahantī sayaṁ
olokehīti. tasmiṁ kāle sā oloketvā sabhāvaṁ ayya kathesi, evametaṁ bhavissatīti.
puṇro uṭṭhāya ekavatiṁ 5- gahetvā naṅgalasīse pahari, guḷapiṇḍo viya naṅgalasīse
allayitvā 6- aṭṭhāsi. so bhariyaṁ pakkositvā āha "bhadde aññesaṁ ṭhapitabījaṁ 7- nāma
tīhi vā catūhi vā māsehi phalaṁ deti, amhākaṁ pana ayyassa sāriputtattherassa
antare ropitena saddhābījena ajjeva phalaṁ dinnaṁ. imasmiṁ karīsamatte padese

footnote: 1 chaßēéa.,i. evaṁvidhā 2 sī.,i.,chaßēéa. suppabhātaṁ 3 chaßēéa.,i. samparikiṇṇaṁ
footnote: 4 chaßēéa. idaṁ, i. mama 5 ma. vaṭṭiṁ, cha.,i. ekaṁ kaṭṭhiṁ 6 chaßēéa. allīyitvā,
footnote: i. alliyitvā 7 sī.,i. vappe vapite bījaṁ, chaßēéa. vapitabījaṁ

page number: 393

āmalakamattopi suvaṇṇo asuvaṇṇo 1- nāma natthī"ti. idāni kiṁ karissāma ayyāti.
"bhadde imaṁ ettakaṁ suvaṇṇaṁ thenetvā khādituṁ nāma na sakkā"ti bhariyaṁ tasmiṁ
ṭhāne ṭhapetvā ābhatapātiṁ suvaṇṇassa pūretvā gantvā rañño ārocāpesi
"eko manusso suvaṇṇapātiṁ gahetvā ṭhito"ti. rājā taṁ pakkosāpetvā "kahante
tāta laddhan"ti pucchi. "deva mayhaṁ ekaṁ kasitaṭṭhānaṁ sabbaṁ suvaṇṇameva jātaṁ,
pahiṇitvā āharāpethā"ti. tvaṁ kiṁnāmosīti. puṇṇo nāmāhaṁ devāti. gacchatha
bhaṇe sakaṭāni yojetvā puṇṇassa kasitaṭṭhānato suvaṇṇaṁ āharathāti.
sakaṭehi saddhiṁ gatarājapurisā "rañño puññan"ti vatvā suvaṇṇapiṇḍaṁ 2-
gaṇhanti, 3- taṁ gahitaṁ kasitaleḍḍuṁyeva 3- hoti. te gantvā rañño ārocesuṁ. tenahi
bhaṇe gantvā "puṇṇassa puññan"ti vatvāva gaṇhathāti. gahitaṁ 4- suvaṇṇameva hoti.
te sabbasuvaṇṇaṁ āharitvā rājaṅgaṇe rāsiṁ akaṁsu. rāsī ubbedhena tālappamāṇo
ahosi. rājā vāṇije pakkosāpetvā "kassa gehe ettakaṁ suvaṇṇaṁ atthī"ti
pucchi. natthi deva kassacīti. ettakassa pana dhanassa sāmino kiṁ kātuṁ
vaṭṭatīti. dhanaseṭṭhiṁ nāma naṁ kātuṁ vaṭṭati devāti. tenahi puṇṇaṁ imasmiṁ nagare
dhanaseṭṭhiṁ nāma kārethāti 5- sabbantaṁ suvaṇṇaṁ tasseva datvā taṁdivasaṁyeva seṭṭhiṭṭhānaṁ
adāsi. so seṭṭhī maṅgalaṁ karonto sattāhaṁ buddhappamukhassa bhikkhusaṁghassa dānaṁ 6-
adāsi. sattame divase dasabalassa bhattānumodanāya puṇṇaseṭṭhīpi bhariyāpi dhītāpi
sabbe sotāpattiphale patiṭṭhahiṁsu.
aparabhāge rājagahaseṭṭhī "puṇṇaseṭṭhino vayappattā dārikā atthī"ti sutvā
attano puttassa kāraṇā tassa gehe 7- pesesi. so tassa vacanaṁ 8- sutvā "nāhaṁ
dhītaraṁ dassāmī"ti paṭisāsanaṁ pesesi. sumanaseṭṭhīpi puna pesesi "tvaṁ mama gehaṁ

footnote: 1 sī.,i. paṁsucuṇṇo asuvaṇṇaṁ, chaßēéa. paṁsupiṇḍo asuvaṇṇo
footnote: 2 chaßēéa.,i. suvaṇṇapiṇḍe 3-3 chaßēéa.,i. gahitagahitampi kasitaleḍḍuyeva 4 chaßēéa.,i. gahitagahitaṁ 5 chaßēéa.,i. karothāti 6 chaßēéa.,i. mahādānaṁ 7 chaßēéa.,i. gehaṁ
8 chaßēéa.,i. sāsanaṁ

page number: 394

nissāya vasitvā idāni ekappahāreneva issaro hutvā mayhaṁ dārikaṁpi na
desī"ti. tato puṇṇaseṭṭhī āha "imaṁ tāva tumhākaṁ seṭṭhisabhāvameva kathesi,
puriso nāma sabbakāle evaṁvidhoyevāti na sallakkhetabbo. ahañhi idāni tādise
purise dāse katvā gahetuṁ sakkomi, tuyhaṁ pana jātiṁ vā gottaṁ vā nappahomi. 1-
apica kho mama dhītā sotāpannā ariyasāvikā devasikaṁ 2- kahāpaṇagghanakehi pūjaṁ
akāsi, 2- tamahaṁ tumhādisassa micchādiṭṭhikassa gehaṁ kathaṁ pesessāmī"ti. 3- evaṁ
puṇaṇaseṭṭhissa paṭibāhakabhāvaṁ ñatvā rājagahaseṭṭhī puna sāsanaṁ pesesi "porāṇakavissāsaṁ
mā bhindatu, 4- ahaṁ mayhaṁ suṇisāya devasikaṁ dvinnaṁ kahāpaṇānaṁ agghanakāni pupphāni
sajjāpessāmī"ti. so "sādhū"ti sampaṭicchitvā dhītaraṁ tassa gharaṁ pesesi.
athekadivasaṁ sā puṇṇaseṭṭhino dhītā uttarā attano sāmikaṁ evamāha "attano
kulagehe māsassa aṭṭha divasāni nibaddhaṁ uposathakammaṁ karomi, idānipi tumhesu
sampaṭicchantesu uposathaṅgāni adhiṭṭhaheyyan"ti. so "na sakkā"ti taṁ na sampaṭicchi.
sā taṁ saññāpetuṁ asakkontī tuṇhī ahosi. puna antovasse "uposathikā
bhavissāmī"ti tadāpi okāsaṁ karontī neva alattha. sā antovasse aḍḍhatiyesu
māsesu atikkantesu aḍḍhamāse avasiṭṭhe mātāpitūnaṁ sāsanaṁ pesesi "ahaṁ tumhehi
corake 5- pakkhittā ettakesu ṭhānesu 6- ekadivasaṁpi uposathaṅgāni adhiṭṭhātuṁ na
labhāmi, pañcadasa kahāpaṇasahassāni me pesethā"ti. te dhītu sāsanaṁ sutvā "kiṁkāraṇā"ti
apucchitvāva pahiṇiṁsu. uttarā te kahāpaṇe gaṇhitvā tasmiṁ nagare sirimā nāma
gaṇikā atthi, taṁ pakkosāpetvā "amma sirime ahaṁ imaṁ aḍḍhamāsaṁ uposathaṅgāni
adhiṭṭhahissāmi, tvaṁ imāni pañcadasa kahāpaṇasahassāni gahetvā imaṁ aḍḍhamāsaṁ
seṭṭhiputtaṁ paricarāhī"ti. sā "sādhu ayye"ti sampaṭicchi. tato paṭṭhāya
seṭṭhiputto "sirimāya saddhiṁ modissāmī"ti uttarāya aḍḍhamāsaṁ uposathakammaṁ
sampaṭicchi.

footnote: 1 sī.,i.,chaßēéa. na kopemi 2-2 chaßēéa.,i. pupphehi pūjaṁ karoti 3 sī.,i.gehaṁ na
footnote: pahiṇissāmīti, chaßēéa. gehaṁ na pesessāmīti 4 sī.,i. mā maddatu
footnote: 5 chaßēéa.,i. cārake 6 cha.,i. ettake addhāne

page number: 395

sā tena sampaṭicchitabhāvaṁ ñatvā divase divase pātova dāsīgaṇaparivutā
satthu sahatthā khādanīyaṁ bhojanīyaṁ saṁvidahitvā satthari bhattakiccaṁ katvā vihāraṁ
gate uposathaṅgāni adhiṭṭhāya pāsādavaraṁ āruyha attano sīlāni āvajjamānā
nisīdi. 1- evaṁ aḍḍhamāsaṁ vītināmetvā uposathavissajjanadivase pātova yāgukhajjakādīna
saṁvidahantī vicarati. 2- tasmiṁ samaye seṭṭhiputto sirimāya saddhiṁ uparipāsādavaragato
jālavātapānaṁ vivaritvā antaravatthuṁ olokento aṭṭhāsi. uttarā vātapānachiddena
uddhaṁ olokesi. seṭṭhiputto uttaraṁ oloketvā "nerayikajātikā vata ayaṁ evaṁvidha
nāma sampattiṁ pahāya ukkhalimasimakkhitā 3- hutvā nikkāraṇā dāsīnaṁ antare
vicaratī"ti hasitaṁ akāsi. uttarā tassa pamādabhāvaṁ ñatvā "ayaṁ bālo nāma 4- attano
sampatti sabbakālaṁ thāvarāti saññī bhavissatī"ti sayaṁpi hasitaṁ akāsi. tato sirimā
"ayaṁ petikā 5- mayi ṭhitāya evaṁ mama sāmikena saddhiṁ hasitaṁ karotī"ti kupitā
vegena otari. uttarā tassā gamanākappeneva 6- "ayaṁ bālā aḍḍhamāsamattaṁ imasmiṁ
gehe vasitvā mayhamevetaṁ gehantisaññī jātā"ti vatvā 7- taṁkhaṇaññeva mettajjhānaṁ
samāpajjitvā aṭṭhāsi. sirimāpi dāsīnaṁ antare 8- āgantvā ulluṅkaṁ 9-
gahetvā pūvapacanaṭṭhāne 10- pakkuṭṭhitatelassa 11- pūretvā uttarāya matthake
āsiñci, mettajjhānassa vipphārena uttarāya matthake āsittaṁ pakkuṭṭhitatelaṁ
padumapatte āsittaudakaṁ viya vinivaṭṭitvā gataṁ.
tasmiṁ khaṇe sirimāya samīpe ṭhitā dāsiyo taṁ oloketvā "hotu je,
tvaṁ amhākaṁ ayyāya hatthato mūlaṁ gahetvā āgatā imasmiṁ gehe vasamānā
amhākaṁ ayyāya sadisā bhavituṁ vāyamasī"ti sammukhaṭṭhāne 12- taṁ paribhāsiṁsu. tasmiṁ
khaṇe sirimā attano āgantukabhāvaṁ aññāsi. sā tatova gantvā uttarāya
pādesu patitvā "ayye anupadhāretvā me kataṁ, khama mayhan"ti āha. amma

footnote: 1 chaßēéa.,i. nisīdati 2 i. carati 3 sī.,i.,chaßēéa. ukkhalikamasimakkhitā 4 sī. imaṁ
footnote: 5 chaßēéa.,i. ceṭikā 6 chaßēéa.,i. āgamanākappeneva 7 chaßēéa.,i. ñatvā
footnote: 8 chaßēéa.,i. antarena 9 chaßēéa.,i. uḷuṅkaṁ 10 i. pūpapacanaṭṭhāne

11 sī.,i.,ma. pakkaṭṭhitatelassa, cha. pakkuṭhitatelassa. evamuparipi
12 sī.,i. sammukhasammukhaṭṭhānato uṭṭhāya

page number: 396

sirime taṁ 1- nāhaṁ tava imasmiṁ ṭhāne khamissāmi, ahaṁ sapitikā dhītā, dasabale
khamanteyeva khamissāmīti.
satthāpi kho bhikkhusaṁghaparivāro āgantvā uttarāya nivesane paññattāsane
nisīdi. sirimā gantvā satthu pādesu patitvā "bhante mayā ayyāya uttarāya
antare eko doso kato, tumhesu khamantesu khamissāmīti vadati, khamatha mayhaṁ
bhagavā"ti. khamāmi te sirimeti. sā tasmiṁ kāle gantvā uttaraṁ khamāpesi. taṁdivasañca
sirimā dasabalassa bhattānumodanaṁ sutvā:-
"akkodhena jine kodhaṁ asādhuṁ sādhunā jine
jine kadariyaṁ dānena saccenālikavādinan"ti 2-
gāthāpariyosāne sotāpattiphale patiṭṭhitā dasabalaṁ nimantetvā punadivase mahādānaṁ
adāsi. evametaṁ vatthu samuṭṭhitaṁ. aparabhāge pana satthā jetavane nisīditvā upāsikāyo
ṭhānantaresu ṭhapento uttaraṁ nandamātaraṁ jhāyīnaṁ aggaṭṭhāne ṭhapesīti.
suppavāsāvatthu
[263] chaṭṭhe paṇītadāyikānanti paṇītarasadāyikānaṁ 3- upāsikānaṁ suppavāsā
koliyadhītā aggāti dasseti. sā kira padumuttarabuddhakāle haṁsavatiyaṁ kulagehe
nibbattā satthu dhammadesanaṁ suṇantī satthāraṁ ekaṁ upāsikaṁ paṇītadāyikānaṁ
aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ paṭṭhesi. sā
kappasatasahassaṁ devamanussesu saṁsaritvā imasmiṁ buddhuppāde koliyanagare khattiyakule
nibbatti, suppavāsātissā nāmaṁ akaṁsu. sā vayappattā ekassa sakyakumārassa gehaṁ
gatā paṭhamadassaneneva 4- satthu dhammakathaṁ sutvā sotāpattiphale patiṭṭhāsi. sā aparabhāge
sīvaliṁ nāma dārakaṁ vijāyi. tassa vatthu heṭṭhā vitthāritameva.

footnote: 1 chaßēéa.,i. ayaṁ pāṭho na dissati 2 khuḍha. 25/223/56 3 ma. paṇītassa dāyikānaṁ
footnote: 4 chaßēéa.,i. paṭhamadassaneyeva

page number: 397

sā ekasmiṁ samaye buddhappamukhassa bhikkhusaṁghassa nānaggarasapaṇītabhojanaṁ adāsi.
satthā katabhattakicco anumodanaṁ karonto suppavāsāya imaṁ dhammaṁ desesi "bhojanaṁ
suppavāse dentī ariyasāvikā paṭiggāhakānaṁ pañca ṭhānāni deti. āyuṁ deti,
vaṇṇaṁ deti, sukhaṁ deti, balaṁ deti, paṭibhāṇaṁ deti. āyuṁ kho pana dhammadānaṁ 1-
datvā āyussa bhāginī hoti dibbassa vā mānusassa vā .pe. paṭibhāṇaṁ
datvā paṭibhāṇassa bhāginī hoti dibbassa vā mānusassa vā"ti. evametaṁ vatthuṁ
samuṭṭhitaṁ. atha aparabhāge satthā jetavane nisīditvā upāsikāyo ṭhānantaresu ṭhapento
suppavāsaṁ koliyadhītaraṁ paṇītadāyikānaṁ aggaṭṭhāne ṭhapesīti.
suppiyāvatthu
[264] sattame gilānupaṭṭhākīnanti gilānupaṭṭhākīnaṁ upāsikānaṁ suppiyā
upāsikā aggāti dasseti. ayaṁ kira padumuttarabuddhakāle haṁsavatiyaṁ kulagehe
nibbattā aparabhāge satthu dhammadesanaṁ suṇantī satthāraṁ ekaṁ upāsikaṁ
gilānupaṭṭhākīnaṁ aggaṭṭhāne ṭhapentaṁ disvā adhikāraṁ katvā taṁ ṭhānantaraṁ paṭṭhesi.
sā kappasatasahassaṁ devamanussesu saṁsaritvā imasmiṁ buddhuppāde bārāṇasiyaṁ kulagehe
nibbatti, suppiyātissā nāmaṁ akaṁsu. aparabhāge satthā bhikkhusaṁghaparivāro bārāṇasiṁ
agamāsi. sā tathāgatassa paṭhamadassaneyeva dhammaṁ sutvā sotāpattiphale patiṭṭhāsi.
athekadivasaṁ dhammassavanatthāya vihāraṁ gatā vihāracārikañcaramānā ekaṁ bhikkhuṁ
gilānaṁ disvā abhivādetvā paṭisaṇṭhāraṁ katvā "ayyassa kiṁ laddhuṁ vaṭṭatī"ti
pucchi. rasaṁ 2- laddhuṁ vaṭṭati upāsiketi. "hotu bhante, ahaṁ pahiṇissāmī"ti theraṁ
abhivādetvā antonagaraṁ gantvā punadivase pavattamaṁsatthāya dāsiṁ antarāpaṇaṁ
pesesi. sā sakalanagare pavattamaṁsaṁ alabhitvā aladdhabhāvaṁ kathesi. upāsikā cintesi
"ahaṁ ayyassa rasaṁ pahiṇissāmīti vatvā sace na pesessāmi, ayyo aññatopi

footnote: 1 chaßēéa.,i. ayaṁ pāṭho na dissati 2 ma. maṁsaṁ

page number: 398

alabhanto kilamissati, yaṅkiñci katvā pesetuṁ vaṭṭatī"ti gabbhaṁ pavisitvā ūrumaṁsaṁ
chinditvā dāsiyā adāsi "imaṁ 1- maṁsaṁ gahetvā sambhārehi yojetvā rasaṁ katvā
vihāraṁ netvā ayyassa dehi, yo ca 2- maṁ pucchati, gilānāti pavedehī"ti. 3- sā
tathā akāsi.
satthā taṁ kāraṇaṁ ñatvā punadivase bhikkhācāravelāya bhikkhusaṁghaparivuto
upāsikāya gehaṁ agamāsi. sā tathāgatassa āgatabhāvaṁ sutvā sāmikaṁ āmantesi
"ayyaputta ahaṁ satthu santikaṁ gantuṁ na sakkomi, gaccha tvaṁ satthāraṁ antogehaṁ
pavesetvā nisīdāpehī"ti. so tathā akāsi. satthā "kahaṁ suppiyā"ti āha. 4-
gilānā bhanteti. pakkosatha nanti. atha te gantvā "satthā taṁ pakkosatī"ti
āhaṁsu. sā cintesi "sabbalokassa hitānukampako satthā me 5- kāraṇaṁ disvā 6-
pakkosāpessatī"ti sahasā mañcamhā uṭṭhāsi. 7- athassā buddhānubhāvena taṁkhaṇaṁyeva
vaṇo ruhitvā suñchavī 8- ahosi sesaṭṭhānato atirekataraṁ vippasannavaṇṇo. tasmiṁ
khaṇe upāsikā sitaṁ katvā dasabalaṁ pañcapatiṭṭhitena vanditvā ekamantaṁ nisīdi.
satthā "imissā upāsikāya kiṁ aphāsukan"ti pucchi. sā attanā katakāraṇaṁ
sabbaṁ kathesi. satthā katabhattakicco vihāraṁ gantvā bhikkhusaṁghaṁ sannipātetvā taṁ
bhikkhuṁ anekapariyāyena vigarahitvā sikkhāpadaṁ 9- paññapesi. 10- evametaṁ vatthu
samuṭṭhitaṁ. aparabhāge satthā jetavane nisinno upāsikāyo paṭipāṭiyā ṭhānantaresu
ṭhapento suppiyaṁ upāsikaṁ gilānupaṭṭhākīnaṁ aggaṭṭhāne ṭhapesīti.
kātiyānīvatthu
[265] aṭṭhame aveccappasannānanti adhigatena 11- acalappasādena samannāgatānaṁ
upāsikānaṁ kātiyānī aggāti dasseti. sā kira padumuttarabuddhakāle haṁsavatiyaṁ

footnote: 1 chaßēéa. idaṁ 2 chaßēéa.,i. so ce 3 chaßēéa. vadehīti, i. paṭivādehīti
footnote: 4 cha.,i. pucchi 5 ma. na maṁ, cha.,i. na imaṁ 6 chaßēéa. adisvā 7 chaßēéa. vuṭṭhāsi
footnote: 8 sī.,i. sacchavi, chaßēéa. succhavi 9 vißēáahā. 5/180/50 bhesajjakkhandhaka

10 i. paññāpesi 11 ma. avigatena

page number: 399

kulagehe nibbattā satthāraṁ ekaṁ upāsikaṁ aveccappasannānaṁ aggaṭṭhāne ṭhapentaṁ
disvā adhikārakammaṁ katvā taṁ ṭhānantaraṁ paṭṭhesi. sā kappasatasahassaṁ devamanussesu
saṁsaritvā imasmiṁ buddhuppāde kulagharanagare 1- nibbattā, kātiyānītissā nāmaṁ
akaṁsu.
sā aparabhāge vayappattā kulagharanikāḷiyā 2- sahāyikā daḷhamittā ahosi.
yadā pana kuṭikaṇṇasoṇatthero "dasabalassa kathitaniyāmena mayhaṁpi dhammaṁ kathehī"ti
mātarā yācito rattibhāge antonagare alaṅkatadhammāsane nisīditvā mātaraṁ kāyasakkhiṁ
katvā dhammadesanaṁ ārabhi, tadā ayaṁ kātiyānī upāsikā kāḷiyā saddhiṁ gantvā
parisapariyante dhammaṁ suṇantī aṭṭhāsi. tasmiṁ samaye navamattāni 3- corasatāni antonagare
divākatasaññāya koṭito paṭṭhāya ummaṅgaṁ 4- khanitvā imissā kātiyāniyā gharaṁ
pāpuṇiṁsu. tesaṁ corajeṭṭhako tehi saddhiṁ apavisitvā "kiṁ nu kho ayaṁ parisā
sannipatitā"ti vīmaṁsanatthaṁ 5- soṇattherassa dhammakathanaṭṭhānaṁ gantvā parisapariyante
tiṭṭhamāno imissā kātiyāniyā piṭṭhipasse aṭṭhāsi.
tasmiṁ samaye kātiyānī dāsiṁ āmantesi "gaccha je, gehaṁ pavisitvā dīpatelaṁ
āhara, 6- mayaṁ dīpe jāletvā dhammaṁ sossāmā"ti. 6- sā gharaṁ gantvā dīpaṁ
jāletvā ummaṅgacore disvāpi dīpatelaṁ agaṇhitvāva āgantvā attano ayyāya
ārocesi "ayye gehe corā ummaṅgaṁ khanantī"ti. taṁ sutvā corajeṭṭhako cintesi
"sacāyaṁ imissā kathaṁ gaṇhitvā gehaṁ gamissati, ettheva naṁ asinā dvedhā
chindissāmi. sace pana gahitanimitteneva dhammaṁ suṇissati, corehi gahitagahitaṁpi 7-
puna dāpessāmī"ti. kātiyānīpi kho dāsiyā kathaṁ sutvā "amma mā saddaṁ kari, corā
nāma harantā attanā diṭṭhakameva harissanti, ahaṁ pana ajja dullabhaṁ dhammassavanaṁ 8-
suṇāmi, mā dhammassa antarāyaṁ karohī"ti āha. corajeṭṭhako tassā vacanaṁ sutvā
cintesi

footnote: 1 ma. kulagehe, cha.,i. kuraragharanagare 2 ma. kulagharikāya, cha.,i. kuraragharikāya kāḷiyā
footnote: 3 chaßēéa. pañcamattāni 4 sī.,i. ummaggaṁ 5 chaßēéa. vīmaṁsanatthāya
footnote: 6-6 sī. mayampi dīpe jālāpessāma, sahāyikāya kāḷiyā kusalakamme bhāgaṁ

gaṇhissāmāti, i. mayhampi dīpe.... 7 chaßēéa.,i. gahitabhaṇḍakampi
8 sī. dullabhavacanaṁ, i. dullabhasavanaṁ, chaßēéa. dullabhassavanaṁ

page number: 400

"iminā ajjhāsayena 1- ṭhitāya nāma gehe bhaṇḍaṁ harantehi amhehi mahāpaṭhavī
pavisitabbā bhaveyyā"ti. so tāvadeva gantvā corehi gahitabhaṇḍaṁ chaḍḍāpetvā
corehi saddhiṁ āgantvā dhammaṁ suṇanto parisapariyante aṭṭhāsi. kātiyānīpi upāsikā
therassa desanāpariyosāne sotāpattiphale patiṭṭhāsi.
atha aruṇe uggate corajeṭṭhako gantvā upāsikāya pādesu patitvā "ayye
sabbesaññeva no khamāhī"ti āha. kiṁ pana tumhehi mayhaṁ katanti. so sabbaṁ
attanā kataṁ dosaṁ ārocesi. tenahi tātā khamāmi tumhākanti. ayye amhākaṁ
evaṁ khamitaṁ nāma na hoti, tumhākaṁ pana puttattherassa santike sabbesaṁyeva
no pabbajjaṁ dāpehīti. sā sabbepi te gahetvā kuṭikaṇṇasoṇattherassa santike
pabbājesi. tepi kho corā therassa santike pabbajitvā 2- sabbeva arahattaṁ pāpuṇiṁsu.
evametaṁ vatthuṁ samuṭṭhitaṁ. athassā aparabhāge satthā jetavane viharanto upāsikāyo
ṭhānantaresu ṭhapento kātiyānīupāsikaṁ aveccappasannānaṁ aggaṭṭhāne ṭhapesīti.
nakulamātāvatthu
[266] navame vissāsikānanti vissāsakathaṁ kathentīnaṁ upāsikānaṁ nakulamātā
gahapatānī aggāti dasseti. yaṁ panettha vattabbaṁ, taṁ sabbaṁ heṭṭhā upāsakapāliyaṁ
vuttanayameva. 3- kevalaṁ idha nakulamātaraṁ dhuraṁ katvā veditabbanti.
kālīkuraragharikāvatthu
[267] dasame anussavappasannānanti anussaveneva uppannena pasādena 4-
samannāgatānaṁ upāsikānaṁ antare kālī upāsikā kuraragharikā 5- aggāti dasseti. sā
kira padumuttarabuddhakāle haṁsavatiyaṁ kulagehe nibbattitvā 6- satthu dhammakathaṁ suṇantī

footnote: 1 ma. imissā mahantājjhāsayena 2 chaßēéa.,i. pabbajitā 3 chaßēéa.,i. vuttameva
footnote: 4 ma. pasannena 5 ma. kulagharikā 6 cha. kuraragharanagare nibbattā

page number: 401

satthāraṁ ekaṁ upāsikaṁ anussavappasannānaṁ aggaṭṭhāne ṭhapentaṁ disvā adhikārakammaṁ
katvā taṁ ṭhānantaraṁ paṭṭhesi. sā kappasatasahassaṁ devamanussesu saṁsaritvā imasmiṁ
buddhuppāde rājagahanagare kulagehe nibbatti, kālītissā nāmaṁ akaṁsu.
sā vayappattā kuraragharanagare kulagehaṁ gatā. athassā saṁvāsena gabbho patiṭṭhahi. sā
paripuṇṇagabbhā "paresaṁ gehe gabbhavuṭṭhānannāma appaṭirūpan"ti attano kulanagarameva
gantvā rattibhāgasamanantare attano pāsādassa upariākāse ṭhitānaṁ sātāgirahemavatānaṁ
ratanattayassa vaṇṇaṁ kathentānaṁ kathaṁ sutvā anussavādikapasāde 1- uppādetvā satthu
adassaneneva sotāpattiphale patiṭṭhāsi, aparabhāge panassā gabbhavuṭṭhānaṁ ahosi. 2-
sabbaṁ vatthuṁ heṭṭhā vitthāritameva. aparabhāge pana satthā jetavane bhikkhusaṁghamajjhe
nisīditvā upāsikāyo ṭhānantaresu ṭhapento imaṁ upāsikaṁ anussavappasannānaṁ
aggaṭṭhāne ṭhapesīti.
dasasuttaparimāṇāya upāsikāpāliyā vaṇṇanā niṭṭhitā.
ettāvatā ca manorathapūraṇiyā aṅguttaranikāyaṭṭhakathāya
sabbāpi etadaggapālivaṇṇanā niṭṭhitā.
---------------

footnote: 1 ma. anussavādhigatappasādaṁ, cha.,i. anussavikappasādaṁ 2 chaßēéa.,i. ahosīti

page number: 402

15. aṭṭhānapāli
1. paṭhamavaggavaṇṇanā
[268] aṭṭhānapāliyaṁ 1- aṭṭhānanti hetupaṭikkhepo. anavakāsoti
paccayapaṭikkhepo. ubhayenāpi kāraṇameva paṭikkhipati. kāraṇañhi tadāyattavuttitāya
attano phalassa ṭhānanti vuttaṁ. 2- yanti yena kāraṇena. diṭṭhisampannoti
maggadiṭṭhisampanno sotāpanno ariyasāvako. tassa hi diṭṭhisampanno itipi,
dassanasampanno itipi, āgato imaṁ saddhammaṁ itipi, passati imaṁ saddhammaṁ itipi,
sekkhena ñāṇena samannāgato itipi, sekkhāya vijjāya samannāgato itipi,
dhammasotasamāpanno itipi, ariyo nibbedhikapañño itipi, amatadvāraṁ āhacca tiṭṭhati
itipi 3- bahūni nāmāni honti. kañci saṅkhāranti catubhūmikesu saṅkhāresu 4- kañci
ekaṁ saṅkhāraṁpi. niccato upagaccheyyāti niccoti gaṇheyya. netaṁ ṭhānaṁ vijjatīti
etaṁ kāraṇaṁ natthi na upalabbhati. yaṁ puthujjanoti yena kāraṇena puthujjano. ßēhānametaṁ
vijjatīti etaṁ kāraṇaṁ atthi. sassatadiṭṭhiyā hi so tebhūmikesu saṅkhāresu kañci
saṅkhāraṁ niccato gaṇheyyāti attho. catubhūmikasaṅkhārā 5- pana tejussadattā
divasasantatto ayoguḷo viya makkhikānaṁ, diṭṭhiyā vā aññesaṁ vā akusalānaṁ ārammaṇaṁ
na honti. iminā nayena kañci saṅkhāraṁ sukhatotiādīsu attho veditabbo.
[269] sukhato upagaccheyyāti "ekantasukhī attā hoti arogo paraṁ maraṇā"ti 6-
evaṁ attadiṭṭhivasena sukhato gāhaṁ sandhāyetaṁ vuttaṁ. diṭṭhivippayuttacittena pana
ariyasāvako pariḷāhābhibhūto pariḷāhavūpasamatthaṁ mattahatthiparitāsito viya ca
sekkhabrāhmaṇo 7- gūthaṁ kañci saṅkhāraṁ sukhato nupagacchati. 8-

footnote: 1 chaßēéa. aṭṭhānapāḷiyā 2 chaßēéa. ṭhānanti ca avakāsoti ca vuccati 3 chaßēéa. itipīti
footnote: 4 chaßēéa. saṅakhatasaṅkhāresu 5 chaßēéa. catutthabhūmakasaṅkhārā
footnote: 6 dī.sī. 9/76/31 brahmajālasutta, ma.u. 14/22,27/18,22 pañcattayasutta

7 sī. vokkhabrāhmaṇo, chaßēéa. cokkhabrāhmaṇo 8 chaßēéa. sukhato upagacchati

page number: 403

[270] attavāre kasiṇādipaṇṇattisaṅgahatthaṁ "saṅkhāran"ti avatvā kañci dhammanti
vuttaṁ. idhāpi ariyasāvakassa catubhūmikavasena paricchedo veditabbo, puthujjanassa
tebhūmikavasena. sabbavāresu vā ariyasāvakassāpi tebhūmikavaseneva paricchedo vaṭṭati.
yamhi yamhi 1- puthujjano gaṇhāti, tato tato ariyasāvako gāhaṁ vinibbedheti. 2-
puthujjano hi yaṁ yaṁ niccaṁ sukhaṁ attāti gaṇhāti, taṁ taṁ ariyasāvako aniccaṁ dukkhaṁ
anattāti gaṇhanto taṁ gāhaṁ vinibbedhetīti. 3- imasmiṁ 4- suttantanaye 5-
puthujjanagāhavinibbedhanaṁ 6- nāma kathitaṁ.
[271] mātarantiādīsu janikā ca mātā, janako ca pitā, manussabhūto ca
khīṇāsavo arahāti adhippeto. kiṁ pana ariyasāvako aññaṁ jīvitā voropeyyāti?
etaṁpi aṭṭhānaṁ. sace hi 7- bhavantare gataṁ ariyasāvakaṁ attano ariyasāvakabhāvaṁ ajānantaṁpi
koci evaṁ vadeyya "imaṁ kunthakipillikaṁ jīvitā voropetvā sakalacakkavāḷagabbhe
cakkavattirajjaṁ paṭipajjāhī"ti, taṁ neva so jīvitā voropeyya. athāpi naṁ evaṁ
vadeyyuṁ "sace hi naṁ 8- na ghātessasi, 9- sīsaṁ te chindissāmā"ti. sīsamevassa
chindeyyuṁ, na ca so taṁ ghāteyya. 10- puthujjanabhāvassa pana mahāsāvajjabhāvadassanatthaṁ
ariyasāvakassa ca baladīpanatthametaṁ vuttaṁ, 11- ayaṁ hettha adhippāyo:- sāvajjo
puthujjanabhāvo, yattha 12- hi puthujjano mātughātādīnipi anantariyāni 13- karissati.
mahābalo ca ariyasāvako, yo 14- etāni kammāni na karotīti.
[274] paduṭṭhacittoti 15- vadhakacittena paduṭṭhacitto. lohitaṁ uppādeyyāti
jīvamānakasarīre khuddakamakkhikāya pivanamattampi lohitaṁ uppādeyya.
[275] saṁghaṁ bhindeyyāti samānasaṁvāsakaṁ samānasīmāyaṁ ṭhitaṁ pañcahākārehi

footnote: 1 sī. yaṁ hi yaṁ, chaßēéa. yaṁ yaṁ hi 2 sī.,i. vinivaṭṭeti, chaßēéa. viniveṭheti
footnote: 3 sī.,i. vinivaṭṭeti, chaßēéa. viniveṭheti 4 chaßēéa. iti imasmiṁ
footnote: 5 chaßēéa. suttattaye 6 chaßēéa. puthujjanattaggāhaviniveṭhanaṁ 7 chaßēéa. sacepi 8 chaßēéa. sace

imaṁ 9 sī. na ghāteyyāsi 10 ka. ghāṭeyya 11 chaßēéa. vutthaṁ 12 chaßēéa. yatra
13 chaßēéa. ānantariyāni. evamuparipi 14 ma. so 15 sī.,i. duṭṭhacittoti

page number: 404

sīghaṁ bhindeyya. vuttaṁpi cetaṁ "pañcahi upāli ākārehi saṁgho bhijjati kammena
uddesena voharanto anussāvanena salākaggāhenā"ti. 1-
tattha kammenāti 2- catūsu kammesu aññatarena. 2- uddesenāti pañcasu
pātimokkhuddesesu aññatarenuddesena. voharantoti kathayanto, tāhi tāhi
vā 3- uppattīhi 4- adhammaṁ dhammotiādīni aṭṭhārasa bhedakaravatthūni dīpento.
anussāvanenāti "kiṁ 5- nanu tumhe jānātha mayhaṁ uccākulā pabbajitabhāvañca
bahussutabhāvañca, mādiso nāma uddhammaṁ ubbinayaṁ satthusāsanaṁ gāheyyāti 6-
cittaṁpi uppādetuṁ na tumhākaṁ yuttaṁ, kiṁ mayhaṁ avīci nīluppalavanaṁ viya sītalā,
kimahaṁ apāyato na bhāyāmī"tiādinā nayena kaṇṇamūle vacībhedaṁ katvā anussāvanena.
salākaggāhenāti evaṁ anussāvetvā tesaṁ cittaṁ upatthambhetvā anivattidhamme
katvā "gaṇhatha imaṁ salākan"ti salākaggāhena.
ettha ca kammameva uddeso vā pamāṇaṁ, vohārānussāvanasalākaggāhā
pana pubbabhāgā, aṭṭhārasavatthudīpanavasena hi voharantena tattha rucijananatthaṁ
anussāvetvā salākāya gahitāyapi abhinnova hoti saṁgho. yadā pana evaṁ cattāro
vā atirekā vā salākaṁ gahetvā āveṇikaṁ kammaṁ 7- vā uddesaṁ vā karonti,
tadā saṁgho bhinno nāma hoti. evaṁ diṭṭhisampanno puggalo saṁghaṁ bhindeyyāti
netaṁ ṭhānaṁ vijjati. ettāvatā mātughātādīni pañca anantariyakammāni dassitāni
honti, yāni puthujjano karoti, na ariyasāvako. tesaṁ āvībhāvatthaṁ:-
kammato dvārato ceva kappaṭṭhitiyato tathā
pākato sādhāraṇādīhi 8- viññāta bo vinicchayoti. 9-

footnote: 1 vi.pari. 8/458/409 upālipañcaka 2-2 chaßēéa. apalokanādīsu catūsu kammesu aññatarena
footnote: kammena 3 chaßēéa. ayaṁ saddo na dissati 4 ma. upapattīhi 5 chaßēéa. ayaṁ pāṭho na
footnote: dissati 6 ma. gaṇheyyāti 7 sī.,i. avenikakammaṁ 8 sī.,chaßēéa. pākasādhāraṇādīhi

9 chaßēéa. vinicchayo

page number: 405

tattha kammato tāva:- ettha hi manussabhūtasseva manussabhūtaṁ mātaraṁ vā pitaraṁ
vā aparivattaliṅgaṁ 1- jīvitā voropentassa kammaṁ anantariyaṁ hoti, tassa vipākaṁ
paṭibāhissāmīti sakalacakkavāḷe 2- mahācetiyappamāṇehipi kāñcanathūpehi 3- pūretvāpi
sakalacakkavāḷaṁ pūretvā nisinnabhikkhusaṁghassa mahādānaṁ datvāpi buddhassa bhagavato
saṅghāṭikaṇṇaṁ amuñcanto vicaritvāpi kāyassa bhedā nirayameva upagacchati. 4- yo pana
sayaṁ manusso tiracchānabhūtaṁ mātaraṁ vā pitaraṁ vā, sayaṁ vā tiracchānabhūto manussabhūtaṁ,
tiracchānabhūtoyeva vā tiracchānabhūtaṁ jīvitā voropeti, tassa kammaṁ anantariyaṁ na hoti,
kammaṁ pana bhāriyaṁ, 5- anantariyaṁ āhacceva tiṭṭhati. manussajātikānaṁva pana vasena ayaṁ
pañho kathito.
tattha eḷakacatukkaṁ saṅgāmacatukkaṁ coracatukkañca kathetabbaṁ. eḷakaṁ māremīti 6-
abhisandhināpi hi eḷakaṭṭhāne ṭhitaṁ manussabhūtaṁ 7- mātaraṁ vā pitaraṁ vā mārento
anantariyaṁ phusati. eḷakābhisandhinā mātāpitiabhisandhinā vā eḷakaṁ mārento
anantariyaṁ na phusati, mātāpitiabhisandhinā mātāpitaro mārento phusateva. esa
nayo itarasmiṁpi catukkadvaye. yathā ca mātāpitūsu, evaṁ arahantepi etāni catukkāni
veditabbāni. manussārahantameva ca māretvā anantariyaṁ phusati, na yakkhabhūtaṁ. kammaṁ
pana bhāriyaṁ, anantariyasadisameva. manussārahantaṁ ca 8- puthujjanakāleyeva satthappahāre
vā vise vā dinnepi yadi so arahattaṁ patvā teneva marati, arahantaghātako hotiyeva.
yaṁ pana puthujjanakāle dinnaṁ dānaṁ arahattaṁ patvā paribhuñjati, puthujjanasseva
taṁ dinnaṁ hoti. sesāriyapuggale mārentassa anantariyaṁ natthi, kammaṁ pana bhāriyaṁ,
anantariyasadisameva.
lohituppāde tathāgatassa abhijje kāye 9- parupakkamena cammacchedaṁ katvā

footnote: 1 chaßēéa. api parivattaliṅgaṁ 2 chaßēéa. sakalacakkavāḷaṁ 3 chaßēéa. kañcanathūpehi
footnote: 4 chaßēéa. upapajjati 5 sī.,chaßēéa. bhāriyaṁ pana hoti 6 chaßēéa. māressāmīti
footnote: 7 chaßēéa. manusso manussabhūtaṁ 8 chaßēéa. manussārahantassa ca 9 chaßēéa. abhejjakāyatāya

page number: 406

lohitassa paggharaṇannāma natthi, sarīrassa pana antoyeva tasmiṁ 1- ṭhāne lohitaṁ
samosarati. devadattena paviddhasilato bhijjitvā gatā sakalikā 2- tathāgatassa pādantaṁ
pahari, pharasunā saṁpahaṭo 3- viya pādo antolohitoyeva ahosi. tathā karontassa
anantariyaṁ hoti. jīvako pana tathāgatassa ruciyā satthakeneva 4- cammaṁ chinditvā tamhā
ṭhānā duṭṭhalohitaṁ nīharitvā phāsukamakāsi. tathā karontassa puññakammameva hoti.
atha ye parinibbute tathāgate cetiyaṁ bhindanti, bodhiṁ chindanti, dhātuṁ 5-
upakkamanti, tesaṁ kiṁ hotīti? bhāriyaṁ kammaṁ hoti anantariyasadisaṁ. sadhātukaṁ pana thūpaṁ
vā paṭimaṁ vā bādhiyamānaṁ 6- bodhisākhaṁ chindituṁ vaṭṭati. sacepi tattha nisinnā 7-
sakuṇā cetiye vaccaṁ pātenti, chindituṁ vaṭṭatiyeva. paribhogacetiyato hi sarīracetiyaṁ
mahantataraṁ. cetiyavatthuṁ bhinditvā gacchantaṁ bodhimūlampi chinditvā harituṁ vaṭṭati.
yā pana bodhisākhā bodhigharaṁ bādhati, taṁ geharakkhanatthaṁ chindituṁ na labhati. bodhiatthaṁ hi
gehaṁ, na gehatthāya bodhi. āsanagharepi eseva nayo. yasmiṁ pana āsanaghare dhātu nihitā
hoti, tassa rakkhanatthāya bodhisākhaṁ chindituṁ vaṭṭati. bodhijagganatthaṁ ojāharaṇasākhaṁ
vā pūtisākhaṁ vā 8- chindituṁ vaṭṭatiyeva, sarīrapaṭijaggane viya puññaṁpi hoti.
saṁghabhede sīmaṭṭhasaṁghe 9- asannipatite visuṁ parisaṁ gahetvā katavohārānussāvana-
salākaggāhassa kammaṁ karontassa uddesaṁ vā uddisantassa bhedova hoti
anantariyakammañca. samaggasaññāya pana vaṭṭatīti saññāya 10- karontassa bhedova hoti, na
anantariyakammaṁ. tathā navato ūnaparisāya. sabbantimena paricchedena navannaṁ janānaṁ yo
saṁghaṁ bhindati, tassa anantariyaṁ 11- hoti. tassa anuvattakānaṁ adhammavādīnaṁ
mahāsāvajjakammaṁ, dhammavādino pana anavajjā. tattha navannameva saṁghabhede idaṁ suttaṁ:-
"ekato
upāli cattāro honti, ekato cattāro, navamo anussāveti, salākaṁ gāheti

footnote: 1 chaßēéa. ekasmiṁ 2 ma. sakkhalikāpi, cha. sakalikāpi 3 chaßēéa. pahaṭo 4 chaßēéa. satthakena
footnote: 5 chaßēéa. dhātumhi 6 chaßēéa. bādhayamānaṁ 7 chaßēéa. nilīnā 8 sī. ojoharaṇasākhaṁ vā
footnote: pūtiṭhānaṁ vā 9 chaßēéa. saṁghabhedepi sīmaṭṭhakasaṁghe 10 chaßēéa. saññāya vā

11 chaßēéa. ānantariyakammaṁ

page number: 407

`ayaṁ dhammo ayaṁ vinayo idaṁ satthusāsanaṁ, imaṁ 1- gaṇhatha, imaṁ rocethā'ti evaṁpi
kho upāli saṁgharāji ceva hoti saṁghabhedo ca. navannaṁ vā upāli atirekanavannaṁ
vā saṁgharāji ceva hoti saṁhabhedo cā"ti. 2- etesu ca pana pañcasu saṁghabhedo
vacīkammaṁ, sesāni kāyakammānīti evaṁ kammato viññātabbo vinicchayo.
dvāratoti sabbāneva cetāni kāyadvāratopi vacīdvāratopi samuṭṭhahanti.
purimāni panettha cattāri āṇattikavijjāmayappayogavasena vacīdvārato samuṭṭhahitvāpi
kāyadvārameva pūrenti, saṁghabhedo hatthamuddhāya bhedaṁ karontassa kāyadvārato
samuṭṭhahitvāpi vacīdvārameva pūretīti evamettha dvāratopi viññātabbo vinicchayo.
kappaṭṭhitiyatoti saṁghabhedoyeva cettha kappaṭṭhitiyo. saṇṭhahantepi 3- kappe vā
kappavemajjhe vā saṁghabhedaṁ katvā kappavināseyeva muccati. sace hi 4- "sve kappo
vinassissatī"ti ajja saṁghabhedaṁ karoti, sve muccati, ekadivasameva niraye paccati.
evaṁ karaṇaṁ 5- pana natthi. sesāni cattāri kammāni anantariyāneva honti, na
kappaṭṭhitiyānīti evamettha kappaṭṭhitiyatopi viññātabbo vinicchayo.
pākatoti yena ca pañcapetāni kammāni katāni honti, tassa saṁghabhedoyeva
paṭisandhivasena vipaccati, sesāni "ahosikammaṁ nāhosi kammavipāko"ti evamādisaṅkhaṁ 6-
gacchanti. saṁghabhedābhāve lohituppādo, tadabhāve arahantaghāto, tadabhāve sace
pitā sīlavā hoti, mātā dussīlā, no vā tathā sīlavatī, pitughāto paṭisandhivasena
vipaccati. sace mātā sīlavatī, mātughāto. dvīsupi sīlena vā dussīlena vā
samānesu mātughātova paṭisandhivasena vipaccati. mātā hi dukkarakārinī 7- bahupakārā
ca puttānanti evamettha pākatopi viññātabbo vinicchayo.

footnote: 1 ka. idaṁ 2 vi.cu. 7/351/147 saṁghabhedakkhandhaka 3 chaßēéa. saṇṭhahante hi
footnote: 4 chaßēéa. sacepi 5 sī. ettha kāraṇaṁ 6 chaßēéa. evamādīsu saṅkhaṁ 7 sī. dukkarakāriṇī,
footnote: maṅgalatthadīpaniyaṁ pana dukkarakārikāti pāṭho dissati

page number: 408

sādhāraṇādīhīti purimāni cattāri sabbesaṁpi gahaṭṭhapabbajitānaṁ sādhāraṇāni,
saṁghabhedo pana "na kho upāli bhikkhunī saṁghaṁ bhindati, 1- na sikkhamānā, na sāmaṇero,
na sāmaṇerī, na upāsako, na upāsikā saṁghaṁ bhindati. bhikkhu kho upāli pakatatto
samānasaṁvāsako samānasīmāyaṁ ṭhito saṁghaṁ bhindatī"ti 2- vacanato vuttappakārassa bhikkhunova
hoti, na aññassa, tasmā asādhāraṇo. ādisaddena sabbe te 3- dukkhavedanāsahagatā
dosamohasampayuttā cāti evamettha sādhāraṇādīhipi viññātabbo vinicchayo.
[276] aññaṁ satthāranti "ayaṁ me satthā satthu kiccaṁ kātuṁ asamattho"ti
bhavantarepi aññatitthakaraṁ "ayaṁ me satthā"ti evaṁ gaṇheyyāti 4- netaṁ ṭhānaṁ
vijjatīti attho.
[277] ekissā lokadhātuyāti dasasahassīlokadhātuyā. tīṇi hi khettāni jātikhettaṁ
āṇākhettaṁ visayakhettaṁ. 5- tattha jātikhettaṁ nāma dasasahassīlokadhātu. sā hi tathāgatassa
mātukucchimhi okkamanakāle nikkhamanakāle bodhikāle 6- dhammacakkappavattane
āyusaṅkhāravossajjane parinibbāne ca kampati. koṭisatasahassacakkavāḷaṁ pana
āṇākhettannāma. āṭānāṭiyaparittamoraparittadhajaggaparittaratanaparittādīnaṁ hi
ettha āṇā pavattati. visayakhettassa pana parimāṇaṁ natthi. buddhānaṁ hi "yāvatakaṁ
ñāṇaṁ tāvatakaṁ 7- 8- ñeyyaṁ, yāvatakaṁ ñeyyaṁ tāvatakaṁ ñāṇaṁ, ñāṇapariyantikaṁ ñeyyaṁ,
ñeyyapariyantikaṁ 8- ñāṇan"ti 9- vacanato avisayo nāma natthi.
imesu pana tīsu khettesu ṭhapetvā imaṁ cakkavāḷaṁ aññasmiṁ cakkavāḷe
buddhā uppajjantīti suttaṁ natthi, na uppajjantīti pana atthi. tīṇi hi piṭakāni
vinayapiṭakaṁ suttantapiṭakaṁ abhidhammapiṭakaṁ. tisso saṅgītiyo mahākassapattherassa
saṅgīti,

footnote: 1 saṁghabhedakkhandhake pana apica bhedāya parakkamatīti pāli dissati
footnote: 2 vi.cu. 7/351/147 upālipañha 3 chaßēéa. sabbepete 4 chaßēéa. gaṇheyya
footnote: 5 chaßēéa. visayakhettanti 6 sī.,chaßēéa. sambodhikāle

7 ka. yāvatikaṁ... tāvatikaṁ. evamuparipi 8-8 pāli. neyyaṁ... neyyapariyantikaṁ
9 khußēéa. 29/320/217 pasūrasuttaniddesa, khu.cu. 30/492/239
mogharājamāṇavakapañhāniddesa, khu.paṭi. 31/669/577 mahāpaññākathā (syā)

page number: 409

yasattherassa saṅgīti, moggaliputtattherassa saṅgīti. imā tisso saṅgītiyo
ārūḷhe tepiṭake buddhavacane imaṁ cakkavāḷaṁ muñcitvā aññattha buddhā
uppajjantīti suttaṁ natthi, na uppajjantīti pana atthi.
apubbaṁ acarimanti apure apacchā, ekato na uppajjanti, pure vā
pacchā vā uppajjantīti vuttaṁ hoti. tattha bodhipallaṅke "bodhiṁ appatvā na
uṭṭhahissāmī"ti nisinnakālato paṭṭhāya yāva mātukucchismiṁ paṭisandhigahaṇaṁ, tāva
pubbeti na veditabbaṁ. bodhisattassa hi paṭisandhigahaṇe 1- dasasahassacakkavāḷakampaneneva
khettapariggaho kato, etthantare aññassa buddhassa uppatti nivāritāva hoti.
parinibbānato paṭṭhāya yāva sāsapamattāpi dhātu tiṭṭhati, tāva pacchāti na veditabbaṁ.
dhātūsu hi ṭhitāsu buddhā ṭhitā nāma honti. 2- tasmā etthantare aññassa buddhassa
uppatti nivāritāva hoti. dhātuparinibbāne pana jāte aññassa buddhassa uppatti
na nivāritā.
kasmā pana apubbaṁ acarimaṁ na uppajjantīti? anacchariyattā. buddhā hi
acchariyamanussā. yathāha "ekapuggalo bhikkhave loke uppajjamāno uppajjati
acchariyamanusso. katamo ekapuggalo? tathāgato arahaṁ sammāsambuddho"ti. 3- yadi ca dve
vā cattāro vā aṭṭha vā soḷasa vā ekato uppajjeyyuṁ, anacchariyā bhaveyyuṁ.
ekasmiṁ hi vihāre dvinnaṁ cetiyānaṁpi lābhasakkāro uḷāro na hoti, bhikkhūpi
bahutāya anacchariyā jātā, evaṁ buddhāpi bhaveyyuṁ. tasmā na uppajjanti.
desanāya ca visesābhāvato. yaṁ hi satipaṭṭhānādikaṁ dhammaṁ eko deseti,
aññehi uppajjitvā sova dhammo desetabbo siyā. tato anacchariyo siyā.
ekasmiṁ pana dhammaṁ desente desanāpi acchariyāva hoti.
vivādabhāvato ca. bahūsu ca buddhesu uppannesu bahunnaṁ ācariyānaṁ antevāsikā

footnote: 1 chaßēéa. paṭisandhikkhaṇe 2 chaßēéa. ṭhitāva honti
footnote: 3 aṅ.ekaka. 20/172/22 ekapuggalavagga

page number: 410

viya "amhākaṁ buddho pāsādiko, amhākaṁ buddho madhurassaro lābhī puññavā"ti
vivadeyyuṁ, tasmāpi na evaṁ uppajjanti.
apicetaṁ kāraṇaṁ milindaraññā puṭṭhena nāgasenattherena vitthāritameva. vuttañhi
tattha 1- :-
bhante nāgasena bhāsitaṁpi hetaṁ bhagavatā "aṭṭhānametaṁ bhikkhave anavakāso, yaṁ
ekissā lokadhātuyā dve arahanto sammāsambuddhā apubbaṁ acarimaṁ uppajjeyyuṁ,
netaṁ ṭhānaṁ vijjatī"ti. 2- desentā 3- ca bhante nāgasena sabbepi tathāgatā sattatiṁsa
bodhipakkhiye dhamme desenti, kathayantā 4- ca cattāri ariyasaccāni kathenti,
sikkhāpentā ca tīsu sikkhāsu sikkhāpenti, anusāsamānā ca appamādapaṭipattiṁ
anusāsanti. yadi bhante nāgasena sabbesaṁpi tathāgatānaṁ eko uddeso ekā kathā ekā
sikkhā ekā anusandhi, 5- kena kāraṇena dve tathāgatā ekakkhaṇeyeva na uppajjanti.
ekenapi tāva buddhuppādena ayaṁ loko obhāsajāto, yadi dutiyopi buddho bhaveyya,
dvinnaṁ pabhāya ayaṁ loko bhiyyoso mattāya obhāsajāto bhaveyya. ovadantā
ca dve tathāgatā sukhaṁ ovadeyyuṁ, anusāsamānā ca sukhaṁ anusāseyyuṁ. tattha
me kāraṇaṁ desehi, yathāhaṁ nissaṁsayo bhaveyyanti.
ayaṁ mahārāja dasasahassīlokadhātu ekabuddhadhāraṇī, ekasseva tathāgatassa guṇaṁ
dhāreti, yadi dutiyo buddho uppajjeyya, nāyaṁ dasasahassīlokadhātu dhāreyya, caleyya
kampeyya nameyya onameyya vinameyya vikireyya vidhameyya viddhaṁseyya, na
ṭhānamupagaccheyya.
yathā mahārāja nāvā ekapurisadhāraṇī 6- bhaveyya, ekasmiṁ purise abhirūḷhe
samodakā 7- bhaveyya, atha dutiyo puriso āgaccheyya tādiso āyunā vaṇṇena

footnote: 1 milinda. 5/231 anumānapañha 2 dī.pā. 11/161/99, ma.u. 14/129/115,
footnote: aṅ.ekaka. 20/277/29, abhi.vi. 35/809/410 3 sī. desiyantā 4 cha. kathayamānā
footnote: 5 chaßēéa. anusiddhi 6 chaßēéa. ekapurisasandhāraṇī 7 sī. sampādikā, chaßēéa. abhiruḷhe sā

nāvā samupādikā

page number: 411

vayena pamāṇena kisathūlena sabbaṅgapaccaṅgena, so taṁ nāvaṁ abhiruheyya, api nu sā
mahārāja nāvā dvinnaṁpi dhāreyyāti. na hi bhante, caleyya kampeyya nameyya
onameyya vinameyya vikireyya vidhameyya viddhaṁseyya, na ṭhānamupagaccheyya, osīdeyya
udaketi. evameva kho mahārāja ayaṁ dasasahassīlokadhātu ekabuddhadhāraṇī, ekasseva
tathāgatassa guṇaṁ dhāreti, yadi dutiyo buddho uppajjeyya, nāyaṁ dasasahassīlokadhātu
dhāreyya, caleyya .pe. na ṭhānamupagaccheyya.
yathā vā pana mahārāja puriso yāvadatthaṁ bhojanaṁ bhuñjeyya chādentaṁ yāva
kaṇṭhamabhipūrayitvā, so tato piṇito 1- paripuṇṇo nirantaro tandikato
anonamitadaṇḍajāto 2- punadeva tattakaṁ bhojanaṁ bhuñjeyya, api nu kho so mahārāja puriso
sukhito bhaveyyāti. na hi bhante, sakiṁ bhuttova mareyyāti. evameva kho mahārāja
ayaṁ dasasahassīlokadhātu ekabuddhadhāraṇī .pe. na ṭhānamupagaccheyyāti.
kiṁ nu kho bhante nāgasena abhidhammabhārena paṭhavī calatīti. āma mahārāja 3-
idha mahārāja dve sakaṭā ratanaparipūritā bhaveyyuṁ yāva mukhasmā, ekasakaṭato 4-
ratanaṁ gahetvā ekamhi sakaṭe ākireyyuṁ, api nu kho taṁ mahārāja sakaṭaṁ dvinnaṁpi
sakaṭānaṁ ratanaṁ dhāreyyāti. na hi bhante, nābhipi tassa phaleyya, arāpi 5- tassa
bhijjeyyuṁ, nemīpi tassa opateyyuṁ, akkhopi tassa bhijjeyyāti. kiṁ nu kho mahārāja
atiratanabhārena sakaṭaṁ bhijjatīti. āma bhanteti. evameva kho mahārāja abhidhammabhārena
paṭhavī calatīti.
apica mahārāja imaṁ kāraṇaṁ buddhānaṁ balaparidīpanāya osāritaṁ. aññaṁpi
tattha aparaṁ 6- kāraṇaṁ suṇohi, yena kāraṇena dve sammāsambuddhā ekakkhaṇe
na uppajjanti. yadi mahārāja dve sammāsambuddhā ekakkhaṇe uppajjeyyuṁ, parisāya

footnote: 1 sī.,chaßēéa. so dhāto pīṇito 2 sī. anoṇami daṇḍajāto 3 chaßēéa. āma mahārājāti pāṭho na
footnote: dissati 4 chaßēéa. ekasmā sakaṭato 5 ka. ārāpi 6 cha. abhirūpaṁ

page number: 412

vivādo uppajjeyya, "tumhākaṁ buddho amhākaṁ buddho"ti ubhatopakkhajātā bhaveyyuṁ.
yathā mahārāja dvinnaṁ balavāmaccānaṁ parisāya vivādo uppajjati, "tumhākaṁ amacco
amhākaṁ amacco"ti ubhatopakkhajātā honti. evameva kho mahārāja yadi dve
sammāsambuddhā ekakkhaṇe uppajjeyyuṁ, parisāya vivādo uppajjeyya, "tumahākaṁ
buddho amhākaṁ buddho"ti ubhatopakkhajātā bhaveyyuṁ. idaṁ paṭhamaṁ kāraṇaṁ suṇohi,
yena kāraṇena dve sammāsambuddhā ekakkhaṇe na uppajjanti.
aparaṁpi uttariṁ kāraṇaṁ suṇohi, yena kāraṇena dve sammāsambuddhā ekakkhaṇe
na uppajjanti. yadi mahārāja dve sammāsambuddhā ekakkhaṇe uppajjeyyuṁ,
ekapuggalo 1- aggo buddhoti yaṁ vacanaṁ, taṁ micchā bhaveyya. jeṭṭho buddhoti .pe.
seṭṭho buddhoti. visiṭṭho buddhoti. uttamo buddhoti. pavaro buddhoti. asamo
buddhoti. asamasamo buddhoti. appaṭimo 2- buddhoti. appaṭibhāgo buddhoti.
appaṭipuggalo buddhoti yaṁ vacanaṁ, taṁ micchā bhaveyya. imaṁpi 3- kho tvaṁ mahārāja
kāraṇaṁ atthato sampaṭiccha, yena kāraṇena dve sammāsambuddhā ekakkhaṇe na
uppajjanti.
apica mahārāja buddhānaṁ bhagavantānaṁ sabhāvapakatikā esāyaṁ 4- ekoyeva buddho
loke uppajjati. kasmā? kāraṇā mahantatāya sabbaññubuddhaguṇānaṁ. aññaṁpi
mahārāja yaṁ mahantaṁ hoti, taṁ ekaṁyeva hoti. paṭhavī mahārāja mahantā, 5- sā
ekāyeva. sāgaro mahanto, so ekoyeva. sineru girirājā mahanto, so ekoyeva.
ākāso mahanto, so ekoyeva. sakko mahanto, so ekoyeva. brahmā 6-
mahanto, so ekoyeva. tathāgato arahaṁ sammāsambuddho mahanto, so ekoyeva. yattha
te uppajjanti, tattha aññesaṁ okāso na hoti. tasmā tathāgato arahaṁ sammāsambuddho
ekoyeva loke uppajjatīti. sukathito bhante nāgasena pañho opammehi kāraṇehī"ti.

footnote: 1 chaßēéa. ayaṁ pāṭho na dissati 2 chaßēéa. appaṭisamo 3 chaßēéa. idampi 4 chaßēéa. esā, yaṁ
footnote: 5 chaßēéa. mahantī 6 milinda. māro mahanto, so ekoyeva. mahābrahmā...

page number: 413

ekissā lokadhātuyāti ekasmiṁ cakkavāḷe. heṭṭhā iminā vacanena 1-
dasacakkavāḷasahassāni gahitāni, tānipi ekacakkavāḷeneva paricchindituṁ vaṭṭanti.
buddhā hi uppajjamānā imasmiṁyeva cakkavāḷe uppajjanti, uppannaṭṭhāne 2- pana
vārite ito aññesu cakkavāḷesu na uppajjantīti vāritameva hoti.
paṭhamavaggavaṇṇanā.
-----------------

footnote: 1 chaßēéa. imināva padena 2 cha. uppajjanaṭṭhāne

page number: 414

2. dutiyavaggavaṇṇanā
[278] apubbaṁ acarimanti ettha cakkaratanapātubhāvato pubbe pubbaṁ, tasseva
antaradhānato pacchā carimaṁ. tattha dvidhā cakkaratanassa antaradhānaṁ hoti cakkavattino
kālakiriyāya vā pabbajjāya vā. antaradhānañca pana taṁ kālakiriyato vā pabbajitato 1-
vā sattame divase antaradhāyati, tato paraṁ cakkavattino pātubhāvo avārito.
kasmā pana ekacakkavāḷe dve cakkavattino na uppajjantīti? vivādupacchedato
anacchariyabhāvato 2- cakkaratanassa mahānubhāvato ca. dvīsu hi uppajjantesu "amhākaṁ
rājā mahanto, amhākaṁ rājā mahanto"ti vivādo uppajjeyya, "ekasmiṁ dīpe
cakkavatti, ekasmiṁ dīpe cakkavattī"ti ca anacchariyo bhaveyya. yo cāyaṁ cakkaratanassa
dvisahassadīpaparivāresu catūsu mahādīpesu issariyānuppadānasamattho mahānubhāvo, sopi
parihāyetha. iti vivādupacchedato anacchariyabhāvato cakkaratanassa mahānubhāvato ca
na ekacakkavāḷe dve uppajjanti.
[279] yaṁ itthī arahaṁ assa sammāsambuddhoti ettha tiṭṭhatu tāva sabbaññuguṇe
nibbattetvā lokanittharaṇasamattho buddhabhāvo, paṇidhānamattaṁpi itthiyā na sampajjati.
"manussattaṁ liṅgasampatti hetu satthāradassanaṁ
pabbajjā guṇasampatti adhikāro ca chandatā
aṭṭhadhammasamodhānā abhinīhāro samijjhatī"ti 3-
imāni hi paṇidhānasampattikāraṇāni. idaṁ 4- paṇidhānaṁpi sampādetuṁ asamatthāya 5-
itthiyā kuto buddhabhāvoti. "aṭṭhānametaṁ bhikkhave anavakāso yaṁ itthī arahaṁ assa

footnote: 1 chaßēéa. pabbajjato 2 cha. acchariyabhāvato 3 syāmaraṭṭhapotthakassa pāliyaṁ ayaṁ gāthā na
footnote: dissati, khu.buddha. 33/59-dīpaṅkarabuddhavaṁsa 4 cha. iti 5 sī. asamatthatāya

page number: 415

sammāsambuddho"ti vuttaṁ. sabbākāraparipūrova puññussayo sabbākāraparipuṇṇameva
attabhāvaṁ nibbattetīti puriso hoti arahaṁ 1- sammāsambuddho, na itthī.
[280] rājā assa cakkavattītiādīsupi yasmā itthiyā kosohitavatthuguyhatādīnaṁ
2- abhāvena lakkhaṇāni na paripūrenti, 3- itthīratanābhāvena sattaratanaṁ 4- na
sampajjati, sabbamanussehi ca adhiko attabhāvo na hoti. tasmā "aṭṭhānametaṁ
bhikkhave anavakāso yaṁ itthī rājā assa cakkavattī"ti vuttaṁ.
[281] yasmā ca sakkattādīni tīṇi ṭhānāni uttamāni, itthīliṅgañca hīnaṁ, 5-
tasmāpassā sakkattādīni na paṭisiddhāni. 5- nanu ca yathā itthīliṅgaṁ, evaṁ
purisaliṅgaṁpi brahmaloke natthi. tasmā "yaṁ puriso brahmattaṁ kāreyya, ṭhānametaṁ
vijjatī"tipi na vattabbaṁ siyāti. no na vattabbaṁ. kasmā? idha purisassa tattha
nibbattanato. brahmattanti hi mahābrahmattaṁ adhippetaṁ. itthī ca idha jhānaṁ
bhāvetvā kālaṁ katvā brahmapārisajjānaṁ sahabyataṁ 6- upapajjati, na mahābrahmānaṁ.
puriso pana tattha na uppajjatīti na vattabbo. samānepi cettha ubhayaliṅgābhāve
purisasaṇṭhānāva brahmāno, na itthīsaṇṭhānā. tasmā suvuttamevetaṁ.
[284] kāyaduccaritassātiādīsu yathā nimbavījakosāṭakivījāni madhuraphalaṁ na
nibbattenti, asātaṁ amadhurameva nibbattenti, evaṁ kāyaduccaritādīni madhuraṁ
vipākaṁ na nibbattenti, amadhurameva nibbattenti. yathā ca ucchuvījasālivījādīni
madhuraṁ sādhumeva 7- phalaṁ nibbattenti, na asātaṁ kaṭukaṁ. evaṁ kāyasucaritādīni madhurameva
vipākaṁ nibbattenti, na amadhuraṁ. vuttaṁpi cetaṁ:-
"yādisaṁ vapate bījaṁ tādisaṁ labhate 8- phalaṁ
kalyāṇakārī kalyāṇaṁ pāpakārī ca pāpakan"ti. 9-

footnote: 1 chaßēéa. purisova arahaṁ hoti 2 chaßēéa. kosohitavatthaguyhatādīnaṁ 3 chaßēéa. paripūranti
footnote: 4 chaßēéa. sattaratanasamaṅgitā 5-5 chaßēéa. tasmā cassā sakkattādīnipi paṭisiddhāni 6 sī. sahavyataṁ 7 chaßēéa. sādurasameva 8 chaßēéa.,i. harate
9 saṁ.sa. 15/256/273 samuddakasutta

page number: 416

tasmā "aṭṭhānametaṁ bhikkhave anavakāso yaṁ kāyaduccaritassā"tiādi vuttaṁ. 1-
[290-295] kāyaduccaritasamaṅgītiādīsu samaṅgīti pañcavidhasamaṅgitā
āyūhanasamaṅgitā cetanāsamaṅgitā kammasamaṅgitā vipākasamaṅgitā upaṭṭhānasamaṅgitāti.
tattha kusalākusalakammāyūhanakkhaṇe āyūhanasamaṅgitāti vuccati. tathā cetanāsamaṅgitā. 2-
yāva pana sattā arahattaṁ na pāpuṇanti, tāva sabbepi sattā pubbe upacitacetanāya
samaṅgitāya cetanāsamaṅginoti vuccanti. esā cetanāsamaṅgitā. 2- yāva sattā 3-
arahattaṁ na pāpuṇanti, tāva sabbepi sattā pubbe upacitavipākārahaṁ kammaṁ sandhāya
"kammasamaṅgino"ti vuccanti. esā kammasamaṅgitā. vipākasamaṅgitā vipākakkhaṇeyeva
veditabbā. yāva ca 4- na sattā arahattaṁ pāpuṇanti, tāva tesaṁ tato cavitvā niraye
tāva uppajjamānānaṁ aggijālalohakumbhiādīhi upaṭṭhānākārehi nirayo,
gabbhaseyyakattaṁ āpajjamānānaṁ mātukucchi, devesu uppajjamānānaṁ
kapparukkhavimānādīhi upaṭṭhānākārehi devalokoti evaṁ uppattinimittaṁ 5-
upaṭṭhāti. iti nesaṁ imināuppattinimittupaṭṭhānena aparimuttakā 6-
upaṭṭhānasamaṅgitā nāma. sā calati, sesā niccalā. niraye hi upaṭṭhitepi devaloko
upaṭṭhāti, devaloke upaṭṭhitepi nirayo upaṭṭhāti, manussaloke upaṭṭhitepi
tiracchānayoni upaṭṭhāti, tiracchānayoniyā ca upaṭṭhitāyapi manussaloko
upaṭṭhātiyeva.
tatridaṁ vatthuṁ:- soṇagiripāde kira khelavihāre 7- soṇatthero nāma eko
dhammakathiko. tassa pitā sunakharājiko 8- nāma ahosi, thero taṁ paṭibāhantopi saṁvare
ṭhapetuṁ asakkonto "mā nassi varāko"ti 9- mahallakakāle akāmakaṁ naṁ pabbājesi.
tassa gilānaseyyāya nipannassa nirayo upaṭṭhāsi. soṇagiripādato mahantā sunakhā
āgantvā khāditukāmā viya samparivāresuṁ. so pana maraṇabhayabhīto 10- "vārehi tāta

footnote: 1 idheva vaggo navamoti pāli 2-2 etthantare pāṭhā sīhaḷapotthake na dissanti
footnote: 3 chaßēéa. ayaṁ pāṭho na dissati 4 chaßēéa. yāva pana 5 chaßēéa. upapattinimittaṁ. evamuparipi
footnote: 6 chaßēéa. aparimuttatā 7 sī. pañcalavihāre, chaßēéa. acelavihāre 8 sī.,chaßēéa. sunakhavājiko

9 ma. pāpakoti 10 chaßēéa. mahābhayabhīto

page number: 417

soṇa, vārehi tāta soṇā"ti āha. kiṁ mahātherāti. na passasi tātāti taṁ
pavuttiṁ ācikkhi. soṇatthero "kathañhi nāma mādisassa pitā niraye nibbattissati,
patiṭṭhāpi tassa 1- bhavissāmī"ti 2- sāmaṇerehi nānāpupphāni āharitvā 3-
cetiyaṅgaṇabodhiyaṅgaṇesu talasaṇṭharaṇapūjaṁ 4- āsanapūjañca karitvā 5- pitaraṁ mañcakena
cetiyaṅgaṇaṁ haritvā mañce nisīdāpetvā "ayaṁ mahātherena pūjā 6- tumhākaṁ atthāya
katā, `ayaṁ me bhagavā duggatapaṇṇākāro'ti vatvā bhagavantaṁ vanditvā cittaṁ pasādehī"ti
āha. so mahāthero pūjaṁ disvā tathā karonto cittaṁ pasādesi. tāvadevassa
devaloko upaṭṭhāsi. nandavanacittalatāvanamissakavanavimānāni 7- ceva devanāṭakāni ca
parivāretvā ṭhitāni viya ahesuṁ. so "apetha soṇa, apetha soṇā"ti theraṁ āha.
kimidaṁ therāti. 8- etā te mātaro āgacchantīti. thero "saggo upaṭṭhito
mahātherassā"ti cintesi. evaṁ upaṭṭhānasamaṅgitā calatīti veditabbā. etāsu idha 9-
āyūhanacetanākammasamaṅgitāvasena kāyaduccaritasamaṅgitāvasena ca 10-
"kāyaduccaritasamaṅgī"tiādi vuttaṁ.
tattha eke ācariyā "yasmiṁ khaṇe kammaṁ āyūhati, tasmiṁyeva khaṇe tassa
saggo avārito"ti 11- vadanti. apare pana "āyūhanakammaṁ 12- nāma vipākavāraṁ labhantaṁpi
atthi alabhantaṁpi. tattha yadā kammaṁ vipākavāraṁ labhati, tasmiṁyeva kāle tassa
saggo vārito"ti vadanti. sesaṁ sabbattha uttānatthamevāti. 13-
aṭṭhānapālivaṇṇanā niṭṭhitā.
------------------

footnote: 1 chaßēéa. patiṭṭhāssa 2 ma. patiṭṭhānamassa karissāmīti 3 chaßēéa. āharāpetvā
footnote: 4 chaßēéa. talasantharaṇapūjaṁ 5 chaßēéa. kāretvā 6 chaßēéa. mahāthera pūjā
footnote: 7 chaßēéa. nandanavanacittalatāvanamissakavanaphārusakavanavimānāni 8 chaßēéa. mahātherāti

9 chaßēéa. samaṅgitāsu idha 10 chaßēéa. kāyaduccaritasamaṅgitāvasena cāti pāṭho na dissati
11 chaßēéa. vāritoti 12 chaßēéa. āyūhitakammaṁ 13 idheva vaggo dasamoti pāli

page number: 418

16. ekadhammapāli
1. paṭhamavaggavaṇṇanā
[296] ekadhammapāliyaṁ ekadhammoti ekasabhāvo. ekantanibbidāyāti ekantena
vaṭṭe nibbindanatthāya ukkaṇṭhanatthāya. virāgāyāti vaṭṭe virajjanatthāya, rāgādīnaṁ
vā kilesānaṁ virajjanāya vigamāya. nirodhāyāti rāgādīnaṁ nirodhāya appavattikaraṇatthāya,
vaṭṭassa 1- vā nirujjhanatthāya. upasamāyāti kilesavūpasamatthāya. 2- abhiññāyāti
aniccādivasena lakkhaṇattayaṁ āropetvā abhijānanatthāya. sambodhāyāti catunnaṁ
saccānaṁ bujjhanatthāya, "bodhi vuccati catūsu maggesu ñāṇan"ti 3- evaṁ vuttassa
vā catumaggañāṇassa paṭivijjhanatthāya. nibbānāyāti apaccayanibbānassa sacchikaraṇatthāya.
iti bhagavā imehi sattahi padehi buddhānussatikammaṭṭhānassa vaṇṇaṁ kathesi.
kasmā? mahājanassa ussāhajananatthaṁ visakaṇṭakavāṇijo viya attano paṇḍitatāya. 4-
visakaṇṭakavāṇijo nāma guḷavāṇijo vuccati. so kira vāṇijo khaṇḍasakkarādīni 5-
sakaṭenādāya paccantagāmaṁ gantvā "visakaṇṭakaṁ gaṇhatha, visakaṇṭakaṁ gaṇhathā"ti
ugghosesi. taṁ sutvā gāmikā "visaṁ nāma kakkhalaṁ 6- ghoraṁ. yo naṁ khādati, so
marati. kaṇṭakaṁpi vijjhitvā māreti, ubhopete kakkhalā, ko ettha ānisaṁso"ti
gehadvārāni thakesuṁ, dārake ca palāpesuṁ. taṁ disvā vāṇijo "avohārakusalā
ime gāmikā, handa ne upāyena gaṇhāpessāmī"ti 7- "atimadhuraṁ gaṇhatha, atisādhuṁ
gaṇhatha, guḷaṁ phāṇitaṁ sakkaraṁ samagghaṁ labbhati, kuṭamāsakakuṭakahāpaṇādīhipi 8- labbhatī"ti
ugghosesi. taṁ sutvā gāmikā haṭṭhapahaṭṭhā vaggavaggā gantvā taṁ 9- bahuṁpi mūlaṁ
datvā aggahesuṁ.

footnote: 1 chaßēéa. vaṭṭasseva 2 chaßēéa. kilesavūpasamanatthāya
footnote: 3 khußēéa. 29/891/558 sārīputtasuttaniddesa,
footnote: khu.cu. 30/667/321 khaggavisāṇasuttaniddesa 4 sī. paṇīyassa, cha. paṇiyassa

5 sī.,cha. guḷaphāṇitakhaṇḍasakkarādīni, ma. guḷavāṇijo khaṇḍasakkarādīni 6 chaßēéa. kakkhaḷaṁ
7 chaßēéa. gāhāpemīti 8 chaßēéa. kūṭamāsakūṭakahāpaṇādīhi vāpi 9 chaßēéa. ayaṁ pāṭho na dissati

page number: 419

tattha visakaṇṭakavāṇijassa "visakaṇṭakaṁ gaṇhathā"ti ugghosanaṁ viya bhagavato
buddhānussatikammaṭṭhānakathanaṁ, visakaṇṭake vaṇṇaṁ kathetvā tassa gahaṇatthāya mahājanassa
ussāhakaraṇaṁ viya imehi sattahi padehi buddhānussatikammaṭṭhānassa vaṇṇabhaṇanena tattha
mahājanassa ussāhakaraṇaṁ.
katamo ekadhammoti kathetukamyatāpucchā. 1- buddhānussatīti buddhaṁ ārabbha
uppannā anussati, buddhaguṇārammaṇāya satiyā etaṁ adhivacanaṁ. 1- taṁ panetaṁ
buddhānussatikammaṭṭhānaṁ duvidhaṁ hoti cittasampahaṁsanatthañceva vipassanatthañca. kathaṁ?
yadā hi asubhārammaṇe asubhasaññaṁ 2- bhāventassa bhikkhuno cittuppādo upahaññati
ukkaṇṭhati nirassādo hoti vīthiṁ na paṭipajjati, kuṭagoṇo viya ito cito ca dhāvati. 3-
tasmiṁ khaṇe esa mūlakammaṭṭhānaṁ pahāya "itipi so bhagavā"tiādinā nayena tathāgatassa
lokiyalokuttaraguṇe anussarati. tasseva 4- buddhaṁ anussarantassa cittuppādo
pasīdati, vinīvaraṇako 5- hoti. so taṁ cittaṁ evaṁ dametvā puna mūlakammaṭṭhānaṁyeva
manasikaroti. kathaṁ? yathā nāma balavā puriso kūṭāgārakaṇṇikatthāya mahārukkhaṁ chindanto
sākhapalāsacchedanamatteneva 6- pharasudhārāya vipannāya mahārukkhaṁ chindituṁ asakkontopi
dhuranikkhepaṁ akatvāva kammārasālaṁ gantvā tikhiṇaṁ pharasuṁ kārāpetvā puna taṁ
chindeyya. evaṁ sampadamidaṁ veditabbaṁ. 7- evaṁ 8- buddhānussativasena cittaṁ
paridametvā puna mūlakammaṭṭhānaṁ manasikaronto asubhārammaṇaṁ paṭhamajjhānaṁ nibbattetvā
jhānaṅgāni sammasitvā ariyabhūmiṁ okkamati. evaṁ tāva cittasampahaṁsanatthaṁ hoti.
yadā panesa buddhānussatiṁ anussaritvā "ko ayaṁ itipi so bhagavātiādinā
nayena anussari, itthī nu kho puriso nu kho devamanussamārabrahmānaṁ aññataro
nu kho"ti pariggaṇhanto "na aññopi, 9- satisampayuttaṁ pana cittameva anussarī"ti

footnote: 1-1 ka. buddhānussatīti buddhaṁ ārabbha uppannāya etaṁ adhivacanaṁ
footnote: 2 ma. asubhārammaṇe subhasaññaṁ, cha. asubhārammaṇesu aññataraṁ 3 chaßēéa. vidhāvati
footnote: 4 chaßēéa. tassevaṁ 5 chaßēéa. vinīvaraṇo 6 sī..... chedanamatteyeva 7 chaßēéa. daṭṭhabbaṁ

8 chaßēéa. so evaṁ 9 sī. nāñño koci, chaßēéa. añño koci

page number: 420

disvā "taṁ kho panetaṁ cittaṁ khandhato viññāṇakkhandho hoti, tena sampayuttā
vedanā vedanākkhandho, tena sampayuttā saññā saññākkhandho, sahajātā phassādayo
saṅkhārakkhandhoti ime cattāro arūpakkhandhā hontī"ti arūpañca vavatthapetvā
tassa nissayaṁ pariyesanto hadayavatthuṁ disvā tassa nissayāni cattāri mahābhūtāni,
tāni upādāya pavattāni sesaupādārūpāni ca pariggahetvā "sabbampetaṁ rūpaṁ 1-
rūpakkhandho"ti vavatthapetvā "idañca rūpaṁ purimañca arūpan"ti saṅkhepato
rūpārūpabhedato pañcakkhandhesu 2- puna "saṅkhepato pañcapete khandhā dukkhasaccan"ti
dukkhasaccaṁ vavatthapetvā "tassa ca bhavikā 3- taṇhā samudayasaccaṁ, tassā 4- nirodho
nirodhasaccaṁ, nirodhapajānanā paṭipadā maggasaccan"ti evaṁ pubbabhāge cattāri 5- saccāni
vavatthapetvā paṭipāṭiyā ariyabhūmiṁ okkamati. tadā sabbaṁ imaṁ 6- kammaṭṭhānaṁ
vipassanatthaṁ nāma hoti. ayaṁ khotiādīsu 7- appanāvāro vuttanayeneva veditabbo.
[297] dhammānussatiādīsupi eseva nayo. ayaṁ panettha vacanattho:- dhammaṁ ārabbha
uppannā anussati 8- dhammānussati, svākkhātādidhammaguṇārammaṇāya 9- satiyā etaṁ
adhivacanaṁ. saṁghaṁ ārabbha uppannā anussati saṁghānussati, supaṭipannatādisaṁghaguṇā-
rammaṇāya satiyā etaṁ adhivacanaṁ. sīlaṁ ārabbha uppannā anussati sīlānussati,
akhaṇḍatādisīlaguṇārammaṇāya satiyā etaṁ adhivacanaṁ. cāgaṁ ārabbha uppannā anussati
cāgānussati, muttacāgatādicāgaguṇārammaṇāya satiyā etaṁ adhivacanaṁ. devatā ārabbha
uppannā anussati devatānussati, devataṁ 10- sakkhiṭṭhāne ṭhapetvā attano
saddhārammaṇāya 11- satiyā etaṁ adhivacanaṁ. ānāpāne ārabbha uppannā sati
ānāpānassati, assāsapassāsanimittārammaṇāya satiyā etaṁ adhivacanaṁ. maraṇaṁ ārabbha
uppannā sati maraṇassati, jīvitindriyupacchedārammaṇāya satiyā etaṁ adhivacanaṁ.
kesādibhedaṁ rūpakāyaṁ gatā, kāye vā gatāti kāyagatā, kāyagatā ca sā sati

footnote: 1 ka. sabbametaṁ 2 chaßēéa. rūpārūpaṁ, pabhedato pañcakkhandhe 3 chaßēéa. tassa pabhāvikā
footnote: 4 chaßēéa. tassa 5 chaßēéa. cattāri ca 6 chaßēéa. tadāssa idaṁ 7 chaßēéa. ādi 8 ma. sati

page number: 421

cāti kāyagatāsatīti vattabbe rassaṁ akatvā kāyagatāsatīti vuttā. kesādikāya
koṭṭhāsanimittārammaṇāya satiyā etaṁ adhivacanaṁ. upasamaṁ ārabbha uppannā anussati
upasamānussati, sabbadukkhupasamārammaṇāya satiyā etaṁ adhivacanaṁ. duvidho vā upasamo
accantupasamo ca khayupasamo ca. tattha accantupasamo nāma nibbānaṁ, khayupasamo nāma maggo.
evametaṁ duvidhaṁpi upasamaṁ anussarantassa uppannā sati upasamānussatīti ayamettha
attho. iti imesu dasasu kammaṭṭhānesu ānāpānassati maraṇassati kāyagatāsatīti
imāni tīṇi vipassanatthāneva honti, sesāni satta cittasampahaṁsanatthānipi
vipassanatthānipi 1- hontīti.
paṭhamavaggavaṇṇanā.
--------------

footnote: 1 sī.,chaßēéa. ayaṁ pāṭho na dissati

page number: 422

2. dutiyavaggavaṇṇanā
[298] dutiye micchādiṭṭhīti dvāsaṭṭhividhāyapi diṭṭhiyā 1- etaṁ adhivacanaṁ.
micchādiṭṭhikassāti tāya diṭṭhiyā samannāgatassa.
[299] sammādiṭṭhīti pañcavidhāyapi sammādiṭṭhiyā etaṁ adhivacanaṁ.
sammādiṭṭhikassāti tāya samannāgatassa.
[302] ayoniso manasikāroti anupāyamanasikāro.
[303] yoniso manasikāroti upāyamanasikāro. tattha ayoniso manasikaroto
pubbe anuppannā micchādiṭṭhi uppajjati, uppannā pana yāva niyāmokkamanā
pavaḍḍhati. niyāme okkante pavaḍḍhitā 2- nāma hoti. yoniso manasikaroto pubbe
anuppannā sammādiṭṭhi uppajjati, uppannā pana yāva arahattamaggā pavaḍḍhati.
arahattaphale patte pavaḍḍhitā nāma hoti.
[304] micchādiṭṭhiyā bhikkhave samannāgatā sattāti ettha ekaccā
micchādiṭṭhi saggāvaraṇā ceva hoti maggāvaraṇā ca, ekaccā maggāvaraṇāyeva hoti,
na saggāvaraṇā, 3- ekaccā neva saggāvaraṇā na maggāvaraṇā. tattha ahetukadiṭṭhi
akiriyadiṭṭhi natthikadiṭṭhīti ayaṁ tividhā saggāvaraṇā ceva hoti maggāvaraṇā ca.
dasavatthukā antagāhikā micchādiṭṭhi maggāvaraṇāva hoti na saggāvaraṇā.
vīsativatthukā sakkāyadiṭṭhi neva saggāvaraṇā na maggāvaraṇā. idaṁ pana vidhānaṁ
paṭikkhipitvā imasmiṁ sutte "micchādiṭṭhiyā bhikkhave samannāgatā"ti vacanato
antamaso vīsativatthukaṁ sakkāyadiṭṭhiṁ upādāya diṭṭhi nāma saggaṁ upanetuṁ samatthā nāma
natthi, ekantaṁ nirayasmiṁyeva nimujjāpetīti vuttaṁ. yathā hi muggamāsappamāṇāpi

footnote: 1 chaßēéa. micchādiṭṭhiyā 2 chaßēéa. vaḍḍhitā 3 chaßēéa. maggāvaraṇāva, na saggāvaraṇā

page number: 423

pāsāṇasakkharā udake pakkhittā upari pallavamānā 1- nāma natthi, ekantaṁ heṭṭhāva
pavisati, evameva antamaso sakkāyadiṭṭhipi saggaṁ upanetuṁ samatthā nāma natthi,
ekantaṁ apāyesuyeva nimujjāpetīti.
[305] sammādiṭṭhiyā samannāgatāti ettha kammassakatasammādiṭṭhi jhānasammādiṭṭhi
vipassanāsammādiṭṭhi maggasammādiṭṭhi phalasammādiṭṭhīti pañcavidhā sammādiṭṭhi.
tattha kammassakatasammādiṭṭhi sampattibhavaṁ ākaḍḍhati, jhānasammādiṭṭhi rūpabhave 2-
paṭisandhiṁ deti, maggasammādiṭṭhi vaṭṭaṁ viddhaṁseti, phalasammādiṭṭhi bhavaṁ paṭibāhati,
vipassanāsammādiṭṭhi kiṁ karotīti? sāpi paṭisandhiṁ nākaḍḍhati. tipiṭakacūḷābhayatthero
panāha "sabbā 3- vipassanāsammādiṭṭhi bhāvitā diṭṭheva dhamme arahattaṁ pāpetuṁ
sakkoti, iccetaṁ kusalaṁ. sace na sakkoti, saggabhave 4- deti āvuso"ti. evamayaṁ
lokiyalokuttarā sammādiṭṭhi kathitā. imasmiṁ panatthe lokiyā 5- bhavanipphādikā ca 6-
veditabbā.
[306] yañceva kāyakammaṁ yathādiṭṭhi samattaṁ samādinnanti ettha yathādiṭṭhīti
yā yā diṭṭhi, tassā tassā anurūpaṁ. 7- samattanti paripuṇṇaṁ. samādinnanti gahitaṁ.
tadetaṁ yathādiṭṭhiyaṁ ṭhitaṁ kāyakammaṁ, 8- diṭṭhisahajātaṁ kāyakammaṁ, diṭṭhānulomikaṁ
kāyakammanti tividhaṁ hoti. tattha "pāṇaṁ hanato adinnaṁ ādiyato micchācāraṁ
carato natthi tatonidānaṁ pāpaṁ, natthi pāpassa āgamo"ti yaṁ evaṁladdhikassa sato
pāṇātipātādinnādānamicchācārasaṅkhātaṁ kāyakammaṁ, idaṁ yathādiṭṭhiyaṁ ṭhitaṁ kāyakammaṁ
nāma. "pāṇaṁ hanato adinnaṁ ādiyato micchācāraṁ carato natthi tatonidānaṁ pāpaṁ, natthi
pāpassa āgamo"ti imāya pana laddhiyā iminā dassanena sahajātaṁ kāyakammaṁ diṭṭhisahajātaṁ
kāyakammaṁ nāma. tadeva pana samattaṁ samādinnaṁ gahitaṁ parāmaṭṭhaṁ diṭṭhānulomikaṁ
kāyakammaṁ nāma. vacīkammādīsupi eseva nayo. yathā panettha "pāṇaṁ hanato adinnaṁ
ādiyato micchācāraṁ carato natthi tatonidānaṁ pāpan"ti yojanā katā, evaṁ

footnote: 1 ma. patitā upari palavamānā, cha. uppilavamānā 2 chaßēéa. rūpārūpabhave 3 chaßēéa. sace
footnote: 4 sī.,chaßēéa. satta bhave 5 chaßēéa. lokikā 6 chaßēéa. va 7 sī. yā ayaṁ diṭṭhi, tassā
footnote: anurūpaṁ 8 sī.,chaßēéa. ṭhitakāyakammaṁ

page number: 424

vacīkammamanokammesu "musā bhaṇato, pisuṇaṁ kathentassa, pharusaṁ kathentassa,
samphampalapantassa, abhijjhāluno, byāpannacittassa, micchādiṭṭhikassa ca sato natthi
tatonidānaṁ pāpan"ti yojanā kātabbā.
yā ca cetanātiādīsu diṭṭhisahajātā ca cetanā cetanā nāma, diṭṭhisahajātāva
paṭṭhanā paṭṭhanā nāma, cetanāpaṭṭhanānaṁ vasena cittaṭṭhapanā 1- paṇidhi nāma, tehi
pana cetanā diṭṭhisampayuttā 2- phassādayo saṅkhārā nāma. diṭṭhi hi 3- bhikkhave
pāpikāti yasmā tassa puggalassa diṭṭhi pāpikā lāmakā. 4- nikkhittanti ropitaṁ.
upādiyatīti gaṇhāti. kaṭukattāyāti idaṁ purimasseva vevacanaṁ.
"vaṇṇagandharasūpeto amboyaṁ ahuvā pure
tameva pūjaṁ labhamāno kenambo kaṭukapphalo.
pucimandaparivāro ambo te dadhivāhana
mūlaṁ mūlena saṁsaṭṭhaṁ sākhā sākhaṁ 5- nisevare
asātasannivāsena tenambo kaṭukapphalo"ti 6-
āgataṭṭhāne viya hi idhāpi kaṭukanti tittikaṁ veditabbaṁ. asātattāyāti amadhuratāya.
imasmiṁ pana bījūpamasutte 7- "diṭṭhīti niyatamicchādiṭṭhi gahitā"ti
porāṇakattherā āhaṁsu. taṁ pana paṭikkhipitvā "sabbānipi dvāsaṭṭhī diṭṭhigatānī"ti
vuttaṁ. anantarasutte "pāṇātipātā viramantassa adinnādānā viramantassa micchācārā
viramantassa natthi tatonidānaṁ puññan"tiādinā nayena 8- yathā diṭṭhi tathā
kāyakammādīni 8- yojetvā veditabbāni, idha pana sammādiṭṭhisahajātā cittaṭṭhapanāva
paṭṭhanāti veditabbā. sammādiṭṭhi panettha lokiyalokuttarā kathitā. sesaṁ sabbattha
uttānamevāti. 9-
dutiyavaggavaṇṇanā.

footnote: 1 ma. cittapatthanā 2 sī.,cha. cetanādīhi sampayuttā, ma. cetanādiṭṭhīhi
footnote: 3 chaßēéa. hissa 4 chaßēéa. lāmikā 5 chaßēéa. sākhā 6 khu.jā. 27/221-2/67 dadhivāhanajātaka (syā) 7 sī. bījopamasutte 8-8 chaßēéa. yathādiṭṭhiyaṁ ṭhitakāyakammādīni
9 chaßēéa. uttānatthamevāti

page number: 425

3. tatiyavaggavaṇṇanā
[308] tatiyassa paṭhame micchādiṭṭhikoti na yāthāvadiṭṭhiko. 1- viparītadassanoti
tāyeva micchādiṭṭhiyā viparītadassano. saddhammā vuṭṭhāpetvāti dasakusalakammapathadhammato
vuṭṭhāpetvā. asaddhamme patiṭṭhāpetīti dasākusalakammapathasaṅkhāte asaddhamme
patiṭṭhāpeti. ekapuggaloti cettha chahi satthārehi saddhiṁ devadatto ca aññe
ca evarūpā veditabbā.
[309] dutiye sammādiṭṭhikoti yāthāvadiṭṭhiko. aviparītadassanoti tāyeva
sammādiṭṭhiyā aviparītadassano. asaddhammāti dasākusalakammapathato. saddhammeti
dasakusalakammapathasaṅkhāte saddhamme. ekapuggaloti cettha anuppanne buddhe
cakkavattirājā sabbaññubodhisattoti evamādayo labbhanti, uppanne buddhe
buddhā 2- ceva buddhasāvakā
[310] tatiye micchādiṭṭhiparamānīti micchādiṭṭhi paramā etesanti
micchādiṭṭhiparamāni. pañca hi anantariyakammāni mahāsāvajjāni nāma, tehipi
micchādiṭṭhiyeva mahāsāvajjatarāti adhippāyo. kasmā? tesaṁ hi paricchedo atthi.
cattāri hi anantariyakammāni niraye nibbattāpentīti vuttāni. saṁghabhedakammaṁpi
niraye kappaṭṭhitikameva hoti. evameva tesaṁ 3- paricchedo atthi, koṭi paññāyati,
niyatamicchādiṭṭhiyā pana paricchedo natthi. sā hi vaṭṭassa mūlaṁ, tāya samannāgatassa
bhavato vuṭṭhānaṁ natthi. ye tassa sotabbaṁ maññanti, tepi vippaṭipādenti. 4- tāya ca
samannāgatassa neva saggo atthi na maggo. kappavināse mahājane brahmaloke
nibbattentepi 5- niyatamicchādiṭṭhiko tattha anibbattitvā piṭṭhicakkavāḷe
nibbattati. kiṁ pana piṭṭhicakkavāḷaṁ najjhāyatīti? jhāyati, tasmiṁ hi 6- jhāyamānepi esa
ākāse ekasmiṁ okāse paccatiyevāti vadanti.

footnote: 1 chaßēéa. ayāthāvadiṭṭhiko 2 chaßēéa. buddho 3 chaßēéa. evametesaṁ 4 ma. vippaṭisārenti,
footnote: cha. vippaṭipādeti 5 chaßēéa. nibbattepi 6 chaßēéa. ayaṁ saddo na dissati

page number: 426

[311] catutthe makkhalīti "mā khalī"ti vacanaṁ upādāya evaṁladdhanāmo titthakaro.
nadīmukheti dvinnaṁ nadīnaṁ samāgataṭṭhāne. desanāmattamevetaṁ, dvinnaṁ kandarānaṁ,
dvinnaṁ udakānaṁ, samuddassa ca, loṇiyā ca, nadiyāti 1- etesaṁpi yassa kassaci
samāgataṭṭhānaṁ aññaṁpi tathārūpaṁ udakaṁ. khipanti 2- kuminaṁ. uḍḍeyyāti 3-
oḍḍeyya. manussā hi naḷehi vā ucchūhi vā veḷūhi vā palāsindhisalākāya 4- vā
ekaṁ dve tayo vā kumbhe gaṇhanappamāṇaṁ kuminaṁ katvā mukhavaṭṭiyā yottena
bandhitvā nadīmukhaṁ netvā dvīsu passesu khāṇuke koṭṭetvā yottehi tattha
bandhanti, taṁ sandhāyetaṁ vuttaṁ. tasmiṁ hi paviṭṭhassa khuddakamacchassapi mokkho
natthi. anayāyāti avuḍḍhiyā. byasanāyāti vināsāya. makkhali moghapurisoti ayaṁ
makkhaligosālo tucchapuriso. manussakhipaṁ 5- maññe loke uppannoti mahājanassa
saggamokkhagamanamagge 6- tattha gamananivāraṇatthaṁ manussakuminaṁ viya loke uppanno.
[312] pañcamādīsu durakkhāte bhikkhave dhammavinayeti durakkhātadhammavinayo nāma
bāhirakassa sāsanaṁ. tattha hi satthāpi asabbaññū hoti, dhammopi durakkhāto,
gaṇopi duppaṭipanno. yo ca samādapetīti yo ācariyapuggalo samādapeti. yañca
samādapetīti yaṁ antevāsikaṁ samādapeti. yo ca samādapito tathattāya paṭipajjatīti
yo antevāsiko ācariyena samādapito tassa vacanaṁ karonto tathābhāvāya paṭipajjati.
bahuṁ apuññaṁ pasavantīti samādapento 7- hi pāṇātipātādīsu janasataṁ 8- samādapento
tesaṁ sabbesaṁpi akusalena samakameva akusalaṁ pāpuṇāti. tenāha "sabbe te bahuṁ
apuññaṁ pasavantī"ti.
[313] svākkhāteti suṭṭhu akkhāte sudesite. evarūpe hi dhammavinaye satthā
ca sabbaññū hoti, dhammo ca svākkhāto, gaṇo ca supaṭipanno. sabbe te

footnote: 1 sī.,chaßēéa. samuddassa ca nadiyā cāti 2 chaßēéa. khippanti 3 sī. oḍḍeyya
footnote: 4 sī.....sinnusalākāya, chaßēéa. palāsantisalākāya 5 chaßēéa. manussakhippaṁ
footnote: 6 ma. saggamokkhagamanamaggo 7 chaßēéa. samādapako 8 chaßēéa. jaṅghasataṁ

page number: 427

bahuṁ puññaṁ pasavantīti samādapito 1- hi bhikkhu piṇḍāya paviṭṭhe disvā
yāgubhattādīni samādapento sabbesaṁpi dāyakānaṁ kusalena samakaṁ kusalaṁ pāpuṇāti.
tena vuttaṁ "bahuṁ puññaṁ pasavantī"ti.
[314] dāyakena mattā jānitabbāti dāyakapuggalena pamāṇaṁ jānitabbaṁ,
pamāṇena dātabbaṁ, pūretvā atirekaṁ na dātabbaṁ. na dātabbanti hi avatvā 2-
pamāṇavasena thokaṁ thokaṁ dātabbanti vuttaṁ. kasmā? pūretvā atireke dinnepi
hi atirekā manussasampatti vā dibbasampatti vā nibbānasampatti vā natthi.
no paṭiggāhakenāti paṭiggāhakassa pana mattaṁ jānitvā paṭiggahaṇakiccaṁ nāma natthi.
kasmā? tassa hi mattaṁ ñatvā pūretvā 3- mattapaṭiggahaṇamūlikā appicchapaṭipadā
nāma natthi. yattakaṁ pana labhati, tattakaṁ gahetabbaṁ. atirekagahaṇamūlaṁ hissa
puttadāragahaṇaṁ 4- bhavissati.
[315] paṭiggāhakena mattā jānitabbāti paṭiggāhakapuggalena pamāṇaṁ
jānitabbaṁ. kathaṁ? gaṇhantena 5- hi dāyakassa vaso veditabbo, deyyadhammassa vaso
veditabbo, attano thāmo veditabbo. yadi hi deyyadhammo bahuko 6- hoti, dāyako
appaṁ dātukāmo, dāyakassa vasena appaṁ gaṇhitabbaṁ. deyyadhammo appo, dāyako
bahuṁ dātukāmo, deyyadhammassa vasena appaṁ gaṇhitabbaṁ. deyyadhammopi bahu, dāyakopi
bahuṁ dātukāmo hoti, 7- attano thāmaṁ ñatvā pamāṇeneva gaṇhitabbaṁ. evaṁ mattaṁ
ñatvā paṭiggaṇhanto hi appicchapaṭipadaṁ pūreti. anuppannassa lābho uppajjati,
uppanno lābho thāvarova hoti. appasannā pasīdanti, pasannāpi bhiyyo pasīdanti, 8-
mahājanassa cakkhubhūto hoti, sāsanaṁ ciraṭṭhitikaṁ karoti.

footnote: 1 chaßēéa. samādapako 2 ma. dātabbaṁ na dātabbanti avatvā 3 cha. pūretabbā
footnote: 4 chaßēéa. puttadārabharaṇaṁ 5 chaßēéa. tena 6 chaßēéa. bahu 7 chaßēéa. ayaṁ pāṭho na dissati
footnote: 8 chaßēéa. pasādamāpajjanti

page number: 428

tatrimāni vatthūni:- rohanajanapade kira kuḷumariyavihāre 1- eko daharo
dubbhikkhasamaye tasmiṁ gāme ekassa lambakaṇṇassa 2- gehe bhuñjanatthāya kaṭacchubhattaṁ
gahetvā gamanatthāya ca kaṭacchubhattameva labhati. so ekadivasaṁ tasmiṁ gehe ekaṁ āgantukaṁ
disvā ekameva kaṭacchubhattaṁ gaṇhi. athassa tena kāraṇena 3- so kulaputto pasīditvā
"amhākaṁ kulupakabhadanto evarūpo nāmā"ti rājadvāre mittāmaccānaṁ kathesi. te
sabbepi tassa appicchaguṇe pasannā ekadivaseneva saṭṭhī dhuvabhattāni paṭṭhapesuṁ. 4-
evaṁdhammova 5- appiccho anuppannaṁ lābhaṁ uppādeti.
saddhātissamahārājāpi cūḷupaṭṭhākaṁ 6- tissāmaccaṁ vīmaṁsitvā tena ekaṁ
tittiraṁ pacāpetvā āharāpesi. atha paribhogasamaye "aggaṁ datvā paribhuñjissāmī"ti
kassatthasālapariveṇe 7- mahātherassa bhaṇḍakagāhasāmaṇerassa 8- tittiramaṁsaṁ dento tasmiṁ
thokaṁyeva paṭiggaṇhante tassa appicchaguṇe pasīditvā "pasannosmi tāta, aṭṭha te
dhuvabhattāni 9- demī"ti āha. tāni 10- mahārāja upajjhāyassa demīti. aparānipi aṭṭha
demīti. tāni amhākaṁ ācariyassa demīti. aparānipi aṭṭha te demīti. 11- tāni
samānupajjhāyānaṁ dammīti. aparānipi aṭṭha dammīti. tāni bhikkhusaṁghassa dammīti.
aparānipi aṭṭha dammīti. so 12- sāmaṇero adhivāsesīti. evamassa uppanno lābho
thāvaro hoti.
appasannā pasīdantīti etthāpi:- dīghabrāhmaṇo kira brāhmaṇe bhojento pañca
pañca bhattasarakāni datvā santappetuṁ nāsakkhi. athekadivasaṁ "samaṇā kira nāma appicchā"ti
kathaṁ sutvā vīmaṁsanatthāya bhattaṁ gāhāpetvā bhikkhusaṁghassa bhattakiccakaraṇavelāya vihāraṁ
gantvā tiṁsamatte bhikkhū bhojanasālāyaṁ bhuñjanteva 13- disvā ekabhattasarakaṁ
gahetvā saṁghattherassa santikaṁ agamāsi. thero aṅguliṁ cāletvā thokameva

footnote: 1 sī.,chaßēéa. rohaṇajanapade kira kuṭumbariyavihāre 2 sī. lambakaṇṇakassa,
footnote: chaßēéa. kammakārassa 3 chaßēéa. "kena kāraṇenā"ti vutte tamatthaṁ
footnote: vatvā... 4 chaßēéa. dhurabhattāni ṭhapesuṁ 5 ma. evaṁ dhammo ca, cha. evaṁ

6 sī. cuḷhaupaṭṭhākaṁ 7 sī. kanthakasālapariveṇe, chaßēéa. aṭṭhakasālapariveṇe
8 sī. bhaṇḍagāhakasāmaṇerassa, chaßēéa. bhaṇḍaggāhasāmaṇerassa 9 chaßēéa. dhurabhattāni
10 chaßēéa. ayaṁ pāṭho na dissati 11 chaßēéa. aṭṭha dammīti 12 chaßēéa. ayaṁ pāṭho na dissati
13 chaßēéa. bhuñjante

page number: 429

aggahesi. eteneva niyāmena ekabhattasarakaṁ sabbesaṁ sampāpuṇi. tato brāhmaṇo
"sabboyeva kira etesaṁ 1- samaṇānaṁ guṇo"ti appicchatāya pasanno sahassaṁ vissajjetvā
tasmiṁyeva vihāre cetiyaṁ kāresi. evaṁ appasannā pasīdanti.
pasannā bhiyyo pasīdantīti ettha vatthunā kiccaṁ natthi. pasannānaṁ hi appicchaṁ
disvā pasādo bhiyyo vaḍḍhatiyeva.
majjhantikatissattherādisadise 2- pana appicche disvā mahājano appiccho bhavituṁ
maññatīti appiccho mahājanassa cakkhubhūto nāma hoti.
"appicchatā bhikkhave saddhammassa ṭhitiyā asammosāya anantaradhānāya saṁvattatī"ti 3-
vacanato pana appiccho sāsanaṁ ciraṭṭhitikaṁ karoti nāma.
no dāyakenāti svākkhāte dhammavinaye pana dāyakassa pamāṇaṁ ñatvā
dātabbakiccaṁ nāma natthi. yattako deyyadhammo atthi, tattakaṁ avattharitvā dātuṁ
vaṭṭatīti. avattharitvā dinnakāraṇā hi esa manussasampattiṁ dibbasampattiṁ
nibbānasampattiṁ ca avattharitvā uttaruttariṁ paṇītappaṇītameva 4- labhati.
[316] yo āraddhaviriyo, so dukkhaṁ viharatīti pañcātapamarupapātappadhānāadiccānu-
parivattitaukkuṭikappadhānādīni 5- anuyuñjanto diṭṭheva 6- dhamme dukkhaṁ
vaharatīti, 7- tasseva bāhirasamaye samādinnassa 8- tapacaraṇassa vipākena niraye
uppajjitvā samparāyepi dukkhaṁ viharati.
[317] yo kusīto, so dukkhaṁ viharatīti ayaṁpi diṭṭhadhamme ceva samparāye
ca dukkhaṁ viharatīti. 9- kathaṁ? yassa hi pabbajitakālato paṭṭhāya yoniso manasikāro

footnote: 1 chaßēéa. saccoyeva etesaṁ 2 chaßēéa. majjhantikatissattherasadise
footnote: 3 aṅ.ekaka. 20/119/18 dutiyapamādādivagga 4 chaßēéa. uttaruttari paṇītapaṇītameva
footnote: 5 sī. pañcatāpatappana...,

chaßēéa. pañcātapatappanamaruppapātapatanādiccānuparivattanaukkuṭikappadhānādīni
6 chaßēéa. diṭṭhe ceva 7 chaßēéa. viharati 8 ka. samādiṇṇassa 9 chaßēéa. viharati

page number: 430

natthi, buddhavacanaṁ na uggaṇhāti, ācariyupajjhāyavattaṁ na karoti, cetiyaṅgaṇa-
bodhiyaṅgaṇavattaṁ na karoti. janassa pana saddhādeyyaṁ apaccavekkhaṇaparibhogena 1-
paribhuñjitvā divasaṁ seyyasukhaṁ 2- anuyuñjitvā pabuddhakāle tayo vitakke
vitakketi. so katipāheneva bhikkhubhāvā cavati. evaṁ diṭṭhadhammeva 3- dukkhaṁ viharati.
pabbajitvā pana samaṇadhammassa sammā akatattā ca:-
kuso yathā duggahito hatthamevānukantati
sāmaññaṁ dupparāmaṭṭhaṁ nirayāyupakaḍḍhatīti 4-
apāyasmiṁyeva paṭisandhiṁ gaṇhāti. evaṁ samparāyepi dukkhaṁ viharatīti.
[318] yo kusīto, so sukhaṁ viharatīti kālena kālaṁ vuttappakāre tapacaraṇe
kiñci kiñci tapacaraṇaṁ katvā kālena kālaṁ odātavatthavasano mālāgandhavilepanadharo
madhuraṁ bhojanaṁ bhuñjanto mudukāsu seyyāsu sayanto diṭṭhadhamme ceva sukhaṁ viharati
samparāye ca. so hi tassa tapacaraṇassa agāḷhaṁ agahitattā nātibahuṁ niraye
dukkhaṁ anubhavati. tasmā samparāye sukhaṁ viharati nāma.
[319] yo āraddhaviriyo, so sukhaṁ viharatīti āraddhaviriyo hi pabbajitakālato
paṭṭhāya vattesu paripūrakārī hoti, buddhavacanaṁ uggaṇhāti, yoniso manasikāre
kammaṁ karoti. athassa vattapūraṇañceva uggahitabuddhavacanañca samaṇadhammakiriyañca
āvajjentassa cittaṁ pasīdatīti. 5- evaṁ diṭṭheva dhamme sukhaṁ viharati. diṭṭhadhamme
pana arahattaṁ pāpuṇituṁ asakkonto nibbattabhave khippābhiñño hotīti samparāyepi sukhaṁ
viharati nāma.
[320] seyyathāpi bhikkhave appamattakopi gūtho duggandho hotīti idaṁ

footnote: 1 chaßēéa. apaccavekkhitaparibhogena 2 sī. phassasukhaṁ, chaßēéa. seyyasukhaṁ passasukhaṁ
footnote: 3 chaßēéa. diṭṭhadhamme ca 4 khuḍha. 25/311/70 dubbacabhikkhuvatthu 5 chaßēéa. pasīdati

page number: 431

suttaṁ atthuppattiyaṁ vuttaṁ. katarātthuppattiyanti? navakanipāte 1- satuppāda-
suttātthuppattiyaṁ. 2- tathāgato hi taṁ atthaṁ 3- kathento "nava puggalā nirayato
muttā, tiracchānayonito muttā, pittivisayato muttā"ti 4- kathesi. athassa etadahosi
"sace kho pana me puttā idaṁ dhammadesanaṁ sutvā khīṇanirayamhā khīṇatiracchānayonikā
khīṇapittivisayā khīṇāpāyaduggativinipātāti maññamānā uparimaggaphalatthāya vāyamituṁ
na maññeyyuṁ, tesaṁ saṁvegaṁ janessāmī"ti saṁvegajananatthaṁ "seyyathāpi bhikkhave"ti
imaṁ suttamārabhi. tattha appamattakoti thokamattako parittappamāṇo, antamaso kusaggenapi
gahetvā upasiṅghiyamāno duggandhova hoti. appamattakaṁpi bhavaṁ na vaṇṇemīti
appamattakaṁpi kālaṁ bhave paṭisandhiṁ na vaṇṇeyyāmi. 5- idāni saupamaṁ 6- dassento
āha antamaso accharāsaṅghātamattaṁpīti. ettha 7- sabbantimena paricchedena dve
aṅguliyo ekato katvā paharaṇamattaṁpi kālanti vuttaṁ hoti. sesaṁ sabbattha
uttānatthamevāti.
tatiyavaggavaṇṇanā.
----------

footnote: 1 aṅṇavaka. 23/216(12)/391 saupādisesasutta (syā) 2 navakanipāte ca
footnote: saupādisesasuttanti pāṭho dissati 3 sī. suttaṁ
footnote: 4 aṅṇavaka. 23/216/395 5 chaßēéa. vaṇṇayāmi 6 chaßēéa. idānissa upamaṁ 7 chaßēéa. ayaṁ

pāṭho na dissati

page number: 432

4. catutthavaggavaṇṇanā
[322] catutthassa 1- paṭhame jambūdīpeti jambuyā paññāto pākaṭo dīpoti
jambūdīpo. 2- imassa kira dīpassa paññāṇabhūtā 3- yojanasatubbedhā paṇṇāsayojanasākhā
pañcadasayojanavaṭṭakkhandhā himavantapabbate jātā kappaṭṭhāyinī mahājambū nāma
atthi, tāya ayaṁ dīpo jambūdīpoti vuccati. yathā ca imasmiṁ dīpe jambūrukkho
kappaṭṭhāyi, tathā amaragoyāne 4- kadambarukkho, uttarakurūsu kapparukkho, pubbavidehe
sirīsarukkho, asurānaṁ cittapātalī, 5- supaṇṇānaṁ simbalirukkho, devānaṁ
pāricchattakoti imepi kappaṭṭhāyinova.
pātalī 6- simbalī jambū devānaṁ pārichattako
kadambo kapparukkho ca sirīsena bhavati sattamanti. 7-
ārāmarāmaṇeyyakanti pupphārāmaphalārāmānaṁ rāmaṇeyyakaṁ veḷuvanajīvakambavana-
jetavanapubbārāmasadisaṁ. taṁ imasmiṁ jambūdīpe appamattakaṁ parittakaṁ, na ca 8- bahukanti
attho. sesapadesupi eseva nayo. ettha ca 8- vanarāmaṇeyyakanti nāgavanasālavana-
campakavanādisadisaṁ vaṅkapabbatahimavantapabbatappadesādīsu araññavanaṁ veditabbaṁ. bhūmi-
rāmaṇeyyakanti jetavanavihāramagadhakhettādisadisaṁ samabhūmiṭṭhānaṁ. pokkharaṇīrāmaṇeyyakanti
jeṭṭhapokkharaṇīmattapokkharaṇīsadisānaṁ 9- vaṭṭacaturassadīghavaṅkādisaṇṭhānānaṁ pokkharaṇīnaṁ
sannivesanaṭṭhānaṁ. ukkūlavikūlanti ukkūlañca vikūlañca. tattha ukkūlaṁ
unnataṭṭhānaṁ, vikūlaṁ ninnaṭṭhānaṁ. 10- nadīvidugganti nadīnaṁ duggattā 10-
nadīvidugganti vuccati. khāṇukaṇṭakaṭṭhānanti tattha 11- jātimānānañceva
āhariyamānānañca khāṇukaṇṭakānaṁ patitaṭṭhānaṁ. 11- pabbatavisamanti girivisamaṁyeva. 12- ye
odakāti ye ca udake jāyanti, teyeva bahutarā.

footnote: 1 chaßēéa. catutthavaggassa 2 chaßēéa. jambudīpo. evamuparipi 3 chaßēéa. saññāṇabhūtā
footnote: 4 sī.,chaßēéa. aparagoyāne 5 sī.,chaßēéa. cittapāṭalirukkho 6 chaßēéa. pāṭalī 7 chaßēéa. sirīso
footnote: bhavati sattamoti 8 chaßēéa. ayaṁ saddo na dissati

9 chaßēéa. jetavanapokkharaṇigaggarāpokkharaṇisadisānaṁ 10-10 sī.,chaßēéa. nadīvidugganti
nadīnaṁ bhinnaṁ ṭhānaṁ, taṁ duggamattā 11-11 sī.,chaßēéa. jātakānañceva āhariyamānānañca
khāṇukaṇṭakādīnaṁ patiṭṭhānaṭṭhānaṁ 12 chaßēéa. girivisamaṁ

page number: 433

ito kira suvaṇṇabhūmi sattamattāni yojanasatāni hoti, ekena vātena gacchantī
nāvā sattahi ahorattehi gacchati. athekasmiṁ samaye evaṁ gacchantī nāvā sattāhaṁpi
nandiyāvaṭṭamacchapiṭṭheneva gatā. evaṁ odakānaṁ sattānaṁ bahubhāvo veditabbo.
apica thalaṭṭhānassa parittabhāvena udakassa ca bahubhāvenāpi ayamettha attho 1-
veditabbo. yathā hi mahātaḷāke ekova uppalagaccho assa, cattāreva paṇṇāni,
majjheva 2- ekaṁ uppalamakulaṁ assa. evameva 3- cattāri paṇṇāni viya cattāro dīpā,
majjhe uppalamakulaṁ viya sinerupabbato, sesaudakaṁ viya udakaparikkhitto okāso.
tassa mahantabhāvo iddhimantānaṁ pākaṭo hoti. tesaṁ hi ākāsena gacchantānaṁ
cattāro mahādīpā cattāri paṇṇāni viya upaṭṭhahanti, sinerupabbato majjhe
uppalamakulaṁ viya, sesaṁ udakaṁ viya udakaparikkhitto okāso. evaṁ mahante udake
jātattā odakāva bahutarā veditabbā.
[323] dutiyādīsu aññatra manussehīti idha cattāro apāyā aññatra
manussehīti adhippetā.
majjhimesu janapadesūti "puratthimāya disāya kajaṅgalaṁ 4- nāma nigamo, tassa
parena mahāsālā, tato parā 5- paccantimā janapadā, orato majjhe. puratthimadakkhiṇāya
disāya sallavatī 6- nāma nadī, tato parā paccantimā janapadā, orato majjhe.
dakkhiṇāya disāya setakaṇṇikaṁ nāma nigamo, tato parā paccantimā janapadā,
orato majjhe. pacchimāya disāya thūnaṁ 7- nāma brāhmaṇagāmo, tato parā paccantimā
janapadā, orato majjhe. uttarāya disāya usīraddhajo nāma pabbato, tato parā
paccantimā janapadā, orato majjhe"ti evaṁ 8- paricchinne janapadeti attho. ayaṁ
hi janapado mudiṅgasaṇṭhāno ujukena katthaci asītiyojano hoti, katthaci yojanasatiko,

footnote: 1 chaßēéa. ayamattho 2 chaßēéa. tassa cattāri ca, majjhe ca 3 chaßēéa. evamevaṁ 4 chaßēéa. gajaṅgalaṁ
footnote: 5 ka. paraṁ 6 ka. puratthimāya anudisāya sālavatī 7 ka. thunaṁ
footnote: 8 vißēáahā. 5/259/24 cammakkhandhaka

page number: 434

majjhe pana 1- tiyojanasatiko, pariyantaparikkhepena navamattayojanasatiko hoti.
ettake ṭhāne buddhapaccekabuddhabuddhupaṭṭhākabuddhasāvakā 2- buddhamātā buddhapitā
cakkavattirājāti ime sattā nibbattanti. apica upādāyāpi 3- majjhimappadese 4-
labbhati. sakalopi hi jambūdīpo majjhimappadeso nāma, sesadīpā paccantimā janapadā.
tāmbapaṇṇidīpe 5- anurādhapuraṁ majjhimappadeso nāma, seso paccantoti evaṁ nayo
veditabbo.
[324] paññavanto ajaḷā aneḷamūgāti ettha kammassakatapaññā jhānapaññā
vipassanāpaññā maggapaññā phalapaññāti etāhi samannāgatā paññavanto
nāma, amūḷhā ajaḷā nāma. yesaṁ eḷā mukhato na galati, te aneḷamūgā
nāma, aneḷamukhā niddosamukhāti attho. paṭibalāti samatthā, kāyabalena ceva
ñāṇabalena ca samannāgatā. atthamaññātunti 6- atthānatthaṁ kāraṇākāraṇaṁ jānituṁ.
duppaññāti apaññā nippaññā. jaḷāti mandā 7- mohā. 8-
[325] ariyena paññācakkhunāti saha vipassanāmaggena. 9- avijjāgatāti
avijjandhakārena samannāgatā.
[326] ye labhanti tathāgataṁ dassanāyāti ye tathāgatassa guṇe jānitvā
tathāgataṁ cakkhuviññāṇena passituṁ labhanti.
[327] tathāgatappaveditanti tathāgatena paveditaṁ pakāsetvā kathitaṁ. savanāyāti
sotaviññāṇena sotuṁ.
[328] dhārentīti taṁ na pamussanti. 10-

footnote: 1 chaßēéa. katthaci dviyojanasatiko, majjhe pana 2 chaßēéa. buddhapaccekabuddhā mahāsāvakā
footnote: buddhupaṭṭhākā buddhasāvakā 3 sī. upādāya upādāyāpi, chaßēéa. upādāyupādāyāpi
footnote: 4 chaßēéa. majjhimapadeso 5 sī.,chaßēéa. tambapaṇṇidīpe 6 ka. aññātunti 7 sī. dandhā

8 chaßēéa. momūhā 9 cha. sahavipassanena maggena 10 chaßēéa. pammussanti

page number: 435

[329] dhatānaṁ 1- dhammānaṁ atthaṁ upaparikkhantīti paguṇāya pāliyā atthānatthaṁ
upaparikkhanti.
[330] atthamaññāya dhammamaññāyāti aṭṭhakathañca pāliñca jānitvā.
dhammānudhammaṁ paṭipajjantīti anulomapaṭipadaṁ pūrenti.
[331] saṁvijanīyesu ṭhānesūti saṁvejanīyesu 2- kāraṇesu. saṁvijantīti saṁvegaṁ
āpajjanti.
[332] yoniso padahantīti upāyena padhānaṁ viriyaṁ karonti.
[333] vavassaggārammaṇanti vavassaggo vuccati nibbānaṁ, taṁ ārammaṇaṁ
karitvāti attho. labhanti samādhinti maggasamādhiñca phalasamādhiñca pāpuṇanti.
[334] annaggarasaggānanti uttamannānaṁ ceva uttamarasānañca. uñchena
kapālābhatena 3- yāpentīti uñchācārena vanamūlaphalāphalena vā kapālena vā
ābhatābhatabhattena 4- yāpenti. ettha ca yo kassacideva khādanīyabhojanīyassa atthāya
citte uppanne taṁkhaṇaṁyeva taṁ na labhati, ayaṁ annaggarasaggassa 5- na lābhī nāma.
yassapi taṁkhaṇaṁyeva labhitvā olokentassa vaṇṇagandharasā amanāpā honti, ayaṁpi
annaggarasaggānaṁ na lābhī nāma. yassa pana vaṇṇagandharasā paṭilabbhanti 6- manāpā honti,
ayaṁ annaggarasaggānaṁ lābhī nāma. so uttamakoṭiyā cakkavattirājā, heṭṭhimakoṭiyā
dhammāsoko veditabbo. saṅkhepato hi yassa bhattassa ekā pāti satasahassaṁ
agghati, idaṁ annaggarasaggannāma. yaṁ pana bhikkhusaṁghaṁ piṇḍāya carantaṁ disvā
manussā uttamappaṇītaṁ bhattaṁ denti, idaṁ kinnāmāti? idaṁ uñchena kapālābhatena
yāpente upādāya annaggarasaggaṁ nāma vuccatīti.

footnote: 1 chaßēéa. dhātānaṁ 2 chaßēéa. saṁvegajanakesu 3 ka. kapālabhattena
footnote: 4 chaßēéa. ābhatabhattena vā 5 chaßēéa. annaggarasaggānaṁ 6 sī. paṭilabhanti

page number: 436

[335] attharasassātiādīsu 1- attharaso nāma cattāri sāmaññaphalāni, dhammaraso
nāma cattāro maggā, vimuttiraso nāma amataṁ nibbānaṁ. sesaṁ sabbattha
uttānatthamevāti.
catutthavaggavaṇṇanā.
jambūdīpeyyālo niṭṭhito.
-----------------

footnote: 1 ka. attharasoti

page number: 437

17. pasādakaradhammavaggavaṇṇanā
[366] addhamidantiādīsu ekaṁsādhivacanametaṁ, 1- addhā idaṁ lābhaṁ, 2- ekaṁso esa
lābhānanti vuttaṁ hoti. yadidaṁ āraññakattanti 3- yo ekaṁsāaraññakabhāvo. 4- idaṁ
vuttaṁ hoti:- āraññakabhāvo nāma lābhānaṁ ekaṁso avassaṁ bhāvitattā 5- na sakkā
āraññakena lābhaṁ na labhitunti. āraññako hi bhikkhu "attano araññavāsassa
anucchavikaṁ karissāmī"ti pāpakannāma na karoti, athassa "āraññako ayaṁ bhikkhū"ti
sañjātagāravo mahājano catupaccayapūjaṁ karoti. tena vuttaṁ "addhamidaṁ bhikkhave lābhānaṁ
yadidaṁ āraññakattan"ti. sesapadesupi eseva nayo. ettha pana bāhusaccanti
bahussutabhāvo. thāvareyyanti cirapabbajitattā thāvarappattabhāvo. ākappasampadāti
cīvaragahaṇādino ākappassa sampatti. parivārasampadāti suciparivāratā. kolaputtīti 6-
kulaputtabhāvo. vaṇṇapokkharatāti sampannarūpatā. kalyāṇavākkaraṇatāti 7- vacanakiriyāya
madhurabhāvo. appābādhatāti ārogyasampatti. arogo hi bhikkhu attano sarīrakalyāṇatāya
8- vāsadhure 9- ca ganthadhure ca paripūriko 10- hoti, tenassa lābhā
uppajjantīti. 11-
soḷasa pasādakaradhammā niṭṭhitā.
---------------------

footnote: 1 sī.,chaßēéa. addhanti ekaṁsādhivacanametaṁ 2 chaßēéa. lābhānaṁ 3 chaßēéa. āraññikattanti
footnote: 4 chaßēéa. yo esa āraññikabhāvo 5 chaßēéa. avassabhāvitā 6 ka. kulaputtīti
footnote: 7 ka. kalyāṇavakkaraṇatāti 8 cha. sarīrakalyatāya 9 chaßēéa. vipassanādhure

10 chaßēéa. paripūrakārī 11 chaßēéa. lābho uppajjatīti

page number: 438

18. aparāccharāsaṅghātavaggavaṇṇanā
[382] accharāsaṅghātamattaṁpīti idaṁpi suttaṁ aggikkhandhopamātthuppattiyaṁyeva
1- vuttaṁ. appamattāya 2- hi mettāya avipākattaṁ 3- natthi. tassāyeva
atthuppattiyā ayaṁ desanā āraddhāti veditabbā. tattha paṭhamanti "gaṇanānupubbato 4-
paṭhamaṁ, idaṁ paṭhamaṁ samāpajjatīti paṭhaman"ti vibhaṅge 5- vuttatthameva. jhānanti jhānaṁ nāma
duvidhaṁ ārammaṇūpanijjhānañca lakkhaṇūpanijjhānañcāti. tattha ārammaṇūpanijjhānaṁ
nāma aṭṭha samāpattiyo. tā hi paṭhavīkasiṇādino ārammaṇassa upanijjhānato 6-
ārammaṇūpanijjhānanti vuccanti. lakkhaṇūpanijjhānanti vipassanāmaggaphalāni.
vipassanā hi aniccādivasena saṅkhāralakkhaṇassa upanijjhānato lakkhaṇūpanijjhānannāma,
vipassanāya pana lakkhaṇūpanijjhānakiccaṁ maggena sijjhatīti maggo lakkhaṇūpanijjhānaṁ, phalaṁ
suññatānimittāppaṇihitalakkhaṇassa nibbānasseva upanijjhānato lakkhaṇūpanijjhānanti
vuccati. tattha imasmiṁ pana atthe ārammaṇūpanijjhānaṁ adhippetaṁ. ko pana vādo ye naṁ
bahulīkarontīti ye naṁ paṭhamajjhānaṁ bahulīkaronti, punappunaṁ karonti, tesu
vattabbameva natthi. sesamettha heṭṭhā vuttanayeneva veditabbaṁ.
[383] dutiyantiādīsupi "gaṇanānupubbato dutiyan"tiādinā 7- nayena attho
veditabbo.
[386-387] mettanti sabbasattesu hitapharaṇaṁ. cetovimuttinti cittavimuttiṁ.
idha appanāmattāva 8- mettā adhippetā. karuṇādīsupi eseva nayo. ime pana
cattāro brahmavihārā vaṭṭā 9- honti, vaṭṭapādā honti, vipassanāpādā honti,
diṭṭhadhammasukhavihārā honti, abhiññāpādā vā nirodhapādā vā honti. lokuttarā
pana na honti. kasmā? sattārammaṇattāti.

footnote: 1 aṅ.sattaka. 23/69/129 2 chaßēéa. appanāppattāya 3 chaßēéa. vipāke kathāyeva
footnote: 4 chaßēéa. gaṇanānupubbatā. evamuparipi 5 abhi.vi. 35/568/311 jhānavibhaṅga
footnote: 6 sī. upanijjhāyanato 7 abhi.vi. 35/579/312 8 chaßēéa. appanāppattāva

9 sī.,chaßēéa. vaṭṭaṁ

page number: 439

[390] kāye kāyānupassīti ānāpānapabbaṁ iriyāpathapabbaṁ catusampajaññapabbaṁ
paṭikūlamanasikārapabbaṁ dhātumanasikārapabbaṁ navasīvathikapabbanti 1- ajjhattaparikammavasena
cattāri nīlādikasiṇānīti imasmiṁ aṭṭhārasavidhe kāye tameva kāyaṁ paññāya
anupassanto. viharatīti iriyati vattati. iminā imassa aṭṭhārasavidhena
kāyānupassanāsatipaṭṭhānaṁ bhāventassa 2- bhikkhuno iriyāpatho kathito hoti. ātāpīti
tasseva vuttappakārassa satipaṭṭhānassa bhāvanaviriyena 3- viriyavā. sampajānoti
aṭṭhārasavidhena kāyānupassanāsatipaṭṭhānassa pariggahapaññāya 4- sammāpajānanto. satimāti
aṭṭhārasavidhena kāyānupassanāpariggāhikāya satiyā samannāgato. vineyya loke
abhijjhādomanassanti tasmiṁyeva kāyasaṅkhāte loke pañcakāmaguṇikataṇhañca
paṭighasampayuttadomanassañca vinetvā vikkhambhetvā kāye kāyānupassī viharatīti
vuttaṁ hoti. ettāvatā kāyānupassanāsatipaṭṭhānavasena suddharūpasammasanameva kathitanti
veditabbaṁ.
vedanāsu vedanānupassīti sukhādibhedāsu vedanāsu "sukhaṁ vedanaṁ vediyamāno
sukhaṁ vedanaṁ vediyāmīti pajānāti. dukkhaṁ, adukkhamasukhaṁ, sāmisaṁ vā sukhaṁ, nirāmisaṁ
vā sukhaṁ, sāmisaṁ vā dukkhaṁ, nirāmisaṁ vā dukkhaṁ, sāmisaṁ vā adukkhamasukhaṁ, nirāmisaṁ
vā adukkhamasukhaṁ vedanaṁ vediyamāno nirāmisaṁ adukkhamasukhaṁ vedanaṁ vediyāmīti
pajānātī"ti. 5- evaṁ vuttaṁ navavidhaṁ vedanaṁ anupassanto ātāpītiādinā panettha
navavidhena vedanānupassanāsatipaṭṭhānassa bhāvanāpariggāhikānaṁ viriyapaññāsatīnaṁ
vasena attho veditabbo. loketi 6- cettha vedanā 7- veditabbā.
cittadhammesupi eseva nayo. ettha pana citte cittānupassīti "sarāgaṁ vā
cittaṁ sarāgaṁ cittanti pajānātī"ti 8- evaṁ vitthārite soḷasappabhede citte
evaṁ 9-

footnote: 1 sī.,chaßēéa. navasivathikāpabbāni 2 chaßēéa....satipaṭṭhānabhāvakassa 3 chaßēéa. bhāvanakavīriyena
footnote: 4 sī. pariggahaṇapaññāya, chaßēéa. pariggāhikapaññāya 5 dīßēéa. 10/380/254,
footnote: maßēáū. 12/113/82 mahāsatipaṭṭhānasutta, abhi.vi. 35/363/232 satipaṭṭhānavibhaṅga

6 chaßēéa. lokoti 7 sī. sāva vedanā 8 dīßēéa. 10/381/255,
maßēáū. 12/114/83 cittānupassanāsatipaṭṭhāna,
abhi.vi. 35/365/234 cittānupassanāniddesa 9 chaßēéa. citte tameva cittaṁ

page number: 440

pariggāhikāya anupassanāya anupassantoti attho. dhammesu dhammānupassīti "pañcavidha-
nīvaraṇāni, 1- pañcupādānakkhandhā, cha ajjhattikabāhirāyatanāni, satta bojjhaṅgā,
cattāri ariyasaccānī"ti 2- evaṁ koṭṭhāsavasena pañcadhā vuttesu dhammesu
pariggāhikāya 3- anupassanāya te dhamme anupassantoti attho. ettha pana
vedanānupassanāsatipaṭṭhāne ca cittānupassanāsatipaṭṭhāne ca suddhārūpasammasanameva kathitaṁ,
dhammānupassanāsatipaṭṭhāne rūpārūpasammasanaṁ. imāni 4- cattāripi satipaṭṭhānāni
lokiyalokuttaramissakāneva kathitānīti veditabbāni.
[394] anuppannānanti anibbattānaṁ. pāpakānanti lāmakānaṁ. akusalānaṁ
dhammānanti akosallasambhūtānaṁ lobhādidhammānaṁ. anuppādāyāti anibbattanatthāya.
chandaṁ janetīti kattukamyatākusalacchandaṁ uppādeti. vāyamatīti payogaṁ parakkamaṁ karoti.
viriyaṁ ārabhatīti kāyikacetasikaviriyaṁ karoti. cittaṁ paggaṇhātīti teneva
sahajātaviriyena cittaṁ ukkhipati. padahatīti padhānaviriyaṁ karoti.
uppannānanti jātānaṁ nibbattānaṁ. kusalānaṁ dhammānanti kosalyasambhūtānaṁ 5-
alobhādidhammānaṁ. ßēhitiyāti ṭhitatthaṁ. asammosāyāti anassanatthaṁ. bhiyyobhāvāyāti
punappunaṁ bhāvāya. vepullāyāti vipulabhāvāya. bhāvanāyāti vuḍḍhiyā. 6- pāripūriyāti
paripūraṇatthāya. ayaṁ tāva catunnaṁ sammappadhānānaṁ ekapadiko atthuddhāro.
ayaṁ pana sammappadhānakathā nāma duvidhā lokiyā lokuttarā ca. tattha
lokiyā sabbapubbabhāge hoti, sā kassapasaṁyuttapariyāyena lokiyamaggakkhaṇeyeva
veditabbā. vuttañhi tattha:-
7- "cattārome āvuso sammappadhānā. katame cattāro. 7- idhāvuso bhikkhu
`anuppannā me pāpakā akusalā dhammā uppajjamānā anatthāya

footnote: 1 chaßēéa. pañca nīvaraṇāni 2 dīßēéa. 10/382-386/255, maßēáū. 12/115-119/83,
footnote: abhi.vi. 35/367/237 3 chaßēéa. dhammapariggāhikāya 4 chaßēéa. iti imāni
footnote: 5 chaßēéa. kosallasambhūtānaṁ 6 chaßēéa. vaḍḍhiyā 7-7 pāliyaṁ ime pāṭhā na dissanti

page number: 441

saṁvatteyyun'ti ātappaṁ karoti, `uppannā me pāpakā akusalā dhammā
appahīyamānā anatthāya saṁvatteyyun'ti ātappaṁ karoti, `anuppannā me
kusalā dhammā anuppajjamānā anatthāya saṁvatteyyun'ti ātappaṁ karoti,
`uppannā me kusalā dhammā nirujjhamānā anatthāya saṁvatteyyun'ti
ātappaṁ karotī"ti. 1-
ettha ca pāpakā akusalāti lobhādayo veditabbā. anuppannā me 2- kusalā
dhammāti samathavipassanā ceva maggo ca. uppannā kusalā nāma samathavipassanāva.
maggo pana sakiṁ uppajjitvā nirujjhamāno anatthāya saṁvattaniko 3- nāma natthi.
so hi phalassa paccayaṁ datvāva nirujjhati. uppannā kusalā nāma 4- purimasmiṁpi
vā samathavipassanāva gahetabbāti vuttaṁ, taṁ pana na yuttaṁ. evaṁ lokiyasammappadhānakathā
sabbapubbabhāge kassapasaṁyuttapariyāyena veditabbā. lokuttaramaggakkhaṇe panetaṁ
ekameva viriyaṁ catukiccasādhanavasena cattāri nāmāni labhati.
tattha anuppannānaṁ pāpakānanti ettha "anuppanno ceva kāmacchando"tiādīsu
vuttanayena attho veditabbo. uppannānaṁ pāpakānanti ettha catubbidhaṁ uppannaṁ
vattamānuppannaṁ bhutvāvigatuppannaṁ okāsakatuppannaṁ bhūmiladdhuppannanti.
tattha ye kilesā vijjamānā upādānasamaṅgino, 5- idaṁ vattamānuppannaṁ nāma. kamme
pana vijahante 6- ārammaṇarasaṁ anubhavitvā niruddhe vipāko 7- bhutvā vigataṁ nāma,
kammaṁ uppajjitvā niruddhaṁ bhutvā vigataṁ nāma. tadubhayaṁpi bhutvāvigatuppannanti
saṅkhyaṁ 8- gacchati. kusalakammaṁ 9- aññassa kammassa vipākaṁ paṭibāhitvā attano
vipākassa okāsaṁ karoti, evaṁ kate okāse vipāko uppajjamāno okāsakaraṇato
paṭṭhāya uppannoti vuccati, idaṁ okāsakatuppannaṁ nāma. pañcakkhandhā pana vipassanāya

footnote: 1 saṁṇi. 16/145/189 anottappīsutta 2 chaßēéa. ayaṁ pāṭho na dissati
footnote: 3 chaßēéa. saṁvattanako 4 chaßēéa. uppannā kusalā nāmāti ime pāṭhā na dissanti
footnote: 5 sī.,chaßēéa. uppādādisamaṅgino 6 sī.,chaßēéa. javite 7 sī.,chaßēéa. niruddhavipāko

8 chaßēéa. saṅkhaṁ. evamuparipi 9 chaßēéa. kusalākusalakammaṁ

page number: 442

bhūmi nāma, te atītādibhedā honti. tesu anusayitakilesā pana atītā vā anāgatā
vā paccuppannā vāti na vattabbā. atītakkhandhesu anusayitāpi hi appahīnāva
honti, anāgatakkhandhesu anusayitāpi hi appahīnāva honti, paccuppannakkhandhesu
anusayitāpi hi 1- appahīnāva honti, idaṁ bhūmiladdhuppannaṁ nāma. tenāhu porāṇā
"tāsu tāsu bhūmīsu asamugghāṭitakilesā 2- bhūmiladdhuppannaṁ nāmāti 3- saṅkhyaṁ
gacchantī"ti.
aparaṁpi catubbidhaṁ uppannaṁ samudācāruppannaṁ ārammaṇādhiggahituppannaṁ
avikkhambhituppannaṁ asamugghāṭituppannanti. tattha sampati vattamānaṁyeva
samudācāruppannaṁ nāma. sakiṁ cakkhūni ummiletvā ārammaṇe nimitte gahite
anussaritakkhaṇe 4- kilesā nuppajjissantīti na vattabbā. kasmā? ārammaṇassa
adhigahitattā. yathā kiṁ? yathā khīrarukkhassa kudhāriyā pahataṭṭhāne 5- khīraṁ na
nikkhamissatīti na vattabbaṁ, 6- evaṁ. idaṁ ārammaṇādhiggahituppannaṁ nāma.
samāpattiyā avikkhambhitakilesā pana imasmiṁ nāma ṭhāne na uppajjissantīti na
vattabbā. kasmā? avikkhambhitattā. yathā kiṁ? yathā khīrarukkhaṁ kudhāriyā
āhaneyyuṁ, imasmiṁ nāma ṭhāne khīraṁ na nikkhameyyāti na vattabbaṁ, evaṁ. idaṁ
avikkhambhituppannaṁ nāma. maggena asamugghāṭitakilesā pana bhavagge nibbattassāpi
uppajjantīti purimanayeneva vitthāretabbaṁ. idaṁ asamugghāṭituppannaṁ nāma.
imesu uppannesu vattamānuppannaṁ bhutvāvigatuppannaṁ okāsakatuppannaṁ
samudācāruppannanti catubbidhaṁ uppannaṁ na maggavajjhaṁ, bhūmiladdhuppannaṁ
ārammaṇādhiggahituppannaṁ avikkhambhituppannaṁ asamugghāṭituppannanti catubbidhaṁ
maggavajjhaṁ. maggo hi uppajjamāno ete kilese pajahati. so ye kilese pajahati, te
atītā vā anāgatā vā paccuppannā vāti na vattabbā. vuttaṁpi cetaṁ:-

footnote: 1 chaßēéa. ayaṁ saddo na dissati 2 sī.,chaßēéa. asamugghātagatā kilesā
footnote: 3 chaßēéa. bhūmiladdhuppannā 4 chaßēéa. anussaritānussaritakkhaṇe 5 sī.,chaßēéa. kuṭhāriyā
footnote: āhatāhataṭṭhāne 6 chaßēéa. vattabbā

page number: 443

"hañci atīte kilese pajahati, tena hi khīṇaṁ 1- khepeti. niruddhaṁ nirodheti,
vigataṁ vigameti, atthaṅgataṁ atthaṅgameti, atītaṁ yaṁ natthi, taṁ pajahati. hañci
anāgate kilese pajahati, tena hi ajātaṁ pajahati, anibbattaṁ, anuppannaṁ,
apātubhūtaṁ pajahati. anāgataṁ yaṁ natthi, taṁ pajahati. hañci paccuppanne
kilese pajahati, tena hi ratto rāgaṁ pajahati, duṭṭho dosaṁ, mūḷho mohaṁ,
vinibandho 2- mānaṁ, parāmaṭṭho diṭṭhiṁ, vikkhepagato uddhaccaṁ, aniṭṭhaṅgato
vicikicchaṁ, thāmagato anusayaṁ pajahati, kaṇhasukkadhammā yuganaddhā pavattanti,
saṅkilesikā maggabhāvanā hoti .pe. tena hi natthi maggabhāvanā, natthi
phalasacchikiriyā, natthi kilesappahānaṁ, natthi dhammābhisamayoti. atthi
maggabhāvanā .pe. atthi dhammābhisamayoti. yathā kathaṁ viya, yathāpi 3- taruṇo
rukkho .pe. apātubhūtāyeva pātubhavantī"ti. 4-
pāliyaṁ 5- ajātaphalarukkho āgato, jātaphalarukkho pana dīpetabbo. 6- yathā hi
saphalataruṇambarukkhā, 7- tassa phalāni manussā paribhuñjeyyuṁ, sesāni pātetvā pacchiyo
pūreyyuṁ, athañño puriso taṁ pharasunā chindeyya. tenassa neva atītāni phalāni
nāsitāni honti, na paccuppannāni na ca anāgatāni. 8- atītāni hi manussehi
paribhuttāni, anāgatāni anibbattāni, na sakkā nāsetuṁ. yasmiṁ pana samaye so
chinno, tadā phalāniyeva natthīti paccuppannānipi anāsitāni. sace pana rukkho
acchinno assa, athassa paṭhavīrasañca āporasañca āgamma yāni phalāni nibbatteyyuṁ,
tāni nāsitāni honti. tāni hi ajātāneva na jāyanti, anibbattāneva na
nibbattanti, apātubhūtāneva na pātubhavanti. evameva maggo nāpi atītādibhede
kilese pajahati, nāpi nappajahati. yesaṁ hi kilesānaṁ maggena khandhesu apariññātesu
uppatti siyā, maggena uppajjitvā khandhānaṁ pariññātattā te kilesā ajātāva

footnote: 1 chaßēéa. khīṇaṁyeva 2 chaßēéa. vinibaddho 3 chaßēéa. seyyathāpi
footnote: 4 khu.paṭi. 31/699/605 abhisamayakathā 5 chaßēéa. iti pāḷiyaṁ 6 sī. jātaphalarukkhena pana
footnote: dīpetabbaṁ 7 sī.,chaßēéa. saphalo taruṇambarukkho 8 chaßēéa. na anāgatapaccuppannāni

page number: 444

na jāyanti, anibbattāva na nibbattanti, apātubhūtāva na pātubhavanti. taruṇaputtāya
itthiyā puna avijāyanatthaṁ byādhitānaṁ rogavūpasamanatthampi vā bhesajjehi 1- ayamattho
vibhāvetabbo. evaṁ maggo ye kilese pajahati, te atītā vā anāgatā vā
paccuppannā vāti na vattabbā. na ca maggo kilese nappajahati. ye pana
maggo kilese pajahati, te sandhāya "uppannānaṁ pāpakānan"tiādi vuttaṁ.
na kevalañca maggo kileseyeva pajahati, kilesānaṁ pana suppahīnattā 2- ye
uppajjeyyuṁ upādinnakkhandhā, tepi pajahati. 3- vuttaṁpi cetaṁ
"sotāpattimaggañāṇena abhisaṅkhāraviññāṇassa nirodhena sattabhave ṭhapetvā anamatagge
saṁsāre ye uppajjeyyuṁ nāmañca rūpañca, etthete nirujjhantī"ti vitthāro. iti
maggo upādinnānupādinnato 4- vuṭṭhāti. sabbabhavavasena 5- pana sotāpattimaggo
apāyabhavato vuṭṭhāti, sakadāgāmimaggo sugatibhavekadesato, anāgāmimaggo sugatikāmabhavato,
arahattamaggo rūpārūpabhavato vuṭṭhāti. sabbabhavehi ca 6- vuṭṭhātiyevātipi vadanti.
atha maggakkhaṇe kathaṁ anuppannānaṁ uppādāya bhāvanā hoti, kathaṁ vā uppannānaṁ
ṭhitiyāti? maggappavattiyāyeva. maggo hi pavattamāno pubbe anuppannapubbattā
anuppanno nāma vuccati. anāgatapubbaṁ hi ṭhānaṁ gantvā ananubhūtapubbañca 7-
ārammaṇaṁ anubhavitvā vattāro bhavanti 8- "na anāgataṭṭhānaṁ āgatamha, na ananubhūtaṁ
ārammaṇaṁ anubhūtamhā"ti. 8- yāpassa 9- pavatti, ayameva ṭhiti nāmāti "ṭhitiyā
bhāve"tipi vattuṁ vaṭṭati. evameva tassa 10- bhikkhuno idaṁ lokuttaramaggakkhaṇe
viriyaṁ "anuppannānaṁ pāpakānaṁ akusalānaṁ dhammānaṁ anuppādāyā"tiādīni cattāri
nāmāni labhati. ayaṁ lokuttaramaggakkhaṇe sammappadhānakathā. imasmiṁ pana sutte
lokiyalokuttaramissakāneva sammappadhānāni kathitāni.

footnote: 1 chaßēéa. rogavūpasamanatthaṁ pītabhesajjehi cāpi 2 sī.,chaßēéa. appahīnattā
footnote: 3 sī.,chaßēéa. pajahatiyeva 4 chaßēéa. upādinnato anupādinnato ca 5 chaßēéa. bhavavasena
footnote: 6 chaßēéa. ayaṁ saddo na dissati 7 chaßēéa. ananubhūtapubbaṁ vā 8-8 chaßēéa. anāgataṭṭhānaṁ

āgatamha, ananubhūtaṁ ārammaṇaṁ anubhavāmāti 9 chaßēéa. yā cassa 10 chaßēéa. evametassa

page number: 445

[398-401] iddhipādesu chandaṁ nissāya pavatto samādhi chandasamādhi,
padhānabhūtā saṅkhārā padhānasaṅkhārā. samannāgatanti tehi dhammehi upetaṁ. iddhiyā
pādaṁ, iddhibhūtaṁ vā pādanti iddhipādaṁ. sesesupi eseva nayo. ayamettha saṅkhepo,
vitthāro pana iddhipādavibhaṅge 1- āgatoeva. visuddhimagge 2- panassa attho dīpito.
tatrāyaṁ bhikkhu yadā chandādīsu ekaṁ dhuraṁ nissāya vipassanaṁ vaḍḍhetvā arahattaṁ
pāpuṇi, tadāssa iddhipādo 3- pubbabhāge lokiyo, aparabhāge lokuttaro. evaṁ
sesāpīti. imasmiṁpi sutte lokiyalokuttarāva iddhipādā kathitā.
[402-406] saddhindriyaṁ bhāvetītiādīsu saddhā ca 4- attano saddhādhure
indaṭṭhaṁ karotīti 5- saddhindriyaṁ. viriyindriyādīsupi eseva nayo. bhāvetīti
ettha pana ādikammiko yogāvacaro tīhi kāraṇehi saddhindriyaṁ visodhento
saddhindriyaṁ bhāveti nāma. viriyindriyādīsupi eseva nayo. vuttaṁ hetaṁ:-
"assaddhe puggale parivajjayato, saddhe puggale sevato bhajato
payirupāsato, pasādaniye suttante paccavekkhato imehi tīhi kāraṇehi 6-
saddhindriyaṁ visujjhati.
kusīte puggale parivajjayato, āraddhaviriye puggale sevato bhajato
payirupāsato, sammappadhāne paccavekkhato imehi tīhi kāraṇehi viriyindriyaṁ
visujjhati.
muṭṭhassatī puggale parivajjayato, upaṭṭhitassatī puggale sevato bhajato
payirupāsato, satipaṭṭhāne paccavekkhato imehi tīhi kāraṇehi satindriyaṁ
visujjhati.

footnote: 1 abhi.vi. 35/431/260 2 visuddhi. 2/216 iddhividhaniddesa 3 chaßēéa. paṭhamiddhipādo
footnote: 4 chaßēéa. saddhāva 5 chaßēéa. kāretīti 6 pāli.,chaßēéa. tīhākārehi. evamuparipi

page number: 446

asamāhite puggale parivajjayato, samāhite puggale sevato bhajato
payirupāsato, jhānavimokkhe paccavekkhato imehi tīhi kāraṇehi samādhindriyaṁ
visujjhati.
duppaññe puggale parivajjayato, paññavante puggale sevato bhajato
payirupāsato, gambhīrañāṇacariyaṁ paccavekkhato imehi tīhi kāraṇehi
paññindriyaṁ visujjhatī"ti. 1-
ettha ca gambhīrañāṇacariyaṁ paccavekkhatoti saṇhasukhumaṁ khandhantaraṁ 2- āyatanantaraṁ
dhātantaraṁ 2- indriyabalabojjhaṅgantaraṁ maggantaraṁ phalantarañca paccavekkhantassāti
attho. imesaṁ hi tiṇṇaṁ tiṇṇaṁ kāraṇānaṁ vasena akatābhiniveso ādikammiko yogāvacaro
saddhādhurādīsu abhinivesaṁ paṭṭhapetvā bhāvento avasāne vivajjetvā 3- arahattaṁ
gaṇhāti. so yāva arahattamaggā imāni indriyāni bhāveti nāma, arahattaphale patte
bhāvitindriyo nāma hotīti. evaṁ imānipi pañcindriyāni lokiyalokuttarāneva
kathitānīti.
saddhābalādīsu saddhāyeva akampiyaṭṭhena balanti saddhābalaṁ, viriyabalādīsupi
eseva nayo. ettha hi saddhā assaddhiyena 4- na kampati, viriyaṁ kosajjena 5- na
kampati, sati muṭṭhasaccena 6- na kampati, samādhi uddhaccena 7- na kampati, paññā
avijjāya na kampatīti sabbānipi akampiyaṭṭhena balānīti vuccanti. bhāvanānuyogo 8-
panettha indriyabhāvanāya vuttanayeneva veditabboti. imāni pañcabalāni 9-
lokiyalokuttarāneva kathitānīti.
[418] satisambojjhaṅgaṁ bhāvetīti ettha ayaṁ ādikammikānaṁ kulaputtānaṁ
vasena saddhiṁ atthavaṇṇanāya bhāvanānayo. tattha satisambojjhaṅgantiādinā nayena

footnote: 1 khu.paṭi. 31/424/301 indriyakathā 2-2 ka. ime pāṭhā na dissanti
footnote: 3 chaßēéa. vivaṭṭetvā 4 chaßēéa. assaddhiye 5 chaßēéa. kosajje 6 chaßēéa. muṭṭhassacce
footnote: 7 chaßēéa. uddhacce 8 chaßēéa. bhāvanānayo 9 chaßēéa. ayaṁ pāṭho na dissati

page number: 447

vuttānaṁ sattannaṁ ādipadānaṁ tāva ayamettha vaṇṇanā 1- :- satisambojjhaṅge tāva
saraṇaṭṭhena sati, sā panesā upaṭṭhānalakkhaṇā, apilāpanalakkhaṇā vā. vuttaṁpi cetaṁ:-
"yathā mahārāja rañño bhaṇḍāgāriko rañño sāpateyyaṁ apilāpeti `ettakaṁ
mahārāja hiraññaṁ, ettakaṁ suvaṇṇaṁ, ettakaṁ sāpateyyan'ti. evameva kho mahārāja
sati uppajjamānā kusalākusalasāvajjānavajjahīnappaṇītakaṇhasukkasappaṭibhāge dhamme
apilāpeti sarāpeti 2- ime cattāro satipaṭṭhānā"ti 3- vitthāro.
apilāpanarasā, kiccavaseneva hissā etaṁ lakkhaṇaṁ therena vuttaṁ. asammosarasā
vā, gocarābhimukhībhāvapaccupaṭṭhānā. evaṁ satisambojjhaṅgo. 4-
tattha bodhiyā, bodhissa vā aṅgoti bojjhaṅgo. kiṁ vuttaṁ hoti? yā
hi ayaṁ dhammasāmaggiyā 5- lokiyalokuttaramaggakkhaṇe uppajjamānāya līnuddhacca-
patiṭṭhānāyūhanakāmasukhāttakilamathānuyogaucchedasassatābhinivesādīnaṁ anekesaṁ upaddavānaṁ
paṭipakkhabhūtāya satidhammavicayaviriyapītipassaddhisamādhiupekkhāsaṅkhātāya dhammasāmaggiyā
ariyasāvako bujjhatīti katvā bodhīti vuccati, bujjhatīti kilesasantānaniddāya
vuṭṭhahati, 6- cattāri vā ariyasaccāni paṭivijjhati, nibbānameva vā sacchikarotīti
vuttaṁ hoti. yathāha "satta bojjhaṅge bhāvetvā anuttaraṁ sammāsambodhiṁ
abhisambuddho"ti. 7- tassā dhammasāmaggisaṅkhātāya bodhiyā aṅgotipi bojjhaṅgo
jhānaṅgamaggaṅgādayo viya. sesaṁ 8- yathāvuttappakārāya etāya dhammasāmaggiyā bujjhatīti
katvā ariyasāvako bodhīti vuccati, tassa aṅgotipi bojjhaṅgo senaṅgarathaṅgādayo viya.
tenāhu aṭṭhakathācariyā "bujjhanakassa ca 9- puggalassa aṅgāti 10- bojjhaṅgā"ti.
apica "bojjhaṅgāti kenaṭṭhena bojjhaṅgā? bodhāya saṁvattantīti bojjhaṅgā,
bujjhantīti bojjhaṅgā, anubujjhantīti bojjhaṅgā, paṭibujjhantīti bojjhaṅgā,

footnote: 1 chaßēéa. ayamatthavaṇṇanā 2 chaßēéa. ayaṁ pāṭho na dissati
footnote: 3 khußēáilinda. 13/36(parivattitapotthaka) 4 sī.,chaßēéa. satieva sambojjhaṅgoti
footnote: satisambojjhaṅgo 5 chaßēéa. dhammasāmaggī yāya 6 chaßēéa. uṭṭhahati 7 pāli. yathābhūtaṁ

bhāvetvā, saṁßēéa. 19/378/140 nālandasutta, dī.pā. 11/143/87 sampasādanīyasutta
8 chaßēéa. yopesa 9 chaßēéa. ayaṁ saddo na dissati 10 chaßēéa. aṅgāti vā

page number: 448

sambujjhantīti bojjhaṅgā"ti iminā paṭisambhidānayenāpi 1- bojjhaṅgattho
veditabbo. pasattho sundaro vā bojjhaṅgo sambojjhaṅgo, satieva sambojjhaṅgo
satisambojjhaṅgo, taṁ satisambojjhaṅgaṁ.
dhammavicayasambojjhaṅgantiādīsupi catusaccadhamme vicinatīti dhammavicayo. so
pavicayalakkhaṇo, obhāsanaraso, sambodhipaccupaṭṭhāno. 2- vīrabhāvato, vidhinā īrayitabbato
ca viriyaṁ. taṁ paggahalakkhaṇaṁ, upatthambhanarasaṁ, anosīdanapaccupaṭṭhānaṁ. pīṇayatīti 3-
pīti. sā pharaṇalakkhaṇā, tuṭṭhilakkhaṇā vā, kāyacittānaṁ pīṇanarasā, 4- tesaṁyeva
odagyapaccupaṭṭhānā. 5- kāyacittadarathappassambhanato passaddhi. sā upasamalakkhaṇā,
kāyacittadarathamaddanarasā, kāyacittānaṁ aparipphandabhūtapītibhāvapaccupaṭṭhānā. 6- samādhānato
samādhi. so avikkhepalakkhaṇo, avisāhāralakkhaṇo 7- vā, cittacetasikasampiṇḍanaraso, 8-
cittaṭṭhitipaccupaṭṭhāno. ajjhupekkhanato upekkhā. sā paṭisaṅkhānalakkhaṇā, samavāhita-
lakkhaṇā vā, ūnādhikanivāraṇarasā, pakkhapātupacchedanarasā vā, majjhattabhāva-
paccupaṭṭhānā. sesaṁ vuttanayameva. bhāvetīti brūheti vaḍḍheti, uppādetīti attho.
tattha cattāro dhammā satisambojjhaṅgassa uppādāya saṁvattanti 9- satisampajaññaṁ
muṭṭhassatipuggalaparivajjanatā upaṭṭhitasatipuggalasevanatā tadadhimuttatāti. abhikkamādī-
supi 10- hi sattasu ṭhānesu satisampajaññena 11- tissadattattherābhayattherādisadisa-
upaṭṭhitasatipuggalasevanena, 12- ṭhānanisajjādīsu satisamuṭṭhāpanatthaṁ ninnapoṇapabbhāra-
cittassāpi 13- satisambojjhaṅgo uppajjati. tasmā ādikammiko kulaputto imehi
catūhi kāraṇehi satisambojjhaṅgaṁ samuṭṭhāpetvā tadeva dhuraṁ katvā abhinivesaṁ
paṭṭhapetvā anukkamena

footnote: 1 ka. bojjhaṅgā, paṭivijjhantīti bojjhaṅgā, khu.paṭi. 31/557/463 bojjhaṅgakathā
footnote: (syā) 2 chaßēéa. asammohapaccupaṭṭhāno 3 ma. pīṇātīti, ka. pīnayatīti 4 sī. pīnanarasā
footnote: 5 sī. odaggapaccupaṭṭhānā 6 chaßēéa. aparipphandanasītibhāvapaccupaṭṭhānā,

saṅgaṇī.a. 1/1/180 cittuppādakaṇḍavaṇṇanā (syā) 7 sī.,chaßēéa. avisāralakkhaṇo
8 chaßēéa. cittacetasikānaṁ sampiṇḍanaraso 9 chaßēéa. saṁvattantīti veditabbā
10 chaßēéa. abhikkantādīsu 11 sī. satisampajaññarahite 12 chaßēéa. bhattanikkhittakākasadise
muṭṭhassatipuggale parivajjanena, tissadattattherābhayattherādisadise
upaṭṭhitassatipuggale sevanena 13 chaßēéa. ninnapoṇapabbhāracittatāya

page number: 449

arahattaṁ gaṇhāti. soyeva arahattamagge 1- satisambojjhaṅgaṁ bhāveti nāma, phale patte
bhāvito nāma hoti.
satta dhammā dhammavicayasambojjhaṅgassa uppādāya saṁvattanti paripucchakatā 2-
vatthuvisadakiriyatā indriyasamattapaṭipādanatā duppaññapuggalaparivajjanatā
paññavantapuggalasevanatā gambhīrañāṇacariyapaccavekkhaṇatā 2- tadadhimuttatāti. tattha
paripucchakatāti khandhadhātuāyatanaindriyabalabojjhaṅgamaggaṅgajhānasamathavipassanānaṁ
atthasannissitaparipucchā bahulatā.
vatthuvisadakiriyāti ajjhattikabāhirānaṁ vatthūnaṁ visadabhāvakaraṇaṁ. yadā hissa
kesanakhalomā dīghā honti, sarīraṁ vā ussannadosañceva 3- sedamalamakkhitañca, tadā
ajjhattikavatthu avisadaṁ hoti aparisuddhaṁ. yadā pana cīvaraṁ jiṇṇaṁ kiliṭṭhaṁ duggandhaṁ
vā hoti, senāsanaṁ vā uklāpaṁ, tadā bāhiravatthu avisadaṁ hoti aparisuddhaṁ.
tasmā kesādicchedanena uddhaṁvirecanādhovirecanādīhi sarīrassa lahukabhāvakaraṇena 4-
ucchādananhāpanena ca ajjhattikavatthu visadaṁ kātabbaṁ. sūcikammadhovanarajanaparibhaṇḍa-
karaṇādīhi bāhiravatthu visadaṁ kātabbaṁ. ekasmiṁ hi ajjhattikabāhire vatthumhi
avisade uppannesu cittacetasikesu ñāṇaṁpi aparisuddhaṁ 5- hoti aparisuddhāni
dīpakapallakavaṭṭitelādīni 6- nissāya uppannadīpasikhāya obhāso viya. visade pana
ajjhattikabāhire vatthumhi uppannesu cittacetasikesu ñāṇaṁpi visadaṁ hoti
parisuddhāni dīpakapallakavaṭṭitelādīni nissāya uppannadīpasikhāya obhāso viya. tena
vuttaṁ "vatthuvisadakiriyā dhammavicayasambojjhaṅgassa uppādāya saṁvattatī"ti.
indriyasamattapaṭipādanā nāma saddhādīnaṁ indriyānaṁ samabhāvakaraṇaṁ. sace hissa
saddhindriyaṁ balavaṁ hoti, itarāni mandāni, tato viriyindriyaṁ paggahakiccaṁ,

footnote: 1 chaßēéa. so yāva arahattamaggā 2-2 chaßēéa. vatthuvisadakiriyā
footnote: indriyasamattapaṭipādanā..parivajjanā..sevanā..paccavekkhaṇā
footnote: 3 chaßēéa. uppannadosañceva 4 chaßēéa. sarīrasallahukabhāvakaraṇena 5 chaßēéa. avisadaṁ

6 chaßēéa. dīpakapallavaṭṭi... evamuparipi

page number: 450

satindriyaṁ upaṭṭhānakiccaṁ, samādhindriyaṁ avikkhepakiccaṁ, paññindriyaṁ
dassanakaccaṁ kātuṁ na sakkoti. tasmā taṁ dhammasabhāvapaccavekkhaṇena vā, yathā vā
manasikaroto balavaṁ jātaṁ, tathā amanasikārena hāpetabbaṁ. vakkalittherassa vatthu 1-
cettha nidassanaṁ. sace pana viriyindriyaṁ balavaṁ hoti, atha neva saddhindriyaṁ
adhimokkhakiccaṁ kātuṁ sakkoti, na itarāni itarakiccabhedaṁ. tasmā taṁ saddhādibhāvanāya
2- hāpetabbaṁ. tatrāpi soṇattherassa vatthu dassetabbaṁ. evaṁ sesesupi ekassa
balavabhāve sati itaresaṁ attano kiccesu asamatthatā veditabbā.
visesato panettha saddhāpaññānaṁ samādhiviriyānañca samataṁ pasaṁsanti. balavasaddho hi
mandapañño muddhappasanno 3- hoti, avatthusmiṁ pasīdati. balavapañño mandasaddho
kerāṭikapakkhaṁ bhajati, bhesajjasamuṭṭhito viya rogo atekiccho hoti.
cittuppādamatteneva kusalaṁ hotīti atidhāvitvā dānādīni akaronto niraye
uppajjati. ubhinnaṁ samatāya vatthusmiṁyeva pasīdati. balavasamādhiṁ pana mandaviriyaṁ
samādhissa kosajjapakkhattā kosajjaṁ abhibhavati. balavaviriyaṁ mandasamādhiṁ viriyassa
uddhaccapakkhattā uddhaccaṁ abhibhavati. samādhi pana viriyena saṁyojito kosajje patituṁ
na labhati, viriyaṁ samādhinā saṁyojitaṁ uddhacce patituṁ na labhati. tasmā tadubhayaṁ samaṁ
kattabbaṁ. ubhayasamatāya hi appanā hoti.
apica samādhikammikassa balavatī saddhā vaṭṭati. evaṁ hi saddahanto okappento
appanaṁ pāpuṇissati. samādhipaññāsu pana samādhikammikassa ekaggatā balavatī vaṭṭati.
evaṁ hi so appanaṁ pāpuṇāti. vipassanākammikassa paññā balavatī vaṭṭati. evaṁ
hi so lakkhaṇapaṭivedhaṁ pāpuṇāti. ubhinnaṁ pana samatāpi appanā 4- hotiyeva. sati
pana sabbattha balavatī vaṭṭati. sati hi cittaṁ uddhaccapakkhikānaṁ saddhāviriyapaññānaṁ
vasena uddhaccapātato kosajjapakkhikena ca samādhinā kosajjapātato rakkhati. tasmā
sā loṇadhūpanaṁ viya sabbabyañjanesu, sabbakammikāmacco viya ca sabbarājakiccesu,

footnote: 1 chaßēéa. vakkalittheravatthu 2 chaßēéa. passaddhādibhāvanāya 3 chaßēéa. mudhappasanno
footnote: 4 chaßēéa. samatāyapi

page number: 451

sabbesu 1- icchitabbā. tenāha "sati ca pana sabbatthikā vuttā 2- bhagavatā, kiṁ
kāraṇā? cittaṁ hi satipaṭisaraṇaṁ, ārakkhapaṭisaraṇā 3- ca sati, na vinā satiyā
cittassa paggahaniggaho hotī"ti.
duppaññapuggalaparivajjanā nāma khandhādibhedesu anogāḷhapaññānaṁ dummedha-
puggalānaṁ ārakā parivajjanaṁ. paññavantapuggalasevanā nāma samapaññāsalakkhaṇa-
pariggāhikāya udayavayapaññāya samannāgatapuggalasevanā. gambhīrañāṇacariyapaccavekkhaṇā
nāma gambhīresu khandhādīsu pavattāya gambhīrañāṇāya 4- pabhedapaccavekkhaṇā. tadadhimuttatā
nāma ṭhānanisajjādīsu dhammavicayasambojjhaṅgasamuṭṭhāpanatthaṁ ninnapoṇapabbhāracittatā.
tasmā ādikammiko kulaputto imehi sattahi kāraṇehi dhammavicayasambojjhaṅgaṁ
samuṭṭhāpetvā tadeva dhuraṁ katvā abhinivesaṁ paṭṭhapetvā anukkamena arahattaṁ gaṇhāti.
so yāva arahattamaggā dhammavicayasambojjhaṅgaṁ bhāveti nāma, phale patte bhāvito
nāma hoti.
ekādasa dhammā viriyasambojjhaṅgassa uppādāya saṁvattanti:- apāyabhayapaccavekkhaṇatā
ānisaṁsadassāvitā gamanavīthipaccavekkhaṇatā piṇḍapātāpacāyanatā dāyajjamahattapaccavekkhaṇatā
satthumahattapaccavekkhaṇatā jātimahattapaccavekkhaṇatā sabrahmacārimahattapaccavekkhaṇatā
kusītapuggalaparivajjanatā āraddhaviriyapuggalasevanatā tadadhimuttatāti.
tattha "nirayesu pañcavidhabandhanakammakaraṇato paṭṭhāya mahādukkhaṁ anubhavanakālepi,
tiracchānayoniyaṁ jālukkhipakuminādi 5- gahitakālepi, pāpanakaṇṭhakādippahāratunnassa 6-
pana sakaṭavahanādikālepi, pittivisaye anekānipi vassasahassāni ekaṁ buddhantaraṁpi
khuppipāsāhi āturibhūtakālepi, kālakañjikāsuresu 7- saṭṭhihatthappamāṇena 8-

footnote: 1 chaßēéa. sabbattha 2 saṁßēéa. 19/234/102 atthato samānaṁ (aggisutta)
footnote: 3 sī.,chaßēéa. ārakkhapaccupaṭṭhānā 4 chaßēéa. gambhīrapaññāya
footnote: 5 sī.,chaßēéa. jālakkhipakuminādīhi 6 sī. pājanakaṇḍakādippahāratunnassa,

chaßēéa. pājanakaṇṭakādippahāratunnassa 7 chaßēéa. kālakañcikāsuresu
8 chaßēéa. saṭṭhihatthāsītihatthappamāṇena

page number: 452

aṭṭhicammamatteneva attabhāvakālepi 1- vātātapādidukkhānubhavanakālepi na sakkā
viriyasambojjhaṅgaṁ uppādetuṁ, ayameva te bhikkhu kālo"ti evaṁ apāyaṁ 2-
paccavekkhantassāpi viriyasambojjhaṅgo uppajjati.
"na sakkā kusītena navalokuttaradhammo 3- laddhuṁ, āraddhaviriyeneva sakkā,
ayamānisaṁso viriyasambojjhaṅgassā"ti 4- evaṁ ānisaṁsadassāvinopi uppajjati.
"sabbabuddhapaccekabuddhamahāsāvakehi 5- gatamaggova mayā gantabbo, so pana 6- na sakkā
kusītena gantun"ti evaṁ gamanavīthiṁ paccavekkhantassāpi uppajjati.
"ye taṁ piṇḍapātādīhi upaṭṭhahanti, ime te manussā neva ñātakā,
na dāsakammakarā, nāpi taṁ nissāya jīvissāmāti te paṇītāni piṇḍapātāni 7-
denti. athakho attano kārānaṁ mahapphalataṁ paccāsiṁsamānā denti. satthārāpi `ayaṁ
ime paccaye paribhuñjitvā kāyadaḷhibahulo 8- sukhaṁ viharissatī'ti na evaṁ sampassatā
tuyhaṁ paccayā anuññātā, athakho `ayaṁ ime paribhuñjamāno samaṇadhammaṁ katvā
vaṭṭadukkhato muccissatī'ti te paccayā anuññātā. so dāni tvaṁ kusīto viharanto
na taṁ piṇḍapātaṁ apacāyissasi. āraddhaviriyasseva hi piṇḍāpacāyanaṁ nāma hotī"ti
evaṁ piṇḍapātāpacāyanaṁ paccavekkhantassāpi uppajjati mahāmittattherassa viya
piṇḍapātiyatissattherassa viya ca.
mahāmittatthero kira kassakaleṇe nāma paṭivasati. tassa ca gocaragāme ekā
mahāupāsikā theraṁ puttaṁ katvā paṭijaggati. sā ekadivasaṁ araññaṁ gacchantī dhītaraṁ āha
"amma asukasmiṁ ṭhāne purāṇataṇḍulo, 9- asukasmiṁ khīraṁ, asukasmiṁ sappi, asukasmiṁ
phāṇitaṁ, tava bhātikassa ayyamittassa āgatakāle bhattaṁ pacitvā khīrasappiphāṇitehi
saddhiṁ dehi, datvā tvañca bhuñjeyyāsi, ahaṁ pana hiyyo pakkaṁ pārivāsikabhattaṁ

footnote: 1 sī.,chaßēéa. attabhāvena 2 chaßēéa. apāyabhayaṁ 3 chaßēéa. nava lokuttaradhammā
footnote: 4 chaßēéa. vīriyassāti 5 sī.,ma. sabbaññubuddha... 6 chaßēéa. ca 7 chaßēéa. piṇḍapātādīni
footnote: 8 sī. kāyadaḍḍhibahulo 9 chaßēéa. purāṇataṇḍulā

page number: 453

kañjiyena bhuttamhī"ti. 1- divā kiṁ bhuñjissasi ammāti. sākapaṇṇaṁ pakkhipitvā
kaṇataṇḍulehi ambilayāguṁ pacitvā ṭhapehi ammāti.
thero cīvaraṁ pārupitvā pattaṁ nīharantova taṁ saddaṁ sutvā attānaṁ
ovadi "mahāupāsikā kira kañjiyena pārivāsikabhattaṁ bhuñjissati, 2- divāpi
kaṇapaṇṇambilayāguṁ bhuñjissati, tuyhaṁ atthāya pana purāṇataṇḍulādīni ācikkhati. taṁ
nissāya kho panesā neva khettaṁ na vatthuṁ na bhattaṁ na vatthaṁ paccāsiṁsati, tisso pana
sampattiyo paṭṭhayamānā deti, tvaṁ etissā tā sampattiyo dātuṁ sakkhissasi,
na sakkhissasīti, ayaṁ kho pana piṇḍapāto tayā sarāgena sadosena samohena
na sakkā gaṇhitun"ti pattaṁ thavikāya pakkhipitvā gaṇṭhikaṁ muñcitvā nivattitvā
kassakaleṇameva gantvā pattaṁ heṭṭhāmañce, cīvaraṁ ca cīvaravaṁse ṭhapetvā "arahattaṁ
apāpuṇitvā na nikkhamissāmī"ti viriyaṁ adhiṭṭhahitvā nisīdi. dīgharattaṁ appamatto
hutvā nivuṭṭhabhikkhu vipassanaṁ vaḍḍhetvā purebhattameva arahattaṁ patto 3-
vikasitamiva 4- padumaṁ mahākhīṇāsavo sitaṁ karontova nikkhami. leṇadvāre 5- adhivaṭṭhā
devatā:-
"namo te purisājañña namo te purisuttama
yassa te āsavā khīṇā dakkhiṇeyyosi mārisā"ti 6-
udānaṁ udānetvā "bhante piṇḍāya paviṭṭhānaṁ tumhādisānaṁ arahantānaṁ bhikkhaṁ datvā
mahallakitthiyo dukkhā muccissantī"ti āha. thero uṭṭhahitvā dvāraṁ vivaritvā
kālaṁ olokento "pātoyevā"ti ñatvā pattacīvaraṁ ādāya gāmaṁ pāvisi.
dārikāpi bhattaṁ sampādetvā "idāni me bhātā āgamissati, idāni me
bhātā āgamissatī"ti dvāraṁ olokayamānā nisīdi. sā there gharadvāraṁ sampatte pattaṁ
gahetvā sappiphāṇitayojitassa bhattassa 7- pūretvā hatthe ṭhapesi. thero "sukhaṁ 8-

footnote: 1 chaßēéa. bhuttāmhīti 2 chaßēéa. bhuñji 3 chaßēéa. patvā 4 cha. vikasamānamiva
footnote: 5 chaßēéa. rukkhamhi adhivatthā 6 su.vi. 2/385/405,
footnote: pa.sū. 1/118/311 7 chaßēéa. khīrapiṇḍapātassa 8 ma. sukhī

page number: 454

hotū"ti anumodanaṁ katvā pakkāmi. sā ca 1- taṁ olokayamānā aṭṭhāsi. therassa
hi tadā ativiyaparisuddho chavivaṇṇo ahosi, vippasannāni indriyāni, mukhaṁ bandhanā
pamuttatālapakkaṁ 2- viya ativirocittha. 3-
mahāupāsikā araññato āgantvā "kiṁ amma bhātiko te āgato"ti pucchi. sā
sabbaṁ taṁ pavuttiṁ ārocesi. upāsikā "ajja me divase 4- puttassa pabbajitakiccaṁ
matthakaṁ pattan"ti ñatvā "abhiramati te amma bhātā buddhasāsane na ukkaṇṭhatī"ti
āha.
piṇḍapātiyattheravatthuṁ 5- pana evaṁ veditabbaṁ:- mahāgāme kireko daliddapuriso
dāruvikkayena jīvitaṁ 6- kappeti, so teneva kāraṇena nāmaṁ labhitvā dārubhaṇḍaka-
mahātisso nāma jāto. so ekadivasaṁ attano bhariyaṁ āha "kiṁ amhākaṁ jīvitaṁ
nāma, satthārā daliddadānassa mahapphalabhāvo kathito, mayañca nibaddhaṁ dātuṁ na
sakkoma, pakkhikabhattaṁ 7- datvā paraṁ uppannasalākabhattaṁpi 8- dassāmā"ti. sā "sādhu
sāmī"ti sampaṭicchitvā punadivase yathālābhena pakkhikabhattaṁ adāsi. bhikkhusaṁghassa
ca paccayehi nipparissayakālo hoti, daharasāmaṇerā paṇītabhojanāni bhuñjitvā
"ayaṁ lūkhāhāro"ti tesaṁ pakkhikabhattaṁ gahitamattakameva katvā tesaṁ passantānaṁyeva
chaḍḍetvā gacchanti.
sā ca 9- itthī taṁ disvā sāmikassa kathesi, "mayā dinnaṁ chaḍḍentī"ti
puna na 10- vippaṭisārinī ahosi. tassā sāmiko āha "mayaṁ duggatabhāvena ayyānaṁ
sukhena pana paribhuñjāpetuṁ na sakkhimha, kiṁ nu kho katvā ayyānaṁ 11- manaṁ gahetuṁ
sakkhissāmā"ti. athassa bhariyā āha "kiṁ vadesi sāmi, saputtakā duggatā nāma

footnote: 1 chaßēéa. sāpi 2 sī. muttatālapakkaṁ, chaßēéa. pavuttatālapakkaṁ 3 chaßēéa. ativiya
footnote: virocittha 4 chaßēéa. ayaṁ pāṭho na dissati 5 chaßēéa. piṇḍapātikatissattheravatthu
footnote: 6 chaßēéa. jīvikaṁ 7 chaßēéa. pakkhikabhattamattaṁ 8 sī. puna uppanne salākabhattamattampi,

chaßēéa. puna uppannaṁ salākabhattampi 9 chaßēéa. ayaṁ saddo na dissati 10 chaßēéa. na pana
11 sī. ariyānaṁ

page number: 455

atthīti 1- ayaṁ te dhītā, imaṁ ekasmiṁ kule ṭhapetvā dvādasa kahāpaṇe gaṇhitvā
ekaṁ khīradhenuṁ āhara, ayyānaṁ khīrasalākabhattaṁ dassāma, evaṁ tesaṁ cittaṁ gaṇhituṁ
sakkhissāmā"ti. so sādhūti sampaṭicchitvā tathā akāsi. tesaṁ puññena sā
dhenu sāyaṁ tīṇi mānikāni, 2- khīraṁ deti. sāyaṁ dadhiṁ katvā punadivase tato gahitanavanītena
sappiṁ katvā sappinā saddhiṁyeva 3- khīrasalākabhattaṁ denti. tato paṭṭhāya tassa gehe
salākabhattaṁ puññavantāva labhanti.
so ekadivasaṁ bhariyaṁ āha "mayaṁ dhītu atthitāya lajjitabbato ca muttā,
geheva 4- no bhattaṁ ayyānaṁ paribhogārahaṁ jātaṁ. tvaṁ yāva ahaṁ nāgacchāmi, 5- tāva
imasmiṁ kalyāṇavatte 6- mā pamajji. ahaṁ kiñcideva katvā dhītaraṁ mocessāmī"ti.
so ekaṁ padesaṁ gantvā ucchuyantakammaṁ katvā chahi māsehi dvādasa kahāpaṇe
labhitvā "alaṁ ettakaṁ mama dhītu mocanatthāyā"ti te kahāpaṇe dussante 7- bandhitvā
"gehaṁ gamissāmī"ti maggaṁ paṭipajji.
tasmiṁ samaye ambariyamahāvihāravāsī piṇḍapātiyatissatthero "mahāvihāraṁ 8-
gantvā cetiyaṁ vandissāmī"ti attano vasanaṭṭhānato mahāgāmaṁ gacchanto tameva
maggaṁ paṭipajji. so upāsako theraṁ dūratova disvā "ekatova āgantvā 9- iminā
ayyena saddhiṁ ekaṁ dhammakathaṁ suṇanto gamissāmi. sīlavanto hi sabbakālaṁ dullabhā"ti
vegena theraṁ sampāpuṇitvā abhivādetvā saddhiṁ gacchanto velāya upakaṭṭhāya
cintesi "mayhaṁ hatthe pūṭakabhattaṁ natthi, ayyassa ca bhikkhākālo sampatto, ayañca me
pariccayo 10- hatthe atthi, ekaṁ gāmadvāraṁ pattakāle ayyassa piṇḍapātaṁ
dassāmī"ti.
tasseva 11- citte uppannamatteyeva eko pūṭakabhattaṁ gahetvā taṁ ṭhānaṁ
sampatto. upāsako taṁ disvā "bhante thokaṁ āgametha thokaṁva āgamethā"ti 12- vatvā taṁ

footnote: 1 chaßēéa. natthīti 2 chaßēéa. māṇikāni, pāto tīṇi māṇikāni 3 ma. sappinā parisekaṁ,
footnote: cha. sasappiparisekaṁ 4 chaßēéa. gehe ca 5 chaßēéa. āgacchāmi 6 ma. ayyānaṁ vatte
footnote: 7 sī. dasante 8 chaßēéa. tissamahāvihāraṁ 9 chaßēéa. ekakova agantvā 10 chaßēéa. paribbayo

11 chaßēéa. tassevaṁ 12 chaßēéa. bhante thokaṁ āgamethāti

page number: 456

upasaṅkamitvā "ahaṁ 1- kahāpaṇante bho purisa dammi, tvaṁ 2- me pūṭakabhattaṁ dehī"ti
āha. so cintesi "imaṁpi bhattaṁ imasmiṁ kāle māsakaṁpi na agghati, ayañca
mayhaṁ ekavāreneva kahāpaṇaṁ deti, bhavissati tattha 3- kāraṇan"ti cintetvā "nāhaṁ
kahāpaṇena demī"ti āha. evaṁ sante dve gaṇhāhi, tīṇi gaṇhāhīti iminā
niyāmena sabbepi te kahāpaṇe dātukāmo jāto. itaro "aññepissa atthī"ti
saññāya taṁ "na demi"cceva āha. atha naṁ so āha "sace me bho aññepi
assu, tepi dadeyyaṁ. na kho panāhaṁ attano atthāya gaṇhāmi, ekasmiṁ 4- me rukkhamūle
eko ayyo nisīdāpito, tuyhaṁpi kusalaṁ bhavissati, dehi me taṁ bhattan"ti.
tenahi bho gaṇha, āhara te kahāpaṇeti kahāpaṇe gahetvā pūṭakabhattaṁ adāsi.
upāsako bhattaṁ gahetvā 5- theraṁ upasaṅkamitvā "pattaṁ nīharatha bhante"ti āha.
thero pattaṁ nīharitvā upaḍḍhabhatte dinne pattaṁ pidahi. upāsako āha "ayaṁ
bhante ekasseva paṭiviso, 6- na sakkā mayā ito bhuñjituṁ. tumhākaṁyeva me atthāya
imaṁ pariyesitvā laddhaṁ, gaṇhatha naṁ mayi 7- anukampaṁ upādāyā"ti. thero "atthi
kāraṇan"ti gahetvā sabbaṁ paribhuñji. upāsako dhammakarakena 8- pānīyaṁ parissāvetvā
adāsi. tato niṭṭhitabhattakicce there ubhopi maggaṁ paṭipajjiṁsu.
thero upāsakaṁ pucchi "kena kāraṇena tvaṁ na paribhuñjī"ti. 9- so attano
gamanavidhānaṁ 10- sabbaṁ kathesi. thero taṁ sutvā saṁvegappatto cintesi "dukkaraṁ
upāsakena kataṁ, mayā pana evarūpaṁ piṇḍapātaṁ paribhuñjitvā etassa kataññunā bhavitabbaṁ,
sappāyasenāsanaṁ labhitvā tattheva chavimaṁsalohitesu sukkhantesupi nisinnapallaṅkeneva
arahattaṁ appatvā na uṭṭhahissāmī"ti. so tissamahāvihāraṁ gantvā āgantukavattaṁ
katvā attano pattasenāsanaṁ pavisitvā paccattharaṇaṁ attharitvā 11- tattha nisinno
attano mūlakammaṭṭhānameva gaṇhi. so tāya rattiyā obhāsamattaṁpi nibbattetuṁ

footnote: 1 chaßēéa. ayaṁ pāṭho na dissati 2 chaßēéa. taṁ 3 chaßēéa. bhavissatettha 4 chaßēéa. etasmiṁ
footnote: 5 chaßēéa. gahetvā hatthe dhovitvā 6 ka. ekova paṭiviso 7 chaßēéa. maṁ 8 chaßēéa. dhamakaraṇena
footnote: 9 chaßēéa. na bhuñjasīti 10 chaßēéa. gamanāgamanavidhānaṁ 11 ka. paccaṭṭharaṇaṁ aṭṭharitvā

page number: 457

nāsakkhi. punadivasato paṭṭhāya bhikkhācārapalibodhaṁ chinditvā tadeva kammaṭṭhānaṁ
anulomapaṭilomaṁ vipassi. etena upāyena vipassanto sattame aruṇe saha paṭisambhidāhi
arahattaṁ patvā cintesi "ativiya me kilantaṁ sarīraṁ, kiṁ nu kho me jīvitaṁ 1- ciraṁ
pavattissati, na pavattissatī"ti. athassa appavattanabhāvaṁ niyāmetvā 2- pattacīvaraṁ
ādāya vihāramajjhaṁ gantvā bheriṁ paharāpetvā bhikkhusaṁghaṁ sannipātāpesi.
saṁghatthero "kena bhikkhusaṁgho 3- sannipātito"ti pucchi. mayā bhanteti. kimatthaṁ
sappurisāti. bhante aññaṁ kammaṁ natthi, yesaṁ pana magge vā phale vā kaṅkhā atthi,
te maṁ pucchantūti. sappurisa tādisā nāma bhikkhū asantaguṇaṁ na kathenti, amhākaṁ
ettha kaṅkhā natthi. kiṁ pana te saṁvegakāraṇaṁ ahosi, kiṁ paccayaṁ katvā tayā arahattaṁ
nibbattitanti. 4- bhante imasmiṁ mahāgāme valliyavīthiyaṁ dārubhaṇḍakamahātisso
nāma upāsako attano dhītaraṁ bahi ṭhapetvā dvādasa kahāpaṇe gaṇhitvā 5- ekaṁ
khīradhenuṁ gahetvā saṁghassa khīrabhattasalākaṁ paṭṭhapesi, so "dhītaraṁ mocessāmī"ti cha
māse yantasālāya bhatiṁ katvā dvādasa kahāpaṇe labhitvā "dhītaraṁ mocessāmī"ti attano
gehaṁ gacchanto antarāmagge maṁ disvā bhikkhācāravelāya sabbepi te kahāpaṇe
datvā pūṭakabhattaṁ gaṇhitvā sabbaṁ mayhaṁ adāsi. ahaṁ taṁ piṇḍapātaṁ bhuñjitvā 6-
idhāgantvā sappāyasenāsanaṁ labhitvā "piṇḍapātāpacāyanakammaṁ 7- karissāmī"ti visesaṁ
nibbattesiṁ bhanteti. taṁ ṭhānaṁ sampattā catassopi parisā therassa sādhukāraṁ adaṁsu.
sakabhāvena saṇṭhātuṁ 8- samattho nāma nāhosi. thero saṁghamajjhe nisīditvā kathento
kathentova "mayhaṁ kūṭāgāraṁ dārubhaṇḍakamahātissassa hatthena phuṭṭhakāleyeva calatū"ti
adhiṭṭhāya anupādisesāya nibbānadhātuyā parinibbāyi.

footnote: 1 sī. āyusaṅkhāro 2 sī.,chaßēéa. disvā senāsanaṁ paṭisāmetvā 3 chaßēéa. kena bhikkhunā
footnote: saṁgho 4 chaßēéa. nibbattanti 5 chaßēéa. gaṇhitvā tehi 6 chaßēéa. paribhuñjitvā
footnote: 7 chaßēéa. piṇḍāpacāyanakammaṁ 8 ma. sandhāretuṁ

page number: 458

kākavaṇṇatissamahārājā "eko kira thero parinibbuto"ti sutvā vihāraṁ
gantvā sakkārasammānaṁ katvā kūṭāgāraṁ sajjetvā theraṁ tattha āropetvā
"idāni citakaṭṭhānaṁ gamissāmī"ti 1- ukkhipanto cāletuṁ nāsakkhi. rājā bhikkhusaṁghaṁ
pucchi "atthi bhante therena kiñci kathitan"ti. bhikkhū therena kathitavidhānaṁ
ācikkhiṁsu. rājā taṁ upāsakaṁ pakkosāpetvā "tayā ito sattadivasamatthake kassaci
magge paṭipannassa bhikkhuno pūṭakabhattaṁ dinnan"ti pucchi. āma devāti. kena te
niyāmena dinnanti. so taṁ kāraṇaṁ sabbaṁ ārocesi. atha naṁ rājā therassa
kūṭāgāraṭṭhāne 2- pesesi "gaccha naṁ theraṁ sañjāna 3- so vā añño vā"ti. so
gantvā sāṇiṁ ukkhipitvā therassa mukhaṁ disvā sañjānitvā dvīhi hatthehi hadayaṁ
paharanto 4- rañño santikaṁ gantvā "deva mayhaṁ ayyo"ti āha. athassa rājā
mahāpasādhanaṁ dāpesi. taṁ pasādhetvā āgataṁ "gaccha 5- bhātika mahātissa mayhaṁ ayyaṁ
vanditvā 6- kūṭāgāraṁ ukkhipā"ti āha. upāsako "sādhu devā"ti gantvā therassa
pāde vanditvā 7- ubhohi hatthehi ukkhipitvā attano matthake akāsi. tasmiṁyeva
khaṇe kūṭāgāraṁ ākāsena 8- uppatitvā citakamatthake patiṭṭhāsi. tasmiṁ kāle citakassa
catūhipi kaṇṇehi sayameva aggijālā uṭṭhahiṁsu. 9-
"mahantaṁ kho panetaṁ satthu dāyajjaṁ, yadidaṁ satta ariyadhanāni nāma, taṁ
na sakkā kusītena gahetuṁ. yathā hi vippaṭipannaṁ puttaṁ mātāpitaro `aputto'ti
paribāhiraṁ karonti, so tesaṁ accayena dāyajjaṁ na labhati, evaṁ kusītopi idaṁ
ariyadhanadāyajjaṁ na labhati, āraddhaviriyova labhatī"ti evaṁ 11- dāyajjamahattaṁ
paccavekkhatopi uppajjati.
"mahā kho pana te satthā. satthuno hi te mātukucchismiṁ paṭisandhigahaṇakālepi

footnote: 1 chaßēéa. gamissāmāti 2 chaßēéa. kūṭāgāraṭṭhānaṁ 3 ma. sañjānātha 4 chaßēéa. sandhārento
footnote: 5 ma. āgacchatha 6 chaßēéa. ayyāti vatvā 7 sī. vivaritvā 8 chaßēéa. ākāse
footnote: 9 chaßēéa. uṭṭhahiṁsūti 10 chaßēéa. `ayaṁ amhākaṁ aputto'ti 11 chaßēéa. ayaṁ saddo na

dissati

page number: 459

abhinikkhamanepi abhisambodhiyampi dhammacakkappavattanayamakapāṭihāriyadevorohanāayu-
saṅkhāravossajjanesupi parinibbānakālepi dasasahassīlokadhātu kampittha, na 1- yuttaṁ te
evarūpassa satthu sāsane pabbajitvā kusītena 2- bhavitun"ti evaṁ satthumahattaṁ
paccavekkhatopi uppajjati.
"jātiyāpi tvaṁ idāni na lāmakajātiko, asambhinnāya mahāsammatapaveṇiyā
āgato mahāsammatapaveṇiyā okkākarājavaṁse 3- jātosi, suddhodanamahārājassa ca
māyādeviyā ca nattā, rāhulabhaddassa kaniṭṭho, tayā nāma evarūpena jinaputtena
hutvā na yuttaṁ kusītena viharitun"ti evaṁ jātimahattaṁ paccavekkhatopi uppajjati.
"sāriputtamoggallānā ceva asīti mahāsāvakā ca viriyena navalokuttaradhammaṁ 4-
paṭivijjhiṁsu, tvaṁ etesaṁ sabrahmacārīnaṁ maggaṁ paṭipajjasī"ti 5- evaṁ
sabrahmacārimahattaṁ paccavekkhatopi uppajjati.
kucchiṁ pūretvā ṭhitājagarasadise vissaṭṭhakāyikacetasikaviriye kusītapuggale
parivajjentassāpi, āraddhaviriye pahitatte puggale sevantassāpi, ṭhānanisajjādīsu
viriyuppādanatthaṁ ninnapoṇapabbhāracittassāpi uppajjati. tasmā ādikammiko
kulaputto imehi ekādasahi kāraṇehi viriyasambojjhaṅgaṁ samuṭṭhāpetvā tameva 6- dhuraṁ
katvā abhinivesaṁ paṭṭhapetvā anukkamena arahattaṁ gaṇhāti. so yāva arahattamaggā
viriyasambojjhaṅgaṁ bhāveti nāma, phale patte bhāvito nāma hotīti. 7-
ekādasa dhammā pītisambojjhaṅgassa uppādāya saṁvattanti:- buddhadhamma-
saṁghasīlacāgadevatānussati 8- upasamānussati 9- lūkhapuggalaparivajjanā
siniddhapuggalasevanā pasādanīyasuttantapaccavekkhaṇā 9- tadadhimuttatāti.

footnote: 1 chaßēéa. ayaṁ saddo na dissati 2 ka. kusītabhāvena 3 chaßēéa. āgataokkākarājavaṁse
footnote: 4 chaßēéa. vīriyeneva lokuttaradhammaṁ 5 chaßēéa. maggaṁ paṭipajjasi, na paṭipajjasīti
footnote: 6 chaßēéa. tadeva 7 chaßēéa. hoti 8 chaßēéa. buddhānussati, dhamma,saṁgha,sīla,cāga,devatānussati

9-9 chaßēéa. lūkhapuggalaparivajjanatā...sevanatā...paccavekkhaṇatā

page number: 460

buddhaguṇe anussarantassāpi hi yāva upacārā sakalasarīraṁ pharamāno pītisambojjhaṅgo
uppajjati, dhammasaṁghaguṇe anussarantassāpi, dīgharattaṁ akhaṇḍaṁ katvā rakkhitaṁ
catupārisuddhisīlaṁ paccavekkhantassāpi, gihino dasasīlaṁ pañcasīlaṁ paccavekkhan
tassāpi, dubbhikkhabhayādīsu paṇītabhojanaṁ sabrahmacārīnaṁ datvā "evaṁ nāma adamhā"ti
cāgaṁ paccavekkhantassāpi, gihinopi evarūpaṁ 1- sīlavantānaṁ dinnadānaṁ paccavekkhan-
tassāpi, yehi guṇehi samannāgatā devattaṁ pattā, tathārūpānaṁ guṇānaṁ attani
atthitaṁ paccavekkhantassāpi, samāpattiyā vikkhambhite kilese 2- saṭṭhīpi sattatipi
vassāni na samudācarantīti paccavekkhantassāpi, cetiyadassanabodhidassanatheradassanesu
asakkaccakiriyāya saṁsappitalūkhabhāvena 3- buddhādīsu pasādasinehābhāvena gadrabhapiṭṭhe
rajasadise lūkhapuggale parivajjentassāpi, buddhādīsu pasādabahule muducitte
siniddhapuggale sevantassāpi, ratanattayaguṇaparidīpake pasādaniye suttante
paccavekkhantassāpi, ṭhānanisajjādīsu pītiuppādanatthaṁ ninnapoṇapabbhāracittassāpi
uppajjati. tasmā ādikammiko kulaputto imehi ekādasahi kāraṇehi
pītisambojjhaṅgaṁ samuṭṭhāpetvā tadeva dhuraṁ katvā abhinivesaṁ paṭṭhapetvā anukkamena
arahattaṁ gaṇhāti. so yāva arahattamaggā pītisambojjhaṅgaṁ bhāveti nāma, phale patte
bhāvito nāma hoti.
satta dhammā passaddhisambojjhaṅgassa uppādāya saṁvattanti:- paṇītabhojanasevanatā
utusukhasevanatā iriyāpathasukhasevanatā majjhattappayogatā sāraddhakāyapuggalaparivajjanatā
passaddhakāyapuggalasevanatā tadadhimuttatāti.
paṇītaṁ hi siniddhaṁ sappāyabhojanaṁ bhuñjantassāpi, sītuṇhesu ca utūsu ṭhānādīsu
ca iriyāpathesu sappāyaṁ utuñca iriyāpathañca sevantassāpi passaddhi uppajjati.
yo pana mahāpurisajātiko sabbautuiriyāpathesu khamova 4- hoti, na taṁ sandhāyetaṁ
vuttaṁ. yassa sabhāgatā natthi, 5- tasseva visabhāge utuiriyāpathe vajjetvā sabhāge

footnote: 1 chaßēéa. evarūpe kāle 2 chaßēéa. vikkhambhitā kilesā
footnote: 3 sī. saṁsūcitalūkhabhāvena, chaßēéa. saṁsūcitalūkhabhāve 4 chaßēéa. sabbautuiriyāpathakkhamo
footnote: 5 chaßēéa. yassa sabhāgavisabhāgatā atthi

page number: 461

sevantassa uppajjati. majjhattappayogo vuccati attano ca parassa ca kammassakata-
paccavekkhaṇā. iminā majjhattappayogena uppajjati. yo leḍḍudaṇḍādīhi paraṁ
viheṭhayamāno carati, 1- evarūpaṁ sāraddhakāyapuggalaṁ parivajjentassāpi, saññatapādapāṇiṁ
passaddhakāyaṁ puggalaṁ sevantassāpi, ṭhānanisajjādīsu passaddhiuppādanatthāya
ninnapoṇapabbhāracittassāpi uppajjati. tasmā ādikammiko kulaputto
imehi sattahi kāraṇehi passaddhisambojjhaṅgaṁ samuṭṭhāpetvā tadeva dhuraṁ katvā
abhinivesaṁ paṭṭhapetvā anukkamena arahattaṁ gaṇhāti. so yāva arahattamaggā
passaddhisambojjhaṅgaṁ bhāveti nāma, phale patte bhāvito nāma hoti.
ekādasa dhammā samādhisambojjhaṅgassa uppādāya saṁvattanti:- vatthuvisadakiriyatā
indriyasamattapaṭipādanatā nimittakusalatā samaye cittassa paggaṇhanatā samaye cittassa
niggaṇhanatā samaye sampahaṁsanatā samaye ajjhupekkhanatā asamāhitapuggalaparivajjanatā
samāhitapuggalasevanatā jhānavimokkhapaccavekkhaṇatā 2- tadadhimuttatāti. tattha
vatthuvisadakiriyatā ca indriyasamattapaṭipādanatā ca vuttanayeneva veditabbā.
nimittakusalatā nāma kasiṇanimittassa uggahakusalatā. samaye cittassa paggaṇhanatāti
yasmiṁ samaye sithilaviriyatādīhi 3- līnaṁ cittaṁ hoti, tasmiṁ samaye dhammavicaya-
viriyapītisambojjhaṅgassa samuṭṭhāpanena cittassa 4- paggaṇhanaṁ. samaye cittassa
niggaṇhanatāti yasmiṁ samaye accāraddhaviriyatādīhi uddhataṁ cittaṁ hoti, tasmiṁ samaye
passaddhisamādhiupekkhāsambojjhaṅgassa samuṭṭhāpanena cittassa niggaṇhanaṁ. samaye
sampahaṁsanatāti yasmiṁ samaye cittaṁ paññāppayogamandatāya vā upasamasukhānadhigatena 5-
vā nirassādaṁ hoti, tasmiṁ samaye aṭṭhasaṁvegavatthupaccavekkhaṇena saṁvejeti. aṭṭha
saṁvegavatthūni nāma jātijarābyādhimaraṇāni cattāri, apāyadukkhaṁ pañcamaṁ, atīte
vaṭṭamūlakaṁ dukkhaṁ, paccuppanne āhārapariyeṭṭhimūlakaṁ dukkhaṁ anāgate vaṭṭamūlakaṁ
dukkhanti. ratanattayaguṇānussaraṇeneva pasādaṁ janeti, ayaṁ vuccati "samaye
sampahaṁsanatā"ti.

footnote: 1 chaßēéa. vicarati 2 su.vi. 2/385/409,
footnote: pa.sū. 1/118/314 3 chaßēéa. atisithilavīriyatādīhi 4 chaßēéa. tassa
footnote: 5 chaßēéa. upasamasukhānadhigamena

page number: 462

samaye ajjhupekkhanatā nāma yasmiṁ samaye sammāpaṭipattiṁ āgamma alīnaṁ
anuddhatamananirassādaṁ 1- ārammaṇe samappavattasamathavīthipaṭipannaṁ cittaṁ hoti, tadā
tassa paggahaniggahasampahaṁsanesu abyāpāraṁ 2- āpajjati sārathi viya samappavattesu
assesu. ayaṁ vuccati "samaye ajjhupekkhanatā"ti. asamāhitapuggalaparivajjanatā nāma
upacāraṁ vā appanaṁ vā appattānaṁ vikkhittacittānaṁ puggalānaṁ ārakā parivajjanaṁ.
samāhitapuggalasevanatā nāma upacārena vā appanāya vā samāhitacittānaṁ sevanā
bhajanā payirupāsanā. tadadhimuttatā nāma ṭhānanisajjādīsu samādhiuppādanatthaṁyeva
ninnapoṇapabbhāracittatā. evaṁ hi paṭipajjatoeva 3- uppajjati. tasmā ādikammiko
kulaputto imehi ekādasahi kāraṇehi samādhisambojjhaṅgaṁ samuṭṭhāpetvā tadeva dhuraṁ
katvā abhinivesaṁ paṭṭhapetvā anukkamena arahattaṁ gaṇhāti. so yāva arahattamaggā
samādhisambojjhaṅgaṁ bhāveti nāma, phale patte bhāvito nāma hoti.
pañca dhammā upekkhāsambojjhaṅgassa uppādāya saṁvattanti:- sattamajjhattatā
saṅkhāramajjhattatā sattasaṅkhārakelāyanapuggalaparivajjanatā sattasaṅkhāramajjhattapuggala-
sevanatā tadadhimuttatāti. tattha dvīhākārehi sattamajjhattataṁ samuṭṭhāpeti "tvaṁ attano
kammena āgamma attano 4- kammena gamissasi, esopi attano kammena āgantvā
attanova kammena gamissati, tvaṁ kaṁ kelāyasī"ti evaṁ kammassakatapaccavekkhaṇena ca,
"paramatthato sattoyeva natthi, so tvaṁ kaṁ kelāyasī"ti evaṁ nissattapaccavekkhaṇena
ca. 5- dvīhākārehi saṅkhāramajjhattataṁ samuṭṭhāpeti "idaṁ cīvaraṁ anupubbena
vaṇṇavikārañceva jiṇṇabhāvañca upagantvā pādapuñchanacoḷakaṁ hutvā yaṭṭhikoṭiyā
chaḍḍanīyaṁ bhavissati, sace panassa sāmiko bhaveyya, nāssa evaṁ vinassituṁ dadeyyā"ti
evaṁ assāmikabhāvapaccavekkhaṇena ca, "anaddhanīyaṁ 6- idantāvakālikan"ti evaṁ
tāvakālikabhāvapaccavekkhaṇena ca. 5- yathā ca cīvare, evaṁ pattādīsupi yojanā kātabbā.

footnote: 1 chaßēéa. anuddhataṁ anirassādaṁ 2 chaßēéa. tadāssa... na byāpāraṁ 3 chaßēéa. paṭipajjato esa
footnote: 4 chaßēéa. āgantvā attanova 5 chaßēéa. cāti 6 ka. achaḍḍanīyaṁ

page number: 463

sattasaṅkhārakelāyanapuggalaparivajjanatāti ettha yo puggalo gihī vā attano
puttadhītādike, pabbajito vā attano antevāsike samānupajjhāyakādike mamāyati,
sahattheneva nesaṁ kesamassucchedanasūcikammacīvaradhovanarajanapattapacanādīni 1- karoti,
muhuttaṁpi apassanto "asuko sāmaṇero kuhiṁ, asuko daharo kuhin"ti bhantamigo
viya ito cito ca oloketi, aññena kesacchedanādīnaṁ atthāya "muhuttaṁ tāva
asukaṁ pesethā"ti yāciyamānopi "amhepi taṁ attano kammaṁ na kārema, tumhe naṁ
gahetvā kilamissathā"ti 2- na deti, ayaṁ sattakelāyano nāma. yo pana
cīvarapattathālakakattarayaṭṭhiādīni mamāyati, aññassa 3- hatthena parāmasituṁpi na deti,
tāvakālikaṁ yācito "mayaṁpi idaṁ mamāyantā 4- sayaṁ 5- na paribhuñjāma, tumhākaṁ kiṁ
dassāmā"ti vadati, ayaṁ saṅkhārakelāyano nāma.
yo pana tesu dvīsupi vatthūsu majjhatto udāsino, 6- ayaṁ sattasaṅkhāramajjhatto
nāma. iti ayaṁ upekkhāsambojjhaṅgo evarūpaṁ sattasaṅkhārakelāyanapuggalaṁ ārakā
parivajjentassāpi, sattasaṅkhāramajjhattapuggalaṁ sevantassāpi, ṭhānanisajjādīsu
taduppādanatthaṁ ninnapoṇapabbhāracittassāpi uppajjati. tasmā ādikammiko
kulaputto imehi pañcahi kāraṇehi upekkhāsambojjhaṅgaṁ samuṭṭhāpetvā tadeva dhuraṁ
katvā abhinivesaṁ paṭṭhapetvā anukkamena arahattaṁ gaṇhāti. so yāva arahattamaggā
upekkhāsambojjhaṅgaṁ bhāveti nāma, phale patte bhāvito nāma hoti. iti imepi satta
bojjhaṅgā lokiyalokuttaramissakāva kathitā.
[419] sammādiṭṭhiṁ bhāvetīti aṭṭhaṅgikassa maggassa ādibhūtaṁ sammādiṭṭhiṁ
brūheti vaḍḍheti. sesapadesupi eseva nayo. ettha pana sammādassanalakkhaṇā
sammādiṭṭhi. sammāabhiniropanalakkhaṇo sammāsaṅkappo. sammāpariggahaṇalakkhaṇā
sammāvācā. sammāsamuṭṭhāpanalakkhaṇo sammākammanto. sammāvodānalakkhaṇo 7-

footnote: 1 chaßēéa. kesacchedana... 2 chaßēéa. kilamessathāti 3 ka. aññesaṁ 4 cha. dhanāyantā
footnote: 5 chaßēéa. ayaṁ saddo na dissati 6 ka. upāsino 7 cha. sammāvodāpanalakkhaṇo

page number: 464

sammāājīvo. sammāpaggahalakkhaṇo sammāvāyāmo. sammāupaṭṭhānalakkhaṇā sammāsati.
sammāsamādhānalakkhaṇo sammāsamādhi.
tesu ekekassa tīṇi tīṇi kiccāni honti. seyyathīdaṁ, sammādiṭṭhi tāva
aññehipi attano paccanīkakilesehi 1- saddhiṁ micchādiṭṭhiṁ pajahati, nirodhaṁ ārammaṇaṁ
karoti, sampayuttadhamme ca passati tappaṭicchādakamohavidhamanavasena asammohato.
sammāsaṅkappādayopi tatheva micchāsaṅkappādīni ca pajahanti, nirodhañca ārammaṇaṁ
karonti. visesato panettha sammāsaṅkappo sahajātadhamme sammā abhiniropeti, sammāvācā
sammā pariggaṇhāti, sammākammanto sammā samuṭṭhapeti, sammāājīvo sammā
vodāpeti, sammāvāyāmo sammā paggaṇhāti, sammāsati sammā upaṭṭhāti, 2-
sammāsamādhi sammā padahati.
apicesā sammādiṭṭhi nāma pubbabhāge nānākkhaṇā nānārammaṇā hoti,
maggakāle ekakkhaṇā ekārammaṇā. kiccato pana dukkhe ñāṇantiādīni cattāri nāmāni
labhati. sammāsaṅkappādayopi pubbabhāge nānākkhaṇā nānārammaṇā honti, maggakāle
ekakkhaṇā ekārammaṇā. tesu sammāsaṅkappo kiccato nekkhammasaṅkappotiādīni 3-
tīṇi nāmāni labhati. 4- sammāvācādayo tayo pubbabhāge nānākkhaṇā nānārammaṇā
viratiyopi 4- honti cetanādayopi, maggakkhaṇe pana viratiyova. sammāvāyāmo sammāsatīti
idaṁpi dvayaṁ kiccato sammappadhānasatipaṭṭhānavasena cattāri nāmāni labhati. sammāsamādhi
pana pubbabhāgepi maggakkhaṇepi sammāsamādhiyeva.
iti imesu aṭṭhasu dhammesu bhagavatā nibbānādhigamāya paṭipannassa yogino
bahukārattā 5- paṭhamaṁ sammādiṭṭhi desitā. ayaṁ hi "paññāpajjoto paññāsatthan"ti 6-
ca vuttā. 7- tasmā etāya pubbabhāge vipassanāñāṇasaṅkhātāya sammādiṭṭhiyā

footnote: 1 ka. paccatthikakilesehi 2 ka. upaṭṭhapeti 3 chaßēéa. nekkhammasaṅkappo
footnote: avihiṁsāsaṅkappo abyāpādasaṅkappoti 4-4 chaßēéa. sammāvācādayo tayo pubbabhāge viratiyopi, ka. sammāvācādayopi catassopi viratiyopi 5 ma. bahupakārattā
6 abhi.saṅ. 34/16,20/24 cittuppādakaṇḍa 7 ka. pavattā

page number: 465

avijjandhakāraṁ vidhamitvā 1- kilesacore ghātento khemena yogāvacaro nibbānaṁ
pāpuṇāti. tena vuttaṁ "nibbānādhigamāya paṭipannassa yogino bahukārattā paṭhamaṁ
sammādiṭṭhi desitā"ti.
sammāsaṅkappo pana tassā bahukāro, tasmā tadanantaraṁ vutto. yathā hi
heraññiko hatthena parivattetvā parivattetvā cakkhunā kahāpaṇaṁ olokento
"ayaṁ kūṭo ayaṁ cheko"ti jānāti, evaṁ yogāvacaropi pubbabhāge vitakkena vitakketvā
vitakketvā vipassanāpaññāya olokayamāno "ime dhammā kāmāvacarā, ime
rūpāvacarādayo"ti jānāti. yathā vā pana purisena koṭiyaṁ gahetvā parivattetvā
parivattetvā dinnaṁ mahārukkhaṁ tacchako vāsiyā tacchetvā kamme upaneti, evaṁ
vitakkena vitakketvā vitakketvā dinne dhamme yogāvacaro paññāya "ime dhammā
kāmāvacarā, ime dhammā rūpāvacarā"tiādinā nayena paricchinditvā kamme upaneti.
tena vuttaṁ "sammāsaṅkappo pana tassā bahukāro, tasmā tadanantaraṁ vutto"ti.
svāyaṁ yathā sammādiṭṭhiyā, evaṁ sammāvācāyapi upakārako. yathāha "pubbe
kho gahapati vitakketvā vicāretvā pacchā vācaṁ bhindatī"ti, 2- tasmā tadanantaraṁ
sammāvācā vuttā.
yasmā pana idañcidañca karissāmāti paṭhamaṁ vācāya saṁvidahitvā loke kammante
payojenti, tasmā 3- vācā kāyakammassa upakārikāti 3- sammāvācāya anantaraṁ
sammākammanto vutto.
catubbidhaṁ pana vacīduccaritaṁ tividhaṁ kāyaduccaritañca pahāya ubhayasucaritaṁ
pūrentasseva yasmā ājīvaṭṭhamakasīlaṁ pūreti, na itarassa. tasmā tadubhayānantaraṁ
sammāājīvo vutto.

footnote: 1 ma. viddhaṁsetvā 2 maßēáū. 12/463/413 cūḷavedallasutta 3-3 ka. vācāya kammantassa
footnote: upakārikattā

page number: 466

evaṁ visuddhājīvena 1- pana "parisuddho me ājīvo"ti ettāvatā paritosaṁ katvā
suttappamattena viharituṁ na yuttaṁ, athakho sabbairiyāpathesu idaṁ viriyamārabhitabbanti
dassetuṁ tadanantaraṁ sammāvāyāmo vutto.
tato āraddhaviriyenāpi kāyādīsu catūsu vatthūsu sati supatiṭṭhitā 2- kātabbāti
dassanatthaṁ tadanantaraṁ sammāsati desitā.
yasmā pana evaṁ suppatiṭṭhitā sati sammāsamādhissa 3- upakārānupakārānaṁ 4-
dhammānaṁ gatiyo sumanasikatvāva pahoti 5- ekaggārammaṇe 6- cittaṁ samādhātuṁ, tasmā
sammāsatiyā anantaraṁ sammāsamādhi desitoti veditabboti. 7- iti ayaṁpi aṭṭhaṅgiko
maggo lokiyalokuttaramissakova kathito.
[427] ajjhattaṁ rūpasaññītiādīsu ajjhattarūpe parikammavasena ajjhattaṁ rūpasaññī
nāma hoti. ajjhattaṁ hi nīlaparikammaṁ karonto kesesu 8- vā pitte vā akkhitārakāya
vā karoti, pītaparikammaṁ karonto mede vā chaviyā vā hatthapādatalesu 9- vā akkhīnaṁ
pītakaṭṭhāne vā karoti, lohitaparikammaṁ karonto maṁse vā lohite vā jivhāya vā
akkhīnaṁ rattaṭṭhāne vā karoti, odātaparikammaṁ karonto aṭṭhimhi vā dante vā nakhe
vā akkhīnaṁ setaṭṭhāne vā karoti. taṁ pana sunīlaṁ supītakaṁ 10- sulohitakaṁ suodātaṁ
11- na hoti, avisuddhameva hoti.
eko 12- bahiddhā rūpāni passatīti yasseva 13- parikammaṁ ajjhattaṁ uppannaṁ
hoti, nimittaṁ pana bahiddhā, so evaṁ ajjhattaparikammassa bahiddhā ca appanāya vasena
"ajjhattaṁ rūpasaññī bahiddhā rūpāni passatī"ti vuccati. parittānīti avaḍḍhitāni.

footnote: 1 chaßēéa. suddhājīvena 2 ma. suppatiṭṭhitā, cha. sūpaṭṭhitā 3 chaßēéa. samādhissa
footnote: 4 sī. upakārāpakārānaṁ 5 sī. samannesitvā pahoti, chaßēéa. samanvesitvā pahoti
footnote: 6 chaßēéa. ekattārammaṇe 7 chaßēéa. veditabbo 8 chaßēéa. kese 9 ma. hatthapādapiṭṭhesu

10 chaßēéa. supītaṁ 11 chaßēéa. suodātakaṁ 12 ayaṁ pāṭho pāliyaṁ na dissati,
saṅgītisutte pana dissati, dīßēéa. 10/173/98 mahāparinibbānasutte,
maßēéa. 13/249/224 mahāsakuludāyisutte, aṅ.aṭṭhaka. 23/162/314 abhibhāyatanasutte ca
ayaṁ pāṭho dissati 13 chaßēéa. yassevaṁ

page number: 467

suvaṇṇadubbaṇṇānīti suvaṇṇāni vā hontu 1- dubbaṇṇāni vā, parittavaseneva
idaṁ abhibhāyatanaṁ vuttanti veditabbaṁ. tāni abhibhuyyāti yathā nāma sampannagahaṇiko
puriso kaṭacchumattaṁ bhattaṁ labhitvā "kiṁ ettha bhuñjitabbaṁ atthī"ti saṅkaḍḍhitvā
ekaṁ kabalameva karoti, evameva ñāṇuttariko puggalo visadañāṇo "kimettha parittake
ārammaṇe samāpajjitabbaṁ atthi, nāyaṁ mama bhāro"ti tāni rūpāni abhibhavitvā
samāpajjati, saha nimittuppādenevettha appanaṁ pāpetīti attho. jānāmi passāmīti
iminā panassa ābhogo kathito. so ca kho samāpattito vuṭṭhitassa, na antosamāpattiyaṁ.
evaṁsaññī hotīti ābhogasaññāyapi jhānasaññāyapi evaṁsaññī hoti. abhibhavasaññā 2-
hissa antosamāpattiyaṁpi atthi, ābhogasaññā pana samāpattito vuṭṭhahantasseva. 3-
appamāṇānīti vaḍḍhitappamāṇāni, mahantānīti attho. abhibhuyyāti ettha pana
yathā mahagghaso puriso ekaṁ bhattavaḍḍhikaṁ 4- labhitvā "aññāpi 5- hotu, kiṁ esā 6-
mayhaṁ karissatī"ti taṁ na mahantato passati, evameva ñāṇuttaro puggalo visadañāṇo "kiṁ
ettha samāpajjitabbaṁ, nayidaṁ appamāṇanti, 7- na 8- mayhaṁ cittekaggatākaraṇe bhāro
atthī"ti tāni abhibhavitvā samāpajjati, saha nimittuppādenevettha appanaṁ pāpetīti
attho.
ajjhattaṁ arūpasaññīti alābhitāya vā anatthikatāya vā ajjhattarūpe parikammasaññā-
virahito eko. 9- bahiddhā rūpāni passatīti yassa parikammaṁpi nimittaṁpi bahiddhāva
uppannaṁ hoti, so evaṁ bahiddhā parikammassa ceva appanāya ca vasena 10- "ajjhattaṁ
arūpasaññī eko bahiddhā rūpāni passatī"ti vuccati. sesamettha catutthābhibhāyatane
vuttanayameva. imesu pana catūsu parittaṁ vitakkacaritavasena āgataṁ, appamāṇaṁ
mohacaritavasena, suvaṇṇaṁ dosacaritavasena, dubbaṇṇaṁ rāgacaritavasena. etesaṁ hi etāni
sappāyāni, sā ca nesaṁ sappāyatā vitthārato visuddhimagge cariyaniddese vuttā.

footnote: 1 chaßēéa. honti 2 chaßēéa. abhibhavanasaññā 3 chaßēéa. vuṭṭhitasseva
footnote: 4 sī. ekañca bhattavaḍḍhītakaṁ, chaßēéa. ekaṁ bhattavaḍḍhitakaṁ 5 chaßēéa. aññampi
footnote: 6 chaßēéa. etaṁ 7 chaßēéa. appamāṇaṁ 8 sī. na-saddo na dissati 9 chaßēéa. ayaṁ pāṭho na

dissati 10 ka. parikammasseva vasena

page number: 468

pañcamābhibhāyatanādīsu nīlānīti sabbasaṅgāhavasena 1- vuttaṁ. nīlavaṇṇānīti
vaṇṇavasena. nīlanidassanānīti nīlanidassanavasena, 2- paññāyamānavivarāni 3-
asambhinnavaṇṇāni ekanīlāneva hutvā dissantīti vuttaṁ hoti. nīlanibhāsānīti idaṁ
pana obhāsavasena vuttaṁ, nīlobhāsāni nīlappabhāyuttānīti attho. etena nesaṁ visuddhataṁ
dasseti. visuddhavaṇṇavaseneva hi imāni cattāri abhibhāyatanāni vuttāni. "nīlakasiṇaṁ
gaṇhanto nīlasmiṁ nimittaṁ gaṇhāti pupphasmiṁ vā vatthasmiṁ vā vaṇṇadhātuyā
vā"tiādikaṁ panettha kasiṇakaraṇañca parikammañca appanāvidhānañca sabbaṁ visuddhimagge
vitthārato vuttameva. imāni pana aṭṭha abhibhāyatanajjhānāni vaṭṭānipi honti
vaṭṭapādakānipi vipassanāpādakānipi diṭṭhadhammasukhavihārānipi abhiññāpādakānipi
nirodhapādakānipi, lokiyāneva pana na lokuttarānīti veditabbāni.
[435] rūpī rūpāni passatīti ettha ajjhattaṁ kesādīsu nīlakasiṇādīsu
nīlakasiṇādivasena uppāditaṁ rūpajjhānaṁ rūpaṁ, taṁ tassa atthīti rūpī. bahiddhā
rūpāni passatīti bahiddhāpi nīlakasiṇādīni rūpāni jhānacakkhunā passati. iminā
ajjhattabahiddhāvatthukesu kasiṇesu uppāditajjhānapuggalassa cattāripi
rūpāvacarajjhānāni dassitāni. ajjhattaṁ arūpasaññīti ajjhattaṁ na rūpasaññī, attano
kesādīsu anuppāditarūpāvacarajjhānoti attho. iminā bahiddhā parikammaṁ katvā
bahiddhāva uppāditajjhānassa puggalassa rūpāvacarajjhānāni dassitāni.
subhantveva adhimutto hotīti iminā visuddhesu 4- nīlādivaṇṇakasiṇesu jhānāni
dassitāni. tattha kiñcāpi antoappanāya subhanti ābhogo natthi, yo pana suvisuddhaṁ
subhaṁ kasiṇārammaṇaṁ katvā viharati, so yasmā "subhanti adhimutto hotī"ti vattabbataṁ
āpajjati, tasmā evaṁ desanā katā. paṭisambhidāmagge pana "kathaṁ subhantveva
adhimutto hotīti vimokkho:- idha bhikkhu mettāsahagatena cetasā ekaṁ disaṁ pharitvā

footnote: 1 sī. sabbasaṅgāhikavasena, chaßēéa. sabbasaṅgāhakavasena 2 chaßēéa. nidassanavasena
footnote: 3 chaßēéa. apaññāyamānavivarāni 4 chaßēéa. suvisuddhesu

page number: 469

viharati .pe. mettāya bhāvitattā sattā appaṭikūlā honti. karuṇā. muditā.
upekkhāsahagatena cetasā ekaṁ disaṁ pharitvā viharati .pe. upekkhāya bhāvitattā sattā
appaṭikūlā honti. evaṁ subhantveva adhimutto hotīti vimokkho"ti 1- vuttaṁ.
sabbaso rūpasaññānantiādīsu yaṁ vattabbaṁ, taṁpi 2- sabbaṁ visuddhimagge vuttameva.
[443] paṭhavīkasiṇaṁ bhāvetīti ettha pana sakalaṭṭhena kasiṇaṁ, paṭhavīeva kasiṇaṁ
paṭhavīkasiṇaṁ. paṭhavīkasiṇārammaṇassāpi paṭhaviyā nimittassāpi 3- paṭibhāganimittassāpi taṁ
nimittaṁ ārammaṇaṁ katvā uppannajjhānassāpi etaṁ adhivacanaṁ. idaṁ 4-
paṭhavīkasiṇārammaṇajjhānaṁ adhippetaṁ. taṁ so 5- bhāveti. āpokasiṇādīsupi eseva nayo.
imāni pana kasiṇāni bhāventena sīlāni sodhetvā suparisuddhe sīle 6- patiṭṭhitena
yvāyaṁ 7- dasasu palibodhesu palibodho atthi, taṁ upacchinditvā kammaṭṭhānadāyakaṁ
kalyāṇamittaṁ upasaṅkamitvā attano cariyānukūlavasena yaṁ yassa sappāyaṁ,
tantena gahetvā kasiṇabhāvanāya ananurūpaṁ vihāraṁ pahāya anurūpe viharantena
khuddakapalibodhupacchedaṁ katvā sabbaṁ bhāvanāvidhānaṁ aparihāpentena bhāvetabbāni.
ayamettha saṅkhepo, vitthāro pana visuddhimagge 8- vutto. kevalaṁ hi tattha
viññāṇakasiṇaṁ nāgataṁ, taṁ atthato ākāsakasiṇe pavattaṁ viññāṇaṁ. tañca kho
ārammaṇavasena vuttaṁ, na samāpattivasena. taṁ hi anantaraṁ viññāṇaṁ 9- ārammaṇaṁ
katvā esa viññāṇañcāyatanasamāpattiṁ bhāvento viññāṇakasiṇaṁ bhāvetīti vuccati.
imānipi dasa kasiṇāni vaṭṭānipi honti vaṭṭapādakānipi vipassanāpādakānipi
diṭṭhadhammasukhavihāratthānipi abhiññāpādakānipi nirodhapādakānipi, lokiyāneva na pana
lokuttarānīti.
[453] asubhasaññaṁ bhāvetīti asubhaṁ 10- vuccati uddhumātakādīsu dasasu
ārammaṇesu 11- uppannā paṭhamajjhānasahagatā saññā, taṁ bhāveti brūheti vaḍḍheti,
anuppannaṁ

footnote: 1 khu.paṭi. 31/476/359 vimokkhakathā (syā) 2 chaßēéa. taṁ 3 chaßēéa. parikammapathaviyāpi
footnote: uggahanimittassāpi 4 chaßēéa. idha pana 5 chaßēéa. taṁ hesa 6 chaßēéa. parisuddhasīle
footnote: 7 chaßēéa. yvāssa 8 visuddhi. 1/104 kammaṭṭhānaggahaṇaniddesa (syā) 9 chaßēéa. anantaṁ

viññāṇanti 10 chaßēéa. asubhasaññā 11 sī. asubhārammaṇesu

page number: 470

uppādeti, uppannaṁ anurakkhatīti attho. dasannaṁ pana asubhānaṁ bhāvanānayo sabbo
visuddhimagge 1- vitthāritoyeva. maraṇasaññaṁ bhāvetīti sammatimaraṇaṁ 2- khaṇikamaraṇaṁ
samucchedamaraṇanti tividhaṁpi maraṇaṁ ārammaṇaṁ katvā uppannaṁ saññaṁ 3- bhāveti,
anuppannaṁ uppādeti, uppannaṁ anurakkhatīti attho. heṭṭhā vuttalakkhaṇā vā
maraṇasatiyeva idha maraṇasaññāti vuttā, taṁ bhāveti uppādeti vaḍḍhetīti attho.
bhāvanānayo panassā visuddhimagge 4- vitthāritoyeva. āhāre paṭikūlasaññaṁ bhāvetīti
asitapītādibhede kavaḷiṅkārāhāre 5- gamanapaṭikūlādīni nava paṭikūlāni paccavekkhantassa
uppajjanakasaññaṁ bhāveti, uppādeti vaḍḍhetīti attho. tassāpi bhāvanānayo
visuddhimagge vitthāritoyeva. sabbaloke anabhiratasaññaṁ 6- bhāvetīti sabbasmiṁpi
tedhātuke loke anabhiratasaññaṁ ukkaṇṭhitasaññaṁ bhāvetīti attho. aniccasaññaṁ bhāvetīti
pañcannaṁ upādānakkhandhānaṁ uppādabbayaññathattapariggāhikaṁ 7- pañcasu khandhesu
aniccanti uppajjanakasaññaṁ bhāveti. anicce dukkhasaññaṁ bhāvetīti anicce
khandhapañcake paṭipīḷanasaṅkhātadukkhalakkhaṇapariggāhikaṁ 8- dukkhanti uppajjanakasaññaṁ
bhāvetīti. dukkhe anattasaññaṁ bhāvetīti paripīḷanaṭṭhena 9- dukkhe khandhapañcake
anupassanākārasaṅkhātānattalakkhaṇapariggāhikaṁ 10- anattāti uppajjanakasaññaṁ bhāveti.
pahānasaññaṁ bhāvetīti pañcavidhaṁ pahānaṁ ārammaṇaṁ katvā uppajjanakasaññaṁ bhāveti.
virāgasaññaṁ bhāvetīti pañcavidhameva virāgaṁ ārammaṇaṁ katvā uppajjanakasaññaṁ bhāveti.
nirodhasaññaṁ bhāvetīti saṅkhāranirodhaṁ ārammaṇaṁ katvā uppajjanakasaññaṁ bhāveti.
nibbānaṁ ārammaṇaṁ katvā uppajjanakasaññantipi vadanti. ettha ca sabbaloke
anabhiratasaññā aniccasaññā anicce dukkhasaññāti imāhi tīhi saññāhi balavavipassanā
kathitā, puna aniccasaññaṁ bhāvetītiādikāhi dasahi saññāhi vipassanāsamārambhova kathito.

footnote: 1 visuddhi. 1/226 asubhakammaṭṭhānaniddesa (syā) 2 chaßēéa. sammutimaraṇaṁ
footnote: 3 cha. uppajjanakasaññaṁ 4 visuddhi. 2/1 anussatikammaṭṭhānaniddesa-maraṇassatikathā (syā) 5 chaßēéa. kabaḷīkāre āhāre 6 chaßēéa. anabhiratisaññaṁ. evamuparipi
7 chaßēéa. udayabbayaññathattapariggāhikaṁ 8 ma. paṭipīḷanasaṅkhātaṁ 9 chaßēéa. paṭipīḷanaṭṭhena
10 chaßēéa. avasavattanākārasaṅkhāta...

page number: 471

[473] buddhānussatintiādīni vuttatthāneva.
[483] paṭhamajjhānasahagatanti paṭhamajjhānena saddhiṁ gataṁ pavattaṁ, paṭhamajjhānena
sampayuttanti attho. saddhindriyaṁ bhāvetīti paṭhamajjhānasahagataṁ katvā saddhindriyaṁ
bhāveti visuṁ bhāveti 1- brūheti vaḍḍheti. esa nayo sabbattha.
aparāccharāsaṅghātavaggavaṇṇanā niṭṭhitā.
--------------

footnote: 1 chaßēéa. visuṁ bhāvetīti pāṭho na dissati

page number: 472

19. kāyagatāsativaggavaṇṇanā
[563] cetasā phuṭoti 1- ettha duvidhaṁ pharaṇaṁ āpopharaṇañca dibbacakkhupharaṇañca.
tattha āpokasiṇaṁ samāpajjitvā āpena pharaṇaṁ āpopharaṇaṁ nāma. evaṁ phuṭṭhepi 2-
mahāsamudde sabbā samuddaṅgamā kunnadiyo antogadhāva honti. ālokaṁ pana vaḍḍhetvā
dibbacakkhunā 3- sakalasamuddassa dassanaṁ dibbacakkhupharaṇaṁ nāma. evaṁ phuṭṭhepi 4-
mahāsamuddaṅgamā kunnadiyo antogadhāva honti. antogadhā tassāti tassa bhikkhuno
bhāvanā 5- abbhantaragatāva honti. vijjābhāgiyāti ettha sampayogavasena vijjaṁ
bhajantīti vijjābhāgā, 6- vijjābhāge vijjākoṭṭhāse vattantītipi vijjābhāgiyā.
tattha vipassanāñāṇaṁ manomayiddhi cha abhiññāti aṭṭha vijjā, 7- purimena atthena
tāhi sampayuttadhammāpi vijjābhāgiyā. pacchimena atthena tāsu yā kāci ekā
vijjā vijjā, sesā vijjābhāgiyāti evaṁ vijjāpi vijjāsampayuttadhammāpi
vijjābhāgiyātveva veditabbā.
[564] mahato saṁvegāyāti mahantassa saṁvegassa atthāya. upari padadvayepi eseva
nayo. ettha ca mahāsaṁvego nāma vipassanā, mahāattho nāma cattāro maggā,
mahāyogakkhemo nāma cattāri sāmaññaphalāni. athavā mahāsaṁvego nāma saha vipassanāya 8-
maggo, mahāattho nāma cattāri sāmaññaphalāni, mahāyogakkhemo nāma nibbānaṁ.
satisampajaññāyāti satiyā ca ñāṇassa ca atthāya. Ñāṇadassanapaṭilābhāyāti dibbacakkhuñāṇāya.
diṭṭhadhammasukhavihārāyāti imasmiṁyeva paccakkhāttabhāve sukhavihāratthāya.
vijjāvimuttiphalasacchikiriyāyāti vijjāvimuttīnaṁ phalassa paccakkhakaraṇatthāya. ettha
ca vijjāti maggapaññā, vimuttīti taṁsampayuttā sesā dhammā. tesaṁ phalaṁ nāma
arahattaphalaṁ, tassa sacchikiriyāyāti attho.

footnote: 1 ka. phuṭṭhoti 2 chaßēéa. phuṭepi (pāli. phuṭa...) 3 ka. cakkhunā 4 chaßēéa. phuṭepi
footnote: mahāsamudde sabbā 5 chaßēéa. bhāvanāya 6 chaßēéa. vijjābhāgiyā, aṭṭhasāliniyampana
footnote: vijjābhāginoti pāṭho dissati 7 ma. vijjā vijjā 8 sī. sahavipassanako

page number: 473

[571] kāyopi passambhatīti nāmakāyopi karajakāyopi passambhati, vūpasanto 1-
hoti. vitakkavicārāpīti ete dhammā dutiyajjhānena vūpasamanti 2- nāma, idha pana
oḷārikavūpasamaṁ sandhāya 3- vuttaṁ. kevalāti sakalā, sabbe niravasesāti attho.
vijjābhāgiyāti vijjākoṭṭhāsiyā, te heṭṭhā vibhajitvā dassitāva.
[574] avijjā pahīyatīti aṭṭhasu ṭhānesu vaṭṭamūlakaṁ mahāandhakārakaṁ mahātamo 4-
aññāṇaṁ pahīyati. vijjā uppajjatīti arahattamaggavijjā uppajjati. asmimāno
pahīyatīti asmīti navavidho māno pahīyati. anusayāti satta anusayā. saṁyojanānīti
dasa saṁyojanāni.
[575] paññāppabhedāyāti paññāppabhedagamanatthaṁ. anupādāparinibbānāyāti
apaccayaparinibbānassa sacchikiriyatthāya.
[577] 5- anekadhātupaṭivedho hotīti aṭṭhārasannaṁ dhātūnaṁ lakkhaṇapaṭivedho hoti.
nānādhātupaṭivedho hotīti tāsaṁyeva aṭṭhārasannaṁ dhātūnaṁ nānābhāvena lakkhaṇapaṭivedho
hoti. anekadhātupaṭisambhidā hotīti iminā dhātubhedañāṇaṁ 6- kathitaṁ. dhātubhedañāṇannāma
7- "imā dhātuyo ussannā nāma hontī"ti 7- jānanapaññā. taṁ panetaṁ dhātubhedañāṇaṁ
na sabbesaṁ hoti, buddhānameva nippadesaṁ hoti. taṁ sammāsambuddhena sabbaso
na kathitaṁ. kasmā? tasmiṁ kathite attho natthīti.
[584] paññāpaṭilābhāyātiādīni soḷasa padāni paṭisambhidāmagge "sappurisasaṁsevo
saddhammassavanaṁ yoniso manasikāro dhammānudhammapaṭipatti. ime kho bhikkhave cattāro
dhammā bhāvitā bahulīkatā paññāpaṭilābhāya saṁvattanti .pe. nibbedhikapaññatāya
saṁvattantī"ti evaṁ mātikaṁ ṭhapetvā vitthāritāneva. vuttaṁ hetaṁ:- 8-

footnote: 1 chaßēéa. vūpasantadaratho 2 chaßēéa. vūpasammanti 3 ma. vūpasamatthāya
footnote: 4 sī. bahalandhakārakārakaṁ mahātamo, chaßēéa. bahalandhakāraṁ mahātamaṁ 5 chaßēéa. 576
footnote: 6 ma. dhātubhede ñāṇaṁ, cha. dhātupabhedañāṇaṁ. evamuparipi 7-7 chaßēéa. imāya dhātuyā

ussannāya idaṁ nāma hotīti 8 khu.paṭi. 31/664/569 mahāpaññākathā (syā)

page number: 474

paññāpaṭilābhāya saṁvattantīti katamo paññāpaṭilābho, catunnaṁ maggañāṇānaṁ
catunnaṁ phalañāṇānaṁ catunnaṁ paṭisambhidāñāṇānaṁ channaṁ abhiññāñāṇānaṁ tesattatīnaṁ
ñāṇānaṁ sattasattatīnaṁ ñāṇānaṁ lābho paṭilābho patti sampatti phassanā sacchikiriyā
upasampadā, paññāpaṭilābhāya saṁvattantīti ayaṁ paññāpaṭilābho. (1)
paññāvuḍḍhiyā saṁvattantīti katamā paññāvuḍḍhi, sattannañca sekkhānaṁ
puthujjanakalyāṇakassa ca paññā vaḍḍhati, arahato paññā vaḍḍhitavaḍḍhanā, 1-
paññāvuḍḍhiyā saṁvattantīti ayaṁ paññāvuḍḍhi. (2)
paññāvepullāya saṁvattantīti katamaṁ paññāvepullaṁ, sattannañca sekkhānaṁ
puthujjanakalyāṇakassa ca paññā vepullaṁ gacchati, arahato paññā vepullaṁ gatā,
paññāvepullāya saṁvattantīti idaṁ paññāvepullaṁ. (3)
mahāpaññatāya saṁvattantīti katamā mahāpaññā, mahante atthe pariggaṇhātīti
mahāpaññā, mahante dhamme .pe. mahantā niruttiyo, mahantāni paṭibhāṇāni 2-
mahante sīlakkhandhe, mahante samādhipaññāvimuttivimuttiñāṇadassanakkhandhe, mahantāni
ṭhānāṭṭhānāni, mahantā vihārasamāpattiyo, mahantāni ariyasaccāni, mahante
satipaṭṭhāne, sammappadhāne, iddhipāde, mahantāni indriyāni, mahantāni balāni,
mahante bojjhaṅge, mahantaṁ ariyamaggaṁ, 3- mahantāni sāmaññaphalāni, mahantā 4-
mahāabhiññāyo, mahantaṁ paramatthaṁ 5- nibbānaṁ pariggaṇhātīti mahāpaññā, mahāpaññatāya
saṁvattantīti ayaṁ mahāpaññā. (4)
puthupaññatāya saṁvattantīti katamā puthupaññā, puthunānākkhandhesu ñāṇaṁ pavattatīti
puthupaññā. puthunānādhātūsu, puthunānāāyatanesu, puthunānāpaṭiccasamuppādesu,
puthunānāsuññatamanupalabbhesu, puthunānāatthesu, dhammesu, niruttīsu,

footnote: 1 ma. vaḍḍhati, vaḍḍhitavaḍḍhanā 2 chaßēéa. paṭibhānāni. evamuparipi
footnote: 3 sī. mahantaṁ ariyaṁ aṭṭhaṅgikaṁ maggaṁ, chaßēéa. mahante ariyamagge 4 chaßēéa. mahantāti
footnote: pāṭho na dissata 5 ka. paramaṭṭhaṁ

page number: 475

paṭibhāṇesu, puthunānāsīlakkhandhesu, samādhipaññāvimuttivimuttiñāṇadassanakkhandhesu,
puthunānāṭhānāṭṭhānesu, puthunānāvihārasamāpattīsu, puthunānāariyasaccesu,
puthunānāsatipaṭṭhānesu, sammappadhānesu, iddhipādesu, indriyesu, balesu,
bojjhaṅgesu, puthunānāariyamaggesu, puthunānāsāmaññaphalesu, puthunānāabhiññāsu ñāṇaṁ
pavattatīti puthupaññā. puthunānājanasādhāraṇe 1- dhamme samatikkamma 2- paramatthe 3-
nibbāne ñāṇaṁ pavattatīti puthupaññā. puthupaññatāya saṁvattantīti ayaṁ puthupaññā. (5)
vipulapaññatāya saṁvattantīti katamā vipulapaññā, vipule atthe pariggaṇhāti
vipulapaññā .pe. vipulaṁ paramatthaṁ nibbānaṁ pariggaṇhāti vipulapaññā, vipulapaññatāya
saṁvattantīti ayaṁ vipulapaññā. (6)
gambhīrapaññatāya saṁvattantīti katamā gambhīrapaññā, gambhīresu khandhesu ñāṇaṁ
pavattatīti gambhīrapaññā. puthupaññāsadiso vitthāro. gambhīre paramatthe 3- nibbāne
ñāṇaṁ pavattatīti gambhīrapaññā, gambhīrapaññatāya saṁvattantīti ayaṁ gambhīrapaññā. (7)
assāmantapaññatāya 4- saṁvattantīti katamā assāmantapaññā, yassa puggalassa
atthavavatthānato atthapaṭisambhidā adhigatā hoti sacchikatā phassitā paññāya.
dhammaniruttipaṭibhāṇavavatthānato paṭibhāṇapaṭisambhidā adhigatā hoti sacchikatā phassitā
paññāya, tassa atthe ca dhamme ca niruttiyā ca paṭibhāṇe ca na añño
koci sakkoti abhisambhavituṁ, anabhisambhavanīyo ca so aññehīti assāmantapañño.
puthujjanakalyāṇakassa paññā aṭṭhamakassa paññāya dūre vidūre suvidūre na
santike na sāmantā, puthujjanakalyāṇakaṁ upādāya aṭṭhamako assāmantapañño.
aṭṭhamakassa paññā sotāpannassa paññāya dūre .pe. aṭṭhamakaṁ upādāya sotāpanno

footnote: 1 ma. puthujjanasādhāraṇe 2 ma. atikkamma 3 ka. paramaṭṭhe
footnote: 4 chaßēéa. asāmanta...,ṭīkāyaṁ pana asamantapaññāti pāṭho dissati

page number: 476

assāmantapañño. sotāpannassa paññā sakadāgāmissa paññāya. sakadāgāmissa
paññāya. anāgāmissa paññā arahato paññāya. arahato paññā paccekabuddhassa
paññāya dūre vidūre suvidūre na santike na sāmantā, arahantaṁ upādāya
paccekabuddho assāmantapañño. paccekabuddhañca sadevakañca lokaṁ upādāya tathāgato
arahaṁ sammāsambuddho aggo assāmantapañño.
paññāppabhedakusalo pabhinnañāṇo .pe. te pañhañca abhisaṅkharitvā 1- tathāgataṁ
upasaṅkamitvā pucchanti guḷhāni ca paṭicchannāni ca, kathitā vissajjitā ca te
pañhā ca bhagavato honti. 2- niddiṭṭhakāraṇā, upakkhittakā ca te bhagavato sampajjanti.
athakho bhagavā 3- tattha atirocati yadidaṁ paññāyāti aggo assāmantapañño,
assāmantapaññatāya saṁvattantīti ayaṁ assāmantapaññā. (8)
bhūripaññatāya saṁvattantīti katamā bhūripaññā, rāgaṁ abhibhuyyatīti bhūripaññā,
abhibhavitāti bhūripaññā. dosaṁ, mohaṁ, kodhaṁ, upanāhaṁ, makkhaṁ palāsaṁ, 4- issaṁ,
macchariyaṁ, māyaṁ, sāṭheyyaṁ, thambhaṁ, sārambhaṁ, mānaṁ, atimānaṁ, madaṁ, pamādaṁ, sabbe
kilese, sabbe duccarite, sabbe abhisaṅkhāre, .pe. 5- sabbe bhavagāmikamme
abhibhuyyatīti bhūripaññā, abhibhavitāti bhūripaññā. rāgo ari, taṁ ariṁ maddanī paññāti
bhūripaññā, abhibhavitāti bhūripaññā, 6- doso moho .pe. sabbe bhavagāmikammā ari,
taṁ ariṁ maddanī paññāti bhūripaññā. bhūri vuccati paṭhavī, tāya paṭhavīsamāya vitthatāya
vipulāya paññāya samannāgatoti bhūripañño. apica paññāya etaṁ adhivacanaṁ bhūri medhā
pariṇāyikāti, bhūripaññatāya saṁvattantīti ayaṁ bhūripaññā. (9)
paññābāhullāya saṁvattantīti katamaṁ paññābāhullaṁ, idhekacco paññāgaruko
hoti paññācarito paññāsayo paññādhimutto paññādhajo paññāketu paññādhipateyyo

footnote: 1 chaßēéa. pañhaṁ abhisaṅkharitvā abhisaṅkharitvā 2 chaßēéa. pañhā bhagavatā, pāli....bhagavatā
footnote: 3 sī. bhagavāva 4 ka. paḷāsaṁ 5 chaßēéa. .pe. na dissati, khu.paṭi. 31/670/579 (syā)
footnote: 6 pāli.,chaßēéa. abhibhavitāti bhūripaññāti ime pāṭhā na dissanti, khu.paṭi. 31/670/579

page number: 477

vicayabahulo pavicayabahulo okkhāyanabahulo sampekkhāyanabahulo 1- sampekkhāyanadhammo
vibhūtaviharitaccarito 2- taggaruko tabbahulo tanninno tappoṇo tappabbhāro
tadadhimutto tadādhipateyyo, yathā gaṇagaruko vuccati gaṇabāhullikoti, cīvaragaruko,
pattagaruko, senāsanagaruko vuccati senāsanabāhullikoti, evamevaṁ idhekacco
paññāgaruko hoti paññācarito .pe. tadādhipateyyo, paññābāhullāya saṁvattantīti
idaṁ paññābāhullaṁ. (10)
sīghapaññatāya saṁvattantīti katamā sīghapaññā, sīghaṁ sīghaṁ sīlāni paripūretīti
sīghapaññā. sīghaṁ sīghaṁ indriyasaṁvaraṁ, bhojane mattaññutaṁ, jāgariyānuyogaṁ,
sīlakkhandhaṁ, samādhipaññāvimuttivimuttiñāṇadassanakkhandhaṁ paripūretīti sīghapaññā.
sīghaṁ sīghaṁ ṭhānāṭṭhānāni paṭivijjhatīti, 3- vihārasamāpattiyo paripūretīti, 4-
ariyasaccāni paṭivijjhatīti. satipaṭṭhāne bhāvetīti. 5- sammappadhāne iddhipāde
indriyāni balāni bojjhaṅge ariyamaggaṁ bhāvetīti sīghapaññā. sīghaṁ sīghaṁ
sāmaññaphalāni sacchikarotīti sīghapaññā. sīghaṁ sīghaṁ abhiññāyo paṭivijjhatīti sīghapaññā.
sīghaṁ sīghaṁ paramatthaṁ nibbānaṁ sacchikarotīti sīghapaññā, sīghapaññatāya saṁvattantīti ayaṁ
sīghapaññā. (11)
lahupaññatāya saṁvattantīti katamā lahupaññā, lahuṁ lahuṁ sīlāni paripūretīti
lahupaññā .pe. lahuṁ lahuṁ paramatthaṁ nibbānaṁ sacchikarotīti lahupaññā, lahupaññatāya
saṁvattantīti ayaṁ lahupaññā. (12)
hāsapaññatāya saṁvattantīti katamā hāsapaññā, idhekacco hāsabahulo
vedabahulo tuṭṭhibahulo pāmujjabahulo sīlāni paripūretīti hāsapaññā .pe. paramatthaṁ
nibbānaṁ sacchikarotīti hāsapaññā, hāsapaññatāya saṁvattantīti ayaṁ hāsapaññā. (13)

footnote: 1 chaßēéa. samokkhāyanabahulo 2 chaßēéa. vibhūtavihārī taccarito
footnote: 3 chaßēéa. paṭivijjhati. evamuparipi 4 chaßēéa. paripūreti 5 chaßēéa. bhāveti,
footnote: khu.paṭi. 31/672/580

page number: 478

javanapaññatāya saṁvattantīti katamā javanapaññā, yaṅkiñci rūpaṁ atītānāgata-
paccuppannaṁ, yā kāci vedanā, yā kāci saññā, ye keci saṅkhārā, yaṅkiñci
viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā
sukhumaṁ vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ aniccato
khippaṁ javatīti javanapaññā, dukkhato, anattato khippaṁ javatīti javanapaññā. cakkhuṁ
.pe. jarāmaraṇaṁ atītānāgatapaccuppannaṁ aniccato, dukkhato, anattato khippaṁ javatīti
javanapaññā. rūpaṁ atītānāgatapaccuppannaṁ aniccaṁ khayaṭṭhena, dukkhaṁ bhayaṭṭhena, anattā
asārakaṭṭhenāti tulayitvā tīrayitvā vibhāvayitvā vibhūtaṁ katvā rūpanirodhe nibbāne
khippaṁ javatīti javanapaññā .pe. jarāmaraṇanirodhe nibbāne khippaṁ javatīti javanapaññā.
rūpaṁ .pe. jarāmaraṇaṁ atītānāgatapaccuppannaṁ 1- aniccaṁ saṅkhataṁ paṭiccasamuppannaṁ 1-
khayadhammaṁ vayadhammaṁ virāgadhammaṁ nirodhadhammanti tulayitvā tīrayitvā vibhāvayitvā
vibhūtaṁ katvā jarāmaraṇanirodhe nibbāne khippaṁ javatīti javanapaññā, javanapaññatāya
saṁvattantīti ayaṁ javanapaññā. (14)
tikkhapaññatāya saṁvattantīti katamā tikkhapaññā, khippaṁ kilese chindatīti
tikkhapaññā. uppannaṁ kāmavitakkaṁ, byāpādavitakkaṁ, vihiṁsāvitakkaṁ,
uppannuppanne pāpake akusale dhamme nādhivāseti pajahati vinodeti byantīkaroti
anabhāvaṁ gametīti tikkhapaññā. uppannaṁ rāgaṁ, dosaṁ, mohaṁ .pe. sabbe bhavagāmikamme
nādhivāseti pajahati vinodeti byantīkaroti anabhāvaṁ gametīti tikkhapaññā. ekamhi
āsane cattāro ca ariyamaggā cattāri ca sāmaññaphalāni catasso ca paṭisambhidāyo cha
ca 2- abhiññāyo adhigatā honti sacchikatā phassitā paññāyāti tikkhapaññā,
tikkhapaññatāya saṁvattantīti ayaṁ tikkhapaññā. (15)

footnote: 1-1 chaßēéa. ime pāṭhā na dissanti, khu.paṭi. 31/675/584 (syā) 2 chaßēéa. ca-saddā na
footnote: dissanti

page number: 479

nibbedhikapaññatāya saṁvattantīti katamā nibbedhikapaññā, idhekacco
sabbasaṅkhāresu ubbegabahulo hoti uttāsabahulo ukkaṇṭhitabahulo 1- aratibahulo
anabhiratibahulo bahimukho na ramati sabbasaṅkhāresu, anibbiddhapubbaṁ appadālitapubbaṁ
lobhakkhandhaṁ nibbijjhati padāletīti nibbedhikapaññā, anibbiddhapubbaṁ
appadālitapubbaṁ dosakkhandhaṁ, mohakkhandhaṁ, kodhaṁ, upanāhaṁ .pe. sabbe bhavagāmikamme
nibbijjhati padāletīti nibbedhikapaññā, nibbedhikapaññatāya saṁvattantīti ayaṁ
nibbedhikapaññā. (16)
evaṁ paṭisambhidāmagge vuttanayenevettha attho veditabbo. kevalaṁ hi tattha
bahuvacanaṁ, idha ekavacananti ayamettha 2- viseso. sesaṁ tādisamevāti. imā ca pana
soḷasa mahāpaññā lokiyalokuttaramissakabhāvena 3- kathitā.
kāyagatāsativaggavaṇṇanā niṭṭhitā.
-----------------------

footnote: 1 chaßēéa. ukkaṇṭhanabahulo, khu.paṭi. 31/677/585 (syā) 2 chaßēéa. ayameva
footnote: 3 chaßēéa...ßēáissakāva

page number: 480

20. amatavaggavaṇṇanā
[600-611] amatante bhikkhave paribhuñjantīti te maraṇavirahitaṁ nibbānaṁ
paribhuñjantīti attho. nanu ca nibbānaṁ lokuttaraṁ, kāyagatāsati lokiyā, kathantaṁ
paribhuñjantā amataṁ paribhuñjantīti? taṁ bhāvetvā adhigantabbato. kāyagataṁ hi satiṁ
bhāvento amataṁ adhigacchati, abhāvento nādhigacchati. tasmā evaṁ vuttaṁ. etenupāyena
sabbattha attho veditabbo. apicettha viraddhanti viraddhitaṁ 1- nādhigataṁ.
āraddhanti 2- paripuṇṇaṁ. pamādiṁsūti pamajjanti. pamuṭṭhanti pammuṭṭhaṁ 3-
vissaritaṁ naṭṭhaṁ vā. āsevitanti ādito sevitaṁ. bhāvitanti vaḍḍhitaṁ. bahulīkatanti
punappunaṁ kataṁ. anabhiññātanti ñātābhiññāya ajānitaṁ. apariññātanti
ñātāpariññāvaseneva 4- apariññātaṁ. asacchikatanti appaccakkhakataṁ. 5- sacchikatanti
paccakkhakataṁ. 5- sesaṁ sabbattha uttānatthamevāti.
amatavaggavaṇṇanā niṭṭhitā.
manorathapūraṇiyā aṅguttaranikāyaṭṭhakathāya
sahassasuttantaparimāṇassa
ekakanipātassa saṁvaṇṇanā niṭṭhitā.
-----------------

footnote: 1 chaßēéa. virādhitaṁ 2 ma. aviraddhanti 3 sī. pammuṭṭhanti pamuṭṭhaṁ,
footnote: chaßēéa. pamuṭṭhanti sammuṭṭhaṁ 4 chaßēéa. ñātapariññā 5-5 chaßēéa. sacchikatanti paccakkhatanti ime pāṭhā na dissanti

