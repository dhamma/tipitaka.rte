
page number: 001

paramatthajotikā nāma khuddakanikāyaṭṭhakathā
suttanipātavaṇṇanā
(dutiyo bhāgo)
--------------
namo tassa bhagavato arahato sammāsambuddhassa.
2. cūḷavagga
1. ratanasuttavaṇṇanā
yānīdha bhūtānīti ratanasuttaṁ. kā uppatti? atīte kira vesāliyaṁ
dubbhikkhādayo upaddavā uppajjiṁsu, tesaṁ vūpasamanatthāya licchavino 1- rājagahaṁ
gantvā yācitvā bhagavantaṁ vesāliṁ ānayiṁsu. evaṁ ānīto bhagavā tesaṁ upaddavānaṁ
vūpasamanatthāya imaṁ 2- suttamabhāsi. ayaṁ tattha 3- saṅkhepo, porāṇā panassa
vesālivatthuto pabhuti uppattiṁ vaṇṇayanti. sā evaṁ veditabbā:- bārāṇasiyaṁ
kira rañño 4- aggamahesiyā kucchimhi gabbho saṇṭhāsi, sā taṁ ñatvā rañño
nivedesi, rājā gabbhaparihāraṁ adāsi. sā sammā parihariyamānagabbhā
gabbhaparipākakāle vijāyanagharaṁ pāvisi. puññavantīnaṁ 5- paccūsasamaye gabbhavuṭṭhānaṁ hoti,
sā ca tāsaṁ aññatarā, tena paccūsasamaye alattakapaṭalabandhujīvakapupphasadisaṁ
maṁsapesiṁ vijāyi. tato "aññā deviyo suvaṇṇabimbasadise putte vijāyanti,
aggamahesī maṁsapesinti rañño purato mama avaṇṇo uppajjeyyā"ti cintetvā
tena avaṇṇabhayena taṁ maṁsapesiṁ ekasmiṁ bhājane pakkhipitvā aññena 6- bhājanena
paṭikujjitvā rājamuddikāya lañchetvā gaṅgāya sote pakkhipāpesi, manussehi
chaḍḍitamatte devatā ārakkhaṁ saṁvidahiṁsu. suvaṇṇapaṭṭikaṁ cettha jātihiṅgulakehi 7-

footnote: 1 chaßēéa. licchavayo, i. licchaviyo 2 chaßēéa.,i. idaṁ 3 chaßēéa. ayamettha
footnote: 4 chaßēéa. bārāṇasirañño kira 5 chaßēéa. puññavatīnaṁ
footnote: 6 ka. aññatarena 7 chaßēéa. jātihiṅgulakena

page number: 002

"bārāṇasirañño aggamahesiyā pajā"ti likhitvā bandhiṁsu. tato taṁ bhājanaṁ
ūmibhayādīhi anupaddutaṁ gaṅgāya sotena pāyāsi.
tena ca samayena aññataro tāpaso gopālakulaṁ nissāya gaṅgāya tīre
vasati, so pātova gaṅgaṁ otiṇṇo taṁ bhājanaṁ āgacchantaṁ disvā paṁsukūlasaññāya
aggahesi. tato tattha taṁ akkharapaṭṭikaṁ rājamuddikāya lañchanañca disvā
muñcitvā taṁ maṁsapesiṁ addasa. disvānassa etadahosi "siyā gabbho, tathāhissa
duggandhapūtibhāvo natthī"ti taṁ assamaṁ netvā suddhe okāse ṭhapesi. atha
aḍḍhamāsaccayena dve maṁsapesiyo ahesuṁ, tāpaso taṁ 1- disvā sādhukataraṁ ṭhapesi.
tato puna aḍḍhamāsaccayena ekamekissā maṁsapesiyā 2- hatthapādasīsānamatthāya
pañca pañca piḷakā uṭṭhahiṁsu. 3- tāpaso disvā puna sādhutaraṁ ṭhapesi. 3- atha
tato aḍḍhamāsaccayena ekā maṁsapesi suvaṇṇabimbasadiso dārako. ekā dārikā
ahosi. tesu tāpasassa puttasineho uppajji, aṅguṭṭhato cassa khīraṁ nibbatti.
tato pabhuti yadā 4- khīrabhattaṁ labhati. tadā so bhattaṁ bhuñjitvā khīraṁ dārakānaṁ
mukhe āsiñcati. tesaṁ yaṁ yaṁ udaraṁ pavisati, taṁ sabbaṁ maṇibhājanagataṁ viya dissati,
evaṁ nicchavī ahesuṁ. apare pana āhu "sibbitvā ṭhapitā viya nesaṁ aññamaññaṁ
līnā chavi ahosī"ti. evaṁ te nicchavitāya vā līnacchavitāya vā licchavīti
paññāyiṁsu.
tāpaso dārake posento ussūre gāmaṁ piṇḍāya pavisati, atidivā
paṭikkamati. tassa taṁ byāpāraṁ ñatvā gopālakā āhaṁsu "bhante pabbajitānaṁ
dārakaposanaṁ palibodho, amhākaṁ dārake detha, mayaṁ posissāma, 5- tumhe attano
samaṇadhammaṁ 6- karothā"ti. tāpaso "sādhū"ti paṭissuṇi. gopalakā dutiyadivase maggaṁ samaṁ

footnote: 1 chaßēéa. tanti na dissati 2 chaßēéa. pesiyā 3-3 chaßēéa. ime pāṭhā na dissanti
footnote: 4 chaßēéa. ca 5 chaßēéa. posessāma 6 chaßēéa. kammaṁ

page number: 003

katvā pupphehi okiritvā dhajapaṭākā ussāpetvā turiyehi vajjamānehi assamaṁ
āgatā. tāpaso "mahāpuññā dārakā, appamādeneva 1- vaḍḍhetha, vaḍḍhetvā
ca aññamaññaṁ āvāhavivāhaṁ karotha, pañcagorasena rājānaṁ tosetvā bhūmibhāgaṁ
gahetvā nagaraṁ māpetha, tatra kumāraṁ abhisiñcathā"ti vatvā dārake adāsi. te
"sādhū"ti paṭissuṇitvā dārake netvā posesuṁ
dārakā vuḍḍhimanvāya kīḷantā vivādaṭṭhānesu aññe gopālakadārake
hatthenapi pādenapi paharanti, te rodanti. "kissa rodathā"ti ca mātāpitūhi
puṭṭhā 2- "ime nimmātāpitikā tāpasapositā amhe atipaharantīti 3- vadanti.
tato tesaṁ mātāpitaro "ime dārakā aññe dārake viheṭhenti dukkhāpenti,
na ime saṅgahetabbā, vajjitabbā ime"ti āhaṁsu. tato pabhuti kira so
padeso "vajjī"ti vuccati yojanasataparimāṇena. atha naṁ padesaṁ gopālakā
rājānaṁ tosetvā aggahesuṁ. tattheva nagaraṁ māpetvā soḷasavassuddesikaṁ
kumāraṁ abhisiñcitvā rājānaṁ akaṁsu. tāya cassa dārikāya saddhiṁ vāreyyaṁ katvā
katikaṁ akaṁsu "bāharito dārikā na ānetabbā, ito dārikā kassaci na
dātabbā"ti. tesaṁ paṭhamasaṁvāsena dve dārakā jātā dhītā ca putto ca,
evaṁ soḷasakkhattuṁ dve dve jātā. tato tesaṁ dārakānaṁ yathākkamaṁ vaḍḍhantānaṁ
ārāmuyyānanivāsanaṭṭhānaparivārasampattiṁ gahetuṁ appahontaṁ taṁ nagaraṁ tikkhattuṁ
gāvutantarena gāvutantarena pākārena parikkhipiṁsu, tassa punappunaṁ visālikatattā
vesālītveva nāmaṁ jātaṁ. idaṁ vesālivatthu.
ayaṁ pana vesālī bhagavato uppannakāle iddhā vepullappattā ahosi.
tattha hi rājūnaṁyeva satta sahassāni satta ca satāni satta ca rājāno
ahesuṁ, tathā yuvarājasenāpatibhaṇaḍāgārikappabhutīnaṁ. yathāha:-

footnote: 1 chaßēéa. appamādena 2 chaßēéa. vuttā 3 chaßēéa. atīva paharantīti

page number: 004

"tena kho pana samayena vesālī iddhā cevahoti phītā ca
bahujanā ākiṇṇamanussā subhikkhā ca, satta ca pāsādasahassāni
satta ca pāsādasatāni satta ca pāsādā satta ca kūṭāgārasahassāni
satta ca kūṭāgārasatāni satta ca kūṭāgārāni, satta ca ārāmasahassāni
satta ca ārāmasatāni satta ca ārāmā, satta ca pokkharaṇisahassāni
satta ca pokkharaṇisatāni satta ca pokkharaṇiyo"ti. 1-
sā aparena samayena dubbhikkhā ahosi dubbuṭṭhikā dussassā. paṭhamaṁ
duggatamanussā maranti, te bahiddhā chaḍḍenti. matamanusasānaṁ kuṇapagandhena
amanussā nagaraṁ pavisiṁsu, tato bahutarā mīyanti, tāya paṭikūlatāya ca sattānaṁ
ahivātakarogo uppajji. iti tīhi dubbhikkhāmanussarogabhayehi upaddutāya
vesāliyā nagaravāsino upasaṅkamitvā rājānamāhaṁsu "mahārāja imasmiṁ nagare
tividhaṁ bhayuppannaṁ, ito pubbe yāva sattamā rājakulaparivaṭṭā evarūpaṁ
anuppannapubbaṁ, tumhākaṁ maññe adhammikattena etarahi uppannan"ti. rājā
sabbe saṇṭhāgāre sannipātāpetvā "mayhaṁ adhammikabhāvaṁ vicinathā"ti āha. te
sabbaṁ paveṇiṁ vicinantā na kiñci addasaṁsu.
tato rañño dosaṁ adisvā "idaṁ bhayaṁ amhākaṁ kathaṁ vūpasameyyā"ti
cintesuṁ. tattha ekacce cha satthāro apadisiṁsu "etehi okkantamatte
vūpasamissatī"ti. ekacce āhaṁsu "buddho kira loke uppanno, so bhagavā
sabbasattahitāya dhammaṁ deseti mahiddhiko mahānubhāvo, tena okkantamatte
sabbabhayāni vūpasameyyun"ti. tena te attamanā hutvā "kahaṁ pana so bhagavā
etarahi viharati, amhehi pesite 2- āgaccheyyā"ti āhaṁsu. athāpare āhaṁsu
"buddhā nāma anukampakā, kissa nāgaccheyyuṁ, so pana bhagavā etarahi

footnote: 1 vißēáahā. 5/326/123 2 chaßēéa. vā pesite

page number: 005

rājagahe viharati, rājā ca taṁ bimbisāro upaṭṭhahati, kadāci so āgantuṁ na
dadeyyā"ti. "tena hi rājānaṁ saññāpetvā āneyyāthā"ti 1- dve licchavirājāno
mahatā balanikāyena pahūtaṁ paṇṇākāraṁ datvā rañño santikaṁ pesesuṁ "bimbisāraṁ
saññāpetvā bhagavantaṁ ānethā"ti. te gantvā rañño paṇṇākāraṁ datvā
taṁ pavattiṁ nivedetvā "mahārāja bhagavantaṁ amhākaṁ nagaraṁ pesehī"ti āhaṁsu.
rājā na sampaṭicchi, "tumhe eva jānāthā"ti āha. te bhagavantaṁ upasaṅkamitvā
vanditvā evamāhaṁsu "bhante amhākaṁ nagare tīṇi bhayāni uppannāni, sace
bhagavā āgaccheyya, sotthi no bhaveyyā"ti. tato 2- bhagavā āvajjitvā "vesāliyaṁ
ratanasutte vutte sārakkhā koṭisatasahassacakkavāḷāni pharissati, suttapariyosāne
caturāsītiyā pāṇasahassānaṁ dhammābhisamayo bhavissatī"ti adhivāsesi. atha rājā
bimbisāro bhagavato adhivāsanaṁ sutvā "bhagavatā vesāligamanaṁ adhivāsitan"ti
nagare ghosanaṁ kārāpetvā bhagavantaṁ upasaṅkamitvā āha "kiṁ bhante sampaṭicchittha
vesāligamanan"ti āma mahārājāti. tena hi bhante āgametha, yāva maggaṁ
paṭiyādemīti.
atha kho rājā bimbisāro rājagahassa ca gaṅgāya ca antarā pañcayojanaṁ
bhūmiṁ samaṁ katvā yojane yojane vihāraṁ māpetvā bhagavato gamanakālaṁ paṭivedesi,
bhagavā pañcahi bhikkhusatehi parivuto pāyāsi. rājā pañcayojanamaggaṁ pañcavaṇṇehi
pupphehi jāṇumattaṁ okirāpetvā dhajapaṭākapuṇṇaghaṭakadaliādīni ussāpetvā bhagavato
dve setacchattāni, ekamekassa ca bhikkhussa ekamekaṁ ukkhipāpetvā saddhiṁ
attano parivārena pupphagandhādīhi pūjaṁ karonto ekekasmiṁ vihāre bhagavantaṁ
vasāpetvā mahādānāni datvā pañcahi divasehi gaṅgātīraṁ nesi. tattha

footnote: 1 chaßēéa. ānessāmāti 2 chaßēéa. tatoti na dissati

page number: 006

sabbālaṅkārena 1- nāvaṁ alaṅkaronto vesālikānaṁ sāsanaṁ pesesi "āgato
bhagavā, maggaṁ paṭiyādetvā sabbe bhagavato paccuggamanaṁ karothā"ti. te "diguṇaṁ
pūjaṁ karissāmā"ti vesāliyā ca gaṅgāya ca antarā tiyojanaṁ bhūmiṁ samaṁ katvā
bhagavato cattāri, ekekassa ca bhikkhussa dve dve setacchattāni sajjetvā
pūjaṁ kurumānā gaṅgātīre āgantvā aṭṭhaṁsu.
bimbisāro dve nāvāyo saṅghāṭetvā maṇḍapaṁ katvā pupphadāmādīhi
alaṅkaritvā tattha sabbaratanamayaṁ buddhāsanaṁ paññāpesi, bhagavā tasmiṁ nisīdi.
pañcasatā bhikkhūpi nāvaṁ abhiruhitvā yathānurūpaṁ nisīdiṁsu. rājā bhagavantaṁ anugacchanto
galappamāṇaṁ udakaṁ orohitvā "yāva bhante bhagavā āgacchati, tāvāhaṁ idheva
gaṅgātīre vasissāmī"ti vatvā nivatto upari devatā yāva akaniṭṭhabhavanaṁ pūjamakaṁsu,
heṭṭhā gaṅgānivāsino kambalassatarādayo nāgā pūjamakaṁsu. evaṁ mahatiyā pūjāya
bhagavā yojanamattaṁ addhānaṁ gaṅgāyaṁ gantvā vesālikānaṁ sīmantaraṁ paviṭṭho.
tato licchavirājāno tena bimbisārena katapūjāya diguṇaṁ karontā
galappamāṇe udake bhagavantaṁ paccuggacchiṁsu. teneva khaṇena tena muhuttena
vijjuppabhāvinaddhandhakāravisaṭakūṭo gaḷagaḷāyanto catūsu disāsu mahāmegho vuṭṭhāsi.
atha bhagavato 2- paṭhamapāde gaṅgātīre nikkhittamatte pokkharavassaṁ vassi. ye
temitukāmā te eva tementi, atemitukāmā na tementi. sabbattha jāṇumattaṁ
ūrumattaṁ kaṭimattaṁ galappamāṇaṁ udakaṁ vahati, sabbakuṇapāni udakena gaṅgaṁ
pavesitāni, parisuddho bhūmibhāgo ahosi.
licchavirājāno bhagavantaṁ antarā yojane vāsāpetvā mahādānāni
datvā tīhi divasehi diguṇaṁ pūjaṁ karontā vesāliṁ nayiṁsu. vesāliṁ sampatte

footnote: 1 chaßēéa. sabbālaṅkārehi 2 chaßēéa. bhagavatā

page number: 007

bhagavati sakko devānamindo devasaṅghapurakkhato āgacchi, mahesakkhānaṁ devānaṁ
sannipātena amanussā yebhuyyena palāyiṁsu bhagavā nagaradvāre ṭhatvā
ānandattheraṁ āmantesi "imaṁ ānanda ratanasuttaṁ uggahetvā balikammūpakaraṇāni
gahetvā licchavikumārehi saddhiṁ vesāliyā tīsu pākārantaresu vicaranto parittaṁ
karohī"ti ratanasuttaṁ abhāsi. evaṁ "kena panetaṁ suttaṁ vuttaṁ, 1- kadā kattha
kasmā ca vuttan"ti etesaṁ pañhānaṁ vissajjanā vitthārena vesālivatthuto
pabhuti porāṇehi vaṇṇiyati.
evaṁ bhagavato vesāliṁ anuppattadivaseyeva vesālinagaradvāre tesaṁ
upaddavānaṁ paṭighātatthāya vuttamidaṁ ratanasuttaṁ uggahetvā āyasmā ānando
parittatthāya bhāsamāno bhagavato pattena udakaṁ ādāya sabbanagaraṁ abbhukkiranto
anuvicari. "yaṁ kiñcī"ti vuttamatteyeva ca therena ye pubbe apalātā
saṅkārakūṭabhittippadesādinissitā amanussā. te catūhi dvārehi palāyiṁsu, dvārāni
anokāsāni ahesuṁ. tato ekacce dvāresu okāsaṁ alabhamānā pākāraṁ
bhinditvā palātā. amanussesu gatesu 2- manussānaṁ gattesu rogo vūpasanto, te
nikkhamitvā sabbagandhapupphādīhi theraṁ pūjesuṁ mahājano nagaramajjhe saṇṭhāgāraṁ
sabbagandhehi 3- vilimpitvā ratanakhacitaṁ vitānaṁ 3- katvā sabbālaṅkārehi
alaṅkaritvā tattha buddhāsanaṁ paññāpetvā bhagavantaṁ ānesi.
bhagavā saṇṭhāgāraṁ pavisitvā paññatte āsane nisīdi. bhikkhusaṁghopi kho
rājāno manussā ca patirūpe okāse nisīdiṁsu. sakkopi devānamindo dvīsu
devalokesu devaparisāya saddhiṁ upanisīdi aññe ca devā, ānandattheropi

footnote: 1 chaßēéa. vuttanti natthi 2 chaßēéa. gatamattesu
footnote: 3-3 chaßēéa. limpitvā vitānaṁ

page number: 008

sabbampi 1- vesālimanuvicaranto ārakkhaṁ katvā vesālinagaravāsīhi saddhiṁ āgantvā
ekamantaṁ nisīdi. tattha bhagavā sabbesaṁ tadeva ratanasuttaṁ abhāsi. 2-
[224] tattha yānīdha bhūtānīti paṭhamagāthāya yānīti yādisāni appesakkhāni vā
mahesakkhāni vā. idhāti imasmiṁ padese, tasmiṁ khaṇe sannipatitaṭṭhānaṁ sandhāyāha.
bhūtānīti kiñcāpi bhūtasaddo "bhūtasmiṁ pācittiyan"tievamādīsu 3- vijjamāne,
"bhūtamidanti bhikkhave samanupassathā"tievamādīsu 5- khandhapañcake, "cattāro kho
bhikkhu mahābhūtā hetū"tievamādīsu 5- catubbidhe pathavīdhātvādirūpe, "yo ca kālaghaso
bhūto"tievamādīsu 6- khīṇāsave, "sabbeva nikkhipissanti, bhūtā loke samussayan"ti
evamādīsu 7- sabbasatte, "bhūtagāmapātabyatāya pācittiyan"tievamādīsu 8-
rukkhādike, "bhūte bhūtato sañjānātī"tievamādīsu 9- cātumahārājikānaṁ heṭṭhā
sattanikāyaṁ upādāya vattati, idha pana avisesato amanussesu daṭṭhabbo.
samāgatānīti sannipatitāni, bhummānīti bhūmiyaṁ nibbattāni. vā iti vikappane.
tena yānīdha bhummāni vā bhūtāni samāgatānīti imaṁ ekaṁ vikappaṁ katvā puna
dutiyaṁ vikappaṁ kātuṁ "yāni va antalikkhe"ti āha. antalikkhe vā yāni bhūtāni
nibbattāni, tāni sabbāni idha samāgatānīti attho. ettha ca yāmato yāva
akaniṭṭhaṁ, tāva nibbattāni bhūtāni ākāse pātubhūtavimānesu nibbattattā
"antalikkhe bhūtānī"ti veditabbāni. tato heṭṭhā sineruto pabhuti yāva bhūmiyaṁ
rukkhalatādīsu adhivatthāni pathaviyañca nibbattāni bhūtāni, tāni sabbāni bhūmiyaṁ
bhūmipaṭibaddhesu ca rukkhalatāpabbatādīsu nibbattattā "bhummāni bhūtānī"ti
veditabbāni.

footnote: 1 chaßēéa. sabbaṁ 2 chaßēéa. abhāsīti 3 vißēáahāvi. 2/69/143
footnote: 4 maßēáū. 12/401/358 5 ma.u. 14/86/68 6 khu.jā. 27/340/95 (syā)
footnote: 7 dīßēáahā. 10/220/137 8 vißēáahāvi. 2/90/160 9 maßēáū. 12/3/2

page number: 009

evaṁ bhagavā sabbāneva amanussabhūtāni "bhummāni vā yāni va antalikkhe"ti
dvīhi padehi vikappetvā puna ekena padena pariggahetvā "sabbeva bhūtā
sumanā bhavantū"ti āha. sabbeti anavasesā. evāti avadhāraṇe, ekampi
anapanetvāti adhippāyo. bhūtāti amanussā. sumanā bhavantūti sukhitamanā,
pītisomanassajātā bhavantu. 1- athopiti kiccantarasanniyojanatthaṁ vākyopādāne
nipātadvayaṁ. sakkacca suṇantu bhāsitanti aṭṭhikatvā 2- manasikatvā sabbacetaso
samannāharitvā dibbasampattilokuttarasukhāvahaṁ mama desanaṁ suṇantu.
evamettha bhagavā "yānīdha bhūtāni samāgatānī"ti aniyamitavacanena bhūtāni
pariggahetvā puna "bhummāni vā yāni va antalikkhe"ti dvidhā vikappetvā
tato "sabbeva bhūtā"ti puna ekajjhaṁ katvā "sumanā bhavantū"ti iminā vacanena
āsayasampattiyaṁ niyojento "sakkacca suṇantu bhāsitan"ti payogasampattiyaṁ, tathā
yonisomanasikārasampattiyaṁ parato ghosasampattiyañca, tathā attasammāpaṇidhi-
sappurisūpanissayasampattīsu samādhipaññāhetusampattīsu ca niyojento gāthaṁ samāpesi,
[225] tasmā hi bhūtāti dutiyagāthā. tattha tasmāti kāraṇavacanaṁ.
bhūtāti āmantanavacanaṁ. nisāmethāti suṇātha. sabbeti anavasesā. kiṁ vuttaṁ
hoti? yasmā tumhe dibbaṭṭhānāni tattha upabhogaparibhogasampadañca
pahāya dhammassavanatthaṁ idha samāgatā, na naṭanāṭakādidassanatthaṁ, 3- tasmā hi
bhūtā nisāmetha sabbeti. atha vā "sumanā bhavantu sakkacca suṇantū"ti vacanena
tesaṁ sumanabhāvaṁ sakkaccaṁ sotukamyataṁ ca disvā āha:- yasmā tumhe
sumanabhāvena attasammāpaṇidhiyonisomanasikārāsayasuddhīhi yuttā 4- sakkaccaṁ
sotukamyatāya sappurisūpanissayaparatoghosapadaṭṭhānato payogasuddhīhi ca yuttā,

footnote: 1 chaßēéa. bhavantūti attho 2 chaßēéa. aṭṭhiṁ katvā
footnote: 3 chaßēéa. naṭanaccanādidassanatthaṁ 4 chaßēéa. ayaṁ pāṭho na dissati

page number: 010

tasmā hi bhūtā nisāmetha sabbeti. atha vā yaṁ purimagāthāya ante "bhāsitan"ti
vuttaṁ, taṁ kāraṇabhāvena apadisanto āha "yasmā mama bhāsitaṁ nāma atidullabhaṁ
sabbakkhaṇaparivajjitassa khaṇassa dullabhattā, anekānisaṁsañca paññākaruṇāguṇena
pavattattā, taṁ cāhaṁ vattukāmo `suṇantu bhāsitan'ti avocaṁ, tasmā hi bhūtā
nisāmetha sabbe"ti idaṁ iminā gāthāpadena vuttaṁ hoti.
evametaṁ kāraṇaṁ niropento attano bhāsitanisāmane niyojetvā
nisāmetabbaṁ vattumāraddho "mettaṁ karotha mānusiyā pajāyā"ti. tassattho:-
yāyaṁ tīhi upaddavehi upaddutā mānusī pajā, tassā mānusiyā pajāya
mettaṁ 1- mittabhāvaṁ hitajjhāsayataṁ paccupaṭṭhāpethāti. keci pana "mānusikaṁ pajan"ti 2-
paṭhanti, taṁ bhummaṭṭhāsambhavā na yujjati. yampi caññe atthaṁ vaṇṇayanti, sopi
na yujjati. adhippāyo panettha:- nāhaṁ buddhoti issariyabalena vadāmi, apica
pana yaṁ 3- tumhākañca imissā ca mānusiyā pajāya 4- hitaṁ taṁ 4- vadāmi "mettaṁ
karotha mānusiyā pajāyā"ti. ettha ca
ye sattasaṇḍaṁ paṭhaviṁ vijetvā
rājissayo yajamānānupariyagā
assamedhaṁ purisamedhaṁ
sammāpāsaṁ vājapeyyaṁ niraggaḷaṁ.
mettassa cittassa subhāvitassa
kalampi te nānubhavanti soḷasiṁ
ekampi ce pāṇamaduṭṭhacitto
mettāyati kusalī tena hoti.

footnote: 1 chaßēéa. mettanti na dissati 2 sī. mānusiyanti, chaßēéa. mānusiyaṁ pajanti
footnote: 3 chaßēéa. yanti na dissati 4-4 chaßēéa. hitatthaṁ

page number: 011

sabbe ca pāṇe manasānukampi
pahūtamariyo pakaroti puññanti 1-
evamādīnaṁ suttānaṁ ekādasānisaṁsānañca vasena ye mettaṁ karonti, tesaṁ
mettā hitāti veditabbā.
"devatānukampito poso sadā bhadrāni passatī"ti- 2-
evamādīnaṁ vasena yesu kayirati, tesampi hitāti veditabbā.
evaṁ ubhayesaṁ 3- hitabhāvaṁ dassento "mettaṁ karotha mānusiyā pajāyā"ti
vatvā idāni upakāraṁ 4- dassento āha:-
"divā ca ratto ca haranti ye baliṁ
tasmā hi ne rakkhatha appamattā"ti.
tassattho:- ye manussā cittakammarūpakammādīhipi 5- devatā katvā
cetiyarukkhādīni ca upasaṅkamitvā devatā uddissa divā baliṁ karonti,
kāḷapakkhādīsu ca 6- rattiṁ baliṁ karonti. salākabhattādīni vā datvā ārakkhadevatā
upādāya yāva brahmadevatānaṁ pattidānaniyyātanena divā baliṁ karonti,
chattāropanadīpamālāya 7- sabbarattiṁ dhammassavanādīni kārāpetvā
pattidānaniyyātanena ca rattiṁ baliṁ karonti, te kathaṁ na rakkhitabbā, yato evaṁ divā ca
ratto ca tumhe uddissa karontiyeva baliṁ, tasmā hi ne rakkhathāti 8- tasmā
balikammakāraṇāpi ne manusse rakkhatha gopetha, 9- ahitañca 10- tesaṁ apanetha, hitaṁ
upanetha appamattā hutvā taṁ kataññubhāvaṁ hadaye katvā niccamanussarantāti.

footnote: 1 aṅ.aṭṭhaka. 23/91/152 (syā) 2 vißēáahā. 5/276/64, dīßēáahā. 10/153/81,
footnote: 3 chaßēéa. ubhayesampi khu.u. 25/76/224
footnote: 4 chaßēéa. upakārampi 5 chaßēéa. cittakammakaṭṭhakammādīhipi

6 sī.,ma. dīpapūjañca kāḷapakkhādīsu 7 chaßēéa..... dīpamālā
8 chaßēéa. tasmā hi ne rakkhatha 9 chaßēéa. gopayatha 10 chaßēéa. ahitaṁ

page number: 012

[226] evaṁ devatāsu manussānaṁ upakārabhāvaṁ dassetvā tesaṁ
upaddavavūpasamanatthaṁ buddhādiguṇappakāsanena ca devamanussānaṁ dhammassavanatthaṁ
"yaṁ kiñci vittan"tiādinā nayena saccavacanaṁ upayuñjitumāraddho. 1- tattha yaṁ
kiñcīti aniyamitavasena anavasesaṁ pariyādiyati yaṁ kiñci tattha tattha vohārupagaṁ.
vittanti dhanaṁ. taṁ hi vittiṁ janetīti vittaṁ. idha vāti manussalokaṁ niddisati,
huraṁ vāti tato paraṁ avasesalokaṁ. tena ca ṭhapetvā manusse sabbalokaggahaṇe sampatte 2-
"saggesu vā"ti parato vuttattāva 3- ṭhapetvā manusse ca sagge ca avasesānaṁ
nāgasupaṇṇādīnaṁ gahaṇaṁ veditabbaṁ. evamimehi dvīhi padehi yaṁ manussānaṁ
vohārūpataṁ alaṅkāraparibhogūpatañca jātarūparajatamuttāmaṇiveḷuriyapavāḷa-
lohitaṅkamasāragallādikaṁ, yaṁ ca muttāmaṇivālukatthatāya bhūmiyā ratanamayavimānesu
anekayojanasatavitthatesu bhavanesu uppannānaṁ nāgasupaṇṇādīnaṁ vittaṁ, taṁ niddiṭṭhaṁ
hoti.
saggesu vāti kāmāvacararūpāvacaradevalokesu. te hi sobhanena kammena
irīyanti 4- gammantīti saggā, suṭṭhu vā aggātipi saggā. yanti yaṁ sassāmikaṁ
vā assāmikaṁ vā. ratananti ratiṁ nayati vahati janayati vaḍḍhetīti ratanaṁ, yaṁ kiñci
cittīkataṁ mahagghaṁ atulaṁ dullabhadassanaṁ anomasattaparibhogañca, tassetaṁ adhivacanaṁ.
yathāha:-
"cittīkataṁ mahagghañca atulaṁ dullabhadassanaṁ
anomasattaparibhogaṁ ratanaṁ tena vuccatī"ti.
paṇītanti 5- seṭṭhaṁ uttamaṁ anappakaṁ manāpaṁ. 5- evaṁ iminā gāthāpadena
yaṁ saggesu anekayojanasatappamāṇasabbaratanamayavimānasudhammavejayantappabhutīsu

footnote: 1 chaßēéa. payujjitumāraddho 2 chaßēéa. patte 3 chaßēéa. vuttattā 4 chaßēéa. ajīyanti
footnote: 5-5 cha. paṇītanti uttamaṁ seṭṭhaṁ atappakaṁ, ma. uttamaṁ seṭṭhaṁ anagghakaṁ, sī. uttamaṁ seṭṭhaṁ anappakaṁ

page number: 013

sassāmikaṁ, yaṁ ca buddhuppādavirahena apāyameva paripūrentesu sattesu suññavimāna-
paṭibaddhaṁ assāmikaṁ, yaṁ vā pana aññampi paṭhavīmahāsamuddahimavantādinissitaṁ
assāmikaṁ ratanaṁ, taṁ niddiṭṭhaṁ hoti.
na no samaṁ atthi tathāgatenāti nāti paṭisedhe, noti avadhāraṇe.
samanti tulyaṁ. atthīti vijjati. tathāgatenāti buddhena. kiṁ vuttaṁ hoti? yaṁ etaṁ
vittañca ratanañaca pakāsitaṁ, ettha ekampi buddharatanena sadisaṁ ratanaṁ nevatthi.
yampi hi taṁ cittīkataṭṭhena ratanaṁ seyyathidaṁ? rañño cakkavattissa cakkaratanaṁ
maṇiratanañca, yamhi uppanne mahājano na aññattha cittīkāraṁ karoti. na koci
pupphagandhādīni gahetvā yakkhaṭṭhānaṁ vā bhūtaṭṭhānaṁ vā gacchati, sabbopi jano
cakkaratanaṁ maṇiratanameva cittiṁ karoti pūjeti taṁ taṁ varaṁ pattheti, patthitapatthitañcassa
ekaccaṁ samijjhati, tampi ratanaṁ buddharatanena samaṁ natthi. yadi hi
cittīkataṭṭhena ratanaṁ, tathāgatova ratanaṁ. tathāgate hi uppanne ye keci
mahesakkhā devamanussā, na te aññatra cittīkāraṁ karonti, na kañci aññaṁ
pūjenti. tathā hi brahmā sahampati sinerumattena ratanadāmena tathāgataṁ pūjesi,
yathābalañca aññe devā manussā ca bimbisārakosalarājānāthapiṇḍikādayo.
parinibbutampi ca 1- bhagavantaṁ uddissa channavutikoṭidhanaṁ vissajjetvā
asokamahārājā sakalajambudīpe caturāsīti vihārasahassāni patiṭṭhāpesi, ko pana vādo
aññesaṁ cittīkārānaṁ. apica kassapassa 2- parinibbutassāpi jātibodhidhamma-
cakkappavattanaparinibbānaṭṭhānāni paṭimācetiyādīni vā uddissa evaṁ
cittīkāragarukāro vattati yathā bhagavato. evaṁ cittīkataṭṭhenāpi tathāgatasamaṁ ratanaṁ natthi.
tathā yampi taṁ mahagghaṭṭhena ratanaṁ seyyathidaṁ? kāsikaṁ vatthaṁ. yathāha
"jiṇṇampi bhikkhave kāsikaṁ vatthaṁ vaṇṇavantañceva hoti sukhasamphassañca

footnote: 1 ka. casaddo na dissati 2 chaßēéa. kassaññassa

page number: 014

mahagghañcā"ti, 1- tampi buddharatanena samaṁ natthi. yadi hi mahagghaṭṭhena ratanaṁ,
tathāgatova ratanaṁ. tathāgato hi yesaṁ paṁsukampi 2- paṭiggaṇhāti, tesaṁ taṁ mahapphalaṁ
hoti mahānisaṁsaṁ seyyathāpi asokassa rañño. idamassa mahagghatāya. 3- evaṁ
mahagghaṭṭhenāpi tathāgatasamaṁ ratanaṁ natthi. 3- evaṁ mahagghatāvacanena 4- cettha
dosābhāvasādhakaṁ idaṁ tāva 5- suttapadaṁ veditabbaṁ:-
"yesaṁ kho pana paṭiggaṇhāti cīvarapiṇḍapātasenāsanagilānapaccaya-
bhesajjaparikkhāraṁ tesaṁ taṁ mahapphalaṁ hoti mahānisaṁsaṁ. idamassa mahagghatāya
vadāmi. seyyathāpi taṁ bhikkhave kāsikavatthaṁ mahagghaṁ, tathūpamāhaṁ
bhikkhave imaṁ puggalaṁ vadāmī"ti. 6-
evaṁ mahagghaṭṭhenāpi tathāgatasamaṁ ratanaṁ natthi.
tayā yampi taṁ atulaṭṭhena ratanaṁ. seyyathidaṁ? rañño cakkavattissa
cakkaratanaṁ uppajjati indanīlamaṇimayanābhi sattaratanamayasahassāraṁ pavāḷamayanemi
rattasuvaṇṇamayasandhi, yassa dasannaṁ dasannaṁ arānaṁ upari ekaṁ muṇḍāraṁ 7-
hoti vātaṁ gahetvā saddakaraṇatthaṁ, yena kato saddo sukusalappatāḷitapañcaṅgika-
turiyasaddo viya hoti, yassa nābhiyā ubhosu passesu dve sīhamukhāni
honti, abbhantaraṁ sakaṭacakkasseva susiraṁ, tassa kattā vā kāretā
vā natthi. kammapaccayena ututo samuṭṭhāti. yaṁ rājā dasavidhaṁ cakkavattivattaṁ
pūretvā tadahuposathe pannarase puṇṇamidivase sīsaṁnhāto uposathiko
uparipāsādavaragato sīlāni āvajjento 8- nisinno puṇṇacandaṁ viya sūriyaṁ viya
ca uṭṭhentaṁ passati, yassa dvādasayojanato pabhuti 9- saddo suyyati,

footnote: 1 aṅṭika. 20/100/241 2 sī. paṁsukūlampi 3-3 chaßēéa. ime pāṭhā na dissanti
footnote: 4 chaßēéa. mahagghatāvacane 5 ka. tāvasaddo na dissati 6 aṅṭika. 20/100/242
footnote: 7 sī. muddhāraṁ, ma. pavāḷadaṇḍaṁ 8 chaßēéa. sodhento 9 chaßēéa. pabhutīti na dissati

page number: 015

tiyojanato 1- vaṇṇo dissati, yaṁ mahājanena "dutiyo maññe cando vā
sūriyo vā uṭṭhito"ti ativiya kotūhalajātena dissamānaṁ nagarassa upari
āgantvā rañño antepurassa pācīnassa passena 2- nātiuccaṁ nātinīcaṁ hutvā
mahājanassa gandhapupphādīhi pūjetuṁ yuttaṭṭhāne akkhāhataṁ viya tiṭṭhati.
tadeva anubandhamānaṁ hatthiratanaṁ uppajjati, sabbaseto rattapādo
sattappatiṭṭho iddhimā vehāsaṅgamo uposathakulā vā chaddantakulā vā
āgacchati. 3- uposathakulā ce āgacchanto sabbajeṭṭho 3- āgacchati, chaddantakulā
ce 4- sabbakaniṭṭho sikkhitasikkho damathūpeto, so dvādasayojanaṁ parisaṁ gahetvā
sakalajambudīpaṁ anupariyāyitvā 5- purepātarāsameva sakarājadhāniṁ āgacchati.
tampi anubandhamānaṁ assaratanaṁ uppajjati, sabbaseto rattapādo kākasīso
muñjakeso valāhakassa rājakulā āgacchati. sesamettha hatthiratanasadisameva.
tampi anubandhamānaṁ maṇiratanaṁ uppajjati, so hoti maṇi veḷuriyo
subho jotimā 6- aṭṭhaṁso suparikammakato āyāmato cakkanābhisadiso, vepullapabbatā
āgacchati, so caturaṅgasamannāgatepi andhakāre rañño dhajaggaṁ gato yojanaṁ
obhāseti, yassobhāsena manussā "divā"ti maññamānā kammante payojenti,
antamaso kunthakipillikaṁ upādāya passanti.
tampi anubandhamānaṁ itthiratanaṁ uppajjati, pakatiaggamahesī vā hoti,
uttarakuruto vā āgacchati maddarājakulato vā, atidīghādichadosavivajjitā
atikkantā mānusikavaṇṇaṁ 7- appattā dibbavaṇṇaṁ, yassā rañño sītakāle
uṇhāni gattāni honti, uṇhakāle sītāni, satadhā pothitatūlapicuno 8- viya

footnote: 1 chaßēéa. yojanato 2 chaßēéa. pācīnapasse 3-3 chaßēéa. uposathakulā āgacchato hi sabbajeṭṭho
footnote: 4 ka. ce chaddantakulā 5 chaßēéa. anusaṁyāyitvā
footnote: 6 chaßēéa. jātimā 7 chaßēéa. mānusaṁ vaṇṇaṁ 8 chaßēéa. phoṭitatūlapicuno

page number: 016

samphassova 1- hoti, kāyato candanagandho vāyati, mukhato uppalagandho,
pubbuṭṭhāyikādianekaguṇasamannāgatāva 2- hoti.
tampi anubandhamānaṁ gahapatiratanaṁ uppajjati rañño pakatikammakaro seṭṭhī,
yassa cakkaratane uppannamatte dibbacakkhuṁ pātubhavati, yena samannāgato 3-
samantato yojanamatte nidhiṁ passati sassāmikampi assāmikampi, so rājānaṁ
upasaṅkamitvā pavāreti "appossukko tvaṁ deva hohi, ahante dhanena
dhanakaraṇīyaṁ karissāmī"ti.
tampi anubandhamānaṁ pariṇāyakaratanaṁ uppajjati rañño pakatijeṭṭhaputto,
cakkaratane uppannamatte atirekapaññāveyyattiyena samannāgato hoti, so 4-
dvādasayojanāya parisāya cetasā cittaṁ parijānitvā niggahapaggahakaraṇasamattho 5-
hoti, so rājānaṁ upasaṅkamitvā pavāreti "appossukko tvaṁ deva hohi,
ahante rajjaṁ anusāsissāmī"ti. yaṁ vā panaññampi evarūpaṁ atulaṭṭhena ratanaṁ,
yassa na sakkā tulayitvā tīrayitvā aggho kātuṁ "sataṁ vā sahassaṁ vā agghati
koṭiṁ vā"ti. tattha ekaratanampi buddharatanena samaṁ natthi. yadi hi atulaṭṭhena
ratanaṁ, tathāgatova ratanaṁ. tathāgato hi na sakkā sīlato vā samādhito vā
paññādīnaṁ vā aññatarato kenaci tulayitvā tīrayitvā "ettako guṇo 6- iminā
samo vā 7- sappaṭibhāgo vā"ti paricchindituṁ. evaṁ atulaṭṭhenāpi tathāgatasamaṁ
ratanaṁ natthi.
tathā yampi taṁ dullabhadassanaṭṭhena ratanaṁ seyyathidaṁ? dullabhapātubhāvo 8-
rājā cakkavatti cakkādīni ca tassa ratanāni, taṁ buddharatanena samaṁ natthi.

footnote: 1 chaßēéa. samphasso 2 chaßēéa. ca 3 chaßēéa. samannāgatoti na dissati
footnote: 4 chaßēéa. ayaṁ pāṭho na dissati 5 chaßēéa. niggahapaggahasamattho 6 chaßēéa. ettakaguṇo vā
footnote: 7 sī. samodhānetvā 8 sī. dullabhapātubhāvato

page number: 017

yadi hi dullabhadassanaṭṭhena ratanaṁ, tathāgatova ratanaṁ, kuto cakkavattiādīnaṁ
ratanaṁ, 1- yāni ekasmiṁyeva kappe anekāni uppajjanti. yasmā pana asaṅkhyeyyepi
kappe tathāgatasuñño loko hoti, tasmā tathāgato eva kadāci karahaci uppajjanato
dullabhadassano. vuttampi 2- cetaṁ bhagavatā parinibbānasamaye:-
"devatā ānanda ujjhāyanti `dūrā ca vatamhā 3- āgatā
tathāgatassa dassanāya, kadāci karahaci tathāgatā loke
uppajjanti arahanto sammāsambuddhā, ajjeva rattiyā pacchimayāme
tathāgatassa parinibbānaṁ bhavissati, ayañca mahesakkho bhikkhu bhagavato
purato ṭhito ovārento, na mayaṁ labhāma pacchime kāle tathāgataṁ
dassanāyā'ti". 4-
evaṁ dullabhadassanaṭṭhenāpi tathāgatasamaṁ ratanaṁ natthi.
tathā yampi taṁ anomasattaparibhogaṭṭhena ratanaṁ. seyyathidaṁ? rañño
cakkavattissa cakkaratanādi. tañhi koṭisatasahassadhanānampi sattabhūmikapāsādavaratale
nivasantānampi caṇḍālavenanesādarathakārapukkusādīnaṁ nīcakulikānaṁ omakapurisānaṁ
supinantepi paribhogatthāya na nibbattati. ubhato sujātassa pana rañño
khattiyasseva paripūritadasavidhacakkavattivattassa paribhogatthāya nibbattanato
anomasattaparibhogaṁyeva hoti, tampi buddharatanena samaṁ natthi. yadi hi anomasatta-
paribhogaṭṭhena ratanaṁ, tathāgatova ratanaṁ. tathāgato hi loke anomakasattasammatānampi 5-
anupanissayasampannānaṁ viparītadassanānaṁ pūraṇakassapādīnaṁ channaṁ satthārānaṁ
aññesañca evarūpānaṁ supinantepi aparibhogo, upanissayasampannānañca pana

footnote: 1 chaßēéa. ratanattaṁ 2 chaßēéa. vuttaṁ 3 chaßēéa. vatamha
footnote: 4 dīßēáahā. 10/200/122 5 ma.,ka. omaka.....

page number: 018

catuppadāyapi gāthāya pariyosāne arahattamadhigantuṁ samatthānaṁ nibbedhikañāṇa-
dassanānaṁ bāhiyadārucīriyappabhutīnaṁ 1- aññesañca mahākulappasutānaṁ mahāsāvakānaṁ
paribhogo. te hi taṁ dassanānuttariyasavanānuttariyapāricariyānuttariyādīni sādhentā
tathā tathā paribhuñjanti. evaṁ anomasattaparibhogaṭṭhenāpi tathāgatasamaṁ ratanaṁ natthi.
yampi taṁ avisesato ratijananaṭṭhena ratanaṁ. seyyathāpi? rañño cakkavattissa
cakkaratanaṁ. tañhi disvāva 2- rājā cakkavatti attamano hoti, evampi taṁ
rañño ratiṁ janeti. puna ca paraṁ rājā cakkavatti vāmena hatthena suvaṇṇabhiṅgāraṁ 3-
gahetvā dakkhiṇena hatthena cakkaratanaṁ abbhukkirati "pavattatu bhavaṁ cakkaratanaṁ,
abhivijinātu bhavaṁ cakkaratanan"ti. tato cakkaratanaṁ pañcaṅgikatūriyaṁ viya 4- madhurassaraṁ
niccharantaṁ ākāsena puratthimadisaṁ gacchati, anvadeva rājā cakkavatti cakkānubhāvena
dvādasayojanavitthiṇṇāya caturaṅginiyā senāya nātiuccaṁ nātinīcaṁ uccarukkhānaṁ
heṭṭhābhāgena, nīcarukkhānaṁ uparibhāgena, rukkhesu pupphaphalapallavādipaṇṇākāraṁ
gahetvā āgatānaṁ hatthato paṇṇākārañca gaṇhanto "ehi kho mahārājā"ti
evamādinā paramanipaccakārena āgate paṭirājāno "pāṇo na hantabbo"ti-
ādinā nayena anusāsanto gacchati. yattha pana rājā bhuñjitukāmo vā
divāseyyaṁ vā kappetukāmo hoti, tattha cakkaratanaṁ ākāsā otaritvā
udakādisabbakiccakkhame same bhūmibhāge akkhāhataṁ viya tiṭṭhati. puna rañño
gamanacitte uppanne purimanayeneva saddaṁ karontaṁ gacchati, yaṁ sutvā
dvādasayojanikāpi parisā ākāsena gacchati. cakkaratanaṁ anupubbena puratthimasamuddaṁ
ajjhogāhati, tasmiṁ ajjhogāhante udakaṁ yojanappamāṇaṁ apagantvā bhittikataṁ

footnote: 1 ka. bāhiyadārucīrikappabhutīnaṁ 2 chaßēéa. disvā
footnote: 3 chaßēéa......bhiṅkāraṁ, evamuparipi 4 chaßēéa. pañcaṅgikaṁ viya tūriyaṁ

page number: 019

viya tiṭṭhati. mahājano yathākāmaṁ satta ratanāni gaṇhāti. puna rājā suvaṇṇabhiṅgāraṁ
gahetvā "ito paṭṭhāya mama rajjan"ti udakena abbhukkiritvā nivattati.
senā purato hoti, cakkaratanaṁ pacchato, rājā majjhe. cakkaratanassa 1-
osakkitosakkitaṭṭhānaṁ udakaṁ paripūreti. 2- eteneva upāyena
dakkhiṇapacchimauttarepi samudde gacchati.
evaṁ catuddisaṁ anupariyāyitvā 3- cakkaratanaṁ tiyojanasatappamāṇaṁ 4- ākāsaṁ
ārohati. tattha ṭhito rājā cakkaratanānubhāvena 5- attanā vijitavijayo 5-
pañcasataparittadīpapaṭimaṇḍitaṁ sattayojanasahassaparimaṇḍalaṁ pubbavidehaṁ, tathā
aṭṭhayojanasahassaparimaṇḍalaṁ uttarakuruṁ sattayojanasahassaparimaṇḍalaṁyeva amaragoyānaṁ,
dasayojanasahassaparimaṇḍalaṁ jambudīpañcāti evaṁ catumahādīpadvisahassaparittadīpa-
paṭimaṇḍitaṁ ekaṁ cakkavāḷaṁ suphullapuṇḍarīkavanaṁ viya oloketi. evaṁ olokayato
cassa anappakā rati uppajjati. evampi taṁ cakkaratanaṁ rañño ratiṁ janeti,
tampi buddharatanasamaṁ natthi. yadi hi ratijananaṭṭhena ratanaṁ, tathāgatova ratanaṁ, kiṁ
karissati etaṁ cakkaratanaṁ. tathāgato hi yassā dibbāya ratiyā cakkaratanādīhi
sabbehipi janitā cakkavattirati saṅkhampi kalampi kalabhāgampi na upeti, tatopi
ratito uttaritarañca paṇītatarañca attano ovādappatikārānaṁ asaṅkhyeyyānampi
devamanussānaṁ paṭhamajjhānaratiṁ, dutiyatatiyacatutthapañcamajjhānaratiṁ, ākāsānañcāyatanaratiṁ
viññāṇañcāyatanaratiṁ, ākiñcaññāyatanaratiṁ, nevasaññānāsaññāyatanaratiṁ,
sotāpattimaggaratiṁ, sotāpattiphalaratiṁ, sakadāgāmianāgāmiarahattamaggaphalaratiñca
janeti. evaṁ ratijananaṭṭhenāpi tathāgatasamaṁ ratanaṁ natthi. 6-

footnote: 1 ka. cakkaratanena 2 chaßēéa. paripūrati 3 chaßēéa. anusaṁyāyitvā
footnote: 4 chaßēéa. tiyojanappamāṇaṁ 5-5 chaßēéa. vijitaṁ 6 chaßēéa. natthīti

page number: 020

apica ratanaṁ nāmetaṁ duvidhaṁ hoti saviññāṇakaṁ aviññāṇakañca. tattha
aviññāṇakaṁ cakkaratanaṁ maṇiratanañca, 1- yaṁ vā panaññampi anindriyabaddhaṁ
suvaṇṇarajatādi, saviññāṇakaṁ hatthiratanādi pariṇāyakaratanapariyosānaṁ, yaṁ vā
panaññampi evarūpaṁ indriyabaddhaṁ. evaṁ duvidhe cettha saviññāṇakaratanaṁ
aggamakkhāyati. kasmā? yasmā aviññāṇakaṁ suvaṇṇarajatamaṇimuttādiratanaṁ
saviññāṇakānaṁ hatthiratanādīnaṁ alaṅkāratthāya upanīyati.
saviññāṇakaratanampi duvidhaṁ tiracchānagataratanañca manussaratanañca. tattha
manussaratanaṁ aggamakkhāyati. kasmā? yasmā tiracchānagataratanaṁ manussaratanassa
upaguyhaṁ 2- hoti. manussaratanampi duvidhaṁ itthiratanaṁ purisaratanañca. tattha purisaratanaṁ
aggamakkhāyati. kasmā? yasmā itthiratanaṁ purisaratanassa paricārikattaṁ āpajjati.
purisaratanampi duvidhaṁ agārikaratanaṁ anagārikaratanañca. tattha anagārikaratanaṁ
aggamakkhāyati. kasmā? yasmā agārikaratanesu aggo cakkavattīpi sīlādiguṇayuttaṁ
anagārikaratanaṁ 3- pañcapatiṭṭhitena vanditvā upaṭṭhahitvā payirupāsitvā ca
dibbamānasikā sampattiyo pāpuṇitvā ante nibbānasampattiṁ pāpuṇāti.
evaṁ anagārikaratanampi duvidhaṁ ariyaputhujjanavasena, ariyaratanampi
duvidhaṁ sekkhāsekkhavasena, asekkharatanampi duvidhaṁ sukkhavipassakasamathayānikavasena,
samathayānikaratanampi duvidhaṁ sāvakapāramippattamappattañca. tattha
sāvakapāramippattaṁ aggamakkhāyati. kasmā? guṇamahantatāya. sāvakapāramippattaratanatopi
paccekabuddharatanaṁ aggamakkhāyati. kasmā? guṇamahantatāya. sāriputtamoggallānasadisāpi
hi anekasatā sāvakā ekassa paccekabuddhassa guṇānaṁ satabhāgampi

footnote: 1 chaßēéa. casaddo na dissati 2 chaßēéa. opavayhaṁ
footnote: 3 ka. anāgāriyaratanaṁ

page number: 021

sahassabhāgampi 1- na upenti. paccekabuddharatanatopi sammāsambuddharatanaṁ
aggamakkhāyati. kasmā? guṇamahantatāya. yadi hi sakalampi 2- jambudīpaṁ pūretvā
pallaṅkena pallaṅkaṁ ghaṭentā nisinnā paccekabuddhā ekassa sammāsambuddhassa
guṇānaṁ neva saṅkhaṁ na kalaṁ na kalabhāgaṁ upenti. vuttampi cetaṁ bhagavatā
"yāvatā bhikkhave sattā apadā vā dvipadā vā .pe. tathāgato tesaṁ
aggamakkhāyatī"ti 3- ādi. evaṁ kenaci pariyāyena tathāgataratanasamaṁ ratanaṁ natthi.
tenāha bhagavā "na no samaṁ atthi tathāgatenā"ti.
evaṁ bhagavā buddharatanassa aññehi ratanehi asamataṁ vatvā idāni tesaṁ
sattānaṁ uppannupaddavavūpasamanatthaṁ neva jātiṁ na gottaṁ na kolaputtiyaṁ na
vaṇṇapokkharatādiṁ nissāya, apica kho avīcimupādāya bhavaggapariyante loke
sīlasamādhikkhandhādīhi guṇehi buddharatanassa asadisabhāvaṁ nissāya saccavacanaṁ
payuñjati:-
"idampi buddhe ratanaṁ paṇītaṁ
etena saccena suvatthi hotū"ti.
tassattho:- idampi idha vā huraṁ vā saggesu vā yaṁ kiñci atthi
vittaṁ vā ratanaṁ vā, tena saddhiṁ tehi tehi guṇehi asamattā buddharatanaṁ paṇītaṁ.
yadi etaṁ saccaṁ, etena saccena imesaṁ pāṇīnaṁ sotthi hotu, sobhanānaṁ
atthitā hotu arogatā nirupaddavatāti. ettha ca yathā "cakkhuṁ kho ānanda
suññaṁ attena vā attaniyena vā"tievamādīsu 4- attabhāvena vā attaniyabhāvena
vāti attho. itarathā hi cakkhu attā vā attaniyaṁ vāti appaṭisiddhameva

footnote: 6 chaßēéa. ayaṁ pāṭho na dissati 2 chaßēéa. sakalampi hi
footnote: 3 saṁßēáahā. 19/139/39, aṅ.catukka. 21/34/39, aṅ.pañcaka. 23/32/38 (syā),
footnote: khu.iti. 25/90/308 4 saṁ.saḷā. 18/102/68

page number: 022

siyā. evaṁ ratanaṁ paṇītanti ratanattaṁ paṇītaṁ, ratanabhāvo paṇītoti ayamattho
veditabbo. itarathā hi buddho neva ratananti sijjheyya. na hi yattha ratanaṁ atthi, taṁ
ratananti sijjhati. yattha pana cittīkatādiatthasaṅkhātaṁ yena vā tena vā vidhinā
sambandhagataṁ 1- ratanattaṁ atthi, yasmā taṁ ratanattamupādāya ratananti paññāyissati. 2-
tasmā tassa ratanattassa atthitāya ratananti sijjhati. atha vā idampi buddhe
ratananti imināpi kāraṇena buddhova ratananti evamettha attho veditabbo.
vuttamattāya ca bhagavatā imāya gāthāya rājakulassa sotthi jātā, bhayaṁ vūpasantaṁ.
imissāpi 3- gāthāya āṇā koṭisatasahassacakkavāḷesu amanussehi paṭiggahitāti.
[227] evaṁ buddhaguṇena saccaṁ vatvā idāni nibbānadhammaguṇena
vattumāraddho "khayaṁ virāgan"ti. tattha yasmā nibbānasacchikiriyāya rāgādayo
khīṇā honti parikkhīṇā, yasmā vā taṁ tesaṁ anuppādanirodhakkhayamattaṁ, yasmā ca
taṁ rāgādiviyuttaṁ sampayogato ca ārammaṇato ca, yasmā vā tampi sacchikate
rāgādayo accantaṁ viratā 4- honti vigatā viddhaṁsitā, 5- tasmā "khayan"ti ca
"virāgan"ti ca vuccati. yasmā panassa na uppādo paññāyati, na vayo na
ṭhitassa aññathattaṁ, tasmā taṁ na jāyati na jīyati na mīyati katvā
"amatan"ti vuccati, uttamaṭṭhena pana atappakaṭṭhena 6- ca paṇītanti. yadajjhagāti
yaṁ ajjhagā vindi paṭilabhi, attano ñāṇabalena sacchākāsi. sakyamunīti
sakyakulappasūtattā sakyo, moneyyadhammasamannāgatattā muni, sakyo eva muni
sakyamuni. samāhitoti ariyamaggasamādhinā samāhitacitto. na tena dhammena samatthi
kiñcīti tena khayādināmakena sakyamuninā adhigatena dhammena samaṁ kiñci dhammajātaṁ

footnote: 1 ka. sambuddhagataṁ 2 chaßēéa. paññāpiyati 3 chaßēéa. imissā
footnote: 4 chaßēéa. accantaṁ virattā 5 chaßēéa. viddhastā 6 sī. anappakaṭṭhena

page number: 023

natthi. tasmā suttantarepi vuttaṁ "yāvatā bhikkhave dhammā saṅkhatā vā asaṅkhatā
vā, virāgo tesaṁ dhammānaṁ aggamakkhāyatī"tiādi. 1-
evaṁ bhagavā nibbānadhammassa aññehi dhammehi asamataṁ vatvā idāni
tesaṁ sattānaṁ uppannupaddavavūpasamanatthaṁ khayavirāgāmatapaṇītatāguṇehi
nibbānadhammaratanassa asadisabhāvaṁ nissāya saccavacanaṁ payuñjati:-
"idampi dhamme ratanaṁ paṇītaṁ
etena saccena suvatthi hotū"ti.
tassattho purimagāthāya vuttanayeneva veditabbo. imissāpi gāthāya āṇā
koṭisatasahassacakkavāḷesu amanussehi paṭiggahitāti.
[228] evaṁ nibbānadhammaguṇena saccaṁ vatvā idānipi 2- maggadhammaguṇena
vattumāraddho "yambuddhaseṭṭho"ti. tattha "bujjhitā saccānī"tiādinā 3- nayena
buddho, uttamo pasaṁsanīyo vāti seṭṭho, buddho ca so seṭṭho cāti
buddhaseṭṭho. anubuddhapaccekabuddhasaṅkhātesu vā buddhesu seṭṭhoti buddhaseṭṭho.
so buddhaseṭṭho yaṁ parivaṇṇayī, "aṭṭhaṅgiko ca maggānaṁ, khemaṁ
nibbānapattiyā"ti 4- ca "ariyaṁ vo bhikkhave sammāsamādhiṁ desessāmi saupanisaṁ
saparikkhāranti 5- ca evamādinā nayena tattha tattha pasaṁsi pakāsayi. sucinti kilesamala
samucchedakaraṇato accantavodānaṁ. samādhimānantarikaññamāhūti yañca attano
pavattisamanantaraṁ niyameneva phaladānato "ānantarikasamādhī"ti āhu. na hi
maggasamādhimhi uppanne tassa phaluppattinisedhako koci antarāyo atthi.
yathāha:-

footnote: 1 aṅ.catukka. 21/34/39, khu.iti. 25/90/308 2 chaßēéa. idāni
footnote: 3 khu.cūḷa. 30/546/271 (syā), khu.paṭi. 31/162/185 4 maßēéa. 13/215/191
footnote: 5 ma.u. 14/136/121

page number: 024

"ayañca puggalo sotāpattiphalasacchikiriyāya paṭipanno assa,
kappassa ca uḍḍayhanavelā 1- assa, neva tāva kappo uḍḍayheyya, 2-
yāvāyaṁ puggalo na sotāpattiphalaṁ sacchikaroti, ayaṁ vuccati puggalo
ṭhitakampi. sabbepi maggasamaṅgino puggalā ṭhitakappino"ti. 3-
samādhinā tena samo na vijjatīti tena buddhaseṭṭhaparivaṇṇitena sucinā
ānantarikasamādhinā samo rūpāvacarasamādhi vā arūpāvacarasamādhi vā koci na
vijjati. kasmā? tesaṁ bhāvitattā tattha tattha brahmaloke uppannassāpi puna
nirayādīsu uppatisambhavato, imassa ca arahattasamādhissa bhāvitattā ariyapuggalassa
sabbuppattisamugghātasambhavato. tasmā suttantarepi vuttaṁ "yāvatā bhikkhave dhammā
saṅkhatā, ariyo aṭṭhaṅgiko maggo tesaṁ aggamakkhāyatī"tiādi. 4-
evaṁ bhagavā ānantarikasamādhissa aññehi samādhīhi asamataṁ vatvā idāni
purimanayeneva maggadhammaratanassa asadisabhāvaṁ nissāya saccavacanaṁ payuñjati "idampi
dhamme .pe. hotū"ti. tassattho pubbe vuttanayeneva veditabbo. imissāpi
gāthāya āṇā koṭisatasahassacakkavāḷesu amanussehi paṭiggahitāti.
[229] evaṁ maggadhammaguṇenāpi saccaṁ vatvā idāni saṁghaguṇenāpi
vattumāraddho "ye puggalā"ti. tattha yeti aniyametvā uddeso. puggalāti
sattā. aṭṭhāti tesaṁ gaṇanaparicchedo. te hi cattāro ca paṭipannā cattāro
ca phale ṭhitāti aṭṭha honti. sataṁ pasatthāti sappurisehi buddhapaccekabuddhasāvakehi
aññehi ca devamanussehi pasatthā. kasmā? sahajātasīlādiguṇayogā.
tesaṁ hi campakavakulakusumādīnaṁ sahajātavaṇṇagandhādayo viya

footnote: 1 kaßñayhanavelā 2 ka. udaheyya 3 abhi.pu. 36/17/120
footnote: 4 aṅ.catukka. 21/34/39, khu.iti. 25/90/308

page number: 025

sahajātasīlasamādhiādayo guṇā, tena te vaṇṇagandhādisampannāni viya pupphāni
devamanussānaṁ sataṁ piyā manāpā pasaṁsanīyā ca honti. tena vuttaṁ "ye puggalā aṭṭha sataṁ
pasatthā"ti.
atha vā yeti aniyametvā uddeso. puggalāti sattā. aṭṭhasatanti tesaṁ
guṇaparicchedo. 1- te hi ekabījī kolaṁkolo sattakkhattuparamoti tayo sotāpannā,
kāmarūpārūpabhavesu adhigataphalā tayo sakadāgāmino, te sabbepi catunnaṁ paṭipadānaṁ
vasena catuvīsati, antarāparinibbāyī upahaccaparinibbāyī sasaṅkhāraparinibbāyī
asaṅkhāraparinibbāyī uddhaṁsoto akaniṭṭhagāmīti avihesu pañceva, 2- tathā
atappasudassasudassīsu. akaniṭṭhesu pana uddhaṁsotavajjā cattāroti catuvīsati
anāgāmino, sukkhavipassako samathayānikoti dve arahanto, cattāro maggaṭṭhāti
catupaññāsa. te sabbepi saddhādhurapaññādhurānaṁ vasena dviguṇā 3- hutvā aṭṭhasataṁ
honti. sesaṁ vuttanayameva.
cattāri etāni yugāni hontīti te sabbepi aṭṭha vā aṭṭhasataṁ vāti
vitthāravasena uddiṭṭhā puggalā, saṅkhepavasena sotāpattimaggaṭṭho phalaṭṭhoti
ekaṁ yuganti, 4- evaṁ yāva arahattamaggaṭṭho phalaṭṭhoti ekaṁ yuganti cattāri
yugāni honti. te dakkhiṇeyyāti ettha teti pubbe aniyametvā uddiṭṭhānaṁ
niyametvā niddeso. ye puggalā vitthāravasena aṭṭha vā aṭṭhasataṁ vā,
saṅkhepavasena pana 5- cattāri yugāni hontīti vuttā, sabbepi te dakkhiṇaṁ
arahantīti dakkhiṇeyyā. dakkhiṇā nāma kammañca kammavipākañca saddahitvā
"esa me imaṁ vejjakammaṁ vā jaṅghapesanikaṁ vā karissatī"ti evamādīni

footnote: 1 chaßēéa. gaṇanaparicchedo 2 chaßēéa. pañca 3 chaßēéa. diguṇā
footnote: 4 chaßēéa. itisaddo na dissati 5 chaßēéa. panasaddo na dissati

page number: 026

anapekkhitvā dīyamāno deyyadhammo, taṁ arahanti nāma sīlādiguṇayuttā
puggalā. ime ca tādisā, tena vuccanti te "dakkhiṇeyyā"ti.
sugatassa sāvakāti bhagavā sobhanena gamanena yuttattā, sobhanañca ṭhānaṁ
gatattā, suṭṭhu ca gatattā suṭṭhu eva ca gadattā sugato, tassa sugatassa.
sabbepi te vacanaṁ suṇantīti sāvakā. kāmañca aññepi suṇanti, na pana
sutvā kattabbakiccaṁ karonti. ime pana sutvā kattabbaṁ dhammānudhampaṭipattiṁ
katvā maggaphalāni pattā, tasmā "sāvakā"ti vuccanti. etesu dinnāni
mahapphalānīti etesu sugatasāvakesu appakānipi dānāni dinnāni paṭiggāhakato
dakkhiṇānaṁ visuddhibhāvaṁ 1- upagatattā mahapphalāni honti. tasmā suttantarepi
vuttaṁ:-
"yāvatā bhikkhave saṁghā vā gaṇā vā, tathāgatasāvakasaṁgho
tesaṁ aggamakkhāyati, yadidaṁ cattāri purisayugāni aṭṭha purisapuggalā,
esa bhagavato sāvakasaṁgho .pe. aggo vipāko hotī"ti. 2-
evaṁ bhagavā sabbesampi maggaṭṭhaphalaṭṭhānaṁ vasena saṁgharatanassa guṇaṁ
vatvā idāni tameva guṇaṁ nissāya saccavacanaṁ payuñjati "idampi saṁghe"ti.
tassattho pubbe vuttanayeneva veditabbo. imissāpi gāthāya āṇā
koṭisatasahassacakkavāḷesu amanussehi paṭiggahitāti.
[230] evaṁ maggaṭṭhaphalaṭṭhānaṁ vasena saṁgharatanassa guṇena 3- saccaṁ vatvā
idāni tato ekaccānaṁ 4- phalasamāpattisukhamanubhavantānaṁ khīṇāsavapuggalānaṁyeva guṇena

footnote: 1 cha. dakkhiṇāvisuddhibhāvaṁ
footnote: 2 aṅ.catukka. 21/34/40, aṅ.pañcaka. 22/32/18, khu.iti. 25/90/308
footnote: 3 chaßēéa. saṁghaguṇena 4 chaßēéa. ekacciyānaṁ

page number: 027

vattumāraddho "ye suppayuttā"ti. tattha yeti aniyamituddesavacanaṁ. suppayuttāti
suṭṭhu payuttā, anekavihitaṁ anesanaṁ pahāya suddhājīvitaṁ nissāya vipassanāya
attānaṁ payuñjitumāraddhāti attho. atha vā suppayuttāti suvisuddhakāyavacīpayoga-
samannāgatā. 1- tena tesaṁ sīlakkhandhaṁ dasseti. manasā daḷhenāti daḷhena
manasā, thirasamādhiyuttena cetasāti attho. tena tesaṁ samādhikkhandhaṁ dasseti.
nikkāminoti kāye ca jīvite ca anapekkhā hutvā paññādhurena vīriyena
sabbakilesehi katanikkamanā. tena tesaṁ vīriyasampannaṁ paññākkhandhaṁ dasseti.
gotamasāsanamhīti gottato gotamassa tathāgatasseva sāsanamhi. tena ito
bahiddhā nānappakārampi amaratapaṁ karontānaṁ suppayogādiguṇābhāvato kilesehi
katanikkamanābhāvaṁ 2- dīpeti. teti pubbe uddiṭṭhānaṁ niddesavacanaṁ. pattipattāti
ettha pattabbāti patti, pattabbā nāma pattuṁ arahā, yaṁ patvā accantayogakkhemino
honti arahattaphalassetaṁ adhivacanaṁ, taṁ pattiṁ pattāti pattipattā,
amatanti nibbānaṁ. vigayhāti ārammaṇavasena vigāhetvā. laddhāti labhitvā.
mudhāti abyayena kākaṇikamattampi byayaṁ akatvā. nibbutinti paṭippassaddhakilesadarathaṁ
phalasamāpattiṁ. bhuñjamānāti anubhavamānā. kiṁ vuttaṁ hoti? ye imamhi
gotamasāsanampi sīlasampannattā suppayuttā, samādhisampannattā manasā daḷhena
paññāsampannattā nikkāmino, te imāya sammāpaṭipadāya amataṁ vigayha mudhā
laddhā phalasamāpattisaññitaṁ nibbutiṁ bhuñjamānā pattipattā nāma hontīti.
evaṁ bhagavā phalasamāpattisukhamanubhavantānaṁ khīṇāsavapuggalānameva vasena
saṁgharatanassa guṇaṁ vatvā idāni tameva guṇaṁ nissāya saccavacanaṁ payuñjati
"idampi saṁghe"ti. tassattho pubbe vuttanayeneva veditabbo. imissāpi gāthāya
āṇā koṭisatasahassacakkavāḷesu amanussehi paṭiggahitāti.

footnote: 1 chaßēéa. parisuddha..... 2 chaßēéa. nikkamanābhāvaṁ

page number: 028

[231] evaṁ khīṇāsavapuggalānaṁ guṇena saṁghādhiṭṭhānaṁ saccaṁ vatvā idāni
bahujanapaccakkhassa 1- sotāpannasseva guṇena vattumāraddho "yathindakhīlo"ti.
tattha yathāti upamāvacanaṁ. indakhīloti nagaradvārasaṁvaraṇavivaraṇatthaṁ 2- ummārabbhantare
aṭṭha vā dasa vā hatthe paṭhaviṁ khaṇitvā ākoṭitassa sāradārumayathambhassetaṁ
adhivacanaṁ. paṭhavinti bhūmiṁ. sitoti anto pavisitvā nissito. siyāti
bhaveyya. catubbhi vātebhīti catūhi disāhi āgatehi vātehi. 3- asampakampiyoti
kampetuṁ vā cāletuṁ vā asakkuṇeyyo. tathūpamanti tathāvidhaṁ. sappurisanti
uttamapurisaṁ. vadāmīti bhaṇāmi. yo ariyasaccāni avecca passatīti yo cattāri
ariyasaccāni paññāya ajjhogāhetvā passati. tattha ariyasaccāni visuddhimagge
vuttanayeneva veditabbāni.
ayaṁ panettha saṅkhepo:- yathi hi indakhīlo gambhīranematāya paṭhavissito 4-
catubbhi vātebhi asampakampiyo siyā, imaṁ 5- sappurisaṁ tathūpamameva vadāmi, yo
ariyasaccāni avecca passati. kasmā? yasmā sopi indakhīlo viya catūhi
vātehi sabbatitthiyavādavātehi asampakampiyo hoti, tamhā dassanā kenaci
kampetuṁ vā cāletuṁ vā asakkuṇeyyo. tasmā suttantarepi vuttaṁ:-
"seyyathāpi bhikkhave ayokhīlo vā indakhīlo vā gambhīranemo
sunikhāto acalo asampakampi, puratthimāya cepi disāya āgaccheyya
bhusā vātavuṭṭhi, neva naṁ saṅkampeyya na sampakampeyya na sampacāleyya.
pacchimāya cepi disāya .pe. uttarāya cepi disāya .pe.
na sampakampeyya na sampacāleyya. taṁ kissa hetu, gambhīrattā

footnote: 1 chaßēéa. bahujanapaccakkhena 2 cha. nagaradvāranivāraṇatthaṁ, ma. nagaradvārathirakaraṇatthaṁ
footnote: 3 chaßēéa. āgatavātehi 4 ka. paṭhaviṁ nissito
footnote: 5 chaßēéa. imampi

page number: 029

bhikkhave nemassa, sunikhātattā indakhīlassa. evameva kho bhikkhave ye
keci 1- samaṇā vā brāhmaṇā vā `idaṁ dukkhan'ti .pe. paṭipadā'ti
yathābhūtaṁ pajānanti, te na aññassa samaṇassa vā brāhmaṇassa
vā mukhaṁ olokenti 2- `ayaṁ nūna bhavaṁ jānaṁ jānāti, passaṁ passatī'ti
taṁ kissa hetu? sudiṭṭhattā bhikkhave catunnaṁ ariyasaccānanti. 3-
evaṁ bhagavā bahujanapaccakkhassa sotāpannasseva vasena saṁgharatanassa
guṇaṁ vatvā idāni tameva guṇaṁ nissāya saccavacanaṁ payuñjati "idampi saṁghe"ti.
tassattho pubbe vuttanayeneva veditabbo. imissāpi gāthāya āṇā
koṭisatasahassacakkavāḷesu amanussehi paṭiggahitāti.
[232] evaṁ avisesato sotāpannassa guṇena saṁghādhiṭṭhānaṁ saccaṁ
vatvā idāni ye te tayo sotāpannā ekabījī kolaṁkolo sattakkhattuparamoti.
yathāha:-
"idhekacco puggalo tiṇṇaṁ saṁyojanānaṁ parikkhayā sotāpanno
hoti .pe. so ekaṁyeva bhavaṁ nibbattetvā dukkhassantaṁ karoti,
ayaṁ ekabījī. tathā dve vā tīṇi vā kulāni sandhāvitvā
saṁsaritvā dukkhassantaṁ karoti, ayaṁ kolaṁkolo. tathā sattakkhattuṁ
devesu ca manussesu ca sandhāvitvā saṁsaritvā dukkhassantaṁ karoti,
ayaṁ sattakkhattuparamo"ti. 4-
tesaṁ sabbakaniṭṭhassa sattakkhattuparamassa guṇena vattumāraddho "ye
ariyasaccānī"ti. tattha ye ariyasaccānīti etaṁ vuttanayameva. vibhāvayantīti
paññāobhāsena saccapaṭicchādakakilesandhakāraṁ vidhamitvā attano pakāsāni

footnote: 1 chaßēéa. ye ca kho keci 2 sī.,ma. ullokenti
footnote: 3 saṁßēáahā. 19/1109/386 4 abhi.pu. 36/31-33/122-3

page number: 030

pākaṭāni karonti. gambhīrapaññenāti appameyyapaññatāya sadevakassapi lokassa
ñāṇena alabbhaneyyapatiṭṭhapaññena, sabbaññunāti vuttaṁ hoti. sudesitānīti
samāsabyāsasākalyavekalyādīhi tehi tehi nayehi suṭṭhu desitāni. kiñcāpi te
honti bhusappamattāti 1- te vibhāvitāriyasaccā puggalā kiñcāpi devarajja-
cakkavattirajjādipamādaṭṭhānaṁ āgamma bhusappamattā honti, tathāpi sotāpattimagga-
ñāṇena abhisaṅkhāraviññāṇassa nirodhena 2- ṭhapetvā satta bhave anamatagge
saṁsāre ye uppajjeyyuṁ nāmañca rūpañca, tesaṁ niruddhattā atthaṅgatattā na
aṭṭhamaṁ bhavaṁ ādiyanti, sattamabhave eva pana vipassanaṁ ārabhitvā arahattaṁ
pāpuṇissantīti. 3-
evaṁ bhagavā sattakkhattuparamavasena saṁgharatanassa guṇaṁ vatvā idāni tameva
guṇaṁ nissāya saccavacanaṁ payuñjati "idampi saṁghe"ti. tassattho pubbe
vuttanayeneva veditabbo. imissāpi gāthāya āṇā koṭisatasahassacakkavāḷesu
amanussehi paṭiggahitāti.
[233] evaṁ sattakkhattuparamassa aṭṭhamaṁ bhavaṁ anādiyanaguṇena saṁghādhiṭṭhānaṁ
saccaṁ vatvā idāni tasseva satta bhave ādiyatopi aññehi appahīnabhavādānehi
puggalehi visiṭṭhena guṇena vattumāraddho "sahāvassā"ti. tattha sahāvāti
saddhiṁyeva. assāti "na te bhavaṁ aṭṭhamaṁ ādiyantī"ti vuttesu aññatarassa.
dassanasampadāyāti sotāpattimaggasampattiyā. sotāpattimaggo hi nibbānaṁ disvā
kattabbakiccasampadāya sabbapaṭhamaṁ nibbānassa dassanato "dassanan"ti vuccati,
tassa attani pātubhāvo dassanasampadā, tāya dassanasampadāya saha eva.
tyassu dhammā jahitā bhavantīti ettha suiti 4- padapūraṇamatte nipāto "idaṁsu

footnote: 1 chaßēéa. bhusaṁ pamattā.....evamuparipi 2 chaßēéa. nirodhā
footnote: 3 chaßēéa. pāpuṇantīti 4 ma. assuiti

page number: 031

me sāriputta mahāvikaṭabhojanasmiṁ hotī"tievamādīsu 1- viya. yato sahāvassa
dassanasampadāya tayo dhammā jahitā bhavanti pahīnā bhavantīti ayamevettha
attho.
idāni jahitadhammassa dassanatthaṁ āha:-
"sakkāyadiṭṭhi vicikicchitañca
sīlabbataṁ vāpi yadatthi kiñcī"ti.
tattha sati kāye vijjamāne upādānakkhandhapañcakasaṅkhāte kāye vīsativatthukā
diṭṭhi sakkāyadiṭṭhi, sati vā tattha kāye diṭṭhītipi sakkāyadiṭṭhi, yathāvuttappakāre
kāye vijjamānā diṭṭhīti attho. satiyeva vā kāye diṭṭhītipi
sakkāyadiṭṭhi, yathāvuttappākāre kāye vijjamāne rūpādisaṅkhāto attāti evaṁ
pavattā diṭṭhīti attho. tassā ca pahīnattā sabbadiṭṭhigatāni pahīnāniyeva
honti. sā hi nesaṁ mūlaṁ. sabbakilesabyādhivūpasamanato paññā "cikicchitan"ti
vuccati, taṁ paññācikicchitaṁ ito vigataṁ, tato vā paññācikicchitā idaṁ vigatanti
vicikicchitaṁ, "satthari kaṅkhatī"tiādinā 2- nayena vuttāya aṭṭhavatthukāya vimatiyā
etaṁ adhivacanaṁ. tassā ca pahīnattā sabbāni vicikicchitāni pahīnāni honti.
tañhi nesaṁ mūlaṁ. "ito bahiddhā samaṇabrāhmaṇānaṁ sīlena suddhi vatena
suddhī"ti 3- evamādīsu āgataṁ gosīlakukkurasīlādikaṁ nānāvidhaṁ 4- sīlaṁ
govatakukkuravatādikañca vataṁ "sīlabbatan"ti vuccati. tassa pahīnattā sabbampi
naggiyamuṇḍikādiamaratapaṁ pahīnaṁ hoti. tañhi tassa mūlaṁ. tena sabbāvasāne vuttaṁ
"yadatthi kiñcī"ti. dukkhadassanasampadāya cettha sakkāyadiṭṭhi pahīyati, 5-

footnote: 1 maßēáū 12/156/121 2 abhiḍha. 34/1008/242, abhi.vi. 35/914/446
footnote: 3 abhiḍhā. 34/1222/280, abhi.vi. 35/938/458 4 chaßēéa. ayaṁ pāṭho na dissati
footnote: 5 chaßēéa. pahīyatīti na dissati

page number: 032

samudayadassanasampadāya vicikicchitaṁ pahīyati. 1- magganibbānadassanasampadāya sīlabbataṁ
pahīyatīti viññātabbaṁ.
[234] evamassa kilesavaṭṭappahānaṁ dassetvā idāni tasmiṁ kilesavaṭṭe
sati yena vipākavaṭṭena bhavitabbaṁ, tappahānā tassāpi vipākavaṭṭassa 2- pahānaṁ
dīpento āha catūhapāyehi ca vippamutto"ti. tattha cattāro apāyā nāma
nirayatiracchānapettivisayāsurakāyā. tehi esa satta bhave upādiyantopi
vippamuttoti attho.
evamassa vipākavaṭṭappahānaṁ dassetvā idāni yaṁ imassa vipākavaṭṭassa
mūlabhūtaṁ kammavaṭṭaṁ, tassāpi pahānaṁ dassento āha "chacābhiṭhānāni abhabbo
kātun"ti. tattha abhiṭhānānīti oḷārikaṭṭhānāni, tāni esa ca abhabbo kātuṁ.
tāni ca "aṭṭhānametaṁ bhikkhave anavakāso, yaṁ diṭṭhisampanno puggalo mātaraṁ
jīvitā voropeyyā"tiādinā 3- nayena ekakanipāte vuttāni mātughātapitughāta-
arahantaghātalohituppādasaṁghabhedāññasatthāruddesakammānīti 4- veditabbāni. tāni hi
kiñcāpi diṭṭhisampanno ariyasāvako kunthakipillikampi jīvitā na voropeti,
apica kho pana puthujjanabhāvassa vigarahaṇatthaṁ vuttāni. puthujjano hi
adiṭṭhisampannattā evaṁ mahāsāvajjāni abhiṭhānānipi karoti, dassanasampanno
pana abhabbo tāni kātunti. abhabbaggahaṇaṁ cettha bhavantarepi akaraṇadassanatthaṁ.
bhavantarepi hi esa attano ariyasāvakabhāvaṁ ajānantopi dhammatāya eva etāni
vā cha, pakatipāṇātipātādīni vā pañca verāni aññasatthāruddesena saha cha

footnote: 1 chaßēéa. pahīyatīti na dissati 2 chaßēéa. vipakavaṭṭassati natthi
footnote: 3 aṅ.ekaka. 20/271/28, ma.u. 14/128/114, abhi.vi. 35/809/409-10 4 chaßēéa. itisaddo na dissati

page number: 033

ßēhānāni na karoti, yāni sandhāya ekacce "cha cābhiṭhānānī"tipi 1- paṭhanti.
matamacchaggāhādayo cettha ariyasāvikā gāmadārikā 2- nidassanaṁ.
evaṁ bhagavā satta bhave ādiyatopi ariyasāvakassa aññehi appahīnabhavādānehi
puggalehi visiṭṭhaguṇabhāvavasena saṁgharatanassa guṇaṁ vatvā idāni tameva
guṇaṁ nissāya saccavacanaṁ payuñjati "idampi saṁghe"ti, tassattho pubbe vuttanayeneva
veditabbo. imissāpi gāthāya āṇā koṭisatasahassacakkavāḷesu amanussehi
paṭiggahitāti.
[235] evaṁ satta bhave ādiyatopi aññehi appahīnabhavādānehi
puggalehi visiṭṭhaguṇavasena saṁghādhiṭṭhānaṁ saccaṁ vatvā idāni "na kevalaṁ
dassanasampanno cha abhiṭhānāni abhabbo kātuṁ, kiṁ pana appamattakampi pāpaṁ
kammaṁ katvā tassa paṭicchādanāyapi abhabbo"ti pamādavihārinopi dassanasampannassa
katapaṭicchādanābhāvaguṇena vattumāraddho "kiñcāpi so kammaṁ karoti pāpakan"ti.
tassattho:- so dassanasampanno kiñcāpi satisammosena pamādavihāraṁ
āgamma yaṁ taṁ bhagavatā lokavajjaṁ sañciccātikkamanaṁ 3- sandhāya vuttaṁ "yaṁ mayā
sāvakānaṁ sikkhāpadaṁ paññattaṁ, taṁ mama sāvakā jīvitahetupi nātikkamantī"ti, 4-
taṁ ṭhapetvā aññaṁ kuṭikārasahaseyyādiṁ vā paṇṇattivajjavītikkamasaṅkhātaṁ
buddhapaṭikkuṭṭhampi 5- kāyena pāpakammaṁ karoti, padasodhammauttarichappañcavācādhamma-
desanāsamphappalāpapharusavacanādiṁ vā vācāya, uda cetasā vā katthaci katthaci
lobhadosuppādanajātarūpādisādiyanacīvarādiparibhogesu apaccavekkhaṇādipāpakammaṁ 6-
karoti. abhabbo so tassa paṭicchadāya, na so taṁ "idaṁ akappiyamakaraṇīyan"ti

footnote: 1 chaßēéa. chachābhiṭhānīti 2 chaßēéa. ariyasāvakagāmadārakānaṁ
footnote: 3 chaßēéa. lokavajjasañciccānatikkamanaṁ 4 vi.cūḷa. 7/385/208,
footnote: aṅ.aṭṭhaka. 23/109/203-4, khu.u. 25/45/168 5 chaßēéa. buddhapaṭikuṭṭhaṁ

6 chaßēéa. apaccavekkhaṇādiṁ vā pāpakammaṁ

page number: 034

jānitvā muhuttampi paṭicchādeti, taṁkhaṇaṁyeva pana satthari vā viññūsu vā
sabrahmacārīsu āvikatvā yathādhammaṁ paṭikaroti, "na puna karissāmī"ti evaṁ saṁvaritabbaṁ
vā saṁvarati. kasmā? yasmā abhabbatā diṭṭhapadassa vuttā, evarūpampi 1-
pāpakammaṁ katvā tassa paṭicchadāya diṭṭhanibbānapadassa dassanasampannassa
puggalassa abhabbatā vuttāti attho.
kathaṁ:-
"seyyathāpi bhikkhave daharo kumāro mando uttānaseyyako
hatthena vā pādena vā aṅgāraṁ akkamitvā khippameva paṭisaṁharati,
evameva kho bhikkhave dhammatā esā diṭṭhisampannassa puggalassa,
kiñcāpi tathārūpiṁ āpattiṁ āpajjati, yathārūpāya āpattiyā vuṭṭhānaṁ
paññāyati, atha kho naṁ khippameva satthari vā viññūsu vā sabrahmacārīsu
deseti vivarati uttānīkaroti, desetvā vivaratvā uttānīkatvā āyatiṁ
saṁvaraṁ āpajjatī"ti. 2-
evaṁ bhagavā pamādavihārinopi dassanasampannassa katapaṭicchādanābhāvaguṇena
saṁgharatanassa guṇaṁ vatvā idāni tameva guṇaṁ nissāya saccavacanaṁ payuñjati
"idampi saṁghe"ti. tassattho pubbe vuttanayeneva veditabbo. imissāpi gāthāya
āṇā koṭisatasahassacakkavāḷesu amanussehi paṭiggahitāti.
[236] evaṁ saṁghapariyāpannānaṁ puggalānaṁ tena tena guṇappakārena
saṁghādhiṭṭhānaṁ saccaṁ vatvā idāni yvāyaṁ bhagavatā ratanattayaguṇaṁ dīpentena idha
saṅkhepena aññatra ca vitthārena pariyattidhammo desito, tampi nissāya puna
buddhādhiṭṭhānaṁ saccaṁ vattumāraddho "vanappagumbe yathā phussitagge"ti. tattha

footnote: 1 chaßēéa. evarūpaṁ 2 maßēáū. 12/496/439

page number: 035

āsannasannivesena vavatthitānaṁ uṭṭhitānaṁ 1- rukkhānaṁ samūho vanaṁ, mūlasārapheggu-
tacasākhāpalāsehi saṁvuḍḍho gumbo pagumbo, vane pagumbo vanappagumbo, svāyaṁ
"vanappagumbe"ti vutto. evampi hi vanasaṇḍoti 2- vattuṁ labbhati "atthi
savitakkasavicāre, atthi avitakkāvicāramatte, 3- sukhe dukkhe jīve"tiādīsu viya.
yathāti upamāvacanaṁ. 4- phussitāni aggāni assāti phussitaggo, sabbasākhāpasākhāsu
sañjātapupphoti attho. so pubbe vuttanayeneva "phussitagge"ti vutto. gimhāna
māse paṭhamasmiṁ gimheti ye cattāro gimhamāsā, 5- tesaṁ catunnaṁ gimhānaṁ
ekasmiṁ māse. katamasmiṁ māse iti ce? paṭhamasmiṁ gimhe, citramāseti attho.
so hi "paṭhamagimho"ti ca "bālavasanto"ti ca vuccati. tato paraṁ padatthato
pākaṭameva.
ayaṁ panettha sampiṇḍattho:- yathā paṭhamagimhanāmake bālavasante
nānāvidharukkhagahane vane 6- supupphitaggasākho taruṇarukkhagacchapariyāyanāmo pagumbo
ativiya sassiriko hoti, evameva khandhāyatanādīhi satipaṭṭhānasammappadhānādīhi
sīlasamādhikkhandhādīhi vā nānappakārehi atthappabhedapupphehi ativiya sassirikattā
tathūpamaṁ nibbānagāmiṁ maggaṁ dīpanato nibbānagāmiṁ pariyattidhammavaraṁ neva
lābhahetu na sakkārādihetu, kevalantu 7- mahākaruṇāya abbhussāhitahadayo
sattānaṁ paramaṁ hitāya adesayīti. paramaṁ hitāyāti ettha ca gāthābandhasukhatthaṁ
anunāsiko. ayaṁ panattho "paramahitāya nibbānāya adesayī"ti.
evaṁ bhagavā imaṁ supupphitaggavanappagumbasadisaṁ pariyattidhammaṁ vatvā idāni
tameva guṇaṁ nissāya buddhādhiṭṭhānaṁ saccavacanaṁ payuñjati "idampi buddhe"ti.

footnote: 1 chaßēéa. uṭṭhitānanti na paññāyati 2 chaßēéa. vanasaṇḍo na dissati
footnote: 3 chaßēéa. avitakkavicāramatte 4 chaßēéa. opammavacanaṁ
footnote: 5 sī. gimhānamāsā, ma. gimhānaṁ māsā

6 sī. nānāvidharukkhegahanavane 7 chaßēéa. kevalaṁ hi

page number: 036

tassattho pubbe vuttanayeneva veditabbo, kevalaṁ pana idampi yathāvuttappakāraṁ
pariyattidhammasaṅkhātaṁ buddhe ratanaṁ paṇītanti evaṁ 1- yojetabbaṁ. imissāpi
gāthāya āṇā koṭisatasahassacakkavāḷesu amanussehi paṭiggahitāti.
[237] evaṁ bhagavā pariyattidhammena buddhādhiṭṭhānaṁ saccaṁ vatvā idāni
lokuttaradhammena vattumāraddho "varo varaññū"ti. tattha varoti paṇītādhimuttikehi
icchito "aho vata mayampi evarūpā assāmā"ti, varaguṇayogato vā varo,
uttamo seṭṭhoti attho. varaññūti nibbānaññū. nibbānaṁ hi sabbadhammānaṁ
uttamaṭṭhena varaṁ, taṁ cesa bodhimūle sayaṁ paṭivijjhitvā aññāsi. varadoti
pañcavaggiyabhaddavaggiyajaṭilādīnaṁ aññesañca devamanussānaṁ nibbedhabhāgiyaṁ vā
vāsanābhāgiyaṁ vā varadhammamadāsīti 2- attho. varāharoti varassa maggassa āhaṭattā
varāharoti vuccati. so hi bhagavā dīpaṅkarato pabhuti samatiṁsa pāramiyo pūrento
pubbakehi sammāsambuddhehi anuyātaṁ purāṇamaggavaramāhari, tena varāharoti vuccati.
apica sabbaññutaññāṇapaṭilābhena varo, nibbānasacchikiriyāya varaññū, sattānaṁ
vimuttisukhādānena varado, uttamapaṭipadāharaṇato 3- varāharo. etehi lokuttaraguṇehi
adhikassa kassaci abhāvato anuttaro.
aparo nayo:- varo upasamādhiṭṭhānaparipūraṇena, varaññū paññādhiṭṭhānaparipūraṇena,
varado cāgādhiṭṭhānaparipūraṇena, varāharo saccādhiṭṭhānaparipūraṇena,
varaṁ maggasaccamāhari. 4- tathā varo puññussayena, varaññū paññussayena, varado
buddhabhāvatthikānaṁ tadupāyasampadānena, varāharo paccekabuddhabhāvatthikānaṁ
tadupāyāharaṇena, anuttaro tattha tattha asadisatāya, attanā vā anācariyako hutvā

footnote: 1 chaßēéa. evaṁsaddo na dissati 2 chaßēéa. nibbedhabhāgiyavāsanābhāgiyavaradhammadāyīti
footnote: 3 chaßēéa. uttamapaṭipadāharaṇena 4 chaßēéa. maggasaccamāharīti

page number: 037

paresaṁ vā 1- ācariyabhāvena, dhammavaraṁ adesayi sāvakabhāvatthikānaṁ tadatthāya
svākkhātatādiguṇayuttassa dhammavarassa 2- desanato. sesaṁ vuttanayamevāti.
evaṁ bhagavā navavidhena lokuttaradhammena attano guṇaṁ vatvā idāni
tameva guṇaṁ nissāya buddhādhiṭṭhānaṁ saccavacanaṁ payuñjati "idampi buddhe"ti.
tassattho pubbe vuttanayeneva veditabbo. kevalaṁ pana yaṁ varaṁ navalokuttaradhammaṁ
esa aññāsi, yañca adāsi, yañca āhari, yañca adesayi, idampi buddhe ratanaṁ
paṇītanti evaṁ yojetabbaṁ. imissāpi gāthāya āṇā koṭisatasahassacakkavāḷesu
amanussehi paṭiggahitāti.
[238] evaṁ bhagavā pariyattidhammaṁ lokuttaradhammañca nissāya dvīhi
gāthāhi buddhādhiṭṭhānaṁ saccaṁ vatvā idāni ye taṁ pariyattidhammaṁ assosuṁ,
sutānusārena ca paṭipajjitvā navappakārampi lokuttaradhammaṁ adhigamiṁsu, tesaṁ
anupādisesanibbānappattiguṇaṁ nissāya puna saṁghādhiṭṭhānaṁ saccaṁ vattumāraddho
"khīṇaṁ purāṇan"ti tattha khīṇanti parikkhīṇaṁ samucchinnaṁ 3- vā. purāṇanti purātanaṁ.
navanti sampati vattamānaṁ. natthisambhavanti avijjamānapātubhāvaṁ. virattacittāti
vigatarāgacittā. āyatike bhavasminti anāgatamaddhānaṁ punabbhave. teti yesaṁ khīṇaṁ
purāṇaṁ navaṁ natthisambhavaṁ, ye ca āyatike bhavasmiṁ virattacittā, te khīṇāsavā
bhikkhū. khīṇabījāti ucchinnabījā. avirūḷhichandāti virūḷhichandavirahitā.
nibbantīti vijjhāyanti. dhīrāti dhitisampannā. yathāyampadīpoti ayaṁ padīpo viya.
kiṁ vuttaṁ hoti:- yantaṁ sattānaṁ uppajjitvā niruddhampi purāṇaṁ
atītakālikaṁ kammaṁ taṇhāsinehassa appahīnattā paṭisandhiāharaṇasamatthatāya
akkhīṇaṁyeva hoti, taṁ purāṇaṁ kammaṁ yesaṁ arahattamaggena taṇhāsinehassa

footnote: 1 chaßēéa. vāsaddo na dissati 2 chaßēéa. varadhammassa 3 chaßēéa. khīṇanti samucchinnaṁ

page number: 038

sositattā agginā daḍḍhabījamiva āyatiṁ vipākadānāsamatthatāya khīṇaṁ. yañca nesaṁ
buddhapūjādivasena idāni pavattamānaṁ kammaṁ navanti vuccati, tañca taṇhāpahāneneva
chinnamūlapādapapupphamiva āyatiṁ phaladānāsamatthatāya yesaṁ natthisambhavaṁ,
ye ca taṇhāpahāneneva āyatike bhavasmiṁ virattacittā, te khīṇāsavā bhikkhū "kammaṁ
khettaṁ viññāṇaṁ bījan"ti 1- ettha vuttapaṭisandhiviññāṇassa kammakkhayeneva
khīṇattā khīṇabījā. yopi pubbe punabbhavasaṅkhātāya virūḷhiyā chando ahosi,
tassapi samudayappahāneneva pahīnattā pubbe viya cutikāle asambhavena
avirūḷhichandā dhitisampannattā dhīrā carimaviññāṇanirodhena yathāyaṁ padīpo
nibbuto, evaṁ nibbanti, puna "rūpino vā arūpino vā"ti evamādiṁ paññattipathaṁ
accentīti. tasmiṁ kira samaye nagaradevatānaṁ pūjanatthāya jālitesu 2- padīpesu
eko padīpo vijjhāyi, taṁ dassento āha "yathāyampadīpo"ti.
evaṁ bhagavā ye taṁ purimāhi dvīhi gāthāhi vuttaṁ pariyattidhammaṁ assosuṁ,
sutānusāreneva paṭipajjitvā navappakārampi lokuttaradhammaṁ adhigamiṁsu, tesaṁ
anupādisesanibbānappattiguṇaṁ vatvā idāni tameva guṇaṁ nissāya saṅghādhiṭṭhānaṁ
saccavacanaṁ payuñjanto desanaṁ samāpesi "idampi saṁghe"ti.
tassattho pubbe vuttanayeneva veditabbo, kevalaṁ pana idampi yathāvuttena
pakārena khīṇāsavabhikkhūnaṁ nibbānasaṅkhātaṁ saṁghe ratanaṁ paṇītanti evaṁ yojetabbaṁ.
imissāpi gāthāya āṇā koṭisatasahassacakkavāḷesu amanussehi paṭiggahitāti.
desanāpariyosāne rājakulassa sotthi ahosi, sabbūpaddavā vūpasamiṁsu
caturāsītiyā pāṇasahassānaṁ dhammābhisamayo ahosi.
[239-241] atha sakko devānamindo "bhagavatā ratanattayaguṇaṁ nissāya
saccavacanaṁ payuñjamānena nāgarassa sotthi katā, mayāpi nāgarassa sotthitthaṁ

footnote: 1 aṅṭika. 20/77/217 2 ka. jalitesu

page number: 039

ratanattayaguṇaṁ nissāya yaṁ kiñci vattabban"ti cintetvā avasāne gāthāttayaṁ
abhāsi "yānīdha bhūtānī"ti. tattha yasmā buddho yathā lokahitatthāya ussukkaṁ
āpannehi āgantabbaṁ, tathā āgatato, yathā ca etehi gantabbaṁ, tathā gatato
yathā ca etehi ājānitabbaṁ, tathā ājānanato, yathā ca jānitabbaṁ, tathā
jānanato, yañca tatheva hoti, tassa gamanato 1- ca "tathāgato"ti vuccati. yasmā
ca so devamanussehi pupphagandhādināpi 2- bahi nibbattena upakaraṇena,
dhammānudhammapaṭipattādinā ca attani nibbattena ativiya pūjito, tasmā sakko
devānamindo sabbaṁ devaparisaṁ attanā saddhiṁ sampiṇḍetvā āha:-
"tathāgataṁ devamanussapūjitaṁ
buddhaṁ namassāma suvatthi hotū"ti.
yasmā pana dhamme maggadhammo yathā yuganaddhasamathavipassanābalena 3- gantabbaṁ
kilesapakkhaṁ samucchindantena, tathā gatoti tathāgato. nibbānadhammopi yathā gato
paññāya paṭividdho sabbadukkhavighātāya sampajjati. buddhādīhi tathā āgato, 4-
tasmā "tathāgato"ti vuccati. yasmā ca saṁghopi yathā attano hitāya paṭipannehi
gantabbaṁ tena tena maggena, tathā gato tathāgatotveva vuccati, tasmā
avasesagāthādvayepi tathāgataṁ dhammaṁ namassāma suvatthi hotu tathāgataṁ saṁghaṁ
namassāma suvatthi hotūti vuttaṁ. sesaṁ vuttanayamevāti.
evaṁ sakko devānamindo imaṁ gāthāttayaṁ bhāsitvā bhagavantaṁ padakkhiṇaṁ
katvā devapurameva gato saddhiṁ devaparisāya. bhagavā pana tadeva ratanasuttaṁ
dutiyadivasepi desesi, puna caturāsītiyā pāṇasahassānaṁ dhammābhisamayo ahosi. evaṁ
bhagavā yāva sattamaṁ divasaṁ desesi, divase divase tatheva dhammābhisamayo ahosi.

footnote: 1 chaßēéa. gadanato 2 chaßēéa. apisaddo na dissati
footnote: 3 chaßēéa. yuganandha.... 4 chaṇa. avagato

page number: 040

bhagavā aḍḍhamāsameva vesāliyaṁ viharitvā rājūnaṁ "rājagahaṁ gacchāmā"ti
paṭivedesi, tato rājāno diguṇena sakkārena puna tīhi divasehi bhagavantaṁ
gaṅgātīraṁ nayiṁsu. gaṅgāya nibbattā nāgarājāno cintesuṁ "manussā tathāgatassa
sakkāraṁ karonti, mayaṁ kiṁ na karissāmā"ti suvaṇṇarajatamaṇimayā nāvāyo
māpetvā suvaṇṇarajatamaṇimaye eva pallaṅke paññāpetvā pañcavaṇṇapadumasañchannaṁ
udakaṁ karitvā "amhākaṁ anuggahaṁ karothā"ti bhagavantaṁ upagatā. bhagavā
adhivāsetvā ratananāvamārūḷho pañca ca bhikkhusatāni sakaṁ sakaṁ nāvaṁ ārohanti. 1-
nāgarājāno bhagavantaṁ saddhiṁ bhikkhusaṁghena nāgabhavanaṁ pavesesuṁ, tatra sudaṁ bhagavā
sabbarattiṁ nāgaparisāya dhammaṁ desesi, dutiyadivase dibbehi khādanīyabhojanīyehi
mahādānaṁ adaṁsu, bhagavā anumoditvā nāgabhavanā nikkhami.
bhummaṭṭhadevā 2- "manussā ca nāgā ca tathāgatassa sakkāraṁ karonti, mayaṁ
kiṁ na karissāmā"ti cintetvā vanagumbarukkhapabbatādīsu chattātichattāni ukkhipiṁsu.
eteneva upāyena yāva akaniṭṭhabrahmabhavanaṁ, tāva mahāsakkāraviseso nibbatti.
bimbisāropi licchavīhi āgatakāle katasakkārato diguṇamakāsi, pubbe vuttanayeneva
pañcahi divasehi bhagavantaṁ rājagahaṁ ānesi.
rājagahaṁ anuppatte bhagavati pacchābhattaṁ maṇḍalamāle sannipatitānaṁ bhikkhūnaṁ
ayamantarā kathā udapādi "aho buddhassa bhagavato ānubhāvo, yaṁ uddissa
gaṅgāya orato ca pārato ca aṭṭhayojano bhūmibhāgo ninnañca thalañca samaṁ
katvā vālukāya okiritvā pupphehi sañchanno, yojanappamāṇaṁ gaṅgāya udakaṁ
nānāvaṇṇehi padumehi sañchannaṁ, yāva akaniṭṭhabhavanāva chattātichattānī"ti.

footnote: 1 chaßēéa. ārohantīti na dissati 2 chaßēéa. bhūmaṭṭhā devā

page number: 041

bhagavā taṁ pavattiṁ ñatvā gandhakuṭito nikkhamitvā taṁkhaṇānurūpena pāṭihāriyena
maṇḍalamālaṁ gantvā 1- paññattapavarabuddhāsane nisīdi. nisajja kho pana 2- bhagavā
bhikkhū āmantesi "kāya nuttha bhikkhave etarahi kathāya sannisinnā"ti. bhikkhū
sabbaṁ ārocesuṁ. bhagavā etadavoca "na bhikkhave ayaṁ pūjāviseso mayhaṁ
buddhānubhāvena nibbatto, na nāgadevabrahmānubhāvena, apica kho pubbe
appamattakapariccāgānubhāvena nibbatto"ti. bhikkhū āhaṁsu "na mayaṁ bhante taṁ
appamattakaṁ pariccāgaṁ jānāma, sādhu no bhagavā tathā kathetuṁ, yathā mayaṁ taṁ
jāneyyāmā"ti.
bhagavā āha:- bhūtapubbaṁ bhikkhave takkasilāyaṁ saṅkho nāma brāhmaṇo
ahosi, tassa putto susīmo nāma māṇavo soḷasavassuddesiko vayena, so
ekadivasaṁ pitaraṁ upasaṅkamitvā abhivādetvā ekamantaṁ aṭṭhāsi, taṁ pitā āha
"kiṁ tāta susīmā"ti. so āha "icchāmahaṁ tāta bārāṇasiṁ gantvā sippaṁ
uggahetun"ti. "tena hi tāta susīma asuko nāma brāhmaṇo mama sahāyako,
tassa santikaṁ gantvā uggaṇhāhī"ti kahāpaṇasahassaṁ adāsi. so taṁ gahetvā
mātāpitaro abhivādetvā anupubbena bārāṇasiṁ gantvā upacārayuttena vidhinā
ācariyaṁ upasaṅkamitvā abhivādetvā attānaṁ nivedesi. ācariyo "mama sahāyakassa
putto"ti māṇavaṁ sampaṭicchitvā sabbapāhuneyyamakāsi. so addhānakilamathaṁ
paṭivinodetvā taṁ kahāpaṇasahassaṁ ācariyassa pādamūle ṭhapetvā sippaṁ uggahetuṁ
okāsaṁ yāci, ācariyo okāsaṁ katvā uggaṇhāpesi.
so lahuñca gaṇhanto bahuñca gaṇhanto gahitagahitañca suvaṇṇabhājane
pakkhittamiva sīhatelaṁ avinassamānaṁ dhārento dvādasavassikaṁ sippaṁ katipayamāseneva

footnote: 1 chaßēéa. gantvā maṇḍalamāḷe 2 chaßēéa. panasaddo na dissati

page number: 042

pariyosāpesi. so sajjhāyaṁ karonto ādimajjhaṁyevassa 1- passati, no pariyosānaṁ.
atha ācariyaṁ upasaṅkamitvā āha "imassa sippassa ādimajjhameva passāmi,
pariyosānaṁ na passāmī"ti ācariyo āha "ahampi tāta evamevā"ti. atha ko
ācariya imassa sippassa pariyosānaṁ jānātīti. isipatane tāta isayo atthi,
te jāneyyunti. te upasaṅkamitvā pucchāmi ācariyāti. puccha tāta yathāsukhanti.
so isipatanaṁ gantvā paccekabuddhe upasaṅkamitvā pucchi "ādimajjhapariyosānaṁ
jānāthā"ti. āmāvuso jānāmāti. taṁ mampi sikkhāpethāti. tena hāvuso
pabbajāhi, na sakkā apabbajitena sikkhitunti. sādhu bhante pabbājetha vā
maṁ, yaṁ vā icchatha, taṁ katvā pariyosānaṁ jānāpethāti. te pabbājetvā
kammaṭṭhāne niyojetuṁ asamatthā "evaṁ te nivāsetabbaṁ, evaṁ pārupitabban"ti-
ādinā nayena ābhisamācārikaṁ sikkhāpesuṁ. so ca 2- tattha sikkhanto
upanissayasampannattā acireneva paccekabodhiṁ abhisambujjhi. sakalabārāṇasiyaṁ
"susīmapaccekabuddhoti pākaṭo ahosi lābhaggayasaggappatto sampannaparivāro.
so appāyukasaṁvattaniyassa kammassa katattā na cireneva parinibbāyi,
tassa paccekabuddhā ca mahājanakāyo ca sarīrakiccaṁ katvā dhātuyo gahetvā
nagaradvāre thūpaṁ patiṭṭhāpesuṁ.
atha kho saṅkho brāhmaṇo "putto me ciraṁ gato na cassa pavattiṁ
jānāmī"ti puttaṁ daṭṭhukāmo takkasilāya nikkhamitvā anupubbena bārāṇasiṁ
patvā mahājanakāyaṁ sannipatitaṁ disvā "addhā bahūsu janakāyesu 3- ekopi me
puttassa pavattiṁ jānissatī"ti cintento tattha 4- upasaṅkamitvā pucchi "susīmo

footnote: 1 chaßēéa. assāti na dissati
footnote: 2 chaßēéa. casaddo na dissati 3 chaßēéa. janakāyesūti na dissati
footnote: 4 chaßēéa. tatthāti na dissati

page number: 043

nāma māṇavo idha āgato atthi, api nu tassa pavattiṁ jānāthā"ti. te
"āma brāhmaṇa jānāma, asmiṁ nagare brāhmaṇassa santike tiṇṇaṁ vedānaṁ
pāragū hutvā paccekabuddhānaṁ santike pabbajitvā paccekabuddho hutvā
anupādisesāya nibbānadhātuyā parinibbāyi, ayamassa thūpo patiṭṭhāpito"ti
āhaṁsu. so bhūmiṁ hatthena paharitvā roditvā ca paridevitvā ca taṁ cetiyaṅgaṇaṁ
gantvā tiṇāni uddharitvā uttarasāṭakena vālukaṁ ānetvā paccekabuddhacetiyaṅgaṇe
ākiritvā kamaṇḍaluto udakena samantato bhūmiṁ paripphositvā
vanapupphehi pūjaṁ katvā uttarasāṭakena paṭākaṁ āropetvā thūpassa upari
attano chattaṁ bandhitvā pakkāmīti.
evaṁ atītaṁ dassetvā taṁ jātakaṁ paccuppannena anusandhento bhikkhūnaṁ
dhammakathaṁ kathesi "siyā kho pana vo bhikkhave evamassa añño nūna tena
samayena saṅkho brāhmaṇo ahosī"ti, na kho panetaṁ evaṁ daṭṭhabbaṁ, ahaṁ tena
samayena saṅkho brāhmaṇo ahosiṁ, mayā susīmassa ca 1- paccekabuddhassa
cetiyaṅgaṇe tiṇāni uddhatāni, tassa me kammassa nissandena
aṭṭhayojanamaggaṁ vihatakhāṇukaṇṭakaṁ katvā samaṁ suddhamakaṁsu, mayā tattha vālukā okiṇṇā,
tassa me nissandena aṭṭhayojanamagge vālukaṁ okiriṁsu. mayā tattha vanakusumehi
pūjā katā, tassa me nissandena navayojanamagge thale ca udake ca
nānāpupphehi pupphasantharaṁ akaṁsu. mayā tattha kamaṇḍalodakena bhūmi paripphositā,
tassa me nissandena vesāliyaṁ pokkharavassaṁ vassi. mayā tasmiṁ cetiye
paṭākā āropitā, chattañca bandhaṁ, tassa me nissandena yāvākaniṭṭhabhavanā
paṭākā ca āropitā, chattātichattāni ca ussitāni. iti kho bhikkhave ayaṁ

footnote: 1 chaßēéa. casaddo na dissati

page number: 044

mayhaṁ pūjāviseso neva buddhānubhāvena nibbatto, na nāgadevabrahmānubhāvena,
apica kho appamattakapariccāgānubhāvena nibbatto"ti. dhammakathāpariyosāne imaṁ
gāthamabhāsi:-
"mattāsukhapariccāgā passe ce vipulaṁ sukhaṁ
caje mattāsukhaṁ dhīro sampassaṁ vipulaṁ sukhan"ti. 1-
paramatthajotikāya khuddakaṭṭhakathāya
suttanipātaṭṭhakathāya
ratanasuttavaṇṇanā niṭṭhitā.
-----------------
2. āmagandhasuttavaṇṇanā
sāmākaciṅgūlakacīnakāni cāti āmagandhasuttaṁ, kā uppatti? anuppanne
bhagavati āmagandho nāma brāhmaṇo pañcahi māṇavakasatehi saddhiṁ tāpasapabbajjaṁ
pabbajitvā himavantaṁ pavisitvā pabbatantare assamapadaṁ 2- kārāpetvā
vanamūlaphalāhāro hutvā tattha paṭivasati, na kadāci macchamaṁsaṁ khādati. atha tesaṁ
tāpasānaṁ loṇambilādīni aparibhuñjantānaṁ paṇḍurogo uppajji, tato te
"loṇambilādisevanatthāya manussapathaṁ gacchāmā"ti paccantagāmaṁ sampattā. tattha
manussā te disvā 3- tesu pasīditvā nimantetvā bhojesuṁ, katabhattakiccānaṁ
nesaṁ mañcapīṭhaparibhogabhājanapādamakkhanādīni upanetvā "ettha bhante vasatha, mā
ukkaṇṭhitthā"ti vasanaṭṭhānaṁ dassetvā pakkamiṁsu. dutiyadivasepi 4- nesaṁ dānaṁ
datvā puna gharapaṭipāṭiyā ekekadivasaṁ dānamadaṁsu. tāpasā catumāsaṁ tattha

footnote: 1 khuḍha. 25/290/67 2 chaßēéa.,i. assamaṁ
footnote: 3 chaßēéa. te disvāti na dissati 4 i. dutiyadivase cāpi

page number: 045

vasitvā loṇambilādisevanāya thirabhāvappattasarīrā hutvā "mayaṁ āvuso gacchāmā"ti
manussānaṁ ārocesuṁ. manussā tesaṁ telataṇḍulādīni adaṁsu, te tāni ādāya
attano assamameva agamaṁsu. tañca gāmaṁ tatheva saṁvacchare saṁsacchare āgamiṁsu.
manussāpi tesaṁ āgamanakālaṁ viditvā dānatthāya taṇḍulādīni sajjetvāva
acchanti āgate ca ne tatheva sammānenti.
atha bhagavā loke uppajjitvā pavattitapavaradhammacakko anupubbena
sāvatthiṁ gantvā tattha viharanto tesaṁ tāpasānaṁ upanissayasampattiṁ disvā
tato nikkhamma bhikkhusaṁghaparivuto cārikaṁ caramāno anupubbena taṁ gāmaṁ
anuppatto. 1- manussā bhagavantaṁ disvā mahādānāni adaṁsu, bhagavā tesaṁ dhammaṁ
desesi. te tāya dhammadesanāya appekacce sotāpannā ekacce sakadāgāmino
anāgāmino ahesuṁ, ekacce pabbajitvā arahattaṁ pāpuṇiṁsu. bhagavā punadeva
sāvatthiṁ paccāgamāsi. atha te tāpasā taṁ gāmaṁ āgamiṁsu, manussā tāpase
te pucchiṁsu "kiṁ āvuso ime manussā na pubbasadisā, kiṁ nu kho ayaṁ gāmo
rājadaṇḍena upadduto, udāhu dubbhikkhena, udāhu amhehi sīlādiguṇehi
sampannataro koci pabbajito imaṁ gāmamanuppatto"ti. te āhaṁsu "na bhante
rājadaṇḍena, na dubbhikkhenāyaṁ gāmo upadduto, apica buddho loke uppanno,
so bhagavā bahujanahitāya dhammaṁ desento idhāgato"ti.
taṁ sutvā āmagandhatāpaso "buddhoti gahapatayo vadethā"ti. "buddhoti
bhante vadāmā"ti tikkhattuṁ vatvā "ghosopi kho eso dullabho lokasmiṁ,
yadidaṁ buddho"ti attamano attamanavācaṁ nicchāretvā pucchi "kinnu kho so
buddho āmagandhaṁ bhuñjati, na bhuñjatī"ti. ko bhante āmagandhoti. āmagandho

footnote: 1 i. samanuppatto

page number: 046

nāma macchamaṁsaṁ gahapatayoti. bhagavā bhante macchamaṁsaṁ paribhuñjatīti. taṁ sutvā
tāpaso vippaṭisārī ahosi "māheva kho pana buddho siyā"ti. puna cintesi
"buddhānaṁ pātubhāvo nāma dullabho, gantvā buddhaṁ disvā 1- pucchitvā
jānissāmī"ti. tato yena bhagavā gato, taṁ maggaṁ manusse pucchitvā
vacchagiddhinī gāvī viya turitaturito sabbattha ekarattivāsena sāvatthiṁ
anuppatvā jetavanameva pāvisi saddhiṁ sakāya parisāya. bhagavāpi tasmiṁ samaye
dhammadesanatthāya āsane nisinnova hoti, tāpasā bhagavantaṁ upasaṅkamma 2-
tuṇhībhūtā anabhivādetvāva ekamantaṁ nisīdiṁsu. bhagavā "kacci vo isayo
khamanīyan"tiādinā nayena tehi saddhiṁ paṭisammodi, tepi "khamanīyaṁ bho
gotamā"tiādimāhaṁsu. tato āmagandho bhagavantaṁ pucchi "āmagandhaṁ bho gotama
bhuñjasi, na bhuñjasī"ti. ko so 3- brāhmaṇa āmagandho nāmāti. macchamaṁsaṁ bho
gotamāti. bhagavā "na brāhmaṇa macchamaṁsaṁ āmagandho, apica kho āmagandho
nāma sabbakilesā pāpakā akusalā dhammā"ti vatvā "na brāhmaṇa idāni
tvameva āmagandhaṁ pucchi, atītepi tisso nāma brāhmaṇo kassapaṁ bhagavantaṁ
pucchi, evañca so pucchi, evaṁ so 4- bhagavā byākāsī"ti tissena ca
brāhmaṇena kassapena ca bhagavatā vuttagāthāyo eva ānetvā tāhi gāthāhi
brāhmaṇaṁ saññāpento āha "sāmākaciṅgūlakacīnakāni cā"ti. ayaṁ tāva imassa
suttassa idha uppatti.
atīte pana kassapo kira bodhisatto aṭṭha asaṅkhyeyyāni kappasatasahassañca
pāramiyo pūretvā bārāṇasiyaṁ brahmadattassa brāhmaṇassa dhanavatī
nāma brāhmaṇī, tassā kucchimhi paṭisandhiṁ aggahesi. aggasāvakopi taṁdivasameva 5-

footnote: 1 i. buddhaṁ disvāti na dissati 2 i. upagamma 3 i. eso
footnote: 4 chaßēéa. avañcassa 5 chaßēéa. taṁ divasaṁyeva

page number: 047

devalokā cavitvā anupurohitabrāhmaṇassa pajāpatiyā kucchimhi nibbatti. evaṁ
tesaṁ ekadivasameva paṭisandhiggahaṇañca gabbhavuṭṭhānañca ahosi, ekadivasaṁyeva
etesaṁ ekassa kassapo, ekassa tissoti nāmaṁ akaṁsu. te sahapaṁsukīḷanakā
dve sahāyakā anupubbena vuḍḍhiṁ agamaṁsu. tissassa pitā puttaṁ āṇāpesi
"ayaṁ tāta kassapo nikkhamma pabbajitvā buddho bhavissati, tavampissa santike
pabbajitvā bhavanissaraṇaṁ kareyyāsī"ti. so "sādhū"ti paṭissuṇitvā bodhisattassa
santikaṁ gantvā "ubhopi samma pabbajissāmā"ti āha, bodhisatto "sādhū"ti
paṭissuṇi. tato vuḍḍhiṁ anuppattakālepi tisso bodhisattaṁ āha "ehi samma
pabbajissāmā"ti, bodhisatto na nikkhami. tisso "na tāvassa ñāṇaṁ paripākaṁ
gatan"ti sayaṁ nikkhamma isipabbajjaṁ pabbajitvā araññe pabbatapāde assamaṁ
kārāpetvā vasati. bodhisattopi aparena samayena ghare ṭhitoyeva ānāpānassatiṁ
pariggahetvā cattāri jhānāni abhiññāyo ca uppādetvā pāsādena
bodhimaṇḍasamīpaṁ gantvā "puna pāsādo yathāṭṭhāneyeva patiṭṭhātū"ti adhiṭṭhāsi,
so sakaṭṭhāneyeva patiṭṭhāsi. apabbajitena kira bodhimaṇḍaṁ upagantuṁ 1- na
sakkāti so pabbajitvā bodhimaṇḍaṁ patvā nisīditvā satta divase padhānayogaṁ
katvā sattahi divasehi sammāsambodhiṁ sacchākāsi.
tadā isipatane vīsatisahassā pabbajitā paṭivasanti. atha kassapo
bhagavā te āmantetvā dhammacakkaṁ pavattesi, suttapariyosāneyeva 2- sabbeva
arahanto ahesuṁ, so sudaṁ bhagavā vīsatibhikkhusahassaparivuto tattheva
isipatane vasati, kiṁki 3- ca naṁ kāsikarājā catūhi paccayehi upaṭṭhāti.
athekadivasaṁ bārāṇasivāsī eko puriso pabbate candanasārādīni gavesanto
tissassa tāpasassa assamaṁ patvā taṁ abhivādetvā ekamantaṁ aṭṭhāsi.

footnote: 1 i. pattuṁ 2 chaßēéa.,i. suttapariyosāne 3 chaßēéa. kikī, evamuparipi

page number: 048

tāpaso taṁ disvā "kuto āgatosī"ti pucchi. bārāṇasito bhanteti. kā tattha
pavattīti. tattha bhante kassapo nāma sammāsambuddho uppannoti. tāpaso
dullabhasavanaṁ 1- sutvā pītisomanassajāto pucchi "kiṁ so āmagandhaṁ bhuñjati, na
bhuñjatī"ti. ko bhante āmagandhoti. macchamaṁsaṁ āvusoti. bhagavā bhante macchamaṁsaṁ
bhuñjatīti. taṁ sutvā tāpaso vippaṭisārī hutvā puna cintesi "gantvā taṁ
pucchissāmi, sace `āmagandhaṁ paribhuñjāmī'ti vakkhati, tato naṁ `tumhākaṁ bhante
jātiyā ca kulassa ca gottassa ca ananucchavikametan'ti nivāretvā tassa
santike pabbajitvā bhavanissaraṇaṁ karissāmī"ti. sallahukaṁ upakaraṇaṁ gahetvā
sabbattha ekarattivāsena sāyanhasamaye bārāṇasiṁ patvā isipatanameva pāvisi.
bhagavāpi tasmiṁ samaye dhammadesanatthāya āsane nisinnoyeva ahosi. 2- tāpaso
bhagavantaṁ upasaṅkamma anabhivādetvā tuṇhībhūto ekamantaṁ aṭṭhāsi, bhagavā taṁ
disvā pubbe vuttanayeneva paṭisammodi. sopi "khamanīyaṁ bho kassapā"tiādīni
vatvā ekamantaṁ nisīditvā bhagavantaṁ pucchi "āmagandhaṁ bho kassapa bhuñjasi,
na bhuñjasī"ti. nāhaṁ brāhmaṇa āmagandhaṁ bhuñjāmīti. sādhu sādhu bho
kassapa parakuṇapaṁ akhādanto sundaramakāsi, yuttametaṁ bhoto kassapassa jātiyā
ca kulassa ca gottassa cāti. tato bhagavā "kilese sandhāya `āmagandhaṁ na
bhuñjāmī'ti vadāmi, brāhmaṇo macchamaṁsaṁ pacceti, yannūnāhaṁ sve gāmaṁ piṇḍāya
apavisitvā kiṁkirañño gehā ābhataṁ piṇḍapātaṁ paribhuñjeyyaṁ, evaṁ āmagandhaṁ
ārabbha kathā pavattissati, tato brāhmaṇaṁ dhammadesanāya saññāpessāmī"ti
dutiyadivase kālasseva sarīraparikammaṁ katvā gandhakuṭiṁ pāvisi. bhikkhū gandhakuṭidvāraṁ
pihitaṁ disvā "na bhagavā ajja bhikkhūhi saddhiṁ pavisitukāmo"ti ñatvā gandhakuṭiṁ
padakkhiṇaṁ katvā piṇḍāya pavisiṁsu.

footnote: 1 chaßēéa. dullabhavacanaṁ 2 chaßēéa.,i. hoti

page number: 049

bhagavāpi gandhakuṭito nikkhamma paññattāsane nisīdi, tāpasopi kho
pattasākhaṁ 1- pacitvā khāditvā bhagavato santike nisīdi. kiṁki kāsikarājā
bhikkhū piṇḍāya carante disvā "kuhiṁ bhagavā bhante"ti pucchitvā "vihāre
mahārājā"ti ca sutvā nānābyañjanarasamanekamaṁsavikatisampannaṁ bhojanaṁ
bhagavato pāhesi. amaccā vihāraṁ netvā bhagavato ārocetvā dakkhiṇodakaṁ
datvā parivisantā paṭhamaṁ nānāmaṁsavikatisampannaṁ yāgu adaṁsu. tāpaso disvā
"khādati nu kho no"ti cintento aṭṭhāsi. bhagavā tassa passatoyeva yāguṁ
pivanto maṁsakhaṇḍaṁ mukhe pakkhipi, tāpaso disvā kuddho. puna yāgupītassa
nānārasabyañjanabhojanamadaṁsu, tampi gahetvā bhuñjantaṁ disvā ativiya kuddho
"macchamaṁsaṁ khādantoyeva `na khādāmī'ti bhaṇatī"ti. atha bhagavantaṁ katabhattakiccaṁ
hatthapāde dhovitvā nisinnaṁ upasaṅkamma "bho kassapa musā tvaṁ bhaṇasi, netaṁ
paṇḍitakiccaṁ. musāvādo hi garahito buddhānaṁ, yepi te pabbatapāde
vanamūlaphalādīhi yāpetvā 2- isayo vasanti, tepi musā na bhaṇantī"ti
vatvā puna isīnaṁ guṇe gāthāya vaṇṇento āha "sāmākaciṅgūlakacīnakāni
cā"ti.
[242] tattha sāmākāti dhunitvā vā sīsāni uccinitvā vā gayhūpagā
tiṇadhaññajāti. tathā ciṅgūlakā kaṇavīrapupphasaṇṭhānasīsā honti. cīnakānīti
aṭavipabbatapādesu aropitajātā cīnamuggā. pattapphalanti yaṁ kiñci haritapaṇṇaṁ.
mūlaphalanti yaṁ kiñci kandamūlaṁ. gavipphalanti yaṁ kiñci rukkhavalliphalaṁ. mūlaggahaṇena
vā kandamūlaṁ, phalaggahaṇena rukkhavalliphalaṁ, gavipphalaggahaṇena udake jāta-
siṅghāṭakakaserukādipphalaṁ khāditabbaṁ. dhammena laddhanti dūteyyapahiṇagamanādimicchājīvaṁ

footnote: 1 chaßēéa. pattasākaṁ 2 chaßēéa.,i. yāpentā

page number: 050

pahāya vane uñchācariyāya laddhaṁ. satanti santo ariyā. assasamānāti 1-
bhuñjamānā. na kāmakāmā alikaṁ bhaṇantīti te evaṁ amamā apariggahā etāni
sāmākādīni bhuñjamānā isayo yathā tvaṁ sādhurasādike kāme patthayanto
āmagandhaṁ bhuñjantoyeva "nāhaṁ brāhmaṇa āmagandhaṁ bhuñjāmī"ti bhaṇanto
alikaṁ bhaṇasi, tathā na kāmakāmā alikaṁ bhaṇanti, kāmaṁ 2- kāmayantā musā na
bhaṇantīti isīnaṁ pasaṁsāya bhagavato nindaṁ dīpeti.
[243] evaṁ isīnaṁ pasaṁsāpadesena bhagavantaṁ ninditvā idāni attanā
adhippetaṁ nindāvatthuṁ dassetvā nippariyāyeneva bhagavantaṁ nindanto āha
"yadasamāno"ti. 3- tattha dakāro padasandhikaro. ayaṁ panattho:- yaṁ kiñcideva
sasamaṁsaṁ 4- vā tittiramaṁsaṁ vā dhovanacchedanādinā pubbaparikammena sukataṁ,
pacanavāsanādinā pacchāparikammena suniṭṭhitaṁ, na mātarā na pitarā, apica kho
pana "dakkhiṇeyyo ayan"ti maññantehi 5- dhammakāmehi parehi dinnaṁ,
sakkārakaraṇe payataṁ paṇītaṁ alaṅkataṁ, uttamarasatāya ojavantatāya thāmavasāharaṇasamatthatāya 6-
ca paṇītaṁ assamāno 7- āhārayamāno, na kevalañca yaṁ kiñci
maṁsameva, apica kho pana imampi sālīnamannaṁ vicitakāḷakaṁ sālitaṇḍulodanaṁ
paribhuñjamāno so bhuñjasi kassapa āmagandhaṁ, so tvaṁ yaṁ kiñci maṁsaṁ
bhuñjamāno idañca sālīnamannaṁ paribhuñjamāno bhuñjasi kassapa āmagandhanti
bhagavantaṁ gottena ālapati.
[244] evaṁ āhārato bhagavantaṁ ninditvā idāni musāvādaṁ
āropetvā nindanto āha "na āmagandho .pe. susaṅkhatehī"ti, tassattho:-

footnote: 1 chaßēéa. asnamānāti 2 chaßēéa.,i. kāme 3 chaßēéa. yadasnamānoti
footnote: 4 ka. lāpamaṁsaṁ 5 chaßēéa.,i. maññamānehi
footnote: 6 chaßēéa.,i. thāmabalabharaṇasamatthatāya 7 chaßēéa. asnamāno

page number: 051

pubbe mayā pucchito samāno "na āmagandho mama kappatī"ti icceva tvaṁ
bhāsasi, evaṁ ekaṁseneva tvaṁ bhāsasi brahmabandhu brāhmaṇaguṇavirahita
jātimattabrāhmaṇāti paribhāsanto bhaṇati. sālīnamannanti sālitaṇḍulodanaṁ.
paribhuñjamānoti bhuñjamāno. sakuntamaṁsehi susaṅkhatehīti tadā bhagavato abhihaṭaṁ
sakuṇamaṁsaṁ niddisanto bhaṇati.
evaṁ bhaṇanto eva ca bhagavato heṭṭhā pādatalā pabhuti yāva upari
kesaggā sarīramullokento dvattiṁsavaralakkhaṇāsītianubyañjanasampadañca
byāmappabhāparikkhepañca disvā "evarūpo mahāpurisalakkhaṇādimaṇḍipaṭitakāyo 1- na musā
bhaṇituṁ arahati. ayañhissa bhavantarepi saccavācānissandeneva uṇṇā bhamukantare
jātā odātā mudu tūlasannibhā, ekekāni ca lomakūpesu lomāni. svāyaṁ
kathamidāni musā bhaṇissati, addhā añño imassa āmagandho bhavissati, yaṁ
sandhāya etadavoca `nāhaṁ brāhmaṇa āmagandhaṁ bhuñjāmī"ti yannunāhaṁ etaṁ
puccheyyan"ti cintetvā sañjātabahumāno gotteneva ālapanto imaṁ
gāthāsesaṁ āha:-
"pucchāmi taṁ kassapa etamatthaṁ
kathaṁpakāro tava āmagandho"ti.
[245] athassa bhagavā āmagandhaṁ vissajjetuṁ "pāṇātipāto"ti
evamādimāha. tattha pāṇātipātoti pāṇavadho. vadhachedabandhananti ettha sattānaṁ
daṇḍādīhi ākoṭanaṁ vadho, hatthapādādīnaṁ chedanaṁ chedo, rajjuādīhi bandho bandhanaṁ.
theyyaṁ musāvādoti 2- theyyañca musāvādo ca. nikatīti "dassāmi, karissāmī"ti-
ādinā nayena āsaṁ uppādetvā nirāsākaraṇaṁ. 3- vañcanānīti asuvaṇṇaṁ

footnote: 1 ka.....ßēáaṇḍitakāyo
footnote: 2 i. theyyāmusāvādoti 3 sī.,i. nirāsaṁkaraṇaṁ

page number: 052

suvaṇṇanti gāhāpanādīni. ajjhenakuttanti niratthakamanekaganthapariyāpuṇanaṁ. 1-
paradārasevanāti parapariggahitāsu cārittāpajjanaṁ. esāmagandho nahi maṁsabhojananti
esa pāṇātipātādiakusaladhammasamudācāro āmagandho vissagandho kuṇapagandho.
kiṁkāraṇā? amanuññattā kilesāsucimissakattā sabbhijigucchitattā paramaduggandha-
bhāvāvahattā ca. ye hi ussannakilesā 2- sattā, te tehi atiduggandhā
honti, nikkilesānaṁ matasarīrampi duggandhaṁ na hoti, tasmā esāmagandho.
maṁsabhojanaṁ pana adiṭṭhamasutamaparisaṅkitañca anavajjaṁ, tasmā na hi maṁsabhojanaṁ
āmagandhoti.
[246] evaṁ dhammādhiṭṭhānāya desanāya ekena nayena āmagandhaṁ
vissajjetvā idāni yasmā te te sattā tehi tehi āmagandhehi samannāgatā,
na eko eva sabbehi, na ca sabbe ekeneva, tasmā nesaṁ te te
āmagandhe pakāsetuṁ "ye idha kāmesu asaññatā janā"tiādinā nayena
puggalādhiṭṭhānāya tāva desanāya āmagandhe vissajjento dve gāthāyo abhāsi.
tattha ye idha kāmesu asaññatā janāti ye keci idha loke
kāmapaṭisevanasaṅkhātesu kāmesu mātimātucchādīsupi mariyādāvirahena bhinnasaṁvaratāya
asaññatā puthujjanā. rasesu giddhāti jivhāviññeyyesu rasesu giddhā gadhitā
mucchitā ajjhosannā anādīnavadassāvino anissaraṇapaññā rase paribhuñjanti
asucibhāvamissitāti 3- tāya rasagiddhiyā rasapaṭilābhatthāya nānappakāramicchā-
jīvasaṅkhātāsucibhāvamissitā. natthikadiṭṭhīti "natthi dinnan"tiādidasavatthukamicchā-
diṭṭhisamannāgatā. visamāti visamena kāyakammādinā samannāgatā. durannayāti duviññāpayā

footnote: 1 sī.,i. ajjhenakujjanti niratthakānatthajanakaganthapariyāpuṇanaṁ 2 ka. uppannakilesā
footnote: 3 sī.,ka. asucīkamissitāti

page number: 053

sandiṭṭhiparāmāsīādānaggāhīduppaṭinissaggitāsamannāgatā. esāmagandhoti esa etāya
gāthāya puggale adhiṭṭhāya niddiṭṭho "kāmesu asaññatatā rasagiddhatā
ājīvavipattinatthikadiṭṭhikāyaduccaritādivisamatā durannayabhāvatā"ti 1- aparopi pubbe
vuttenatthena 2- chabbidho āmagandho veditabbo. na hi maṁsabhojananti maṁsabhojanaṁ
pana yathāvuttenevatthena na āmagandhoti.
[247] dutiyagāthāyapi ye lūkhasāti 3- ye lūkhā nirasā, attakilamathānuyuttāti
attho. dāruṇāti kakkhaḷā dovacassatāyuttā. piṭṭhimaṁsikāti 4- purimaṁ 5-
madhuraṁ bhaṇitvā parammukhe avaṇṇe bhāsitvā. 6- ete hi abhimukhaṁ
oloketumasakkontā parammukhānaṁ piṭṭhimaṁsakhādakā viya honti, tena "piṭṭhimaṁsikā"ti
vuccanti. mittaddunoti 7- mittadūsakā, 8- dāradhanajīvitesu vissāsamāpannānaṁ
mittānaṁ tattha micchāpaṭipajjanakāti vuttaṁ hoti. nikkaruṇāti karuṇāvirahitā
sattānaṁ anatthakāmā. atimāninoti "idhekacco jātiyā vā .pe. aññataraññatarena
vatthunā pare atimaññati, yo evarūpo māno .pe. ketukamyatā
cittassā"ti 9- evaṁ vuttena atimānena samannāgatā. adānasīlāti adānapakatikā,
adānādhimuttā asaṁvibhāgaratāti attho. na ca denti kassacīti tāya ca pana
adānasīlatāya yācitāpi santā kassaci kiñci na denti, adinnapubbakakule
manussasadisā 10- nijjhāmataṇhikapetaparāyanā honti. keci pana "ādānasīlā"tipi
paṭhanti, kevalaṁ gahaṇasīlā, kassaci pana kiñci na dentīti. esāmagandho na hi
maṁsabhojananti esa etāya gāthāya puggale adhiṭṭhāya niddiṭṭho "lūkhatā

footnote: 1 sī.,i. duranbodhatāti 2 chaßēéa.,i. vuttenevatthena
footnote: 3 ma. lūkharasātī 4 ma. parapiṭṭhimaṁsikāti 5 chaßēéa.,i. purato
footnote: 6 chaßēéa.,i. avaṇṇabhāsino 7 ka. mittadubbhinoti 8 chaßēéa.,i. mittaduhakā

9 abhi.vi. 35/879/434 10. ma. manussapurisā

page number: 054

dāruṇatā piṭṭhimaṁsikatā mittadubbhitā nikkaruṇatā atimānatā 1- adānasīlatā
adānan"ti aparepi 2- pubbe vuttenevatthena aṭṭhavidho āmagandho veditabbo,
na hi maṁsabhojananti.
[248] evaṁ puggalādhiṭṭhānāya desanāya dve gāthāyo vatvā puna
tassa tāpasassa āsayānuparivattanaṁ viditvā dhammādhiṭṭhānāyeva desanāya ekaṁ
gāthamabhāsi. tattha kodho uragasutte vuttanayeneva veditabbo. madoti "jātimado
gottamado ārogyamado"tiādinā 3- nayena vibhaṅge vuttappabhedo cittassa
majjanabhāvo. thambhoti thaddhabhāvo. paccupaṭṭhāpanāti 4- paccanīkaṭṭhāpanā 5- dhammena
nayena vuttassa paṭivirujjhitvā ṭhānaṁ. māyāti "idhekacco kāyena duccaritaṁ
caritvā"tiādinā 6- nayena vibhaṅge vibhattā katapāpapaṭicchādanatā. ussuyāti 7-
paralābhasakkārādīsu issāyanā. 8- bhassasamussayoti samussitaṁ bhassaṁ, attukkaṁsanatāti
vuttaṁ hoti. mānātimānoti "idhekacco jātiyā vā .pe. aññataraññatarena
vatthunā pubbakālaṁ parehi sadisaṁ attānaṁ dahati, aparakālaṁ attānaṁ seyyaṁ
dahati, [parehi hīnaṁ na dahati,] 9- yo evarūpo māno .pe. ketukamyatā
cittassāti 10- vibhaṅge vibhatto. asabbhi santhavoti asappurisehi santhavo.
esāmagandho na hi maṁsabhojananti esa kodhādi navavidho akusalarāsi pubbe
vuttenevatthena āmagandhoti veditabbo, na hi maṁsabhojananti.
[249] evaṁ dhammādhiṭṭhānāya desanāya navavidhaṁ āmagandhaṁ dassetvā
punapi pubbe vuttanayeneva puggalādhiṭṭhānāya desanāya āmagandhe vissajjento

footnote: 1 chaßēéa.,i. atimānitā 2 ka. aparo
footnote: 3 abhi.vi. 35/832/421 4 sī. paccuṭṭhapanāti 5 ma. paccanīkūpaṭṭhānā
footnote: 6 abhi.vi. 35/894/438 7 chaßēéa. usūyāti 8 chaßēéa.,i. issā

9 pāḷi. ime pāṭhā na dissanti, chaßēéa. pare hīne dahati 10 abhi.vi. 35/880/434

page number: 055

tisso gāthāyo abhāsi. tattha ye pāpasīlāti ye pāpasamācāratāya "pāpasīlā"ti
loke pākaṭā. iṇaghātasūcakāti vasalasutte vuttanayena iṇaṁ gahetvā tassa
appadānena iṇaghātā, pesuññena sūcakā ca. vohārakūṭā idha pāṭirūpikāti
dhammaṭṭhaṭṭhāne 1- ṭhitā lañcaṁ 2- gahetvā sāmike parājentā kūṭena vohārena
samannāgatattā vohārakūṭā, dhammaṭṭhapaṭirūpakattā pāṭirūpikā. atha vā idhāti
sāsane. pāṭirūpikāti dussīlā. te hi yasmā nesaṁ iriyāpathasampadādi 3-
sīlavantapatirūpaṁ 4- atthi, tasmā paṭirūpā, paṭirūpā eva pāṭirūpikā. narādhamā
yedha karonti kibbisanti ye idha loke narādhamā mātāpitūsu buddhapaccekabuddhādīsu
ca micchā paṭipattisaññitaṁ kibbisaṁ karontīti. 5- esāmagandho na hi
maṁsabhojananti esa etāya gāthāya puggale adhiṭṭhāya niddiṭṭho "pāpasīlatā
iṇaghātatā sūcakatā vohārakūṭatā pāṭirūpikatā kibbisakāritā"ti aparopi pubbe
vuttenevatthena chabbidho āmagandho veditabbo, na hi maṁsabhojananti.
[250] ye idha pāṇesu asaññatā janāti ye janā idha loke
pāṇesu yathākāmacāritāya satampi sahassampi māretvā anudayāmattassāpi
akaraṇena asaṁyatā. paresamādāya vihesamuyyutāti paresaṁ santakaṁ ādāya dhanaṁ
vā jīvitaṁ vā tato "mā evaṁ karothā"ti yācantānaṁ vā nivārentānaṁ vā
pāṇileḍḍudaṇḍādīhi vihesaṁ uyyutā, pare vā satte samādāya "ajja dasa, ajja
vīsan"ti evaṁ samādiyitvā nesaṁ 6- vadhabandhādīhi vihesamuyyutā. dussīlaluddāti
dussīlā ca durācārattā, luddā ca kurūrakammantā lohitapāṇitāya,
macchaghātakamigabandhakasākuṇikādayo idhādhippetā. pharusāti pharusavācā. anādarāti "idāni

footnote: 1 chaßēéa. dhammaṭṭaṭṭhāne 2 chaßēéa. lañjaṁ
footnote: 3 chaßēéa. iriyāpathasampadādīhi 4 sī. sīlavantapaṭirūpatā, i. sīlabattaṁ paṭirūpaṁ
footnote: 5 chaßēéa.,i. karonti 6 chaßēéa.,i. tesaṁ

page number: 056

na karissāma, viramissāma evaṁrūpā"ti evaṁ ādaravirahitā. esāmagandho na hi
maṁsabhojananti esa etāya gāthāya puggale adhiṭṭhāya niddiṭṭho "pāṇātipāto
vadhacchedabandhanan"tiādinā nayena pubbe vutto ca avutto ca 1- "pāṇesu
asaṁyatatā paresaṁ vihesatā dussīlatā luddatā pharusatā anādaratā"ti 2- chabbidho
āmagandho veditabbo, na hi maṁsabhojananti. pubbe vuttampi 3- hetaṁ na
sotukāmatāya 3- avadhāraṇatāya daḷhīkaraṇatāyāti 4- evamādīhi kāraṇehi puna
vuccati. teneva ca parato vakkhati "iccetamatthaṁ bhagavā punappunaṁ, akkhāsi naṁ
vedayi mantapāragū"ti.
[251] etesu giddhā viruddhātipātinoti etesu pāṇesu gedhena giddhā,
dosena viruddhā, mohena ādīnavaṁ apassantā punappunaṁ ajjhācārappattiyā
atipātino ca, 5- etesu vā "pāṇātipāto vadhacchedabandhanan"tiādinā nayena
vuttesu pāpakammesu yathāsabhāvaṁ ye gedhavirodhātipātasaṅkhātā rāgadosamohā,
heti giddhā viruddhā atipātino ca. niccuyyutāti akusale 6- niccaṁ uyyuttā,
kadāci paṭisaṅkhāya appaṭiviratā. peccāti asmā lokā paraṁ lokaṁ 7- gantvā.
tamaṁ vajanti ye, patanti sattā nirayaṁ avaṁsirāti ye lokantarikandhakārasaṅkhātaṁ
nīcakulīnatādibhedaṁ 8- vā tamaṁ vajanti, ye ca patanti sattā avīciādibhedaṁ nirayaṁ
avaṁsirā adhogatasīsā. esāmagandhoti tesaṁ sattānaṁ tamavajananirayapatanahetu esa
gedhavirodhātipātabhedo sabbāmagandhamūlabhūto yathāvuttenatthena tividho āmagandho.
na hi maṁsabhojananti maṁsabhojanaṁ pana na āmagandhoti.

footnote: 1 sī. pubbe vutto vā 2 chaßēéa.,i. anādharo"ti
footnote: 3-3 chaßēéa.,i. vuttampi hi sotūnaṁ sotukāmatāya 4 sī. daḷhīkaraṇatthāyāti 5 chaßēéa.,i. casaddo na dissati 6 chaßēéa.,i. akusalakaraṇe
7 chaßēéa.,i. lokanti na dissati 8 chaßēéa. nīcakulatādibhedaṁ

page number: 057

[252] evaṁ bhagavā paramatthato āmagandhaṁ vissajjetvā duggatimaggabhāvañcassa
pakāsetvā idāni yasmiṁ macchamaṁsabhojane tāpaso āmagandhasaññī
duggatimaggasaññī ca hutvā tassa abhojanena suddhikāmo hutvā taṁ na bhuñjati,
tassa ca aññassa ca tathāvidhassa visodhetuṁ 1- asamatthabhāvaṁ dassento "na
macchamaṁsan"ti imaṁ chappadaṁ gāthamāha. tattha sabbapadāni antimapadena
yojetabbāni:- na macchamaṁsaṁ sodheti maccaṁ avitiṇṇakaṅkhaṁ, na āhutiyaññamutūpasevanā
sodhenti maccaṁ avitiṇṇakaṅkhanti evaṁ. ettha ca macchamaṁsanti akhādiyamānaṁ
macchamaṁsaṁ na sodheti, tathā anāsakattanti evaṁ porāṇā vadanti. 2- evaṁ pana
sundarataraṁ siyā "na macchamaṁsānaṁ anāsakattaṁ na macchamaṁsānānāsakattaṁ,
macchamaṁsānaṁ 3- anāsakattaṁ na sodheti maccan"ti. athāpi 4- siyā, evaṁ sante
anāsakattaṁ ohīyatīti? taṁ ca na, amaratapena saṅgahitattā. "ye vāpi
loke amarā bahū tapā"ti ettha hi sabbopi vuttāvaseso attakilamatho
saṅgahaṁ gacchatīti. na naggiyanti acelakattaṁ. muṇḍiyanti muṇḍabhāvo. jaṭājallanti
jaṭā ca rajojallañca. kharājinānīti kharāni ajinacammāni. aggihutassupasevanāti
aggipāricariyā. amarāti amarabhāvapatthatāya pavattā kāyakilesā.
bahūti ukkuṭikappadhānādibhedato aneke. tapāti sarīrasantāpā. mantāti vedā.
āhutīti aggihomakammaṁ. yaññamutūpasevanāti assamedhādiyaññā ca utūpasevanā
ca. utūpasevanā nāma gimhe ātapaṭṭhānasevanā, vasse rukkhamūlasevanā, hemante
jalappavesasevanā. na sodheti 5- maccaṁ avitiṇṇakaṅkhanti kilesasuddhiyā vā

footnote: 1 chaßēéa. sodhetuṁ, evamuparipi
footnote: 2 chaßēéa.,i. vaṇṇenti 3 sī.,i. na macchamaṁsānaṁ
footnote: 4 ka. pāṭhopi 5 chaßēéa. na sodhenti

page number: 058

bhavasuddhiyā vā avitiṇṇavicikicchaṁ maccaṁ na sodheti. kaṅkhāmale hi sati na
visuddho hoti, tvañca sakaṅkho yevāti. ettha ca "avitiṇṇakaṅkhan"ti etaṁ
"na macchamaṁsan"tiādīni sutvā "kiṁ nu kho macchamaṁsānaṁ abhojanādinā na 1-
siyā visuddhimaggo"ti tāpasassa kaṅkhāya uppannāya bhagavatā vuttaṁ siyāti no
[ti] adhippāyo. yā cassa "so macchamaṁsaṁ bhuñjatī"ti sutvāva buddhe kaṅkhā
uppannā. taṁ sandhāyetaṁ vuttanti veditabbaṁ.
[253] evaṁ macchamaṁsānāsakattādīnaṁ visodhetuṁ asamatthabhāvaṁ dassetvā
idāni visodhetuṁ samatthe dhamme dassento "sotesu gutto"ti imaṁ gāthamāha.
tattha sotesūti chasu indriyesu. guttoti indriyasaṁvaraguttiyā samannāgato.
ettāvatā indriyasaṁvaraparivāraṁ sīlaṁ dasseti. viditindriyo careti ñātapariññāya
chaḷindriyāni viditvā pākaṭāni katvā careyya, vihareyyāti vuttaṁ. ettāvatā
visuddhasīlassa nāmarūpaparicchedaṁ dasseti. dhamme ṭhitoti ariyamaggena abhisametabba-
catusaccadhamme ṭhito. etena sotāpattibhūmiṁ dasseti. ajjavamaddave ratoti
ujubhāve ca mudubhāve ca rato. etena sakadāgāmibhūmiṁ dasseti. sakadāgāmī hi
kāyavaṅkādikarānaṁ cittatthaddhabhāvakarānañca rāgadosānaṁ patanubhāvāya 2- ajjavamaddave
rato hoti. saṅgātigoti rāgadosasaṅgātigo. etena anāgāmibhūmi dasseti.
sabbadukkhappahīnoti sabbassa vaṭṭadukkhassa hetuppahānena pahīnasabbadukkho.
etena arahattabhūmiṁ dasseti. na limpati diṭṭhasutesu dhīroti so evaṁ anupubbena
arahattaṁ patto dhitisampadāya dhīro diṭṭhasutesu dhammesu kenaci lepena 3- na
limpati. na kevalañca puggalādhiṭṭhānāya 4- diṭṭhasutesu, mutaviññātesu ca na

footnote: 1 chaßēéa.,i. nasaddo na dissati 2 chaßēéa. tanubhāvāya
footnote: 3 chaßēéa. kilesena 4 chaßēéa.,i. puggalādhiṭṭhānāyāti

page number: 059

limpati, aññadatthu paramavisuddhappatto hotīti arahattanikūṭeneva 1- desanaṁ
niṭṭhāpesi.
[254-255] ito paraṁ "iccetamatthan"ti dve gāthā saṅgītikārehi
vuttā. tāsaṁ attho:- iti bhagavā kassapo etamatthaṁ punappunaṁ anekāhi
dhammādhiṭṭhānāya puggalādhiṭṭhānāya ca desanāya yāva tāpaso aññāsi, tāva
so akkhāsi kathesi vitthāresi, naṁ vedayi mantapāragūti tañca atthaṁ sopi
mantapāragū vedapāragū tisso brāhmaṇo vedayi aññāsi. kiṁkāraṇā? yasmā
atthato ca padato ca desanānusārato 2- ca citrāhi gāthāhi munī pakāsayi.
kīdiso? nirāmagandho asito durannayo, āmagandhakilesābhāvā nirāmagandho,
taṇhādiṭṭhinissayābhāvā asito, bāhiradiṭṭhivasena "idaṁ seyyo idaṁ varan"ti
kenaci netuṁ asakkuṇeyyattā durannayo. evaṁ pakāsitavato cassa sutvāna
buddhassa subhāsitaṁ padaṁ sukathitaṁ dhammadesanaṁ sutvā nirāmagandhaṁ nikkilesayogaṁ,
sabbadukkhappanudaṁ 3- sabbavaṭṭadukkhappanudaṁ, 4- nīcamano nīcacitto hutvā vandi
tathāgatassa, tisso brāhmaṇo tathāgatassa pāde pañcapatiṭṭhitaṁ katvā vandi.
tattheva pabbajjamarocayitthāti tattheva ca naṁ āsane nisinnaṁ kassapaṁ bhagavantaṁ
tisso tāpaso pabbajjamarocayittha, ayācīti vuttaṁ hoti. taṁ bhagavā "ehi
bhikkhū"ti āha, so taṁkhaṇaññeva aṭṭhaparikkhārayutto hutvā ākāsenāgantvā
vassasatikatthero viya bhagavantaṁ vanditvā katipāheneva sāvakapāramiñāṇaṁ
paṭivijjhitvā tisso nāma aggasāvako ahosi. puna dutiyo bhāradvājo nāma
evaṁ tassa bhagavato tissabhāradvājaṁ nāma sāvakayugaṁ ahosi.

footnote: 1 chaßēéa.,i. evasaddo na dissati 2 chaßēéa.,i. desanānayato
footnote: 3 chaßēéa. sabbadukkhappanūdanaṁ 4 chaßēéa.....panūdanaṁ

page number: 060

amhākaṁ pana bhagavā yā ca tissena brāhmaṇena ādito tisso
gāthā vuttā, yā ca kassapena bhagavatā majjhe nava, yā ca tadā saṅgītikārehi
ante dve gāthā, tā sabbāpi cuddasa gāthā ānetvā paripuṇṇaṁ
katvā imaṁ āmagandhasuttaṁ ācariyappamukhānaṁ pañcannaṁ tāpasasatānaṁ āmagandhaṁ
byākāsi. taṁ sutvā so brāhmaṇo tatheva nīcamano hutvā bhagavato pāde
vanditvā pabbajjaṁ yāci saddhiṁ parisāya, "etha bhikkhavo"ti bhagavā avoca. te
tatheva ehibhikkhubhāvaṁ patvā ākāsenāgantvā bhagavantaṁ vanditvā katipāhena 1-
sabbeva aggaphale arahatte patiṭṭhahiṁsūti.
paramatthajotikāya khuddakaṭṭhakathāya
suttanipātaṭṭhakathāya
āmagandhasuttavaṇṇanā niṭṭhitā.
---------------
3. hirisuttavaṇṇanā
hirintarantanti hirisuttaṁ. kā uppatti? anuppanne bhagavati sāvatthiyaṁ
aññataro brāhmaṇamahāsālo aḍḍho ahosi asītikoṭidhanavibhavo. tassa ca
ekaputtako ahosi piyo manāpo, so taṁ devakumāraṁ viya nānappakārehi
sukhūpakaraṇehi saṁvaḍḍhento taṁ sāpateyyaṁ tassa aniyyātetvāva kālamakāsi
saddhiṁ brāhmaṇiyā. tato tassa māṇavakassa mātāpitūnaṁ accayena bhaṇḍāgāriko
sāragabbhaṁ vivaritvā sāpateyyaṁ niyyātento āha "idaṁ te sāmi mātāpitūnaṁ
santakaṁ, idaṁ ayyakapayyakānaṁ santakaṁ, idaṁ sattakulaparivaṭṭenāgatan"ti māṇavako
dhanaṁ disvā cintesi "idaṁ dhanaṁyeva dissati, yehi pana idaṁ sañcitaṁ, te na

footnote: 1 chaßēéa. katipāheneva

page number: 061

dissanti, sabbeva maccuvasaṁ gatā. gacchantā ca na ito kiñci ādāya agamaṁsu,
evaṁ nāma bhoge pahāya gantabbo paraloko, na sakkā kiñci ādāya gantuṁ
aññatra sucaritena, yannūnāhaṁ imaṁ dhanaṁ pariccajitvā sucaritadhanaṁ gaṇheyyaṁ, yaṁ
sakkā ādāya gantun"ti. so divase divase satasahassaṁ vissajjento puna
cintesi "pahūtamidaṁ dhanaṁ, kiṁ iminā evamappakena pariccāgena, yannūnāhaṁ
mahādānaṁ dadeyyan"ti. so rañño ārocesi "mahārāja mama ghare ettakaṁ
dhanamatthi, icchāmi tena mahādānaṁ dātuṁ, sādhu mahārāja nagare ghosanaṁ
kārāpethā"ti. rājā tathā kārāpesi. so āgatāgatānaṁ bhājanāni pūretvā
sattahi divasehi sabbaṁ dhanaṁ adāsi, datvā ca cintesi "evaṁ mahāpariccāgaṁ
katvā ayuttaṁ ghare vasituṁ, yannūnāhaṁ pabbajeyyan"ti. tato parijanassetamatthaṁ
ārocesi, te "mā tvaṁ sāmi `dhanaṁ parikkhīṇan'ti cintayi, mayaṁ appakeneva
kālena nānāvidhehi upāyehi dhanasañcayaṁ karissāmā"ti vatvā nānappakārehi
taṁ yāciṁsu. so tesaṁ yācanaṁ anādiyitvā 1- tāpasapabbajjaṁ pabbaji.
tattha aṭṭhavidhā tāpasā:- saputtakabhariyā uñchācārikā sampattakālikā
anaggipakkikā assamuṭṭhikā 2- dantaluyyakā pavattaphalikā vaṇṭamuttikā cāti. 3-
tattha saputtakabhariyāti 4- puttadārena saddhiṁ pabbajitvā kasivaṇijjādīhi jīvikaṁ
kappayamānā keṇiyajaṭilādayo. uñchācārikāti nagaradvāre assamaṁ kāretvā 5-
tattha khattiyabrāhmaṇakumārādayo sippādīni sikkhāpetvā hiraññasuvaṇṇaṁ
paṭikkhipitvā tilataṇḍulādikappiyabhaṇḍapaṭiggāhakā, te saputtakabhariyehi seṭṭhatarā.
sampattakālikāti āhāravelāya sampattaṁ āhāraṁ gahetvā yāpentā, te

footnote: 1 chaßēéa.,i. anādiyitvāva 2 chaßēéa. asmamuṭṭhikā
footnote: 3 su.vi. 1/280/243 4 chaßēéa. saputtabhariyāti
footnote: 5 chaßēéa.,i. kārāpetvā

page number: 062

uñchācārikehi seṭṭhatarā. anaggipakkikāti agginā apakkapattaphalāni khāditvā
yāpentā, te sampattakālikehi seṭṭhatarā. assamuṭṭhikāti muṭṭhipāsāṇaṁ
gahetvā aññaṁ vā kiñci vāsisambukādiṁ 1- gahetvā carantā 2- yadā chātā
honti, tadā sampattarukkhato tacaṁ gahetvā khāditvā uposathaṅgāni adhiṭṭhāya
cattāro brahmavihāre bhāventi, te anaggipakkikehi seṭṭhatarā. dantaluyyakāti
muṭṭhipāsāṇādīnipi aggahetvā carantā khudākāle sampattarukkhato dantehi
uppāṭetvā tacaṁ khāditvā uposathaṅgāni adhiṭṭhāya brahmavihāre bhāventi,
te assamuṭṭhikehi seṭṭhatarā. pavattaphalikāti jātassaraṁ vā vanasaṇḍaṁ vā
nissāya vasantā yaṁ tattha sare bhiṁsamūlādi, 3- yaṁ vā vanasaṇḍe pupphakāle
pupphaṁ, phalakāle phalaṁ, tameva khādanti, pupphaphale asati antamaso tattha
rukkhapapaṭikampi khāditvā vasanti, na tveva āhāratthāya aññatra gacchanti,
uposathaṅgādhiṭṭhānaṁ brahmavihārabhāvanañca karonti, te dantaluyyakehi seṭṭhatarā.
vaṇṭamuttikā nāma vaṇṭamutatāni bhūmiyaṁ patitāni paṇṇāniyeva khādanti, sesaṁ
purimasadisameva, te sabbaseṭṭhā.
ayaṁ pana brāhmaṇakulaputto "tāpasapabbajjāsu aggapabbajjaṁ
pabbajissāmī"ti vaṇṭamuttikapabbajjaṁyeva pabbajitvā himavati dve tayo pabbate
atikkamma assamaṁ kārāpetvā paṭivasati. atha bhagavā loke uppajjitvā
pavattitapavaradhammacakko anupubbena sāvatthiṁ gantvā sāvatthiyaṁ viharati jetavane
anāthapiṇḍikassa ārāme. tena kho pana samayena sāvatthivāsī eko puriso
pabbate candanasārādīni gavesanto tassa assamaṁ patvā taṁ 4- abhivādetvā
ekamantaṁ aṭṭhāsi. so taṁ disvā "kuto āgatosī"ti pucchi. sāvatthito

footnote: 1 chaßēéa.,i. vāsisatthakādiṁ 2 chaßēéa.,i. vicarantā
footnote: 3 chaßēéa.,i. bhisamuḷālādi 4 chaßēéa.,i. tanti na dissati

page number: 063

bhanteti. kā tattha pavattīti. tattha bhante manussā appamattā dānādīni
puññāni karontīti. kassa ovādaṁ sutvāti. buddhassa bhagavatoti. tāpaso
buddhasaddassavanena vimhito "buddhoti tvaṁ bho purisa vadesī"ti. āmagandhe
vuttanayeneva tikkhattuṁ pucchitvā "ghosopi kho esa 1- dullabho"ti attamano
bhagavato santikaṁ gantukāmo hutvā cintesi "na yuttaṁ buddhassa santikaṁ
tucchameva 2- gantuṁ, kinnu kho gahetvā gaccheyyan"ti. puna cintesi "buddhā
nāma āmisagarukā na honti, handāhaṁ dhammapaṇṇākāraṁ gahetvā gacchāmī"ti
cattāro pañhe abhisaṅkhari:-
"kīdiso mitto na sevitabbo
kīdiso mitto sevitabbo
kīdiso payogo payuñjitabbo
kiṁ rasānaṁ aggan"ti.
so te pañhe gahetvā majjhimadesābhimukho pakkamitvā anupubbena
sāvatthiṁ patvā jetavanaṁ paviṭṭho, bhagavāpi tasmiṁ samaye dhammadesanatthāya āsane
nisinnoyeva hoti. so bhagavantaṁ disvā avanditvāva ekamantaṁ aṭṭhāsi.
bhagavā "kacci isi khamanīyan"tiādinā nayena sammodi, sopi "khamanīyaṁ bho
gotamā"tiādinā nayena paṭisammoditvā "yadi buddho bhavissati, manasā
pucchite pañhe vācāya 3- vissajjessatī"ti manasā eva bhagavantaṁ te pañhe
pucchi. bhagavā brāhmaṇena puṭṭho ādipañhaṁ tāva vissajjetuṁ hirintarantanti 4-
ārabhitvā aḍḍhateyyagāthāyo āha.

footnote: 1 chaßēéa.,i. eso 2 i. tucchakena
footnote: 3 chaßēéa.,i. vācāya eva 4 chaßēéa. hiriṁ tarantanti, evamuparipi

page number: 064

[256] tāsaṁ attho:- hirintarantanti hiriṁ atikkamantaṁ ahirikaṁ nillajjaṁ.
vijigucchamānanti asucimiva passamānaṁ. ahiriko hiriṁ jigucchati asucimiva passati,
tena naṁ na bhajati na allīyati. tena vuttaṁ "vijigucchamānan"ti. sakhāhamasmi 1-
iti bhāsamānanti "ahaṁ samma tava sahāyo hitakāmo sukhakāmo, jīvitampi me
tuyhaṁ atthāya pariccattan"ti evamādinā nayena bhāsamānaṁ. sayhāni kammāni
anādiyantanti evaṁ bhāsitvāpi ca sayhāni kātuṁ sakkānipi tassa kammāni
anādiyantaṁ karaṇatthāya asamādiyantaṁ. atha vā cittena tattha ādaramattampi
akarontaṁ, apica kho pana uppannesu kiccesu byasanameva dassentaṁ. neso
mamanti iti naṁ vijaññāti taṁ evarūpaṁ "mittapaṭirūpako eso, neso me mitto"ti
evaṁ paṇḍito puriso vijāneyya.
[257] ananvayanti yaṁ atthaṁ dassāmi, karissāmīti bhāsati, tena
ananugataṁ. piyaṁ vācaṁ yo mittesu pakubbatīti yo atītānāgatehi padehi
paṭisantharanto niratthakena saṅgaṇhanto kevalaṁ byañjanacchāyāmatteneva
piyaṁ mittesu vācaṁ pavatteti. akarontaṁ bhāsamānaṁ, parijānanti paṇḍitāti
evarūpaṁ yaṁ bhāsati, taṁ akarontaṁ, kevalaṁ vācāya bhāsamānaṁ "vacīparamo nāmesa
amitto mittapaṭirūpako"ti evaṁ paricchinditvā paṇḍitā jānanti.
[258] na so mitto yo sadā appamatto, bhedāsaṅkī
randhamevānupassīti yo bhedameva āsaṅkamāno katamadhurena upacārena sadā appamatto
viharati, yaṁ kiñci vā asatiyā amanasikārena kataṁ, aññāṇakena vā akataṁ,
"yadā maṁ garahissati, tadā naṁ etena paṭicodessāmī"ti evaṁ randhameva anupassati,
na so mitto sevitabboti.

footnote: 1 chaßēéa. tavāhamasmi

page number: 065

evaṁ bhagavā "kīdiso mitto na sevitabbo"ti imaṁ ādipañhaṁ vissajjetvā
dutiyaṁ vissajjetuṁ "yasmiṁ ca setī"ti imaṁ upaḍḍhagāthamāha. tassattho:- yasmiṁ ca
mittepi 1- mitto tassa hadayamanupavisitvā sayanena yathā nāma pitu urasīva 2-
putto "imassa mayi urasi sayante dukkhaṁ vā anattamanatā vā bhaveyyā"tiādīni 3-
aparisaṅkamāno nibbisaṅko hutvā seti, evameva 4- dāradhanajīvitādīsu vissāsaṁ
karonto mittabhāvena nibbisaṅko seti. yo ca parehi kāraṇasataṁ kāraṇasahassampi
vatvā abhejjo, sa ve mitto sevitabboti.
[259] evaṁ bhagavā "kīdiso mitto sevitabbo"ti dutiyampi pañhaṁ
vissajjetvā tatiyaṁ vissajjetuṁ "pāmujjakaraṇan"ti gāthamāha. tassattho:-
pāmujjaṁ karotīti pāmujjakaraṇaṁ. ßēhānanti kāraṇaṁ. kiṁ pana tanti? vīriyaṁ. tañhi
dhammūpasañhitaṁ pītipāmojjasukhamuppādanato pāmujjakaraṇanti vuccati. yathāha
"svākkhāte bhikkhave dhammavinaye yo āraddhavīriyo, so sukhaṁ viharatī"ti. 5- pasaṁsaṁ
āvahatīti pasaṁsāvahanaṁ. ādito dibbamānusakasukhānaṁ, pariyosāne nibbānasukhassa
āvahanato phalūpacārena sukhaṁ. phalaṁ paṭikaṅkhamāno phalānisaṁso. bhāvetīti vaḍḍheti.
vahanto porisaṁ dhuranti purisānucchavikaṁ bhāraṁ ādāya viharanto etaṁ 6-
sammappadhānavīriyasaṅkhātaṁ ṭhānaṁ bhāveti, bhagavā 7- īdiso payogo sevitabboti.
[260] evaṁ tatiyapañhaṁ vissajjetvā catutthaṁ vissajjetuṁ "pavivekarasan"ti
gāthamāha. tattha pavivekoti kilesavivekato jātattā aggaphalaṁ vuccati, tassa
rasoti assādaṭṭhena taṁsampayuttaṁ sukhaṁ. upasamassāti 8- kilesūpasamante jātattā

footnote: 1 chaßēéa.,i. mitte 2 chaßēéa.,i. urasi 3 chaßēéa....ādīhi
footnote: 4 chaßēéa.,i. evamevaṁ 5 aṅ.ekaka. 20/319/36 6 sī. ekaṁ
footnote: 7 chaßēéa.,i. ayaṁ pāṭho na dissati 8 sī.,i. upasamoti, chaßēéa. upasamopi

page number: 066

nibbānasaṅkhātaupasamārammaṇattā vā tadeva, dhammapītirasoti 1- ariyadhammato
jātāya 2- nibbānasaṅkhāte vā 3- dhamme uppannāya pītiyā rasattā tadeva.
taṁ pavivekarasaṁ upasamassa ca rasaṁ pitvā tadeva dhammapītirasaṁ pivaṁ niddaro hoti
nippāpo, pitvāpi kilesapariḷāhābhāvena niddaro, pivantopi pahīnapāpattā
nippāpo hoti, tasmā etaṁ rasānamagganti. keci pana "jhānanibbānapaccavekkhaṇānaṁ
kāyacittaupadhivivekānañca vasena pavivekarasādayo tayo eva ete dhammā"ti
yojenti, purimameva sundaraṁ. evaṁ ca 4- bhagavā catutthapañhaṁ vissajjento
arahattanikūṭena desanaṁ niṭṭhāpesi, desanāpariyosāne brāhmaṇo bhagavato
santike pabbajitvā katipāheneva paṭisambhidappatto arahā ahosīti.
paramatthajotikāya khuddakaṭṭhakathāya
suttanipātaṭṭhakathāya
hirisuttavaṇṇanā niṭṭhitā.
--------------
4. maṅgalasuttavaṇṇanā
evamme sutanti maṅgalasuttaṁ. kā uppatti? jamabudīpe kira tattha tattha
nagaradvārasaṇṭhāgārasabhādīsu mahājanā sannipatitvā hiraññasuvaṇṇaṁ datvāpi 5-
nānappakāraṁ sītāharaṇādibāhirakānaṁ kathaṁ 6- kathāpenti, ekekā kathā
catumāsaccayena niṭṭhāti, tattha ekadivasaṁ maṅgalakathā samuṭṭhāsi "kinnu kho
maṅgalaṁ, kiṁ diṭṭhaṁ maṅgalaṁ, kiṁ sutaṁ maṅgalaṁ, kiṁ mutaṁ maṅgalaṁ, ko maṅgalaṁ
jānātīti.

footnote: 1 chaßēéa. dhammapītirasopi 2 chaßēéa.,i. anapetāya
footnote: 3 chaßēéa. vāsaddo na dissati, i. ca 4 chaßēéa.,i. casaddo na dissati
footnote: 5 chaßēéa.,i. datvā 6 sī.... bāhirakkhānakathā, chaßēéa.....bāhirakakathaṁ

page number: 067

atha diṭṭhamaṅgaliko nāmeko puriso āha "ahaṁ maṅgalaṁ jānāmi, diṭṭhaṁ
loke maṅgalaṁ, diṭṭhaṁ nāma abhimaṅgalasammataṁ rūpaṁ. seyyathidaṁ? idhekacco
kālasseva vuṭṭhāya vātasakuṇaṁ 1- vā passati, veḷuvalaṭṭhiṁ vā gabbhiniṁ vā kumārake
vā alaṅkatapaṭiyatte puṇṇaghaṭaṁ vā allarohitamacchaṁ vā ājaññaṁ vā usabhaṁ
vā gāviṁ vā kapilaṁ vā, yaṁ vā panaññampi kiñci evarūpaṁ abhimaṅgalasammataṁ
rūpaṁ passati, idaṁ vuccati diṭṭhamaṅgalan"ti. tassa vacanamekacce aggahesuṁ, ekacce
nāggahesuṁ. ye nāggahesuṁ, te tena saha vivadiṁsu.
atha sutamaṅgaliko nāmeko puriso āha "cakkhu nāmetaṁ bho sucimpi
asucimpi passati, tathā sundarampi asundarampi, manāpampi amanāpampi, yadi tena
diṭṭhaṁ maṅgalaṁ siyā, sabbampi maṅgalaṁ siyā, tasmā na diṭṭhaṁ maṅgalaṁ, apica kho
sutaṁ maṅgalaṁ, sutaṁ nāma abhimaṅgalasammato saddo, seyyathidaṁ? idhekacco
kālasseva vuṭṭhāya vaḍḍhāti vā vaḍḍhamānāti vā puṇṇāti vā pussāti 2- vā
sumanāti vā sirīti vā sirivaḍḍhāti vā ajja sunakkhattaṁ sumuhuttaṁ sudivasaṁ
sumaṅgalanti evarūpaṁ vā yaṁ kiñci abhimaṅgalasammataṁ saddaṁ suṇāti, idaṁ vuccati
sutamaṅgalan"ti. tassapi vacanaṁ ekacce aggahesuṁ, ekacce nāggahesuṁ. ye
nāggahesuṁ, te tena saha vivadiṁsu.
atha mutamaṅgaliko nāmeko puriso āha "sotaṁ 3- nāmetaṁ bho sādhumpi
asādhumpi manāpampi amanāpampi suṇāti. yadi tena sutaṁ maṅgalaṁ siyā, sabbampi
maṅgalaṁ siyā, tasmā na sutaṁ maṅgalaṁ, apica kho pana mutaṁ maṅgalaṁ, mutaṁ nāma
abhimaṅgalasammataṁ gandharasaphoṭṭhabbaṁ. seyyathidaṁ? idhekacco kālasseva vuṭṭhāya

footnote: 1 sī.,i. bhāsamānasakuṇaṁ, chaßēéa. cātakasakuṇaṁ
footnote: 2 chaßēéa. phussāti 3 chaßēéa. sotamapi hi

page number: 068

padumagandhādipupphagandhaṁ vā ghāyati, pussadantakaṭṭhaṁ vā khādati, paṭhaviṁ vā
āmasati, haritasassaṁ vā allagomayaṁ vā kacchapaṁ vā tilavāhaṁ vā pupphaṁ vā phalaṁ
vā āmasati, pussamattikāya vā sammā limpati, pussasāṭakaṁ vā nivāseti,
pussaveṭhanaṁ vā dhāreti, yaṁ vā panaññampi kiñci evarūpaṁ abhimaṅgalasammataṁ
gandhaṁ vā ghāyati, rasaṁ vā sāyati, phoṭṭhabbaṁ vā phusati, idaṁ vuccati
mutamaṅgalan"ti. tassapi vacanaṁ ekacce aggahesuṁ, ekacce nāggahesuṁ.
tattha diṭṭhamaṅgaliko sutamutamaṅgalike na asakkhi saññāpetuṁ. na tesaṁ
aññataro itare dve. tesu ca manussesu ye diṭṭhamaṅgalikassa vacanaṁ gaṇhiṁsu,
te "diṭṭhaṁyeva maṅgalan"ti gatā. ye sutamutamaṅgalikānaṁ vacanaṁ gaṇhiṁsu, te
"sutaṁyeva mutaṁyeva maṅgalan"ti gatā. evamayaṁ maṅgalakathā sakalajambudīpe pākaṭā
jātā.
atha sakalajambudīpe manussā gumbagumbā hutvā "kinnu kho maṅgalan"ti
maṅgalāni cintayiṁsu, tesaṁ manussānaṁ ārakkhadevatāpi 1- taṁ kathaṁ sutvā tatheva
maṅgalāni cintayiṁsu, tāsaṁ devatānaṁ bhummadevatā mittā honti, atha tato sutvā
bhummadevatāpi tatheva maṅgalāni cintayiṁsu. tāsampi devatānaṁ ākāsaṭṭhadevatā
mittā honti, ākāsaṭṭhadevatānampi 2- cātumahārājikādevatā. eteneva upāyena
yāva sudassīdevatānaṁ akaniṭṭhadevatā mittā honti, atha tato sutvā
akaniṭṭhadevatāpi tatheva gumbagumbā hutvā maṅgalāni cintayiṁsu. evaṁ yāva 3-
dasasahassacakkavāḷesu sabbattha maṅgalacintā udapādi. uppannā ca sā "idaṁ
maṅgalaṁ idaṁ maṅgalan"ti vinicchiyamānāpi appattā eva vinicchayaṁ dvādasa

footnote: 1 chaßēéa. pisaddo na dissati
footnote: 2 chaßēéa. ākāsaṭaṭhadevatānaṁ 3 chaßēéa. yāvasaddo na dissati

page number: 069

vassāni aṭṭhāsi. sabbe manussā ca devā ca brahmāno ca ṭhapetvā
ariyasāvake diṭṭhasutamutavasena tidhā bhinnā, ekopi "idameva maṅgalan"ti
yathābhuccato niṭṭhaṅgato nāma 1- nāhosi, maṅgalakolāhalaṁ loke uppajji.
kolāhalaṁ nāma pañcavidhaṁ kappakolāhalaṁ cakkavattikolāhalaṁ buddhakolāhalaṁ
maṅgalakolāhalaṁ moneyyakolāhalanti. tattha kāmāvacaradevā muttasirā vikiṇṇakesā
rudammukhā assūni hatthehi puñchamānā rattavatthanivatthā ativiya virūpavesadhārino
hutvā "vassasatasahassassa accayena kappavuṭṭhānaṁ hessati, 2- ayaṁ loko
vinassissati, mahāsamuddo ca sussissati, 3- ayañca mahāpaṭhaviṁ sineru ca
pabbatarājā dayhissati 4- vinassissati, yāva brahmalokā lokavināso bhavissati,
mettaṁ mārisā bhāvetha, karuṇaṁ, muditaṁ, upekkhaṁ mārisā bhāvetha, mātaraṁ upaṭṭhahatha,
pitaraṁ upaṭṭhahatha, kule jeṭṭhāpacāyino hotha, jāgaratha mā pamādathā"ti 5-
manussapathe vicaritvā ārocenti. idaṁ kappakolāhalaṁ nāma.
kāmāvacaradevā eva "vassasatassa accayena cakkavattirājā loke
uppajjissatī"ti manussapathe vicaritvā ārocenti. idaṁ cakkavattikolāhalaṁ nāma.
suddhāvāsā pana devā brahmābharaṇena alaṅkaritvā brahmaveṭhanaṁ sīse
katvā pītisomanassajātā buddhaguṇasārino 6- "vassasahassassa accayena buddho
loke uppajjissatī"ti manussapathe vicaritvā ārocenti. idaṁ buddhakolāhalaṁ
nāma.
suddhāvāsā eva devā manussānaṁ cittaṁ ñatvā "dvādasannaṁ vassānaṁ
accayena sammāsambuddho maṅgalaṁ kathessatī"ti manussapathe vicaritvā ārocenti.

footnote: 1 chaßēéa. nāmasaddo na dissati 2 chaßēéa. kappuṭṭhānaṁ bhavissati
footnote: 3 sī. ussussissati 4 chaßēéa. uḍḍayhissati
footnote: 5 chaßēéa. pamādatthāti 6 chaßēéa. buddhaguṇavādino

page number: 070

idaṁ maṅgalakolāhalaṁ nāma. suddhāvāsā eva devā "sattannaṁ vassānaṁ accayena
aññataro bhikkhu bhagavatā saddhiṁ samāgamma moneyyapaṭipadaṁ pucchissatī"ti
manussapathe vicaritvā ārocenti. idaṁ moneyyakolāhalaṁ nāma. imesu pañcasu
kolāhalesu diṭṭhamaṅgaladivasena tidhā bhinnesu devamanussesu idaṁ maṅgalakolāhalaṁ
loke uppajji.
atha devesu ca manussesu ca vicinitvā vicinitvā maṅgalāni alabhamānesu
dvādasannaṁ vassānaṁ accayena tāvatiṁsakāyikā devatā saṅgamma samāgamma evaṁ
samacintesuṁ "seyyathāpi nāma mārisā gharasāmiko antogharajanānaṁ, gāmasāmiko
gāmavāsīnaṁ, rājā sabbamanussānaṁ, evameva 1- ayaṁ sakko devānamindo amhākaṁ
aggo ca seṭṭho ca yadidaṁ puññena tejena issariyena paññāya dvinnaṁ
devalokānaṁ adhipati. yannūna mayaṁ sakkassa devānamindassa 2- etamatthaṁ
ārocessāmā"ti 3- tā sakkassa santikaṁ gantvā sakkaṁ devānamindaṁ taṁkhaṇānurūpaṁ
nivāsanābharaṇasassirikasarīraṁ aḍḍhateyyakoṭiaccharāgaṇaparivutaṁ pāricchattakamūle
paṇḍukambalasilāsane 4- nisinnaṁ abhivādetvā ekamantaṁ ṭhatvā etadavocuṁ "yagghe
mārisa jāneyyāsi, etarahi maṅgalapañhā samuṭṭhitā, eke diṭṭhaṁ `maṅgalan'ti
vadanti, 5- eke sutaṁ maṅgalaṁ eke mutaṁ maṅgalanti, 5- tattha mayaṁ ca aññe ca
aniṭṭhaṅgatā, sādhu vata no tvaṁ yāthāvato byākarohī"ti. devarājā pakatiyāpi
paññavā "ayaṁ maṅgalakathā kattha paṭhamaṁ samuṭṭhitā"ti āha. "mayaṁ deva cātumahārājikānaṁ
assumhā"ti āhaṁsu. tato cātumahārājikā ākāsaṭṭhadevatānaṁ,
ākāsaṭṭhadevatā bhummadevatānaṁ, bhummadevatā manussārakkhadevatānaṁ,
manussārakkhadevatā "manussaloke samuṭṭhitā"ti āhaṁsu.

footnote: 1 chaßēéa. evamevaṁ 2 chaßēéa. sakkaṁ devānamindaṁ
footnote: 3 chaßēéa. puccheyyāmāti 4 chaßēéa. paṇḍukambalavarāsane
footnote: 5-5 chaßēéa. eke sutaṁ "maṅgalan"ti vadanti, eke mutaṁ "maṅgalan"ti vadanti

page number: 071

atha sakko devānamindo "sammāsambuddho kattha vasatī"ti pucchi,
"manussaloke devā"ti āhaṁsu. "taṁ bhagavantaṁ koci pucchī"ti āha. na koci
devāti. kinnu kho nāma tumhe mārisā aggiṁ chaḍḍetvā khajjopanakaṁ
ujjāletha, ye anavasesamaṅgaladesakaṁ taṁ bhagavantaṁ atikkamitvā 1- maṁ pucchitabbaṁ
maññatha, āgacchatha mārisā, taṁ bhagavantaṁ pucchāma, addhā sassirikaṁ pañhābyākaraṇaṁ
labhissāmāti ekaṁ devaputtaṁ āṇāpesi "tvaṁ bhagavantaṁ pucchā"ti. so devaputto
taṁkhaṇānurūpena alaṅkārena attānaṁ alaṅkaritvā vijjuriva vijjotamāno
devagaṇaparivuto jetavanamahāvihāraṁ āgantvā bhagavantaṁ abhivādetvā ekamantaṁ
ṭhatvā maṅgalapañhaṁ pucchanto gāthāya ajjhabhāsi. bhagavā tassa taṁ pañhaṁ
vissajjento imaṁ suttamabhāsi.
tattha evamme sutantiādīnamattho saṅkhepato kasibhāradvājasuttavaṇṇanāyaṁ
vutto. vitthāraṁ pana icchantehi papañcasūdaniyā majjhimaṭṭhakathāyaṁ vuttanayena
gahetabbo. kasibhāradvājasutte ca "magadhesu viharati dakkhiṇāgirismiṁ ekanāḷāyaṁ
brāhmaṇagāme"ti vuttaṁ, idha "sāvatthiyaṁ viharati jetavane anāthapiṇḍikassa
ārāme"ti. tasmā "sāvatthiyan"ti imaṁ padaṁ ādiṁ katvā idha apubbapadavaṇṇanaṁ
karissāma.
seyyathidaṁ? sāvatthiyanti evaṁnāmake nagare. taṁ kira savatthassa nāma
isino nivāsanaṭṭhānaṁ ahosi. tasmā yathā kusambassa nivāso kosambī,
kākaṇḍassa nivāso kākaṇḍīti, evaṁ itthiliṅgavasena "sāvatthī"ti vuccati.
porāṇā pana vaṇṇayanti:- yasmā tasmiṁ ṭhāne satthasamāyoge "kiṁ bhaṇḍamatthī"ti
pucchite "sabbamatthī"ti āhaṁsu, tasmā taṁ vacanamupādāya "sāvatthī"ti vuccati.

footnote: 1 sī. atīyitvā

page number: 072

tassaṁ sāvatthiyaṁ. etena tassa 1- gocaragāmo dīpito hoti. jeto nāma
rājakumāro, tena ropitasaṁvaḍḍhitattā tassa jetassa vananti jetavanaṁ, tasmiṁ
jetavane. anāthānaṁ piṇḍo etasmiṁ atthīti anāthapiṇḍiko, tassa anāthapiṇḍikassa.
anāthapiṇḍikena gahapatinā catupaññāsakoṭipariccāgena niṭṭhāpitāarāmeti attho.
etenassa pabbajitānurūpavāso 2- dīpito hoti.
athāti avicchedatthe, khoti adhikārantaranidassanatthe nipāto. tena
avicchinneyeva tattha bhagavato vihāre "idamadhikārantaraṁ udāpādī"ti dasseti.
kintanti? aññatarā devatātiādi. tattha aññatarāti aniyamitaniddeso. sā hi
nāmagottato apākaṭā, tasmā "aññatarā"ti vuttā. devo eva devatā,
itthipurisasādhāraṇametaṁ. idha pana puriso eva so devaputto, kintu
sādhāraṇanāmavasena "devatā"ti vutto.
abhikkantāya rattiyāti ettha abhikkantasaddo khayasundarābhirūpābbhanumodanādīsu
dissati. tattha "abhikkantā bhante ratti, nikkhanto paṭhamo yāmo,
ciraṁ nisinno bhikkhusaṁgho, uddisatu bhante bhagavā bhikkhūnaṁ pātimokkhan"ti 3-
evamādīsu khaye dissati. "ayaṁ imesaṁ catunnaṁ puggalānaṁ abhikkantataro ca
paṇītataro cā"ti 4- evamādīsu sundare.
"ko me vandati pādāni iddhiyā yasasā jalaṁ
abhikkantena vaṇṇena sabbā obhāsayaṁ disā"ti 5-
evamādīsu abhirūpe. "abhikkantaṁ bho gotama, abhikkantaṁ bho gotamā"ti 6- evamādīsu
abbhanumodane. idha pana khaye. tena abhikkantāya rattiyā, parikkhīṇāya rattiyāti
vuttaṁ hoti.

footnote: 1 chaßēéa. etenassa 2 chaßēéa. pabbajitānurūpanivāsokāso
footnote: 3 vi.cūḷa. 7/383/204, aṅ.aṭṭhaka. 23/110/207 (syā) khu.u. 25/43/162
footnote: 4 aṅ.catukka. 21/100/113 5 khu.vi. 26/857/87 6 vißēáahāvi. 1/15/7,

aṅḍuka. 20/16/56

page number: 073

abhikkantavaṇṇāti idha 1- abhikkantasaddo abhirūpe, vaṇṇasaddo pana
chavithutikulavaggakāraṇasaṇṭhānappamāṇarūpāyatanādīsu dissati. tattha "suvaṇṇavaṇṇosi
bhagavā"ti 2- evamādīsu chaviyaṁ. "kadā saññūḷhā pana te gahapati ime samaṇassa
gotamassa vaṇṇā"ti 3- evamādīsu thutiyaṁ. "cattārome bho gotama vaṇṇā"ti 4-
evamādīsu kulavagge. "atha kena nu vaṇṇena, gandhatthenoti vuccatī"ti 5-
evamādīsu kāraṇe. "mahantaṁ hatthirājavaṇṇaṁ abhinimminitvā"ti 6- evamādīsu
saṇṭhāne. "tayo pattassa vaṇṇā"ti 7- evamādīsu pamāṇe. "vaṇṇo gandho
raso ojā"ti 8- evamādīsu rūpāyatane. so idha chaviyaṁ daṭṭhabbo. tena
abhikkantavaṇṇā 9- abhirūpacchavīti vuttaṁ hoti.
kevalakappanti ettha kevalasaddo anavasesayebhuyyābyāmissānatirekadaḷhattha-
visaṁyogādianekattho. tathā hissa "kevalaparipuṇṇaṁ parisuddhaṁ brahmacariyan"ti 10-
evamādīsu anavasesatā attho. "kevalakappā ca aṅgamagadhā pahūtaṁ khādanīyaṁ
bhojanīyaṁ ādāya upasaṅkamissantī"ti 11- evamādīsu yebhuyyatā. "kevalassa
dukkhakkhandhassa samudayo hotī"ti 12- evamādīsu abyāmissatā. "kevalaṁ saddhāmattakaṁ
nūna ayamāyasmā"ti 13- evamādīsu anatirekatā. "āyasmato bhante anuruddhassa
bāhiko nāma saddhivihāriko kevalakappaṁ saṁghabhedāya ṭhito"ti 14- evamādīsu
daḷhatthatā. "kevalī vusitavā uttamapurisoti vuccatī"ti 15- evamādīsu visaṁyogo.
idha panassa anavasesatā attho adhippeto.

footnote: 1 chaßēéa. ettha 2 maßēéa. 13/399/384, khu.su. 25/554/447
footnote: 3 maßēéa. 13/77/54 4 dī.pā.11/115/69 5 saṁ.sa. 15/234/246
footnote: 6 saṁ.sa. 15/138/124 7 gavesitabbaṁ 8 abhi. 1/163

9 chaßēéa. abhikantavaṇṇo 10 vißēáahāvi. 1/1/1, dī.sī. 9/255/87
11 vißēáahā. 4/43/38 12 abhi.vi. 35/225/161 13 vißēáahā. 5/224/6
14 aṅ.catukka. 21/243/267 15 saṁ.kha. 17/57/50

page number: 074

kappasaddo cāyaṁ 1- abhisaddahanavohārakālapaññattichedanavikappalesasamantabhāvādi-
anekattho. tathā hissa "okappanīyametaṁ bhoto gotamassa, yathā taṁ arahato
sammāsambuddhassā"ti 2- evamādīsu abhisaddahanamattho. "anujānāmi bhikkhave pañcahi
samaṇakappehi phalaṁ paribhuñjitun"ti 3- evamādīsu vohāro. "yena sudaṁ niccakappaṁ
viharāmī"ti 4- evamādīsu kālo. "iccāyasmā kappo"ti 5- evamādīsu paññatti.
"alaṅkato kappitakesamassū"ti 6- evamādīsu chedanaṁ. "kappati dvaṅgulakappo"ti 7-
evamādīsu vikappo nipajjitun"ti 8- evamādīsu leso. "kevalakappaṁ veḷuvanaṁ
obhāsetvā"ti 9- evamādīsu samantabhāvo. idha pana 10- samantabhāvo atthoti
adhippeto. yato kevalakappaṁ jetavananti ettha anavasesaṁ samantato jetavananti
evamattho daṭṭhabbo.
obhāsetvāti ābhāya pharitvā, candimā viya ca sūriyo viya ca ekobhāsaṁ
ekapajjotaṁ karitvāti attho.
yena bhagavā tenupasaṅkamīti bhummatthe karaṇavacanaṁ, yato yattha bhagavā, tattha
upasaṅkamīti evamettha attho daṭṭhabbo. yena vā kāraṇena bhagavā devamanussehi
upasaṅkamitabbo, tena 11- kāraṇena upasaṅkamīti evampettha attho daṭṭhabbo.
kena ca kāraṇena bhagavā upasaṅkamitabbo? nānappakāraguṇavisesādhigamādhippāyena,
sāduphalūpabhogādhippāyena dijagaṇehi niccapalitamahārukkho viya. upasaṅkamīti ca gatāti
vuttaṁ hoti. upasaṅkamitvāti upasaṅkamanapariyosānadīpanaṁ. atha vā evaṁ gatā tato

footnote: 1 chaßēéa. panāyaṁ 2 maßēáū. 12/387/345 3 vi.cūḷa. 7/250/7
footnote: 4 maßēáū. 12/387/345 5 khu.su. 25/1099/544, khu.cūḷa. 30/166/176 (syā)
footnote: 6 khu.jā. 28/911/319 7 vi.cūḷa. 7/446/286

8 aṅ.aṭṭhaka. 23/185/345 (syā) 9 saṁ.sa. 15/92/60
10 chaßēéa. panassa 11 chaßēéa. teneva

page number: 075

āsannataraṁ ṭhānaṁ bhagavato samīpasaṅkhātaṁ gantvātipi vuttaṁ hoti. bhagavantaṁ
abhivādetvāti bhagavantaṁ vanditvā paṇāmetvā 1- namassitvā.
ekamantanti bhāvanapuṁsakaniddeso, ekokāsaṁ ekapassanti vuttaṁ hoti.
bhummatthe vā upayogavacanaṁ. aṭṭhāsīti nisajjādipaṭikkhepo, ṭhānaṁ kappesi, ṭhitā
ahosīti attho.
kathaṁ ṭhitā pana sā ekamantaṁ ṭhitā ahūti?
na pacchato na purato nāpi āsannadūrato
na kacche no paṭivāte na cāpi oṇatuṇṇate
ime dose vivajjetvā ekamantaṁ ṭhitā ahūti.
kasmā panāyaṁ aṭṭhāsi eva, na nisīdīti? lahunivattitukāmatāya. 2- devatā hi
kañcideva atthavasaṁ paṭicca asucipūritaṁ 3- viya vaccaṭṭhānaṁ manussalokaṁ āgacchanti.
pakatiyā panetāsaṁ yojanasatato pabhuti manussaloko duggandhatāya paṭikūlo hoti,
tattha nābhiramanti. tena sā āgatakiccaṁ katvā lahunivattitukāmatāya na nisīdi.
yassa ca gamanādiiriyāpathaparissamavinodanatthaṁ nisīdanti, so devānaṁ parissamo
natthi, tasmāpi na nisīdi. 4- ye ca mahāsāvakā bhagavantaṁ parivāretvā ṭhitā,
te patimānesi, tasmāpi na nisīdi. apica bhagavati gāraveneva na nisīdi.
devānaṁ hi nisīditukāmānaṁ āsanaṁ nibbattati, taṁ anicchamānā nisajjāya cittampi
akatvā ekamantaṁ aṭṭhāsīti. 5-
ekamantaṁ ṭhitā kho sā devatāti evaṁ imehi kāraṇehi ekamantaṁ ṭhitā
kho sā devatā. bhagavantaṁ gāthāya ajjhabhāsīti bhagavantaṁ gāthāya
akkharapadaniyamitakathitena 6- vacanena abhāsīti attho.

footnote: 1 chaßēéa. paṇamitvā 2 chaßēéa. lahuṁ nivattitukāmatāya, evamuparipi
footnote: 3 chaßēéa.,i. sucipuriso viya 4 ka. nisīdati 5 chaßēéa. aṭṭhāsi 6 chaßēéa...ßēáitaganthitena

page number: 076

[261] tattha bahūti aniyatasaṅkhyāniddeso. tena anekasatā anekasahassā
anekasatasahassāti vuttaṁ hoti. dibbantīti devā, pañcahi kāmaguṇehi kīḷanti,
attano vā siriyā jotantīti attho. apica tividhā devā
sammutiupapattivisuddhidevavasena. 1- yathāha:-
"devāti tayo devā sammutidevā upapattidevā visuddhidevāti.
sammutidevā nāma rājāno deviyo rājakumārā ca. 2- upapattidevā
nāma cātumahārājike deve upādāya taduttari devā. visuddhidevā
nāma arahanto khīṇāsavā"ti. 3-
tesu idha upapattidevā adhippetā. manuno apaccāti manussā. porāṇā
pana bhaṇanti:- manassa ussannatāya manussā. te jambudīpakā amaragoyānikā 4-
uttarakurukā pubbavidehakāti catubbidhā. idha jambudīpakā adhippetā. maṅgalanti 5-
imehi sattāti maṅgalāni, iddhiṁ vuḍḍhiñca pāpuṇantīti attho. acintayunti
cintesuṁ. ākaṅkhamānāti icchamānā patthayamānā pihayamānā. sotthānanti
sotthibhāvaṁ, sabbesaṁ diṭṭhadhammikasamparāyikānaṁ sobhanānaṁ sundarānaṁ
dhammānamatthitanti 6- vuttaṁ hoti. brūhīti desehi pakāsehi ācikkha vivara vibhaja
uttānīkarohi. maṅgalanti iddhikāraṇaṁ vuḍḍhikāraṇaṁ sabbasampattikāraṇaṁ. uttamanti
visiṭṭhaṁ pavaraṁ sabbalokahitasukhāvahanti ayaṁ gāthāya anupubbapadavaṇṇanā. 7-
ayaṁ pana sampiṇḍattho:- so devaputto dasasahassacakkavāḷesu devatāyo 8-
maṅgalapañhaṁ sotukāmatāya imasmiṁ ekacakkavāḷe sannipatitvā

footnote: 1 chaßēéa. samamtiupapattivisuddhivasena 2 chaßēéa. casaddo na dissati
footnote: 3 chaßēéa. vuccanatīti khu.cūḷa. 30/214,654/112,312 (syā) 4 chaßēéa. aparagoyānakā
footnote: 5 sī. maṅgalanati maṅganti, ma. maṅgalānīti mahanti 6 sī. dhammānaṁ atthinoti

7 sī anupadavaṇṇanā 8 chaßēéa. devātā

page number: 077

ekavālaggakoṭiokāsamatte dasapi vīsampi tiṁsampi cattāḷīsampi paññāsampi saṭṭhipi
sattatipi asītipi sukhumattabhāve nimminitvā sabbadevamārabrahmāno siriyā ca tejasā
ca atikkamma 1- virocamānaṁ paññattapavarabuddhāsane nisinnaṁ bhagavantaṁ parivāretvā ṭhitā
disvā disvā tasmiṁ ca samaye anāgatānampi sakalajambudīpakānaṁ manussānaṁ
cetasā cetoparivitakkamaññāya sabbesaṁ devamanussānaṁ vicikicchāsallasamuddharaṇatthaṁ
āha "bahū devā manussā ca maṅgalāni acintayuṁ ākaṅkhamānā sotthānaṁ,
attano sotthibhāvaṁ icchantā, brūhi maṅgalamuttamaṁ, tesaṁ devānaṁ anumatiyā
manussānaṁ ca anuggahena mayā puṭṭho samāno yaṁ sabbesameva amhākaṁ
ekantahitasukhāvahanato uttamaṁ maṅgalaṁ, taṁ no anukampaṁ upādāya brūhi bhagavā"ti.
[262] evametaṁ devaputtassa vacanaṁ sutvā bhagavā "asevanā ca bālānan"ti
gāthamāha. tattha asevanāti abhajanā apayirupāsanā. bālānanti balanti assasantīti
bālā, kiṁ balanti 2- ? assasitapassasitamattena 3- jīvanti, na paññājīvinoti 4-
adhippāyo. tesaṁ bālānaṁ. paṇḍitānanti paṇḍantīti 5- paṇḍitā,
sandiṭṭhikasamparāyikesu atthesu ñāṇagatiyā gacchantīti adhippāyo. tesaṁ paṇḍitānaṁ.
sevanāti bhajanā payirupāsanā taṁsahāyatā taṁsampavaṅkatā. pūjāti
sakkāragarukāramānanavandanā. pūjaneyyānanti pūjārahānaṁ. etammaṅgalamuttamanti yā ca
bālānaṁ asevanā, yā ca paṇḍitānaṁ sevanā, yā ca pūjaneyyānaṁ pūjā, taṁ sabbaṁ
sampiṇḍetvā.
atthavaṇṇanā panassā evaṁ veditabbā:- evametaṁ devaputtassa vacanaṁ
sutvā bhagavā asevanā ca bālānanti 6- imaṁ gāthamāha. tatthāyaṁ 7- catubbidhā kathā
pucchitakathā apucchitakathā sānusandhikathā ananusandhikathāti. tattha "pucchāmi taṁ gotama

footnote: 1 chaßēéa. adhigayha 2 chaßēéa. kiṁ balantīti na dissati
footnote: 3 chaßēéa. assassītapassassitamattena 4 chaßēéa.,i. paññājīvitenāti
footnote: 5 sī. paṇḍentīti 6 chaßēéa. ayaṁ pāṭho na dissati 7 chaßēéa. tattha yasmā

page number: 078

bhūripañña, kathaṁkaro sāvako sādhu hotī"ti 1- "kathannu tvaṁ mārisa oghamatarī"ti 2-
ca evamādīsu pucchitena kathitā pucchitakathā nāma. "yaṁ pare sukhato āhu,
tadariyā āhu dukkhato"ti 3- evamādīsu apucchitena attajjhāsayavaseneva kathitā
apucchitakathā. sabbāpi buddhānaṁ kathā "sanidānāhaṁ bhikkhave dhammaṁ desemī"ti 4-
vacanato sānusandhikathā. ananusandhikathā imasmiṁ sāsane natthi. evametāsu kathāsu
ayaṁ devaputtena pucchitena bhagavatā kathitattā pucchitakathā. pucchitakathāyañca yathā
cheko puriso kusalo maggassa kusalo amaggassa maggaṁ puṭṭho paṭhamaṁ vijahitabbaṁ
ācikkhitvā taṁ pacchā gahetabbaṁ ācikkhati "amukasmiṁ 5- nāma ṭhāne dvedhāpatho
hoti, tattha vāmaṁ muñcitvā dakkhiṇaṁ gaṇhathā"ti, evaṁ sevitabbāsevitabbesu
asevitabbaṁ ācikkhitvā sevitabbaṁ ācikkhati. bhagavā ca maggakusalapurisasadiso.
yathāha:-
"puriso maggakusaloti kho tissa tathāgatassetaṁ adhivacanaṁ
arahato sammāsambuddhassā"ti. 6-
so hi kusalo imassa lokassa, kusalo parassa lokassa, kusalo maccudheyyassa,
kusalo amaccudheyyassa, kusalo māradheyyassa, kusalo amāradheyyassāti. tasmā
paṭhamaṁ 7- asevitabbaṁ ācikkhanto āha "asevanā ca bālānan"ti. sevitabbaṁ
ācikkhanto āha "paṇḍitānañca sevanā"ti. 7- vijahitabbamaggo viya hi paṭhamaṁ
bālā na sevitabbā na payirupāsitabbā, tato gahetabbamaggo viya paṇḍitā
sevitabbā payirupāsitabbāti.

footnote: 1 khu.su. 25/379/406 2 saṁ.sa. 15/1/1
footnote: 3 khu.su. 25/768/484 4 aṅṭika. 20/126/270-1, abhi.ka. 37/806/465 5 chaßēéa. asukasmiṁ 6 saṁ.kha. 17/84/87
7-7 chaßēéa. asevitabbaṁ ācikkhitvā sevitabbaṁ ācikkhanto āha
"asevanā ca bālānaṁ, paṇḍitānañca sevanā"ti

page number: 079

kasmā pana bhagavatā maṅgalaṁ kathentena paṭhamaṁ bālānaṁ asevanā
paṇḍitānañca sevanā kathitāti? vuccate:- yasmā imaṁ diṭṭhamaṅgalādīsu
maṅgaladiṭṭhiṁ bālasevanāya devamanussā gaṇhiṁsu, sā ca amaṅgalaṁ, tasmā nesaṁ
taṁ idhalokaparalokatthabhañjakaṁ akalyāṇamittasaṁsaggaṁ garahantena ubhayalokatthasādhakañca
kalyāṇamittasaṁsaggaṁ pasaṁsantena bhagavatā paṭhamaṁ bālānaṁ asevanā paṇḍitānañca
sevanā kathitāti.
tattha bālā nāma ye keci pāṇātipātādidasākusalakammapathasamannāgatā
sattā. te tīhākārehi jānitabbā. yathāha "tīṇimāni bhikkhave bālassa
bālalakkhaṇānī"ti 1- suttaṁ. apica pūraṇakassapādayo cha satthāro devadattakokālikakaṭamoraka-
tissakhaṇḍadeviyāputtasamuddadattaciñcamāṇavikādayo 2- atītakāle ca
dīghavidassa bhātāti ime aññe ca evarūpā sattā bālāti veditabbā.
te aggipadittamiva agāraṁ 3- attanā duggahitena attānañca attano
vacanakārake ca vināsenti, yathā dīghavidassa bhātā catubuddhantaraṁ saṭṭhiyojanamattena
attabhāvena uttāno patito mahāniraye paccati, yathā ca tassa diṭṭhiṁ
abhirucikāni 4- pañca kulasatāni tasseva sahabyataṁ upapannāni mahāniraye paccanti.
vuttañhetaṁ:-
"seyyathāpi bhikkhave naḷāgārā vā tiṇāgārā vā aggi
mutto kūṭāgārānipi dahati 5- ullittāvalittāni nivātāni
phussitaggaḷāni 6- pihitavātapānāni, evameva kho bhikkhave yāni kānici
bhayāni uppajjanti, sabbāni tāni bālato uppajjanti no

footnote: 1 aṅṭika. 20/3/97, ma.u. 14/246/214 2 chaßēéa....kaṭamodakatissa....
footnote: 3 chaßēéa. aṅgāraṁ 4 sī. abhiruciya tāni
footnote: 5 chaßēéa. ḍahati 6 chaßēéa. phusitagagaḷāni

page number: 080

paṇḍitato. ye keci upaddavā uppajjanti .pe. ye keci
upasaggā .pe. no paṇḍitato. iti kho bhikkhave sappaṭibhayo
bālo, appaṭibhayo paṇḍito. saupaddavo bālo, anupaddavo paṇḍito.
saupasaggo bālo, anupasaggo paṇḍito"ti. 1-
apica pūtimacchasadiso bālo, pūtimacchabandhapattapuṭasadiso hoti tadupasevī,
chaḍḍanīyatañca jigucchanīyatañca āpajjati viññūnaṁ. vuttañcetaṁ:-
"pūtimacchaṁ kusaggena yo naro upanayhati
kusāpi pūtī vāyanti evaṁ bālūpasevanā"ti. 2-
akittipaṇḍito cāpi sakkena devānamindena vare diyyamāne evamāha:-
"bālaṁ na passe na suṇe na ca bālena saṁvase
bālenallāpasallāpaṁ na kare na ca rocaye.
kinnu te akaraṁ bālo vada kassapa kāraṇaṁ
kena kassapa bālassa dassanaṁ nābhikaṅkhasi.
anayaṁ nayati dummedho adhurāyaṁ niyuñjati
dunnayo seyyaso hoti sammā vuttopi kuppati
vinayaṁ so na jānāti sādhu tassa adassanan"ti. 3-
evaṁ bhagavā sabbākārena bālūpasevanaṁ garahanto bālānaṁ asevanaṁ
"maṅgalan"ti vatvā idāni paṇḍitasevanaṁ pasaṁsanto "paṇḍitānañca sevanā
maṅgalan"ti āha. tattha paṇḍitā nāma ye keci pāṇātipātāveramaṇiādi-
dasakusalakammapathasamannāgatā sattā. te tīhākārehi jānitabbā. yathāha "tīṇimāni

footnote: 1 aṅṭika. 20/1/96
footnote: 2 khu.iti. 25/76/292, khu.jā. 27/2152/437 (syā), khu.jā. 28/862/303 (syā)
footnote: 3 khu.jā. 27/1814-5/355 (syā)

page number: 081

bhikkhave paṇḍitassa paṇḍitalakkhaṇānī"ti 1- suttaṁ. apica buddhapaccekabuddhāsīti-
mahāsāvakā aññe ca tathāgatassa sāvakā sunettamahāgovindavidhurasarabhaṅga-
mahosadhasutasomanemirājāyogharakumārākittipaṇḍitādayo ca paṇḍitāti veditabbā.
te bhaye viya rakkhā, andhakāre viya ca padīpo, khuppipāsādidukkhābhibhave
viya annapānādipaṭilābho, attano vacanakarānaṁ sabbabhayaupaddavūpasaggaviddhaṁsanasamatthā
honti. tathā hi tathāgataṁ āgamma asaṅkhyeyyā aparimāṇā devamanussā
āsavakkhayaṁ pattā, brahmaloke patiṭṭhitā, devaloke patiṭṭhitā, sugatiloke
uppannā. sāriputtatthere cittaṁ pasādetvā catūhi paccayehi theraṁ upaṭṭhahitvā
asīti kulasahassāni sagge nibbattāni. tathā mahāmoggallānamahākassapappabhutīsu
sabbamahāsāvakesu, sunettasseva satthuno sāvakā appekacce brahmaloke
uppajjiṁsu, appekacce paranimmitavasavattīnaṁ devatānaṁ sahabyataṁ .pe.
appekacce gahapatimahāsālānaṁ 2- vā sahabyataṁ uppajjiṁsu. vuttañcetaṁ:-
"natthi bhikkhave paṇḍitato bhayaṁ, natthi paṇḍitato upaddavo,
natthi paṇḍitato upasaggoti. 3-
apica tagaramālādigandhabhaṇḍasadiso paṇḍito, tagaramālādigandhabhaṇḍapaliveṭhanapattasadiso
hoti tadupasevī, bhāvanīyatañca manuññatañca āpajjati viññūnaṁ.
vuttañhetaṁ:-
"tagarañca palāsena yo naro upanayhati
pattāpi surabhī vāyanti evaṁ dhīrūpasevanā"ti. 4-

footnote: 1 aṅṭika. 20/3/97, ma.u. 14/253/221 2 chaßēéa....ßēáahāsālakulānaṁ
footnote: 3 aṅḍuka. 20/1/96 4 khu.iti. 25/76/292, khu.jā. 27/2152/437 (syā),
footnote: khu.jā. 28/862/303 (syā)

page number: 082

akittipaṇḍito cāpi sakkena devānamindena vare diyyamāne evamāha:-
"dhīraṁ passe suṇe dhīraṁ dhīrena saha saṁvase
dhīrenallāpasallāpaṁ taṁ kare tañca rocaye.
kinnu te akaraṁ dhīro vada kassapa kāraṇaṁ
kena kassapa dhīrassa dassanaṁ abhikaṅkhasi.
nayaṁ nayati medhāvī adhurāyaṁ so niyuñjati 1-
sunayo seyyaso hoti sammā vutto na kuppati
vinayaṁ so pajānāti sādhu tena samāgamo"ti. 2-
evaṁ bhagavā sabbākārena paṇḍitūpasevanaṁ pasaṁsanto paṇḍitānaṁ sevanaṁ
"maṅgalan"ti vatvā idāni tāya bālānaṁ asevanāya paṇḍitānaṁ sevanāya ca
anupubbena pūjaneyyabhāvaṁ upagatānaṁ pūjaṁ pasaṁsanto "pūjā ca pūjaneyyānaṁ
etaṁ maṅgalamuttaman"ti āha. tattha pūjaneyyā nāma sabbadosavirahitattā
sabbaguṇasamannāgatattā ca buddhā bhagavanto, tato pacchā paccekasambuddhā
ariyasāvakā ca. tesañhi pūjā appakāpi dīgharattaṁ hitāya sukhāya hoti,
sumanamālākārādayo 3- cettha nidassanaṁ.
tatthekaṁ nidassanamattaṁ bhaṇāma:- bhagavā kira ekadivasaṁ pubbaṇhasamayaṁ
nivāsetvā pattacīvaramādāya rājagahaṁ piṇḍāya pāvisi, atha kho sumanamālākāro
rañño māgadhassa seniyassa bimbisārassa pupphāni gahetvā gacchanto addasa
bhagavantaṁ nagaradvāraṁ anuppattaṁ pāsādikaṁ pasādanīyaṁ dvattiṁsamahāpurisalakkhaṇa-
asītyānubyañjanapaṭimaṇḍitaṁ buddhasiriyā jalantaṁ. disvānassa etadahosi "rājā

footnote: 1 chaßēéa. na yuñjati 2 khu.jā. 27/1819/355 (syā) 3 chaßēéa. sumanamālākāramallikādayo

page number: 083

pupphāni gahetvā sataṁ vā sahassaṁ vā dadeyya, tañca idhalokamattasukhaṁ bhaveyya.
bhagavato pana pūjā appameyyāsaṅkhyeyyaphalā dīgharattaṁ hitasukhāvahā hoti,
handāhaṁ imehi pupphehi bhagavantaṁ pūjemī"ti pasannacitto ekaṁ pupphamuṭṭhiṁ
gahetvā bhagavato paṭimukhaṁ khipi, pupphāni ākāsena gantvā bhagavato upari
mālāvitānaṁ hutvā aṭṭhaṁsu. mālākāro tamānukāvaṁ disvā pasannataracitto
puna ekaṁ muṭṭhiṁ 1- khipi, tāni gantvā mālākañcukā 2- hutvā aṭṭhaṁsu. evaṁ
aṭṭha muṭṭhiyo 3- khipi, tāni gantvā pupphakūṭāgāraṁ hutvā aṭṭhaṁsu. bhagavā
antokūṭāgāre viya ahosi, mahājanakāyo sannipati. bhagavā mālākāraṁ pasaṁsanto 4-
sitaṁ pātvākāsi, ānandatthero "na buddhā ahetu appaccayā sitaṁ pātuṁ
karontī"ti sitakāraṇaṁ pucchi. bhagavā āha "eso ānanda mālākāro imissā
pūjāya ānubhāvena satasahassakappe devesu ca manussesu ca saṁsaritvā
pariyosāne sumanissaro 5- nāma paccekasambuddho bhavissatī"ti. vacanapariyosāne
ca dhammadesanatthaṁ imaṁ gāthaṁ abhāsi:-
"tañca kammaṁ kataṁ sādhu yaṁ katvā nānutappati
yassa pītito sumano vipākaṁ paṭisevatī"ti. 6-
gāthāpariyosāne caturāsītiyā pāṇasahassānaṁ dhammābhisamayo ahosi, evaṁ
appakāpi tesaṁ pūjā dīgharattaṁ hitāya sukhāya hotīti veditabbā. sā ca
āmisapūjāva, ko pana vādo paṭipattipūjāya. yato ye kulaputtā saraṇagamanasikkhāpada-
paṭiggahaṇena uposathaṅgasamādānena catupārisuddhisīlādīhi ca attano
guṇehi bhagavantaṁ pūjenti, ko tesaṁ pūjāphalaṁ vaṇṇayissati. te hi tathāgataṁ
paramāya pūjāya pūjentīti vuttā. yathāha:-

footnote: 1 chaßēéa. pupphamuṭṭhiṁ, evamuparipi 2 chaßēéa. mālākañcuko 3 chaßēéa. pupphamuṭṭhiyo
footnote: 4 passanto 5 sī. munissaro 6 khuḍha. 25/68/29

page number: 084

"yo kho ānanda bhikkhu vā bhikkhunī vā upāsako
vā upāsikā vā dhammānudhammapaṭipanno viharati sāmīcippaṭipanno
anudhammacārī, so tathāgataṁ sakkaroti garukaroti māneti pūjeti
paramāya 1- pūjāyā"ti. 2-
etenānusārena paccekabuddhāriyasāvakānampi pūjāya hitasukhāvahatā
veditabbā.
apica gahaṭṭhānaṁ kaniṭṭhassa jeṭṭhabhātāpi bhaginīpi pūjaneyyā, puttassa
mātāpitaro, kulavadhūnaṁ sāmikasassusasurāti evamettha 3- pūjaneyyā veditabbā.
etesampi hi pūjā kusaladhammasaṅkhātattā āyuādivuḍḍhihetuttā ca maṅgalameva.
vuttañhetaṁ:-
"ye te matteyyā 4- bhavissanti petteyyā sāmaññā
brahmaññā kule jeṭṭhāpacāyino, idaṁ kusaladhammaṁ samādāya
vattissanti. tesaṁ kusalānaṁ dhammānaṁ samādānahetu āyunāpi
vaḍḍhissanti, vaṇṇenapi vaḍḍhissantī"tiādi. 5-
evametissā gāthāya bālānaṁ asevanā, paṇḍitānaṁ sevanā, pūjaneyyānaṁ
pūjāti tīṇi maṅgalāni vuttāni. tattha bālānaṁ asevanā bālasevanappaccayā
bhayādiparittāṇena 6- ubhayalokahitahetuttā ca, paṇḍitānaṁ sevanā pūjaneyyānaṁ
pūjā ca tāsaṁ phalavibhūtivaṇṇanāya vuttanayena 7- nibbānasugatihetuttā "maṅgalan"ti

footnote: 1 chaßēéa. pūjeti apaciyati paramāya
footnote: 2 dīßēáahā. 10/199/121-2 3 chaßēéa. evampettha 4 chaßēéa. te matteyayā 5 dī.pā. 11/105/63
6 sī. bālasevanapaccayabhayānaṁ parittāṇena, ma. bālasevanapaccayā uppannabhayādīnaṁ
parittāṇena, cha. bālasevanapaccayabhayādiparittāṇena 7 chaßēéa.... vaṇṇanāyaṁ vuttanayeneva

page number: 085

veditabbā. ito paraṁ tu mātikaṁ adassetvā eva yaṁ yattha maṅgalaṁ, taṁ
vavatthapessāma, tassa ca maṅgalattaṁ vibhāvayissāmāti.
niṭṭhitā asevanā ca bālānanti imissā gāthāya atthavaṇṇanā.
[263] evaṁ bhagavā "brūhi maṅgalamuttaman"ti ekaṁ ajjhesitopi appaṁ
yācito bahudāyako uḷārapuriso viya ekāya gāthāya tīṇi maṅgalāni vatvā
tato uttaripi devatānaṁ sotukāmatāya maṅgalānañca atthitāya yesaṁ yesaṁ yaṁ yaṁ
anukūlaṁ, te te satte tattha tattha maṅgale niyojetukāmatāya ca "patirūpadesavāso
cā"tiādīhi gāthāhi punapi anekāni maṅgalāni vattumāraddho.
tattha paṭhamagāthāya tāva patirūpoti anucchaviko. desoti gāmopi nigamopi
nagarampi janapadopi yo koci sattānaṁ nivāsokāso. vāsoti tattha nivāso.
pubbeti purā atītāsu jātīsu. katapuññatāti upacitakusalatā. attāti cittaṁ
vuccati, sakalo vā attabhāvo. sammāpaṇidhīti tassa attano sammā paṇidhānaṁ
niyuñjanaṁ, ṭhapananti vuttaṁ hoti. sesaṁ vuttanayamevāti ayamettha padavaṇṇanā.
atthavaṇṇanā pana evaṁ veditabbā:- patirūpadeso nāma yattha catasso
parisā vicaranti, 1- dānādīni puññakiriyāvatthūni vattanti, navaṅgasatathusāsanaṁ
dippati. tattha nivāso sattānaṁ puññakiriyāya paccayattā "maṅgalan"ti vuccati.
sīhaladīpapaviṭṭhakevaṭṭādayo cettha nidassanaṁ.
aparo nayo:- patirūpadeso 2- nāma bhagavato bodhimaṇḍappadeso,
dhammacakkappavattitappadeso, dvādasayojanāya parisāya majjhe sabbatitthiyamadaṁ 3-

footnote: 1 chaßēéa. viharanti 2 sī.,ma. patirūpadesavāso 3 ma. sabbatitthiyamānaṁ,
footnote: cha. sabbatitthiyamataṁ

page number: 086

bhinditvā yamakapāṭihāriyadassitagaṇḍāmbarukkhamūlappadeso 1- devorohaṇappadeso,
yo vā panaññopi sāvatthirājagahādibuddhādivāsappadeso. tattha nivāso sattānaṁ
chānuttariyapaṭilābhapaccayato "maṅgalan"ti vuccati.
aparo nayo:- puratthimāya disāya kajaṅgalaṁ 2- nāma nigamo, tassāparena
mahāsālā, tato paraṁ paccantimā janapadā, orato majjhe. puratthimadakkhiṇāya
disāya sallavatī nāma nadī, tato paraṁ paccantimā janapadā, orato majjhe.
dakkhiṇāya disāya setakaṇṇikannāma nigamo, tato paraṁ paccantimā janapadā,
orato majjhe. pacchimāya disāya thūnaṁ nāma brāhmaṇagāmo, tato paraṁ
paccantimā janapadā, orato majjhe. uttarāya disāya usīraddhajo nāma
pabbato, tato paraṁ paccantimā janapadā, orato majjhe 3- ayaṁ majjhimappadeso
āyāmena tīṇi yojanasatāni, vitthārena aḍḍhateyyasatāni, 4- parikkhepena
navayojanasatāni honti, eso patirūpadeso nāma.
ettha catunnaṁ mahādīpānaṁ dvisahassānaṁ parittadīpānañca issariyādhipaccakārako
5- cakkavatti uppajjati, ekaṁ asaṅkhyeyyaṁ kappasatasahassañca pāramiyo
pūretvā sāriputtamoggallānādayo mahāsāvakā uppajjanti, dve asaṅkhyeyyāni
kappasatasahassañca pāramiyo pūretvā paccekasambuddhā, cattāri aṭṭha soḷasa
vā asaṅkhyeyyāni kappasatasahassañca pāramiyo pūretvā sammāsambuddhā ca
uppajjanti. tattha sattā cakkavattirañño ovādaṁ gahetvā pañcasu sīlesu
patiṭṭhāya saggaparāyanā honti, tathā paccekasambuddhānaṁ ovāde patiṭṭhāya.

footnote: 1 chaßēéa....kaṇḍamba... 2 chaßēéa. gajaṅgalaṁ
footnote: 3 vißēáahā.5/259/24 4 chaßēéa. aḍḍhateyyāni
footnote: 5 chaßēéa....paccakārakā

page number: 087

sammāsambuddhasāvakānaṁ pana ovāde patiṭṭhāya saggaparāyanā nibbānaparāyanā
ca honti. tasmā tattha vāso imāsaṁ sampattīnaṁ ca paccayattā 1- "maṅgalan"ti
vuccati.
pubbe katapuññatā nāma atītajātiyaṁ buddhapaccekabuddhakhīṇāsave ārabbha
upacitakusalatā, sāpi maṅgalaṁ. kasmā? buddhapaccekabuddhe sammukhato dassetvā 2-
buddhānaṁ buddhasāvakānaṁ vā sammukhā sutāya catuppadikāyapi gāthāya pariyosāne
arahattaṁ pāpetīti katvā. 3- yo ca manusso pubbe katādhikāro ussannakusalamūlo
hoti, so teneva kusalamūlena desanaṁ 4- uppādetvā āsavakkhayaṁ pāpuṇāti
yathā rājā mahākappino aggamahesī ca. tena vuttaṁ "pubbe ca katapuññatā
maṅgalan"ti.
attasammāpaṇidhi nāma idhekacco attānaṁ dussīlaṁ susīle patiṭṭhāpeti, 5-
assaddhaṁ saddhāsampadāya macchariṁ cāgasampadāya patiṭṭhāpeti. 5- ayaṁ vuccati
attasammāpaṇidhi. 6- so 7- ca maṅgalaṁ. kasmā? diṭṭhadhammikasamparāyikaverappahāna-
vividhānisaṁsādhigamahetutoti.
evaṁ imissāpi gāthāya patirūpadesavāso pubbe ca katapuññatā,
attasammāpaṇidhi cāti tīṇiyeva maṅgalāni vuttāni, maṅgalattañca nesaṁ tattha
tattha vibhāvitamevāti.
niṭṭhitā patirūpadesavāso cāti imissā gāthāya atthavaṇṇanā.

footnote: 1 chaßēéa. paccayato 2 ma. buddhapaccekabuddhe sammukhā disvā
footnote: 3 sī.,i. pāpanato 4 chaßēéa. vipassanaṁ
footnote: 5-5 chaßēéa. assaddhaṁ saddhāsampadāya patiṭṭhāpeti

6 chaßēéa. attasammāpaṇidhīti 7 chaßēéa. eso

page number: 088

[264] idāni bāhusaccañcāti ettha bāhusaccanti bahussutabhāvo.
sippanti yaṁ kiñci hatthakosallaṁ. vinayoti kāyavācācittavinayanaṁ. susikkhitoti
suṭṭhu sikkhito. subhāsitāti suṭṭhu bhāsitā. yāti aniyamaniddeso. vācāti girā
byapatho. sesaṁ vuttanayamevāti. ayamettha padavaṇṇanā.
atthavaṇṇanā pana evaṁ veditabbā:- bāhusaccaṁ nāma yaṁ taṁ
"bahussuto hoti sutadharo sutasanniccayo"ti 1- ca "idhekaccassa bahu sutaṁ hoti
suttaṁ geyyaṁ veyyākaraṇan"ti 2- ca evamādinā nayena satthusāsanadharattaṁ vaṇṇitaṁ,
taṁ akusalappahānakusalādhigamahetuto anupubbena paramatthasaccasacchikiriyahetuto ca
"maṅgalan"ti vuccati. vuttañhetaṁ bhagavā:-
"sutavā ca kho bhikkhave ariyasāvako akusalaṁ pajahati, kusalaṁ
bhāveti, sāvajjaṁ pajahati, anavajjaṁ bhāveti, suddhamattānaṁ
pariharatī"ti. 3-
aparampi vuttaṁ:-
"dhatānaṁ dhammānaṁ atthamupaparikkhati, atthaṁ upaparikkhato
dhammā nijjhānaṁ khamanti, dhammanijjhānakkhantiyā sati chando jāyati,
chandajāto ussahati, ussahanto tulayati, tulayanto padahati,
padahanto kāyena ceva paramatthasaccaṁ sacchikaroti, paññāya ca
paṭivijjha 4- passatī"ti. 5-
apica agārikabāhusaccampi yaṁ anavajjaṁ, taṁ ubhayalokahitasukhāvahanato
"maṅgalan"ti veditabbaṁ.

footnote: 1 chaßēéa. sutadharo hoti sutasannicayoti, maßēáū. 12/339/301, aṅ.catukka. 21/22/26
footnote: 2 aṅ.catukka. 21/6/8 3 aṅ.sattaka. 23/110-1 (syā) 4 chaßēéa. ativijjha 5 maßēéa. 13/432/420

page number: 089

sippaṁ nāma 1- agārikasippañca anagārikasippañca. 1- tattha agārikasippaṁ
nāma yaṁ parapāṇuparodhavirahitamakusalavivajjitaṁ 2- maṇikārasuvaṇṇakārakammādi, taṁ
idhalokatthāvahanato maṅgalaṁ. anagārikasippaṁ nāma cīvaravicāraṇasibbanādi
samaṇaparikkhārābhisaṅkharaṇaṁ, yaṁ taṁ "idha bhikkhave bhikkhu yāni tāni sabrahmacārīnaṁ
uccāvacāni kiṁkaraṇīyāni, tattha dakkho hotī"tiādinā 3- nayena tattha tattha
saṁvaṇṇitaṁ, yaṁ "nāthakaraṇo dhammo"ti 4- ca vuttaṁ, taṁ attano ca paresañca
ubhayalokahitasukhāvahanato "maṅgalan"ti veditabbaṁ.
vinayo nāma 5- agārikavinayo ca anagārikavinayo ca. 5- tattha agārikavinayo
nāma dasākusalakammapathaviramaṇaṁ, so tattha asaṅkilesāpajjanena ācāraguṇavavatthānena
ca susikkhito ubhayalokahitasukhāvahanato maṅgalaṁ. anagārikavinayo ca sattāpattikkhandhe
anāpajjanaṁ, sopi vuttanayeneva susikkhito. catupārisuddhisīlaṁ vā anagārikavinayo.
so yathā tattha patiṭṭhāya arahattaṁ pāpuṇāti, evaṁ sikkhantena 6- susikkhito
lokiyalokuttarasukhādhigamahetuto "maṅgalan"ti veditabbo.
subhāsitā vācā nāma musāvādādidosavirahitā vācā. yathāha "catūhi
bhikkhave aṅgehi samannāgatā vācā subhāsitā hotī"ti. asamphappalāpā vācāyeva 7-
vā subhāsitā. yathāha:-
"subhāsitaṁ uttamamāhu santo
dhammaṁ bhaṇe na adhammaṁ taṁ dutiyaṁ
piyaṁ bhaṇe nāppiyaṁ taṁ tatiyaṁ
saccaṁ bhaṇe nālikaṁ taṁ catutthan"ti. 8-

footnote: 1-1 ka. āgāriyasippañca anāgāriyasippañca 2 chaßēéa. parūparodhavirahitaṁ...
footnote: 3 dī.pā. 11/345, 360/236, 277, aṅḍasaka. 24/17/20
footnote: 4 dī.pā. 11/345, 360/236, 277, aṅḍasaka. 24/17/20

5-5 ka. āgāriyavinayo ca anāgāriyavinayo ca 6 chaßēéa.,i. sikkhanena
7 sī. susaññatavācā 8 saṁ.sa. 15/123/228, khu.su. 25/453/418

page number: 090

ayampi ubhayalokahitasukhāvahanato "maṅgalan"ti veditabbā. yasmā ca ayaṁ
vinayapariyāpannā eva, tasmā vinayaggahaṇena etaṁ asaṅgaṇhitvā vinayo
saṅgahetabbo. atha vā kiṁ iminā parissamena, paresaṁ dhammadesanāvācā idha
"subhāsitā vācā"ti veditabbā. sā hi yathā patirūpadesavāso, evaṁ sattānaṁ
ubhayalokahitasukhanibbānādhigamappaccayato "maṅgalan"ti vuccati. āha ca:-
"yaṁ buddho bhāsatī vācaṁ khemaṁ nibbānapattiyā
dukkhassantakiriyāya sā ve vācānamuttamā"ti. 1-
evaṁ imissā gāthāya bāhusaccañca, sippañca, vinayo ca susikkhito,
subhāsitā ca yā vācāti cattāri maṅgalāni vuttāni, maṅgalattañca nesaṁ tattha
tattha vibhāvitamevāti.
niṭṭhitā bāhusaccañcāti imissā gāthāya atthavaṇṇanā.
[265] idāni mātāpitūpaṭṭhānanti mātu ca pitu cāti mātāpitu.
upaṭṭhānanti upaṭṭhahanaṁ. puttānañca dārānañcāti puttadārassa. saṅgaṇhanaṁ
saṅgaho. na ākulā anākulā. kammāni eva kammantā. sesaṁ vuttanayamevāti
ayaṁ padavaṇṇanā.
atthavaṇṇanā pana evaṁ veditabbā:- mātā nāma janikā vuccati,
tathā pitā. upaṭṭhānaṁ nāma pādadhovanasambāhanaucchādananhāpanehi
catupaccayasampadānena ca upakārakaraṇaṁ. tattha yasmā mātāpitaro bahūpakārā puttānaṁ
atthakāmā anukampakā, yaṁ puttake bahi kīḷitvā paṁsumakkhitasarīrake āgate

footnote: 1 saṁ.sa. 15/213/228, khu.su. 25/457/419

page number: 091

disvā paṁsukaṁ puñchitvā matthakaṁ upasiṅghāyantā paricumbitvā 1- ca sinehaṁ
uppādenti, vassasatampi mātāpitaro sīsena pariharantā puttā tesaṁ paṭikāraṁ
kātumasamatthā. yasmā ca te āpādakā posakā imassa lokassa dassetāro
brahmasamā 2- pubbācariyasammatā, tasmā tesaṁ upaṭṭhānaṁ idha pasaṁsaṁ pecca saggasukhañca
āvahati, tena "maṅgalan"ti vuccati. vuttañhetaṁ bhagavatā:-
"brahmāti mātāpitaro pubbācariyāti vuccare
āhuneyyā ca puttānaṁ pajāya anukampakā.
tasmā hi ne namasseyya sakkareyya ca paṇḍito
annena atha pānena vatthena sayanena ca.
ucchādanena nhāpanena pādānaṁ dhovanena ca
tāya naṁ pāricariyāya mātāpitūsu paṇḍitā
idheva naṁ pasaṁsanti pecca sagge pamodatī"ti. 3-
aparo nayo:- upaṭṭhānaṁ nāma bharaṇakiccakaraṇakulavaṁsaṭṭhapanādipañcavidhaṁ, taṁ
pāpanivāraṇādipañcavidhadiṭṭhadhammikahitahetuto "maṅgalan"ti veditabbaṁ. vuttañcetaṁ 4-
bhagavatā:-
"pañcahi kho gahapatiputta ṭhānehi puttena puratthimā disā
mātāpitaro paccupaṭṭhātabbā `bhato ne bharissāmi, kiccaṁ nesaṁ
karissāmi, kulavaṁsaṁ ṭhapessāmi, dāyajjaṁ paṭipajjāmi, 5- atha vā pana
petānaṁ kālakatānaṁ dakkhiṇaṁ anuppadassāmī'ti. imehi kho gahapatiputta
pañcahi ṭhānehi puttena puratthimā disā mātāpitaro paccupaṭṭhitā pañcahi
ṭhānehi puttaṁ anukampanti, pāpā nivārenti, kalyāṇe nivesenti,

footnote: 1 chaßēéa. paricumbantā 2 chaßēéa. brahmasammatā
footnote: 3 aṅṭika. 20/31/127, khu.iti. 25/106/325, khu.jā. 28/162/66 (syā)
footnote: 4 chaßēéa. vuttañhetaṁ 5 chaßēéa. paṭipajjissāmi

page number: 092

sippaṁ sikkhāpenti, patirūpena dārena saṁyojenti, samaye dāyajjaṁ
niyyādentī"ti. 1-
apica yo mātāpitaro tīsu vatthūsu pasāduppādanena sīlasamādāpanena
pabbajjāya vā upaṭṭhahati, ayaṁ idha mātāpitupaṭṭhākānaṁ aggo, tassa taṁ
mātāpitūpaṭṭhānaṁ mātarā pitarā ca katassa upakārassa paccapakārabhūti anekesaṁ
diṭṭhadhammikānaṁ samparāyikānañca atthānaṁ padaṭṭhānato "maṅgalan"ti vuccati.
puttadārassāti ettha attano jātaputtāpi 2- dhītaropi puttātveva
saṅkhyaṁ gacchanti. dārāti vīsatiyā bhariyānaṁ yā kāci bhariyā. puttā ca dārā
ca puttadārā, 3- tassa puttadārassa. saṅgahoti sammānanādīhi upakārakaraṇaṁ. taṁ
susaṁvihitakammantatādidiṭṭhadhammikahitahetuto "maṅgalan"ti veditabbaṁ. vuttañcetaṁ 4-
bhagavatā "pacchimā disā puttadārā veditabbā"ti 5- ettha uddiṭṭhaṁ puttadāraṁ
bhariyāsaddena saṅgaṇhitvā:-
"pañcahi kho gahapatiputta ṭhānehi sāmikena pacchimā disā
bhariyā paccupaṭṭhātabbā, sammānanāya anavamānanāya anaticariyāya
issariyavossaggena alaṅkārānuppadānena. imehi kho gahapatiputta
pañcahi ṭhānehi sāmikena pacchimā disā bhariyā paccupaṭṭhitā
pañcahi ṭhānehi sāmikaṁ anukampati, susaṁvihitakammantā ca hoti,
susaṅgahitaparijanā ca, anaticārinī ca, sambhataṁ ca anurakkhati, dakkhā
ca hoti analasā sabbakiccesū"ti. 6-

footnote: 1 dī.pā. 11/267/164 2 sī. attano jātā puttāpi, chaßēéa. attanā janitā putatāpi
footnote: 3 chaßēéa. puttadāraṁ 4 chaßēéa. vuttañhetaṁ
footnote: 5 dī.pā. 11/266/164 6 dī.pā. 11/219/165

page number: 093

ayaṁ vā aparo nayo:- saṅgahoti dhammikāhi dānapiyavācātthacariyāhi
saṅgaṇhanaṁ. seyyathidaṁ? uposathadivasesu paribbayadānaṁ, nakkhattadivasesu
nakkhattadassāpanaṁ, maṅgaladivasesu maṅgalakaraṇaṁ, diṭṭhadhammikasamparāyikesu atthesu
ovādānusāsananti. taṁ pubbanayeneva 1- diṭṭhadhammikasampārayikahitahetuto devatāhipi
namassanīyabhāvahetuto ca "maṅgalan"ti veditabbaṁ, yathāha sakko devānamindo:-
"ye gahaṭṭhā puññakarā sīlavanto upāsakā
dhammena dāraṁ posenti te namassāmi mātalī"ti. 2-
anākulā kammantā nāma kālaññutāya patirūpakāritāya analasatāya
uṭṭhānavīriyasampadāya abyasanīyatāya ca kālātikkamanāppatirūpakaraṇākaraṇasithilakaraṇādi-
ākulabhāvavirahitā kasigorakkhavaṇijjādayo kammantā. ete attano vā
puttadārassa vā dāsakammakarānaṁ vā byattatāya evaṁ payojitā diṭṭheva dhamme
dhanadhaññavuḍḍhipaṭilābhahetuto "maṅgalan"ti vuttā. vuttañcetaṁ bhagavatā:-
"patirūpakārī dhuravā uṭṭhātā vindate dhananti 3- ca.
na divā soppasīlena rattiṁ uṭṭhānadessinā
niccaṁ mattena soṇḍena sakkā āvasituṁ gharaṁ.
atisītaṁ atiuṇhaṁ atisāyamidaṁ āhu
iti vissaṭṭhakammante atthā accenti māṇave.
yodha sītañca uṇhañca tiṇā bhiyyo na maññati
karaṁ purisakiccāni so sukhā na vihāyatī"ti 4- ca

footnote: 1 chaßēéa. vuttanayeneva 2 saṁ.sa. 15/264/283
footnote: 3 saṁ.sa. 15/246/259, khu.su. 25/189/370 4 dī.pā. 11/253/161

page number: 094

"bhoge saṁharamānassa bhamarasseva irīyato
bhogā sannicayaṁ yanti vammiko vūpaciyatī"ti 1- ca
evamādi.
evaṁ imissāpi gāthāya mātupaṭṭhānaṁ, pitupaṭṭhānaṁ, puttadārassa saṅgaho,
anākulā ca kammantāti cattāri maṅgalāni vuttāni, puttadārassa saṅgahaṁ vā
dvidhā katvā pañca, mātāpitūpaṭṭhānaṁ vā ekameva katvā tīṇi. maṅgalattañca
nesaṁ tattha tattha vibhāvitamevāti.
niṭṭhitā mātāpitūpaṭṭhānanti imissā gāthāya atthavaṇṇanā.
[266] idāni dānañcāti ettha dīyate imināti dānaṁ, attano
santakaṁ parassa paṭipādiyatīti vuttaṁ hoti. dhammassa cariyā, dhammā vā anapetā
cariyā dhammacariyā. Ñāyante "amhākaṁ ime"ti ñātakā. na avajjāni anavajjāni,
aninditāni agarahitānīti vuttaṁ hoti. sesaṁ vuttanayamevāti ayaṁ padavaṇṇanā.
atthavaṇṇanā pana evaṁ veditabbā:- dānaṁ nāma paraṁ uddissa
subuddhipubbikā 2- annādidasadānavatthupariccāgacetanā, taṁsampayutto vā alobho.
tena hi 3- taṁ vatthuṁ parassa paṭipādeti. tena vuttaṁ "dīyate imināti dānan"ti.
taṁ bahujanapiyatādīnaṁ 4- diṭṭhadhammikasamparāyikānaṁ phalavisesānaṁ adhigamahetuto
"maṅgalan"ti vuttaṁ "dāyako sīha dānapati bahuno janassa piyo hoti
mānāpo"ti 5- evamādīni cettha suttāni anussaritabbāni.

footnote: 1 dī.pā. 11/265/163 2 i. santuṭṭhipubbikā 3 chaßēéa. alobhena hi
footnote: 4 chaßēéa. bahujanapiyamanāpatādīnaṁ 5 aṅ.pañcaka. 22/34/41 (syā)

page number: 095

aparo nayo:- dānaṁ nāma duvidhaṁ āmisadānañca dhammadānañca.
tatthāmisadānaṁ vuttappakārameva. idhalokaparalokadukkhakkhayasukhāvahassa pana
sammāsambuddhappaveditassa dhammassa paresaṁ hitakāmatāya desanā dhammadānaṁ. imesañca
dvinnaṁ dānānaṁ etadeva aggaṁ. yathāha:-
"sabbadānaṁ dhammadānaṁ jināti
sabbarasaṁ dhammaraso jināti
sabbaratiṁ dhammarati jināti
taṇhakkhayo sabbadukkhaṁ jinātī"ti. 1-
tattha āmisadānassa maṅgalattaṁ vuttameva. dhammadānaṁ pana yasmā
atthapaṭisaṁveditādīnaṁ guṇānaṁ padaṭṭhānaṁ, tasmā "maṅgalan"ti vuccati. vuttañhetaṁ
bhagavatā:-
"yathā yathā bhikkhave bhikkhu yathāsutaṁ yathāpariyattaṁ dhammaṁ vitthārena
paresaṁ deseti, tathā tathā so tasmiṁ dhamme atthapaṭisaṁvedī ca hoti
dhammapaṭisaṁvedī cā"ti 2- evamādi.
dhammacariyā nāma dasakusalakammapathacariyā. yathāha:- "tividhaṁ kho gahapatayo kāyena
dhammacariyā samacariyā hotī"ti 3- evamādi. sā panesā dhammacariyā saggalokupapattihetuto
"maṅgalan"ti veditabbā. vuttañhetaṁ bhagavatā "dhammacariyāsamacariyāhetu
kho gahapatayo evamidhekacce sattā kāyassa bhedā paraṁmaraṇā sugatiṁ saggaṁ
lokaṁ upapajjantī"ti. 4-
Ñātakā nāma mātito vā pitito vā yāva sattamā pitāmahayugā
sambandhā. tesaṁ bhogapārijuññena vā byādhipārijuññena vā abhihatānaṁ attano

footnote: 1 khuḍha. 25/345/78 2 dī.pā. 11/355/250-1, aṅ.pañcaka. 22/26/22-3 (syā)
footnote: 3 maßēáū. 12/441/390 4 maßēáū. 12/439/388

page number: 096

samīpaṁ āgatānaṁ yathābalaṁ ghāsacchādanadhanaññādīhi saṅgaho pasaṁsādīnaṁ diṭṭhadhammikānaṁ
sugatigamanādīnañca samparāyikānaṁ visesādhigamānaṁ hetuto "maṅgalan"ti vuccati.
anavajjāni kammāni nāma uposathaṅgasamādānaveyyāvaccakaraṇāarāmavana-
ropanasetukaraṇādīni kāyavacīmanosuccaritakammāni. tāni hi nānappakārahitasukhādhigamahetuto
"maṅgalan"ti vuccanti. "ṭhānaṁ kho panetaṁ visākhe vijjati yaṁ idhekacco itthī vā
puriso vā aṭṭhaṅgasamannāgataṁ uposathaṁ upavisitvā kāyassa bhedā paraṁ maraṇā
cātumahārājikānaṁ devānaṁ sahabyataṁ upapajjeyyā"ti 1- evamādīni cettha suttāni
anussaritabbānīti.
evaṁ imissā gāthāya dānañca, dhammacariyā ca, ñātakānañca saṅgaho
anavajjāni kammānīti cattāri maṅgalāni vuttāni, maṅgalattañca nesaṁ tattha tattha
vibhāvitamevāti.
niṭṭhitā dānañcāti imissā gāthāya atthavaṇṇanā.
[267] idāni āratī viratīti ettha āratīti āramaṇaṁ. viratīti viramaṇaṁ,
viramanti vā etāya sattāti virati. pāpāti akusalā. madanīyaṭṭhena majjaṁ,
majjapānaṁ, pānaṁ majjapanaṁ, tato majjapānā, saṁyamanaṁ saṁyamo. appamajjanaṁ
appamādo. dhammesūti kusalesu. sesaṁ vuttanayamevāti ayaṁ padavaṇṇanā.
atthavaṇṇanā pana evaṁ veditabbā:- ārati nāma pāpe ādīnavadassino
manasā eva anabhirati:- virati nāma kammadvāravasena kāyavācāhi viramaṇaṁ. sā
cesā virati nāma sampattavirati samādānavirati samudchedaviratīti tividhā hoti yā

footnote: 1 aṅ.aṭṭhaka. 23/133/263 (syā)

page number: 097

kulaputtassa attano jātiṁ vā kulaṁ vā gottaṁ vā paṭicca "na me etaṁ patirūpaṁ,
yvāhaṁ imaṁ pāṇaṁ haneyyaṁ, adinnaṁ ādiyeyyan "tiādinā nayena sampattavatthuto
virati, ayaṁ sampattavirati nāma. sikkhāpadasamādānavasena pana pavattā samādānavirati
nāma, yassā pavattito pabhuti kulaputto pāṇātipātādīni na samācarati.
ariyamaggasampayuttā samudchedavirati nāma, yassā pavattito pabhuti ariyasāvakassa pañca
bhayāni verāni vūpasantāni honti. pāpaṁ nāma yantaṁ "pāṇātipāto kho
gahapatiputta kammakileso adinnādānaṁ .pe. kāmesumicchācāro .pe.
musāvādo"ti evaṁ vitthāretvā
"pāṇātipāto adinnādānaṁ musāvādo ca vuccati
paradāragamanañceva nappasaṁsanti paṇḍitā"ti 1-
evaṁ gāthāya saṅgahitaṁ kammakilesasaṅkhātaṁ catubbidhaṁ akusalaṁ, tato pāpā. sabbāpesā
ārati ca virati ca diṭṭhadhammikasamparāyikabhayaverappahānādinānappakāravisesādhigamahetuto
"maṅgalan"ti vuccati. "pāṇātipātā paṭivirato kho gahapatiputta ariyasāvako"ti-
ādīni cettha suttāni anussaritabbāni.
majjapānā ca saṁyamo nāma pubbe vuttasurāmerayamajjapamādaṭṭhānā
veramaṇiyā cetaṁ adhivacanaṁ. yasmā pana majjapāyī atthaṁ na jānāti, dhammaṁ na
jānāti, mātupi antarāyaṁ karoti, pitu buddhapaccekabuddhatathāgatasāvakānampi
antarāyaṁ karoti, diṭṭhadhamme garahaṁ, samparāye duggatiṁ aparāpariyāye ummādaṁ
pāpuṇāti. majjapānā pana saṁyamo 2- tesaṁ dosānaṁ vūpasamaṁ tabbiparītaguṇasampadañca
pāpuṇāti. tasmā ayaṁ majjapānā saṁyamo "maṅgalan"ti veditabbo.
kusalesu dhammesu appamādo nāma "kusalānaṁ vā dhammānaṁ bhāvanāya asakkaccakiriyatā
asātaccakiriyatā anaṭṭhitakiriyatā olīnavuttitā nikkhittacchandatā nikkhittadhuratā

footnote: 1 dī.pā. 11/245/157 2 chaßēéa..i.saṁyato

page number: 098

anāsevanā abhāvanā abahulīkammaṁ anadhiṭṭhānaṁ ananuyogo pamādo. yo evarūpo
pamādo pamajjanā pamajjitattaṁ, ayaṁ vuccati, pamādo"ti 1- ettha vuttassa pamādassa
paṭipakkhanayena atthato kusalesu dhammesu satiyā avippavāso veditabbo. so
nānappakārakusalādhigamahetuto vā 2- amatādhigamahetuto vā 2- "maṅgalan"ti vuccati.
tattha "appamattassa ātāpino"ti 3- ca "appamādo amataṁ padan"ti 4- ca evamādi
satthu sāsanaṁ anussaritabbanti.
evaṁ imissā gāthāya pāpā virati, majjapānā saṁyamo, kusalesu dhammesu
appamādoti tīṇi maṅgalāni vuttāni, maṅgalattañca nesaṁ tattha tattha vibhāvitamevāti.
niṭṭhitā āratī viratīti imissā gāthāya atthavaṇṇanā.
[268] idāni gāravo cāti ettha gāravoti garubhāvo. nivātoti
nīcavuttitā. santuṭṭhīti santoso. katassa jānanatā kataññutā. kālenāti khaṇena
samayena. dhammassa savanaṁ dhammassavanaṁ. sesaṁ vuttanayamevāti ayaṁ padavaṇṇanā.
atthavaṇṇanā pana evaṁ veditabbā:- gāravo nāma garukārappayogārahesu
buddhapaccekabuddhatathāgatasāvakāacariyupajjhāyamātipitijeṭṭhabhātikabhaginiādīsu yathānurūpaṁ
garukāro garukaraṇaṁ sagāravatā. svāyaṁ 5- gāravo yasmā sugatigamanādīnaṁ hetu. yathāha:-
"garukātabbaṁ garukaroti, mānetabbaṁ māneti, pūjetabbaṁ pūjeti.
so tena kammena evaṁ samattena evaṁ samādinnena kāyassa bhedā
paraṁ maraṇā sugatiṁ saggaṁ lokaṁ upapajjati. no ce kāyassa bhedā
.pe. upapajjati, sace manussattaṁ āgacchati, yattha yattha
paccājāyati uccākulīno hotī"ti. 6-

footnote: 1 abhi.vi. 35/846/427 2 chaßēéa. ca 3 maßēéa. 13/18/13
footnote: 4 khuḍha. 25/21/19 5 sī. sa cāyaṁ 6 ma.u. 14/295/266

page number: 099

yathācāha "sattime bhikkhave aparihāniyā dhammā. katame satta,
satthugāravatā"tiādi. 1- tasmā maṅgalanti vuccati.
nivāto nāma nīcamanatā nivātavuttitā, yāya nivātavuttitāya 2- samannāgato
puggalo nīhatamāno nīhatadappo pādapuñchanacoḷakasamo chinnavisāṇusabhasamo
uddhaṭadāṭhasappasamo ca hutvā saṇho sakhilo sukhasambhāso ca hoti, ayaṁ nivāto.
svāyaṁ yasādiguṇapaṭilābhahetuto "maṅgalan"ti vuccati. āha ca "nivātavutti
atthaddho, tādiso labhate yasan"ti 3- evamādi.
santuṭṭhi nāma itarītarapaccayasantoso, so dvādasavidho hoti. seyyathidaṁ?
cīvare yathālābhasantoso yathābalasantoso yathāsāruppasantosoti tividho. evaṁ
piṇḍapātādīsu.
tassāyaṁ pabhedasaṁvaṇṇanā:- idha bhikkhu cīvaraṁ labhati sundaraṁ vā asundaraṁ
vā, so teneva yāpeti, aññaṁ na pattheti, labhantopi na gaṇhāti, ayamassa
cīvare yathālābhasantoso. atha pana ābādhiko hoti, garucīvaraṁ pārupanto oṇamati
vā kilamati vā. so sabhāgena bhikkhunā saddhiṁ taṁ parivattetvā sallahukena
yāpentopi santuṭṭhova hoti, ayamassa cīvare yathābalasantoso. aparo bhikkhu
paṇītapaccayalābhī hoti, so paṭṭacīvarādīnaṁ aññataraṁ mahagghacīvaraṁ labhitvā "idaṁ
therānaṁ cirapabbajitānaṁ bahussutānañca anurūpan"ti tesaṁ taṁ datvā attanā
saṅkārakūṭā vā aññato vā kutoci nantakāni uccinitvā saṅghāṭiṁ katvā
dhārentopi santuṭṭhova hoti, ayamassa cīvare yathāsāruppasantoso.
idha pana bhikkhu piṇḍapātaṁ labhati lūkhaṁ vā paṇītaṁ vā, so teneva
yāpeti, aññaṁ na pattheti labhantopi na gaṇhāti, ayamassa piṇḍapāte

footnote: 1 aṅ.sattaka. 23/29/28-31 2 chaßēéa. ayaṁ pāṭho na dissati 3 dī.pā. 11/273/167

page number: 100

yathālābhasantoso. atha pana ābādhiko hoti, lūkhaṁ piṇḍapātaṁ bhuñjitvā
bāḷhaṁ rogātaṅkaṁ pāpuṇāti, so sabhāgassa bhikkhuno taṁ datvā tassa hatthato
sappidadhimadhukhīrādīni bhuñjitvā samaṇadhammaṁ karontopi santuṭṭhova hoti, ayamassa
piṇḍapāte yathābalasantoso. aparo bhikkhu paṇītaṁ piṇḍapātaṁ labhati, so
"ayaṁ piṇḍapāto therānaṁ cirapabbajitānaṁ aññesañca paṇītapiṇḍapātaṁ vinā
ayāpentānaṁ sabrahmacārīnaṁ anurūpo"ti tesaṁ taṁ 1- datvā attanā piṇḍāya
caritvā missakāhāraṁ bhuñjantopi santuṭṭhova hoti, ayamassa piṇḍapāte
yathāsāruppasantoso.
idha pana bhikkhuno senāsanaṁ pāpuṇāti, so teneva santussati, puna
aññaṁ sundaratarampi pāpuṇantaṁ na gaṇhāti, ayamassa senāsane yathālābhasantoso.
atha pana ābādhiko hoti, nivātasenāsane vasanto ativiya pittarogādīhi
āturīyati, so sabhāgassa bhikkhuno taṁ datvā tassa pāpuṇante 2- savātasītalasenāsane
vasitvā samaṇadhammaṁ karontopi santuṭṭhova hoti, ayamassa senāsane
yathābalasantoso. aparo bhikkhu sundaraṁ senāsanaṁ pattampi na sampaṭicchati
"sundarasenāsanaṁ pamādaṭṭhānaṁ, tatra nisinnassa thinamiddhaṁ okkamati, niddābhibhūtassa
ca puna paṭibujjhato kāmavitakkā samudācarantī"ti, so taṁ paṭikkhipitvā
abbhokāsarukkhamūlapalāsapuñjādīsu 3- yattha katthaci nivasantopi santuṭṭhova hoti,
ayamassa senāsane yathāsāruppasantoso.
idha pana bhikkhu bhesajjaṁ labhati harītakaṁ vā āmalakaṁ vā, so teneva
yāpeti, añañehi laddhaṁ sappimadhuphāṇitādimpi na pattheti, labhantopi na gaṇhāti

footnote: 1 chaßēéa. tanti na dissati
footnote: 2 chaßēéa. pāpuṇanake 3 chaßēéa. abbhokāsarukkhamūlapaṇṇakuṭīsu

page number: 101

ayamassa gilānapaccaye yathālābhasantoso. atha pana ābādhiko telenatthiko
phāṇitaṁ labhati, so taṁ sabhāgassa bhikkhuno datvā tassa hatthato telena
bhesajjaṁ katvā samaṇadhammaṁ karontopi santuṭṭhova hoti, ayamassa gilānapaccaye
yathābalasantoso. aparo bhikkhu ekasmiṁ bhājane pūtimuttaharītakaṁ ṭhapetvā
ekasmiṁ catumadhuraṁ "gaṇhāhi 1- bhante yadicchasī"ti vuccamāno sacassa tesaṁ
dvinnaṁ aññatarena byādhi vūpasamati, atha "pūtimuttaharītakaṁ nāma buddhādīhi
vaṇṇitaṁ, ayañca pūtimuttabhesajjaṁ nissāya pabbajjā, tattha te yāvajīvaṁ
ussāho karaṇīyoti 2- vuttan"ti cintento catumadhurabhesajjaṁ paṭikkhipitvā
muttaharītakena bhesajjaṁ karontopi paramasantuṭṭhova hoti, ayamassa gilānapaccaye
yathāsāruppasantoso.
evampabhedo sabbopeso santoso santuṭṭhīti vuccati. sā
atricchatāpāpicchatāmahicchatādīnaṁ pāpadhammānaṁ pahānādhigamahetuto sugatihetuto
mariyamaggasambhārabhāvato cātuddisādibhāvahetuto ca "maṅgalan"ti veditabbā. āha ca:-
"cātuddiso appaṭigho ca hoti
santussamāno itarītarenā"ti 3-
evamādi.
kataññutā nāma appassa vā bahussa vā yena kenaci katassa
upakārassa punappunaṁ anussaraṇabhāvena jānanatā. apica nerayikādidukkhaparittāṇato
puññāni eva pāṇīnaṁ bahūpakārāni, yato 4- tesampi upakārānussaraṇatā
"kataññutā"ti veditabbā. sā sappurisehi pasaṁsanīyatādinānappakāravisesādhigamahetuto

footnote: 1 chaßēéa. gaṇhatha 2 vißēáahā. 4/128/129
footnote: 3 khu.su. 25/42/343, khu.cūḷa. 30/689/345 (syā) 4 chaßēéa. tato

page number: 102

"maṅgalan"ti vuttā. āha ca "dveme bhikkhave puggalā dullabhā lokasmiṁ.
katame dve, yo ca pubbakārī, yo ca kataññū katavedī"ti 1-
kālena dhammassavanaṁ nāma yasmiṁ kāle uddhaccasahagataṁ cittaṁ hoti,
kāmavitakkādīnaṁ vā aññatarena abhibhūtaṁ, tasmiṁ kāle tesaṁ vinodanatthaṁ dhammassavanaṁ.
apare āhu:- pañcame divase dhammassavanaṁ kākena dhammassavanaṁ nāma. yathāha
āyasmā anuruddho "pañcāhikaṁ kho pana mayaṁ bhante sabbarattiṁ dhammiyā
kathāya sannisīdāmā"ti. 2-
apica yasmiṁ kāle kalyāṇamitte upasaṅkamitvā sakkā hoti attano
kaṅkhāpaṭivinodakaṁ dhammaṁ sotuṁ, tasmiṁ kālepi dhammassavanaṁ "kālena dhammassavanan"ti
veditabbaṁ. yathāha "te kālena kālaṁ upasaṅkamitvā paripucchati paripañhatī"tiādi. 3-
tadetaṁ kālena dhammassavanaṁ nīvaraṇappahānacaturānisaṁsāasavakkhayādhigamanādinānappakāra-
visesādhigamahetuto "maṅgalan"ti veditabbaṁ. vuttañhetaṁ bhagavatā 4- :-
"yasmiṁ bhikkhave samaye ariyasāvako aṭṭhikatvā manasikaritvā
sabbacetaso samannāharitvā ohitasoto dhammaṁ suṇāti, pañcassa
nīvaraṇāni tasmiṁ samaye na hontī"ti 5- ca.
"sotānugatānaṁ bhikkhave dhammānaṁ .pe. suppaṭividdhānaṁ
cattāro ānisaṁsā pāṭikaṅkhā"ti 6- ca.
"cattārome bhikkhave dhammā kālena kālaṁ sammā bhāviyamānā
sammā anuparivattiyamānā anupubbena āsavānaṁ khayaṁ pāpenti. katame
cattāro, kālena dhammassavanan"ti ca evamādīni. 7-

footnote: 1 aṅḍuka. 20/120/83 2 vißēáahā. 5/466/250, maßēáū. 12/327/291
footnote: 3 dī.pā. 11/158/262 4 chaßēéa. ayaṁ pāṭho na dissati 5 saṁßēáahā. 19/219/86
footnote: 6 aṅ. catukka. 21/191/210 7 aṅ.catukka. 21/147/159

page number: 103

evamissā gāthāya gāravo, nivāto, santuṭṭhi, kataññutā,
kālena dhammassavananti pañca maṅgalāni vuttāni, maṅgalattañca nesaṁ tattha
tattha vibhāvitamevāti.
niṭṭhitā gāravo ca nivāto cāti imissā gāthāya atthavaṇṇanā.
[269] idāni khantī cāti ettha khamanaṁ khanti. padakkhiṇaggāhitāya
sukhaṁ vaco asminti suvaco, suvacassa kammaṁ sovacassaṁ, sovacassassa bhāvo
sovacassatā. kilesānaṁ samitattā samaṇā. dassananti pekkhaṇaṁ. dhammassa sākacchā
dhammasākacchā. sesaṁ vuttanayamevāti ayaṁ padavaṇṇanā.
atthavaṇṇanā pana evaṁ veditabbā:- khanti nāma adhivāsanakhanti,
yāya samannāgato bhikkhu dasahi akkosavatthūhi akkosante, vadhabandhādīhi vā
vihiṁsante puggale asuṇanto viya apassanto viya ca nibbikāro hoti
khantivādī viya. yathāha:-
"ahū atītamaddhānaṁ samaṇo khantidīpano
taṁ khantiyāyeva ṭhitaṁ kāsirājā achedayī"ti. 1-
bhadrakato 2- vā manasikaroti tato uttari aparādhābhāvena āyasmā
puṇṇatthero viya. yathāha:-
"sace maṁ bhante sunāparantakā manussā akkosissanti
paribhāsissanti, tattha me evaṁ bhavissati bhaddakā vatime sunāparantakā
manussā, subhaddakā vatime sunāparantakā manussā, yaṁ me nayime
pāṇinā pahāraṁ dentī"tiādi. 3-

footnote: 1 khu.jā. 27/552/137 (syā) 2 chaßēéa. bhaddakato
footnote: 3 ma.u. 14/396/341-2, saṁ.saḷā. 18/115/77 (syā)

page number: 104

yāya ca samannāgato isīnampi pasaṁsanīyo hoti. yathāha sarabhaṅgo isi:-
"kodhaṁ vadhitvā na kadāci socati
makkhappahānaṁ isayo vaṇṇayanti
sabbesaṁ vuttaṁ pharusaṁ khametha
etaṁ khantiṁ uttamamāhu santo"ti. 1-
devatānampi pasaṁsanīyo hoti. yathāha sakko devānamindo:-
"yo have balavā santo dubbalassa titikkhati
tamāhu paramaṁ khantiṁ niccaṁ khamati dubbalo"ti. 2-
buddhānampi pasaṁsanīyo hoti. yathāha bhagavā:-
"akkosaṁ vadhabandhañca aduṭṭho yo titikkhati
khantībalaṁ balānīkaṁ tamahaṁ brūmi brāhmaṇan"ti. 3-
sā panesā khanti etesañca idha saṁvaṇṇitānaṁ aññesañca guṇānaṁ
adhigamahetuto "maṅgalan"ti veditabbā.
sovacassatā nāma sahadhammikaṁ vuccamāne vikkhepaṁ vā tuṇhībhāvaṁ vā
guṇadosacintanaṁ vā anāpajjitvā ativiya ādarañca gāravañca nīcamanatañca
purakkhatvā "sādhū"ti vacanakaraṇatā. sā sabrahmacārīnaṁ santikā
ovādānusāsanīpaṭilābhahetuto dosappahānaguṇādhigamahetuto ca "maṅgalan"ti vuccati.
samaṇānaṁ dassanaṁ nāma upasamitakilesānaṁ bhāvitakāyavacīcittapaññānaṁ
uttamadamathasamathasamannāgatānaṁ pabbajitānaṁ upasaṅkamanupaṭṭhānānussaraṇasavanadassanaṁ,

footnote: 1 khu.jā. 27/2458/538 (syā) 2 saṁ.sa. 15/250/266,269 3 khuḍha. 25/399/86

page number: 105

sabbampi lāmakadesanāya 1- "dassanan"ti vuttaṁ. taṁ "maṅgalan"ti veditabbaṁ. kasmā?
bahūpakārattā. āha ca "dassanampahaṁ bhikkhave tesaṁ bhikkhūnaṁ bahūpakāraṁ
vadāmī"tiādi. 2- yato hitakāmena kulaputtena sīlavante bhikkhū gharadvāraṁ sampatte
disvā yadi deyyadhammo atthi, yathābalaṁ deyyadhammena patimānetabbā. yadi
natthi, pañcapatiṭṭhitaṁ katvā vanditabbā. tasmiṁ asampajjamāne añjaliṁ
paggahetvā namassitabbā, tasmimpi asampajjamāne pasannacittena piyacakkhūhi
sampassitabbā. evaṁ dassanamūlakenāpi hi puññena anekāni jātisahassāni
cakkhumhi rogo vā doso vā ussahā vā pīḷakā vā na honti, vippasannāni
pañcavaṇṇasassirikāni honti cakkhūni ratanavimāne ugghāṭitamaṇikavāṭasadisāni,
satasahassakappamattaṁ devesu manussesu ca sabbasampattīnaṁ lābhī hoti, anacchariyaṁ
cetaṁ, yaṁ manussabhūto sappaññajātiko sammā pavattitena samaṇadassanamayena
puññena evarūpaṁ vipākasampattiṁ anubhaveyya, yattha tiracchānagatānampi kevalaṁ
saddhāmattakajanitassa samaṇadassanassa evaṁ vipākasampattiṁ vaṇṇayanti:-
"ulūko 3- maṇḍalakkhiko
vediyake 4- ciradīghavāsiko
sukhito vata kosiyo ayaṁ
kāluṭṭhitaṁ passati buddhavaraṁ.
mayi cittaṁ pasādetvā bhikkhusaṁghe anuttare
kappānaṁ satasahassāni duggatiṁ so na gacchati.
devalokā cavitvāna kusalakammena codito
bhavissati anantañāṇo somanassoti vissuto"ti. 5-

footnote: 1 ma. vilāsikadesanāya, cha. omakadesanāya
footnote: 2 khu.iti. 25/104/323 3 sī. ulūkako
footnote: 4 ma. vedisake 5 pa.sū. 1/337, khuddaka.a. 10/132

page number: 106

kālena dhammasākacchā nāma padose vā paccūse vā dve suttantikā
bhikkhū aññamaññaṁ suttantaṁ sākacchanti, vinayadharā vinayaṁ, ābhidhammikā abhidhammaṁ,
jātakabhāṇakā jātakaṁ, aṭṭhakathikā aṭṭhakathaṁ, līnuddhatavicikicchāparetacittavisodhanatthaṁ
vā tamhi tamhi kāle sākacchanti, ayaṁ kālena dhammasākacchā. sā
āgamabyattiādīnaṁ guṇānaṁ hetuto "maṅgalan"ti vuccatīti.
evaṁ imissā gāthāya khanti, sovacassatā, samaṇānañca dassanaṁ,
kālena dhammasākacchāti cattāri maṅgalāni vuttāni, maṅgalattañca nesaṁ tattha
tattha vibhāvitamevāti.
niṭṭhitā khantī cāti imissā gāthāya atthavaṇṇanā.
[270] idāni tapo cāti ettha pāpake akusale dhamme tapatīti
tapo. brahmaṁ cariyanti brahmacariyaṁ, brahmānaṁ vā cariyaṁ brahmacariyaṁ.
seṭṭhacariyanti vuttaṁ hoti. ariyasaccānaṁ dassanaṁ ariyasaccāna dassanaṁ. ariyasaccāni
dassanantipi eke, taṁ na sundaraṁ. nikkhantaṁ vānatoti nibbānaṁ, sacchikaraṇaṁ
sacchikiriyā, nibbānassa sacchikiriyā nibbānasacchikiriyā. sesaṁ vuttanayamevāti ayaṁ
padavaṇṇanā.
atthavaṇṇanā pana evaṁ veditabbā:- tapo nāma abhijjhādomanassādīnaṁ
tapanato indriyasaṁvaro, kosajjassa vā tapanato vīriyaṁ. tena hi samannāgato
puggalo ātāpīti vuccati. svāyaṁ abhijjhādippahānajhānādipaṭilābhahetuto
"maṅgalan"ti veditabbo.
brahmacariyaṁ nāma methunaviratisamaṇadhammasāsanamaggānaṁ adhivacanaṁ. tathā hi
"abrahmacariyaṁ pahāya brahmacārī hotī"ti 1- evamādīsu methunavirati brahmacariyanti

footnote: 1 dī.sī. 9/194/64, maßēáū. 12/292/256

page number: 107

vuccati. "bhagavati no āvuso brahmacariyaṁ vussatī"ti 1- evamādīsu samaṇadhammo.
"na tāvāhaṁ pāpima parinibbāyissāmi, yāva me idaṁ brahmacariyaṁ na iddhañceva
bhavissati phītañca vitthārikaṁ bāhujaññan"ti 2- evamādīsu sāsanaṁ. "ayameva kho
bhikkhu ariyo aṭṭhaṅgiko maggo brahmacariyaṁ. seyyathidaṁ, sammādiṭṭhī"ti 3-
evamādīsu maggo. idha pana ariyasaccadassanena parato maggassa gahitattā avasesaṁ
sabbampi vaṭṭati. taṁ cetaṁ uparūpari nānappakāravisesādhigamahetuto "maṅgalan"ti
veditabbaṁ.
ariyasaccāna dassanaṁ nāma kumārapañhe vuttatthānaṁ catunnaṁ ariyasaccānaṁ
abhisamayavasena maggadassanaṁ. taṁ saṁsāradukkhavītikkamahetuto "maṅgalan"ti vuccati.
nibbānasacchikiriyā nāma idha arahattaphalaṁ "nibbānan"ti adhippetaṁ.
tampi hi pañcagativānanena 4- vānasaññitāya taṇhāya nikkhantattā "nibbānan"ti
vuccati. tassa patti vā paccavekkhaṇā vā "sacchikiriyā"ti vuccati. itarassa pana
nibbānassa ariyasaccānaṁ dassaneneva sacchikiriyā siddhā, tenetaṁ idha na
adhippetaṁ. evamesā nibbānasacchikiriyā diṭṭhadhammasukhavihārahetuto "maṅgalan"ti
veditabbā.
evamimissā gāthāya tapo ca, brahmacariyañca, ariyasaccāna dassanaṁ,
nibbānasacchikiriyāti cattāri maṅgalāni vuttāni, maṅgalattañca nesaṁ tattha tattha
vibhāvitamevāti.
niṭṭhitā tapo cāti imissā gāthāya atthavaṇṇanā.
[271] idāni phuṭṭhassa lokadhammehīti ettha phuṭṭhassāti phusitassa
chupitassa sampattassa. loke dhammā lokadhammā, yāva lokappavatti, tāva

footnote: 1 maßēáū. 12/257/217 2 dīßēáahā. 10/168/95, saṁßēáahā. 19/822-229, khu.u. 25/51/183
footnote: 3 saṁßēáahā. 19/6/6 4 ka....vānena

page number: 108

anivattikā dhammāti vuttaṁ hoti. cittanti mano mānasaṁ. yassāti navassa vā
majjhimassa vā therassa vā. na kampatīti na calati na vedhati. asokanti
nissokaṁ abbūḷhasokasallaṁ. virajanti vigatarajaṁ viddhaṁsitarajaṁ. khemanti abhayaṁ
nirupaddavaṁ. sesaṁ vuttanayamevāti ayaṁ tāva padavaṇṇanā.
atthavaṇṇanā pana evaṁ veditabbā:- phuṭṭhassa lokadhammehi yassa
cittaṁ na kampati, yassa lābhālābhādīhi aṭṭhahi lokadhammehi phuṭṭhassa ajjhotthaṭassa
cittaṁ na kampati na calati na vedhati, tassa taṁ cittaṁ kenaci akampanīyaṁ
lokuttaramaggāvahanato 1- "maṅgalan"ti veditabbaṁ.
kassa ca 2- etehi phuṭṭhassa cittaṁ na kampati? arahato khīṇāsavassa,
na aññassa kassaci. vuttañhetaṁ:-
"selo yathā ekagghano vātena na samīrati
evaṁ rūpā rasā saddā gandhā phassā ca kevalā.
iṭṭhā dhammā aniṭṭhā ca nappavedhenti tādino
ṭhitaṁ cittaṁ vippamuttaṁ vayañcassānupassatī"ti. 3-
asokaṁ nāma khīṇāsavasseva cittaṁ. tañhi yo "soko socanā sokacitattaṁ
antosoko antoparisoko cetaso parijjhāyitattan"tiādinā 4- nayena vuccati
soko, tassa abhāvato asokaṁ. keci nibbānaṁ vadanti, taṁ purimapadena
nānusandhiyati. yathā ca asokaṁ, evaṁ virajaṁ khemantipi khīṇāsavasseva cittaṁ.
tañhi rāgadosamoharajānaṁ vigatattā virajaṁ, catūhi ca yogehi khemattā khemaṁ.
yato etaṁ tena tenākārena tamhi tamhi pavattikkhaṇe gahetvā niddiṭṭhavasena

footnote: 1 chaßēéa....bhāvāvahanato 2 chaßēéa. pana
footnote: 3 vißēáahā. 5/244/8, aṅ.chakka. 22/326/424 (syā) 4 abhi.vi. 35/237/164

page number: 109

tividhampi appavattakkhandhatādilokuttamabhāvāvahanato āhuneyyādibhāvāvahanato ca
"maṅgalan"ti veditabbaṁ.
evaṁ imissā gāthāya aṭṭhalokadhammehi akampitacittaṁ, asokacittaṁ,
virajacittaṁ, khemacittanti cattāri maṅgalāni vuttāni, maṅgalattañca nesaṁ tattha tattha
vibhāvitamevāti.
niṭṭhitā phuṭṭhassa lokadhammehīti imissā gāthāya atthavaṇṇanā.
[272] evaṁ bhagavā "asevanā ca bālānan"tiādīhi dasahi gāthāhi
aṭṭhattiṁsa maṅgalāni kathetvā idāni etāneva attanā vuttāni maṅgalāni
thunanto "etādisāni katvānā"ti imaṁ avasānagāthaṁ abhāsīti.
tassāyaṁ atthavaṇṇanā:- etādisānīti etāni īdisāni mayā
vuttappakārāni bālānaṁ asevanādīni. katvānāti katvā. katvāna katvā
karitvāti hi atthato anaññaṁ. sabbatthamaparājitāti sabbattha khandhakilesābhisaṅkhāra-
devaputtamārappabhedesu catūsu paccatthikesu ekenapi aparājitā hutvā,
sayameva te cattāro māre parājetvāti vuttaṁ hoti. makāro cettha
padasandhikaraṇamattoti viññātabbo.
sabbattha sotthiṁ gacchantīti etādisāni maṅgalāni katvā catūhi mārehi
aparājitā hutvā sabbattha idhalokaparalokesu ṭhānacaṅkamādīsu ca sotthiṁ
gacchanti, bālasevanādīhi ye uppajjeyyuṁ āsavāvighātapariḷāhā, tesaṁ abhāvā
sotthiṁ gacchanti, anupaddavā anupasaggā 1- khemino appaṭibhayā gacchantīti vuttaṁ
hoti. anunāsiko cettha gāthābandhasukhatthaṁ vuttoti veditabbo.
tantesaṁ maṅgalamuttamanti iminā gāthāpadena bhagavā desanaṁ niṭṭhāpesi.
kathaṁ? evaṁ devaputta ye etādisāni karonti, te yasmā sabbattha sotthiṁ

footnote: 1 chaßēéa. anupaddutā anupasaṭṭhā

page number: 110

gacchanti, tasmā taṁ bālānaṁ asevanādi aṭṭhattiṁsavidhampi tesaṁ etādisānaṁ
maṅgalakārakānaṁ 1- maṅgalamuttamaṁ seṭṭhaṁ pavaranti gaṇhāhīti.
evañca bhagavatā niṭṭhāpitāya desanāya pariyosāne koṭisatasahassā
devatā arahattaṁ pāpuṇiṁsu, sotāpattisakadāgāmianāgāmiphalappattānaṁ gaṇanā
asaṅkhyeyyā ahosi. atha bhagavā dutiyadivase ānandattheraṁ āmantesi "imaṁ
ānanda rattiṁ aññatarā devatā maṁ upasaṅkamitvā maṅgalapañhaṁ pucchi,
athassāhaṁ aṭṭhattiṁsa maṅgalāni abhāsiṁ, uggaṇha ānanda imaṁ maṅgalapariyāyaṁ,
uggahetvā bhikkhū vācehī"ti. thero uggaṇhitvā 2- bhikkhū vācesi. tayidaṁ
ācariyaparamparābhataṁ yāvajjatanā pavattati, evamidaṁ brahmacariyaṁ iddhañceva
phītañca vitthārikaṁ bāhujaññaṁ puthubhūtaṁ yāva. devamanussehi suppakāsitanti
veditabbaṁ.
idāni etesveva maṅgalesu ñāṇaparicayapāṭavatthaṁ ayaṁ ādito pabhuti
yojanā:- evamime idhalokaparalokalokuttarasukhakāmā sattā bālajanasevanaṁ
pahāya, paṇḍite nissāya, pūjaneyye pūjento, patirūpadesavāsena
pubbekatapuññatāya ca kusalappavattiyaṁ codiyamānā, attānaṁ sammā paṇidhāya,
bāhusaccasippavinayehi alaṅkatattabhāvā, vinayānurūpaṁ subhāsitaṁ bhāsamānā, yāva gihibhāvaṁ
na vijahanti, tāva mātāpitūpaṭṭhānena porāṇaṁ iṇamūlaṁ visodhayamānā, puttadārassa
saṅgahena navaṁ iṇamūlaṁ payojayamānā, anākulakammantatāya dhanadhaññādisamiddhiṁ
pāpuṇantā, dānena bhogasāraṁ dhammacariyāya jīvitasārañca gahetvā, ñātisaṅgahena
sakajanahitaṁ anavajjakammantatāya parajanahitañca karontā, pāpaviratiyā parūpaghātaṁ
majjapānasaṁyamena attūpaghātañca vivajjitvā, dhammesu appamādena kusalapakkhe 3-

footnote: 1 chaßēéa. etādisakārakānaṁ 2 chaßēéa. uggahetvā 3 chaßēéa. kusalapakkhaṁ

page number: 111

vaḍḍhetvā, vaḍḍhitakusalatāya gihibyañjanaṁ ohāya pabbajitabhāve patiṭṭhitāpi 1-
buddhabuddhasāvakūpajjhāyācariyādīsu gāravena nivātena ca vattasampadaṁ ārādhetvā,
santuṭṭhiyā paccayagedhaṁ pahāya, kataññutāya sappurisabhūmiyaṁ ṭhatvā, dhammassavanena
cittalīnataṁ pahāya, khantiyā sabbaparissaye abhibhavitvā, sovacassatāya
sanāthamattānaṁ katvā, samaṇadassanena paṭipattiyogaṁ passantā, dhammasākacchāya
kaṅkhāṭṭhāniyesu dhammesu kaṅkhaṁ paṭivinodetvā indriyasaṁvaratapena sīlavisuddhiṁ
samaṇadhammabrahmacariyena cittavisuddhiṁ tato parā ca catasso visuddhiyo sampādetvā,
imāya paṭipadāya ariyasaccadassanapariyāyaṁ 2- ñāṇadassanavisuddhiṁ patvā arahattaphalasaṅkhātaṁ
3- nibbānaṁ sacchikaronti, yaṁ sacchikatvā sinerupabbato viya vātavuṭṭhīhi
aṭṭhahi lokadhammehi akampamānacittā 4- asokā virajā khemino honti. ye ca
khemino, te sabbatthamaparājitā honti, 5- sabbattha ca sotthiṁ gacchanti. tenāha
bhagavā:-
"etādisāni katvāna sabbatthamaparājitā
sabbattha sotthiṁ gacchanti tantesaṁ maṅgalamuttaman"ti.
iti paramatthajotikāya khuddakaṭṭhakathāya
suttanipātaṭṭhakathāya
maṅgalasuttavaṇṇanā niṭṭhitā.
-------------------
5. sūcilomasuttavaṇṇanā
evamme sutanti sūcilomasuttaṁ. kā uppatti? atthavaṇṇanāya
vuttanayenevassa 6- uppatti āvibhavissati. atthavaṇṇanāyañca "evamme sutan"tiādi
vuttatthameva. gayāyaṁ viharati ṭaṅkitamañce sūcilomassa yakkhassa bhavaneti ettha

footnote: 1 ka. saṅkhyaṁ 2 sī. ariyasaccadassanapariyosānaṁ
footnote: 3 chaßēéa. arahattaphalasaṅkhātaṁ 4 chaßēéa. avikampamānacittā
footnote: 5 chaßēéa. sabbattha ekenāpi aparājitā honti 6 chaßēéa. atthavaṇṇanānayenevassa

page number: 112

pana kā gayā, ko ṭaṅkitamañco, kasmā ca bhagavā tassa yakkhassa bhavane
viharatīti? vuccate:- gayāti gāmopi titthampi vuccati, tadubhayampi idha vaṭṭati.
gayāgāmassa hi avidūre dese viharantopi "gayāyaṁ viharatī"ti vuccati, tassa ca
gāmassa samīpe avidūre dvārasantike so ṭaṅkitamañco. gayātitthe viharantopi
"gayāyaṁ viharatī"ti vuccati, gayātitthe ca so ṭaṅkitamañco. ßēaṅkitamañcoti catunnaṁ
pāsāṇānaṁ upari vitthataṁ pāsāṇaṁ āropetvā kato pāsāṇamañco. taṁ nissāya
yakkhassa bhavanaṁ āḷavakabhavanaṁ viya. yasmā vā pana bhagavā taṁ divasaṁ paccūsasamayaṁ
mahākaruṇāsamāpattito vuṭṭhāya buddhacakkhunā lokaṁ volokento sūcilomassa
ca kharassa cāti dvinnampi yakkhānaṁ sotāpattiphalūpanissayaṁ addasa, tasmā
pattacīvaramādāya antoaruṇeyeva nānādisā sannipatitassa janassa kheḷasiṅghānikādi-
nānappakārāsucinissandakilinnabhūmibhāgampi taṁ titthappadesaṁ āgantvā tasmiṁ
ṭaṅkitamañce nisīdi sūcilomassa yakkhassa bhavane. tena vuttaṁ "ekaṁ samayaṁ bhagavā
gayāyaṁ viharati ṭaṅkitamañce sūcilomassa yakkhassa bhavane"ti.
tena kho pana samayenāti yaṁ samayaṁ bhagavā tattha viharati, tena samayena.
kharo ca yakkho sūcilomo ca yakkho bhagavato avidūre atikkamantīti. te 1-
yakkhā, kasmā ca atikkamantīti? vuccate:- tesu tāva eko atīte saṁghassa
telaṁ anāpucchā gahetvā attano sarīraṁ makkhesi, so tena kammena niraye
paccitvā gayāpokkharaṇitīre yakkhayoniyaṁ nibbatti. 2- tasseva cassa kammassa
vipākāvasesena virūpāni aṅgapaccaṅgāni ahesuṁ, iṭṭhakacchadanasadisañca kharasamphassaṁ
cammaṁ. so kira yadā paraṁ bhiṁsāpetukāmo hoti, tadā chadaniṭṭhakasadisāni
cammakapālāni ukkhipitvā bhiṁsāpeti. evaṁ so kharasamphassattā kharo yakkhotveva
nāmaṁ labhati. 3-

footnote: 1 chaßēéa. ke te
footnote: 2 chaßēéa. nibbatto 3 chaßēéa. labhi

page number: 113

itaro kassapassa bhagavato kāle upāsako hutvā māsassa aṭṭha divase
vihāraṁ gantvā dhammaṁ suṇāti, so ekadivasaṁ dhammassavane ghosite saṁghārāmadvāre
attano khettaṁ keḷāyanto 1- ugghosanaṁ sutvā "sace nhāyāmi, ciraṁ bhavissatī"ti
kiliṭṭhagattova uposathāgāraṁ pavisitvā mahagghe bhummattharaṇe anādarena nipajjitvā
supi. bhikkhu evāyaṁ, na upāsakoti saṁyuttabhāṇakā. so tena ca aññena kammena
ca niraye paccitvā gayāpokkharaṇiyā tīre yakkhayoniyaṁ nibbatto, so tassa
kammassa vipākāvasesena duddasiko ahosi, sarīre cassa sūcisadisāni lomāni
ahesuṁ. so hi bhiṁsāpetabbake satte sūcīhi vijjhanto viya bhiṁsāpeti. evaṁ so
sūcisadisalomattā sūcilomo yakkhotveva nāmaṁ labhati te attano gocaratthāya
bhavanato nikkhamitvā muhuttaṁ gantvā gatamaggeneva nivattitvā itaraṁ disābhāgaṁ
gacchantā bhagavato avidūre atikkamanti.
atha kho kharoti kasmā te evamāhaṁsu? kharo samaṇākappaṁ disvā āha.
sūcilomo pana "yo bhāyati na so samaṇo, samaṇapaṭirūpakattā pana samaṇako
hotī"ti evaṁladdhiko. tasmā tādisaṁ bhagavantaṁ maññamāno "neso samaṇo,
samaṇako eso"ti sahasāva vatvāpi puna vīmaṁsitukāmo āha "yāva jānāmī"ti.
"atha kho"ti evaṁ vatvā tato. sūcilomo yakkhoti ito pabhuti yāva apica kho
te samphasso pāpakoti, tāva uttānatthameva. kevalañhi tattha 2- bhagavato
kāyanti attano kāyaṁ bhagavato upanāmesīti evaṁ sambandho veditabbo.
tato abhāyantaṁ bhagavantaṁ disvā "pañhantaṁ samaṇā"tiādimāha.
kiṁkāraṇā? so hi cintesi "imināpi nāma me evaṁ kharena amanussasamphassena
manusso samāno ayaṁ na bhāyati, handāhamenaṁ 3- buddhavisaye pañhe 4- pucchāmi,

footnote: 1 chaßēéa. kelāyanto 2 chaßēéa. kevalañcettha
footnote: 3 chaßēéa. handāhaṁ etaṁ 4 chaßēéa. pañhaṁ

page number: 114

addhā ayaṁ tattha na sampāyissati, tato naṁ evaṁ viheṭhessāmī"ti. bhagavā taṁ
sutvā "na khvāhaṁ taṁ āvusotiādimāha. taṁ sabbaṁ āḷavakasutte vuttanayeneva
sabbākārehi veditabbaṁ.
[273] atha kho sūcilomo yakkho bhagavantaṁ gāthāya ajjhabhāsi "rāgo
ca doso cā"ti tattha rāgadosā vuttanayā eva. kuto nidānāti kiṁnidānā
kiṁhetukā. kutoti paccattavacanassa toādeso veditabbo, samāse cassa
lopābhāvo. atha vā nidānāti jātā uppannāti attho. tasmā kutonidānā
kutojātā kutouppannāti vuttaṁ hoti. aratī ratī lomahaṁso kutojāti yāyaṁ
"pantesu vā senāsanesu aññataraññataresu vā adhikusalesu dhammesu arati
aratikā 1- anabhirati anattamanatā 2- ukkaṇṭhitā paritassitā"ti 3- evaṁ vibhattā
arati, yā ca pañcasu kāmaguṇesu rati, yo ca lomahaṁsasamuṭṭhānato 4-
"lomahaṁso"tveva saṅkhyaṁ gato cittutrāso, ime tayo dhammā kutojā
kutojātāti pucchati. kuto samuṭṭhāyāti kuto uppajjitvā. manoti kusalacittaṁ,
vitakkāti uragasutte vuttā nava kāmavitakkādayo. kumārakā dhaṅkamivossajantīti
yathā gāmadārakā kīḷantā kākaṁ suttena pāde bandhitvā ossajanti khipanti,
evaṁ kusalamanaṁ akusalavitakkā kuto samuṭṭhāya ossajantīti pucchati.
[274] athassa bhagavā te pañhe vissajjento "rāgo cā"ti
dutiyagāthamabhāsi. tattha itoti attabhāvaṁ sandhāyāha. attabhāvanidānā hi
rāgadosā. aratiratilomahaṁsā ca attabhāvato jātā kāmavitakkādiakusalavitakkā
ca attabhāvatoyeva samuṭṭhāya kusalamane 5- ossajanti, tena tadaññaṁ pakatiādiṁ

footnote: 1 chaßēéa. aratitā 2 chaßēéa. anabhiramaṇā 3 abhi.vi. 35/856/429
footnote: 4 chaßēéa. lomahaṁsasamuṭṭhāpanato 5 chaßēéa. kusalamano

page number: 115

kāraṇaṁ paṭikkhipanto āha "itonidānā itojā ito samuṭṭhāyā"ti. saddasiddhi
cettha purimagāthāya vuttanayeneva veditabbā.
[275-6] evaṁ te pañhe vissajjetvā idāni yvāyaṁ "itonidānā"ti-
ādīsu "attabhāvanidānā attabhāvato jātā attabhāvato samuṭṭhāyā"ti attho
vutto, taṁ sādhento āha "snehajā attasambhūtā"ti. ete hi sabbe
rāgādayo vitakkapariyosānā taṇhāsnehena jātā, tathā jāyantā ca
pañcupādānakkhandhabhede attabhāvapariyāye attani sambhūtā. tenāha "snehajā
attasambhūtā"ti. idāni tadatthajotikaṁ upamaṁ karoti "nigrodhasseva khandhajā"ti
tattha khandhesu jātā khandhajā, pārohānametaṁ adhivacanaṁ. kiṁ vuttaṁ hoti? yathā
nigrodhassa khandhajā nāma pārohā āporasasinehe sati jāyanti, jāyantā
ca tasmiṁyeva nigrodhe tesu tesu sākhappabhedesu sambhavanti, evametepi rāgādayo
ajjhattataṇhāsinehe 1- sati jāyanti, jāyantā ca tasmiṁyeva attabhāve tesu
tesu cakkhvādibhedesu dvārārammaṇavatthūsu sambhavanti, tasmā veditabbametaṁ
"attabhāvanidānā attabhāvajā attabhāvasamuṭṭhānā ca ete"ti.
avasesadiyaḍḍhagāthāya pana ayaṁ sabbasaṅgāhikā atthavaṇṇanā:- evaṁ
attasambhūtā ca ete puthū visattā kāmesu. rāgopi hi pañcakāmaguṇikādivasena,
dosopi āghātavatthādivasena, aratiādayopi tassa tasseva pabhedassa vasenāti
sabbathā sabbepime kilesā puthū anekappakārā hutvā vatthudvārārammaṇādivasena
tesu tesu vatthukāmesu tathā tathā visattā laggā laggitā saṁsibbitvā
ṭhitā. kimiva? māluvāva vitatā vane, yathā vane vitatā māluvā tesu tesu
rukkhassa sākhappasākhādibhedesu visattā honti laggā 2- laggitā saṁsibbitvā

footnote: 1 chaßēéa.....snehe 2 chaßēéa. hoti

page number: 116

ßēhitā eva, 1- tasmā 2- evaṁ puthuppabhedesu vatthukāmesu visattaṁ kilesagaṇaṁ 3-
ye naṁ pajānanti yatonidānaṁ, te naṁ vinodenti suṇohi yakkhāti. 4-
tattha yatonidānanti bhāvanapuṁsakaniddeso. tena kiṁ dīpeti? ye sattā naṁ
kilesagaṇaṁ "yatonidānaṁ uppajjatī"ti evaṁ jānanti, te naṁ "taṇhāsinehasinehite 5-
attabhāve uppajjatī"ti ñatvā taṁ taṇhāsinehaṁ 6- ādīnavānupassanādinā
bhāvanāñāṇagginā visodhentā 7- vinodenti pajahanti byantīkaronti ca, etaṁ
amhākaṁ subhāsitaṁ suṇohi yakkhāti. evamettha attabhāvapajānanena dukkhapariññaṁ,
taṇhāsineharāgādikilesagaṇavinodanena samudayappahānañca dīpeti.
ye ca naṁ vinodenti, te duttaraṁ oghamimaṁ taranti atiṇṇapubbaṁ
apunabbhavāya. etena maggabhāvanaṁ nirodhasacchikiriyañca dīpeti. ye hi naṁ
kilesagaṇaṁ vinodenti, te avassaṁ maggaṁ bhāventi. na hi maggabhāvanaṁ vinā
kilesavinodanaṁ atthi. ye ca maggaṁ bhāventi, te duttaraṁ pakatiñāṇena
kāmoghādiṁ catubbidhampi oghamimaṁ taranti. maggabhāvanā hi oghataraṇaṁ. atiṇṇapubbanti
iminā dīghena addhunā supinantepi 8- avītikkantapubbaṁ. apunabbhavāyāti
nibbānāya. evamimaṁ catusaccadīpikaṁ kathaṁ suṇantā "sutvā dhammaṁ dhārenti, dhatānaṁ
dhammānaṁ atthaṁ upaparikkhantī"tiādikaṁ kathaṁ subhāviniyā 9- paññāya anukkamamānā
te dvepi sahāyakā yakkhā gāthāpariyosāneyeva sotāpattiphale patiṭṭhahiṁsu,
pāsādikā ca ahesuṁ suvaṇṇavaṇanā dibbālaṅkāravibhūsitāti.
paramatthajotikāya khuddakaṭṭhakathāya
suttanipātaṭṭhakathāya
sūcilomasuttavaṇṇanā niṭṭhitā.

footnote: 1 chaßēéa. ṭhitā 2 chaßēéa. ayaṁ pāṭho na dissati 3 sī. visattā kilesagaṇā, ma. visatā
footnote: kilesakāmā 4 chaßēéa. yakkha 5 chaṇa. taṇhāsnehasnehite
footnote: 6 chaßēéa. taṇhāsnehaṁ 7 chaßēéa. visosenatā

8 chaßēéa. supinantenapi 9 sī. ādikāya kamānugāminiyā, i. kammāsutāminiyā

page number: 117

6. kapilasutta (dhammacariyasutta) vaṇṇanā
dhammacariyanti kapilasuttaṁ. 1- kā uppatti? hemavatasutte vuttanayeneva
parinibbute kassape bhagavati dve kulaputtā bhātaro nikkhamitvā sāvakānaṁ
santike pabbajiṁsu. jeṭṭho sodhano 2- nāma, kaniṭṭho kapilo nāma. tesaṁ mātā
sādhanī 3- nāma, kaniṭṭhabhaginī tāpanā nāma. tāpi bhikkhunīsu pabbajiṁsu. tato
te dvepi hemavatasutte vuttanayeneva "sāsane bhante 4- kati dhurānī"ti
pucchitvā 5- sutvā tesu 6- jeṭṭho "vāsadhuraṁ pūressāmī"ti pañca vassāni
ācariyupajjhāyānaṁ santike vasitvā pañcavasso hutvā yāva arahattaṁ, tāva
kammaṭṭhānaṁ sutvā araññaṁ pavisitvā vāyamanto arahattaṁ pāpuṇi. kapilo
"ahantāva taruṇo, vuḍḍhakāle 7- vāsadhurampi paripūressāmī"ti ganthadhuraṁ ārabhitvā
tepiṭako ahosi. tassa pariyattiṁ nissāya parivāro, parivāraṁ nissāya lābho
udapādi.
so bāhusaccamadena matto paṇḍitamānī anaññātepi aññātamānī
hutvā parehi vuttaṁ kappiyampi akappiyaṁ, akappiyampi kappiyaṁ, sāvajjampi
anavajjaṁ, anavajjampi sāvajjanti bhaṇati. tato 8- pesalehi bhikkhūhi "mā āvuso
kapila evaṁ avacā"tiādinā nayena ovadiyamāno "tumhe kiṁ jānātha
rittamuṭṭhisadisā"tiādīhi vacanehi khuṁsento vambhentoyeva carati. bhikkhū tassa
bhātuno sodhanattherassāpi etamatthaṁ ārocesuṁ. sopi naṁ upasaṅkamitvā āha
"āvuso kapila sāsanassa āyu nāma tumhādisānaṁ sammāpaṭipatti, mā āvuso
kappiyampi akappiyaṁ, akappiyampi kappiyaṁ, sāvajjampi anavajjaṁ, anavajjampi

footnote: 1 pāḷiyaṁ dhammacariyasuttanti likhitaṁ 2 dhammapadaṭṭhakathāyaṁ 2/327 (chaßēéa.) 3 ma. sodhanī
footnote: 4 chaßēéa. ayaṁ pāṭho na dissati 5 i. dhurāni pucchitvā 6 chaßēéa.,i. ca
footnote: 7 i. vuddha....evamuparipi 8 chaßēéa.,i. so

page number: 118

sāvajjanti vadehī"ti. so tassāpi vacanaṁ nādiyi. tato naṁ sodhanatthero
dvattikkhattuṁ vatvā:-
"ekavācampi dvivācaṁ 1- bhaṇeyya anukampako
tatuttariṁ 2- na bhāseyya dāso vayyassa 3- santike"ti 4-
parivajjetvā "tvameva āvuso sakena kammena paññāyissasī"ti pakkāmi. tato
pabhuti naṁ pesalā bhikkhū chaḍḍesuṁ.
so durācāro hutvā durācāraparivuto viharanto ekadivasaṁ "uposathaṁ
osāressāmī"ti sīhāsanaṁ abhiruyha citravījaniṁ gahetvā nisinnova 5- "vaṭṭati 6-
āvuso ettha bhikkhūnaṁ pātimokkho"ti tikkhattuṁ āha. atheko bhikkhupi "mayhaṁ
vaṭṭatī"ti na avoca. na ca tassa tesaṁ vā pātimokkho vaṭṭati. tato so
"pātimokkhe sutepi assutepi vinayo nāma natthī"ti āsanā vuṭṭhāsi. evaṁ
kassapassa bhagavato sāsanaṁ osakkāpesi vināsesi. atha sodhanatthero tadaheva
parinibbāyi. sopi kapilo evaṁ taṁ sāsanaṁ osakkāpetvā kālakato
avīcimahāniraye nibbatti, sāpi tassa mātā ca bhaginī ca tasseva diṭṭhānugatiṁ
āpajjitvā pesale bhikkhū akkosamānā paribhāsamānā kālaṁ katvā niraye
nibbattiṁsu.
tasmiṁyeva ca kāle pañcasatā purisā gāmaghātādīni katvā corikāya
jīvantā janapadamanussehi anubaddhā palāyamānā araññaṁ pavisitvā tattha kiñci
gahanaṁ vā paṭisaraṇaṁ vā apassantā avidūre padese 7- vasantaṁ aññataraṁ
āraññikaṁ bhikkhuṁ disvā vanditvā "amhākaṁ bhante paṭisaraṇaṁ hothā"ti bhaṇiṁsu.

footnote: 1 ka. ekavācaṁ dvevācaṁ 2 ka. daduttariṁ
footnote: 3 ka. doso aññassa, i. dāso ayirassa 4 khu.jā. 28/76/34 (syā)
footnote: 5 chaßēéa.,i. nisinno 6 chaßēéa. vattati, evamuparipi 7 chaßēéa.,i. pāsāṇe

page number: 119

thero "tumhākaṁ sīlasadisaṁ paṭisaraṇaṁ natthi, sabbe pañca sīlāni samādiyathā"ti
āha. te 1- "sādhū"ti sampaṭicchitvā sīlāni samādiyiṁsu. thero "tumhe sīlavanto,
idāni attano jīvitaṁ vināsentesupi mā mano padūsayitthā"ti āha. te
"sādhū"ti sampaṭicchiṁsu. atha te jānapadā sampatvā 2- ito cito ca maggamānā
te core disvā sabbeva jīvitā voropesuṁ. te kālaṁ katvā kāmāvacaradevaloke
nibbattiṁsu. tesaṁ 3- jeṭṭhakacoro jeṭṭhakadevaputto ahosi, itare tasseva
parivārā.
te anulomapaṭilomaṁ saṁsarantā ekaṁ buddhantaraṁ devaloke khepetvā
amhākaṁ bhagavato kāle devalokato cavitvā jeṭṭhakadevaputto sāvatthidvāre
kevaṭṭagāmo atthi, tattha pañcasatakulajeṭṭhassa kevaṭṭassa pajāpatiyā kucchimhi
paṭisandhiṁ aggahesi, itare avasesakevaṭṭapajāpatīnaṁ. evaṁ tesaṁ ekadivasaṁyeva
paṭisandhiggahaṇañca gabbhavuṭṭhānañca ahosi. atha kevaṭṭajeṭṭho "atthi nu kho imasmiṁ
gāme aññepi dārakā ajja jātā"ti vicinanto te dārake disvā "ime me
puttassa sahāyakā bhavissantī"ti sabbesaṁ posāvaniyaṁ 4- adāsi. te sabbe
sahāyakā sahapaṁsuṁ kīḷantā anupubbena vayappattā ahesuṁ. yasojo tesaṁ aggo
ahosi.
kapilopi tadā niraye pakkāvasesena aciravatiyā suvaṇṇavaṇṇo duggandhamukho
maccho hutvā nibbatti. athekadivasaṁ sabbepi kevaṭṭadārakā jālāni
gahetvā "macche vadhissāmā"ti 5- nadiṁ gantvā jālāni pakkhipiṁsu. tesaṁ jālaṁ
so maccho pāvisi. taṁ disvā sabbo kevaṭṭagāmo uccāsaddamahāsaddo ahosi
"amhākaṁ puttā paṭhamaṁ macche bandhantā suvaṇṇamacchaṁ bandhiṁsu, vuḍḍhi nesaṁ

footnote: 1 i. te sabbe 2 chaßēéa. sampattā 3 chaßēéa.,i. tesu
footnote: 4 chaßēéa.,i. posāvanikaṁ 5 chaßēéa. bandhissāmāti

page number: 120

dārakānaṁ, idāni ca no rājā pahūtaṁ dhanaṁ dassatī"ti. atha tepi pañcasatā
dārakasahāyakā 1- macchaṁ nāvāya pakkhipitvā nāvaṁ ukkhipitvā rañño santikaṁ
agamaṁsu. rājā disvā "kiṁ etaṁ bhaṇe"ti āha. maccho devāti. rājā
suvaṇṇavaṇṇaṁ macchaṁ disvā "bhagavā etassa vaṇṇakāraṇaṁ jānissatī"ti macchaṁ
gāhāpetvā bhagavato santikaṁ agamāsi. macchassa mukhavivaraṇakāle jetavanaṁ ativiya
duggandhaṁ hoti.
rājā bhagavantaṁ pucchi "kasmā bhante maccho suvaṇṇavaṇṇo jāto,
kasmā cassa mukhato duggandho vāyatī"ti. ayaṁ mahārāja kassapassa bhagavato
pāvacane kapilo nāma bhikkhu ahosi bahussuto āgatāgamo attano vacanaṁ
agaṇhantānaṁ bhikkhūnaṁ akkosakaparibhāsako, tassa ca bhagavato sāsanavināsako. yaṁ
so tassa bhagavato sāsanaṁ vināsesi, tena kammena avīcimahāniraye nibbatti,
vipākāvasesena ca idāni maccho jāto. yaṁ dīgharattaṁ buddhavacanaṁ vācesi,
buddhassa vaṇṇaṁ kathesi, tassa nissandena īdisaṁ vaṇṇaṁ paṭilabhi. yaṁ bhikkhūnaṁ
akkosakaparibhāsako ahosi, tenassa mukhato duggandho vāyati, ullapāpemi naṁ
mahārājāti. āma bhagavāti. atha bhagavā macchaṁ ālapi "tvaṁ 2- kapilo"ti. āma
bhagavā ahaṁ kapiloti. kuto āgatosīti. avīcimahānirayato bhagavāti. sodhano kuhiṁ
gatoti. parinibbuto bhagavāti. sādhanī kuhiṁ gatāti. mahāniraye nibbattā bhagavāti.
tāpanā kuhiṁ gatāti. mahāniraye nibbattā bhagavāti. idāni tvaṁ kuhiṁ gamissasīti.
mahānirayaṁ bhagavāti. tāvadeva vippaṭisārābhibhūto nāvaṁ sīsena paharitvā kālakato
mahāniraye nibbatti. mahājano saṁviggo ahosi lomahaṭṭhajāto. atha bhagavā
tattha sampattagahaṭṭhapabbajitaparisāya taṁkhaṇānurūpaṁ dhammaṁ desento imaṁ suttaṁ
abhāsi.

footnote: 1 ka. sahāyakā 2 chaßēéa.,i. tavaṁsi

page number: 121

[277-8] tattha dhammacariyanti kāyasucaritādi dhammacariyaṁ. brahmacariyanti
maggabrahmacariyaṁ. etadāhu vasuttamanti etaṁ ubhayampi lokiyalokuttaraṁ sucaritaṁ
saggamokkhasukhasampāpakattā vasuttamanti āhu ariyā. vasuttamaṁ nāma uttamaratanaṁ,
anugāmikaṁ attādhīnaṁ 1- rājādīnaṁ asādhāraṇanti adhippāyo.
ettāvatā "gahaṭṭhassa vā pabbajitassa vā sammāpaṭipattiyeva paṭisaraṇan"ti
dassetvā idāni paṭipattivirahitāya pabbajjāya asārakattadassanena kapilaṁ
aññe ca tathārūpe garahanto "pabbajitopi ce hotī"ti evamādimāha.
tatrāyaṁ atthavaṇṇanā:- yo hi koci gihibyañjanāni apanetvā
bhaṇḍukāsāvādigahaṇamattaṁ 2- upasaṅkamanena pabbajitopi ce hoti pubbe
vuttamatthaṁ 3- agārasmā anagāriyaṁ, so ce mukharajātiko hoti pharusavacano,
nānappakārāya vihesāya abhiratattā vihesābhirato, hirottappābhāvena magasadisattā
mago. jīvitaṁ tassa pāpiyo, tassa evarūpassa jīvitaṁ atipāpaṁ atihīnaṁ. kasmā?
yasmā imāya micchāpaṭipattiyā rāgādimanekappakāraṁ rajaṁ vaḍḍheti attano.
[279] na kevalañca imināva kāraṇenassa jīvitaṁ pāpiyo, apica kho pana
ayaṁ evarūpo mukharajātikattā kalahābhirato bhikkhu subhāsitassa atthavijānanasammohanena
mohadhammena āvuto, "mā āvuso kapila evaṁ avaca, imināpi pariyāyena taṁ
gaṇhāhī"ti evamādinā nayena pesalehi bhikkhūhi akkhātampi na pajānāti
dhammaṁ buddhena desitaṁ, yo dhammo buddhena desito, taṁ nānappakārena attano
vuccamānampi na jānāti. evampissa jīvitaṁ pāpiyo.
[280] tadā 4- so evarūpo vihesāya abhiratattā vihesaṁ bhāvitattānaṁ
bhāvitatte khīṇāsavabhikakhū sodhanattherappabhutike "na tumhe vinayaṁ jānātha, na

footnote: 1 ma.,ka. anugāmikattā nidhīnaṁ 2 ma. bhaṇḍukāsāvādīnaṁ gahaṇamattaṁ
footnote: 3 chaßēéa.vuttatthaṁ 4 chaßēéa.,i tathā

page number: 122

suttaṁ na abhidhammaṁ, vuḍḍhapabbajitā"tiādinā nayena vihesanto. upayogappavattiyaṁ
hi idaṁ sāmivacanaṁ. atha vā yathāvuttanayena 1- "vihesaṁ bhāvitattānaṁ karonto"ti
pāṭhaseso veditabbo. evaṁ nippariyāyameva sāmivacanaṁ sijjhati. avijjāya purakkhatoti
bhāvitattavihesane ādīnavadassanapaṭicchādikāya avijjāya purakkhato pesito
payojito sesapabbajitānaṁ bhāvitattānaṁ 2- vihesabhāvena pavattaṁ diṭṭheva dhamme
cittavibādhanena 3- saṅkilesaṁ, āyatiṁ nirayasampāpanena maggaṁ nirayagāminaṁ na
jānāti.
[281] ajānanto ca tena maggena catubbidhāpāyabhedaṁ vinipātaṁ
samāpanno, tattha ca vinipāte gabbhā gabbhaṁ tamā tamaṁ ekekanikāye satakkhattuṁ
sahassakkhattumpi mātukucchito mātukucchiṁ candimasūriyehipi aviddhaṁsanīyā
asurakāyatamā tamañca samāpanno. sa ve tādisako bhikkhu pecca ito paralokaṁ gantvā
ayaṁ kapilamaccho viya nānappakāraṁ dukkhaṁ nigacchati.
[282] kiṁkāraṇā? gūthakūpo yathā assa, sampuṇṇo gaṇavassiko, yathā
vaccakuṭigūthakūpo gaṇavassiko anekavassiko bahūni vassāni mukhato gūthena pūriyamāno
sampuṇṇo assa, so udakakumbhasatehi udakakumbhasahassehi dhoviyamānopi
duggandhadubbaṇṇiyānapagamā dubbisodho hoti, evameva yo evarūpo assa dīgharattaṁ
saṅkiliṭṭhakammanto gūthakūpo viya gūthena pāpena sampuṇṇattā sampuṇṇo
puggalo, so dubbisodho hi saṅgaṇo, 4- cirakālaṁ 5- tassa aṅgaṇassa vipākaṁ
paccanubhontopi na sujjhati. tasmā vassagaṇanāya aparimāṇampi cirakālaṁ 6- sa ve
tādisako bhikkhu pecca dukkhaṁ nigacchatīti. atha vā ayaṁ imissā gāthāya

footnote: 1 chaßēéa.,i. yathāvutteneva nayena 2 sī.,i. payojito taṁ bhāvitattānaṁ
footnote: 3 ka. cittavighātanena 4 chaßēéa. sāṅgaṇo 5 chaßēéa.,i. kālaṁ
footnote: 6 sī. sampuṇṇattā sāṅgaṇo puggavoso dubbisodho hi cirakālaṁ,

ma. sampaṇṇattā sampuṇṇo sabbaso dubbisodho aticirakālaṁ

page number: 123

sambandho:- yaṁ vuttaṁ "sa ve tādisako bhikkhu, pecca dukkhaṁ nigacchā"ti, tatra
siyā tumhākaṁ "sakkā panāyaṁ tathā kātuṁ, yathā pecca dukkhaṁ na nigaccheyyā"ti.
na sakkā. kasmā? yasmā gūthakūpo .pe. saṅgaṇoti.
[283-4] yato paṭikacceva yaṁ evarūpaṁ jānātha, bhikkhavo gehanissitaṁ,
yaṁ evarūpaṁ pañcakāmaguṇanissitaṁ jāneyyātha abhūtaguṇapatthanākārappavattāya pāpikāya
icchāya samannāgatattā pāpicchaṁ, kāmavitakkādīhi samannāgatattā pāpasaṅkappaṁ,
kāyikavītikkamādinā veḷudānādibhedena ca pāpācārena samannāgatattā pāpācāraṁ,
vesiyādipāpagocarato pāpagocaraṁ, sabbe samaggā hutvāna abhinibbajjiyātha naṁ.
tattha abhinibbajjiyāthāti 1- vivajjeyyātha mā bhajeyyātha, mā cassa abhinibbajjana-
matteneva appossukkataṁ āpajjeyyātha, apica kho pana karaṇḍaṁva 2- niddhamatha,
kasambuṁ 3- avakassatha 4- taṁ kacavarabhūtaṁ puggalaṁ kacavaramiva anapekkhā niddhamatha,
kasambubhūtañca 5- naṁ khattiyādīnaṁ majjhe paviṭṭhaṁ pabhinnapaggharitakuṭṭhaṁ caṇḍālaṁ
viya avakassatha, hatthe vā sīse vā gahetvā nikkaḍḍhatha. seyyathāpi āyasmā
mahāmoggallāno taṁ puggalaṁ pāpadhammaṁ bāhāya gahetvā bahidvārakoṭṭhakā
nikkhāmetvā sūcighaṭikaṁ adāsi, evaṁ naṁ avakassathāti dasseti. kiṁkāraṇā?
saṁghārāmo nāma sīlavantānaṁ kato, na dussīlānaṁ.
[285-6] yato etadeva tato palāpe vāhetha, assamaṇe samaṇamānine,
yathā hi palāpā anto taṇḍularahitāpi bahi thusehi vīhi viya dissanti,
evaṁ pāpabhikkhū anto sīlādivirahitāpi bahi kāsāvādiparikkhārena bhikkhū viya
dissanti. tasmā "palāpā"ti vuccanti. te palāpe vāhetha ophunātha 6- vidhamatha

footnote: 1 sī.,i. abhinibbijjayāthāti
footnote: 2 cha.,i. kāraṇḍavaṁ 3 i. kasambuñca 4 cha. apakassatha, evamuparipi
footnote: 5 chaßēéa.,i. kasaṭabhūtañca 6 chaßēéa.,i. opunātha

page number: 124

paramatthato assamaṇe vesamattena 1- samaṇamānine. evaṁ niddhamitvāna .pe.
paṭissatā. tattha kappayavhoti kappetha, karothāti vuttaṁ hoti. patissatāti
aññamaññaṁ sagāravā sappatissā. tato samaggā nipakā, dukkhassantaṁ karissathāti
athevaṁ tumhe suddhā suddhehi saṁvāsaṁ kappentā, diṭṭhisīlasāmaññatāya samaggā,
anupubbena paripākagatāya paññāya nipakā, sabbassevimassa vaṭṭadukkhādino
dukkhassa antaṁ karissathāti arahattanikūṭeneva desanaṁ niṭṭhapesi.
desanāpariyosāne te pañcasatā kevaṭṭaputtā saṁvegamāpajjitvā dukkhassa
antakiriyaṁ patthayamānā bhagavato santike pabbajitvā nacirasseva dukkhassantaṁ
katvā bhagavatā saddhiṁ āneñjavihārasamāpattidhammaparibhogena ekaparibhogā ahesuṁ.
sā ca tesaṁ evaṁ bhagavatā saddhiṁ ekaparibhogatā 2- udāne vuttayasojasuttavaseneva
veditabbāti.
paramatthajotikāya khuddakaṭṭhakathāya
suttanipātaṭṭhakathāya
kapilasuttavaṇṇanā niṭṭhitā.
------------
7. brāhmaṇadhammikasuttavaṇṇanā
evamme sutanti brāhmaṇadhammikasuttaṁ. kā uppatti? ayamevassa
nidāne 3- "atha kho sambahulā"tiādinā nayena vuttā tattha sambahulāti bahū
aneke kosalakāti kosalaraṭṭhavāsino. brāhmaṇamahāsālāti jātiyā brāhmaṇā,
mahāsāratāya mahāsālā. yesaṁ kira nidahitvā ṭhapitaṁyeva asītikoṭisaṅkhaṁ 4- dhanamatthi,

footnote: 1 ka. vesamatte 2 ka. ekaparibhogā
footnote: 3 chaßēéa.,i. ayameva. yāssa nidāne 4 chaßēéa....saṅkhayaṁ

page number: 125

te "brāhmaṇamahāsālā"ti vuccanti. ime ca tādisā, tena vuttaṁ
"brāhmaṇamahāsālā"ti. jiṇṇāti jajjarībhūtā jarāya khaṇḍiccādibhāvamāpāditā. vuḍḍhāti
aṅgapaccaṅgānaṁ vuḍḍhimariyādaṁ pattā. mahallakāti jātimahallakatāya samannāgatā,
cirakālappasutāti vuttaṁ hoti. addhatāti addhānaṁ gatā, dve tayo rājaparivaṭṭe
atītāti adhippāyo. vayo anuppattāti pacchimavayaṁ sampattā. apica jiṇṇāti
porāṇā, cirakālappavattakulanvayāti vuttaṁ hoti. vuḍḍhāti sīlācārādi-
guṇavuḍḍhiyuttā. mahallakāti vibhavamahantatāya samannāgatā mahaddhanā mahābhogā. addhagatāti
maggapaṭipannā brāhmaṇānaṁ vattacariyādimariyādaṁ avītikkamma caramānā. vayo
anuppattāti jātivuḍḍhabhāvampi antimavayaṁ anuppattāti evamettha 1- yojanā
veditabbā. sesamettha pākaṭameva.
bhagavatā saddhiṁ sammodiṁsūti khamanīyādīni pucchantā aññamaññaṁ sampavattamodā 2-
ahesuṁ. yāya ca "kacci bhoto gotamassa khamanīyaṁ, kacci yāpanīyaṁ appābādhaṁ appātaṅkaṁ
balaṁ lahuṭṭhānaṁ phāsuvihāro"tiādikāya kathāya sammodiṁsu, taṁ pītipāmojjasaṅkhāta-
sammodajananato sammodituṁ arahato ca sammodanīyaṁ, atthabyañjanamadhuratāya sucirampi
kālaṁ sāretuṁ nirantaraṁ pavattetuṁ arahato saritabbabhāvato ca sāraṇīyaṁ. suyyamānasukhato ca
sammodanīyaṁ, anussariyamānasukhato sāraṇīyaṁ, tathā byañjanaparisuddhatāya sammodanīyaṁ,
atthaparisuddhatāya sāraṇīyanti evaṁ anekehi pariyāyehi sammodanīyaṁ kathaṁ
sāraṇīyaṁ vītisāretvā pariyosāpetvā niṭṭhāpetvā yenatthena āgatā, naṁ
pucchitukāmā ekamantaṁ nisīdiṁsu. taṁ:-
"na pacchato na purato nāpi āsannadūrato
na passe nāpi paṭivāte na cāpi oṇatuṇṇate"ti-
ādinā nayena maṅgalasuttavaṇṇanāyaṁ vuttameva.

footnote: 1 chaßēéa. anuppattāti evampettha 2 chaßēéa. samappavattamodā, i. sammappavattamodā

page number: 126

evaṁ ekamantaṁ nisinnā kho te brāhmaṇamahāsālā bhagavantaṁ etadavocuṁ.
kintanti? "sandissanti nu kho"tiādi. taṁ sabbaṁ uttānatthameva. kevalañhettha
brāhmaṇānaṁ brāhmaṇadhammeti desakālādidhamme chaḍḍetvā yo brāhmaṇadhammo,
tasmiṁyeva. tena hi brāhmaṇāti yasmā maṁ tumhe yācittha, tasmā brāhmaṇā
suṇātha, sotaṁ odahatha, sādhukaṁ manasikarotha, yoniso manasikarotha, tathā payogasuddhiyā
suṇātha, āsayasuddhiyā sādhukaṁ manasikarotha, avikkhepena suṇātha, paggahena sādhukaṁ
manasikarothātiādinā nayena etesaṁ padānaṁ pubbe avuttopi adhippāyo
veditabbo. atha bhagavatā vuttaṁ taṁ vacanampi 1- sampaṭicchantā "evaṁ bho"ti kho
te brāhmaṇamahāsālā bhagavato paccassosuṁ, bhagavato vacanaṁ abhimukhā hutvā
assosuṁ. atha vā paṭissuṇiṁsu. "suṇātha sādhukaṁ manasikarothā"ti vuttamatthaṁ
kattukāmatāya paṭijāniṁsūti vuttaṁ hoti. atha kho 2- tesaṁ evaṁ paṭissutavataṁ bhagavā
etadavoca. kintanti? isayo 3- pubbakā"tiādi.
[287] tattha paṭhamagāthāya tāva saṁyatattāti sīlasaṁyamena saṁyatacittā.
tapassinoti indriyasaṁvaratapayuttā. attadatthamacārisunti
mantajjhenabrahmavihārabhāvanādiṁ attano atthaṁ akaṁsu. sesaṁ pākaṭameva.
[288] dutiyāgāthādīsupi ayaṁ saṅkhepavaṇṇanā:- na pasū brāhmaṇānāsunti
porāṇānaṁ brāhmaṇānaṁ pasū na āsuṁ, na te pasupariggahamakaṁsu. na hiraññaṁ
na dhāniyanti hiraññañca brāhmaṇānaṁ antamaso jatumāsakopi nāhosi,
tathā vīhisāliyavagodhūmādi pubbaṇṇāparaṇṇabhedaṁ dhāniyampi tesaṁ nāhosi.
te hi nikkhittajātarūparajatā asannidhikārakāva hutvā kevalaṁ sajjhāyadhanaññā
attano mantajjhenasaṅkhāteneva dhanena dhaññena ca samannāgatā ahesuṁ.

footnote: 1 chaßēéa.,i. vacanaṁ 2 chaßēéa.,i. kho-saddo na dissati 3 ka. visayo

page number: 127

yo cāyaṁ mettādivihāro seṭṭhattā anugāmikattā ca brahmanidhīti vuccati, tañca
brahmaṁ nidhimapālayuṁ, satataṁ tassa 1- bhāvanānuyogena.
[289] evaṁ vihārīnaṁ yaṁ nesaṁ pakataṁ āsi, yaṁ etesaṁ pakataṁ ete
brāhmaṇe uddissa kataṁ ahosi dvārabhattaṁ upaṭṭhitanti "brāhmaṇānaṁ
dassāmā"ti sajjetvā tehi tehi dāyakehi attano attano gharadvāre ṭhapitaṁ
bhattaṁ. saddhāpakatanti saddhāya pakataṁ, saddhādeyyanti vuttaṁ hoti. esānanti
esantīti esā, tesaṁ esānaṁ, esamānānaṁ pariyesamānānanti vuttaṁ hoti.
dātaveti dātabbaṁ. tadamaññisunti taṁ amaññiṁsu, taṁ dvāre sajjetvā ṭhapitaṁ
bhattaṁ saddhādeyyaṁ pariyesamānānaṁ tesaṁ 2- brāhmaṇānaṁ dātabbaṁ amaññiṁsu
dāyakā janā, na tato paraṁ. anatthikā hi te aññena ahesuṁ, kevalaṁ
ghāsacchādanaparamatāya santuṭṭhāti adhippāyo.
[290] nānārattehīti nānāvidharāgarattehi vatthehi vicitrattharaṇatthatehi,
sayanehi ekabhūmikadvibhūmikādipāsādavarehi. āvasathehīti evarūpehi upakaraṇehi. phītā
janapadā raṭṭhā ekekappadesabhūtā janapadā ca keci keci sakalaraṭṭhā ca "namo
brāhmaṇānan"ti sāyaṁ pātaṁ brāhmaṇe deve viya namassiṁsu.
[291] te evaṁ namassiyamānā lokena avajjhā brāhmaṇā āsuṁ na
kevalañca avajjhā, ajeyyā vihiṁsitumpi 3- anabhibhavanīyattā ajeyyā ca ahesuṁ.
kiṁkāraṇā? dhammarakkhitā, yasmā dhammena rakkhitā. te hi pañcasīladhamme 4-
rakkhiṁsu, "dhammo have rakkhati dhammacārin"ti 5- dhammarakkhitā hutvā avajjhā
ajeyyā ca ahesunti adhippāyo. na ne koci nivāresīti te brāhmaṇe

footnote: 1 chaßēéa.,i. sadā tassa 2 chaßēéa.,i. etesaṁ
footnote: 3 sī. vihesitūnampi 4 cha.,i. pañca varasīladhamme, ma. pañcaveramaṇidhamme
footnote: 5 khu.jā. 27/103,385/226,378

page number: 128

kulānaṁ dvāresu sabbaso bāhiresu ca abbhantaresu ca sabbappakāresupi 1-
yasmā tesu piyasammatesu varasīlasamannāgatesu mātāpitūsu viya ativissatthā 2-
manussā ahesuṁ, tasmā "idaṁ nāma ṭhānaṁ tayā na pavisitabban"ti na koci
nivāresi.
[292] evaṁ dhammarakkhitā kuladvāresu anivāritā carantā aṭṭha ca
cattāḷīsañcāti aṭṭhacattāḷīsaṁ vassāni kumārabhāvato pabhuti caraṇena komāraṁ brahmacariyaṁ
cariṁsu te, yepi brāhmaṇacaṇḍālā ahesuṁ, ko pana vādo brahmasamādīsūti evamettha
adhippāyo veditabbo. evaṁ brahmacariyaṁ carantā eva hi vijjācaraṇapariyeṭṭhiṁ acaruṁ,
brāhmaṇā pure, na abrahmacārino hutvā. tattha vijjāpariyeṭṭhīti mantajjhenaṁ.
vuttampi 3- cetaṁ "so aṭṭhacattāḷīsavassāni komāraṁ brahmacariyaṁ carati mante
adhīyamāno"ti. 4- caraṇapariyeṭṭhīti sīlarakkhaṇaṁ 5- "vijjācaraṇapariyeṭṭhun"tipi pāṭho,
vijjācaraṇaṁ pariyesituṁ acarunti attho.
[293] yathāvuttañca kālaṁ brahmacariyaṁ caritvā tato paraṁ gharāvāsaṁ
kappentāpi na brāhmaṇā aññamagamuṁ khattiyaṁ vā vessādīsu aññataraṁ vā,
ye ahesuṁ devasamā vā mariyādā vāti 6- adhippāyo. tato 7- sataṁ vā sahassaṁ
vā datvā napi bhariyaṁ kiṇiṁsu te, seyyathāpi etarahi ekacce kiṇanti. te hi
dhammena dāraṁ pariyesanti. kathaṁ? aṭṭhacattāḷīsaṁ vassāni brahmacariyaṁ caritvā
brāhmaṇā tadeva 8- kaññābhikkhaṁ āhiṇḍanti "ahaṁ aṭṭhacattāḷīsaṁ vassāni
ciṇṇabrahmacariyo, yadi vayappattā dārikā atthi, detha me"ti. tato yassa

footnote: 1 cha. sabbadvāresu, i. sabbākāresu 2 ka. ativissaṭṭhā
footnote: 3 chaßēéa. vuttaṁ cetaṁ, i. vuttañcetaṁ 4 aṅ.pañcaka. 22/192/251
footnote: 5 sī. sīlānaṁ rakkhaṇaṁ, i. sīlānaṁ 6 ma. devasamā ca pariyādā cāti

7 chaßēéa. tathā 8 sī.,i. brāhmaṇadvāre, chaßēéa. brāhmaṇā

page number: 129

vayappattā dārikā hoti. so taṁ alaṅkaritvā nīharitvā dvāre ṭhitasseva
brāhmaṇassa hatthe udakaṁ āsiñcanto "imaṁ te brāhmaṇa bhariyaṁ posāvanatthāya
dammī"ti vatvā deti.
kasmā pana te evaṁ ciraṁ brahmacariyaṁ caritvāpi dāraṁ pariyesanti, na
yāvajīvaṁ brahmacārino hontīti? micchādiṭṭhivasena. tesañhi evaṁ diṭṭhi hoti
"yo puttaṁ na uppādeti, so kulavaṁsacchedakaro hoti, tato niraye paccatī"ti
cattāro kira abhāyitabbaṁ 1- bhāyanti gaṇḍuppādo kikī kontinī 2- brāhmaṇāti. 3-
gaṇḍuppādā kira mahāpaṭhavikkhayabhayena mattabhojino honti, na bahumattikaṁ
khādanti. kikī sakuṇikā ākāsapatanabhayena aṇḍassa upari uttānā seti.
kontinī sakuṇikā paṭhavikampanabhayena pādehi bhūmiṁ na suṭṭhu akkamati. brāhmaṇā
kulavaṁsūpacchedabhayena dāraṁ pariyesanti. āha cettha:-
"gaṇḍuppādo kikī ceva konto 4- brāhmaṇadhammiko
ete abhayaṁ 5- bhāyanti sammūḷhā caturo janā"ti.
evaṁ dhammena dāraṁ pariyesitvāpi ca sampiyeneva saṁvāsaṁ saṅgantvā
samarocayuṁ, sampiyeneva aññamaññaṁ pemeneva kāyena ca cittena ca missībhūtā
saṅghaṭitā saṁsaṭṭhā hutvā saṁvāsamarocayuṁ, 6- na appiyena na niggahena cāti
vuttaṁ hoti.
[294] evaṁ sampiyeneva saṁvāsaṁ karontopi ca 7- aññatra tamhāti, yo
so utusamayo, yamhi samaye brāhmaṇī brāhmaṇena upagantabbā, aññatra
tamhā samayā ṭhapetvā taṁ samayaṁ ututo virataṁ utuveramaṇiṁ pati bhariyaṁ, yāva puna

footnote: 1 sī. abhāyitabbā 2 sī.,i. kontanī, cha. kuntanī. evamuparipi
footnote: 3 ka. brāhamaṇoti 4 chaßēéa. kuntī 5 sī. abhāyā
footnote: 6 sī. saṁvāsamarocesuṁ, chaßēéa. saṁvāsaṁ samarocayuṁ 7 sī.,i. rocentāpi ca

page number: 130

so samayo āgacchati, 1- tāva aṭhatvā antarāyeva. methunadhammanti methunāya
dhammāya. sampadānavacanapattiyā kiretaṁ upayogavacanaṁ. nāssu gacchantīti neva
gacchanti. brāhmaṇāti ye honti devasamā ca mariyādā cāti adhippāyo.
[295] avisesena pana sabbepi brahmacariyañca .pe. avaṇṇayuṁ.
tattha brahmacariyanti methunavirati. sīlanti sesāni cattāri sikkhāpadāni. ajjavanti
ujubhāvo. atthato asaṭhatā amāyāvitā ca. maddavanti mudubhāvo, atthato
atthaddhatā anatimānitā ca. tapanti indriyasaṁvaraṁ. 2- soraccanti suratabhāvo
sukhasīlatā appaṭikūlasamācāratā. avihiṁsanti 3- pāṇiādīhi avihesikajātikatā
sakaruṇabhāvo. khantīti adhivāsanakkhanti. iccete guṇe avaṇṇayuṁ. ye pana 4-
nāsakkhiṁsu sabbaso paṭipattiyā ārādhetuṁ, tepi tattha sāradassino hutvā
vācāya vaṇṇayiṁsu.
[296] evaṁ vaṇṇayantānañca 5- yo nesaṁ .pe. nāgamā, yo etesaṁ
brāhmaṇānaṁ paramo brahmā ahosi, brahmasamo nāma uttamo brāhmaṇo
ahosi, daḷhena parakkamena samannāgatattā daḷhaparakkamo. sa vāti vibhāvane
vāsaddo, tena so evarūpo brāhmaṇoti tameva vibhāveti. methunaṁ dhammanti
methunasamāpattiṁ. supinantepi nāgamāti supinenāpi 6- na agamāsi.
[297] tato tassa vattaṁ .pe. avaṇṇayuṁ. imāya gāthāya navamagāthāya
vuttaguṇeyeva 7- ādiantavasena niddisanto devasame brāhmaṇe pakāseti. te
hi viññujātikā paṇḍitā tassa brahmasamassa brāhmaṇassa vattaṁ anusikkhanti

footnote: 1 ka. nāgacchati 2 chaßēéa.,i. tapoti indriyasaṁvaro
footnote: 3 chaßēéa.,i. avihiṁsāti 4 chaßēéa.,i. yepi
footnote: 5 chaßēéa. vaṇṇentānañca 6 chaßēéa. supinepi 7 i. vuttaguṇeneva

page number: 131

pabbajjāya jhānabhāvanāya ca, te ca ime brahmacariyādiguṇe paṭipattiyā eva
vaṇṇayantīti. te sabbepi brāhmaṇā pañcakanipāte doṇasutte 1- vuttanayeneva
veditabbā.
[298] idāni mariyāde brāhmaṇe dassento āha "taṇḍulaṁ sayanan"ti.
tassattho:- tesu ye honti mariyādā, te brāhmaṇā 2- sace yaññaṁ
kappetukāmā honti, atha āmakadhaññapaṭiggahaṇā paṭiviratattā nānappakārakaṁ
taṇḍulañca mañcapīṭhādibhedaṁ sayanañca khomādibhedaṁ vatthañca gosappitilatelādibhedaṁ
sappitelañca yāciya dhammena, "uddissa ariyā tiṭṭhanti, esā ariyāna
yācanā"ti evaṁ vuttena uddissaṭṭhānasaṅkhātena dhammena yācitvā, atha yo yaṁ
icchati dātuṁ, tena taṁ dinnataṇḍulādiṁ samodhānetvā saṅkaḍḍhitvā
"samudānetvā"tipi pāṭho, esoyevattho 3- tato yaññamakappayunti tato gahetvā
dānamakaṁsu.
[299] karontā ca evametasmiṁ upaṭṭhitasmiṁ dānasaṅkhāte yaññasmiṁ
nāssu gāvo haniṁsu te, na te gāviyo haniṁsu. gāvīmukhena cettha sabbapāṇā
vuttāti veditabbā. kiṁkāraṇā na haniṁsūti? brahmacariyādiguṇayuttattā. apica
visesato yathā mātā .pe. nāssu gāvo haniṁsu te. tattha yāsu jāyanti
osathāti 4- yāsu pittādīnaṁ bhesajjabhūtā pañca gorasā jāyanti.
[300] annadātiādīsu yasmā pañca gorase paribhuñjantānaṁ khudā
vūpasammati. balaṁ vaḍḍhati, chavivaṇṇo vippasīdati, kāyikamānasikaṁ sukhaṁ uppajjati,
tasmā annadā baladā vaṇṇadā sukhadā cetāti veditabbā. sesamettha
uttānatthameva.

footnote: 1 aṅ.pañcaka. 22/191/248-274 (syā) 2 sī.,ka. mariyādā brāhmaṇā
footnote: 3 chaßēéa.,i. ekoyevattho 4 chaßēéa.,i. osadhāti 22/191/243-274 (syā)

page number: 132

[301] evaṁ te yaññesu gāvo ahanantā puññappabhāvānuggahitasarīrā
sukhumālā .pe. sukhamedhittha yampajā. tattha sukhumālāti mudutaluṇahatthapādāditāya.
mahākāyāti 1- ārohapariṇāhasampattiyā, vaṇṇavantoti 1- suvaṇṇavaṇṇatāya
saṇṭhānayuttatāya ca, yasassinoti 1- lābhaparivārasampadāya. sehi dhammehīti sakehi
cārittehi. kiccākiccesu ussukāti kiccesu "idaṁ kātabbaṁ, "akiccesu "idaṁ
na kātabban"ti ussukkamāpannā hutvāti attho. evaṁ te porāṇā
brāhmaṇā evarūpā hutvā dassanīyā pasādanīyā lokassa paramadakkhiṇeyyā
imāya paṭipattiyā yāva loke avattiṁsu, tāva vigataītibhayupaddavā hutvā
nānappakārakaṁ sukhaṁ edhittha pāpuṇi, sukhaṁ vā edhittha sukhaṁ vuḍḍhiṁ agamāsi.
ayaṁ pajāti sattalokaṁ nidasseti.
[302-3] kālaccayena pana sambhinnamariyādabhāvaṁ āpajjitukāmānaṁ
tesaṁ āsi vipallāso .pe. bhāgaso mite. tattha vipallāsoti viparītasaññā.
aṇuto aṇunti lāmakaṭṭhena parittaṭṭhena appasādaṭṭhena 2- aṇubhūtato
kāmaguṇato uppannaṁ jhānasāmaññanibbānasukhāni upanidhāya saṅkhyampi anupagamanena
aṇuṁ kāmasukhaṁ, lokuttarasukhaṁ vā upanidhāya aṇubhūtato attanā paṭiladdhalokiya-
samāpattisukhato aṇuṁ appakatopi appakaṁ kāmasukhaṁ disvāti adhippāyo. rājino
cāti rañño ca. viyākāranti sampattiṁ. ājaññasaṁyutteti assājānīyayutte
sukateti dārukammalohakammena suniṭṭhite. cittasibbaneti sīhacammādīhi alaṅkaraṇavasena
citrasibbane. nivesaneti gharavatthūni. nivese cāti tattha patiṭṭhāpitagharāni.
vibhatteti āyāmavitthāravasena vibhattāni. bhāgaso miteti aṅgaṇadvārapāsāda-
kūṭāgārādivasena koṭṭhāsaṁ koṭṭhāsaṁ katvā mitāni. kiṁ vuttaṁ hoti? tesaṁ

footnote: 1 chaßēéa.,i. iti-saddo na dissati 2 ka. apāyaṭṭhena

page number: 133

brāhmaṇānaṁ aṇuto aṇusaññitaṁ kāmasukhañca rañño byākārañca alaṅkatanāriyo
ca vuttappakāre rathe ca nivesane nivese ca disvā dukkhesuyeva etesu
vatthūsu "sukhan"ti pavattattā pubbe pavattanekkhammasaññāviparītattā 1- ca
viparītasaññā āsi.
[304] te evaṁ viparītasaññā hutvā gomaṇḍalaparibyuḷhaṁ .pe.
brāhmaṇā. tattha gomaṇḍalaparibyuḷhanti 2- goyūthehi parikiṇṇaṁ. nārīvaragaṇāyutanti
varanārīgaṇasaṁyuttaṁ. uḷāranti vipulaṁ. mānusaṁ bhoganti manussānaṁ nivesanādibhoga-
vatthuṁ. abhijjhāyiṁsūti "aho vatidaṁ amhākaṁ assā"ti taṇhaṁ vaḍḍhetvā abhipatthayamānā
jhāyiṁsu.
[305] evaṁ abhijjhāyantā ca "ete manussā sunhātā suvilittā
kappitakesamassū āmuttamaṇiābharaṇā 3- pañcahi kāmaguṇehi paricārenti, mayaṁ pana
evaṁ tehi namassiyamānāpi sedamalakiliṭṭhagattā parūḷhakacchanakhalomā bhogarahitā
paramakāruññataṁ pattā viharāma. ete ca hatthikkhandhāssapiṭṭhisivikāsuvaṇṇarathādīhi
vicaranti, mayaṁ pādehi. ete dvibhūmikādipāsādatalesu vasanti, mayaṁ
araññarukkhamūlādīsu. ete ca gonakādīhi attharaṇehi atthatāsu varaseyyāsu sayanti,
mayaṁ taṭṭikācammakhaṇḍādīni attharitvā bhūmiyaṁ. ete ca 4- nānārasāni bhojanāni
bhuñjanti, mayaṁ uñchācariyāya yāpema. kathaṁ nu kho mayampi etehi sadisā
bhaveyyāmā"ti cintetvā "dhanaṁ icchitabbaṁ, na sakkā dhanarahitehi ayaṁ sampatti
pāpuṇitun"ti ca avadhāretvā vede bhinditvā dhammayutte purāṇamante
nāsetvā adhammayutte kūṭamante ganthetvā 5- dhanatthikā

footnote: 1 chaßēéa.,i..... vipallāsasaṅkhātā 2 sī. gomaṇḍalaparibbuḷhanti
footnote: 3 ka. āmuttamālābharaṇā 4 chaßēéa. casaddo na dissati 5 ka. bandhitvā

page number: 134

okkākarājānamupasaṅkamma sotthivacanādīni payuñjitvā "amhākaṁ mahārāja brāhmaṇavaṁse
paveṇiyā āgataṁ purāṇamantapadaṁ atthi, taṁ mayaṁ ācariyamuṭṭhikāya na kassaci bhaṇimhā, taṁ
mahārājā sotumarahatī"ti ca vatvā assamedhādiyaññaṁ vaṇṇayiṁsu. vaṇṇayitvā ca
rājānaṁ ussāhentā "yaja mahārāja, evaṁ pahūtadhanadhañño tvaṁ, natthi te
yaññasambhāravekallaṁ, evaṁ hi te yajato sattakulaparivaṭṭā sagge uppajjissantī"ti
avocuṁ. tena nesaṁ taṁ pavattiṁ dassento āha bhagavā "te tattha mante .pe.
bahu te dhananti.
tattha tatthāti tasmiṁ, yaṁ bhogamabhijjhāyiṁsu, tannimittanti vuttaṁ hoti.
nimittatthe hi etaṁ bhummavacanaṁ. tadupāgamunti tadā upāgamuṁ. pahūtadhanadhaññosīti
pahūtadhanadhañño bhavissasi, abhisamparāyanti adhippāyo. āsaṁsāyaṁ hi anāgatepi
vattamānavacanaṁ icchanti saddakovidā. yajassūti yajāhi. vittaṁ dhananti
jātarūpādiratanameva vittikāraṇā 1- vittaṁ, samiddhikāraṇato dhananti vuttaṁ. atha vā
vittanti vittikāraṇabhūtameva ābharaṇādi upakaraṇaṁ, yaṁ "pahūtavittūpakaraṇo"tiādīsu 2-
āgacchati. dhananti hiraññasuvaṇṇādi. kiṁ vuttaṁ hoti? te brāhmaṇā mante
ganthetvā tadā okkākaṁ upāgamuṁ. kinti? "mahārāja bahū te vittañca
dhanañca, yajassu, āyatimpi pahūtadhanadhañño bhavissasī"ti
[306] evaṁ kāraṇaṁ vatvā saññāpentehi tato ca rājā .pe.
adā dhanaṁ. tattha saññattoti ñāpito. rathesabhoti mahārathesu khattiyesu
akampiyaṭṭhena usabhasadiso. "assamedhan"tiādīsu assamettha medhantīti assamedho.
dvīhi pariyaññehi yajitabbassa ekavīsatiyūpassa ṭhapetvā bhūmiṁ ca purise ca
avasesasabbavibhavadakkhiṇassa yaññassetaṁ adhivacanaṁ. purisamettha medhantīti purisamedho.

footnote: 1 chaßēéa.,i. vittikāraṇato 2 dī.sī. 9/331/130

page number: 135

catūhi pariyaññehi yajitabbassa saddhiṁ bhūmiyā assamedhe vuttavibhavadakkhiṇassa
yaññassetaṁ adhivacanaṁ. sammā cettha 1- pāsantīti sammāpāso. divase divase
sammaṁ khipitvā tassa patitokāse vediṁ katvā saṁhārimehi yūpādīhi sarassatinadiyā
nimuggokāsato pabhuti paṭilomaṁ gacchantena yajitabbassa satrayāgassetaṁ 2-
adhivacanaṁ. vājamettha pivantīti vājapeyyo, ekena pariyaññena sattarasahi
pasūhi yajitabbassa veḷuvayūpassa sattarasasattarasadakkhiṇassa 3- yaññassetaṁ adhivacanaṁ.
natthi ettha aggaḷāti niraggaḷo, navahi pariyaññehi yajitabbassa saddhiṁ
bhūmiyā ca purisehi ca assamedhe vuttavibhavadakkhiṇassa sabbamedhapariyāyanāmassa
assamedhavikappassetaṁ adhivacanaṁ. sesamettha pākaṭameva.
[307-8] idāni yaṁ vuttaṁ "brāhmaṇānaṁ adā dhanan"ti, taṁ
dassento "gāvo sayanañcā"ti gāthādvayamāha. so hi rājā "dīgharattaṁ
lūkhāhārena kilantā pañca gorase paribhuñjantū"ti nesaṁ sapuṅgavāni goyūthāneva
adāsi, tathā "dīgharattaṁ thaṇḍilasāyitāya thūlasāṭakanivāsanena ekaseyyāya
pādacārena rukkhamūlādivasena ca kilantā gonakādiatthatavarasayanādīsu sukhaṁ
anubhontū"ti nesaṁ mahagghāni sayanādīni ca adāsi. evametaṁ nānappakārakaṁ
aññañca hiraññasuvaṇṇādidhanaṁ adāsi. tenāha bhagavā "gāvo sayanañca vatthañca
.pe. brāhmaṇānaṁ adā dhanan"ti.
[309-10] evaṁ tassa rañño santikā te ca tattha .pe. puna
mupāgamuṁ. kiṁ vuttaṁ hoti? tassa rañño santikā te brāhmaṇā tesu
yāgesu dhanaṁ labhitvā dīgharattaṁ divase divase evameva 1- ghāsacchādanaṁ pariyesitvā

footnote: 1 chaßēéa.,i. sammamettha 2 sī. yātarāyāgassetaṁ, mano.pū. 2/341, mano.pū. 3/214,
footnote: sā.pa. 1/139 3 sī.,i. sattarasasattarasakdakkhiṇassa, chaßēéa. sattarasakadakkhiṇassa
footnote: 4 sī. ekadivasameva, i. ekadivasikameva, ka. ekameva

page number: 136

nānappakārakaṁ vatthukāmasannidhiṁ samarocayuṁ, 1- tato tesaṁ icchāvatiṇṇānaṁ
khīrādipañcagorasassādavasena rasataṇhāya otiṇṇacittānaṁ "khīrādīnipi tāva gunnaṁ
sādūni, addhā imāsaṁ maṁsaṁ sādutaraṁ bhavissatī"ti evaṁ maṁsaṁ paṭicca bhiyyo
taṇhā pavaḍḍhatha. tato cintesuṁ "sace mayaṁ māretvā khādissāma, gārayhā
bhavissāma, yannūna mante gantheyyāmā"ti. atha punapi vedaṁ bhinditvā tadanurūpe
te tattha mante ganthetvā te brāhmaṇā tannimittaṁ kūṭamante ganthetvā
okkākarājānaṁ puna upāgamiṁsu imamatthaṁ bhāsamānā "yathā āpo ca .pe.
bahu te dhanan"ti
kiṁ vuttaṁ hoti? amhākaṁ mahārāja mantesu etadāgataṁ:- yathā āpo
hatthadhovanādisabbakiccesu pāṇīnaṁ upayogaṁ gacchati, natthi tesaṁ tatonidānaṁ
pāpaṁ. kasmā? yasmā parikkhāro so hi pāṇinaṁ, upakaraṇatthāya appannoti
adhippāyo. yathā cāyaṁ mahāpaṭhavī gamanaṭṭhānādisabbakiccesu kahāpaṇasaṅkhātaṁ
hiraññaṁ suvaṇṇarajatādibhedaṁ dhanaṁ yavagodhūmādibhedaṁ dhāniyañca saṁvohārādisabbakiccesu
upayogaṁ gacchati, evaṁ gāvo manussānaṁ sabbakiccesu upayogagahaṇatthāya 2-
uppannā. tasmā etā hanitvā nānappakārake yāge yajassu bahu te vittaṁ,
yajassu bahu te dhananti.
[311-2] evaṁ purimanayeneva tato ca rājā .pe. aghātayi, yaṁ 3-
tato pubbe kañci sattaṁ na pādā .pe. ghātayi. tadā kira brāhmaṇā
yaññāvāṭaṁ gāvīnaṁ pūretvā maṅgalausabhaṁ bandhitvā rañño mūlaṁ netvā
"mahārāja gomedhayaññaṁ 4- yajassu, evaṁ te brahmalokassa maggo visuddho

footnote: 1 ka.....sannidhimarocayuṁ, i...sannidhiṁ rocayuṁ 2 chaßēéa.,i. upayogagamanatthāya
footnote: 3 ka. yā 4 ka. goṇena yaññaṁ

page number: 137

bhavissatī"ti ahaṁsu. rājā katamaṅgalakicco khaggaṁ gahetvā puṅgavena saha
anekasatasahassā gāvo māresi. brāhmaṇā yaññāvāṭe maṁsāni chinditvā
khādiṁsu, tadā 1- pītakodātarattakambale ca pārupitvā māresuṁ. tadupādāya kira
gāvo pārute disvā ubbijjanti. tenāha bhagavā "na pādā .pe.
ghātayī"ti.
[313] tato devāti evaṁ tasmiṁ rājini gāviyo ghātetumāraddhe atha
tadanantarameva taṁ goghātakaṁ disvā ete cātumahārājikādayo devā ca, pitaro
cāti 2- brāhmaṇesu laddhavohārā brahmāno ca, sakko devānamindo ca
pabbatapādanivāsino dānavayakkhasaññitā asurarakkhasā ca "adhammo"ti 3- evaṁ
vācaṁ nicchārentā "dhi manussā dhi manussā"ti ca vadantā pakkandu. evaṁ
bhūmito pabhuti so saddo muhuttena yāva brahmalokā agamāsi, ekadhikkāraparipuṇṇo
loko ahosi. kiṁkāraṇaṁ? yaṁ satthaṁ nipatī gave, yasmā gāvimhi satthaṁ nipatīti
vuttaṁ hoti.
[314] na kevalañca devādayo pakkanduṁ, ayamaññopi loke anattho
udapādi:- ye hi te tayo rogā pure āsuṁ, icchā anasanaṁ jarā, kiñci
kiñcideva patthanataṇhā ca khudā ca paripākajarā cāti vuttaṁ hoti. te pasūnañca
samārambhā, aṭṭhānavutimāgamuṁ, cakkhurogādinā bhedena aṭṭhanavutibhāvaṁ pāpuṇiṁsūti
attho.
[315] idāni bhagavā taṁ pasusamārambhaṁ nindanto āha "eso
adhammo"ti. tassattho:- eso pasusamārambhasaṅkhāto kāyadaṇḍādīnaṁ 4- tiṇṇaṁ
daṇḍānaṁ añañtaradaṇḍabhūto dhamamato apetattā adhammo okkanto ahu,

footnote: 1 chaßēéa.,i. ayaṁ pāṭho na dissati 2 chaßēéa.,i. pitaroti
footnote: 3 chaßēéa.,i. adhammo adhammoti 4 sī.,ka. kāyaduccaritādīnaṁ

page number: 138

pavatto āsi, so ca kho tato pabhuti pavattattā purāṇo, yassa okkamanato
pabhuti kenaci pādādinā ahiṁsanato adūsikāyo gāvo haññanti, yā ghātentā
dhammā dhaṁsanti cavanti parihāyanti yājakā yaññayājino janāti.
[316] evameso aṇudhammoti evaṁ eso lāmakadhammo hīnadhammo,
adhammoti vuttaṁ hoti. yasmā vā ettha dānadhammopi appako atthi, tasmā taṁ
sandhāyāha "aṇudhammo"ti. porāṇoti tāva cirakālato pabhuti pavattattā porāṇo.
viññūhi pana garahitattā viññugarahitoti veditabbo. yasmā ca viññugarahito,
tasmā yattha edisakaṁ passati, yājakaṁ garahatī jano. kathaṁ? "abbhudaṁ 1-
brāhmaṇehi uppāditaṁ, gāvo vadhitvā maṁsaṁ khādantī"ti evamādīni vatvāti
ayamettha anussavo.
[317] evaṁ dhamme viyāpanneti evaṁ porāṇe brāhmaṇadhamme naṭṭhe.
"viyāvatte"tipi pāṭho. viparivattitvā aññathābhūteti attho. vibhinnā
suddhavessikāti pubbe samaggā viharantā suddā ca vessā ca te vibhinnā 2- puthū
vibhinnā khattiyāti khattiyāpi bahū aññamaññaṁ bhinnā. patiṁ bhariyā avamaññathāti bhariyā
ca gharāvāsatthaṁ issariyabale ṭhapitā puttabalādīhi upetā hutvā patiṁ avamaññatha,
paribhavi avamaññi na sakkaccaṁ upaṭṭhāsi.
[318] evaṁ aññamaññaṁ vibhinnā samānā khattiyā brahmabandhū ca.
.pe. kāmānaṁ vasamupāgamunti. 3- khattiyā ca brāhmaṇā ca ye caññe vessasuddā
yathā saṅkaraṁ nāpajjanti, evaṁ attano attano gottena rakkhitattā gottarakkhitā,
te sabbepi taṁ jātivādaṁ niraṅkatvā, "ahaṁ khattiyo ahaṁ brāhmaṇo"ti etaṁ

footnote: 1 sī. abhūtaṁ 2 ka. tepi bhinnā
footnote: 3 chaßēéa. vasamanvagunti, i. vasamāgamunti

page number: 139

sabbampi nāsetvā pañcakāmaguṇasaṅkhātānaṁ kāmānaṁ vasamanvagū 1- āsattaṁ
pāpuṇiṁsu, 2- kāmahetu na kiñci akattabbaṁ nākaṁsūti vuttaṁ hoti.
evamettha bhagavā "isayo pubbakā"tiādīhi navahi gāthāhi porāṇānaṁ
brāhmaṇānaṁ vaṇṇaṁ bhāsitvā "yo nesaṁ paramo"ti gāthāya brahmasamaṁ, "tassa
vattamanusikkhantā"ti gāthāya devasamaṁ, "taṇḍulaṁ sayanan"tiādikāhi catūhi gāthāhi
mariyādaṁ, "tesaṁ āsi vipallāso"tiādīhi sattarasahi gāthāhi sambhinnamariyādaṁ,
tassa vippaṭipattiyā devādīnaṁ pakkandanādidīpanatthañca dassetvā desanaṁ
niṭṭhāpesi. brāhmaṇcaṇḍālo pana idha avuttoyeva. kasmā? yasmā vipattiyā 3-
akāraṇaṁ. brāhmaṇadhammasampattiyā hi brahmasamadevasamamariyādā kāraṇaṁ honti,
vipattiyā sambhinnamariyādo. ayampana doṇasutte 4- vuttappakāro brāhmaṇacaṇḍālo
brāhmaṇadhammavipattiyāpi akāraṇaṁ. kasmā? vipanne dhamme uppannattā. tasmā
taṁ adassetvāva desanaṁ niṭṭhāpesi. etarahi pana sopi brāhmaṇacaṇḍālo
dullabho. evaṁ ayaṁ brāhmaṇānaṁ dhammo 5- vinaṭṭho. tenevāha doṇo brāhmaṇo
"evaṁ sante mayaṁ bho gotama brāhmaṇacaṇḍālampi na pūremā"ti. sesamettha
vutatanayameva.
paramatthajotikāya khuddakaṭṭhakathāya
suttanipātaṭṭhakathāya
brāhmaṇadhammikasuttavaṇṇanā niṭṭhitā.
---------------

footnote: 1 chaßēéa. vasaṁ anvaguṁ 2 sī. anvaguṁ pāpuṇiṁsu
footnote: 3 sī. vipattiyāpi, ka. kiñci vipattiyā, ma. yaṁ kiñci vipattiyā
footnote: 4 aṅ.pañcaka. 22/192/249 (syā) 5 ma. brāhmaṇadhammo

page number: 140

8. dhammasutta (nāvāsutta) vaṇṇanā
[319] yasmā hi dhammanti dhammasuttaṁ, "nāvāsuttan"tipi 1- vuccati. kā
uppatti? idaṁ suttaṁ āyasmantaṁ sāriputtattheraṁ ārabbha vuttaṁ. ayamettha
saṅkhepo, vitthāro pana dvinnaṁ aggasāvakānaṁ uppattito pabhuti veditabbo.
seyyathidaṁ? anuppanne kira bhagavati dve aggasāvakā ekaṁ asaṅkhyeyyaṁ
kappasatasahassañca pāramiyo pūretvā devaloke nibbattā. tesaṁ paṭhamo cavitvā
rājagahassa avidūre upatissagāmo nāma brāhmaṇānaṁ bhogagāmo atthi, tattha
saṭṭhiadhikapañcakoṭisatadhanavibhavassa gāmasāmino brāhmaṇassa rūpasārī nāma
brāhmaṇī, tassā kucchiyaṁ paṭisandhiṁ aggahesi. dutiyo tassevāvidūre kolitagāmo
nāma brāhmaṇānaṁ bhogagāmo atthi, tattha tathārūpavibhavasseva gāmasāmino
brāhmaṇassa moggallānī nāma brāhmaṇī, tassā kucchiyaṁ taṁdivasameva paṭisandhiṁ
aggahesi. evaṁ tesaṁ ekadivasameva paṭisandhiggahaṇañca gabbhavuṭṭhānañca ahosi.
ekadivaseyeva ca nesaṁ ekassa upatissagāme jātattā upatisso, ekassa
kolitagāme jātattā kolitoti nāmaṁ akaṁsu.
te sahapaṁsuṁ kīḷantā sahāyakā anupubbena vuḍḍhiṁ 2- pāpuṇiṁsu, ekamekassa
ca pañcapañcamāṇavakasatāni parivārā ahesuṁ. te uyyānaṁ vā nadītitthaṁ 3- vā
gacchantā sapavivārāyeva gacchanti. eko pañcahi suvaṇṇasivikāsatehi, dutiyo
pañcahi ājaññarathasatehi. tadā ca rājagahe kālānukālaṁ giraggasamajjo nāma
hoti, 4- sāyanhasamaye nagaravemajjhe yattha sakalāṅgamagadhavāsino abhiññātā
khattiyakumārādayo sannipatitvā supaññattesu mañcapīṭhādīsu nisinnā samajjavibhūtiṁ
passanti. atha te sahāyakā tena parivārena saddhiṁ tattha gantvā paññattāsanesu

footnote: 1 ma.,ka. nāthasutatantipi 2 i. vuddhiṁ
footnote: 3 ka. nadītiṭṭhaṁ 4 ka. ahosi

page number: 141

nisīdiṁsu. tato upatisso samajjavibhūtiṁ passanto mahājanakāyaṁ sannipatitaṁ disvā
"ettako janakāyo appatvāva marissatī"ti cintesi. tassa maraṇaṁ āgantvā
nalāṭante patiṭṭhitaṁ viya ahosi, tathā kolitassa. tesaṁ anekappakāresu naṭesu
naccantesu dassanamattepi cittaṁ na nami, aññadatthu saṁvego eva udapādi.
atha vuṭṭhite samajje pakkantāya parisāya sakaparivārena pakkantesu
tesu sahāyesu kolito upatissaṁ pucchi "kiṁ samma nāṭakādidassanena tava
pamodanamattampi nāhosī"ti. so tassa taṁ pavattiṁ ārocetvā tampi tatheva
paṭipucchi. sopi tassa attano pavattiṁ ārocetvā "ehi samma pabbajitvā
amataṁ gavesāmāti āha, "sādhu sammā"ti upatisso taṁ sampaṭicchi. tato
dvepi janā taṁ sampattiṁ chaḍḍetvā punadeva rājagahamanuppattā. tena ca
samayena rājagahe sañjayo 1- nāma paribbājako paṭivasati. te tassa santike
pañcahi māṇavakasatehi saddhiṁ pabbajitvā katipāheneva tayo vede sabbañca
paribbājakasamayaṁ uggahesuṁ te tesaṁ satthānaṁ ādimajjhapariyosānaṁ upaparikkhantā
pariyosānaṁ adisvā ācariyaṁ pucchiṁsu "imesaṁ satthānaṁ ādimajjhaṁ dissati,
pariyosānaṁ pana na dissati `idaṁ nāma imehi satthehi pāpuṇeyyāti, yato
uttari pāpuṇitabbaṁ natthī'ti. "sopi āha "ahampi tesaṁ tathāvidhaṁ pariyosānaṁ
na passāmī"ti. te āhaṁsu "tenahi mayaṁ imesaṁ pariyosānaṁ gavesāmā"ti. te
ācariyo "yathāsukhaṁ gavesathā"ti āha. evaṁ te tena anuññātā amataṁ
gavesamānā āhiṇḍantā jambudīpe pākaṭā ahesuṁ. tehi khattiyapaṇḍitādayo
pañhaṁ puṭṭhā uttaruttariṁ na sampāyanti. "upatisso kolito"ti vutte pana
"ke ete, na kho mayaṁ jānāmāti bhaṇantā natthi, evaṁ vissutā ahesuṁ.

footnote: 1 chaßēéa. sañcayo

page number: 142

evaṁ tesu amatapariyesanaṁ caramānesu amhākaṁ bhagavā loke uppajjitvā
pavattitapavaradhammacakko anupubbena rājagahamanuppatto. te ca paribbājakā
sakalajambudīpaṁ caritvā tiṭṭhatu amataṁ, antamaso pariyosānapañhāvissajjanamattampi
alabhantā punadeva rājagahaṁ agamaṁsu. atha kho āyasmā assaji pubbaṇhasamayaṁ
nivāsetvāti yāva tesaṁ pabbajjā. tāva sabbaṁ pabbajjākkhandhake 1-
āgatanayena 2- vitthārato daṭṭhabbaṁ.
evaṁ pabbajitesu tesu dvīsu sahāyakesu āyasmā sāriputto
aḍḍhamāsena sāvakapāramiñāṇaṁ sacchākāsi. so yadā assajittherena saddhiṁ
ekavihāre vasati, tadā bhagavato upaṭṭhānaṁ gantvā anantaraṁ therassa upaṭṭhānaṁ
gacchati "pubbācariyome ayamāyasmā, etamahaṁ nissāya bhagavato sāsanaṁ aññāsin"ti
gāravena. yadā pana assajittherena saddhiṁ ekavihāre na vasati, tadā yassaṁ
disāyaṁ thero vasati, taṁ disaṁ oloketvā pañcaṅgapatiṭṭhitena vanditvā añjaliṁ
paggayha namassati. taṁ disvā keci bhikkhū kathaṁ samuṭṭhāpesuṁ "sāriputto
aggasāvako hutvā disaṁ namassati, ajjāpi maññe brāhmaṇadiṭṭhi appahīnā"ti.
atha bhagavā dibbāya sotadhātuyā taṁ kathāsallāpaṁ sutvā paññattapavarabuddhāsane
nisinnaṁyeva attānaṁ dassento bhikkhū āmantesi "kāya nuttha bhikkhave etarahi
kathāya sannisinnā"ti. te taṁ pavattiṁ ācikkhiṁsu. tato bhagavā "na bhikkhave
sāriputto disaṁ namassati, yaṁ nissāya sāsanaṁ aññāsi, taṁ attano ācariyaṁ
vandati namassati sammāneti, ācariyapūjako bhikkhave sāriputto"ti vatvā tattha
sannipatitānaṁ dhammadesanatthaṁ imaṁ suttamabhāsi.

footnote: 1 vi. mahā. 4/60/51 2 chaßēéa. āgatanayeneva

page number: 143

tattha yasmā hi dhammaṁ puriso vijaññāti yato puggalā piṭakattayappabhedaṁ
pariyattidhammaṁ vā, pariyattidhammaṁ vā, pariyattiṁ sutvā adhigantabbaṁ navalokuttarap-
pabhedaṁ paṭivedhadhammaṁ vā puriso vijaññā jāneyya vedeyya. "yassā"tipi 1-
pāṭho, soevattho. indaṁva naṁ devatā pūjayeyyāti yathā sakkaṁ devānamindaṁ
dvīsu devalokesu devatā pūjenti, evaṁ so puggalo taṁ puggalaṁ kālasseva
vuṭṭhāya upāhanāomuñcanādiṁ sabbaṁ vattapaṭipattaṁ karonto pūjeyya sakkareyya
garukareyya. kiṁkāraṇaṁ? so pūjito .pe. pātukaroti dhammaṁ, so ācariyo evaṁ
pūjito tasmiṁ antevāsimhi pasannacitto pariyattipaṭivedhavasena bahussuto
desanāvaseneva pariyattidhammañca desanaṁ sutvā yathānusiṭṭhaṁ paṭipattiyā
adhigantabbaṁ paṭivedhadhammañca pātukaroti deseti, desanāya vā pariyattidhammaṁ,
upamāvasena attanā adhigatapaṭivedhadhammaṁ pātukaroti.
[320] tadaṭṭhikatvāna nisamma dhīroti evaṁ pasannena ācariyena pātukataṁ
dhammaṁ aṭṭhikatvāna suṇitvā upadhāraṇasamatthatāya dhīro puriso. dhammānudhammaṁ
paṭipajjamānoti lokuttaradhammassa anulomattā anudhammabhūtaṁ vipassanaṁ bhāvayamāno.
viññū vibhāvī nipuṇo ca hotīti viññutāsaṅkhātāya paññāya adhigamena viññū,
vibhāvetvā paresampi pākaṭaṁ katvā ñāpanasamatthatāya vibhāvī, parama sukhumattha-
paṭivedhatāya nipuṇo ca hoti. yo tādisaṁ bhajati appamattoti yo tādisaṁ
pubbe vuttappakāraṁ bahussutaṁ appamatto tappasādanaparo hutvā bhajati.
[321] evaṁ paṇḍitācariyasevanaṁ pasaṁsitvā idāni bālācariyasevanaṁ
nindanto "khuddañca bālan"ti imaṁ gāthamāha. tattha khuddanti khuddena
kāyakammādinā samannāgataṁ, paññābhāvato bālaṁ. anāgatatthanti

footnote: 1 ka. videyyātipi

page number: 144

anadhigatapariyattipaṭivedhatthaṁ. usuyyakanti 1- issāmanakatāya 2- antevāsikassa vuḍḍhiṁ
asahamānaṁ. sesamettha pākaṭameva padato. adhippāyato pana yo bahucīvarādilābhī 3-
ācariyo antevāsikānaṁ cīvarādīni na sakkoti dātuṁ, dhammadāne pana aniccadukkhānatta-
vacanamattampi na sakkoti, etehi khuddatādidhammehi 4- samannāgatattā taṁ khuddaṁ
bālaṁ anāgatatthaṁ usuyyakaṁ ācariyamupasevamāno "pūtimacchaṁ kusaggenā"ti 5-
vuttanayena sayampi bālo hoti. tasmā idha sāsane kiñci appamattakampi
pariyattidhammaṁ paṭivedhadhammaṁ vā avibhāvayitvā ca avijānitvā ca yassa dhammesu
kaṅkhā, taṁ ataritvā maraṇaṁ upetīti evamassa attho veditabbo.
[322-3] idāni tassevatthassa pākaṭakaraṇatthaṁ "yathā naro "ti
gāthādvayamāha. tattha āpaganti nadiṁ. mahodakanti bahūdakaṁ. salilanti ito
cito ca gataṁ, vitthiṇṇanti 6- vuttaṁ hoti. "saritan"tipi pāṭho, soevattho.
sīghasotanti hārahārikaṁ, vegavatinti 7- vuttaṁ hoti. kiṁ soti ettha "so
vuyhamāno"ti iminā ca sokārena tassa narassa niddiṭṭhattā nipātamatto
sokāro, kiṁsūti vuttaṁ hoti yathā "na bhavissāmi nāma so, vinassissāmi nāma
so"ti. dhammanti pubbe vuttaṁ dubbidhaṁyeva. 8- anisāmayatthanti anisāmetvā
atthaṁ. sesamettha pākaṭameva padato.
adhippāyato pana yathā yo kocideva naro vuttappakāraṁ nadiṁ otaritvā
tāya nadiyā vuyhamāno anusotagāmī sotameva anugacchanto pare pāratthike. 9-
kiṁ sakkhati pāraṁ netuṁ. "sakkatī"tipi pāṭho. tatheva duvidhampi dhammaṁ attano

footnote: 1 chaßēéa. usūyakanti 2 ka. issāpakatāya 3 ka. bahucīvarādīni lābhī
footnote: 4 ma. khuddādidhammehi 5 khu.iti. 25/76/292 khu.jā. 27/2152/437 (syā)
footnote: 6 ma. odhito apagataṁ vitthiṇṇanti 7 ma. na cirāgataṁ vegavatinti

8 chaßēéa.,i. duvidhameva 9 ka. pare tīraṭṭhite

page number: 145

paññāya avibhāvayitvā bahussutānañca santike atthaṁ anisāmetvā sayaṁ
avibhāvitattā ajānanto anisāmitattā ca avitiṇṇakaṅkho pare kiṁ sakkhati
nijjhāpetuṁ pekkhāpetunti evamettha attho daṭṭhabbo. "so vata cunda
attanā palipapalipanno"ti 1- ādikañcettha suttapadaṁ anussaritabbaṁ.
[324-5] evaṁ bālasevanāya bālassa paraṁ nijjhāpetuṁ asamatthatāya
pākaṭakaraṇatthaṁ upamaṁ vatvā idāni "yo tādisaṁ bhajati 2- appamatto"ti ettha
vuttassa paṇḍitassa pare nijjhāpetuṁ samatthatāya pākaṭakaraṇatthaṁ "yathāpi
nāvan"ti gāthādvayamāha. tattha phiyenāti dabbipadarena. rittenāti veḷudaṇḍena.
tatthāti tassaṁ nāvāyaṁ. tatrūpayaññūti 3- tassā nāvāya āharaṇapaṭiharaṇādi-
upāyajānanena 4- maggapaṭipādanena upāyaññū. sikkhitasikkhatāya sukusalahatthatāya 5- ca
kusalo. uppannupaddavapaṭikārasamatthatāya mutīmā. vedagūti vedasaṅkhātehi catūhi
maggañāṇehi gato. bhāvitattoti tāyeva maggabhāvanāya bhāvitacitto. bahussutoti
pubbe vuttanayeneva. avedhadhammoti aṭṭhahi lokadhammehi akampaniyasabhāvo.
sotāvadhānūpanisūpapanneti sotaodahanena ca maggaphalānaṁ upanissayena ca
uppanne. sesaṁ uttānapadatthameva. adhippāyayojanāpi sakkā purimanayeneva
vijānitunti 6- na vitthāritā.
[326] evaṁ paṇḍitassa pare nijjhāpetuṁ samatthabhāvapākaṭakaraṇatthaṁ
upamaṁ vatvā tassā paṇḍitasevanāya niyojento "tasmā have"ti imaṁ
avasānagāthamāha. tatthāyaṁ 7- saṅkhepattho:- yasmā upanissayasampannā

footnote: 1 maßēáū. 12/87/60 2 i. bhajate 3 sī.,ka. tatrupāyaññūti
footnote: 4 sī.,ka. āharaṇapasāraṇādiupāyajānanena 5 sī.,i. lahuhatthatāya
footnote: 6 chaßēéa.,i. jānitunti 7 chaßēéa.,i. tatrāyaṁ

page number: 146

paṇḍitasevanena visesaṁ pāpuṇanti, tasmā have sappurisaṁ bhajetha. kīdisaṁ sappurisaṁ
bhajetha? medhāvinañceva bahussutañca, paññāsampattiyā ca medhāvinaṁ
vuttappakārasutadvayena ca bahussutaṁ. tādisaṁ hi bhajamāno tena bhāsitassa dhammassa
aññāya atthaṁ evaṁ ñatvā ca yathānusiṭṭhaṁ paṭipajjamāno tāya paṭipattiyā
paṭivedhavasena viññātadhammo so maggaphalanibbānappabhedaṁ lokuttarasukhaṁ labhetha
adhigaccheyya pāpuṇeyyāti arahattanikūṭena desanaṁ samāpesīti.
paramatthajotikāya khuddakaṭṭhakathāya
suttanipātaṭṭhakathāya
dhammasuttavaṇṇanā niṭṭhitā.
---------------
9. kiṁsīlasuttavaṇṇanā
[327] kiṁsīloti kiṁsīlasuttaṁ. kā uppatti? āyasmato sāriputtassa
gihisahāyako eko therasseva pituno vaṅgantabrāhmaṇassa sahāyassa
brāhmaṇassa putto saṭṭhikoṭiadhikaṁ pañcasatakoṭidhanaṁ pariccajitvā āyasmato
sāriputtattherassa santike pabbajitvā sabbaṁ buddhavacanaṁ pariyāpuṇi. tassa
thero bahuso ovaditvā kammaṭṭhānamadāsi, so tena visesaṁ nādhigacchati, tato
thero "buddhaveneyyo eso"ti ñatvā taṁ ādāya bhagavato santikaṁ gantvā taṁ
bhikkhuṁ ārabbha puggalaṁ aniyāmetvā "kiṁsīlo"ti pucchi, athassa bhagavā tato
paramabhāsi. tattha kiṁsīloti kīdisena cārittasīlena 1- samannāgato, kīdisapakatiko
vā. kiṁsamācāroti kīdisena cārittena yutto. kāni kammāni brūhayanti kāni
kāyakammādīni vaḍḍhento. naro sammā niviṭṭhassāti abhirato naro sāsane

footnote: 1 chaßēéa. vārittasīlena

page number: 147

sammā patiṭṭhito bhaveyya. uttamatthañca pāpuṇeti sabbatthānaṁ uttamaṁ arahattañca
pāpuṇeyyāti vuttaṁ hoti.
[328] tato bhagavā "sāriputto aḍḍhamāsūpasampanno sāvakapāramippatto,
kasmā ādikammikaputhujjanapañhaṁ pucchatī"ti āvajjento "saddhivihārikaṁ
ārabbhā"ti ñatvā pucchāya vuttaṁ cārittasīlaṁ avibhajitvāva tassa sappāyavasena
dhammaṁ desento "vuḍḍhāpacāyī"tiādimāha.
tattha paññāvuḍḍho guṇavuḍḍho jātivuḍḍho vayovuḍḍhoti 1- cattāro
vuḍḍhā. 2- jātiyā hi daharopi bahussuto bhikkhu appassutamahallakabhikkhūnaṁ
santike 3- bāhusaccapaññāya vuḍḍhattā paññāvuḍḍho. tassa hi santike
mahallakabhikkhūpi buddhavacanaṁ pariyāpuṇanti, ovādavinicchayapañhāvissajjanāni ca
paccāsiṁsanti. tathā daharopi bhikkhu adhigamasampanno guṇavuḍḍho nāma. tassa hi
ovāde patiṭṭhāya mahallakāpi vipassanāgabbhaṁ gahetvā arahattaphalaṁ pāpuṇanti.
tathā daharopi rājā khattiyo muddhābhisitto 4- brāhmaṇo vā sesajanassa
vandanārahato jātivuḍḍho nāma. sabbo pana paṭhamajāto vayovuḍḍho nāma.
tattha yasmā paññāya sāriputtattherassa sadiso natthi ṭhapetvā bhagavantaṁ, tathā
guṇehi 5- aḍḍhamāsena 6- sabbasāvakapāramiñāṇassa paṭividdhattā. jātiyāpi so
brāhmaṇamahāsālakule uppanno, tasmā tassa bhikkhuno vayena samānopi so
imehi tīhi kāraṇehi vuḍḍho. imasmiṁ panatthe paññāguṇehi eva vuḍḍhabhāvaṁ
sandhāya bhagavā āha "vuḍḍhāpacāyī"ti. tasmā tādisānaṁ vuḍḍhānaṁ apacitikaraṇena

footnote: 1 i. paññāvaddho guṇavaddho jātivaddhoti 2 i. vaddhā, evamuparipi
footnote: 3 chaßēéa....bhikkhūnamantare 4 chaßēéa.,i. buddhāvasitto
footnote: 5 chaßēéa. guṇenapi 6 i. addhamāse

page number: 148

vuḍḍhāpacāyī, tesameva vuḍḍhānaṁ lābhādīsu usuyyāvigamena anusuyyako ca siyāti
ayamādipadassa attho.
kālaññū cassāti ettha pana rāge uppanne tassa vinodanatthāya
garūnaṁ dassanaṁ gacchantopi kālaññū, dose, mohe, kosajje uppanne tassa
vinodanatthāya garūnaṁ dassanaṁ gacchantopi kālaññū, yato evaṁ kālaññū ca
assa garūnaṁ dassanāya. dhammiṁ kathanti samathavipassanāyuttaṁ. erayitanti vuttaṁ.
khaṇaññūti tassā kathāya khaṇavedī, dullabho vā ayaṁ īdisāya kathāya savanakkhaṇoti
jānanto. suṇeyya sakkaccanti 1- taṁ kathaṁ sakkaccaṁ suṇeyya. na kevalañca tameva,
aññānipi buddhaguṇādipaṭisaṁyuttāni subhāsitāni sakkaccameva suṇeyyāti attho.
[329] "kālaññū cassa garūnaṁ dassanāyā"ti ettha vuttanayañca
attano uppannarāgādivinodanakālaṁ ñatvāpi garūnaṁ santikaṁ gacchanto kālena
gacche garūnaṁ sakāsaṁ, "ahaṁ kammaṭṭhāniko dhutaṅgadharo cāti katvā na
cetiyavandanabodhiyaṅgaṇabhikkhācāramaggātimajjhantikavelādīsu yattha katthaci ṭhitaṁ ācariyaṁ
disvā paripucchanatthāya upasaṅkameyya, sakasenāsane pana attano āsane
nisinnaṁ vūpasantadarathaṁ sallakkhetvā kammaṭṭhānādividhipucchanatthaṁ upasaṅkameyyāti
attho. evaṁ upasaṅkamantopi ca thambhaṁ niraṅkatvā nivātavutti thaddhabhāvakaraṁ mānaṁ
vināsetvā nīcavutti pādapuñchanacoḷakacchinnavisāṇusabhauddhaṭadāṭhasappasadiso
hutvā upasaṅkameyya. atha tena garunā vuttaṁ atthaṁ dhammaṁ .pe. samācare ca.
atthanti bhāsitatthaṁ. dhammanti pāḷidhammaṁ. saṁyamanti sīlaṁ. brahmacariyanti
avasesasāsanabrahmacariyaṁ. anussare ceva samācare cāti atthaṁ kathitokāse anussareyya,
dhammaṁ saṁyamaṁ brahmacariyaṁ kathitokāse anussareyya, anussaraṇamatteneva ca

footnote: 1 chaßēéa. sakkaccāti

page number: 149

atussanto taṁ sabbampi samācare samācareyya samādāya vatteyya, tāsaṁ kathānaṁ 1-
attani pavattane ussukkaṁ kareyyāti attho. evaṁ karonto hi kiccakaro
hoti.
[330] tato parañca dhammārāmo dhammarato dhamme ṭhito dhammavinicchayaññū
bhaveyya. sabbapadesu cettha dhammoti samathavipassanā, ārāmo ratīti
ekova attho, dhamme ārāmo assāti dhammārāmo. dhamme rato, na aññaṁ
pihetīti dhammarato. dhamme ṭhito dhammaṁ vattanato. 2- dhammavinicchayaṁ jānāti
"idaṁ udayañāṇaṁ idaṁ vayañāṇan"ti dhammavinicchayaññū, evarūpo assa. atha yāyaṁ
rājakathāditiracchānakathā taruṇavipassakassa bahiddhā rūpādīsu abhinandanuppādanena
taṁ samathavipassanādhammaṁ sandūseti, tasmā "dhammasandosavādo"ti vuccati, taṁ
nevācareyya 3- dhammasandosavādaṁ, aññadatthu āvāsagocarādisappāyāni sevanto
tacchehi nīyetha subhāsitehi. samathavipassanāpaṭisaṁyuttānevettha tacchāni, tathārūpehi
subhāsitehi nīyetha nayeyya. kālaṁ khepeyyāti attho.
[331] idāni "dhammasandosavādan"ti ettha atisaṅkhepena vuttaṁ
samathavipassanāyuttassa bhikkhuno upakkilesaṁ pākaṭaṁ karonto tadaññenapi
upakkilesena saddhiṁ hassaṁ jappanti imaṁ gāthamāha. "hāsan"tipi pāṭho.
vipassakena hi bhikkhunā hasanīyasmiṁ vatthusmiṁ sitamattameva kātabbaṁ,
niratthakakathājappo na bhāsitabbo, ñātibyasanādīsu paridevo na kātabbo,
khāṇukaṇṭakādimhi manopadoso na uppādetabbo. māyākatanti vuttā māyā tividhaṁ kuhanaṁ
paccayesu giddhi 4- jātiādīhi māno paccanīkasātatāsaṅkhāto sārambho

footnote: 1 sī.,i. tesaṁ bhāvanaṁ 2 sī.,i. dhammaṁ patvā, vattanato
footnote: 3 chaßēéa.,i. nevācare 4 ka. tuṭṭhi

page number: 150

pharusavacanalakkhaṇaṁ kakkasaṁ, rāgādayo kasāvā, adhimattataṇhālakkhaṇā 1- mucchāti ime ca
dosā sukhakāmena aṅgārakāsu viya, sucikāmena gūthaṭṭhānaṁ viya, jīvitukāmena
āsivisādayo viya ca pahātabbā. hitvā ca ārogyamadādivigamā vītamadena
cittavikkhepābhāvā ṭhitattena caritabbaṁ. evaṁ paṭipanno hi sabbupakkilesaparisuddhāya
bhāvanāya nacirasseva arahattaṁ pāpuṇāti. tenāha bhagavā "hassaṁ ca jappaṁ
.pe. ßēhitatto"ti.
[332] idāni yvāyaṁ "hassaṁ jappan"tiādinā nayena upakkileso
vutto, tena samannāgato bhikkhu yasmā sāhaso hoti avīmaṁsakārī, ratto
rāgavasena duṭṭho dosavasena gacchati, pamatto ca hoti kusalānaṁ dhammānaṁ
bhāvanāya asātaccakārī, tathārūpassa ca "suṇeyya sakkacca subhāsitānī"tiādinā
nayena vutto ovādo niratthako, tasmā imassa saṅkilesassa puggalādhiṭṭhānāya
desanāya sutādivuḍḍhipaṭipakkhabhāvaṁ dassento "viññātasārānī"ti imaṁ gāthamāha.
tassattho:- yāni hetāni samathavipassanāpaṭisaṁyuttāni subhāsitāni, tesaṁ
vijānanato 2- sāro. yadi viññātāni sādhu, atha saddamattameva gahitaṁ, na kiñci
kataṁ hoti, yena etāni sutamayena ñāṇena viññāyanti, taṁ sutaṁ, etañca
sutamayañāṇaṁ viññātasamādhisāraṁ, tesu viññātesu dhammesu yo samādhi
cittassāvikkhepo tathattāya paṭipatti, ayamassa sāro. na hi vijānanamatteneva koci
attho sijjhati. yo panāyaṁ naro rāgādivasena vattanato sāhaso, kusalānaṁ
dhammānaṁ bhāvanāya asātaccakāritāya pamatto, so saddamattaggāhīyeva hoti,
tena tassa atthavijānanābhāvato sā subhāsitavijānanapaññā ca, tathattāya
paṭipattiyā abhāvato sutañca na vaḍḍhatīti.

footnote: 1 sī.,i. adhikataṇhāsaṅkhātā 2 chaßēéa.,i. vijānanaṁ

page number: 151

[333] evaṁ pamattānaṁ sattānaṁ paññāparihāniñca sutaparihāniñca
dassetvā idāni appamattānaṁ tadubhayasārādhigamaṁ dassento āha "dhamme ca ye
.pe. sāramajjhagū"ti.
tattha ariyappavedito dhammo nāma samathavipassanādhammo. ekopi hi
buddho samathavipassanādhammaṁ adesetvā parinibbuto nāma natthi. tasmā etasmiṁ
dhamme ca ye ariyappavedite ratā niratā appamattā sātaccānuyogino,
anuttarā te vacasā manasā kammunā ca, te catubbidhena vacīsucaritena tividhena
manosucaritena tividhena kāyasucaritena ca samannāgatattā vacasā manasā kammunā
ca anuttarā, avasesasattehi asamā aggā visiṭṭhā. ettāvatā saddhiṁ
pubbabhāgasīlena ariyamaggasampayuttaṁ sīlaṁ dassesi. evaṁ parisuddhasīlā te
santisoraccasamādhisaṇṭhitā, sutassa paññāya ca sāramajjhagū, ye ariyappavedite
dhamme ratā, te na kevalaṁ vācādīhi anuttarā honti, apica kho pana
santisoracce samādhimhi ca saṇṭhitā hutvā sutassa paññāya ca sāramajjhagū
adhigatā icceva veditabbā. āsaṁsāyaṁ 1- bhūtavacanaṁ.
tattha santīti nibbānaṁ, soraccanti sundare ratabhāvena yathābhūtapaṭivedhikā
paññā, santiyā soraccanti santisoraccaṁ, nibbānārammaṇāya maggapaññāyetaṁ
adhivacanaṁ. samādhīti taṁsampayuttova maggasamādhi. saṇṭhitāti tadubhaye patiṭṭhitā.
sutapaññānaṁ sāraṁ nāma arahattaphalavimutti. vimuttisārañhi idaṁ brahmacariyaṁ.
evamettha bhagavā dhammena pubbabhāgapaṭipadaṁ "anuttarā vacasā"tiādīhi sīlakkhandhaṁ
santisoraccasamādhīhi paññākkhandhasamādhikkhandheti tīhipi imehi khandhehi
aparabhāgapaṭipadañca dassetvā sutapaññāsārena akuppavimuttiṁ dassento
arahattanikūṭena desanaṁ samāpesi.

footnote: 1 ka. āsaṁsāya

page number: 152

desanāpariyosāne ca so bhikkhu sotāpattiphalaṁ patvā puna nacirasseva
aggaphale arahatte patiṭṭhāsīti.
paramatthajotikāya khuddakaṭṭhakathāya
suttanipātaṭṭhakathāya
kiṁsīlasuttavaṇṇanā niṭṭhitā.
--------------
10. uṭṭhānasuttavaṇṇanā
[334] uṭṭhahathāti uṭṭhānasuttaṁ. kā uppatti? ekaṁ samayaṁ bhagavā
sāvatthiyaṁ viharanto rattiṁ jetavane mahāvihāre vasitvā pubbaṇhasamayaṁ
bhikkhusaṁghaparivuto sāvatthiyaṁ piṇḍāya caritvā pācīnadvārena nagarā nikkhamitvā
migāramātupāsādaṁ agamāsi divāvihāratthāya. āciṇṇaṁ kiretaṁ bhagavato rattiṁ
jetavanavihāre vasitvā migāramātupāsāde divāvihārūpagamanaṁ, rattiñca
migāramātupāsāde vasitvā jetavane divāvihārūpagamanaṁ. kasmā? dvinnaṁ kulānaṁ
anuggahatthāya mahāpariccāgaguṇaparidīpanatthāya ca. migāramātupāsādassa ca. heṭṭhā
pañca kūṭāgāragabbhasatāni honti, yesu pañcasatā bhikkhū vasanti. tattha
yadā bhagavā heṭṭhāpāsāde vasati, tadā bhikkhū gāravena uparipāsādaṁ
nāruhanti. taṁdivasaṁ pana bhagavā uparipāsāde kūṭāgāragabbhaṁ pāvisi, tena
heṭṭhāpāsāde pañcapi gabbhasatāni pañcasatā bhikkhū pavisiṁsu. te ca sabbeva
navā honti adhunāgatā imaṁ dhammavinayaṁ uddhatā unnaḷā pākatindriyā.
te pavisitvā divāseyyaṁ supitvā sāyaṁ uṭṭhāya mahātale sannipatitvā "ajja
bhattagge tuyhaṁ kiṁ ahosi, tvaṁ kattha agamāsi, ahaṁ āvuso kosalarañño gharaṁ,
ahaṁ anāthapiṇḍikassa, tattha evarūpo ca bhojanavidhi ahosī"ti nānappakāraṁ
āmisakathaṁ kathentā uccāsaddamahāsaddā ahesuṁ.

page number: 153

bhagavā taṁ saddaṁ sutvā "ime mayā saddhiṁ vasantāpi evaṁ pamattā,
aho ayuttakārino"ti. mahāmoggallānattherassa āgamanaṁ cintesi. tāvadeva
āyasmā mahāmoggallāno bhagavato cittaṁ ñatvā iddhiyā āgamma pādamūle
vandamānoyeva ahosi. tato naṁ bhagavā āmantesi "ete te moggallāna
sabrahmacārino pamattā, sādhu ne saṁvejehī"ti. "evaṁ bhante"ti kho so
āyasmā mahāmoggallāno bhagavato paṭissuṇitvā tāvadeva āpokasiṇaṁ
samāpajjitvā kāmabhūmiyaṁ 1- ṭhitaṁ mahāpāsādaṁ nāvaṁ viya mahāvāto pādaṅguṭṭhakena
kampesi saddhiṁ patiṭṭhitapaṭhavippadesena. atha te bhikkhū bhītā vissaraṁ karontā
sakasakacīvarāni chaḍḍetvā catūhi dvārehi nikkhamiṁsu. bhagavā tesaṁ attānaṁ
dassento aññena dvārena gandhakuṭiṁ pavisanto viya ahosi, te bhagavantaṁ
disvā vanditvā aṭṭhaṁsu. bhagavā "kiṁ bhikkhave bhītatthā"ti pucchi, "ayaṁ bhante
migāramātupāsādo kampito"ti āhaṁsu. jānātha bhikkhave kenāti. na jānāma
bhanteti. atha bhagavā "tumhādisānaṁ bhikkhave muṭṭhassatīnaṁ asampajānānaṁ
pamādavihārīnaṁ saṁvegajananatthaṁ moggallānena kampito"ti vatvā tesaṁ bhikkhūnaṁ
dhammadesanatthaṁ imaṁ suttamabhāsi.
tattha uṭṭhahathāti āsanā 2- uṭṭhahatha ghaṭatha vāyamatha, mā kusītā hotha.
nisīdathāti pallaṅkaṁ ābhujitvā kammaṭṭhānānuyogatthāya nisīdatha. ko attho
supitena voti ko tumhākaṁ anupādāparinibbānatthāya pabbajitānaṁ supitena
attho. na hi sakkā supantena koci attho pāpuṇituṁ. āturānaṁ hi kā
niddā, sallaviddhāna ruppatanti yatra ca nāma appakepi sarīrappadese uṭṭhitena
cakkhurogādinā rogena āturānaṁ ekadvaṅgulamattampi paviṭṭhena

footnote: 1 chaßēéa. karīsabhūmiyaṁ, i. karañjabhūmiyaṁ 2 sī.,i. alasabhāvā

page number: 154

ayasallāṭṭhisalladantasallavisāṇasallakaṭṭhasallānaṁ aññatarena sallena ruppamānānaṁ
manussānaṁ niddā natthi, tattha tumhākaṁ sakalacittasarīrasantānaṁ bhuñjitvā
uppannehi nānappakārakilesarogehi āturānañhi kā niddā rāgasallādīhi ca pañcahi
sallehi antohadayaṁ pavisiya viddhattā sallaviddhānaṁ ruppataṁ.
[335] evaṁ vatvā puna bhagavā bhiyyoso mattāya te bhikkhū ussāhento
saṁvejento ca āha "uṭṭhahatha .pe. vasānuge"ti. tatrāyaṁ sādhippāyayojanā
atthavaṇṇanā:- evaṁ kilesasallaviddhānaṁ hi vo bhikkhave kālo pabujjhituṁ. 1-
kiṁkāraṇaṁ? maṇḍapeyyamidaṁ bhikkhave brahmacariyaṁ, satthā sammukhībhūto, ito pubbe
pana vo dīgharattaṁ suttaṁ, girīsu suttaṁ, nadīsu suttaṁ, samesu, visamesu suttaṁ,
rukkhaggesupi suttaṁ adassanā ariyasaccānaṁ, tasmā tassa niddāya antakiriyatthaṁ
uṭṭhahatha nisīdatha daḷhaṁ sikkhatha santiyā.
tattha purimapādassattho vuttanayo eva. dutiyapāde pana santīti tisso
santiyo accantasanti tadaṅgasanti sammutisantīti, nibbānavipassanādiṭṭhigatānametaṁ
adhivacanaṁ. idha pana accantasanti nibbānamadhippetaṁ, tasmā nibbānatthaṁ daḷhaṁ
sikkhatha, asithilaparakkamā hutvā sikkhathāti vuttaṁ hoti. kiṁkāraṇaṁ? mā vo
pamatte viññāya maccurājā amohayittha vasānuge, mā tumhe "pamattā
ete"ti evaṁ ñatvā maccurājapariyāyanāmo māro vasānuge amohayittha, yathā
tassa vasaṁ gacchatha, evaṁ vasānuge karonto mā amohayitthāti vuttaṁ hoti.
[336] yato tassa vasaṁ anugacchante 2- yāya devā ca manussā ca
.pe. samappitā, yāya devā ca manussā ca atthikā rūpasaddagandharasaphoṭṭhabbatthikā,
taṁ rūpādiṁ sitā nissitā allīnā hutvā tiṭṭhanti, taratha samatikkamatha

footnote: 1 ka. pamajjituṁ 2 chaßēéa.,i. anupagacchantā

page number: 155

etaṁ nānappakāresu visayesu visaṭavitthiṇṇavisālattā visattikaṁ bhavabhogataṇhaṁ.
khaṇo vo mā upaccagā, ayaṁ tumhākaṁ samaṇadhammakaraṇakkhaṇo mā atikkami.
yesaṁ hi ayamevarūpo khaṇo atikkamati, ye ca imaṁ khaṇaṁ atikkamanti, te
khaṇātītā hi socanti nirayamhi samappitā, nirassādaṭṭhena nirayasaññite
catubbidhepi apāye patiṭṭhitā "akataṁ vata no kalyāṇan"tiādinā nayena
socanti.
[337] evaṁ bhagavā te bhikkhū ussāhetvā saṁvejetvā ca idāni tesaṁ
taṁ pamādavihāraṁ garahitvā sabbeva te appamāde niyojento "pamādo
rajo"ti imaṁ gāthamāha. tattha pamādoti saṅkhepato sativippavāso, so
cittamalinaṭṭhena rajo. taṁ pamādaṁ anupatito pamādānupatito, pamādānupatitattā
aparāparuppanno pamādo eva, sopi rajo. na hi kadāci pamādo nāma
arajo atthi. tena kiṁ dīpeti? mā tumhe "daharā tāva mayaṁ, pacchā
jānissāmā"ti vissāsamāpajjittha. daharakālepi hi pamādo rajo, majjhimakālepi
therakālepi pamādānupatitattā mahārajo saṅkārakūṭo eva hoti, yathā ghare
ekadvedivasiko rajo rajo eva, vaḍḍhamāno pana gaṇavassiko saṅkārakūṭo
eva hoti. evaṁ santepi pana paṭhamavaye buddhavacanaṁ pariyāpuṇitvā itaravayesu
samaṇadhammaṁ karonto, paṭhamavaye vā pariyāpuṇitvā majjhimavaye suṇitvā pacchimavaye
samaṇadhammaṁ karontopi bhikkhu pamādavihārī na hoti, appamādānulomapaṭipadaṁ
paṭipannattā. yo pana sabbavayesu pamādavihārī divāseyyaṁ āmisakathañca
anuyutto seyyathāpi tumhe, tasseva so paṭhamavaye pamādo rajo, itaravayesu
pamādānupatito mahāpamādo ca mahārajoyevāti.

page number: 156

evaṁ tesaṁ pamādavihāraṁ vigarahitvā appamāde niyojento āha
"appamādena vijjāya, abbuḷhe 1- sallamattano"ti. tassattho:- yasmā
evameso sabbadāpi pamādo rajo, tasmā satiavippavāsasaṅkhātena appamādena
āsavānaṁ khayañāṇasaṅkhātāya ca vijjāya paṇḍito kulaputto uddhare attano
hadayanissitaṁ rāgādipañcavidhaṁ sallanti arahattanikūṭena desanaṁ samāpesi.
desanāpariyosāne saṁvegamāpajjitvā tameva dhammadesanaṁ manasikaritvā
paccavekkhamānā vipassanaṁ ārabhitvā pañcasatāpi te bhikkhū arahatte patiṭṭhahiṁsūti.
paramatthajotikāya khuddakaṭṭhakathāya
suttanipātaṭṭhakathāya
uṭṭhānasuttavaṇṇanā niṭṭhitā.
---------------
11. rāhulasuttavaṇṇanā
[338] kacci abhiṇhasaṁvāsāti rāhulasuttaṁ. kā uppatti? bhagavā
sammāsambodhiṁ abhisambujjhitvā bodhimaṇḍato anupubbena kapilavatthuṁ gantvā
tattha rāhulakumārena "dāyajjaṁ me samaṇa dehī"ti dāyajjaṁ yācito sāriputtattheraṁ
āṇāpesi "rāhulakumāraṁ pabbājehī"ti. taṁ sabbaṁ khandhakaṭṭhakathāyaṁ vuttanayeneva
gahetabbaṁ. evaṁ pabbajitaṁ pana rāhulakumāraṁ vuḍḍhippattaṁ sāriputtattherova
upasampādesi, mahāmoggallānatthero cassa 2- kammavācācariyo ahosi. taṁ bhagavā
"ayaṁ kumāro jātiādisampanno, so jātigottakulavaṇṇapokkharatādīni nissāya
mānaṁ vā madaṁ vā 3- mā akāsī"ti daharakālato pabhuti yāva na ariyabhūmiṁ pāpuṇi,

footnote: 1 chaßēéa.,i. abbahe
footnote: 2 chaßēéa.,i. assa vā 3 sī.,ka. jappaṁ vā

page number: 157

tāva ovadanto abhiṇhaṁ imaṁ suttaṁ abhāsi. tasmā cetaṁ suttapariyosāne 1-
vuttaṁ "itthaṁ sudaṁ bhagavā āyasmantaṁ rāhulaṁ imāhi gāthāhi abhiṇhaṁ ovadatī"ti.
tattha paṭhamagāthāya ayaṁ saṅkhepattho:- kacci tvaṁ rāhula abhiṇhaṁ saṁvāsahetu
jātiādīnaṁ aññatarena vatthunā na paribhavasi paṇḍitaṁ, ñāṇapadīpassa
dhammadesanāpadīpassa ca dhāraṇato ukkādhāro manussānaṁ kacci apacito tava, 2-
kacci niccaṁ pūjito tayāti āyasmantaṁ sāriputtaṁ sandhāya bhaṇati.
[339] evaṁ vutte āyasmā rāhulo "nāhaṁ bhagavā nīcapuriso viya
saṁvāsahetu mānaṁ vā madaṁ vā karomī"ti dīpento imaṁ paṭigāthamāha "nāhaṁ
abhiṇhasaṁvāsā"ti. sā uttānatthā eva.
[340] tato naṁ bhagavā uttariṁ ovadanto pañca kāmaguṇetiādikā
avasesagāthāyo āha.
tattha yasmā pañca kāmaguṇā sattānaṁ piyarūpā piyajātikā ativiya
sattehi icchitā patthitā, mano ca nesaṁ ramayanti, te cāyasmā rāhulo hitvā
saddhāya gharā nikkhanto, na rājābhinīto, na corābhinīto, na iṇaṭṭo, na
bhayaṭṭo, na ājīvikāpakato, 3- tasmā taṁ bhagavā "pañca kāmaguṇe hitvā,
piyarūpe manorame, saddhāya gharā nikkhammā"ti samuttejetvā imassa nekkhammassa
paṭirūpāya paṭipattiyā niyojento āha "dukkhassantakaro bhavā"ti.
tattha siyā:- nanu cāyāyasmā dāyajjaṁ patthento balakkārena
pabbājito, atha kasmā bhagavā āha "saddhāya gharā nikkhammā"ti? vuccate:-
nekkhammādhimuttattā. ayaṁ hi āyasmā dīgharattaṁ nekkhammādhimutto

footnote: 1 chaßēéa.,i. suttapariyosānepi
footnote: 2 chaßēéa. tayā 3 chaßēéa. na jīvikāpakato

page number: 158

padumuttarasammāsambuddhassa puttaṁ uparevataṁ nāma sāmaṇeraṁ disvā saṅkho nāma nāgarājā
hutvā satta divase dānaṁ datvā tathābhāvaṁ patthetvā tato pabhuti patthanāsampanno
abhinīhārasampanno satasahassakappe pāramiyo pūretvā antimabhavupapanno.
evaṁ nekkhammādhimuttatañcassa bhagavā jānāti. tathāgatabalaññataraṁ
hi etaṁ ñāṇaṁ. tasmā āha "saddhāya gharā nikkhammā"ti. atha vā
dīgharattaṁ saddhāyeva gharā nikkhamma idāni dukkhassantakaro bhavāti ayamettha
adhippāyo.
[341] idāni samudayappahānā 1- pabhuti vaṭṭadukkhassantakiriyāya paṭipattiṁ
dassetuṁ "mitte bhajassu kalyāṇe"tiādimāha. tattha sīlādīhi adhikā kalyāṇamittā
nāma, te bhajanto himavantaṁ nissāya mahāsālā mūlādīhi viya sīlādīhi
vuḍḍhati. tenāha "mitte bhajassu kalyāṇe"ti. pantañca sayanāsanaṁ, vivittaṁ
appanigghosanti yañca sayanāsanaṁ pantaṁ dūraṁ vivittaṁ appākiṇṇaṁ appanigghosaṁ,
yattha migasūkarādisaddena araññasaññā uppajjati, tathārūpaṁ sayanāsanaṁ ca
bhajassu. mattaññū hohi bhojaneti pamāṇaññū hohi, paṭiggahaṇamattaṁ
paribhogamattaṁ ca jānāhīti attho tattha paṭiggahaṇamattaññunā deyyadhamme 2-
appe dāyakepi appaṁ dātukāme appameva gahetabbaṁ, deyyadhamme appe
dāyake pana bahuṁ dātukāmepi appameva gahetabbaṁ, deyyadhamme pana bahutare
dāyake 3- appaṁ dātukāme appameva gahetabbaṁ, deyyadhammepi hi 4- bahutare
dāyakepi bahuṁ dātukāme attano balaṁ jānitvā gahetabbaṁ. apica mattā eva
vaṇṇitā bhagavatāti paribhogamattaññunā puttamaṁsaṁ viya akkhabbhañjanamiva ca yoniso
manasikaritvā bhojanaṁ paribhuñjitabbanti.

footnote: 1 chaßēéa.,i. idānissa ādito 2 chaßēéa. deyyadhammepi
footnote: 3 chaßēéa. dāyakepi 4 chaßēéa.,i. hi-saddo na dissati

page number: 159

[342] evamimāya gāthāya brahmacariyassa upakārabhūtāya kalyāṇamittasevanāya
niyojetvā senāsanabhojanamukhena ca paccayaparibhogapārisuddhisīle 1-
samādapetvā idāni yasmā cīvarādīsu taṇhāya micchājīvo hoti, tasmā taṁ
paṭisedhetvā ājīvapārisuddhisīle samādapento "cīvare piṇḍapāte cā"ti imaṁ
gāthamāha. tattha paccayeti gilānapaccaye. etesūti etesu catūsu cīvarādīsu
bhikkhūnaṁ taṇhuppādavatthūsu. taṇhamākāsīti "hirikopinapaṭicchādanādīnaṁ atthameva
te cattāro paccayā niccāturānaṁ purisānaṁ paṭikārabhūtā jajjaragharassevimassa
atidubbalassa kāyassa upatthambhabhūtā"tiādinā nayena ādīnavaṁ passanto
taṇhaṁ mā janesi, ajanento anuppādento viharāhīti vuttaṁ hoti. kiṁkāraṇaṁ?
mā lokaṁ punarāgamīti. 2- etesu hi taṇhaṁ karonto taṇhāya ākaḍḍhiyamāno
punapi imaṁ lokaṁ āgacchati. so tvaṁ etesu taṇhamākāsi, evaṁ sante na puna
imaṁ lokaṁ āgamissasīti.
evaṁ vutte āyasmā rāhulo "cīvare taṇhamākāsīti maṁ bhagavā āhā"ti
cīvarapaṭisaṁyuttāni dve dhutaṅgāni samādiyi paṁsukūlikaṅgañca tecīvarikaṅgañca,
"piṇḍapāte taṇhaṁ mākāsīti maṁ bhagavā āhā"ti piṇḍapātapaṭisaṁyuttāni pañca
dhutaṅgāni samādiyi piṇḍapātikaṅgaṁ sapadānacārikaṅgaṁ ekāsanikaṅgaṁ pattapiṇḍikaṅgaṁ
khalupacchābhattikaṅganti, "senāsane taṇhaṁ mākāsīti maṁ bhagavā āhā"ti
senāsanapaṭisaṁyuttāni cha dhutaṅgāni samādiyi āraññikaṅgaṁ abbhokāsikaṅgaṁ
rukkhamūlikaṅgaṁ yathāsanthatikaṅgaṁ sosānikaṅgaṁ nesajjikaṅganti, "gilānapaccaye taṇhaṁ
mākāsīti maṁ bhagavā āhā"ti sabbapaccayesu yathālābhaṁ yathābalaṁ yathāsāruppanti
tīhi santosehi santuṭṭho ahosi yathā taṁ subbaco kulaputto padakkhiṇaggāhī
anusāsaninti.

footnote: 1 sī.,i. paccayaparibhogasīlaṁ 2 chaßēéa.,i. punarāgami

page number: 160

[343] evaṁ bhagavā āyasmantaṁ rāhulaṁ ājīvapārisuddhisīle samādapetvā
idāni avasesasīle samathavipassanāsu ca samādapetuṁ "saṁvuto pātimokkhasmin"ti-
ādimāha. tattha saṁvuto pātimokkhasminti ettha bhavassūti pāṭhaseso, bhavāti
antimapadena vā sambandho veditabbo, tathā dutiyapāde. evametehi dvīhi
vacanehi pātimokkhasaṁvarasīle indriyasaṁvarasīle ca samādapesi. pākaṭavasena cettha
pañcindriyāni vuttāni. lakkhaṇato pana chaṭṭhampi vuttaṁyeva hotīti veditabbaṁ. sati
kāyagatā tyatthūti evaṁ catupārisuddhisīle patiṭṭhitassa tuyhaṁ
catudhātuvavatthānacatubbidhasampajaññānāpānassatiāhārepaṭikūlasaññābhāvanādibhedā kāyagatā
sati atthu bhavatu, bhāvehi tanti attho. nibbidābahulo bhavāti saṁsāravaṭṭe
ukkaṇṭhanabahulo sabbaloke anabhiratasaññī hohīti attho.
[344] ettāvatā nibbedhabhāgiyaṁ upacārabhūmi dassetvā idāni
appanābhūmiṁ dassento "nimittaṁ parivajjehī"tiādimāha. tattha nimittanti
rāgaṭṭhāniyaṁ subhanimittaṁ. teneva naṁ parato visesento āha "subhaṁ
rāgūpasañhitan"ti. parivajjehīti amanasikārena pariccajāhi. asubhāya cittaṁ
bhāvehīti yathā saviññāṇake aviññāṇake vā kāye asubhabhāvanā sampajjati,
evaṁ cittaṁ bhāvehi. ekaggaṁ susamāhitanti upacārasamādhinā ekaggaṁ,
appanāsamādhinā susamāhitaṁ. yathā te īdisaṁ cittaṁ hoti, tathā naṁ bhāvehīti
attho.
[345] evamassa appanābhūmiṁ dassetvā vipassanaṁ dassetuṁ 1- "animittan"ti-
ādimāha. tattha animittañca bhāvehīti evaṁ nibbedhabhāgiyena samādhinā
samāhitacitto vipassanaṁ bhāvehīti vuttaṁ hoti. vipassanā hi

footnote: 1 chaßēéa. dassento

page number: 161

"aniccānupassanāñāṇaṁ niccanimittato vimuccatīti animitto vimokkho"tiādinā
nayena, rāganimittādīnaṁ vā aggahaṇena animittavohāraṁ labhati. yathāha:-
"so khvāhaṁ āvuso sabbanimittānaṁ amanasikārā animittaṁ
cetosamādhiṁ upasampajja viharāmi. tassa mayhaṁ āvuso iminā
vihārena viharato animittānusāri viññāṇaṁ hotī"ti. 1-
mānānusayamujjahāti imāya animittabhāvanāya aniccasaññaṁ 2- paṭilabhitvā
"aniccasaññino meghiya anattasaññā saṇṭhāti, anattasaññī asmimānasamugghātaṁ
pāpuṇātī"ti 3- evamādinānukkamena mānānusayaṁ ujjaha pajaha pariccajāhīti
attho. tato mānābhisamayā, upasanto carissasīti athevaṁ ariyamaggena mānassa
abhisamayā khayā vayā pahānā paṭinissaggā upasanto nibbuto sītibhūto
sabbadarathapariḷāhavirahito yāva anupādisesāya nibbānadhātuyā parinibbāyi, tāva
suññatānimittāppaṇihitānaṁ aññataraññatarena phalasamāpattivihārena carissasi
viharissasīti arahattanikūṭena desanaṁ niṭṭhāpesi.
ito paraṁ 4- "itthaṁ sudaṁ bhagavā"tiādi saṅgītikārakānaṁ vacanaṁ. tattha
itthaṁ sudanti itthaṁ su idaṁ, evamevāti vuttaṁ hoti. sesamettha uttānatthameva.
evaṁ ovadiyamāno cāyasmā rāhulo paripākagatesu vimuttiparipācaniyesu dhammesu
cūḷarāhulovādasuttapariyosāne anekehi devatāsahassehi saddhiṁ arahatte
patiṭṭhāsīti.
paramatthajotikāya khuddakaṭṭhakathāya
suttanipātaṭṭhakathāya
rāhulasuttavaṇṇanā niṭṭhitā.
-------------

footnote: 1 saṁ.saḷā. 18/523/330 (syā) 2 ka. animittasaññī
footnote: 3 aṅṇavaka. 23/3/296, khu.u. 25/31/143 4 chaßēéa. tato paraṁ

page number: 162

12. nigrodhakappasutta (vaṅgīsasutta) vaṇṇanā
evamme sutanti nigrodhakappasuttaṁ, "vaṅgīsasuttan"tipi vuccati. kā
uppatti? ayamevassa 1- nidāne vuttā. tattha evamme sutantiādīni 2-
vuttatthāneva, yato tāni ca aññāni ca tathāvidhāni chaḍḍetvā avuttanayameva
vaṇṇayissāma. aggāḷave cetiyeti āḷaviyaṁ aggacetiye. 3- anuppanne
hi bhagavati aggāḷavagotamakādīni anekāni cetiyāni ahesuṁ yakkhanāgādīnaṁ
bhavanāni. tāni uppanne bhagavati manussā vināsetvā vihāre akaṁsu, teneva
ca nāmena vohariṁsu. tato aggāḷavacetiyasaṅkhāte vihāre viharatīti vuttaṁ hoti.
āyasmato vaṅgīsassāti ettha āyasmāti piyavacanaṁ, vaṅgīsoti tassa therassa
nāmaṁ. so jātito pabhuti evaṁ veditabbo. so kira paribbājakassa putto
paribbājikāya kucchimhi jāto aññataraṁ vijjaṁ jānāti, yassānubhāvena matasīsaṁ 4-
ākoṭetvā sattānaṁ gatiṁ jānāti. manussāpi sudaṁ attano ñātīnaṁ kālakatānaṁ
susānato sīsāni ānetvā taṁ tesaṁ gatiṁ pucchanti. so "asukaniraye nibbatto,
asukamanussaloke"ti vadati. te tena vimhitā tassa bahuṁ dhanaṁ denti. evaṁ so
sakalajambudīpe pākaṭo ahosi.
so satasahassakappaṁ pūritapāramī abhinīhārasampanno pañcahi purisasahassehi
parivuto gāmanigamajanapadarājadhānīsu vicaranto sāvatthiṁ anuppatto. teneva ca 5-
samayena bhagavā sāvatthiyaṁ viharati, sāvatthivāsino purebhattaṁ dānaṁ datvā
pacchābhattaṁ sunivatthā supārutā pupphagandhādīni gahetvā dhammassavanatthāya
jetavanaṁ gacchanti. so te disvā "mahājanakāyo kuhiṁ gacchatī"ti pucchi. athassa

footnote: 1 chaßēéa.,i. ayameva yāssa 2 chaßēéa.,i. evammetiādīni
footnote: 3 ma. aggāḷave cetiye, sā. pa. 1/255
footnote: 4 chaßēéa.,i. chavasīsaṁ 5 chaßēéa. tena ca

page number: 163

te ācikkhiṁsu "buddho loke uppanno, so bahujanahitāya dhammaṁ deseti, tattha
gacchāmā"ti. sopi tehi saddhiṁ saparivāro gantvā bhagavatā saddhiṁ sammoditvā
ekamantaṁ nisīdi. atha naṁ bhagavā āmantesi "kiṁ vaṅgīsa jānāsi kira tādisaṁ
vijjaṁ, yāya matānaṁ 1- chavasīsāni ākoṭetvā gatiṁ pavedesī"ti. evaṁ bho gotama
jānāmīti. bhagavā niraye nibbattassa sīsaṁ āharāpetvā dassesi, so nakhena
ākoṭetvā "niraye nibbattassa sīsaṁ bho gotamā"ti āha. evaṁ
sabbagatinibbattānaṁ sīsāni dassesi, sopi tatheva ñatvā ārocesi. athassa bhagavā
khīṇāsavasīsaṁ dassesi, so punappunaṁ ākoṭetvā na aññāsi. tato bhagavā
"avisayo te ettha vaṅgīsa, mameveso 2- visayo, khīṇāsavasīsan"ti vatvā imaṁ
gāthaṁ abhāsi:-
"gatī migānaṁ pavanaṁ ākāso pakkhinaṁ gati
vibhavo gati dhammānaṁ nibbānaṁ arahato gatī"ti. 3-
vaṅgīso gāthaṁ sutvā "imaṁ me bho gotama vijjaṁ dehī"ti āha, bhagavā
"nāyaṁ vijjā apabbajitānaṁ sampajjatī"ti āha. so "pabbājetvā vā maṁ
bho gotama yaṁ vā icchasi, taṁ katvā imaṁ vijjaṁ dehī"ti āha. tadā ca
bhagavato nigrodhakappatthero samīpe hoti, taṁ bhagavā āṇāpesi "tenahi
nigrodhakappa imaṁ pabbājehī"ti. so taṁ pabbājetvā tacapañcakakammaṭṭhānamācikkhi.
vaṅgīso anupubbena paṭisambhidāppatto arahā ahosi etadagge ca bhagavatā
niddiṭṭho "etadaggaṁ bhikkhave mama sāvakānaṁ bhikkhūnaṁ paṭibhānavantānaṁ yadidaṁ
vaṅgīso"ti. 4-

footnote: 1 chaßēéa.,i. sattānaṁ 2 i. mameva so
footnote: 3 vi.pa. 8/339/315, 4 aṅ.ekaka. 20/213/24

page number: 164

evaṁ samudāgatassa āyasmato vaṅgīsassa upajjhāyo vajjāvajjādiupanijjhāyanena
evaṁ laddhavohāro nigrodhakappo nāma thero. kappoti tassa therassa
nāmaṁ, nigrodhamūle pana arahattaṁ adhigatattā "nigrodhakappo"ti bhagavatā vutto.
tato naṁ bhikkhūpi evaṁ voharanti. sāsane thirabhāvaṁ pattoti thero. aggāḷave
cetiye aciraparinibbuto hotīti tasmiṁ cetiye aciraparinibbuto hoti. rahogatassa
paṭisallīnassāti gaṇamhā vūpakaṭṭhattā rahogatassa kāyena, paṭisallīnassa
cittena tehi tehi visayehi paṭinivattitvā sallīnassa evaṁ cetaso parivitakko
udapādīti iminā ākārena parivitakko 1- uppajji. kasmā pana udapādīti?
asammukhattā diṭṭhāsevanattā ca. ayaṁ hi tassa parinibbānakāle na sammukhā ahosi,
diṭṭhapubbaṁ panetassa 2- hatthakukkuccādipubbāsevanaṁ, tādisaṁ ca akhīṇāsavānampi
hoti, khīṇāsavānampi pubbaparicayena. tathā hi piṇḍolabhāradvājo
pacchābhattaṁ divāvihāratthāya udenassa 3- uyyānameva gacchati pubbe rājā
hutvā tattha paricāresīti iminā pubbaparicayena, gavampatitthero tāvatiṁsabhavane
suññaṁ devavimānaṁ gacchati devaputto hutvā tattha paricāresīti iminā
pubbaparicayena, pilindavaccho bhikkhū vasalavādena samudācarati abbokiṇṇāni
pañca jātisatāni brāhmaṇo hutvā tathā abhāsīti iminā pubbaparicayena.
tasmā asammukhattā diṭṭhāsevanattā cassa evaṁ cetaso parivitakko udapādi
"parinibbuto nu kho me upajjhāyo, udāhu no parinibbuto"ti. tato paraṁ
uttānatthameva. ekaṁsaṁ cīvaraṁ katvāti ettha pana punappunaṁ 4- saṇṭhāpanena
evaṁ vuttaṁ. ekaṁsanti ca vāmaṁsaṁ pārupitvā ṭhitassetaṁ adhivacanaṁ, yato yathā
vāmaṁsaṁ pārupitvā ṭhitaṁ hoti, tathā cīvaraṁ katvāti evamassa attho veditabbo.
sesaṁ pākaṭameva.

footnote: 1 chaßēéa.,i. vitakko 2 chaßēéa. diṭṭhapubbañcānena assa, i. diṭṭhapubbañca tenassa
footnote: 3 chaßēéa. utenassa 4 chaßēéa.,i. puna

page number: 165

[346] anomapaññanti omaṁ vuccati parittaṁ lāmakaṁ, na omapaññaṁ
anomapaññaṁ, mahāpaññanti attho. diṭṭheva dhammeti paccakkhameva, imasmiṁyeva
attabhāveti vā attho. vicikicchānanti evarūpānaṁ parivitakkānaṁ. Ñātoti pākaṭo.
yasassīti lābhaparivārasampanno. abhinibbutattoti guttacitto aparidayhamānacitto
vā.
[347] tayā katanti nigrodhamūle nisinnattā "nigrodhakappo"ti vadatā
tayā katanti yathā attanā upalakkheti, tathā bhaṇati. bhagavā pana na nisinnattā
eva taṁ tathā ālapi, apica kho tattha arahattappattattā. brāhmaṇassāti
jātiṁ sandhāya bhaṇti. so kira brāhmaṇamahāsālakulā pabbajito. namassaṁ acarīti 1-
namassamāno vihāsi. mutyapekkhoti nibbānasaṅkhātaṁ vimuttiṁ apekkhamāno,
nibbānaṁ patthentoti vuttaṁ hoti. daḷhadhammadassīti bhagavantaṁ ālapati.
daḷhadhammo 2- hi nibbānaṁ abhijjanaṭṭhena, tañca bhagavā dasseti. tasmā taṁ
"daḷhadhammadassī"ti āha.
[348] sakkātipi 3- bhagavantameva kuṇanāmena ālapati. mayampi sabbeti
niravasesaparisaṁ 4- saṅgaṇhitvā attānaṁ dassento bhaṇati. samantacakkhūtipi
bhagavantameva sabbaññutaññāṇenālapati. samavaṭṭhitāti sammā avaṭṭhitā ābhogaṁ
katvā ṭhitā. noti amhākaṁ. savanāyāti imassa pañhassa veyyākaraṇasavanatthāya.
sotāti sotindriyāni. tuvaṁ no satthā tavamanuttarosīti thutivacanamattamevetaṁ.
[349] chindeva no vicikicchanti akusalavicikicchāya nibbicikiccho so,
vicikicchāpatirūpakaṁ pana taṁ parivitakkaṁ sandhāyevamāha. brūhi metanti brūhi me

footnote: 1 ka. acarinti 2 sī.,i. daḷhadhammanti
footnote: 3 chaßēéa. sakyātipi 4 sī.,ka. avasesaparisaṁ

page number: 166

etaṁ, yaṁ mayā yācitosi "taṁ sāvakaṁ sakka 1- mayampi sabbe aññātumicchāmā"ti,
brūhanto 2- ca taṁ brāhmaṇaṁ parinibbutaṁ vedaya bhūripañña majjheva no bhāsa,
parinibbutaṁ ñatvā mahāpañña bhagavā majjheva amhākaṁ sabbesaṁ bhāsa, yathā
sabbeva mayaṁ jāneyyāma. sakkova devāna sahassanettoti idaṁ pana thutivacanameva.
apicassa ayaṁ adhippāyo:- yathā sakko sahassanetto devānaṁ majjhe tehi
sakkaccaṁ sampaṭicchitavacano bhāsati, evaṁ amhākaṁ majjhe amhehi sampaṭicchitavacano
bhāsāti.
[350] ye kecīti imampi gāthaṁ bhagavantaṁ thunantoyeva vattukāmataṁ janetuṁ
bhaṇati. tassattho:- ye keci abhijjhādayo ganthā tesaṁ appahāne mohavicikicchānaṁ
pahānābhāvato "mohamaggā"ti ca "aññāṇapakkhā"ti ca "vicikicchaṭṭhānā"ti
ca vuccanti, sabbe te tathāgataṁ patvā tathāgatassa desanābalena viddhaṁsitā
na bhavanti 3- nassanti. kiṁkāraṇaṁ? cakkhuñhi etaṁ paramaṁ narānanti, 4- yasmā
tathāgato sabbaganthavidhamanapaññācakkhujananato narānaṁ paramaṁ cakkhunti vuttaṁ hoti.
[351] no ce hi jātūti imampi gāthaṁ thunantoyeva vattukāmataṁ
janentova bhaṇati. tattha jātūti ekaṁsavacanaṁ. purisoti bhagavantaṁ sandhāyāha.
jotimantoti paññājotisamannāgatā sāriputtādayo. idaṁ vuttaṁ hoti:- yadi
bhagavā yathā puratthimādibhedo vāto abbhaghanaṁ vihanati, evaṁ desanāvegena
kilese na 5- vihaneyya, tathā yathā abbhaghanena nivuto loko tamova hoti
ekandhakāro, evaṁ aññāṇanivutopi tamovassa. yepi ime dāni jotimanto
khāyanti sāriputtādayo, tepi narā na tapeyyunti.

footnote: 1 chaßēéa. sakya 2 chaßēéa.,i. brūvanto 3 ka. honti
footnote: 4 chaßēéa.,i. narānaṁ 5 sī.,ka. na-saddo na dissati

page number: 167

[352] dhīrā cāti imampi gāthaṁ purimanayeneva bhaṇati. tassattho:-
dhīrā ca paṇḍitā purisā pajjotakarā bhavanti, paññāpajjotaṁ uppādenti,
tasmā ahantaṁ vīra padhānavīriyasamannāgata bhagavā tatheva maññe dhīroti ca,
pajjotakarotveva ca maññāmi. mayaṁ hi vipassinaṁ sabbadhamme yathābhūtaṁ passantaṁ
bhagavantaṁ jānantā eva 1- eva upāgamamhā, tasmā parisāsu no āvikarohi
kappaṁ, nigrodhakappaṁ ācikkha pakāsehīti.
[353] khippanti imampi gāthaṁ purimanayeneva bhaṇati. tassattho:-
khippaṁ giraṁ eraya lahuṁ acirāyamāno vacanaṁ bhāsa vagguṁ manoramaṁ bhagavā. yathā
suvaṇṇahaṁso gocarapaṭikkanto jātassaravanasaṇḍaṁ disvā gīvaṁ paggayha
uccāretvā rattatuṇḍena saṇikaṁ ataramāno vagguṁ giraṁ nikūjati 2- nicchāreti,
evameva tvampi saṇikaṁ nikūja 3- iminā mahāpurisalakkhaṇaññatarena bindussarena
suvikappitena suṭṭhu vikappitena abhisaṅkhatena, ete mayaṁ sabbeva ujugatā
avikkhittamānasā hutvā tava nikūjitaṁ suṇomāti.
[354] pahīnajātimaraṇanti imampi gāthaṁ purimanayeneva bhaṇati. tattha na
sesetīti aseso, taṁ asesaṁ. sotāpannādayo viya kiñci asesetvā
pahīnajātimaraṇanti vuttaṁ hoti. niggayhāti suṭṭhu yācitvā nibandhitvā. dhonanti
dhutasabbapāpaṁ. vadessāmīti kathāpessāmi dhammaṁ. na kāmakāro hi puthujjanānanti
puthujjanānameva hi kāmakāro natthi, yaṁ patthenti ñātuṁ vā vattuṁ vā, taṁ na
sakkonti. saṅkhyeyyakāro ca tathāgatānanti tathāgatānaṁ pana vīmaṁsakāro
paññāpubbaṅgamā kiriyā. te yaṁ patthenti ñātuṁ vā vattuṁ vā, taṁ sakkontīti
adhippāyo.

footnote: 1 sī.,ka. evaṁ 2 ka. nikkujjeti 3 ka. nikkujja

page number: 168

[355] idāni taṁ saṅkhyeyyakāraṁ pakāsento "sampannaveyyākaraṇan"ti
gāthamāha. tassattho:- tathā hi tava bhagavā idaṁ samujjapaññassa 1- tattha tattha
samuggahitaṁ vuttaṁ pavattitaṁ sampannaveyyākaraṇaṁ, "santatimahāmatto sattatālamattaṁ
abbhuggantvā parinibbāyissati, suppabuddho sakko sattame divase paṭhaviṁ
pavisissatī"ti evamādīsu aviparītaṁ diṭṭhaṁ, tato pana suṭṭhutaraṁ añjaliṁ paṇāmetvā
āha:- ayamañjalī pacchimo suppaṇāmito, ayamaparopi añjalī suṭṭhutaraṁ
paṇāmito. mā mohayīti mā no akathanena mohayi jānaṁ jānanto kappassa
gatiṁ. anomapaññāti bhagavantaṁ ālapati.
[356] parovaranti 2- imaṁ pana gāthaṁ aparenapi pariyāyena amohanameva
yācanto āha. tattha parovaranti lokiyalokuttaravasena sundarāsundaraṁ dūresantikaṁ
vā. ariyadhammanti catusaccadhammaṁ. viditvāti paṭivijjhitvā. jānanti sabbaṁ
ñeyyadhammaṁ jānanto. vācābhikaṅkhāmīti yathā ghammani ghammatatto puriso
kilanto tasito vāriṁ, evaṁ te vācaṁ abhikaṅkhāmi. sutampavassāti sutasaṅkhātaṁ
saddāyatanaṁ pavassa pagghara muñca pavattehi. "sutassaṁ vassā"tipi pāṭho,
vuttappakārassa saddāyatanassa 3- vuṭṭhiṁ vassāti attho.
[357] idāni yādisaṁ vācaṁ abhikaṅkhati, taṁ pakāsento:-
"yadatthikaṁ brahmacariyaṁ acārī
kappāyano kaccissa taṁ amoghaṁ
nibbāyi so ādu saupādiseso
yathā vimutto ahu taṁ suṇomā"ti
gāthamāha. tattha kappāyanoti kappameva pūjāvasena bhaṇati. yathā vimuttoti "kiṁ
anupādisesāya nibbānadhātuyā yathā asekkhā, udāhu upādisesāya yathā
sekkhā"ti pucchati. sesamettha pākaṭameva.

footnote: 1 chaßēéa.,i. samujjupaññassa 2 ma. varāvaranti 3 ka. saḷāyatanassa

page number: 169

[358] evaṁ dvādasahi gāthāhi yācito bhagavā taṁ viyākaronto:-
"acchecchi taṇhaṁ idha nāmarūpe (iti bhagavā)
kaṇhassa sotaṁ dīgharattānusayitaṁ
atāri jātiṁ maraṇaṁ asesaṁ
iccabravī bhagavā pañcaseṭṭho"ti
gāthamāha. tattha purimapadassa tāva attho:- yāpi imasmiṁ nāmarūpe
kāmataṇhādibhedā taṇhā dīgharattaṁ appahīnaṭṭhena anusayitā kaṇhanāmakassa mārassa
"sotan"tipi vuccati, taṁ kaṇhassa sotabhūtaṁ dīgharattānusayitaṁ idha nāmarūpe taṇhaṁ
kappāyano chindīti. iti bhagavāti idaṁ panettha saṅgītikārānaṁ vacanaṁ. atāri
jātiṁ maraṇaṁ asesanti so taṁ taṇhaṁ chetvā asesaṁ jātimaraṇaṁ atāri,
anupādisesāya nibbānadhātuyā parinibbāyīti dasseti. iccabravī bhagavā pañcaseṭṭhoti
vaṅgīsena puṭṭho bhagavā evaṁ avoca 1- pañcannaṁ paṭhamasissānaṁ pañcavaggiyānaṁ
seṭṭho pañcahi vā saddhādīhi indriyehi, sīlādīhi vā dhammakkhandhehi ativiya
seṭṭhehi 2- cakkhūhi ca seṭṭhoti saṅgītikārānamevidaṁ vacanaṁ.
[359] evaṁ vutte bhagavato bhāsitamabhinandamānaso vaṅgīso "esa
sutvā"tiādigāthāyo āha. tattha paṭhamagāthāya isisattamāti bhagavā isi ca
sattamo ca uttamaṭṭhena, vipassīsikhīvessabhūkakusandhakoṇāgamanakassapanāmake cha
isayo attanā saha satta karonto pātubhūtotipi isisattamo, taṁ ālapanto
āha. na maṁ vañcesīti yasmā parinibbuto, tasmā tassa parinibbutabhāvaṁ
icchantaṁ maṁ na vañcesi, na visaṁvādesīti attho. sesamettha pākaṭameva.
[360] dutiyagāthāya yasmā mutyapekkho vihāsi, tasmā taṁ sandhāyāha
"yathāvādī tathākārī, ahu buddhassa sāvako"ti. maccuno jālaṁ tatanti taṁ 3-

footnote: 1 chaßēéa. etadavoca 2 chaßēéa.,i. ativisiṭṭhehi 3 chaßēéa. ayaṁ pāṭho na dissati

page number: 170

tebhūmakavaṭṭe vitthataṁ mārassa taṇhājālaṁ. māyāvinoti bahumāyassa. "tathā
māyāvino"tipi keci vadanti, 1- tesaṁ yo anekāhi māyāhi anekakkhattumpi
bhagavantaṁ upasaṅkami, tassa tathā māyāvinoti adhippāyo.
[361] tatiyagāthāya ādīti kāraṇaṁ. upādānassāti vaṭṭassa. vaṭṭaṁ hi
upādātabbaṭṭhena idha "upādānan"ti vuttaṁ, tasseva upādānassa ādiṁ
avijjātaṇhādibhedaṁ kāraṇaṁ addasa kappoti evaṁ vattuṁ vaṭṭati bhagavāti
adhippāyena vadati. accagā vatāti atikkanto vata. maccudheyyanti maccu ettha
dhīyatīti maccudheyyaṁ, tebhūmakavaṭṭassetaṁ adhivacanaṁ. taṁ suduttaraṁ maccudheyyaṁ accagā
vatāti vedajāto bhaṇati. sesamettha pākaṭamevāti.
paramatthajotikāya khuddakaṭṭhakathāya
suttanipātaṭṭhakathāya
nigrodhakappasuttavaṇṇanā niṭṭhitā.
--------------------
13. sammāparibbājanīyasutta (mahāsamayasutta) vaṇṇanā
[362] pucchāmi muniṁ pahūtapaññanti sammāparibbājanīyasuttaṁ,
"mahāsamayasuttan"tipi vuccati mahāsamayadivase kathitattā. kā uppatti? pucchāvasikā
uppatti. nimmitabuddhena hi puṭṭho bhagavā imaṁ suttamabhāsi, taṁ saddhiṁ pucchāya
"sammāparibbājanīyasuttan"tipi vuccati. ayamettha saṅkhepo, vitthārato pana
sākiyakoliyānaṁ uppattito pabhuti porāṇehi vaṇṇīyati.
tatrāyaṁ uddesamaggavaṇṇanā 2- :- paṭhamakappikānaṁ pana rañño
mahāsammatassa rojo nāma putto ahosi, rojassa vararojo, vararojassa

footnote: 1 chaßēéa. paṭhanti 2 sī.,ka. uddesamattavaṇṇanā

page number: 171

kalyāṇo, kalyāṇassa varakalyāṇo, varakalyāṇassa mandhātā, mandhātussa
varamandhātā, varamandhātussa uposatho, uposathassa varo, varassa upavaro, 1-
upavarassa maghadevo, 2- maghadevassa paramparā caturāsīti khattiyasahassāni ahesuṁ.
tesaṁ parato tayo okkākavaṁsā ahesuṁ. tesu tatiyaokkākassa pañca mahesiyo
ahesuṁ, hatthā cittā jantu jālinī visākhāti. ekekissā pañca pañca itthisatāni
parivārā, sabbajeṭṭhāya cattāro puttā okkāmukho kākaṇḍo 3- hatthiniko 4-
nipuroti, 5- pañca dhītaro piyā suppiyā ānandā vijitā vijitasenāti. evaṁ sā
nava putte labhitvā kālamakāsi.
atha rājā aññaṁ daharaṁ abhirūpaṁ rājadhītaraṁ ānetvā aggamahesiṭṭhāne
ṭhapesi, sāpi jantuṁ nāma ekaṁ puttaṁ vijāyi. taṁ jantukumāraṁ pañcame divase
alaṅkaritvā rañño dassesi. rājā tuṭṭho mahesiyā varaṁ adāsi. sā ñātakehi
saddhiṁ mantetvā puttassa rajjaṁ yāci, rājā "nassa vasali mama puttānaṁ
antarāyamicchasī"ti nādāsi. sā punappunaṁ raho rājānaṁ paritosetvā "na
mahārāja musāvādo vaṭṭatī"tiādīni vatvā yācati eva. atha rājā putte
āmantesi "ahaṁ tātā tumhākaṁ kaniṭṭhaṁ jantukumāraṁ disvā tassa mātu sahasā
varaṁ adāsiṁ, sā puttassa rajjaṁ pariṇāmetumicchati, tumhe mamaccayena āgantvā
rajjaṁ kāreyyāthā"ti aṭṭhahi amaccehi saddhiṁ uyyojesi. te bhaginiyo ādāya
caturaṅginiyā senāya nagarā nikkhamiṁsu. nāgarā 6- "kumārā pitu accayena
āgantvā rajjaṁ kāressanti, 7- gacchāma ne upaṭṭhahāmā"ti cintetvā bahū
manussā anubandhiṁsu. paṭhamadivase yojanamattā senā ahosi, dutiyadivase

footnote: 1 sī.,ka. caro, carassa upacaro
footnote: 2 sī. maghādevo 3 ma. karakaṇḍo cha.,i karakaṇḍu,
footnote: 4 sī. hatthinakho, ma. sātinako 5 ma. nipuṇoti, cha.,i. sinipuroti, su.vi. 1/232

6 chaßēéa.,i. ayaṁ pāṭho na dissati 7 ka. kāreyyunti

page number: 172

dviyojanamattā, tatiyadivase tiyojanamattā. kumārā cintesuṁ "mahā ayaṁ balakāyo,
sace mayaṁ kañci sāmantarājānaṁ atikkamitvā 1- janapadaṁ gaṇhissāma, sopi 2-
no na pahossati, kiṁ paresaṁ pīḷaṁ katvā laddharajjena, mahājambudīpo, araññe
nagaraṁ māpessāmā"ti himavantābhimukhā agamiṁsu,
tattha nagaramāpanokāsaṁ pariyesamānā himavati kapilo nāma tāpaso
ghoratapo paṭivasati pokkharaṇitīre mahāsākasaṇḍe, tassa vasanokāsaṁ gatā.
so te disvā pucchitvā taṁ sabbaṁ pavattiṁ sutvā tesu anukampaṁ akāsi.
so kira bhūmijayavasaṁ 3- nāma vijjaṁ jānāti, yāya uddhaṁ asītihatthe ākāse
ca heṭṭhābhūmiyaṁ ca guṇadose passati. athekasmiṁ padese sūkaramigā sīhabyagghādayo
tāsetvā paripātenti, maṇḍūkamūsikā sappe bhiṁsāpenti. so te disvā
"ayaṁ bhūmippadeso paṭhavīaggan"ti tasmiṁ padese assamaṁ māpesi. tato so
rājakumāre āha "sace mama nāmena nagaraṁ karotha, demi vo imaṁ okāsan"ti.
te tathā paṭijāniṁsu. tāpaso "imasmiṁ okāse ṭhatvā caṇḍālaputtopi
cakkavattiṁ balena atisetī"ti vatvā "assame rañño gharaṁ māpetvā nagaraṁ
māpethā"ti taṁ okāsaṁ datvā sayaṁ avidūre pabbatapāde assamaṁ katvā vasi.
tato kumārā tattha nagaraṁ māpetvā kapilassa vutthokāse katattā "kapilavatthun"ti 4-
nāmaṁ āropetvā tattha nivāsaṁ kappesuṁ.
atha amaccā "ime kumārā vayappattā, yadi nesaṁ pitā santike bhaveyya,
so āvāhavivāhaṁ kareyya, idāni pana amhākaṁ bhāro"ti cintetvā kumārehi
saddhiṁ mantesuṁ. kumārā "amhākaṁ sadisā khattiyadhītaro na passāma, tāsampi
bhaginīnaṁ sadise khattiyakumāre, jātisambhedaṁ ca na karomā"ti. te jātisambhedabhayena

footnote: 1 cha.,i. akkamitvā 2 ka. sabbampi
footnote: 3 ma. bhūmijayaṁ, cha.,i. bhummajālaṁ 4 chaßēéa.,i. kapilavatthūti

page number: 173

jeṭṭhabhaginiṁ mātuṭṭhāne ṭhapetvā avasesāhi saṁvāsaṁ kappesuṁ. tesaṁ pitā taṁ
pavattiṁ sutvā "sakyā vata bho kumārā, paramasakyā vata bho kumārā"ti 1-
udānaṁ udānesi. ayaṁ tāva sakyānaṁ uppatti. vuttampi cetaṁ bhagavā:-
"atha kho ambaṭṭha rājā okkāko amacce pārisajje
āmantesi `kahannu kho bho etarahi kumārā sammantī'ti. atthi
deva himavantapasse pokkharaṇiyā tīre mahāsākasaṇḍo, tatthetarahi
kumārā sammanti, te jātisambhedabhayā sakāhi bhaginīhi saddhiṁ
saṁvāsaṁ kappentīti. atha kho ambaṭṭha rājā okkāko udānaṁ
udānesi `sakyā vata bho kumārā, paramasakyā vata bho kumārā'ti,
tadagge kho pana ambaṭṭha sakyā paññāyanti, so ca sakyānaṁ
pubbapuriso"ti. 2-
tato nesaṁ jeṭṭhabhaginiyā kuṭṭharogo udapādi, koviḷārapupphasadisāni
gattāni ahesuṁ. rājakumārā "imāya saddhiṁ ekato nisajjaṭṭhānabhojanādīni
karontānampi upari esa rogo saṅkamatī"ti cintetvā uyyānakīḷaṁ gacchantā
viya taṁ yāne āropetvā araññaṁ pavisitvā bhūmiyaṁ gharasaṅkhepena 3- pokkharaṇiṁ
khaṇāpetvā taṁ tattha khādanīyabhojanīyehi saddhiṁ pakkhipitvā upari padaraṁ
paṭicchādāpetvā paṁsuṁ datvā pakkamiṁsu. tena ca samayena rāmo nāma rājā
kuṭṭharogī orodhehi ca nāṭakehi ca jigucchiyamāno tena saṁvegena jeṭṭhaputtassa
rajjaṁ datvā araññaṁ pavisitvā tattha pannamūlaphalāni paribhuñjanto na cirasseva
arogo suvaṇṇavaṇṇo hutvā ito cito ca vicaranto mahantaṁ susirarukkhaṁ
disvā tassabbhantare soḷasahatthappamāṇaṁ taṁ kolāpaṁ sodhetvā dvārañca

footnote: 1 ka. "sakyā"ti 2 dī.sī. 9/267/92
footnote: 3 chaßēéa.,i. bhūmiyaṁ gharasaṅkhepenāti pāṭho na dissati

page number: 174

vātapānañca katvā nisseṇiṁ bandhitvā tattha vāsaṁ kappesi. so aṅgārakaṭāhe
aggiṁ katvā rattiṁ vissarañca sussarañca suṇanto sayati. so "asukasmiṁ padese
sīho saddamakāsi, asukasmiṁ byaggho"ti sallakkhetvā pabhāte tattha gantvā
vighāsamaṁsaṁ ādāya paccitvā khādati.
athekadivasaṁ so paccūsasamaye aggiṁ jāletvā nisīdi, tena ca samayena
tassā rājadhītāya gandhaṁ ghāyitvā byaggho taṁ padesaṁ khaṇitvā padaratthare
vivaramakāsi. tena vivarena sā byagghaṁ disvā bhītā vissaramakāsi. so
taṁ saddaṁ sutvā "itthisaddo eso"ti ca sallakkhitvā pātova tattha
gantvā "ko etthā"ti āha. mātugāmo sāmīti. nikkhamāti. na nikkhamāmīti.
kiṁkāraṇāti. khattiyakaññā ahanti. evaṁ sobbhe nikhātāpi mānameva karoti.
so sabbaṁ pucchitvā "ahampi khattiyo"ti jātiṁ ācikkhitvā "ehi dāni
khīre pakkhittasappi viya jātan"ti āha. sā "kuṭṭharoginimhi sāmi, na
sakkā nikkhamitun"ti āha. so "katakammo dāni ahaṁ sakkā tikicchitun"ti
nisseṇiṁ datvā taṁ uddharitvā attano vasanokāsaṁ netvā sayaṁ
paribhuttabhesajjāni eva datvā nacirasseva arogaṁ suvaṇṇavaṇṇamakāsi.
so tāya saddhiṁ saṁvāsaṁ kappesi. sā paṭhamasaṁvāseneva gabbhaṁ gaṇhitvā
dve putte vijāyi, punapi dveti evaṁ soḷasakkhattuṁ vijāyi, evaṁ te
dvattiṁsa bhātaro ahesuṁ. te anupubbena vuḍḍhippatte pitā sabbasippāni
sikkhāpesi.
athekadivasaṁ eko rāmarañño nagaravāsī vanacarako 1- pabbate ratanāni
gavesanto taṁ padesaṁ āgato rājānaṁ disvā aññāsi. "jānāmahaṁ deva

footnote: 1 chaßēéa.,i. ayaṁ pāṭho na dissati

page number: 175

tumhe"ti āha. "kuto tvaṁ āgatosī"ti ca tena puṭṭho "nagarato devā"ti
āha. tato naṁ rājā sabbaṁ pavattiṁ pucchi. evaṁ tesu samullapamānesu te
dārakā āgamiṁsu. so te disvā "ime ke devā"ti pucchi. puttā me bhaṇeti.
imehi dāni deva dvattiṁsakumārehi parivuto vane kiṁ karissasi, ehi rajjaṁ
anusāsāti. alaṁ bhaṇe idheva sukhanti. so "laddhaṁ dāni me kathāpābhaṭan"ti
nagaraṁ gantvā rañño puttassa ārocesi. rañño putto "pitaraṁ ānessāmī"ti
caturaṅginiyā senāya tattha gantvā nānappakārehi pitaraṁ yāci, sopi "alaṁ
tāta kumāra, idheva sukhan"ti neva icchi. tato rājaputto "na dāni rājā
gantuṁ icchati, handassa idheva nagaraṁ māpemī"ti cintetvā taṁ kolarukkhaṁ
uddharitvā gharaṁ katvā nagaraṁ māpetvā kolarukkhaṁ apanetvā katattā
"kolanagaran"ti ca byagghapathe katattā "byagghapathan"ti 1- cāti dve nāmāmi
āropetvā agamāsi.
tato vayappatte kumāre mātā āṇāpesi "tātā tumhākaṁ kapilavatthuvāsino
sakyā mātulā honti, dhītaro nesaṁ gaṇhathā"ti. te yaṁ divasaṁ khattiyakaññāyo
nadīkīḷanaṁ gacchanti, taṁ divasaṁ gantvā nadītitthaṁ uparundhitvā nāmāni sāvetvā
patthitā patthitā rājadhītaro gahetvā agamaṁsu. sakyarājāno sutvā "hotu
bhaṇe, amhākaṁ ñātakā ete"ti 2- tuṇhī ahesuṁ. ayametesaṁ koliyānaṁ 3-
uppatti.
evaṁ tesaṁ sākiyakoliyānaṁ aññamaññaṁ āvāhavivāhaṁ karontānaṁ āgato
vaṁso yāva sīhahanurājā, tāva vitthārato veditabbo:- sīhahanurañño kira
pañca puttā ahesuṁ suddhodano amitodano dhotodano sakkodano sukkodanoti. 4-

footnote: 1 chaßēéa. byagghapajajanti 2 chaßēéa.,i. evāti
footnote: 3 chaßēéa.,i. ayaṁ koliyānaṁ 4 sī. sukkodano asukkodanoti

page number: 176

tesu suddhodane rajjaṁ kārayamāne tassa pajāpatiyā añjanarañño dhītāya
mahāmāyādeviyā kucchimhi pūritapāramī mahāpuriso jātakanidāne vuttanayeneva 1-
tusitapurā cavitvā paṭisandhiṁ gahetvā anupubbena katamahābhinikkhamano
sammāsambodhiṁ abhisambujjhitvā pavattitapavaradhammacakko anukkamena kapilavatthuṁ
gantvā suddhodanamahārājādayo ariyaphale patiṭṭhāpetvā janapadacārikaṁ caritvā 2-
punapi aparena samayena paccāgantvā paṇṇarasahi bhikkhusatehi saddhiṁ kapilavatthusmiṁ
viharati nigrodhārāme.
tattha viharante ca bhagavati sākiyakoliyānaṁ udakaṁ paṭicca kalaho ahosi.
kathaṁ? nesaṁ kira ubhinnampi kapilapurakoliyapurānaṁ antare rohiṇī nāma nadī
pavattati. sā kadāci appodakā hoti, kadāci mahokadā. appodakakāle setuṁ
katvā sākiyāpi koliyāpi attano attano sassapāyanatthaṁ udakaṁ ānenti.
tesaṁ manussā ekadivasaṁ setuṁ karontā aññamaññaṁ bhaṇḍantā 3- "are
tumhākaṁ rājakulaṁ bhaginīhi saddhiṁ saṁvāsaṁ kappesi kukkuṭasoṇasiṅgālāditiracchānā
viya, tumhākaṁ rājakulaṁ susirarukkhe vāsaṁ kappesi pisācillikā viyā"ti evaṁ
jātivādena khuṁsetvā attano attano rājūnaṁ ārocesuṁ. te kuddhā yuddhasajjā
hutvā rohiṇīnadītīraṁ sampattā. evaṁ sāgarasadisaṁ balaṁ aṭṭhāsi.
atha bhagavā "ñātakā kalahaṁ karonti, handa ne vāressāmī"ti
ākāsenāgantvā dvinnaṁ senānaṁ majjhe aṭṭhāsi. tampi āvajjetvā
sāvatthito āgatoti eke. evaṁ ṭhatvā ca pana attadaṇḍasuttaṁ 4- abhāsi. taṁ
sutvā sabbe saṁvegappattā āvudhāni chaḍḍetvā bhagavantaṁ namassamānā
aṭṭhaṁsu, mahagghañca āsanaṁ paññāpesuṁ. bhagavā oruyha paññattāsane nisīditvā

footnote: 1 chaßēéa. vuttanayena 2 chaßēéa.,i. pakkamitvā
footnote: 3 ka. udakaṁ gaṇhantā 4 khu.su. 25/94 ādi/518

page number: 177

"kuṭhārīhattho puriso"tiādikaṁ phandanajātakaṁ, 1- "vandāmi taṁ kuñjaran"ti
laṭukikajātakaṁ, 2-
"sammodamānā gacchanti jālamādāya pakkhino
yadā te vivadissanti tadā ehinti me vasan"ti 3-
imaṁ vaṭṭakajātakañca kathetvā puna tesaṁ cirakālappavattaṁ ñātibhāvaṁ dassento
imaṁ mahāvaṁsaṁ kathesi. te "pubbe kira mayaṁ ñātakā evā"ti ativiya pasīdiṁsu.
tato sakyā aḍḍhateyyakumārasate, koliyā aḍḍhateyyakumārasateti pañca kumārasate
bhagavato parivāratthāya adaṁsu. bhagavā tesaṁ pubbahetuṁ "etha bhikkhavo"ti āha.
te sabbe iddhiyā nibbattāṭṭhaparikkhārayuttā ākāse abbhuggantvā āgamma
bhagavantaṁ vanditvā aṭṭhaṁsu. bhagavā te ādāya mahāvanaṁ agamāsi. tesaṁ
pajāpatiyo dūte pāhesuṁ, te tāhi nānappakārehi palobhiyamānā ukkaṇṭhiṁsu.
bhagavā tesaṁ ukkaṇṭhitabhāvaṁ tesaṁ ukkaṇṭhitabhāvaṁ ñatvā himavantaṁ dassetvā
tattha kuṇālajātakakathāya 4- tesaṁ anabhiratiṁ vinodetukāmo āha "diṭṭhapubbo vo
bhikkhave himavā"ti. na bhagavāti. "etha bhikkhave pekkhathā"ti attano iddhiyā
te ākāsena nento "ayaṁ suvaṇṇapabbato, ayaṁ rajatapabbato, ayaṁ
maṇipabbato"ti nānappakāre pabbate dassetvā kuṇāladahe manosilātale
paccuṭṭhāsi. tato "himavante pabbate sabbe catuppadādibhedā 5- tiracchānagatā
pāṇā āgacchantu, sabbesañca pacchato kuṇālasakuṇo"ti adhiṭṭhāsi. āgacchante
ca te jātināmaniruttivasena vaṇṇento "ete bhikkhave haṁsā, ete koñcā,
ete cakkavākā karavīkā, hatthisoṇḍakā, pokkharasātakā"ti tesaṁ dassesi.

footnote: 1 khu.jā. 27/14-26/272-3 2 khu.jā. 27/39-43/129-30
footnote: 3 khu.jā. 27/33/9 4 khu.jā. 28/89-107 5 chaßēéa..i. himavante sabbe catuppadabahuppadādibhedā

page number: 178

te vimhitahadayā 1- passantā sabbapacchato āgacchantaṁ dvīhi dijakaññāhi
mukhatuṇḍakena ḍaṁsitvā gahitakaṭṭhavemajjhe nisinnaṁ sahassadijakaññāparivāraṁ
kuṇālasakuṇaṁ disvā acchariyabbhutacittajātā bhagavantaṁ āhaṁsu "kacci bhante
bhagavāpi idha kuṇālarājā bhūtapubbo"ti. "āma bhikkhave mayāvesa kuṇālavaṁso
kato. atīte hi mayaṁ cattāro janā idha vasimhā nārado devilo isi,
ānando gijjharājā, puṇṇamukho phussakokilo, ahaṁ kuṇālasakuṇo"ti sabbaṁ
mahākuṇālajātakaṁ kathesi. taṁ sutvā tesaṁ bhikkhūnaṁ porāṇadutiyikāyo ārabbha
uppannā anabhirati vūpasantā. tato tesaṁ bhagavā saccakathaṁ kathesi, kathāpariyosāne
sabbapacchimako sotāpanno, sabbapurimo anāgāmī ahosi, ekopi puthujjano vā
arahā vā natthi. tato bhagavā te ādāya punadeva mahāvane oruhi,
āgacchamānā ca te bhikkhū attanova iddhiyā āgacchiṁsu.
atha nesaṁ bhagavā uparimaggatthāya puna dhammaṁ desesi, te pañcasatāpi
vipassanaṁ ārabhitvā arahatte patiṭṭhahiṁsu. paṭhamaṁ patto paṭhamameva āgamāsi
"bhagavato ārocessāmī"ti. āgantvā ca "abhiramāmahaṁ bhagavā, na ukkaṇṭhāmī"ti
vatvā bhagavantaṁ vanditvā ekamantaṁ nisīdi. evaṁ te sabbepi anukkamena
āgantvā bhagavantaṁ parivāretvā nisīdiṁsu jeṭṭhamāsauposathadivase sāyanhasamaye.
tato pañcasatakhīṇāsavaparivutaṁ varabuddhāsane nisinnaṁ bhagavantaṁ ṭhapetvā asaññasatte
ca arūpabrahmāno ca sakaladasasahassacakkavāḷe avasesadevatāyo 2- maṅgala-
suttavaṇṇanāyaṁ vuttanayeneva 3- sukhumattabhāve nimminitvā samparivāresuṁ "vicitra-
paṭibhānaṁ dhammadesanaṁ sossāmā"ti. tattha cattāro khīṇāsavā brahmāno samāpattito
vuṭṭhāya brahmagaṇaṁ apassantā "kuhiṁ gatā"ti āvajjetvā tamatthaṁ ñatvā

footnote: 1 ka. vimhayahadayā 2 chaßēéa....ḍevatādayo 3 chaßēéa. vuttanayena

page number: 179

pacchāgantvā mahāvane 1- okāsaṁ alabhamānā cakkavāḷamuddhani ṭhatvā
paccekagāthāyo abhāsiṁsu. yathāha:-
"atha kho catunnaṁ suddhāvāsakāyikānaṁ devānaṁ etadahosi
ayaṁ kho bhagavā sakkesu viharati kapilavatthusmiṁ mahāvane mahatā
bhikkhusaṁghena saddhiṁ pañcamattehi bhikkhusatehi sabbeheva arahantehi.
dasahi ca lokadhātūhi devatā yebhuyyena sannipatitā honti bhagavantaṁ
dassanāya bhikkhusaṁghañca. yannūna mayampi yena bhagavā tenupasaṅkameyyāma,
upasaṅkamitvā bhagavato santike paccekagāthaṁ bhāseyyāmā"ti 2-
sabbaṁ sagāthavagge vuttanayeneva veditabbaṁ. evaṁ vatvā ca tattha eko
brahmā puratthimacakkavāḷamuddhani okāsaṁ labhitvā tattha ṭhito imaṁ gāthamabhāsi:-
"mahāsamayo pavanasmiṁ .pe.
dakkhitāye aparājitasaṁghan"ti. 3-
imañcassa gāthaṁ bhāsamānassa pacchimacakkavāḷapabbate ṭhito saddaṁ
assosi.
dutiyo pacchimacakkavāḷamuddhani okāsaṁ labhitvā tattha ṭhito taṁ gāthaṁ
sutvā imaṁ gāthamabhāsi:-
"tatra bhikkhavo samādahaṁsu .pe.
indriyāni rakkhanti paṇḍitā"ti. 3-
tatiyo dakkhiṇacakkavāḷamuddhani okāsaṁ labhitvā tattha ṭhito taṁ gāthaṁ
sutvā imaṁ gāthamabhāsi:-
"chetvā khīlaṁ chetvā palighaṁ .pe. susunāgā"ti. 4-

footnote: 1 chaßēéa.,i. ayaṁ pāṭho na dissati 2 dīßēáahā. 10/331/216, saṁ.sa. 15/37/29
footnote: 3 dīßēáahā. 10/332/216, saṁ.sa. 15/37/29 4 dīßēáahā. 10/332/217, saṁ.sa. 15/37/30

page number: 180

catuttho uttaracakkavāḷamuddhani okāsaṁ labhitvā tattha ṭhito taṁ gāthaṁ
sutvā imaṁ gāthamabhāsi:-
"ye keci buddhaṁ saraṇaṁ gatāse .pe.
devakāyaṁ paripūressantī"ti. 1-
tassapi taṁ saddaṁ dakkhiṇacakkavāḷamuddhani ṭhito assosi. evaṁ tadā ime
cattāro brahmāno parisaṁ thometvā ṭhitā ahesuṁ, mahābrahmāno ekacakkavāḷaṁ
chādetvā aṭṭhaṁsu.
atha bhagavā devaparisaṁ oloketvā bhikkhūnaṁ ārocesi "yepi te bhikkhave
ahesuṁ atītamaddhānaṁ arahanto sammāsambuddhā, tesampi bhagavantānaṁ etapparamāyeva
devatā sannipatitā ahesuṁ seyyathāpi mayhaṁ etarahi. yepi te bhikkhave
bhavissanti anāgatamaddhānaṁ arahanto sammāsambuddhā, tesampi bhagavantānaṁ
etapparamāyeva devatā sannipatitā bhavissanti seyyathāpi mayhaṁ etarahī"ti.
tato taṁ devaparisaṁ bhabbābhabbavasena dvidhā vibhaji "ettakā bhabbā, ettakā
abhabbā"ti. tattha "abhabbā parisā buddhasatepi dhammaṁ desente na bujjhati,
bhabbā parisā sakkā bodhetun"ti ñatvā puna bhabbapuggale cariyavasena chadhā
vibhaji "ettakā rāgacaritā, ettakā dosamohavitakkasaddhābuddhicaritā"ti. evaṁ
cariyavasena pariggahetvā "assā parisāya kīdisā dhammadesanā sappāyā"ti
dhammakathaṁ vicinitvā puna taṁ parisaṁ manasākāsi "attajjhāsayena nu kho jāneyya,
parajjhāsayena, aṭṭhuppattivasena, pucchāvasenā"ti. tato "pucchāvasena jāneyyā"ti
ñatvā "pañhaṁ pucchituṁ samattho atthi, natthī"ti puna sakalaparisaṁ āvajjetvā
"natthi kocī"ti ñatvā "sace ahameva pucchitvā ahameva visajjeyyaṁ, imissā 2-

footnote: 1 dīßēáahā. 10/332/217, saṁ.sa. 15/37/30 2 chaßēéa. evamassā, i. etamassā

page number: 181

parisāya sappāyaṁ na hoti. yannūnāhaṁ nimmitabuddhaṁ māpeyyanti pādakajjhānaṁ
samāpajjitvā vuṭṭhāya manomayiddhiyā abhisaṅkharitvā nimmitabuddhaṁ māpesi.
"sabbaṅgapaccaṅgalakkhaṇasampanno 1- pattacīvaradharo ālokitavilokitādisampanno hotū"ti
adhiṭṭhānacittena saha pāturahosi. so pācīnalokadhātuto āgantvā bhagavato
samasame āsane nisinno evaṁ āgantvā yāni bhagavatā imasmiṁ samāgame
cariyavasena cha suttāni 2- kathitāni. seyyathidaṁ? purābhedasuttaṁ kalahavivādasuttaṁ
cūḷabyūhasuttaṁ 3- tuvaṭakaṁ idameva sammāparibbājaniyanti. tesu rāgacaritadevatānaṁ
sappāyavasena kathetabbassa imassa suttassa pavattanatthaṁ pañhaṁ pucchanto
"pucchāmi muniṁ pahūtapaññan"ti imaṁ gāthamāha.
tattha pahūtapaññanti mahāpaññaṁ. tiṇṇanti caturoghatiṇṇaṁ. pāragatanti
nibbānappattaṁ. parinibbutanti saupādisesanibbānavasena parinibbutaṁ. ßēhitattanti
lokadhammehi akampanīyacittaṁ. nikkhamma gharā panujja kāmeti vatthukāme panuditvā
gharāvāsā nikkhamma. kathaṁ bhikkhu sammā so loke paribbajeyyāti so bhikkhu
kathaṁ loke sammā paribbajeyya vihareyya anupalitto lokena hutvā, lokaṁ
atikkameyyāti vuttaṁ hoti. sesamettha vuttanayameva.
[363] atha bhagavā yasmā āsavakkhayamappatvā loke sammā paribbajanto
nāma natthi, tasmā tasmiṁ rāgacaritādivasena pariggahite bhabbapuggalasamūhe taṁtaṁ
tesaṁ tesaṁ samānadosānaṁ devatāgaṇānaṁ āciṇṇadosappahānatthaṁ "yassa maṅgalā"ti
ārabhitvā arahattanikūṭeneva khīṇāsavapaṭipadaṁ pakāsento paṇṇarasa gāthāyo
abhāsi.

footnote: 1 chaßēéa.,i. sabbaṅgapaccaṅgi.... 2 khu.su. 25/855
footnote: 3 chaßēéa.,i. cūḷabyūhaṁ, mahābyūhaṁ

page number: 182

tattha paṭhamagāthāya tāva maṅgalāti maṅgalasutte vuttānaṁ diṭṭhamaṅgalādīnametaṁ
adhivacanaṁ. samūhatāti suṭṭhu ūhatā paññāsatthena samucchinnā. uppātāti
"ukkāpātadisāḍāhādayo evaṁ vipākā hontī"ti evaṁ pavattā uppātābhinivesā.
supināti "pubbaṇhasamaye supinaṁ disvā idaṁ nāma hoti, majjhantikādīsu idaṁ,
vāmapassena sayatā diṭṭhe idaṁ nāma hoti, dakkhiṇapassādīhi idaṁ, supinante
candaṁ disvā idaṁ nāma hoti, sūriyādayo disvā idan"ti evaṁ pavattā
supinābhinivesā, lakkhaṇāti daṇḍalakkhaṇavatthalakkhaṇādipāṭhaṁ paṭhitvā "iminā idaṁ
nāma hotī"ti evaṁ pavattā lakkhaṇābhinivesā. te sabbepi brahmajāle
vuttanayeneva veditabbā. so maṅgaladosavippahīnoti aṭṭhattiṁsa mahāmaṅgalāni
ṭhapetvā avasesā maṅgaladosā nāma. yassa pana te 1- maṅgalādayo samūhatā
so maṅgaladosavippahīno hoti. atha vā maṅgalānañca uppātādidosānañca
pahīnattā maṅgaladosavippahīno hoti, na maṅgalādīhi suddhiṁ pacceti ariyamaggassa 2-
adhigatattā tasmā sammā so loke paribbajeyya, so khīṇāsavo sammā loke
paribbajeyya anupalitto lokenāti.
[364] dutiyagāthāya rāgaṁ vinayetha mānusesu, dibbesu kāmesu cāpi
bhikkhūti mānusesu ca dibbesu ca kāmaguṇesu anāgāmimaggena anuppatti
dhammataṁ nento rāgaṁ vinayetha 3- atikkamma bhavaṁ samecca dhammanti evaṁ rāgaṁ
vinetvā tato paraṁ arahattamaggena sabbappakārato pariññābhisamayādayo sādhento
catusaccabhedampi samecca dhammaṁ imāya paṭipadāya tividhampi atikkamma bhavaṁ sammā
soti sopi bhikkhu sammā loke paribbajeyya.

footnote: 1 chaßēéa.,i. panete 2 ka. ariyamaggena
footnote: 3 ka. janento rāgaṁ vineti

page number: 183

[365] tatiyagāthāya "anurodhavirodhavippahīno"ti sabbavatthūsupahīnarāgadoso.
sesaṁ vuttanayameva. sabbagāthāsu ca "sopi bhikkhu sammā loke paribbajeyyā"ti
yojetabbaṁ. ito paraṁ hi yojanampi avatvā avuttanayameva vaṇṇayissāma.
[366] catutthagāthāya sattasaṅkhāravasena duvidhaṁ piyañca appiyañca veditabbaṁ,
tattha chandarāgapaṭighappahānena hitvā. anupādāyāti catūhi upādānehi kañci dhammaṁ
aggahetvā. anissito kuhiñcīti aṭṭhasatabhedena taṇhānissayena dvāsaṭṭhibhedena
diṭṭhinissayena ca kuhiñci rūpādidhamme bhave vā anissito. saṁyojaniyehi
vippamuttoti sabbepi tebhūmakadhammā dasavidhasaṁyojanassa visayattā saṁyojaniyā,
tehi sabbappakārato maggabhāvanāya pariññātattā pahīnattā 1- ca vippamuttoti
attho. paṭhamapādena cettha rāgadosappahānaṁ vuttaṁ, dutiyena upādānanissayābhāvo,
tatiyena sesākusalehi akusalavatthūhi ca vippamokkho. paṭhamena vā rāgadosappahānaṁ,
dutiyena tadupāyo, tatiyena tesaṁ pahīnattā saṁjoniyehi vippamokkhoti veditabbo.
[367] pañcamagāthāya upadhīsūti khandhupadhīsupi. ādānanti ādātabbaṭṭhena
teyeva vuccanti anaññaneyyoti aniccādīnaṁ sudiṭṭhattā "idaṁ seyyo"ti
kenaci anetabbo. sesaṁ uttānapadatthameva. idaṁ vuttaṁ hoti:- ādānesu
catutthamaggena sabbaso chandarāgaṁ vinetvā so vinītacchandarāgo tesu upadhīsu
na sārameti, sabbe upadhī asārakatteneva passati. tato tesu dubbidhesupi
nissayesu 2- anissito aññena vā 3- kenaci "idaṁ seyyo"ti anetabbo
khīṇāsavo bhikkhu sammā so loke paribbajeyya.
[368] chaṭṭhagāthāya aviruddhoti etesaṁ tiṇṇaṁ duccaritānaṁ pahīnattā
sucaritehi saddhiṁ aviruddho. viditvā dhammanti maggena catusaccadhammaṁ ñatvā 4-

footnote: 1 chaßēéa. ayaṁ pāṭho na dissati 2 chaßēéa.,i. duvidhenapi nissayena
footnote: 3 ka. atthena vā 4 ka. viditvā

page number: 184

nibbānapadābhipatthayānoti anupādisesakhandhanibbānapadaṁ patthayamāno.
sesamuttānatthameva.
[369] sattamagāthāya akuṭṭhoti dasahi akkosavatthūhi abhisatto. na
sandhiyethāti na upanayhetha na kuppeyya. laddhā parabhojanaṁ na majjeti parehi
dinnaṁ saddhādeyyaṁ labhitvā "ahaṁ ñāto yasassī lābhī"ti na majjeyya.
sesamuttānatthameva.
[370] aṭṭhamagāthāya lobhanti visamalobhaṁ. bhavanti kāmabhavādiṁ. 1- evaṁ
dvīhi padehi bhavabhogataṇhā vuttā. purimena vā sabbāpi taṇhā, pacchimena
kāmabhavo. virato chedabandhanā cāti evametesaṁ kammakilesānaṁ pahīnattā
parasattachedanā bandhanā ca viratoti. sesamettha 2- vuttanayameva.
[371] navamagāthāya sāruppamattano viditvāti attano bhikkhubhāvassa
patirūpaṁ 3- anesanādiṁ pahāya sammāesanādiājīvapārisuddhiṁ 4- aññañca
sammāpaṭipattiṁ tattha patiṭṭhahanena viditvā. na hi ñāṇamatteneva 5- kiñci
hoti. yathā tathiyanti 6- yathātathaṁ yathābhūtaṁ. dhammanti khandhāyatanādibhedaṁ yathābhūtañāṇena,
catusaccadhammaṁ vā maggena viditvā. sesaṁ uttānatthameva.
[372] dasamagāthāya so nirāso anāsisānoti yassa ariyamaggena
vināsitattā vināsitattā anusayā ca na santi, akusalamūlā ca samūhatā, so
nirāso nittaṇho hoti. tato āsāyābhāvena kañci rūpādidhammaṁ nāsiṁsati.
tenāha "nirāso anāsisāno"ti. sesaṁ vuttanayameva.
[373] ekādasamagāthāya āsavakhīṇoti khīṇacaturāsavo. pahīnamānoti
pahīnanavavidhamāno. rāgapathanti rāgavisayabhūtaṁ tebhūmakadhammajātaṁ. upātivattoti

footnote: 1 chaßēéa. kāmabhavādibhavaṁ 2 chaßēéa.,i. sesaṁ 3 sī.,i. bhikkhubhāvassa appatirūpaṁ
footnote: 4 chaßēéa.,i....ājīvasuddhiṁ 5 chaßēéa. ñātamatteneva 6 ka. yathātathanti

page number: 185

pariññāpahānehi atikkanto. dantoti sabbadvāravisevanaṁ hitvā ariyena
damathena dantabhūmippatto. parinibbutoti kilesaggivūpasamena sītibhūto. sesaṁ
vuttanayameva.
[374] dvādasamagāthāya saddhoti buddhādiguṇesu parappaccayavirahitattā
sabbākārasampannena aveccappasādena samannāgato, na parassa saddhāya
paṭipattiyaṁ gamanabhāvena. 1- yathāha "na khvāhaṁ bhante ettha bhagavato saddhāya
gacchāmī"ti. 2- sutavāti vositasutakiccattā paramatthikasutasamannāgato. niyāmadassīti
saṁsārakantāramūḷhe loke amatapuragāmino sammattaniyāmabhūtassa maggassa dassāvī,
diṭṭhamaggoti vuttaṁ hoti. vaggagatesu na vaggasārīti vaggagatā nāma dvāsaṭṭhi-
diṭṭhigatikā aññamaññaṁ paṭilomattā, evaṁ vaggāhi diṭṭhīhi gatesu sattesu na
vaggasārī "idaṁ ucchijjissati, idaṁ tatheva bhavissatī"ti evaṁ diṭṭhivasena agamanato.
paṭighanti paṭighātakaṁ, cittaghaṭṭakanti 3- vuttaṁ hoti. dosavisesanamevetaṁ. vineyyāti
vinetvā. sesaṁ vuttanayameva.
[375] terasamagāthāya saṁsuddhajinoti saṁsuddhena arahattamaggena vijitakileso.
vivaṭacchadoti vivaṭarāgadosamohacchadano. dhammesu vasīti catusaccadhammesu vasippatto.
na hi 4- sakkā te dhammā yathā ñātā kenaci aññathā kātuṁ, tena khīṇāsavo
"dhammesu vasī"ti vuccati. pāragūti pāraṁ vuccati nibbānaṁ, taṁ gato, saupādisesavasena
adhigatoti vuttaṁ hoti. anejoti apagatataṇhācalano. saṅkhāranirodhañāṇakusaloti
saṅkhāranirodho vuccati nibbānaṁ, tamhi ñāṇaṁ ariyamaggapaññā, tattha
kusalo, catukkhattuṁ bhāvitattā chekoti vuttaṁ hoti.

footnote: 1 sī. gamanābhāvena 2 aṅ.pañcaka. 22/34/42 (syā)
footnote: 3 chaßēéa. cittavighātakanti 4 chaßēéa.,i. na hissa

page number: 186

[376] cuddasamagāthāya atītesūti pavattiṁ patvā atikkantesu pañcakkhandhesu.
anāgatesūti pavattiṁ appattesu pañcakkhandhesu eva. kappātītoti "ahaṁ maman"ti
kappanaṁ sabbampi vā taṇhādiṭṭhikappaṁ atītoti. 1- aticcasuddhipaññoti atīva
suddhipañño, atikkamitvā vā suddhipañño. kiṁ atikkamitvā? addhattayaṁ. arahā hi
yvāyaṁ avijjāsaṅkhārasaṅkhāto atīto addhā, jātijarāmaraṇasaṅkhāto anāgato
addhā, viññāṇādibhavapariyanto paccuppanno ca addhā, taṁ sabbampi atikkamma
kaṅkhaṁ vitaritvā paramasuddhippattapañño hutvā ṭhito. tena vuccati
"aticcasuddhipañño"ti. sabbāyatanehīti dvādasahāyatanehi. arahā hi evaṁ kappātītattā
aticcasuddhipaññattā ca āyatiṁ na kiñci āyatanaṁ upeti. tenāha "sabbāyatanehi
vippamutto"ti.
[377] paṇṇarasamagāthāya aññāya padanti ye te "saccānaṁ caturo
padā"ti vuttā, tesu ekekaṁ padaṁ pubbabhāgasaccavavatthāpanapaññāya ñatvā.
samecca dhammanti tato paraṁ catūhi ariyamaggehi catusaccadhammaṁ samecca. vivaṭaṁ
disvāna pahānamāsavānanti atha paccavekkhaṇañāṇena āsavākkhayasaññitaṁ nibbānaṁ
vivaṭaṁ pākaṭamanāvaṭaṁ disvāna. sabbūpadhīnaṁ parikkhayāti sabbesaṁ khandhakāmaguṇa-
kilesābhisaṅkhārabhedānaṁ upadhīnaṁ parikkhīṇattā katthaci asajjamāno bhikkhu sammā so
loke paribbajeyya vihareyya, anallīyanto lokaṁ gaccheyyāti desanaṁ niṭṭhāpesi.
[378] tato so nimmito desanaṁ 2- thomento "addhā hi bhagavā"ti
imaṁ gāthamāha. tattha yo so evaṁvihārīti yo so maṅgalādīni samūhanitvā
sabbamaṅgaladosappahānavihārī, yopi so dibbamānusakesu kāmesu rāgaṁ vineyya
bhavātikkamma dhammābhisamayavihārīti eva tāya tāya gāthāya niddiṭṭhabhikkhuṁ dassento

footnote: 1 chaßēéa.,i. atīto 2 chaßēéa.,i. dhammadesanaṁ

page number: 187

āha. sesaṁ uttānatthameva. 1- ayaṁ pana yojanā:- addhā hi bhagavā tatheva
etaṁ yaṁ tvaṁ "yassa maṅgalā samūhatā"tiādīni vatvā tassā tassā gāthāya
pariyosāne "sammā so loke paribbajeyyā"ti avaca. kiṁkāraṇaṁ? yo so
evaṁvihārī bhikkhu, so uttamena damathena danto, sabbāni ca dasapi saṁyojanāni
caturo ca yoge vītivatto hoti. tasmā sammā so loke paribbajeyya, natthi
me ettha vicikicchā"ti iti desanāthomanagāthampi vatvā arahattanikūṭeneva
desanaṁ niṭṭhāpesi. suttapariyosāne koṭisatasahassadevatānaṁ aggaphaluppatti 2-
ahosi, sotāpattisakadāgāmianāgāmiphalappattā pana gaṇanato asaṅkhyeyyāti.
paramatthajotikāya khuddakaṭṭhakathāya
suttanipātaṭṭhakathāya
sammāparibbājanīyasuttavaṇṇanā niṭṭhitā.
-----------
14. dhammikasuttavaṇṇanā
evamme sutanti dhammikasuttaṁ. kā uppatti? tiṭṭhamāne kira bhagavati
lokanāthe dhammiko nāma upāsako ahosi nāmena ca paṭipattiyā ca. so kira
saraṇasampanno sīlasampanno bahussuto piṭakattayadharo anāgāmī abhiññālābhī
ākāsacārī ahosi. tassa parivārā pañcasatā upāsakā, tepi tādisā eva
ahesuṁ. tassekadivasaṁ uposathikassa rahogatassa paṭisallīnassa majjhimayāmāvasānasamaye
evaṁ parivitakko udapādi "yannūnāhaṁ agāriyānagāriyānaṁ paṭipadaṁ puccheyyan"ti.
so pañcahi upāsakasatehi parivuto bhagavantaṁ upasaṅkamitvā tamatthaṁ pucchi, bhagavā

footnote: 1 chaßēéa.,i. uttānameva 2 chaßēéa. aggaphalappatti

page number: 188

cassa byākāsi. tattha pubbe vaṇṇitapadaṁ 1- vuttanayeneva veditabbaṁ, apubbaṁ
vaṇṇayissāma.
[379] tattha paṭhamagāthāya tāva kathaṅkaroti kathaṁ karonto kathaṁ
paṭipajjanto. sādhu hotīti sundaro anavajjo atthasādhano hoti. upāsakāseti
upāsakā icceva vuttaṁ hoti. sesamatthato pākaṭameva. ayaṁ pana yojanā:-
yo vā agārā anagārameti pabbajati, ye vā agārino upāsakā, etesu
duvidhesu sāvakesu kathaṅkaro sāvakova sādhu hotīti.
[380-1] idāni evaṁ puṭṭhassa bhagavato byākaraṇasamatthataṁ dīpento
tuvañhīti gāthādvayamāha. tattha gatinti ajjhāsayagatiṁ. parāyananti nipphattiṁ.
atha vā gatinti nirayādipañcappabhedaṁ. parāyananti gatito paraṁ āyanaṁ gativippamokkhaṁ
parinibbānaṁ. na catthi tulyoti tayā sadiso natthi. sabbaṁ tuvaṁ ñāṇamavecca
dhammaṁ, pakāsesi satte anukampamānoti tuvaṁ bhagavā yadatthi ñeyyaṁ nāma, taṁ
anavasesaṁ avecca paṭivijjhitvā satte anukampamāno sabbaṁ ñāṇañca dhammañca
pakāsesi. yaṁ yaṁ yassa hitaṁ hoti, taṁ taṁ tassa āvikāsiyeva desesiyeva, na
te atthi ācariyamuṭṭhīti vuttaṁ hoti. virocasi vimaloti dhūmarajādivirahito
viya cando, rāgādimalābhāvena vimalo virocasi. sesamettha uttānatthameva.
[382] idāni yesaṁ tadā bhagavā dhammaṁ desesi, te devaputte
kittento 2- bhagavantaṁ pasaṁsanto ca 3- "agacchi 4- te santike"ti gāthādvayamāha.
tattha nāgarājā erāvaṇo nāmāti ayaṁ kira erāvaṇo nāma devaputto
kāmarūpī dibbe vimāne vasati. so yadā sakko uyyānakīḷaṁ gacchati, tadā
diyaḍḍhasatayojanaṁ kāyaṁ abhinimminitvā tettiṁsa kumbhe māpetvā erāvaṇo

footnote: 1 chaßēéa.,i. vaṇṇitasadisaṁ 2 chaßēéa.,i. kittetvā
footnote: 3 chaßēéa.,i. ayaṁ saddo na dissati 4 chaßēéa.,i. āgañchi

page number: 189

nāma hatthī hoti. tassa ekekasmiṁ kumbhe dve dantā honti, ekekasmiṁ
dante satta satta pokkharaṇiyo, ekekissā pokkharaṇiyā satta satta
paduminiyo, ekekissā paduminiyā satta satta pupphāni, ekekasmiṁ pupphe
satta satta pattāni, ekekasmiṁ patte satta satta accharāyo naccanti
padumaccharāyotveva vissutā sakkassa nāṭakitthiyo, yā ca vimānavatthusmimpi
"bhamanti kaññā padumesu sikkhatā"ti 1- āgatā. tesaṁ pana tettiṁsakumbhānaṁ
majjhe sudassanakumbho nāma tiṁsayojanamatto hoti, tattha yojanappamāṇo
maṇipallaṅko tiyojanubbedhapupphamaṇḍape attharīyati. tattha sakko devānamindo
accharāsaṁghaparivuto dibbasampattiṁ paccanubhoti. sakke pana devānaminde
uyyānakīḷato 2- paṭinivatte puna taṁ rūpaṁ saṁharitvāna devaputtova hoti. taṁ
sandhāyāha "agacchi te santike nāgarājā erāvaṇo nāmā"ti. jinoti
sutvāti "vijitapāpadhammo esa bhagavā"ti evaṁ sutvā. sopi tayā mantayitvāti
tayā saddhiṁ mantayitvā, pañhaṁ pucchitvāti adhippāyo. ajjhagamāti adhiagamā,
adhigatoti vuttaṁ hoti. sādhūti sutvāna patītarūpoti taṁ pañhaṁ sutvā "sādhu bhante"ti
abhinanditvā tuṭṭharūpo gatoti attho.
[383] rājāpi taṁ vessavaṇo kuveroti ettha so yakkho rañjanaṭṭhena
rājā, visāṇāya rājadhāniyā rajjaṁ kāretīti vessavaṇo, purimanāmena kuveroti
veditabbo. so kira kuvero nāma brāhmaṇamahāsālo hutvā dānādīni
puññāni katvā visāṇāya rājadhāniyā adhipati hutvā nibbatto. tasmā
"kuvero"ti vuccati. 3- vuttaṁ. cetaṁ āṭānāṭiyasutte:-

footnote: 1 khu.vimāna. 26/1034/113 2 chaßēéa. uyyānakīḷāto
footnote: 3 chaßēéa. kuvero vessavaṇoti vuccati

page number: 190

"kuverassa kho pana mārisa mahārājassa visāṇā nāma
rājadhānī, tasmā kuvero mahārājā `vessavaṇo'ti pavuccatī"ti. 1-
sesamettha pākaṭameva.
tattha siyā:- kasmā pana dūratare tāvatiṁsabhavane vasanto erāvaṇo
paṭhamaṁ āgato, vessavaṇo pacchā, ekanagareva vasanto ayaṁ upāsako sabbapacchā,
kathañca so tesaṁ āgamanaṁ aññāsi, yena evamāhāti? vuccate:- vessavaṇo
kira tadā anekasahassapavāḷapallaṅkaṁ dvādasayojanaṁ nārīvāhanaṁ abhiruyha
pavāḷakuntaṁ uccāretvā dasasahassakoṭiyakkhehi parivuto "bhagavantaṁ pañhaṁ
pucchissāmī"ti ākāsaṭṭhakavimānāni pariharitvā maggena maggaṁ āgacchanto
veḷukaṇḍakanagare nandamātāya upāsikāya nivesanassa uparibhāgaṁ sampatto.
upāsikāya ca 2- ayamānubhāvo:- parisuddhasīlā hoti, niccaṁ vikālabhojanā
paṭiviratā, piṭakattayadhārinī, anāgāmiphale patiṭṭhitā. sā tamhi samaye sīhapañjaraṁ
ugghāṭetvā utuggahaṇatthāya māluteritokāse ṭhatvā aṭṭhakapārāyanavagge
parimaṇḍalehi padabyañjanehi madhurena sarena bhāsati. vessavaṇo tattheva
yānāni ṭhapetvā yāva upāsikā "idamavoca bhagavā magadhesu viharanto pāsāṇake
cetiye paricārakasoḷasannaṁ brāhmaṇānan"ti nigamanaṁ abhāsi, tāva sabbaṁ sutvā
vaggapariyosāne suvaṇṇamudiṅgasadisaṁ 3- mahākhandhaṁ 4- paggahetvā "sādhu sādhu
bhaginī"ti sādhukāramakāsi. 5- sā "ko etthā"ti āha. ahaṁ bhagini vessavaṇoti.
upāsikā kira paṭhamaṁ sotāpannā ahosi, pacchā vessavaṇo. taṁ so dhammato
sahodarabhāvaṁ 6- sandhāya upāsikaṁ bhaginivādena samudācarati. upāsikāya ca

footnote: 1 dī.pā. 11/291/184 2 chaßēéa.,i. ca-saddo na dissati
footnote: 3 chaßēéa.,i. suvaṇṇamurajasadisaṁ 4 chaßēéa. mahantaṁ gīvaṁ, i. mahakkhandhaṁ
footnote: 5 chaßēéa.,i. sādhukāramadāsi 6 ma. dhammasahodarabhāvaṁ

page number: 191

"vikālo bhātika bhadramukha yassa dāni kālaṁ maññasī"ti vutto "ahaṁ bhagini tayi
pasanno pasannākāraṁ karomī"ti āha. tenahi bhadramukha mama khette nipphannaṁ
sāliṁ kammakarā āharituṁ na sakkonti, taṁ tava parisāya āṇāpehīti. so
"sādhu bhaginī"ti yakkhe āṇāpesi, te aḍḍhaterasa koṭṭhāgārasatāni pūresuṁ.
tato pabhuti koṭṭhāgāraṁ ūnaṁ nāma nāhosi, "nandamātu koṭṭhāgāraṁ viyā"ti
loke nidassanaṁ ahosi. vessavaṇo koṭṭhāgārāni pūretvā bhagavantaṁ upasaṅkami.
bhagavā "vikāle āgatosī"ti āha, atha bhagavato sabbaṁ ārocesi. iminā
kāraṇena āsannatarepi cātumahārājikabhavane vasanto vessavaṇo pacchā āgato.
erāvaṇassa pana na kiñci antarā karaṇīyaṁ ahosi, tena so paṭhamataraṁ
āgato.
ayaṁ pana upāsako kiñcāpi anāgāmī pakatiyāva ekabhattiko, tathāpi
tadā uposathadivasoti katvā uposathaṅgāni adhiṭṭhāya sāyanhasamayaṁ sunivattho
supāruto pañcasataupāsakaparivuto jetavanaṁ gantvā dhammadesanaṁ sutvā attano
gharaṁ āgamma tesaṁ upāsakānaṁ saraṇasīlauposathānisaṁsādibhedaṁ upāsakadhammaṁ
kathetvā te upāsake uyyojesi. tesañca tasseva ghare muṭṭhihatthappamāṇapādakāni
pañca kappiyamañcasatāni pāṭekkovarakesu paññattāni honti, te attano
attano ovarakaṁ pavisitvā samāpattiṁ appetvā nisīdiṁsu, upāsakopi tathevākāsi.
tena ca samayena sāvatthinagare sattapaññāsa kulasatasahassāni vasanti,
manussagaṇanāya aṭṭhārasakoṭimanussā. tena paṭhamayāme hatthiassamanussabherisaddādīhi
sāvatthinagaraṁ mahāsamuddo viya ekasaddaṁ hoti. majjhimayāmasamanantare so saddo
paṭippassambhati, tampi kāle upāsako samāpattito vuṭṭhāya attano guṇe
āvajjetvā "yenāhaṁ maggasukhena phalasukhena sukhito viharāmi, idaṁ sukhaṁ kaṁ

page number: 192

nissāya laddhan"ti cintetvā "bhagavantaṁ nissāyā"ti bhagavati cittaṁ pasādetvā
"bhagavā etarahi katamena vihārena viharatī"ti āvajjento dibbena cakkhunā
erāvaṇavessavaṇe disvā dibbāya sotadhātuyā dhammadesanaṁ sutvā cetopariyañāṇena
tesaṁ pasannacittataṁ ñatvā "yannūnāhampi bhagavantaṁ ubhayahitaṁ paṭipadaṁ
puccheyyan"ti cintesi. tasmā so ekanagare vasantopi sabbapacchā āgato,
evañca nesaṁ āgamanaṁ aññāsi. tenāha "agacchi te santike nāgarājā
.pe. so cāpi sutvāna patītarūpo"ti.
[384] idāni ito bahiddhā lokasammatehi samaṇabrāhmaṇehi
ukkaṭṭhabhāvena bhagavantaṁ pasaṁsanto "ye kecime"ti gāthādvayamāha. tattha titthiyāti
nandavacchasaṅkiccehi 1- ādipuggalehi tīhi titthakarehi kate diṭṭhititthe jātā.
tesaṁ sāsane pabbajitā pūraṇādayo cha satthāro. tattha nāṭaputto nigaṇṭho,
avasesā ājīvakā 2- te sabbe dassento āha "ye kecime titthiyā vādasīlā"ti,
"mayaṁ sammā paṭipannā, aññe micchā paṭipannā"ti evaṁ vādakaraṇasīlā lokaṁ
mukhasattīhi vitudantā vicaranti. ājīvakā vāti te ekajjhamuddiṭṭhe 3- bhinditvā
dasseti. nātitarantīti nātikkamanti. sabbeti aññepi ye keci titthiyasāvakādayo,
tepi pariggaṇhanto āha. "ṭhito vajantaṁ viyā"ti yathā koci ṭhito gativikalo
sīghagāminaṁ purisaṁ gacchantaṁ nātitareyya, evaṁ te paññāgatiyā abhāvena te
te atthappabhede bujjhituṁ asakkontā ṭhitā, atijavanapaññaṁ bhagavantaṁ
nātitarantīti attho.
[385] brāhmaṇā vādasīlā vuḍḍhā vāti ettāvatā caṅkītārukkha-
pokkharasātijāṇussoṇiādayo dasseti, api brāhmaṇā santi kecīti iminā

footnote: 1 ka....saṅkicchehi 2 chaßēéa. ājīvakāti
footnote: 3 ka. ekajjhamuddiṭṭhaṁ diṭṭhaṁ

page number: 193

majjhimāpi daharāpi kevalaṁ brāhmaṇā santi atthi upalabbhanti kecīti evaṁ
assalāyanavāseṭṭhāmbaṭṭhauttaramāṇavakādayo dasseti. atthabaddhāti "api nu kho
imaṁ pañhaṁ byākareyya, imaṁ kaṅkhaṁ chindeyyā"ti evaṁ atthabaddhā bhavanti.
ye cāpi aññeti aññeti ye "mayaṁ vādino"ti evaṁ maññamānā vicaranti
khattiyapaṇḍitabrāhmaṇabrahmadevayakkhādayo aparimāṇā, tepi sabbe tayi atthabaddhā
bhavantīti dasseti.
[386-7] evaṁ nānappakārehi bhagavantaṁ pasaṁsitvā idāni dhammeneva taṁ
pasaṁsitvā dhammakathaṁ yācanto "ayañhi dhammo"ti gāthādvayamāha. tattha ayañhi dhammoti
sattattiṁsabodhipakkhiyadhammaṁ 1- sandhāyāha. nipuṇoti saṇho duppaṭivijjho. sukhoti
paṭividdho samāno lokuttarasukhaṁ āvahati, tasmā sukhāvahattā "sukho"ti vuccati.
suppavuttoti sudesito. sussūsamānāti sotukāmamhāti attho. taṁ no vadāti taṁ
dhammaṁ amhākaṁ vada. "tvaṁ no"tipi pāṭho, tvaṁ amhākaṁ vadāti attho. sabbepime
bhikkhavoti taṁkhaṇaṁ nisinnāni kira pañcabhikkhusatāni honti, tāni dassento yācati.
upāsakā cāpīti attano parivāre aññe ca dasseti. sesamettha pākaṭameva.
[388] atha bhagavā anagāriyapaṭipadaṁ tāva dassetuṁ bhikkhū āmantetvā
"suṇātha me bhikkhavo"tiādimāha. tattha dhammaṁ dhutaṁ tañca caratha sabbeti kilese
dhunātīti dhuto, evarūpaṁ kilesadhunanakaṁ paṭipadādhammaṁ sāvayāmi 2- vo, tañca mayā
sāvitaṁ sabbe caratha paṭipajjatha, mā pamāditthāti vuttaṁ hoti. iriyāpathanti
gamanādi catubbidhaṁ. pabbajitānulomikanti samaṇasāruppaṁ satisampajaññayuttaṁ.
araññe kammaṭṭhānānuyogavasena pavattamevāti apare. sevetha nanti taṁ iriyāpathaṁ

footnote: 1 chaßēéa.,i...ḍhamme 2 ka. sāviyāmi

page number: 194

bhajeyya. atthadasoti 1- hitānupassī. matīmāti 2- buddhimā. sesamettha gāthāya
pākaṭameva.
[389] no ve vikāleti evaṁ pabbajitānulomikaṁ iriyāpathaṁ sevamāno
ca divāmajjhantikavītikkamaṁ upādāya vikāle na careyya bhikkhu, yuttakāle eva
pana gāmaṁ piṇḍāya careyya. kiṁkāraṇaṁ? akālacāriṁ hi sajanti saṅgāti, 3-
akālacāriṁ puggalaṁ rāgasaṅgādayo aneke saṅgā sajanti parissajanti upaguhanti 4-
allīyanti. tasmā vikāle na caranti buddhā, tasmā ye catusaccabuddhā
ariyapuggalā, na te vikāle piṇḍāya carantīti. tena kira samayena vikālabhojanasikkhāpadaṁ
appaññattaṁ hoti, tasmā dhammadesanāvasena cettha 5- puthujjanānaṁ
ādīnavaṁ dassento imaṁ gāthamāha. ariyā pana saha maggapaṭilābhā eva tato
paṭiviratā honti, esā dhammatā.
[390] evaṁ vikālacariyaṁ paṭisedhetvā "kālaṁ 6- carantenāpi evaṁ
caritabban"ti dassento āha "rūpā ca saddā cā"ti. tassattho:- ye
ete 7- rūpādayo nānappakārakaṁ madaṁ janentā satte sammadayanti, tesu
piṇḍapātapārisuddhisuttādīsu 8- vuttanayena chandaṁ vinodetvā yuttakāleneva
pātarāsaṁ paviseyyāti. ettha ca pāto asitabboti pātarāso, piṇḍapātassetaṁ
nāma. yo yattha labbhati, so padesopi taṁyogena "pātarāso"ti idha vutto.
yato piṇḍapātaṁ labhati, taṁ okāsaṁ gaccheyyāti evamettha attho veditabbo.
[391] evaṁ paviṭṭho:-
piṇḍañca bhikkhu samayena laddhā
eko paṭikkamma raho nisīde

footnote: 1 ka. atthadassīti 2 chaßēéa. mutīmāti 3 chaßēéa.,i. saṅgā
footnote: 4 ka. upaguyhanti 5 chaßēéa.,i. dhammadesanāvasenevettha
footnote: 6 chaßēéa.,i. kāle 7 chaßēéa.,i. ye te 8 ma.u. 14/438 ādi/378

page number: 195

ajjhattacintī na mano bahiddhā
nicchāraye saṅgahitattabhāvo.
tattha piṇḍanti missakabhikkhā. sā 1- hi tato tato samodhānetvā
sampiṇḍitaṭṭhena "piṇḍo"ti vuccati. samayenāti antomajjhantikakāle. eko
paṭikkammāti kāyavivekaṁ sampādento adutiyo nivattitvā. ajjhattacintīti
tilakkhaṇaṁ āropetvā khandhasantānaṁ cintento. na mano bahiddhā nicchārayeti
bahiddhā rūpādīsu rāgādivasena 2- cittaṁ na nīhareyya. 3- saṅgahitattabhāvoti suṭṭhu
gahitacitto.
[392] evaṁ viharanto ca:-
sacepi so sallape sāvakena
aññena vā kenaci bhikkhunā vā
dhammaṁ paṇītaṁ tamudāhareyya
na pesuṇaṁ nopi parūpavādaṁ.
kiṁ vuttaṁ hoti? so yogāvacaro kiñcideva sotukāmatāya upagatena
sāvakena vā kenaci aññatitthiyagahaṭṭhādinā vā idheva pabbajitena bhikkhunā
vā saddhiṁ sacepi sallape, atha yvāyaṁ maggaphalādipaṭisaṁyutto dasakathāvatthubhedo vā
atappakaṭṭhena paṇīto dhammo, taṁ dhammaṁ paṇītaṁ udāhareyya, aññaṁ pana pisuṇavacanaṁ
vā paropavādaṁ vā appamattakampi na udāhareyyāti.
[393] idāni tasmiṁ parūpavāde dosaṁ dassento āha "vādañhi eke"ti.
tassattho:- idhekacce moghapurisā parūpavādasañhitaṁ 4- nānappakāraṁ viggāhikakathābhedaṁ
vādaṁ paṭiseniyanti virujjhanti, yujjhitukāmā hutvā senāya paṭimukhaṁ gacchantā

footnote: 1 sī. missakabhattaṁ bhikkhaṁ, ma. missakabhattaṁ bhikkhāya 2 chaßēéa. rāgavasena
footnote: 3 chaßēéa. na nīhare 4 ka....saññitaṁ

page number: 196

viya honti, te mayaṁ lāmakapaññe na pasaṁsāma. kiṁkāraṇaṁ? tato tato ne
pasajanti saṅgā, yasmā te tādisake puggale tato tato vacanapathato samuṭṭhāya
vivādasaṅgā pasajanti 1- allīyanti. kiṁkāraṇaṁ pasajantīti 2- ? cittañhi te tattha
gamenti dūre, yasmā te paṭiseniyantā cittaṁ tattha gamenti, yattha gataṁ
samathavipassanānaṁ dūre hotīti.
[394-5] evaṁ parittapaññāpavattiṁ 3- dassetvā idāni mahāpaññāpavattiṁ 3-
dassento āha "piṇḍaṁ vihāraṁ .pe. varapaññasāvako"ti. tattha vihārena
paṭissayo, sayanāsane mañcapīṭhanti, tīhipi padehi senāsanameva vuttanti. 4-
āpanti udakaṁ. saṅghāṭirajūpavāhananti paṁsumalādino saṅghāṭirajassa dhovanaṁ.
sutvāna dhammaṁ sugatena desitanti sabbāsavasaṁvarādīsu "paṭisaṅkhā yoniso cīvaraṁ
paṭisevati sītassa paṭighātāyā"tiādinā 5- nayena bhagavatā desitaṁ dhammaṁ sutvā.
saṅkhāya seve varapaññasāvakoti etaṁ idha piṇḍanti vuttaṁ piṇḍapātaṁ,
vihārādīhi vuttaṁ senāsanaṁ, āpamukhena desitaṁ 6- gilānapaccayaṁ, saṅghāṭiyā cīvaranti
catubbidhampi paccayaṁ saṅkhāya "yāvadeva imassa kāyassa ṭhitiyā"tiādinā 7-
nayena paccavekkhitvā seve varapaññasāvako, sevituṁ sakkaṇeyya varapaññassa
tathāgatassa sāvako sekkho vā puthujjano vā, nippariyāyena ca arahā. so
hi caturāpasseno "saṅkhāyekaṁ paṭisevati, saṅkhāyekaṁ adhivāseti, saṅkhāyekaṁ
parivajjeti, saṅkhāyekaṁ vinodetī"ti 8- vutto. yasmā ca saṅkhāya seve 9-
varapaññasāvako, tasmā hi piṇḍe .pe. yathā pokkhare vāribindu, tathā
hotīti veditabbo.

footnote: 1 chaßēéa. sajanti 2 chaßēéa. kiṁkāraṇā sajantīti 3 chaßēéa.,i. parittapaññānaṁ pavattiṁ
footnote: 4 chaßēéa.,i. vuttaṁ 5 maßēáū. 12/23/14 aṅ.chakka. 22/329 (58)/434
footnote: 6 chaßēéa.,i. dassitaṁ 7 maßēáū. 12/23/14 aṅ.chakka. 22/329 (58)/434

8 dī.pā. 11/308/200, maßēéa. 13/168/139, aṅḍasaka. 24/20/24 9 ka. sevī

page number: 197

[396] evaṁ khīṇāsavapaṭipattiṁ dassento arahattanikūṭena anagāriyapaṭipadaṁ
niṭṭhāpetvā 1- idāni agāriyapaṭipadaṁ dassetuṁ "gahaṭṭhavattaṁ pana vo"tiādimāha.
tattha paṭhamagāthāya tāva sāvakoti agāriyasāvako, sesaṁ uttānatthameva. ayaṁ pana
yojanā:- yo mayā ito pubbe kevalo abyāmisso sakalo paripuṇṇo
bhikkhudhammo kathito, esa khettavatthuādipariggahehi sapariggahena na labbhā
phassetuṁ na sakkā adhigantunti.
[397] evaṁ tassa bhikkhudhammaṁ paṭisedhetvā gahaṭṭhadhammameva dassento
āha "pāṇaṁ na hane"ti. tattha purimaḍḍhena 2- tikoṭiparisuddhā pāṇātipātā
veramaṇi vuttā pacchimaḍḍhena sattesu hitapaṭipatti. tatiyapādo cettha
khaggavisāṇasutte 3- catutthapāde thāvaratasabhedo mettasuttavaṇṇanāyaṁ 4- sabbappakārato
vaṇṇito. sesaṁ uttānatthameva. uppaṭipāṭiyā pana yojanā kātabbā:-
tasathāvaresu sabbesu bhūtesu nidhāya daṇḍaṁ na hane na ghātayeyya nānujaññāti.
"nidhāya daṇḍan"ti ito vā paraṁ "vatteyyā"ti pāṭhaseso āharitabbo.
itarathā hi na pubbenāparaṁ sandhiyatīti.
[398] evaṁ paṭhamasikkhāpadaṁ dassetvā idāni dutiyasikkhāpadaṁ dassento
āha "tato adinnan"ti tattha kiñcīti appaṁ vā bahuṁ vā. kvacīti gāme vā
araññe vā. sāvakoti agāriyasāvako. bujjhamānoti "parasantakamidan"ti
jānamāno. sabbaṁ adinnaṁ parivajjayeyyāti evaṁ hi parivajjamāno 5- sabbaṁ
adinnaṁ parivajjayeyya, no aññathāti dīpeti. sesamettha vuttanayañca pākaṭañcāti.

footnote: 1 ka. anāgāriyapaṭipadaṁ niṭṭhapetvā
footnote: 2 ka. purimatthena 3 khu.su. 25/35 ādi/342 ādi
footnote: 4 khu.su. 25/143 ādi/362 ādi 5 chaßēéa.,i. paṭipajjamāno

page number: 198

[399] evaṁ dutiyasikkhāpadampi tikoṭiparisuddhaṁ dassetvā ukkaṭṭhaparicchedato
pabhuti tatiyaṁ dassento āha "abrahmacariyan"ti. tattha asambhuṇantoti
asakkonto.
[400] idāni catutthasikkhāpadaṁ dassento āha "sabhaggato vā"ti.
tattha sabhaggatoti santhāgārādigato. parisaggatoti pūgamajjhagato. 1- sesamettha
vuttanayañca pākaṭañcāti.
[401] evaṁ catutthasikkhāpadampi tikoṭiparisuddhaṁ dassetvā pañcamaṁ
dassento āha "majjañca pānan"ti. tattha majjañca pānanti gāthābandhasukhatthaṁ
evaṁ vuttaṁ. ayaṁ panattho "majjapānañca na samācareyyā"ti. dhammaṁ idanti 2-
imaṁ majjapānaveramaṇīdhammaṁ. ummādanantanti ummādanapariyosānaṁ. yo hi sabbalahuko
majjapānassa vipāko, so manussabhūtassa ummattakasaṁvattaniko hoti. iti naṁ
viditvāti iti naṁ majjapānaṁ ñatvā. sesamettha vuttanayañca pākaṭañcāti.
[402] evaṁ pañcamasikkhāpadampi tikoṭiparisuddhaṁ dassetvā idāni
purimasikkhāpadānampi majjapānameva saṅkilesakarañca bhedakarañca 3- dassetvā
daḷhataraṁ tato veramaṇiyaṁ niyojento āha "madā hi pāpāni karontī"ti.
tattha madāti madahetu. hikāro nipāto padapūraṇamatto. 4- pāpāni karontīti
pāṇātipātādīni sabbākusalāni karonti. ummādanaṁ mohananti paraloke
ummādanaṁ idhaloke 5- mohanaṁ. sesamuttānatthameva.
[403-4] ettāvatā agāriyasāvakassa niccasīlaṁ dassetvā idāni
uposathaṅgāni dassento "pāṇaṁ na hane"ti gāthādvayamāha. tattha abrahmacariyāti
aseṭṭhacariyabhūtā. methunāti methunadhammasamāpattito. rattiṁ na bhuñjeyya

footnote: 1 chaßēéa. pūgamajjato 2 chaßēéa.,i. imanti 3 ka. verakarañca
footnote: 4 chaßēéa. hi-kāro padapūraṇamatte nipāto 5 chaßēéa. ihaloke

page number: 199

vikālabhojananti rattimpi na bhuñjeyya, divāpi kālātikkantabhojanaṁ na bhuñjeyya.
na ca gandhanti ettha gandhaggahaṇena vilepanacuṇṇādīnipi gahitānevāti
veditabbāni. mañceti kappiyamañce. santhateti taṭṭikādīhi kappiyattharaṇehi
atthate. chamāyaṁ pana goṇakādisanthatāyapi vaṭṭati. aṭṭhaṅgikanti pañcaṅgikaṁ viya
tūriyaṁ, na aṅgavinimuttaṁ. 1- dukkhantagunāti vaṭṭadukkhassa antagatena. sesamettha
pākaṭameva. pacchimaḍḍhaṁ pana saṅgītikārakehi vuttantipi āhu.
[405] evaṁ uposathaṅgāni dassetvā idāni uposathakālaṁ dassento
āha "tato ca pakkhassā"ti. tattha tatoti padapūraṇamatte nipāto.
pakkhassupavassuposathanti evaṁ parapadena yojetabbaṁ "pakkhassa cātuddasiṁ pañcadasiṁ
aṭṭhaminti ete tayo divase upavassa uposathaṁ, etaṁ hi 2- aṭṭhaṅgikaṁ uposathaṁ
upagamma vasitvā"ti. pāṭihārikapakkhañcāti 3- ettha pana vassūpanāyikāya
purimabhāge āsāḷhamāso, antovasse 4- tayo māsā, kattikamāsoti ime pañca
māsā "pāṭihāriyapakkho"ti vuccanti. āsāḷhakattikaphagguṇamāsā tayo evāti
apare. 5- pakkhuposathadivasānaṁ purimapacchimadivasavasena pakkhe pakkhe terasīpāṭipada-
sattamīnavamīsaṅkhātā cattāro cattāro divasāti apare, yaṁ ruccati, taṁ
gahetabbaṁ. sabbaṁ vā pana puññakāmena bhāvitabbaṁ. 6- evametaṁ pāṭihāriyapakkhañca
pasannamānaso aṭṭhaṅgupetaṁ 7- susamattarūpaṁ suparipuṇṇarūpaṁ ekampi divasaṁ
apariccajanto aṭṭhaṅgupetaṁ uposathaṁ upavassāti sambandhitabbaṁ.
[406] evaṁ uposathakālaṁ dassetvā idāni tesu kālesu etaṁ uposathaṁ
upavassa yaṁ kātabbaṁ, taṁ dassento āha "tato ca pāto"ti. etthāpi
tatoti padapūraṇamatte nipāto, anantaratthe 8- vā, athāti vuttaṁ hoti. pātoti

footnote: 1 ka. aṭṭhaṅgāvinimuttaṁ 2 chaßēéa. hi-saddo na dissati
footnote: 3 chaßēéa.,i. pāṭihāriyu... 4 chaßēéa. antovassaṁ 5 ka. pare
footnote: 6 ka. kātabbaṁ 7 chaßēéa.,i. ayaṁ pāṭho na dissati 8 ka. anantaraṭṭhe

page number: 200

aparajjudivasapubbabhāge upavutthuposathoti 1- upavasitauposatho. annenāti
yāgubhattādinā. pānenāti aṭṭhavidhapānena. anumodamānoti anupamodamāno, nirantaraṁ
modamānoti attho. yathārahanti attano anurūpena, yathāsatti yathābalanti vuttaṁ
hoti. saṁvibhajethāti bhājeyya 2- patimāneyya. sesaṁ pākaṭameva.
[407] evaṁ upavutthauposathassa kiccaṁ vatvā idāni yāvajīvikaṁ garuvattaṁ
ājīvapārisuddhiñca kathetvā tāya paṭipadāya adhigantabbaṭṭhānaṁ dassento āha
"dhammena mātāpitaro"ti. tattha dhammenāti dhammaladdhena bhogena. bhareyyāti
poseyya. dhammikaṁ so vaṇijjanti sattavaṇijjāsatthavaṇijjāvisavaṇijjāmaṁsavaṇijjā-
surāvaṇijjāti imā pañca adhammavaṇijjā vajjetvā avasesā dhammikavaṇijjā.
vaṇijjāmukhena cettha kasigorakkhādi aparopi dhammiko vohāro saṅgahito.
sesamuttānatthameva. ayaṁ pana yojanā:- so niccasīlauposathasīladānadhamma-
samannāgato ariyasāvako payojaye dhammikaṁ vaṇijjaṁ, tato laddhena ca dhammato
anapetattā dhammena bhogena mātāpitaro bhareyya, atha so gihī evaṁ appamatto
ādito pabhuti vuttaṁ imaṁ vattaṁ vattayanto kāyassa bhedā ye te attano
ābhāya andhakāraṁ vidhametvā ālokakaraṇena sayampabhāti laddhanāmā cha kāmāvacaradevā,
te sayampabhe nāma deve upeti bhajati allīyati, tesaṁ nibbattaṭṭhāne
nibbattatīti.
paramatthajotikāya khuddakaṭṭhakathāya
suttanipātaṭṭhakathāya
dhammikasuttavaṇṇanā niṭṭhitā.
niṭṭhito ca dutiyo vaggo atthavaṇṇanānayato,
nāmena cūḷavaggoti
-------------

footnote: 1 ka. upavuṭṭhuposathoti 2 sī,i. bhojeyya

page number: 201

3. mahāvagga
1. pabbajjāsuttavaṇṇanā
[408] pabbajjaṁ kittayissāmīti pabbajjāsuttaṁ. kā uppatti? bhagavati
kira sāvatthiyaṁ viharante āyasmato ānandassa parivitakko udapādi
"sāriputtādīnaṁ mahāsāvakānaṁ pabbajjā kittitā, taṁ bhikkhū ca upāsakā ca jānanti.
bhagavato pana akittitā, yannūnāhaṁ kitteyyan"ti. so jetavane vihāre āsane
nisīditvā cittavījaniṁ gahetvā bhikkhūnaṁ bhagavato pabbajjaṁ kittento imaṁ suttaṁ
abhāsi:-
"pabbajjaṁ kittayissāmi yathā pabbaji cakkhumā
yathā vīmaṁsamāno so pabbajjaṁ samarocayī"ti. 1-
tattha yasmā pabbajjaṁ kittentena yathā pabbaji, taṁ kittetabbaṁ. yathā
ca pabbaji, taṁ kittentena yathā vīmaṁsamāno pabbajjaṁ rocesi, 2- taṁ kittetabbaṁ.
tasmā "pabbajjaṁ kittayissāmī"ti vatvā "yathā pabbajī"tiādimāha. cakkhumāti
pañcahi cakkhūhi cakkhumā, cakkhusampannoti attho. sesamādigāthāya uttānameva.
[409] idāni "yathā vīmaṁsamāno"ti tamatthaṁ pakāsento āha
"sambādhoyan"ti. tattha sambādhoti puttadārādisampīḷanena kilesasampīḷanena ca
kusalakiriyāya okāsarahito. rajassāyatananti kambojādayo viya assādīnaṁ,
rāgādirajassa uppattideso. abbhokāsoti vuttasambādhapaṭipakkhabhāvena ākāso
viya vivaṭā. iti disvāna pabbajīti iti gharāvāsapabbajjāsu byādhijarāmaraṇehi
suṭṭhutaraṁ codiyamānahadayo ādīnavamānisaṁsañca vīmaṁsetvā 3- mahābhinikkhamanaṁ

footnote: 1 chaßēéa. ayaṁ gāthā na dissati
footnote: 2 ka. rocasi 3 chaßēéa.,i. vīmaṁsitvā

page number: 202

nikkhanto 1- anomānadītīre khaggena kese chinditvā tāvadeva ca dvaṅgulamatta-
saṇṭhitasamaṇasāruppakesamassu hutvā ghaṭikārena brahmunā upanīte aṭṭha
parikkhāre gahetvā "evaṁ nivāsetabbaṁ evaṁ 2- pārupitabban"ti kenaci ananusiṭṭho
anekajātisahassappavattitena attano pabbajjāciṇṇeneva sikkhāpiyamāno
pabbaji, ekaṁ kāsāvaṁ nivāsetvā ekaṁ uttarāsaṅgaṁ karitvā ekaṁ cīvaraṁ
khandhe karitvā mattikāpattaṁ aṁse laggetvā 3- pabbajitavesaṁ adhiṭṭhāsīti vuttaṁ
hoti. sesamettha uttānameva.
[410] evaṁ bhagavato pabbajjaṁ kittetvā tato paraṁ pabbajitapaṭipattiṁ
anomānadītīraṁ hitvā padhānāya gamanaṁ ca pakāsetuṁ "pabbajitvāna kāyenā"tiādiṁ
sabbamabhāsi. tattha kāyena pāpakammaṁ vivajjayīti tividhaṁ kāyaduccaritaṁ vajjesi.
vacīduccaritanti catubbidhaṁ vacīduccaritaṁ. ājīvaṁ parisodhayīti micchājīvaṁ hitvā
sammājīvameva pavattayi.
[411] evaṁ ājīvaṭṭhamakasīlaṁ sodhetvā anomānadītīrato tiṁsayojanappamāṇaṁ
sattāhena agamā rājagahaṁ buddhoti. 4- tattha kiñcāpi yadā rājagahaṁ agamāsi,
tadā buddho na hoti, tathāpi buddhassa pubbacariyāti katvā evaṁ vattuṁ labbhati
"idha rājā jāto idha rajjaṁ aggahesī"tiādi lokiyavohāravacanaṁ viya. magadhānanti
magadhānaṁ janapadassa nagaranti vuttaṁ hoti. giribbajanti idampi tassa nāmaṁ.
taṁ hi paṇḍavagijjhakūṭavebhāraisigilivepullanāmakānaṁ pañcannaṁ girīnaṁ majjhe vajo
viya ṭhitaṁ, tasmā "giribbajan"ti vuccati. piṇḍāya abhihāresīti bhikkhatthāya tasmiṁ
nagare cari. so kira nagaradvāre ṭhatvā cintesi "sacāhaṁ rañño bimbisārassa

footnote: 1 chaßēéa. nikkhamitvā, i. abhinikkhamitvā 2 chaßēéa. evaṁ-saddo na dissati
footnote: 3 chaßēéa.,i. ālaggetvā 4 chaßēéa.,i. buddho

page number: 203

attano āgamanaṁ nivedeyyaṁ, `suddonassa putto siddhattho nāma kumāro
āgato'ti bahumpi me paccayaṁ abhihareyya. na kho pana metaṁ patirūpaṁ pabbajitassa
ārocetvā paccayaggahaṇaṁ, handāhaṁ piṇḍāya carāmī"ti. devadattiyaṁ paṁsukūlacīvaraṁ
pārupetvā mattikāpattaṁ gahetvā pācīnadvārena nagaraṁ pavisitvā anugharaṁ
piṇḍāya acari. tenāhāyasmā ānando "piṇḍāya abhihāresī"ti.
ākiṇṇavaralakkhaṇoti sarīre ākiritvā viya ṭhapitavaralakkhaṇo vipulavaralakkhaṇo vā.
vipulampi hi "ākiṇṇan"ti vuccati. yathāha "ākiṇṇaluddho puriso, dhāticelaṁva
makkhito"ti. 1- vipulaluddhoti attho.
[412] tamaddasāti tato kira purimāni satta divasāni nagare nakkhattaṁ
ghositaṁ ahosi, taṁdivasaṁ pana "nakkhattaṁ vītivattaṁ, kammantā payojetabbā"ti
bheri 2- cari. atha mahājano rājaṅgaṇe sannipati. rājāpi "kammantaṁ saṁvidahissāmī"ti
sīhapañjaraṁ vivaritvā balakāyaṁ passanto taṁ piṇḍāya abhihārentaṁ mahāsattaṁ
addasa. tenāha āyasmā ānando "tamaddasā bimbisāro, pāsādasmiṁ
patiṭṭhito"ti. imamatthaṁ abhāsathāti imaṁ atthaṁ amaccānaṁ abhāsi.
[413] idāni taṁ tesaṁ amaccānaṁ bhāsitamatthaṁ dassento āha "imaṁ
bhonto"ti. tattha imanti so rājā bodhisattaṁ dasseti, bhontoti amacce
ālapati. nisāmethāti passatha. abhirūpoti dassanīyaṅgapaccaṅgo. brahāti
ārohapariṇāhasampanno. sucīti parisuddhachavivaṇṇo. caraṇenāti gamanena.
[414-5] nīcakulāmivāti nīcakulā iva pabbajito na hotīti attho.
makāro padasandhikaro. kuhiṁ bhikkhu gamissatīti ayaṁ bhikkhu kuhiṁ gamissati, ajja
kattha vasissatīti jānituṁ rājadūtā sīghaṁ gacchantu. dassanakāmā hi mayaṁ assāti

footnote: 1 saṁ.sa. 15/234/247, khu.jā. 27/947/207 (syā) 2 ma. bheriṁ

page number: 204

iminā adhippāyena āha. guttadvāro okkhittacakkhutāya, susaṁvuto satiyā.
guttadvāro vā satiyā, susaṁvuto pāsādikena saṅghāṭicīvaradhāraṇena.
[416] khippaṁ pattaṁ apūresīti sampajānattā paṭissatattā ca adhikaṁ
agaṇhanto "alaṁ ettāvatā"ti ajjhāsayapūraṇena khippaṁ pattaṁ apūresi. munīti
monatthāya paṭipannattā appattamunibhāvopi muni icceva vutto, lokavohārena
vā. lokiyā hi amonasampattampi pabbajitaṁ "munī"ti bhaṇanti. paṇḍavaṁ abhihāresīti
taṁ pabbataṁ abhiruhi. so kira manusse pucchi "imasmiṁ nagare pabbajitā kattha
vasantī"ti. athassa te "paṇḍavassa upari puratthābhimukhapabbhāre"ti ārocesuṁ.
tasmā tameva paṇḍavaṁ abhihāresi "ettha vāso bhavissatī"ti evaṁ cintetvā.
[419-23] byagghusabhova sīhova girigabbhareti giriguhāyaṁ byaggho viya
ca usabho viya ca sīho viya ca nisinnoti attho. ete hi tayo seṭṭhā
vigatabhayabheravā girigabbhare nisīdanti, tasmā evaṁ upamamakāsi. bhadrayānenāti
hatthiassarathasivikādinā uttamayānena. sa yānabhūmiṁ yāyitvāti yāvatikā bhūmi
hatthiassādiyānena sakkā gantuṁ, taṁ gantvā, āsajjāti patvā, samīpamassa
gantvāti attho. upāvisīti nisīdi. yuvāti yobbanasampanno, daharoti jātiyā
taruṇo. paṭhamuppattito 1- susūti tadubhayavisesanameva. yuvā susūti atiyobbano.
paṭhamuppattitoti paṭhameneva yobbanavesena uṭṭhito. daharo cāsīti sati ca
daharatte susu bālako viya nāyasīti.
[424-5] anīkagganti 2- balakāyaṁ senāmukhaṁ. dadāmi bhoge bhuñjassūti
ettha "ahaṁ te aṅgamagadhesu yāvicchasi, tāva dadāmi bhoge. taṁ tvaṁ sobhayanto
anīkaggaṁ nāgasaṁghapurakkhato bhuñjassū"ti evaṁ sambandho veditabbo. ujuṁ janapado

footnote: 1 chaßēéa. paṭhamuppattiko 2 ka. aṇīkaggaṁ...

page number: 205

rājāti "dadāmi bhoge bhuñjassu, jātiṁ akkhāhi pucchito"ti evaṁ kira vutto
mahāpuriso cintesi "sace ahaṁ rajjena atthiko assaṁ, cātumahārājikādayopi
maṁ attano attano rajjena nimanteyyuṁ, ghare ṭhitoyeva vā cakkavattirajjaṁ
kāreyyaṁ. ayaṁ pana rājā ajānanto evamāha, handāhaṁ taṁ jānāpemī"ti vācaṁ 1-
uccāretvā attano āgatadisābhāgaṁ niddisanto "ujuṁ janapado rājā"ti-
ādimāha. tattha himavantassa passatoti bhaṇanto sassasampattivekallābhāvaṁ
dasseti. himavantaṁ hi nissāya pāsāṇavivarasambhavā mahāsālāpi pañcahi vuḍḍhīhi
vaḍḍhanti, kimaṅgaṁ pana khette vuttāni sassāni. dhanaviriyena sampannoti
bhaṇanto sattahi ratanehi avekallattaṁ, pararājūhi atakkanīyaṁ 2- vīrapurisādhiṭṭhitabhāvaṁ
cassa dasseti. kosalassa 3- niketinoti bhaṇanto navakarājabhāvaṁ paṭikkhipati.
navakarājā hi niketīti na vuccati. yassa pana ādikālato pabhuti anvayavasena
so eva janapado nivāso, so niketīti vuccati. tathārūpo ca rājā suddhodano,
yaṁ sandhāyāha "kosalassa 3- niketino"ti. tena anvayāgatampi bhogasampattiṁ
dīpeti.
[426] ettāvatā attano bhogasampattiṁ dīpetvā "ādiccā nāma
gottena, sākiyā nāma jātiyā"ti iminā jātisampattiṁ ca ācikkhitvā yaṁ
vuttaṁ raññā "dadāmi bhoge bhuñjassū"ti, taṁ paṭikkhipanto āha "tamhā kulā
pabbajitomhi, na kāme abhipatthayan"ti. yadi hi ahaṁ kāme abhipatthayeyyaṁ, na
īdisaṁ dhanavīriyasampannaṁ dvāsītisahassavīrapurisasamākulaṁ kulaṁ chaḍḍetvāna
pabbajeyyanti ayaṁ kirettha adhippāyo.
[427] evaṁ rañño vacanaṁ paṭikkhipitvā tato paraṁ attano pabbajjāhetuṁ
dassento āha "kāmesvādīnavaṁ disvā, nekkhammaṁ daṭṭhu khemato"ti. etaṁ 4-

footnote: 1 chaßēéa.,i. bāhaṁ 2 ka. anatikkamanīyaṁ
footnote: 3 chaßēéa.,i. kosalesu 4 ka. evaṁ

page number: 206

"pabbajitomhī"ti iminā sambandhitabbaṁ. tattha ca 1- daṭṭhūti disvā. sesamettha
ito purimagāthāsu ca yaṁ yaṁ na vicāritaṁ, taṁ taṁ sabbaṁ uttānatthattā 2- eva
na vicāritanti veditabbaṁ. evaṁ attano pabbajjāhetuṁ vatvā padhānatthāya
gantukāmo rājānaṁ āmantento "padhānāya gamissāmi, ettha me rañjatī mano"ti.
tassattho:- yasmāhaṁ mahārāja nekkhammaṁ daṭṭhu khemato pabbajito, tasmā
taṁ paramatthanekkhammaṁ nibbānāmataṁ sabbadhammānaṁ aggaṭṭhena padhānaṁ patthento
padhānatthāya gamissāmi, ettha me padhāne rañjati mano, na kāmesūti. evaṁ
vutte kira rājā bodhisattaṁ āha "pubbeva metaṁ bhante sutaṁ `suddhodanarañño
kira putto siddhatthakumāro cattāri pubbanimittāni disvā pabbajitvā buddho
bhavissatī'ti, sohaṁ bhante tumhākaṁ adhimuttiṁ disvā evaṁpasanno `addhā buddhattaṁ
pāpuṇissathā'ti. sādhu bhante buddhattaṁ patvā paṭhamaṁ mama vijitaṁ okkameyyāthā"ti.
paramatthajotikāya khuddakaṭṭhakathāya
suttanipātaṭṭhakathāya
pabbajjāsuttavaṇṇanā niṭṭhitā.
---------------
2. padhānasuttavaṇṇanā
[428] taṁ maṁ padhānapahitattanti padhānasuttaṁ. kā uppatti? "padhānāya
gamissāmi, ettha me rañjatī mano"ti āyasmā ānando pabbajjāsuttaṁ
niṭṭhāpesi. bhagavā gandhakuṭiyaṁ nisinno cintesi "mayā chabbassāni padhānaṁ
patthayamānena dukkarakārikā katā, taṁ ajja bhikkhūnaṁ kathessāmī"ti. atha gandhakuṭito

footnote: 1 chaßēéa. ca-saddo na dissati 2 ka. uttānatthaṁ eva

page number: 207

nikkhamitvā buddhāsane nisinno "taṁ maṁ padhānapahitattan"ti ārabhitvā imaṁ
suttaṁ abhāsi.
tattha taṁ manti dvīhipi vacanehi attānameva niddisati. padhānapahitattanti
nibbānatthāya pesitacittaṁ pariccattāttabhāvaṁ vā. nadiṁ nerañjaraṁ patīti lakkhaṇaṁ
niddisati. lakkhaṇaṁ hi padhānapahitattāya nerañjarā nadī. teneva cettha
upayogavacanaṁ. ayaṁ panattho "nadiyā nerañjarāyā"ti, nerañjarāya tīreti vuttaṁ
hoti. viparakkammāti atiparakkamitvā. 1- jhāyantanti appānakajjhānamanuyuñjantaṁ. 2-
yogakkhemassa pattiyāti catūhi yogehi khemassa nibbānassa adhigamatthaṁ.
[429] namucīti māro. so hi attano visayā nikkhamitukāmadevamanusse
na muñcati, antarāyaṁ nesaṁ karoti, tasmā "namucī"ti vuccati. karuṇaṁ vācanti
anuddayāyuttaṁ vācaṁ. 3- bhāsamāno upāgamīti idaṁ uttānameva. kasmā pana
upāgato? mahāpuriso kira ekadivasaṁ cintesi "sabbadā āhāraṁ pariyesamāno
jīvite sāpekkho hoti, na ca sakkā jīvite sāpekkhena amataṁ adhigantun"ti.
tato āhārupacchedāya paṭipajji, tena kiso dubbaṇṇova 4- ahosi. atha māro
"ayaṁ sambodhāya maggo hoti, na hotīti ajānanto atighoraṁ tapaṁ karoti,
kadāci mama visayaṁ atikkameyyā"ti bhīto "idañcidañca vatvā vāreyyāmī"ti 5-
āgato. tenevāha "kiso tavamasi, dubbaṇṇo, santike maraṇaṁ tavā"ti.
[430] evañca pana vatvā athassa maraṇasantikabhāvaṁ 6- sāvento āha
"sahassabhāgo maraṇassa, ekaṁso tava jīvitan"ti. tassattho:- sahassaṁ bhāgānaṁ
assāti sahassabhāgo. ko so? maraṇassa paccayoti pāṭhaseso. eko aṁsoti

footnote: 1 chaßēéa.,i. atīva parakkamitvā 2 cha. appāṇakajjhāna.....
footnote: 3 ka. karuṇanati anudayāyuttaṁ 4 chaßēéa..i. dubbaṇṇo ca
footnote: 5 chaßēéa.,i. vāressāmīti 6 ka. santikabhāvaṁ

page number: 208

ekaṁso. idaṁ vuttaṁ hoti:- ayaṁ appānakajjhānādisahassabhāgo 1- tava maraṇassa
paccayo, yaṁ tapasā karosi, 2- tato pana te eko eva bhāgo jīvitaṁ, evaṁ
santike maraṇaṁ tavāti. evaṁ maraṇassa santikabhāvaṁ sāvetvā atha naṁ jīvite
samussāhento āha "jīva bho 3- jīvitaṁ seyyo"ti. kathaṁ seyyoti ce? jīvaṁ
puññāni kāhasīti.
[431] athattanā sammatāni puññāni dassento āha "carato ca te
brahmacariyan"ti. tattha brahmacariyanti kālena kālaṁ methunaviratiṁ sandhāyāha, yaṁ
tāpasā karonti. jūhatoti juhantassa. sesametatha pākaṭameva.
[432] duggo maggoti imaṁ pana aḍḍhagāthaṁ padhānavicchandaṁ janento
āha. tattha appānakajjhānādivahattā 4- dukkhena gantabboti duggo,
dukkhitakāyacittena kattabbattā dukkaro, santikamaraṇena tādisenāpi pāpuṇituṁ
asakkuṇeyyato durabhisambhavoti evamattho veditabbo. ito paraṁ imā gāthā
bhaṇaṁ māro, aṭṭhā buddhassa santiketi ayaṁ upaḍḍhagāthā saṅgītikārehi vuttā.
sakalagāthāpīti eke. bhagavatā eva pana paraṁ viya attānaṁ niddisantena
sabbamettha evaṁjātikaṁ vuttanti ayamamhākaṁ khanti. tattha aṭṭhāti aṭṭhāsi.
sesamuttānameva.
[433] chaṭṭhagāthāya yenatthenāti ettha paresaṁ antarāyakaraṇena attano
atthena tvaṁ pāpima āgatosīti ayamadhippāyo. sesamuttānameva.
[434] "jīvaṁ puññāni kāhasī"ti idaṁ pana vacanaṁ paṭikkhipanto
"aṇumattopī"ti 5- imaṁ gāthamāha. tattha puññenāti vaṭṭagāmiṁ mārena vuttaṁ
puññaṁ sandhāya bhaṇati. sesamuttānameva.

footnote: 1 chaßēéa. appāṇakajjhāna..... 2 chaßēéa.,i. yaṁ tapasā karosi-iti pāṭhā na dissanti
footnote: 3 ka. jīvato, i. jīvaṁ bho 4 chaßēéa. appāṇakajjhānādigahanattā, i. appāna.....
footnote: 5 sī. aṇumattenāpīti

page number: 209

[435] idāni "ekaṁso tava jīvitan"ti idaṁ vacanaṁ ārabbha māraṁ
santajjento "atthi saddhā"ti imaṁ gāthamāha. tatrāyaṁ adhippāyo:- are
māra yo anuttare santivarapade assaddho bhaveyya, saddhopi vā kusīto,
saddho āraddhavīriyo samānopi vā duppañño, taṁ tvaṁ jīvitamanupucchamāno
bhaveyyāsi, 1- mayhaṁ pana anuttare santivarapade okappanasaddhā atthi, tathā
kāyikacetasikamasithilaparakkamatāsaṅkhātaṁ vīriyaṁ, vajirūpamā paññā ca mama vijjati, so tvaṁ
evaṁ maṁ pahitattaṁ aggajjhāsayaṁ 2- kiṁ jīvitamanupucchasi 3- kasmā jīvitaṁ pucchasi.
paññā ca mamāti ettha casaddena sati samādhi ca. evaṁ sante yehi pañcahi
indriyehi samannāgatā nibbānaṁ pāpuṇanti, tesu ekenāpi avirahitaṁ evaṁ
maṁ pahitattaṁ kiṁ jīvitamanupucchasi, nanu:- ekāhaṁ jīvitaṁ seyyo, vīriyamārabhato
daḷhaṁ 4- paññavantassa jhāyino, passato udayabbayanti. 5-
[436-8] evaṁ māraṁ santajjetvā attano dehacittappavattiṁ 6-
dassento "nadīnamapī"ti gāthātyamāha. 7- tamatthato pākaṭameva. ayaṁ pana
adhippāyavaṇṇanā:- yvāyaṁ mama sarīre appānakajjhānavīriyato vīriyavegasamuṭṭhito 8-
vāto vattati, loke gaṅgāyamunādīnaṁ nadīnampi sotāni ayaṁ vāto 9- visosaye,
kiñca me evaṁ pahitattassa catunāḷimattaṁ lohitaṁ na upasoseyya. na kevalañca
me lohitameva sussati, apica kho pana tasmiṁ lohite sussamānamhi baddhābaddhabhedaṁ
sarīrānugataṁ pittaṁ, asitapītādipaṭicchādakaṁ catunāḷimattameva semhañca kiñci
aparanti 10- tattakameva muttañca ojañca sussati, tesu ca sussamānesu maṁsānipi
khīyanti, tassa me evaṁ anupubbena maṁsesu khīyamānesu bhiyyo cittaṁ pasīdati,

footnote: 1 chaßēéa.,i. sobheyyāsi 2 chaßēéa. uttamajjhāsayaṁ, i. muttajjhāsayaṁ
footnote: 3 chaßēéa.,i. jīvamanupucchasi, evamuparipi 4 khuḍha. 25/112/36
footnote: 5 khuḍha. 25/111,113/36,37 6 sī.,ka. bhedacittappavattiṁ 7 ka. gāthādvayamāha

8 ka. samuṭṭhito 9 chaßēéa. ayaṁ pāṭho na dissati 10 chaßēéa. kiñcāparaṁ

page number: 210

na tveva tappaccayā saṁsīdati. so tvaṁ īdisaṁ cittamajānanto sarīramattameva
disvā bhaṇasi "kiso tvamasi dubbaṇṇo, santike maraṇaṁ tavā"ti. na kevalañca
me cittameva pasīdati, apica kho pana bhiyyo sati ca paññā ca samādhi mama
tiṭṭhati, aṇumattopi pamādo vā sammoho vā cittavikkhepo vā natthi. tassa
mayhaṁ evaṁ viharato ye keci samaṇabrāhmaṇā atītaṁ vā addhānaṁ anāgataṁ vā
etarahi vā opakkamikā vedanā vedayanti, tāsaṁ nidassanabhūtaṁ pattassa
uttamavedanaṁ. yathā aññesaṁ dukkhena phuṭṭhānaṁ sukhaṁ, sītena uṇhaṁ uṇhena
sītaṁ, khudāya bhojanaṁ, pipāsāya phuṭṭhānaṁ udakaṁ apekkhate cittaṁ, evaṁ pañcasu
kāmaguṇesu ekakāmampi nāpekkhake cittaṁ "aho vatāhaṁ subhojanaṁ bhuñjitvā
sukhaseyyaṁ sayeyyan"ti īdisenākārena mama cittaṁ na uppannaṁ, passa tvaṁ māra
sattassa suddhattanti.
[439-41] evaṁ attano suddhattaṁ dassetvā "nivāressāmi nan"ti
āgatassa mārassa manorathabhañjanatthaṁ mārasenaṁ kittetvā tāya aparājitabhāvaṁ
dassento "kāmā te paṭhamā senā"tiādikā cha gāthāyo āha.
tattha yasmā āditova agāriyabhūte 1- satte vatthukāmesu kilesakāmā
mohayanti, te abhibhuyya anagāriyabhāvaṁ 2- upagatānaṁ pantesu vā senāsanesu
aññataraññataresu vā adhikusalesu dhammesu arati uppajjati. vuttañcetaṁ
"pabbajitena kho āvuso abhirati dukkarā"ti. 3- tato parapaṭibaddhajīvikattā
khuppipāsā bādheti, tāya bādhitānaṁ pariyesanataṇhā cittaṁ kilamayati, atha nesaṁ
kilantacittānampi 4- thinamiddhaṁ okkamati, tato visesamanadhigacchantānaṁ durabhisambhavesu
araññavanapatthesu 5- pantesu senāsanesu viharataṁ utrāsasaññitā bhīru jāyati,

footnote: 1 ka. āgāriyabhūte 2 ka. anāgāriyabhāvaṁ 3 saṁ.saḷā. 18/512,514/320,322 (syā)
footnote: 4 chaßēéa. pi-saddo na dissati 5 ka. araññavanapaṭṭhesu

page number: 211

tesaṁ ussaṅkitaparisaṅkitānaṁ dīgharattaṁ vivekarasamanassādayamānānaṁ viharataṁ
"na siyā nu kho esa maggo"ti paṭipattiyaṁ vicikicchā uppajjati, taṁ vinodetvā
viharataṁ appamattakena visesādhigamena mānamakkhatthambhā jāyanti, tepi vinodetvā
viharataṁ tato adhikataraṁ visesādhigamaṁ nissāya lābhasakkārasilokā uppajjanti,
lābhādhimucchitā dhammapatirūpakāni pakāsentā micchāyasaṁ adhigantvā tattha ṭhitā
jātiādīhi attānaṁ ukkaṁsenti, paraṁ vambhenti, tasmā kāmādīnaṁ paṭhamasenādibhāvo
veditabbo.
[442-3] evametaṁ dasavidhaṁ senaṁ uddisitvā yasmā sā kaṇhadhamma-
samannāgatattā kaṇhassa namucino upakārāya saṁvattati, tasmā naṁ tava senāti
niddisanto āha "esā namuci te senā, kaṇhassābhippahārinī"ti. tattha
abhippahārinīti samaṇabrāhmaṇānaṁ ghātanī nippothanī, antarāyakarīti attho.
na naṁ asūro jināti, jetvā ca labhate sukhanti evaṁ tava senaṁ asūro kāye
ca jīvite ca sāpekkho puriso na jināti, sūro pana jināti, jetvā ca
maggasukhaṁ phalasukhañca adhigacchati. yasmā ca labhate sukhaṁ tasmā sukhaṁ patthayamāno 1-
ahampi esa muñjaṁ parihareyyaṁ 2- saṅgāmāvacarā anivattino purisā attano
anivattanakabhāvañāpanatthaṁ sīse vā dhaje vā āvudhe vā muñjatiṇaṁ bandhanti,
taṁ 3- ayampi pariharaticceva maṁ dhārehi. 4- tava senāya parājitassa dhiratthu mama
jīvitaṁ, tasmā evaṁ dhārehi:- saṅgāme me mataṁ seyyo, yañce jīve parājito,
yena jīvitena parājito jīve, tasmā jīvitā tayā sammāpaṭipannānaṁ antarāyakarena
saddhiṁ saṅgāme mataṁ mama seyyoti attho.
[444] kasmā mataṁ seyyoti ce? yasmā pagāḷhā ettha .pe.
subbatā, ettha kāmādikāya 5- attukkaṁsanaparavambhanapariyosānāya tava senāya

footnote: 1 ka. paṭṭhayamāno 2 chaßēéa. parihareti 3 ka. māro
footnote: 4 ka. vadehi 5 ka. vatthu kāmādikāya

page number: 212

pagāḷhā nimuggā anupaviṭṭhā eke samaṇabrāhmaṇā na dissanti, sīlādīhi
guṇehi nappakāsenti, 1- andhakāraṁ paviṭṭhā viya honti, ete evaṁ pagāḷhā
samānā sacepi kadāci karahaci 2- ummujjitvā nimujjanapuriso viya "sāhu
saddhā"tiādinā nayena ummujjanti, tathāpi tāya senāya ajjhotthatattā
tañca maggaṁ na jānanti, khemaṁ nibbānagāmīnaṁ, sabbepi buddhapaccekabuddhādayo
yena gacchanti subbatāti. imaṁ pana gāthaṁ sutvā māro puna kiñci avatvā
evaṁ 3- pakkāmi.
[445-6] pakkante pana tasmiṁ mahāsatto tāya dukkarakārikāya
kiñci 4- visesaṁ anadhigacchanto anukkamena "siyā nu kho añño maggo
bodhāyā"tiādīni cintetvā oḷārikāhāraṁ āhāretvā balaṁ gahetvā
visākhapuṇṇamadivase 5- pageva sujātāya pāyāsaṁ paribhuñjitvā bhadravanasaṇḍeva 6-
divāvihāraṁ nisīditvā tattha aṭṭha samāpattiyo nibbattento divasaṁ vītināmetvā
sāyanhasamaye mahābodhimaṇḍābhimukho gantvā sotthiyena dinnā aṭṭha tiṇamuṭṭhiyo
bodhimūle vikkiritvā dasasahassalokadhātudevatāhi katasakkārabahumāno:-
"kāmaṁ taco ca nahāru ca aṭṭhi ca avasissatu
upasussatu nissesaṁ sarīre maṁsalohitan"ti
caturaṅgavīriyaṁ adhiṭṭhahitvā "na dāni buddhattaṁ apāpuṇitvā pallaṅkaṁ
bhindissāmī"ti paṭiññaṁ katvā aparājitapallaṅke 7- nisīdi. taṁ ñatvā māro pāpimā
"ajja siddhattho paṭiññaṁ katvā nisinno, ajjeva dānissa sā paṭiññā
paṭibāhitabbā"ti bodhimaṇḍato yāva cakkavāḷapariyantaṁ āyataṁ 8-

footnote: 1 chaßēéa.,i. nappakāsanti 2 chaßēéa. ayaṁ pāṭho na dissati 3 chaßēéa.,i. avatvā eva
footnote: 4 chaßēéa.,i. kiñcipi 5 ka....puṇṇamīdivase 6 chaßēéa.,i....saṇḍe
footnote: 7 sī.,i. aparājitapallaṅkena 8 cha. cakkavāḷamāyataṁ, i. cakkavāḷaṁ āyataṁ

page number: 213

dvādasayojanavitthāraṁ uddhaṁ navayojanamuggataṁ mārasenaṁ, samuṭṭhāpetvā diyaḍḍhayojana-
satappamāṇaṁ girimekhalaṁ hatthirājānaṁ āruyha bāhusahassaṁ māpetvā nānāvudhāni gahetvā
"gaṇhatha, hanatha, paharathā"ti bhaṇanto āḷavakasutte vuttappakārā vuṭṭhiyo
māpesi, tā mahāpurisaṁ patvā tattha vuttappakārā eva sampajjiṁsu. tato
vajiraṅkusena hatthiṁ kumbhe 1- paharitvā mahāpurisasamīpaṁ netvā "uṭṭhehi bho
siddhattha pallaṅkā"ti āha. mahāpuriso "na uṭṭhahāmi mārā"ti vatvā taṁ dhajiniṁ
samantā vilokento imā gāthāyo abhāsi "samantā dhajinin"ti.
tattha dhajininti senaṁ. yuttanti uyyuttaṁ. savāhananti girimekhalanāga-
rājasahitaṁ. paccuggacchāmīti abhimukho upari gamissāmi, so ca kho tejeneva, na
kāyena. 2- kasmā? mā maṁ ṭhānā acāvayi, maṁ etasmā ṭhānā aparājitapallaṅkā
māro mā cālesīti vuttaṁ hoti. nappasahatīti sahitaṁ na sakkoti, nābhibhavati vā. 3-
āmaṁ pattanti kācajātaṁ mattikābhājanaṁ. 4- amhanāti 5- pāsāṇena. sesamettha
pākaṭameva.
[447-8] idāni "etante mārasenaṁ bhinditvā tato paraṁ vijitasaṅgāmo
sampattadhammarājābhiseko 6- idaṁ karissāmī"ti dassento āha "vasī karitvā"ti.
tattha vasiṁ karitvā 7- saṅkappanti maggabhāvanāya sabbaṁ micchāsaṅkappaṁ pahāya
sammāsaṅkappasseva pavattanena vasiṁ karitvā 7- saṅkappaṁ. satiñca sūpaṭṭhitanti
kāyādīsu catūsu ṭhānesu attano satiñca suṭṭhu upaṭṭhitaṁ karitvā evaṁ
vasīkatasaṅkappo supatiṭṭhitassati raṭṭhā raṭṭhaṁ vicarissāmi devamanussabhede
puthusāvake vinayanto. atha mayā vinīyamānā te appamattā .pe. na socare,
taṁ nibbānāmatamevāti 8- adhippāyo.

footnote: 1 ka. hatthikumbhe 2 sī.,i. so ca kho teneva kāyena 3 ka. abhibhavituṁ vā
footnote: 4 sī.,i. āmaṁ pattanti āmaṁ mattikābhājanaṁ, ka. āmapakkanti āmamattikā bhājanaṁ
footnote: 5 chaßēéa.,i. asmanāti 6 sī. sampattadhammarajjābhiseko

7 chaßēéa. vasīkaritvā 8 sī. nibbānāmatameva sacchikatvāti

page number: 214

[449-51] atha māro imā gāthāyo sutvā āha "maṁ 1- evarūpaṁ
yakkhaṁ disvā na bhāyasi bhikkhū"ti. āma māra na bhāyāmīti. kasmā na bhāyasīti.
dānādīnaṁ pāramipuññānaṁ katattāti. ko etaṁ jānāti "dānādīni tvaṁ akāsī"ti.
kiṁ ettha pāpima sakkhikiccena, apica ekasmiṁyeva bhave vessantaro hutvā yaṁ
dānamadāsiṁ, tassānubhāvena sattakkhattuṁ chahi pakārehi sañjātakampā ayaṁ
mahāpaṭhavīyeva sakkhīti evaṁ vutte udakapariyantaṁ katvā mahāpaṭhavī kampi
bheravasaddaṁ muñcamānā, yaṁ sutvā māro asaninipāto viya 2- bhīto dhajaṁ
paṇāmetvā palāyi saddhiṁ parisāya. atha mahāpuriso tīhi yāmehi tisso vijjā
sacchikaritvā 3- aruṇuggamane "anekajātisaṁsāraṁ .pe. taṇhānaṁ khayamajjhagā"ti 4-
imaṁ udānaṁ udānesi. māro udānasaddena āgantvā "ayaṁ `buddho ahan'ti
paṭijānāti, handāhaṁ 5- anubandhāmi ābhisamācārikaṁ passituṁ. sacassa kiñci kāyena
vā vācāya vā khalitaṁ bhavissati, viheṭhessāmi nan"ti pubbe bodhisattabhūmiyaṁ
chabbassāni anubandhitvā buddhattappattaṁ ekaṁ vassaṁ anubandhi. tato bhagavato
kiñci khalitaṁ apassanto "satta vassānī"ti imā nibbejanīyagāthāyo abhāsi.
tattha otāranti randhaṁ vivaraṁ. nādhigacchissanti nādhigamiṁ. medavaṇṇanti
medapiṇḍasadisaṁ. anupuriyagāti parito parito agamāsi. mudunti mudukaṁ. vindemāti
adhigacchāma. 6- assādanāti sādhubhāvo. vāyasettoti vāyaso etto. sesamettha
pākaṭameva.
ayaṁ pana yojanā:- satta vassāni bhagavantaṁ otārāpekkho anubandhiṁ
katthaci avijahanto padāpadaṁ, evaṁ anubandhitvāpi ca otāraṁ nādhigamiṁ. sohaṁ
yathā nāma medavaṇṇaṁ pāsāṇaṁ medasaññī vāyaso ekasmiṁ passe mukhatuṇḍakena

footnote: 1 chaßēéa. maṁ-iti pāṭho na dissati 2 chaßēéa.,i. asanihato viya 3 chaßēéa.,i. sacchikatvā
footnote: 4 khuḍha. 25/153-4/44 5 chaßēéa.,i. handa naṁ 6 chaßēéa.,i. adhigaccheyyāma

page number: 215

vijjhitvā assādaṁ avindamāno "appeva nāma ettha muduṁ 1- vindema, api
ito assādanā siyā"ti samantā tatheva vijjhanto anupariyāyitvā katthaci
assādaṁ aladdhā "pāsāṇovāyan"ti nibbijja pakkameyya, evamevāhaṁ bhagavantaṁ
kāyakammādīsu attano parittapaññamukhatuṇḍakena 2- vijjhanto samantā anupariyagā
"appeva nāma katthaci aparisuddhakāyasamācārādimudubhāvaṁ vindema, kutoci
assādanā siyā"ti, te dāni mayaṁ assādaṁ alabhamānā kākova selaṁ āsajja
nibbijjāpema gotamaṁ āsajja tato gotamā nibbijja apemāti. evaṁ vadato
kira mārassa satta vassāni nipphalaparissamaṁ nissāya balavasoko udapādi,
tenassa visīdamānaṅgapaccaṅgassa beluvapaṇḍu nāma vīṇā kacchato patitā, yā
hi sakiṁ kusalehi 3- vāditā cattāro māse madhurassaraṁ muñcati, yaṁ gahetvā
sakko pañcasikhassa adāsi. taṁ so patamānampi na bujjhi. tenāha bhagavā:-
[452] "tassa sokaparetassa vīṇā kacchā abhassatha
tato so dummano yakkho tatthevantaradhāyathā"ti.
saṅgītikārakā āhaṁsūti eke, amhākaṁ panetaṁ na khamatīti.
paramatthajotikāya khuddakaṭṭhakathāya
suttanipātaṭṭhakathāya
padhānasuttavaṇṇanā niṭṭhitā.
---------------
3. subhāsitasuttavaṇṇanā
evamme sutanti subhāsitasuttaṁ. attajjhāsayato cassa uppatti.
bhagavā hi subhāsitappiyo, so attano subhāsitasamudācārappakāsanena sattānaṁ

footnote: 1 chaßēéa.,i. mudu 2 ka. parittapaññatāya mukhatuṇḍakena 3 sī.,i. aṅgulehi

page number: 216

dubbhāsitasamudācāraṁ paṭisedhento idaṁ 1- suttaṁ abhāsi. tattha evamme
sutantiādi saṅgītikāravacanaṁ. tattha tatra kho bhagavā .pe. bhadanteti
te bhikkhūti etaṁ apubbaṁ, sesaṁ vuttanayameva. tasmā apubbapadavaṇṇanatthaṁ idaṁ
vuccati:- tatrāti desakālaparidīpanaṁ. taṁ hi yaṁ samayaṁ viharati, tatra samaye,
yasmiñca ārāme viharati, tatra ārāmeti dīpeti. bhāsitabbayutte vā desakāle
dīpeti. na hi bhagavā ayutte dese kāle vā dhammaṁ bhāsati. "akālo kho
tāva bāhiyā"tiādi 2- cettha sādhakaṁ. khoti padapūraṇamatte, avadhāraṇādikālatthe
vā nipāto. bhagavāti lokagaruparidīpanaṁ. bhikkhūti kathāsavanayuttapuggalaparidīpanaṁ.
āmantesīti ālapi abhāsi sambodhesi.
bhikkhavoti āmantanākāraparidīpanaṁ tañca bhikkhanasīlatādiguṇayogasiddhattā 3-
vuttaṁ. tena nesaṁ hīnādhikajanasevitaṁ vuttiṁ pakāsento uddhatadhīnabhāvaniggahaṁ
karoti. "bhikkhavo"ti iminā ca karuṇāvipphārasommahadayanayananipātapubbaṅgamena
vacanena te attano mukhābhimukhe karitvā teneva kathetukamyatādīpakena vacanena
tesaṁ sotukamyataṁ janeti, teneva ca sambodhanatthe vacanena sādhukasavanamanasikārepi
te niyojeti. sādhukasavanamanasikārāyattā hi sāsanasampatti. aparesupi
devamanussesu vijjamānesu kasmā bhikkhū eva āmantesīti ce?
jeṭṭhaseṭṭhāsannasadāsannihitabhāvato. sabbaparisasādhāraṇā hi ayaṁ dhammadesanā, na
pāṭipuggalikā, parisāya ca jeṭṭhā bhikkhū paṭhamuppannattā, seṭṭhāanagāriyabhāvaṁ 4-
ādiṁ katvā satthu cariyānuvidhāyakattā ca sakalasāsane paṭiggāhakattā ca,
āsannā tattha nisinnesu satthu santikattā, sadā sannihitā satthu
santikāvacarattā. tena bhagavā sabbaparisasādhāraṇaṁ dhammaṁ desento bhikkhū eva

footnote: 1 chaßēéa. imaṁ 2 khu.u. 25/10/101
footnote: 3 ka......ādiguṇasiddhattā 4 ka. anāgāriyabhāvaṁ

page number: 217

āmantesi. apica bhājanaṁ te imāya kathāya yathānusiṭṭhaṁ paṭipattisabhāvatotipi te
eva āmantesi. bhadanteti gāravādhivacanametaṁ. te bhikkhūti ye bhagavā āmantesi,
te eva 1- bhagavantaṁ ālapayamānā 2- bhagavato paccassosunti.
catūhi aṅgehīti catūhi kāraṇehi, avayavehi vā. musāvādāveramaṇiādīni
hi cattāri subhāsitavācāya kāraṇāni, saccavacanādayo cattāro avayavā,
kāraṇatthe 3- ca aṅgasaddo. catūhi aṅgehīti 4- nissakkavacanaṁ hoti, avayavatthe 5-
karaṇavacanaṁ. samannāgatāti samanuāgatā pavattā yuttā ca. vācāti samullapanavācā,
yā sā "vācā girā byapatho"ti 6- ca, "vācā 7- neḷā kaṇṇasukhā"ti 8- ca
evamādīsu āgacchati. yāyaṁ pana 9- "vācāya ce kataṁ kamman"ti 10- evaṁ viññatti
ca, "yā catūhi vacīduccaritehi ārati virati .pe. ayaṁ vuccati sammāvācā"ti 11-
evaṁ virati ca, "pharusavācā bhikkhave āsevitā bhāvitā bahulīkatā nirayasaṁvattanikā
hotī"ti 12- evaṁ cetanā ca vācāti āgacchati, sā idha anadhippetā. kasmā?
abhāsitabbato. subhāsitā hotīti suṭṭhu bhāsitā. 13- tenassā atthāvahanataṁ
dīpeti. na dubbhāsitāti na duṭṭhu bhāsitā. tenassā anatthānāvahanataṁ dīpeti.
anavajjāti vajjasaṅkhātarāgādidosavirahitā. tenassā kāraṇasuddhitaṁ 14-
agatigamanādipattidosābhāvañca 15- dīpeti. ananuvajjā cāti anuvādavimuttā. tenassā
sabbākārasampattiṁ dīpeti. viññūnanti paṇḍitānaṁ. tena nindāpasaṁsāsu bālā
appamāṇāti dīpeti.

footnote: 1 chaßēéa. te evaṁ 2 chaßēéa. ālapantā 3 ka. kāraṇaṭṭhena
footnote: 4 chaßēéa.,i. catūhīti 5 ka. avayavaṭṭhe 6 abhi.saṅ. 1/850/220
footnote: 7 chaßēéa. ayaṁ pāṭho na dissati 8 dī.sī. 9/9/5, ma.u. 14/14/13 9 chaßēéa. yā pana

10 abhi.a. 1/132 11 abhi.saṅ. 34/299/88, abhi.vi. 35/206/127
12 aṅ.aṭṭhaka. 23/40/203 13 chaßēéa. bhāsitā hoti
14 chaßēéa. kāraṇasuddhiṁ 15 sī. vattu dosābhāvañca, chaßēéa. vuttadosābhāvañca

page number: 218

katamehi catūhīti kathetukamyatāpucchā. idhāti imasmiṁ sāsane. bhikkhaveti
yesaṁ kathetukāmo, tadālapanaṁ. bhikkhūti vuttappakāravācābhāsanakapuggalanidassanaṁ.
subhāsitaṁyeva bhāsatīti puggalādhiṭṭhānāya desanāya catūsu vācaṅgesu aññataraṅga-
niddesavacanaṁ. no dubbhāsitanti tasseva vācaṅgassa paṭikkhepabhāsananivāraṇaṁ. 1-
tena "musāvādādayopi kadāci vattabbā"ti diṭṭhiṁ nisedheti. "no dubbhāsitan"ti
iminā vā micchāvācappahānaṁ dīpeti, "subhāsitan"ti iminā pahīnamicchāvācena
satā bhāsitabbavacanalakkhaṇaṁ. tathā pāpassa akaraṇaṁ, kusalassa upasampadaṁ.
aṅgaparidīpanatthaṁ pana abhāsitabbaṁ pubbe avatvā bhāsitabbamevāha. esa nayo
dhammaṁyevātiādīsupi.
ettha ca "subhāsitaṁyeva bhāsati no dubbhāsitan"ti iminā pisuṇadosarahitaṁ
samaggakaraṇavacanaṁ vuttaṁ, "dhammaṁyeva bhāsati no adhamman"ti iminā samphappalāpa-
dosarahitaṁ 2- dhammato anapetaṁ mantāvacanaṁ vuttaṁ, itarehi dvīhi pharusālikarahitāni
piyasaccavacanāni vuttāni. imehi khotiādinā pana tāni aṅgāni paccakkhato
dassento taṁ vācaṁ nigameti. visesato cettha "imehi kho bhikkhave catūhi aṅgehi
samannāgatā vācā subhāsitā hotī"ti bhaṇanto yadaññe paṭiññādīhi avayavehi
nāmādipadehi liṅgavacanavibhattikālakārakādisampattīhi ca samannāgataṁ vācaṁ
"subhāsitan"ti paññapenti, 3- taṁ dhammato paṭisedheti. avayavādisampannāpi hi
pesuññādisamannāgatā vācā dubbhāsitāva hoti attano paresañca anatthāvahattā.
imehi pana catūhi aṅgehi samannāgatā sacepi milakkhabhāsapariyāpannā 4- ghaṭaceṭikāgītika-
pariyāpannā 5- vā hoti, tathāpi subhāsitā eva lokiyalokuttarahitasukhāvahattā.
sīhaladīpe maggapasse sassaṁ rakkhantiyā sīhalaceṭikāya sīhalakeneva

footnote: 1 chaßēéa. paṭipakkhabhāsananivāraṇaṁ 2 chaßēéa.,i. samphadosarahitaṁ 3 chaßēéa. maññanti
footnote: 4 chaßēéa. milakkhubhāsāpariyāpannā, evamuparipi 5 sī.,ka. ghaṭaceṭikāgītaka...

page number: 219

jātijarābyādhimaraṇayuttaṁ 1- gītaṁ gāyantiyā sutvā maggaṁ gacchantā saṭṭhimattā
vipassakā bhikkhū cettha arahattaṁ pattā nidassanaṁ. tathā tisso nāma āraddhavipassako
bhikkhu padumasarasamīpena gacchanto padumasaresu 2- padumāni bhañjitvā bhañjitvā:-
"pāto phullaṁ 3- kokanadaṁ sūriyālokena tajjīyate 4-
evaṁ manussattagatā sattā jarābhivegena milāyantī"ti 5-
imaṁ gītaṁ gāyantiyā ceṭikāya sutvā arahattaṁ patto, buddhantare ca aññataro
puriso sattahi puttehi saddhiṁ vanā āgamma aññatarāya itthiyā musalena
taṇḍule koṭṭentiyā:-
"jarāya parimadditaṁ etaṁ milātacchavicammanissitaṁ
maraṇena bhijjati etaṁ maccussa ghasamāmisaṁ.
kimīnaṁ ālayaṁ etaṁ nānākuṇapena pūritaṁ
asucissa bhājanaṁ etaṁ kadalikkhandhasamaṁ idan"ti
imaṁ gītikaṁ sutvā saha puttehi paccekabodhiṁ patto, aññe ca īdisehi upāyehi
ariyabhūmiṁ pattā nidassanaṁ. anacchariyaṁ panetaṁ, yaṁ bhagavatā āsayānusayakusalena
"sabbe saṅkhārā aniccā"tiādinā nayena vuttā gāthāyo sutvā pañcasatā
bhikkhū arahattaṁ pāpuṇiṁsu, aññe ca khandhāyatanādipaṭisaṁyuttā bhāsitakathā sutvā 6-
aneke devamanussāti. evaṁ imehi catūhi aṅgehi samannāgatā vācā sacepi
milakkhabhāsāpariyāpannā ghaṭaceṭikāgītikapariyāpannā vā hoti, tathāpi "subhāsitā"ti
veditabbā. subhāsitattā eva ca anavajjā ca ananuvajjā ca viññūnaṁ
atthatthikānaṁ kulaputtānaṁ atthapaṭisaraṇānaṁ, no byañjanapaṭisaraṇānanti.

footnote: 1 chaßēéa. jātijarāmaraṇapaṭisaṁyuttaṁ 2 chaßēéa.,i. padumasare
footnote: 3 sī.,i. pātakaphullita... 4 chaßēéa. bhajjiyate
footnote: 5 cha.,i. maddīyantīti 6 chaßēéa.,i. kathā sutvā

page number: 220

idamavoca bhagavāti idaṁ subhāsitalakkhaṇaṁ bhagavā avoca. idaṁ vatvāna
sugato, athāparaṁ etadavoca satthāti idaṁ ca lakkhaṇaṁ vatvā atha aññampi etaṁ
avoca satthā. idāni vattabbagāthaṁ dassetvā 1- sabbametaṁ saṅgītikārakā āhaṁsu.
tattha aparanti gāthābandhavacanaṁ sandhāya vuccati. taṁ duvidhaṁ hoti:- pacchā
āgataparisaṁ assavanasussavanāadhāraṇadaḷhīkaraṇādīni vā sandhāya tadatthadīpakameva
ca, pubbe kenaci kāraṇena parihāpitassa atthassa dīpanena atthavisesadīpakañca
"purisassa hi jātassa kuṭhārī jāyate mukhe"tiādīsu 2- viya. idha pana
tadatthadīpakameva.
[453] tattha santoti buddhādayo. te hi subhāsitaṁ "uttamaṁ seṭṭhan"ti
vaṇṇayanti. dutiyaṁ tatiyaṁ catutthanti idaṁ pana pubbe niddiṭṭhakkamaṁ upādāya
vuttaṁ. gāthāpariyosāne pana vaṅgīsatthero bhagavato subhāsite pasīdi.
so yaṁ pasannākāraṁ akāsi, yañca vacanaṁ bhagavā abhāsi, taṁ dassentā
saṅgītikārakā "atha kho āyasmā"tiādimāhaṁsu. tattha paṭibhāti manti mama bhāgo
pakāsati. paṭibhātu tanti tava bhāgo pakāsatu. sāruppāhīti anucchavikāhi. abhitthavīti
pasaṁsi.
[454] na tāpayeti vippaṭisārena na tāpeyya. na vihiṁseyyāti
aññamaññaṁ bhindanto na bādheyya. sā ve vācāti sā vācā ekaṁseneva
subhāsitā. ettāvatā apisuṇavācāya bhagavantaṁ thometi.
[455] paṭinanditāti haṭṭhena hadayena paṭimukhaṁ gantvā nanditā
sampiyāyitā yaṁ anādāya pāpāni, paresaṁ bhāsate piyanti yaṁ vācaṁ 3- bhāsanto
paresaṁ pāpāni appiyāni paṭikūlāni pharusavacanāni anādāya

footnote: 1 sī. vattabbā gāthā dassento 2 khu.su. 25/663/464 3 ka. vacanaṁ

page number: 221

atthabyañjanamadhurapiyavacanameva 1- bhāsati, taṁ piyavācameva bhāseyyāti vuttaṁ hoti. imāya
gāthāya piyavacanena bhagavantaṁ abhitthavi.
[456] amatāti amatasadisā madhurabhāvena. 2- vuttampi cetaṁ "saccaṁ have
sādhutaraṁ 3- rasānan"ti 4- nibbānāmatapaccayattā vā amatā. esa dhammo sanantanoti
yāyaṁ saccavācā nāma, esa porāṇo dhammo cariyā paveṇī. idameva hi porāṇānaṁ
āciṇṇaṁ, na te alikaṁ bhāsiṁsu. tenevāha "sacce atthe ca dhamme ca, ahu 5-
santo patiṭṭhitā"ti. tattha sacce patiṭṭhitattā eva attano ca paresañca
atthe patiṭṭhitā, atthe patiṭṭhitattā eva ca dhamme patiṭṭhitā hontīti veditabbā.
paraṁ vā dvayaṁ saccavisesanamicceva veditabbaṁ. sacce patiṭṭhitā. kīdise? atthe
ca dhamme ca, yaṁ paresaṁ atthato anapetattā atthaṁ anuparodhaṁ karotīti
vuttaṁ hoti. satipi ca anuparodhakaratte 6- dhammato anapetattā dhammaṁ, yaṁ
dhammikameva atthaṁ taṁ sādhetīti vuttaṁ hoti. imāya gāthāya saccavacanena bhagavantaṁ
abhitthavi.
[457] khemanti abhayaṁ nirupaddavaṁ. kena kāraṇenāti ce? nibbānappattiyā
dukkhassantakiriyāya, yasmā kilesanibbānaṁ pāpeti, vaṭṭadukkhassa ca
antakiriyāya saṁvattatīti attho. atha vā yaṁ buddho nibbānappattiyā dukkhassanta-
kiriyāyāti dvinnaṁ nibbānadhātūnamatthāya khemamaggassa pakāsanato khemaṁ vācaṁ bhāsati,
sā ve vācānamuttamāti sā vācā sabbavācānaṁ seṭṭhāti evamettha attho
veditabbo. imāya gāthāya mantāvacanena bhagavantaṁ abhitthavanto arahattanikūṭena

footnote: 1 chaßēéa. atthabyañjanamadhuraṁ piyameva vacanaṁ 2 chaßēéa. sādubhāvena
footnote: 3 chaßēéa. sādutaraṁ 4 saṁ.sa. 15/73/48, khu.su. 25/184/370
footnote: 5 sī.,ma. āhu 6 ka. anuparodhakatte

page number: 222

desanaṁ niṭṭhāpesīti ayamettha anupubbapadavaṇṇanā. 1- sesaṁ vuttanayeneva
veditabbanti.
paramatthajotikāya khuddakaṭṭhakathāya
suttanipātaṭṭhakathāya
subhāsitasuttavaṇṇanā niṭṭhitā.
--------------
4. pūraḷāsasutta (sundarikabhāradvājasutta) vaṇṇanā
evamme sutanti pūraḷāsasuttaṁ. 2- kā uppatti? bhagavā pacchābhattakiccāvasāne
buddhacakkhunā lokaṁ olokento sundarikabhāradvājaṁ brāhmaṇaṁ arahattassa
upanissayasampannaṁ disvā "tattha mayi gate kathā pavattissati, tato kathāvasāne
dhammadesanaṁ sutvā esa brāhmaṇo pabbajitvā arahattaṁ pāpuṇissatī"ti ca
ñatvā tattha gantvā kathaṁ samuṭṭhāpetvā imaṁ suttamabhāsi.
tattha evamme sutantiādi saṅgītikārakānaṁ vacanaṁ, kiṁjacco bhavantiādi
vacanaṁ tassa brāhmaṇassa, na brāhmaṇo nomhītiādi vacanaṁ 3- bhagavato. taṁ
sabbampi samodhānetvā "pūraḷāsasuttan"ti vuccati. tattha vuttasadisaṁ vuttanayeneva
veditabbaṁ, avuttaṁ vaṇṇayissāma, tañca kho uttānatthāni padāni anāmasantā.
kosalesūti kosalā nāma jānapadino rājakumārā, tesaṁ nivāso ekopi janapado
ruḷhisaddena "kosalā"ti vuccati. tasmiṁ kosalesu janapade. keci pana "yasmā
pubbe mahāpanādaṁ rājakumāraṁ nānā nāṭakādīni 4- disvā hasitamattampi 5-
akarontaṁ sutvā rājā āṇāpesi `yo mama puttaṁ hasāpeti, sabbābharaṇehi naṁ

footnote: 1 chaßēéa.,i. apubbapadavaṇṇanā 2 pāḷi. sundarikabhāradvājasuttaṁ
footnote: 3 chaßēéa. ayaṁ pāṭho na dissati 4 ka. nāṭakāni 5 chaßēéa.,i. sitamattampi

page number: 223

alaṅkaromī'ti. tato naṅgalāni chaḍḍetvā mahājanakāyo sannipati, 1- te ca
manussā atirekasattavassāni nānākīḷikādayo dassentāpi taṁ nāsakkhiṁsu hasāpetuṁ.
tato sakko devanaṭaṁ pesesi, so dibbanāṭakaṁ dassetvā hasāpesi. atha te
manussā attano attano vasanokāsābhimukhā pakkamiṁsu. te paṭipathe mittasuhajjādayo
disvā paṭisanthāramakaṁsu `kacci bhoto 2- kusalaṁ, kacci bhoto 2- kusalan'ti. tasmā
taṁ `kusalan'ti saddaṁ upādāya so padeso `kosalo'ti 3- vuccatī"ti vaṇṇayanti.
sundarikāya nadiyā tīreti sundarikāti evaṁnāmikāya nadiyā tīre.
tena kho panāti yena samayena bhagavā taṁ brāhmaṇaṁ vinetukāmo gantvā
tassā nadiyā tīre sasīsaṁ pārupitvā rukkhamūle nisajjāsaṅkhātena iriyāpathavihārena
viharati. sundarikabhāradvājoti so brāhmaṇo tassā nadiyā tīre vasati,
aggiñca juhati, bhāradvājoti cassa gottaṁ, tasmā evaṁ vuccati. aggiṁ juhatīti
āhutipakkhipanena jāleti. aggihuttaṁ paricaratīti agyāyatanaṁ sammajjanūpalepana-
balikammādinā payirupāsati. ko nu kho imaṁ habyasesaṁ bhuñjeyyāti so kira
brāhmaṇo aggamhi juhitvā avasesaṁ pāyāsaṁ disvā cintesi "aggimhi tāva
pakkhittapāyāso mahābrahmunā bhutto, ayaṁ pana avaseso atthi. taṁ yadi
brahmuno mukhato jātassa brāhmaṇasseva dadeyyaṁ, evaṁ me pitarā saha
puttopi santappito bhaveyya, suvisodhito ca brahmalokagāmimaggo assa, handāhaṁ
brāhmaṇaṁ gavesāmī"ti. tato brāhmaṇadassanatthaṁ uṭṭhāyāsanā catuddisā
anuvilokesi "ko nu kho imaṁ habyasesaṁ bhuñjeyyā"ti.
aññatarasmiṁ rukkhamūleti tasmiṁ vanasaṇḍe seṭṭharukkhamūle. sasīsaṁ pārutanti
saha sīsena pārutakāyaṁ. kasmā pana bhagavā evamakāsi, 4- kiṁ nārāyanasaṅkhātabalopi 5-

footnote: 1 ka. mahājanakāye sannipatite 2 chaßēéa.,i. bho 3 chaßēéa. kosalāti
footnote: 4 ka. evamakāsīti 5 ka. nārāyanasaṅghāṭabalopi

page number: 224

hutvā nāsakkhi himapātaṁ sītavātañca paṭibāhitunti? atthetaṁ 1- kāraṇaṁ. na hi
buddhā sabbaso kāyapaṭijagganaṁ karonti eva, 2- apica bhagavā "āgate brāhmaṇe
sīsaṁ vivarissāmi, maṁ disvā brāhmaṇo kathaṁ pavattessati, athassa kathānusārena
dhammaṁ desessāmī"ti kathāpavattanatthaṁ evamakāsi. disvāna vāmena .pe.
tenupasaṅkamīti so kira bhagavantaṁ disvā brāhmaṇo "ayaṁ sasīsaṁ pārupitvā
sabbarattiṁ padhānamanuyutto, imassa dakkhiṇodakaṁ datvā imaṁ habyasesaṁ dassāmī"ti
brāhmaṇasaññī hutvā eva upasaṅkami. muṇḍo ayaṁ bhavaṁ, muṇḍako ayaṁ bhavanti
sīse vivaritamatteva kesantaṁ disvā "muṇḍo"ti āha, tato suṭṭhutaraṁ olokento
parittampi sikhaṁ adisvā hīḷento "muṇḍako"ti āha. evarūpā hi nesaṁ
brāhmaṇānaṁ diṭṭhi. tato vāti 3- yattha ṭhito addasa, tamhā padesā. muṇḍāpīti
kenaci kāraṇena muṇḍitasīsāpi honti.
[458] na brāhmaṇo nomhīti ettha nakāro paṭisedhe, nokāro
avadhāraṇe "na no saman"tiādīsu 4- viya. tena nevamhi brāhmaṇoti dasseti.
na rājaputtoti khattiyo namhi. na vessāyanoti vessopi namhi. uda koci
nomhīti aññopi suddo vā caṇḍālo vā koci na homīti evaṁ ekaṁseneva
jātivādasamudācāraṁ paṭikkhipati. kasmā? mahāsamuddaṁ pattā viya hi nadiyo
pabbajjūpagatā kulaputtā jahanti purimāni nāmagottāni. pahārādasuttaṁ cettha
sādhakaṁ. evaṁ jātivādaṁ paṭikkhipitvā yathābhūtamattānaṁ āvikaronto āha "gottaṁ
pariññāya puthujjanānaṁ, akiñcano manta carāmi loke"ti. kathaṁ gottaṁ
pariññāsīti ce? bhagavā hi tīhi pariññāhi pañcakkhandhe pariññāsi, tesu ca
pariññātesu gottaṁ pariññātameva hoti. rāgādikiñcanānaṁ pana abhāvena so

footnote: 1 sī.,ma. atthetampi 2 sī. na karonti eva
footnote: 3 ka. tato cāti 4 khuḍha. 25/226/377

page number: 225

akiñcano mantā jānitvā ñāṇānuparivattīhi kāyakammādīhi carati. tenāha
"gotti .pe. loke"ti. mantā vuccati paññā. tāya cesa carati. tenevāha
"manta carāmi loke"ti chandavasena rassaṁ katvā.
[459-60] evaṁ attānaṁ āvikatvā idāni "evaṁ oḷārikaliṅgampi
disvā pucchitabbāpucchitabbaṁ na jānāsī"ti brāhmaṇassa upārambhaṁ āropento
āha "saṅghāṭivāsī .pe. gottapañhan"ti. ettha ca chinnasaṅghaṭitaṭṭhena tīṇipi
cīvarāni "saṅghāṭī"ti adhippetāni, tāni nivāseti paridahatīti saṅghāṭivāsī.
agahoti ageho, nittaṇhoti adhippāyo. nivāsāgāraṁ pana bhagavato jetavane
mahāgandhakuṭikarerimaṇḍalamāḷakosambakuṭicandanamālādianekappakāraṁ, taṁ sandhāya na
yujjati. nivuttakesoti apagatakeso 1- ohāritakesamassūti vuttaṁ hoti.
abhinibbutattoti atīva vūpasantapariḷāhacitto, guttacitto vā. alimpamāno idha
māṇavehīti upakaraṇasinehassa pahīnattā manussehi alitto asaṁsaṭṭho ekantavivitto.
akallaṁ maṁ brāhmaṇāti yvāhaṁ evaṁ saṅghāṭivāsī .pe. alimpamāno idha māṇavehi
kimatthaṁ 2- brāhmaṇa pākatikāni nāmagottāni atītapabbajitaṁ samānaṁ 3- appatirūpaṁ
gottapañhaṁ pucchasīti.
evaṁ vutte upārambhaṁ mocento brāhmaṇo āha:- pucchanti ve bho
brāhmaṇā brāhmaṇehi saha "brāhmaṇo no bhavan"ti. tattha brāhmaṇo
noti brāhmaṇo nūti attho. idaṁ vuttaṁ hoti:- nāhaṁ bho akallaṁ pucchāmi.
amhākaṁ hi brāhmaṇasamaye brāhmaṇā brāhmaṇehi saha samāgantvā "brāhmaṇo
nu bhavaṁ, bhāradvājo nu bhavan"ti evaṁ jātimpi gottampi pucchanti evāti.
[461-2] evaṁ vutte bhagavā brāhmaṇassa cittamudubhāvakaraṇatthaṁ
mantesu attano pakataññutaṁ pakāsento āha "brāhmaṇo hi ce tvaṁ brūsi

footnote: 1 chaßēéa. apanītakeso 2 chaßēéa.,i. taṁ maṁ tvaṁ 3 ka. samaṇaṁ

page number: 226

.pe. catuvīsatakkharan"ti. tassattho:- sace tvaṁ "brāhmaṇo ahan"ti brūsi, mañca
abrāhmaṇaṁ brūsi, tasmā bhavantaṁ sāvittiṁ pucchāmi yaṁ 1- tipadaṁ catuvīsatakkharaṁ,
taṁ me brūhīti. ettha ca bhagavā paramatthavedānaṁ tiṇṇaṁ piṭakānaṁ ādibhūtaṁ
paramatthabrāhmaṇehi sabbabuddhehi pakāsitaṁ atthasampannaṁ byañjanasampannañca
"buddhaṁ saraṇaṁ gacchāmi, dhammaṁ saraṇaṁ gacchāmi, saṁghaṁ saraṇaṁ gacchāmī"ti imaṁ
ariyasāvittiṁ sandhāya pucchati. 2- yadipi hi brāhmaṇo aññaṁ vadeyya, addhā
naṁ bhagavā "nāyaṁ brāhmaṇa ariyassa vinaye sāvittīti vuccatī"ti tassa
asārakattaṁ 3- dassetvā idheva patiṭṭhapeyya. brāhmaṇo pana "sāvittiṁ pucchāmi
tipadaṁ catuvīsatakkharan"ti idaṁ attano samayasiddhaṁ sāvittilakkhaṇabyañjanakaṁ
brahmassarena nicchāritaṁ vacanaṁ sutvāva "addhāyaṁ samaṇo brāhmaṇasamaye
niṭṭhaṅgato, ahaṁ pana aññāṇena `abrāhmaṇo ayan'ti paribhaviṁ, sādhurūpo
mantapāragū brāhmaṇova eso"ti niṭṭhaṁ gantvā "handa naṁ yaññavidhiṁ
dakkhiṇeyyavidhiñca pucchāmī"ti tamatthaṁ pucchanto "kiṁ nissitā .pe. loke"ti
idampi 4- visamagāthāpadadvayamāha. tassattho:- kiṁ nissitā kimadhippāyā kiṁ
patthentā isayo ca khattiyā ca brāhmaṇā ca aññe ca manujā devatānaṁ
atthāya yaññaṁ 5- akappayiṁsu. yaññamakappayiṁsūti makāro padasandhikaro. akappayiṁsūti
saṁvidahiṁsu akaṁsu. puthūti bahū annapānadānādinā bhedena 6- anekappakāre, puthū
vā isayo manujā khattiyā brāhmaṇā ca kiṁnissitā yaññamakappayiṁsu, kathaṁ nesaṁ
taṁ kammaṁ samijjhatīti iminā adhippāyena pucchati.
[463] athassa bhagavā tamatthaṁ byākaronto "yadantagū vedagū yaññakāle.
yassāhutiṁ labhe tassijjheti brūmī"ti idaṁ sesapadadvayamāha. tattha yadantagūti

footnote: 1 chaßēéa.,i. ayaṁ pāṭho na dissati 2 ka. vuccati 3 ka. asāvittittaṁ
footnote: 4 chaßēéa. imaṁ 5 ka. aññe 6 ka. annapānādibhede

page number: 227

yo antagū, okārassa akāro, dakāro ca padasandhikaro "asādhāraṇamaññesan"ti-
ādīsu 1- makāro viya. ayaṁ panattho:- yo vaṭṭadukkhassa tīhi pariññāhi
antagatattā antagū, catūhi ca maggañāṇavedehi kilese vijjhitvā 2- gatattā
vedagū, so yassa isimanujakhattiyabrāhmaṇānaṁ aññatarassa yaññakāle yasmiṁ
kismiñca āhāre paccupaṭṭhite antamaso vanapaṇṇamūlaphalādimhipi āhutiṁ labhe,
tato kiñci deyyadhammaṁ labheyya, tassa taṁ yaññakammaṁ ijjhe samijjheyya 3-
mahapphalaṁ bhaveyyāti brūmīti.
[464] atha brāhmaṇo taṁ bhagavato paramatthayogagambhīraṁ atimadhuragira-
nibbikārasarasampannaṁ desanaṁ sutvā sarīrasampattisūcitaṁ cassa sabbaguṇasampattiṁ
sambhāvayamāno pītisomanassajāto "addhā hi tassā"ti gāthamāha. tattha iti
brāhmaṇoti saṅgītikārānaṁ vacanaṁ, sesaṁ brāhmaṇassa. tassattho:- addhā hi
tassa mayhaṁ hutamijjhe, ayaṁ ajja deyyadhammo ijjhissati samijjhissati mahapphalo
bhavissati, yaṁ tādisaṁ vedaguṁ addasāma, yasmā tādisaṁ bhavantarūpaṁ vedaguṁ addasāma.
tvaññeva hi so vedagū na añño. 4- ito pubbe pana tumhādisānaṁ vedagūnaṁ
antagūnañca adassanena amhādisānaṁ yaññe paṭiyattaṁ añño jano bhuñjati
pūraḷāsaṁ carukañca pūvañcāti.
[465] tato bhagavā attani pasannaṁ vacanapaṭiggahaṇasajjaṁ brāhmaṇaṁ
viditvā yathāssa suṭṭhu pākaṭā honti, evaṁ nānappakārehi dakkhiṇeyye
pakāsetukāmo "tasmā tiha tvan"ti gāthamāha. tassattho:- yasmā mayi pasannosi,
tasmā pana iha tvaṁ brāhmaṇa upasaṅkamma pucchāti attānaṁ dassento āha.
idāni ito pubbaṁ 5- atthena atthikapadaṁ parapadena sambandhitabbaṁ:- atthena

footnote: 1 khu.khu. 25/9/12 2 sī. vidhamitvā
footnote: 3 ka. samijjhe 4 ka. vedagūnaṁ aggo 5 ka. pubbe

page number: 228

atthiko tassa atthatthikabhāvassa anurūpaṁ kilesaggivūpasamena santaṁ, kodhavūpasamena 1-
vidhūmaṁ, dukkhābhāvena anīghaṁ, anekavidhāasābhāvena nirāsaṁ appevidha ekaṁsena idha
ṭhitova, idha vā sāsane abhivinde lacchasi, adhigacchissi sumedhaṁ varapaññaṁ
khīṇāsavaṁ dakkhiṇeyyanti. atha vā yasmā mayi pasannosi, tasmā tiha tvaṁ
brāhmaṇa atthena atthiko 2- samāno upasaṅkamma puccha santaṁ vidhūmaṁ anīghaṁ
nirāsanti attānaṁ dassento āha. evaṁ pucchanto appevidha abhivinde sumedhaṁ
khīṇāsavaṁ dakkhiṇeyyanti evampettha yojanā veditabbā.
[466] atha brāhmaṇo yathānusiṭṭhaṁ paṭipajjamāno bhagavantaṁ āha
"yaññe ratohaṁ bho .pe. brūhi metan"ti. tattha yañño yāgo dānanti
atthato ekaṁ, tasmā dānarato ahaṁ, tāya eva dānārāmatāya dānaṁ dātukāmo,
na pana jānāmi, evaṁ ajānantaṁ anusāsatu maṁ bhavaṁ. anusāsanto ca
uttāneneva nayena yattha hutaṁ ijjhate brūhi me etan"ti 3- evamettha
atthayojanā veditabbā. "yathā hutan"tipi pāṭho.
[467] athassa bhagavā vattukāmo āha "tenahi .pe. desessāmī"ti.
ohitasotassa cassa anusāsanatthaṁ tāva "mā jātiṁ pucchī"ti gāthamāha. tattha
mā jātiṁ pucchīti yadi hutasamiddhiṁ dānamahapphalattaṁ paccāsiṁsasi, jātiṁ mā puccha.
jātipucchanaṁ 4- akāraṇaṁ taṁ hi dakkhiṇeyyavicāraṇāya jāti. 5- caraṇañca pucchāti
apica kho sīlādiguṇabhedaṁ caraṇaṁ puccha. etañhi dakkhiṇeyyavicāraṇāya kāraṇaṁ.
idānissa tamatthaṁ vibhāvento nidassanamāha "kaṭṭhā have jāyati
jātavedo"tiādi. tatrāyamadhippāyo:- idha 6- kaṭṭhā aggi jāyati, na ca so

footnote: 1 chaßēéa.,i. kodhadhūmavigamena 2 i. so evaṁ atithenatthiko
footnote: 3 chaßēéa. metanti 4 chaßēéa. ayaṁ pāṭho na dissati
footnote: 5 ka. akāraṇaṁ 6 ka. yathā

page number: 229

sālādi kaṭṭhā jāto eva aggikiccaṁ karoti, sopānadoṇiādikaṭṭhā 1- jāto
na karoti, apica kho attano acciādiguṇasampannattā eva karoti, evaṁ na
brāhmaṇakulādīsu jāto eva dakkhiṇeyyo hoti, caṇḍālakulādīsu jāto na
hoti, 2- apica kho nīcākulīnopi uccākulīnopi khīṇāsavamuni dhitimā hirīnisedho
ājāniyo hoti, imāya dhitihirippamukhāya guṇasampattiyā jātimā uttamadakkhiṇeyyo
hoti. so hi dhitiyā guṇe dhāreti, 3- hiriyā dose nisedheti. vuttañcetaṁ
"hiriyā hi santo na karonti pāpan"ti tena te brūmi:-
"mā jātiṁ puccha caraṇañca
kaṭṭhā have jāyati jātavedo
nīcākulīnopi munī dhitīmā
ājānīyo hoti hirīnisedho"ti.
esa saṅkhepo, vitthāro pana assalāyanasuttānusārena 4- veditabbo.
[468] evametaṁ bhagavā cātuvaṇṇavisuddhiyā 5- anusāsitvā idāni yattha
hutaṁ ijjhati 6- yathā ca hutaṁ ijjhateva, 6- tamatthaṁ dassetuṁ "saccena danto"ti-
ādikā 7- gāthamāha. tattha saccenāti paramatthasaccena. taṁ hi patto danto
hoti. tenāha "saccena danto"ti. damasā upetoti indriyadamanena
samannāgato. vedantagūti vedehi vā kilesānaṁ antaṁ gato, vedānaṁ vā antaṁ
catutthamaggañāṇaṁ gato. vūsitabrahmacariyoti puma vasitabbābhāvato vutthamaggabrahmacariyo.
kālena tamhi habyaṁ paveccheti attano deyyadhammaṭṭhitakālaṁ tassa sammukhībhāvakālañca

footnote: 1 chaßēéa. sāpānadoṇi.... 2 ka. jātā na honti 3 chaßēéa. dhārayati
footnote: 4 maßēéa. 13/401-11/388-98 5 chaßēéa. cātuvaṇṇisuddhiyā 6 chaßēéa.,i. ijjhate 7 chaßēéa.... ādi

page number: 230

ca upalakkhetvā tena kālena tādise dakkhiṇeyye deyyadhammaṁ paveccheyya
paveseyya 1- paṭipādeyya.
[469-71] kāmeti vatthukāme ca kilesakāme ca. susamāhitindriyāti
suṭṭhu samāhitaindriyā, avikkhittaindriyāti vuttaṁ hoti. candova rāhuggahaṇā
pamuttoti 2- yathā cando rāhuggahaṇā, evaṁ kilesaggahaṇā pamuttāyeva atīva
bhāsanti ceva tapanti ca. satāti satisampannā. mamāyitānīti taṇhādiṭṭhimamāyitāni.
[472] yo kāme hitvāti ito pabhuti attānaṁ sandhāya vadati. tattha
kāme hitvāti kilesakāme pahāya. abhibhuyyacārīti tesaṁ pahīnattā vatthukāme
abhibhuyyacārī. jātimaraṇassa antaṁ nāma nibbānaṁ vuccati, tañca yo vedīti 3-
attano paññābalena aññāsi. udakarahadovāti ye ime anotattadaho
kaṇṇamuṇḍadaho rathakāradaho chaddantadaho kuṇāladaho maṇḍākinidaho
sīhapapātadahoti himavati satta mahārahadā aggisūriyasantāpehi asamphuṭṭhattā
niccaṁ sītalā, tesaṁ aññataro udakarahadova sīto parinibbutakilesapariḷāhattā.
[473] samoti tulyo. samehīti vipassiādīhi buddhehi. te hi paṭivedhasamattā
"samā"ti vuccanti. natthi tesaṁ paṭivedhenādhigantabbesu guṇesu,
pahātabbesu vā dosesu vemattatā, addhānāayukulappamāṇābhinikkhamanapadhānabodhirasmīhi
pana nesaṁ vemattatā hoti. tathā hi te heṭṭhimaparicchedena catūhi
asaṅkhyeyyehi kappasatasahassena ca pāramiyo pūrenti, uparimaparicchedena
soḷasahi asaṅkhyeyyehi kappasatasahassena ca. ayaṁ nesaṁ addhānavemattatā.
heṭṭhimaparicchedena ca vassasatāyukakāle uppajjanti, uparimaparicchedena ca 4-
vassasatasahassāyukakāle. ayaṁ nesaṁ āyuvemattatā. khattiyakule vā brāhmaṇakule

footnote: 1 ka. ayaṁ pāṭho na dissati 2 chaßēéa.,i. pamuttāti
footnote: 3 chaßēéa.,i. yo vedi 4 chaßēéa.,i. ca-saddo na dissati

page number: 231

vā uppajjanti. ayaṁ kulavemattatā. uccā vā honti aṭṭhāsītihatthappamāṇā
nīcā vā paṇṇarasāṭṭhārasahatthappamāṇā. ayaṁ pamāṇavemattatā. hatthiassarathasivikādīhi
vā nikkhamanti vehāsena vā. tathā 1- hi vipassikakusandhā assarathena
nikkhamiṁsu, sikhīkoṇāgamanā hatthikkhandhena, vessabhū sivikāya, kassapo vehāsena,
sakyamuni assapiṭṭhiyā. ayaṁ nekkhammavemattatā. sattāhaṁ vā padhānamanuyuñjanti,
aḍḍhamāsaṁ māsaṁ dvemāsaṁ temāsaṁ catumāsaṁ pañcamāsaṁ chamāsaṁ ekavassaṁ
dviticatupañcachavassāni vā. ayaṁ padhānavemattatā. assattho vā bodhirukkho hoti
nigrodhādīnaṁ vā aññataro. ayaṁ bodhivemattatā. byāmappabhāasīti-
anantappabhāyuttā 2- honti. tattha byāmappabhā vā asītippabhā vā sabbesaṁ samānā,
anantappabhā pana dūrampi gacchati āsannampi, ekagāvutaṁ dvigāvutaṁ yojanaṁ
anekayojanaṁ cakkavāḷapariyantampi, maṅgalassa buddhassa sarīrappabhā dasasahassacakkavāḷaṁ
agamāsi. evaṁ santepi manasā cintāyattāva sabbabuddhānaṁ, yo yattakaṁ
icchati, tassa tattakaṁ gacchati. ayaṁ rasmivemattatā. imā aṭṭha vemattatā
ṭhapetvā avasesesu paṭivedhenādhigantabbesu guṇesu, pahātabbesu vā dosesu
natthi nesaṁ viseso, tasmā "samā"ti vuccati. evametehi samo samehi.
visamehi dūreti na samā visamā, paccekabuddhādayo avasesasabbasattā.
tehi visamehi asadisatāya dūre. sakalajambudīpaṁ pūretvā pallaṅkena pallaṅkaṁ
saṅghaṭṭetvā nisinnapaccekabuddhāpi hi guṇehi ekassa sammāsambuddhassa kalaṁ
nāgghanti soḷasiṁ, ko pana vādo sāvakādīsu. tenāha "visamehi dūre"ti.
tathāgato hotīti ubhayapadehi dūreti yojetabbaṁ. anantapaññoti aparimitapañño.
lokiyamanussānaṁ hi paññaṁ upanidhāya aṭṭhamakassa paññā adhikā, tassa paññaṁ
upanidhāya sotāpannassa. evaṁ yāva arahato paññaṁ upanidhāya paccekabuddhassa

footnote: 1 sī.,ka. yathā 2 chaßēéa.,i. byāmāsīti.....

page number: 232

paññā adhikā, paccekabuddhassa paññaṁ pana upanidhāya tathāgatassa paññā
adhikāti na vattabbā, anantāicceva pana vattabbā. tenāha "anantapañño"ti.
anūpalittoti taṇhādiṭṭhilepehi alitto. idha vā huraṁ vāti idhaloke vā
paraloke vā. yojanā panettha:- samo samehi visamehi dūre tathāgato hoti.
kasmā? yasmā anantapañño anūpalitto idha vā huraṁ vā, tena tathāgato
arahati pūraḷāsanti.
[474] yamhi na māyāti ayaṁ pana gāthā aññā ca īdisā māyādidosayuttesu 1-
brāhmaṇesu dakkhiṇeyyasaññāpahānatthaṁ vuttāti veditabbā. tattha
amamoti sattasaṅkhāresu "idaṁ mamā"ti pahīnamamāyitabhāvo. 2-
[475] nivesananti taṇhādiṭṭhinivesanaṁ. tena hi mano tīsu bhavesu
nivisati, tena taṁ "nivesanaṁ manaso"ti vuccati. tattheva vā nivisati taṁ hitvā
gantuṁ asamatthatāya. tenapi "nivesanan"ti vuccati. paripaggahāti taṇhādiṭṭhiyo
eva, tā hi pariggahitadhammā vā. kecīti appamattakāpi. anupādiyānoti tesaṁ
nivesanapariggahānaṁ abhāvā kañci dhammaṁ anupādiyamāno.
[476] samāhito maggasamādhinā. udatārīti uttiṇṇo. dhammamaññāsīti 3-
sabbampi 4- ñeyyadhammaṁ aññāsi. paramāya diṭṭhiyāti sabbaññutaññāṇena.
[477] bhavāsavāti bhavataṇhājhānanikantisassatadiṭṭhisahagatā rāgā. vacīti
vācā. kharāti kakkhaḷā pharusā. vidhūpitāti daḍḍhā. atthagatāti atthaṅgatā.
na santīti vidhūpitattā atthaṅgatattā ca. ubhayehi pana ubhayaṁ yojetabbaṁ. sabbadhīti
sabbesu khandhāyatanādīsu.

footnote: 1 ka...vināsayuttesu 2 ka. pahīnagāho
footnote: 3 chaßēéa.,i dhammaṁ caññāsīti 4 chaßēéa. sabbañca

page number: 233

[478] mānasattesūti mānena laggesu. 1- dukkhaṁ pariññāyāti vaṭṭadukkhaṁ
tīhi pariññāhi parijānitvā. sakhettavatthunti sahetupaccayaṁ, saddhiṁ kammakilesehīti
vuttaṁ hoti.
[479] āsaṁ anissāyāti taṇhaṁ anallīyitvā. vivekadassīti nibbānadassī.
paravediyanti parehi ñāpetabbaṁ. diṭṭhimupātivattoti dvāsaṭṭhibhedampi micchādiṭṭhiṁ
atikkanto. ārammaṇāti paccayā, punabbhavakāraṇānīti vuttaṁ hoti.
[480] paroparāti parāparā 2- sundarāsundarā. parā vā bāhirā,
aparā 3- ajjhattikā. sameccāti ñāṇena paṭivijjhitvā. dhammāti khandhāyatanādayo
dhammā. upādānakkhaye vimuttoti nibbāne nibbānārammaṇato vimutto,
nibbānārammaṇavimuttilābhīti attho.
[481] saṁyojanajātikkhayantadassīti 4- saṁyojanakkhayantadassī jātikkhayantadassī
ca. saṁyojanakkhayantena cettha saupādisesā nibbānadhātu, jātikkhayantena
anupādisesā vuttā. khayantoti hi accantakkhayassa samucchedappahānassetaṁ
adhivacanaṁ. anunāsikalopo cettha "vivekajaṁ pītisukhan"tiādīsu viya na kato. yo
pānudīti yo apanudi. rāgapathanti rāgārammaṇaṁ, rāgameva vā. rāgopi hi
duggatīnaṁ pathattā "rāgapatho"ti vuccati kammapatho viya. suddho niddoso vimalo
akācoti parisuddhakāyasamācārāditāya suddho. yehi dosehi 5- "rāgadosā ayaṁ
pajā, dosadosā, mohadosā"ti vuccati, tesaṁ abhāvā niddoso. anupavisamaladhigamā 6-
vimalo, upakkilesābhāvato akāco. upakkiliṭṭho hi upakkilesena
"sakāco"ti vuccati. suddho vā yasmā niddoso, niddosatāya vimalo,

footnote: 1 ka. sattesu 2 sī. parovarāti parā avarā 3 sī. avarā
footnote: 4 chaßēéa. saṁyojanaṁjātikhamantadassīti 5 chaßēéa. ayaṁ pāṭho na dissati
footnote: 6 chaßēéa. aṭṭhapurisamalavigamā

page number: 234

bāhiramalābhāvena vimalattā akāco. samalo hi "sakāco"ti vuccati. vimalattā
vā āguṁ na karoti, tena akāco. āgukiriyā hi upaghātakaraṇato "kāco"ti
vuccati.
[482] attanā 1- attānaṁ nānupassatīti ñāṇasampayuttena cittena
vipassanto attano khandhesu aññaṁ attānaṁ nāma na passati, khandhamattameva
passati. yā cāyaṁ "attanāva attānaṁ sañjānāmī"ti tassa saccato tathato 2- diṭṭhi
uppajjati, tasmā, abhāvā attano attānaṁ na passati, 3- aññadatthu paññāya
khandhe passati. maggasamādhinā samāhito, kāyavaṅkādīnaṁ abhāvā ujjugato,
lokadhammehi akampanīyato ṭhitatto, taṇhāsaṅkhātāya ejāya pañcannaṁ
cetokhilānañca aṭṭhaṭṭhānāya kaṅkhāya ca abhāvā anejo akhilo akaṅkho.
[483] mohantarāti mohakāraṇā mohapaccayā, sabbakilesānametaṁ
adhivacanaṁ. sabbesu dhammesu ca ñāṇadassīti sacchikatasabbaññutaññāṇo. tañhi
sabbesu dhammesu ñāṇaṁ, tañca bhagavā passi, "adhigataṁ me"ti sacchikatvā vihāsi.
tena vuccati "sabbesu dhammesu ca ñāṇadassī"ti. sambodhinti arahattaṁ.
anuttaranti paccekabuddhasāvakehi asādhāraṇaṁ. sivanti khemaṁ nirupaddavaṁ, sassirikaṁ
vāti. 4- yakkhassāti purisassa. suddhīti vodānatā. ettha hi mohantarābhāvena
sabbadosābhāvo, tena saṁvarakāraṇasamucchedo 5- antimasarīradhāritā, ñāṇadassitāya
sabbaguṇasambhavo, tena anuttarā sambodhipatti 6- ito paraṁ 7- pahātabbaṁ
adhigantabbaṁ vā natthi. tenāha "ettāvatā yakkhassa suddhī"ti.
[484] evaṁ vutte brāhmaṇo bhiyyoso mattāya bhagavati pasanno
pasannākāraṁ karonto āha "hutañca mayhan"ti. tassattho:- yamahaṁ ito pubbe

footnote: 1 chaßēéa. attano 2 chaßēéa. thetato 3 chaßēéa. nānupassati
footnote: 4 chaßēéa. vā 5 ka. cassa kāraṇasamucchedā
footnote: 6 ka. anuttaraṁ sambodhinti 7 chaßēéa.,i. parañca

page number: 235

brāhmaṇaṁ 1- ārabbha aggimhi ajuhaṁ, 2- taṁ me hutaṁ saccaṁ vā hoti, alikaṁ
vāti na jānāmi. ajja pana idaṁ hutaṁ 3- mayhaṁ hutamatthu saccaṁ, saccahutameva 4-
atthūti yācanto bhaṇati. yaṁ tādisaṁ vedaguṁ 5- alatthaṁ, yasmā idheva ṭhito
bhavantarūpaṁ vedaguṁ alatthaṁ. brahmā hi sakkhi, paccakkhameva hi tvaṁ brahmā,
yato paṭiggaṇhātu me bhagavā paṭiggahetvā ca bhuñjatu me bhagavā pūraḷāsanti
taṁ habyasesaṁ upaṇāmento āha.
[487] atha bhagavā kasikabhāradvājasutte vuttanayena gāthādvayamabhāsi.
tato brāhmaṇo "ayaṁ attanā na icchati, tampi aññaṁ 6- sandhāya `kevalinaṁ
mahesiṁ khīṇāsavaṁ kukkuccavūpasantaṁ annena pānena upaṭṭhahassū'ti bhaṇatī"ti evaṁ
gāthāya atthaṁ asallakkhetvā taṁ ñātukāmo āha "sādhāhaṁ bhagavā"ti. tattha
sādhūti āyācanatthe nipāto. tathāti yena tvamāha, tena pakārena. vijaññanti
jāneyyaṁ. yanti yaṁ dakkhiṇeyyaṁ yaññakāle pariyesamāno upaṭṭhaheyyanti
pāṭhaseso. pappuyyāti patvā. tava sāsananti tava ovādaṁ. idaṁ vuttaṁ hoti?
sādhāhaṁ bhagavā tava ovādaṁ āgamma tathā vijaññaṁ, ārocehi me taṁ kevalinanti
adhippāyo. yo dakkhiṇaṁ bhuñjeyya mādisassa, yathāhaṁ 7- yaññakāle pariyesamāno
upaṭṭhaheyyaṁ, tathārūpaṁ me dakkhiṇeyyaṁ dassehi, sace tvaṁ na bhuñjasīti.
[488-90] athassa bhagavā pākaṭena nayena tathārūpaṁ dakkhiṇeyyaṁ
dassento "sārambhā yassā"ti gāthāttayamāha. tattha sīmantānaṁ vinetāranti
sīmāti mariyādā sādhujanavutti, tassā antā pariyosānā aparabhāgāti 8- katvā
sīmantā vuccanti kilesā, tesaṁ vinetāranti attho. sīmantāti buddhaveneyyā

footnote: 1 chaßēéa. brahmānaṁ 2 ma.,ka. juhāmi 3 chaßēéa. hutañca
footnote: 4 ka. hutameva 5 chaßēéa.,i. vedagunaṁ 6 chaßēéa.,i. kampi caññaṁ
footnote: 7 chaßēéa.,i. yaṁ cāhaṁ 8 ka. assa bhāgāti

page number: 236

sekkhā ca puthujjanā ca, tesaṁ vinetārantipi eke. jātimaraṇakovidanti "evaṁ
jāti hoti 1- evaṁ maraṇan"ti ettha kusalaṁ. moneyyasampannanti paññāsampannaṁ,
kāyamoneyyādisampannaṁ vā. bhakuṭiṁ 2- vinayitvānāti yaṁ ekacce dubbuddhino
yācakaṁ disvā bhakuṭiṁ 2- karonti, taṁ vinayitvā, pasannamukhā hutvāti attho.
pañjalikāti paggahitāñjalino hutvā.
[491] atha brāhmaṇo bhagavantaṁ thomayamāno "buddho bhavan"ti
gāthamāha. tattha āyāgoti āyajitabbo, tato tato āgamma vā yajitabbametthātipi
āyāgo, deyyadhammānaṁ adhiṭṭhānabhūtoti vuttaṁ hoti. sesamettha ito
purimagāthāsu ca yaṁ na vaṇṇitaṁ, taṁ sakkā avaṇṇitampi jānitunti
uttānatthattāyeva sammā 3- na vaṇṇitaṁ. ito paraṁ pana kasibhāradvājasutte
vuttanayamevāti.
paramatthajotikāya khuddakaṭṭhakathāya
suttanipātaṭṭhakathāya
pūraḷāsasuttavaṇṇanā niṭṭhitā.
-----------
5. māghasuttavaṇṇanā
evamme sutanti māghasuttaṁ. 4- kā uppatti? ayamevassa 5- nidāne
vuttā. ayaṁ hi māgho māṇavo dāyako ahosi dānapati. tassetadahosi
"sanpattakapaṇaddhikādīnaṁ dānaṁ dinnaṁ mahapphalaṁ hoti, udāhu noti samaṇaṁ
gotamaṁ etamatthaṁ pucchissāmi, samaṇo kira gotamo atītānāgatapaccuppannaṁ

footnote: 1 chaßēéa. ayaṁ pāṭho na dissati 2 sī. bhukuṭiṁ
footnote: 3 chaßēéa. ayaṁ pāṭho na dissati 4 pāḷi. dhammikasuttaṁ 5 chaßēéa. ayameva, yāssa

page number: 237

jānātī"ti. so bhagavantaṁ upasaṅkamitvā pucchi, bhagavā cassa pucchānurūpaṁ
byākāsi. tayidaṁ saṅgītikārānaṁ brāhmaṇassa bhagavatoti tiṇṇannampi 1- vacanaṁ
samodhānetvā "māghasuttan"ti vuccati.
tattha rājagaheti evaṁnāmake nagare. tañhi mandhātumahāgovindādīhi
pariggahitattā "rājagahan"ti vuccati. aññepettha pakāre vaṇṇayanti, kintehi,
nāmametaṁ tassa nagarassa. taṁ panetaṁ buddhakāle ca cakkavattikāle ca nagaraṁ
hoti, sesakāle suññaṁ hoti yakkhapariggahitaṁ, tesaṁ vasanavanaṁ 2- hutvā tiṭṭhati.
evaṁ gocaragāmaṁ dassetvā nivāsaṭṭhānamāha "gijjhakūṭe pabbate"ti. so ca
gijjhā tassa kūṭesu vasiṁsu, gijjhasadisāni vāssa kūṭāni, tasmā "gijjhakūṭo"ti
vuccatīti veditabbo.
atha kho .pe. avocāti ettha māghoti tassa brāhmaṇassa nāmaṁ,
māṇavoti antevāsivāsaṁ anatītabhāvena 3- vuccati, jātiyā pana mahallako.
"pubbāciṇṇavasenā"ti eke piṅgiyo māṇavo viya. so hi vīsavassasatikopi
pubbāciṇṇavasena "piṅgiyo māṇavo "tveva saṅkhaṁ agamāsi, sesaṁ vuttanayameva.
ahaṁ hi bho gotama .pe. pasavāmīti ettha dāyako dānapatīti
dāyako ceva dānapati ca. yo hi aññassa santakaṁ tenāṇatto deti, sopi
dāyako hoti, tasmiṁ pana dāne issariyābhāvato na dānapati. ayaṁ
pana attano santakaṁyeva deti. tenāha "ahaṁ hi bho gotama dāyako
dānapatī"ti ayameva hi ettha attho, aññatra pana antarantarā maccherena
abhibhuyyamāno dāyako anabhibhūto dānapatītiādināpi nayena vattuṁ vaṭṭati.
vadaññūti yācakānaṁ vacanaṁ jānāmi vuttamatteyeva "ayamidamarahati, ayamidan"ti
purisavisesāvadhāraṇena bahūpakārabhāvaggahaṇena vā. yācayogoti yācituṁ yutto.

footnote: 1 chaßēéa.,i. tiṇṇampi 2 chaßēéa.,i. vasantavanaṁ, vi.a. 1/342 (syā)
footnote: 3 ka. antevāsivāsagatikābhāvena

page number: 238

yo hi yācake disvāva bhakuṭiṁ katvā pharusavacanādīni bhaṇati, so na yācayogo
hoti. ahaṁ pana na tādisoti dīpeti. dhammenāti adinnādānanikativañcanādīni
vajjetvā bhikkhācariyāya, yācanāyāti attho. yācanā hi brāhmaṇānaṁ
bhogapariyesane dhammo, yācamānānañca nesaṁ parehi anuggahakāmehi dinnā
bhogā dhammaladdhā nāma dhammādhigatā ca honti, so ca tathā pariyesitvā
labhi. tenāha "dhammena bhoge pariyesāmi .pe. dhammādhigatehī"ti. bhiyyopi
dadāmīti tato uttaripi dadāmi, pamāṇaṁ natthi, ettha laddhabhogappamāṇena 1-
dadāmīti dasseti.
tagghāti ekaṁsavacane nipāto. ekaṁseneva hi sabbabuddhapacceka-
buddhasāvakehi pasatthaṁ dānaṁ antamaso tiracchānagatānampi dīyamānaṁ. vuttañcetaṁ
"sabbattha vaṇṇitaṁ dānaṁ, na dānaṁ garahitaṁ kavcī"ti tasmā bhagavāpi
ekaṁseneva taṁ pasaṁsanto āha "taggha tvaṁ māṇava .pe. pasavasī"ti. sesaṁ
uttānatthameva. evaṁ bhagavatā "bahuṁ so puññaṁ pasavatī"ti vuttepi dakkhiṇeyyato
dakkhiṇāvisuddhiṁ sotukāmo brāhmaṇo uttari bhagavantaṁ pucchi. tenāhu
saṅgītikārā "atha kho māgho māṇavo bhagavantaṁ gāthāya ajjhabhāsī"ti. taṁ
atthato vuttanayameva.
[492] pucchāmahantiādigāthāsu pana vadaññunti vacanaviduṁ, sabbākārena
sattānaṁ vuttavacanādhippāyaññunti vuttaṁ hoti. sujjheti dakkhiṇeyyavasena suddhaṁ
mahapphalaṁ bhaveyya. yojanā panettha:- yo yācayogo dānapati gahaṭṭho
puññatthiko hutvā paresaṁ annapānaṁ dadaṁ yajati, na aggimhi āhutimattaṁ
pakkhipanto, tañca kho puññapekkhova, na paccupakārakalyāṇakittisaddādiapekkho,
tassa evarūpassa yajamānassa hutaṁ kathaṁ sujjheyyāti.

footnote: 1 sī. natthi, laddhabhogappamāṇena, i. natthi, laddhaladdhabhogappamāṇena

page number: 239

[493] ārādhaye dakkhiṇeyyehi tādīti tādiso yācayogo dakkhiṇeyyehi
ārādhaye sampādaye sodhaye, mahapphalaṁ taṁ hutaṁ kareyya, na aññathāti
attho. imināssa "kathaṁ hutaṁ yajamānassa sujjhe"iccetaṁ byākataṁ hoti.
[494] akkhāhi me bhagavā dakkhiṇeyyeti ettha yo yācayogo dadaṁ
paresaṁ yajati, tassa me bhagavā dakkhiṇeyye akkhāhīti evaṁ yojanā
veditabbā.
[495] athassa bhagavā nānappakārehi nayehi dakkhiṇeyye pakāsento
"ye ve alaggā"tiādikā 1- gāthāyo abhāsi. tattha alaggāti 2- rāgādisaṅgavasena
alaggā. kevalinoti pariniṭṭhitakiccā. yatattāti guttacittā.
[496-7] dantā anuttarena damathena, vimuttā paññācetovimuttīhi,
anīghā āyatiṁ vaṭṭadukkhābhāvena, nirāsā sampati kilesābhāvena. 3- imissā
pana gāthāya dutiyagāthā bhāvanānubhāvappakāsananayena vuttāti veditabbā.
"bhāvanānuyogamanuyuttassa bhikkhave bhikkhuno viharato kiñcāpi na evaṁ icchā
uppajjeyya `aho vata me anupādāya āsavehi cittaṁ vimucceyyā'ti, athakhvassa
anupādāya āsavehi cittaṁ vimuccatī"ti 4- idaṁ cettha suttaṁ sādhakaṁ.
[498-502] rāgañca .pe. yesu na māyā .pe. na taṇhāsu
upātipannāti kāmataṇhādīsu nādhimuttā. 5- vitareyyāti vitaritvā. taṇhāti
rūpataṇhādichabbidhā. bhavābhavāyāti sassatāya vā ucchedāya vā. atha vā bhavassa
abhavāya bhavābhavāya, punabbhavābhinibbattiyāti vuttaṁ hoti. idha vā huraṁ vāti idaṁ
pana "kuhiñci loke"ti imassa vitthāravacanaṁ.

footnote: 1 chaßēéa.,i asattāti 2 chaßēéa. asattāti 3 ka. dukkhābhāvena
footnote: 4 aṅ. sattaka. 23/71/103 5 sī.,i na nipannā

page number: 240

[504] ye vītarāgā .pe. samitāvinoti samitavanto,
kilesavūpasamakāvinoti 1- attho. samitāvitattā ca vītarāgā akopā. idha vippahāyāti
idhaloke vattamāne khandhe vihāya, tato paraṁ yesaṁ gamanaṁ natthīti vuttaṁ hoti.
ito paraṁ "ye kāme hitvā agahā caranti, susaṁyatattā tasaraṁva ujjun"ti
imampi gāthaṁ keci vadanti. 2-
[506-8] jahitvāti hitvā. "jahitvānā"tipi 3- pāṭho, ayamevattho.
attadīpāti attano guṇe eva attano dīpaṁ katvā vicarantā khīṇāsavā
vuccanti. ye hetthāti hakāro nipāto padapūraṇamatte. ayaṁ panattho:- ye
ettha khandhāyatanādisantāne yathayidaṁ khandhāyatanādi, tathā jānanti, yaṁsabhāvaṁ
taṁsabhāvameva sañjānanti aniccādivasena jānantā. ayamantimā natthi
punabbhavoti ayaṁ no antimā jāti, idāni natthi punabbhavoti evañca ye
jānantīti.
[509] yo vedagūti idāni attānaṁ sandhāya bhagavā imaṁ gāthamāha.
tattha satīmāti chasatatavihārasatiyā samannāgato. sambodhipattoti sabbaññutaṁ
patto. saraṇaṁ bahunnanti bahūnaṁ devamanussānaṁ bhayavihiṁsanena saraṇabhūto.
[510] evaṁ dakkhiṇeyye sutvā attamano brāhmaṇo āha "addhā
amoghā"ti. tattha tvañhettha jānāsi yathā tathā idanti tvaṁ hi ettha
loke idaṁ sabbampi ñeyyaṁ yathā tathā jānāsi yāthāvato jānāsi, yādisaṁ
taṁ tādisameva jānāsīti vā 4- vuttaṁ hoti. tathā hi vidito esa dhammoti
tathā hi te esā dhammadhātu suppaṭividdhā, yassā suppaṭividdhattā yaṁ yaṁ icchasi,
taṁ taṁ jānāsīti adhippāyo.

footnote: 1 ka. vūpasamitāvinoti 2 chaßēéa. paṭhanti
footnote: 3 sī. jahetvātipi 4 chaßēéa. ayaṁ saddo na dissati

page number: 241

[511] evaṁ so brāhmaṇo bhagavantaṁ pasaṁsitvā dakkhiṇeyyasampadāya
yaññasampadaṁ ñatvā dāyakasampadāyapi taṁ chaḷaṅgaparipūraṁ yaññasampadaṁ sotukāmo
"yācayogo"ti 1- uttari pañhaṁ pucchi. tatrāyaṁ yojanā:- yo yācayogo dadaṁ
paresaṁ yajati, tassa akkhāhi me bhagavā yaññasampadanti.
[512] athassa bhagavā dvīhi gāthāhi akkhāsi. tattha ayaṁ atthayojanā:-
yajassu māgha, yajamāno ca sabbattha vippasādehi cittaṁ, tīsupi kālesu cittaṁ
pasādehi. evaṁ te yāyaṁ:-
"pubbeva dānā sumano dadaṁ cittaṁ pasādaye
datvā attamano hoti esā yaññassa sampadā"ti 2-
yaññasampadā vuttā, tāya sampanno yañño bhavissati. tattha siyā "kathaṁ cittaṁ
pasādetabban"ti? dosappahānena. kathaṁ dosappahānaṁ hoti? yaññārammaṇatāya.
ayaṁ hi ārammaṇaṁ yajamānassa yañño ettha patiṭṭhāya jahāti dosaṁ, ayaṁ hi
sattesu mettāpubbaṅgamena sammādiṭṭhipadīpavihatamohandhakārena cittena yajamānassa
deyyadhammasaṅkhāto yañño ārammaṇaṁ hoti, so ettha yaññe ārammaṇavasena
pavattiyā patiṭṭhāya deyyadhammapaccayaṁ lobhaṁ, paṭiggāhakapaccayaṁ kodhaṁ, tadubhayanidānaṁ
mohanti evaṁ tividhampi jahāti dosaṁ. so evaṁ bhogesu vītarāgo sattesu ca
viheyya 3- dosaṁ tappahāreneva pahīnapañcanīvaraṇo anukkamena upacārappanābhedaṁ
aparimāṇasattapharaṇena ekasatte vā anavasesapharaṇena appamāṇaṁ mettacittaṁ
bhāvento puna bhāvanāya vepullatthaṁ rattindivaṁ sasataṁ sabbairiyāpathesu appamatto
hutvā tameva mettajjhānasaṅkhātaṁ sabbā disā pharate appamaññanti.
[514] atha brāhmaṇo taṁ mettaṁ "brahmalokamaggo ayan"ti ajānanto
kevalaṁ attano visayātītaṁ mettābhāvanaṁ sutvā suṭṭhutaraṁ sañjātasabbaññusambhāvano

footnote: 1 chaßēéa.,i. yo yācayogoti 2 aṅ.chakka. 22/308/377 (syā) 3 chaßēéa. pavineyya,
footnote: i. paṭivineyya

page number: 242

bhagavati attanā 1- brahmalokādhimuttattā brahmalokūpapattimeva ca suddhiṁ muttiñca
maññamāno brahmalokamaggaṁ pucchanto "ko sujjhatī"ti gāthamāha. tatra
ca brahmalokagāmiṁ puññaṁ karontaṁ sandhāyāha "ko sujjhati muccatī"ti,
akarontaṁ sandhāya "bajjhatī cā"ti. kenattanāti. 2- kena kāraṇena. sakkhi
brahmajjadiṭṭhoti brahmā ajja sakkhi diṭṭho. saccanti bhagavato brahmasamattaṁ
ārabbha accādarena pucchaṁ 3- karoti. kathaṁ upapajjatīti accādareneva punapi
pucchati. jutimāti bhagavantaṁ ālapati.
tattha yasmā yo bhikkhu mettāya tikacatukkajjhānaṁ uppādetvā tameva
pādakaṁ katvā vipassanto arahattaṁ pāpuṇāti, so sujjhati muccati ca, tathārūpo
ca brahmalokaṁ na gacchati. yo pana mettāya tikacatukkajjhānaṁ uppādetvā
"santā esā samāpattī"tiādinā nayena taṁ assādeti, so bajjhati, tathā 4-
aparihīnajjhāno ca teneva jhānena brahmalokaṁ gacchati, tasmā bhagavā yo
sujjhati muccati ca, tasmā 5- brahmalokagamanaṁ ananujānanto anāmasitvāva taṁ
puggalaṁ yo bajjhati, tassa tena jhānena brahmalokagamanaṁ dassento
brahmaṇassa sappāyena nayena "yo yajatī"ti imaṁ gāthamāha.
[515] tattha tividhanti tikālappasādaṁ sandhāyāha. tena dāyakato
aṅgattayaṁ dasseti. ārādhaye dakkhiṇeyyehi tādīti tañca so tādiso tividhayañña-
sampattisādhako 6- puggalo tividhaṁ yaññasampadaṁ dakkhiṇeyyehi khīṇāsavehi sādheyya
sampādeyya. iminā paṭiggāhakato aṅgattayaṁ dasseti. evaṁ yajitvā sammā
yācayogo evaṁ mettajjhānapadaṭṭhānabhāvena chaḷaṅgasamannāgataṁ yaññaṁ sammā
yajitvā so yācayogo tena chaḷaṅgayaññūpanissayena mettajjhānena upapajjati

footnote: 1 sī. attano 2 ma. kenatthenāti, i. kenāti 3 chaßēéa.,i sapathaṁ
footnote: 4 chaßēéa.,i. ayaṁ saddo na dissati 5 chaßēéa.,i tassa 6 chaßēéa. tividhasampattisādhako

page number: 243

brahmalokanti brūmīti brāhmaṇaṁ samussāhento desanaṁ samāpesi. sesaṁ
sabbagāthāsu uttānatthameva, ito parañca pubbe vuttanayamevāti.
paramatthajotikāya khuddakaṭṭhakathāya
suttanipātaṭṭhakathāya
māghasuttavaṇṇanā niṭṭhitā.
----------------
6. sabhiyasuttavaṇṇanā
evamme sutanti sabhiyasuttaṁ. kā uppatti? ayameva cassa 1- nidāne
vuttā. atthavaṇṇanākkamepi cassa pubbasadisaṁ pubbe vuttanayeneva veditabbaṁ.
yaṁ pana na vuttaṁ, 2- taṁ uttānatthāni padāni pariharantā vaṇṇayissāma.
veḷuvane kalandakanivāpeti veḷuvananti tassa uyyānassa nāmaṁ. taṁ kira veḷūhi
ca parikkhittaṁ ahosi aṭṭhārasahatthena ca pākārena, gopuradvāraṭṭālakayuttaṁ
nīlobhāsaṁ manoramaṁ, tena "veḷuvanan"ti vuccati. kalandakānaṁ cettha nivāpaṁ
adaṁsu, tena "kalandakanivāpo"ti vuccati. kalandakā nāma kāḷakā vuccanti.
pubbe kira aññataro rājā tattha uyyānakīḷanatthaṁ āgato surāmadena matto
divāseyyaṁ supi. parijanopissa "sutto rājā"ti pupphaphalādīhi palobhiyamāno
ito cito ca pakkāmi. atha surāgandhena aññatarasmā susirarukkhā kañhasappo
nikkhamitvā rañño abhimukho āgacchati. taṁ disvā rukkhadevatā "rañño jīvitaṁ
dassāmī"ti kāḷakavesena āgantvā kaṇṇamūle saddamakāsi, rājā paṭibujjhi,
kaṇhasappo nivatto. so taṁ disvā "imāya mama kāḷakāya jīvitaṁ dinnan"ti

footnote: 1 chaßēéa.,i. ayameva, yāssa 2 chaßēéa.,i. yaṁ pana apubbaṁ

page number: 244

kāḷakānaṁ tattha nivāpaṁ paṭṭhapesi, abhayaghosanañca ghosāpesi. tasmā taṁ tato
pabhuti "kalandakanivāpo"ti saṅkhaṁ gataṁ.
sabhiyassa paribbājakassāti sabhiyoti tassa nāmaṁ, paribbājakoti bāhirapabbajjaṁ
upādāya vuccati. purāṇasālohitāya devatāyāti na mātā na pitā, apica kho
panassa mātā viya pitā viya ca hitajjhāsayattā so devaputto "purāṇasālohitā
devatā"ti vutto. parinibbute kira kassape bhagavati patiṭṭhite suvaṇṇacetiye
tayo kulaputtā sammukhasāvakānaṁ santike pabbajitvā cariyānurūpāni kammaṭṭhānāni
gahetvā paccantajanapadaṁ gantvā araññāyatane samaṇadhammaṁ karonti, antarantarā
ca cetiyavandanatthāya dhammassavanatthāya ca nagaraṁ gacchanti. aparena ca samayena
tāvatakampi araññe vippavāsaṁ arocayamānā tattheva appamattā vihariṁsu, evaṁ
viharantāpi ca kiñci visesaṁ nādhigamiṁsu. evaṁ 1- tato nesaṁ ahosi "mayaṁ piṇḍāya
gacchantā jīvite sāpekkhā homa, jīvite sāpekkhena ca na sakkā lokuttaro
dhammo adhigantuṁ, puthujjanakālakiriyāpi dukkhā, handa mayaṁ nisseṇiṁ bandhitvā
pabbataṁ abhiruyha kāye ca jīvite ca anapekkhā samaṇadhammaṁ karomā"ti. te
tathā akaṁsu.
atha tesaṁ mahāthero upanissayasampannattā tadaheva chaḷabhiññāparivāraṁ
arahattaṁ sacchākāsi. so iddhiyā himavantaṁ gantvā anotatte mukhaṁ dhovitvā
uttarakurūsu piṇḍāya caritvā katabhattakicco puna aññampi padesaṁ gantvā
pattaṁ pūretvā anotattaudakañca nāgalatādantapoṇañca gahetvā tesaṁ santikaṁ
āgantvā āha "passathāvuso mahānubhāvaṁ, ayaṁ uttarakuruto piṇḍapāto, ida
himavantato udakadantapoṇaṁ ābhataṁ, imaṁ bhuñjitvā samaṇadhammaṁ karotha, evāhaṁ

footnote: 1 chaßēéa.,i. ayaṁ saddo na dissati

page number: 245

tumhe sadā upaṭṭhahissāmī"ti. te taṁ sutvā āhaṁsu "tumhe bhante katakiccā,
tumhehi saha sallāpamattampi amhākaṁ papañco, mā dāni tumhe puna amhākaṁ
santikaṁ āgamitthā"ti. so kenaci pariyāyena te sampaṭicchāpetuṁ asakkonto
pakkāmi.
tato tesaṁ eko dvīhatīhaccayena pañcābhiñño anāgāmī ahosi, sopi
tatheva akāsi, itarena ca paṭikkhitto tatheva agamāsi. so taṁ paṭikkhipitvā
vāyamanto pabbataṁ āruhanadivasato 1- sattame divase kiñci visesaṁ anadhigantvāva
kālakato devaloke nibbatti. khīṇāsavattheropi taṁdivasameva parinibbāyi, anāgāmī
suddhāvāsesu uppajji. devaputto chasu kāmāvacaradevalokesu 2- anulomapaṭilomena
dibbasampattiṁ anubhavitvā amhākaṁ bhagavato kāle devalokā cavitvā aññatarissā
paribbājikāya kucchimhi paṭisandhiṁ aggahesi. sā kira aññatarassa khattiyassa
dhītā, taṁ mātāpitaro "amhākaṁ dhītā samayantaraṁ jānātū"ti ekassa paribbājakassa
paṭiyādesuṁ. 3- tasseko antevāsiko paribbājako tāya saddhiṁ vippaṭipajji.
sā tena gabbhaṁ gaṇhi. taṁ gabbhiniṁ disvā paribbājikā nikkaḍḍhiṁsu. sā
aññatra 4- gacchantī antarāmagge sabhāyaṁ vijāyi, tenassa "sabhiyo"tveva
nāmaṁ akāsi. sopi sabhiyo vaḍḍhitvā paribbājakapabbajjaṁ pabbajitvā
nānāsatthāni uggahetvā mahāvādī hutvā vādakkhittatāya sakalajambudīpe
vicaranto attano sadisaṁ vādiṁ adisvā nagaradvāre assamaṁ kārāpetvā
khattiyakumārādayo sippaṁ sikkhāpento tattha vasati.
atha bhagavā pavattitapavaradhammacakko anupubbena rājagahaṁ āgantvā
veḷuvane viharati kalandakanivāpe. sabhiyo pana buddhuppādaṁ na jānāti. athassa

footnote: 1 ka. āruḷha... 2 ka. kāmāvacaresu
footnote: 3 chaßēéa.,i. niyyātesuṁ 4 chaßēéa. aññattha

page number: 246

so suddhāvāsabrahmā samāpattito vuṭṭhāya "imāhaṁ visesaṁ kassānubhāvena
patto"ti āvajjento kassapassa bhagavato sāsane samaṇadhammakiriyaṁ te ca
sahāye anussaritvā "tesu eko parinibbuto, eko idāni katthā"ti
āvajjanto "devalokā cavitvā jambudīpe uppanno buddhuppādampi ca na
jānātī"ti ñatvā "handa naṁ buddhupasevanāya niyojemī"ti vīsati pañhe
abhisaṅkharitvā rattibhāge tassa assamaṁ āgamma ākāse ṭhatvā "sabhiya sabhiyā"ti
pakkosi, so niddāyamāno tikkhattuṁ taṁ saddaṁ sutvā nikkhamma obhāsaṁ disvā
pañjaliko aṭṭhāsi. tato taṁ brahmā āha "ahaṁ sabhiya tavatthāya vīsati pañhe
āhariṁ, te tvaṁ uggaṇha. yo ca te samaṇo vā brāhmaṇo vā ime pañhe
puṭṭho byākaroti, tassa santike brahmacariyaṁ careyyāsī"ti. imaṁ devaputtaṁ
sandhāyetaṁ vuttaṁ "purāṇasālohitāya devatāya pañhā uddiṭṭhā hontī"ti
uddiṭṭhāti uddesamatteneva vuttā, na vibhaṅgena.
evaṁ vutte ca ne sabhiyo ekavacaneneva padapaṭipāṭiyā uggahesi. atha
kho brahmā jānantopi tassa buddhuppādaṁ nācikkhi. "atthaṁ gavesamāno
paribbājako sayameva satthāraṁ ñassati, ito bahiddhā ca samaṇabrāhmaṇānaṁ
tucchabhāvan"ti iminā panādhippāyena evamāha "yo te sabhiya .pe.
careyyāsī"ti. theragāthāsu pana catukkanipāte 1- sabhiyattherāpadānaṁ vaṇṇentā
bhaṇanti "sā cassa mātā attano vippaṭipattiṁ cintetvā taṁ jigucchamānā
jhānaṁ uppādetvā brahmaloke uppannā, tāya brahmadevatāya te pañhā
uddiṭṭhā"ti.
ye teti idāni vattabbānaṁ uddesapaccuddeso. samaṇabrāhmaṇāti
pabbajjūpagamena lokasammutiyā ca samaṇā ceva brāhmaṇā ca. saṅghino

footnote: 1 khuṭhera. 26/275-8/315

page number: 247

gaṇavanto. gaṇinoti satthāro, "sabbaññuno mayan"ti evaṁ paṭiññātāro.
gaṇācariyāti uddesaparipucchādivasena pabbajitagahaṭṭhagaṇassa ācariyā. Ñātāti
abhiññātā. vissutā pākaṭāti vuttaṁ hoti. yasassinoti lābhaparivārasampannā.
titthakarāti lesaṁ diṭṭhānugatimāpajjantehi otaritabbānaṁ 1- ogāhitabbānaṁ
diṭṭhititthānaṁ kattāro. sādhusammatā bahujanassāti "sādhavo ete santo
sappurisā"ti evaṁ bahujanassa sammatā.
seyyathidanti katame teti ce iccetasmiṁ atthe nipāto. pūraṇoti nāmaṁ,
kassapoti gottaṁ. so kira jātiyā dāso, dāsasataṁ 2- pūrento jāto. tenassa
"pūraṇo"ti nāmamakaṁsu. palāyitvā pana naggesu pabbajitvā "kassapo ahan"ti
gottaṁ uddisi, sabbaññutañca paccaññāsi. makkhalīti nāmaṁ, gosālāya jātattā
gosālotipi vuccati. sopi kira jātiyā dāso eva, palāyitvā pabbaji,
sabbaññutañca paccaññāsi. ajitoti nāmaṁ, appicchatāya kesakambalaṁ dhāreti,
tenassa kesakambalotipi vuccati, sopi sabbaññutaṁ paccaññāsi. pakudhoti nāmaṁ,
kaccāyanoti gottaṁ. appicchavasena udake jīvasaññāya ca nhānamukhadhovanādi
paṭikkhitto, sopi sabbaññutaṁ paccaññāsi. sañjayoti nāmaṁ, velaṭṭho 3- panassa
pitā, tasmā velaṭṭhaputtoti vuccati, sopi sabbaññutaṁ paccaññāsi. nigaṇṭhoti
pabbajjānāmena, nāṭaputtoti pitunāmena vuccati, nāṭo 4- kira nāma tassa
pitā, 5- tassa puttoti nāṭaputto, sopi sabbaññutaṁ paccaññāsi. sabbepi
pañcasatapañcasatasissaparivārā ahesuṁ. teti te cha satthāro. te pañheti te
vīsatipañhe, teti te cha satthāro. neva 6- sampāyantīti na sampādenti.

footnote: 1 ka. ayaṁ pāṭho na dissati 2 ka. ekūnadāsasataṁ
footnote: 3 chaßēéa. belaṭṭho, evamuparipi 4 chaßēéa. nāṭoti
footnote: 5 chaßēéa. nāmassa pitā 6 chaßēéa. na

page number: 248

kopanti cittacetasikānaṁ āvilabhāvaṁ. dosanti paduṭṭhacittataṁ, tadubhayampetaṁ
mandatikkhabhedassa kodhassevādhivacanaṁ. appaccayanti appatītaṁ, 1- domanassanti vuttaṁ
hoti. pātukarontīti kāyavacīvikārena pakāsenti, pākaṭaṁ karonti.
hīnāyāti gahaṭṭhabhāvāya. gahaṭṭhabhāvo hi pabbajjaṁ upanidhāya sīlādiguṇahīnato
hīnakāmasukhapaṭisevanato vā "hīno"ti vuccati, uccā pabbajjā. āvattitvāti
osakkitvā. kāme paribhuñjeyyanti kāme paṭiseveyyaṁ. iti kirassa sabbaññutaṁ
paṭiññātānampi 2- pabbajitānaṁ tucchakataṁ 3- disvā ahosi. uppannaparivitakkavaseneva
ca āgantvā punappunaṁ vīmaṁsamānassa atha kho sabhiyassa paribbājakassa etadahosi
"ayampi kho samaṇo"ti ca "yepi kho te bhonto"ti ca "samaṇo kho daharo"ti
na uññātabbo"ti cāti evamādi. tattha jiṇṇātiādīni padāni vuttanayāneva.
therāti attano samaṇadhamme thirabhāvappattā. rattaññūti ratanaññū, "nibbānaratanaṁ
jānāma mayan"ti evaṁ sakāya paṭiññāya lokenāpi sammatā, bahurattividū vā.
ciraṁ pabbajitānaṁ etesanti cirapabbajitā. na uññātabboti na avajānitabbo,
na nīcaṁ katvā jānitabboti vuttaṁ hoti. na paribhotabboti na paribhavitabbo,
"kimesa ñassatī"ti evaṁ na gahetabboti vuttaṁ hoti.
[516] kaṅkhī vecikicchīti sabhiyo bhagavatā saddhiṁ sammodamāno evaṁ
bhagavato rūpasampattidamūpasamasūcitaṁ sabbaññutaṁ sambhāvayamāno vigatuddhacco hutvā
āha "kaṅkhī vecikicchī"ti. tattha "labheyyaṁ nu kho imesaṁ byākaraṇan"ti evaṁ
pañhānaṁ byākaraṇakaṅkhāya kaṅkhī. "ko nu kho imassa cimassa ca pañhassa
attho"ti evaṁ vicikicchāya vecikicchī. dubbalavicikicchāya vā tesaṁ pañhānaṁ
atthe kaṅkhanato kaṅkhī, balavatiyā vicinanto kicchatiyeva, na sakkoti sanniṭṭhātunti

footnote: 1 chaßēéa. appatītatā 2 chaßēéa. sabbaññupaṭiññānampi 3 chaßēéa. tucchakattaṁ

page number: 249

vecikicchī. abhikaṅkhamānoti ativiya patthayamāno. tesantakaroti tesaṁ pañhānaṁ
antakaro. bhavantova evaṁ bhavāhīti dassento āha "pañhe me puṭṭho
.pe. byākarohi me"ti tattha pañhe me"ti pañhe mayā. puṭṭhoti pucchito.
anupubbanti pañhassa paṭipāṭiyā. anudhammanti atthānurūpaṁ pāḷiṁ āropento.
byākarohi meti mayhaṁ byākarohi.
[517] dūratoti so kira ito cito cāhiṇḍanto sattayojanasatamaggato
āgato. tenāha bhagavā "dūrato āgatosī"ti, kassapassa bhagavato vā sāsanato
āgatattā "dūrato āgatosī"ti naṁ āha.
[518] puccha manti imāya panassa gāthāya sabbaññupavāraṇaṁ pavāreti.
tattha manasicchasīti manasā icchasi.
yaṁ vatāhanti yaṁ vata ahaṁ. attamanoti pītipāmojjasomanassehi phuṭṭhacitto. 1-
udaggoti dāyena cittena ca abbhunnato. idaṁ pana padaṁ sabbapāṭhesu atthi.
idāni yehi dhammehi attamano, te dassento āha "pamudito pītisomanassajāto"ti.
[519] kiṁ pattinanti kiṁ pattaṁ 2- kimadhigataṁ. soratanti suvūpasantaṁ.
"suratan"tipi pāṭho, suṭṭhu uparatanti attho. dantanti damitaṁ. buddhoti vibuddho,
buddhaboddhabbo 3- vā. evaṁ sabhiyo ekekāya gāthāya cattāro cattāro
katvā pañcahi gāthāhi vīsati pañhe pucchi. bhagavā panassa ekamekaṁ pañhaṁ
ekamekāya gāthāya katvā arahattanikūṭeneva vīsatiyā gāthāhi byākāsi.
[520] tattha yasmā bhinnakileso paramatthabhikkhu, so ca nibbānappatto
hoti, tasmā assa "kiṁ pattinamāhu bhikkhunan"ti imaṁ pañhaṁ byākaronto

footnote: 1 chaßēéa. phuṭacitto 2 ka. pattiṁ 3 ka. buddhabodhito

page number: 250

"pajjenā"tiādimāha. tassattho:- yo attanā bhāvitena maggena parinibbānagato
kilesaparinibbānaṁ patto, parinibbānagatattā eva ca vitiṇṇakaṅkho
vipattimpattihānivuḍḍhiucchedasassatāpuññapuññabhedaṁ "vibhavañca bhavañca vippahāya
maggavāsaṁ vusitavā khīṇapunabbhavoti ca etesaṁ thutivacanānaṁ araho, so
bhikkhūti.
[521] yasmā pana vippaṭipattito suṭṭhu uparatabhāvena nānappakārakilesavūpasamena
ca sorato hoti, tasmā tamatthaṁ dassento "sabbattha upekkhako"ti-
ādinā nayena dutiyapañhabyākaraṇamāha. tassattho:- yo sabbattha rūpādīsu
ārammaṇesu "cakkhunā rūpaṁ disvā neva sumano hoti, na dummano"ti evaṁ
pavattāya chaḷaṅgupekkhāya upekkhako, vepullappattāya satiyā satimā na so
hiṁsati neva hiṁsati kañci tasathāvarādibhedaṁ sattaṁ sabbaloke sabbasmimpi loke,
tiṇṇoghattā tiṇṇo, samitapāpattā samaṇo, āvilasaṅkappappahānā anāvilo.
yassa cime rāgadosamohamānadiṭṭhikilesaduccaritasaṅkhātā sattussadā keci oḷārikā
vā sukhumā vā na santi, so imāya upekkhāvihāritāya sativepullatāya
ahiṁsakatāya ca vippaṭipatto suṭṭhu uparatabhāvena iminā oghādinānappakārakilesavūpasamena
ca soratoti
[522] yasmā ca bhāvitindriyo nibbhayo nibbikāro danto hoti,
tasmā tamatthaṁ dassento "yassindriyānī"ti gāthāya tatiyapañhaṁ byākāsi.
tassattho:- yassa cakkhvādīni chaḷindriyāni gocarabhāvanāya aniccādiṁ tilakkhaṇaṁ
āropetvā vāsanābhāvanāya satisampajaññagandhaṁ gāhāpetvā ca bhāvitāni, tāni
ca kho yathā ajjhattaṁ gocarabhāvanāya, evaṁ pana bahiddhā ca sabbaloketi
yattha yattha indriyānaṁ vekallatā vekallato 1- vā sambhavo, tattha tattha

footnote: 1 chaßēéa. vekallatāya, i. vekalyatāya

page number: 251

nābhijjhādivasena bhāvitānīti evaṁ nibbijjha ñatvā paṭivijjhitvā imaṁ parañca
lokaṁ sakasantatikkhandhalokaṁ parasantatikkhandhalokañca adandhamaraṇaṁ maritukāmo kālaṁ
kaṅkhati, jīvitakkhayakālaṁ āgameti paṭimāneti, na bhāyati maraṇassa. yathāha thero:-
"maraṇe me bhayaṁ natthi nikkanti natthi jīvite 1-
nābhikaṅkhāmi maraṇaṁ nābhikaṅkhāmi jīvitaṁ
kālañca paṭikaṅkhāmi nibbisaṁ bhatako yathā"ti. 2-
bhāvito sa dantoti evaṁ bhāvitindriyo so dantoti.
[523] yasmā pana buddho nāma buddhisampanno kilesaniddā vibuddho
ca, tasmā tamatthaṁ dassento "kappānī"ti gāthāya catutthapañhaṁ byākāsi.
tattha kappānīti taṇhādiṭṭhiyo. tā hi tathā tathā vikappanato "vikappānī"ti
vuccanti. viceyyāti aniccādibhāvena sammasitvā. kevalānīti sakalāni. saṁsāranti
yo cāyaṁ:-
"khandhānañca paṭipāṭi dhātuāyatanāna ca
abbocchinnaṁ vattamānā saṁsāroti pavuccatī"ti
evaṁ khandhādipaṭipāṭisaṅkhāto saṁsāro, taṁ saṁsārañca kevalaṁ viceyya. ettāvatā
khandhānaṁ mūlabhūtesu kammakilesesu khandhesu cāti evaṁ tīsupi vaṭṭesu vipassanaṁ
āha. dubhayaṁ cutūpapātanti sattānaṁ cutiṁ upapātanti imañca ubhayaṁ viceyya
ñatvāti attho. etena cutūpapātañāṇaṁ āha. vigatarajamanaṅgaṇaṁ visuddhanti
rāgādirajānaṁ vigamā aṅgaṇānaṁ abhāvā malānañca vigatattā 3- vigatarajamanaṅgaṇaṁ
visuddhaṁ. pattaṁ jātikkhayanti nibbānappattaṁ. tamāhu buddhanti taṁ imāya
lokuttaravipassanāya cutūpapātañāṇabhedāya buddhiyā sampannattā imāya

footnote: 1 khuṭhera. 26/20/263 2 khuṭhera. 26/606-7/356-7 3 chaßēéa.,i. vigamā

page number: 252

ca vigatarajāditāya kilesaniddāvibuddhattā tāya paṭipadāya jātikkhayaṁ pattaṁ
buddhamāhu.
atha vā kappāni viceyya kevalānīti "anekepi saṁvaṭṭavivaṭṭakappe
amutrāsin"tiādinā 1- nayena vicinitvāti attho. etena paṭhamavijjamāha.
saṁsāraṁ dubhayaṁ cutūpapātanti sattānaṁ cutiṁ, upapātanti imañca ubhayaṁ saṁsāraṁ
"ime vata bhonto sattā"tiādinā nayena vicinitvāti attho. etena
dutiyavijjamāha. avasesena tatiyavijjamāha. āsavakkhayañāṇena hi vigatarajāditā
ca nibbānappatti ca hoti. 2- tamāhu buddhanti evaṁ vijjāttayabhedabuddhisampannaṁ
taṁ buddhamāhūti.
[525] evaṁ paṭhamagāthāya vuttapañhe vissajjetvā dutiyagāthāya
vuttapañhesupi yasmā brahmabhāvaṁ seṭṭhabhāvaṁ patto paramatthabrāhmaṇo
bāhitasabbapāpo hoti, tasmā tamatthaṁ dassento "bāhitvā"ti gāthāya paṭhamapañhaṁ
byākāsi. tassattho:- yo catutthamaggena bāhitvā sabbapāpakāni ṭhitatto,
ṭhito icceva vuttaṁ hoti, bāhitapāpattā eva ca vimalo, vimalabhāvaṁ brahmabhāvaṁ
seṭṭhabhāvaṁ patto, paṭippassaddhasamādhivikkhepakarakilesamalena aggaphalasamādhinā
sādhu samāhito, saṁsārahetusamatikkamena saṁsāramaticca pariniṭṭhitakiccatāya kevalī,
so taṇhādiṭṭhīhi anissitattā anissito, 3- lokadhammehi nibbikārattā "tādī"ti
ca pavuccati, evaṁ thutiraho sa brahmā so brāhmaṇoti.
[526] yasmā pana samitapāpatāya samaṇo, nhātapāpatāya nhātako,
āgūnaṁ akaraṇena ca nāgoti pavuccati, tasmā tamatthaṁ dassento tato aparāhi
tīhi gāthāhi tayo pañhe byākāsi. tattha samitāvīti ariyamaggena kilese

footnote: 1 vißēáahāvi. 1/12/5, khu.iti. 25/99/317 2 chaßēéa.,i. hotīti 3 chaßēéa.,i. asito

page number: 253

sametvā ṭhito. samaṇo pavuccati 1- tathattāti tathārūpo samaṇo pavuccatīti.
ettāvatā pañho byākato hoti, sesañhi 2- tasmiṁ samaṇe sabhiyassa
bahumānajananatthaṁ thutivacanaṁ. yo hi samitāvī, so puññapāpānaṁ appaṭisandhikaraṇena
pahāya puññapāpaṁ rajānaṁ vigamena virajo, aniccādivasena ñatvā imaṁ parañca
lokaṁ jātimaraṇaṁ upātivatto tādi ca hoti.
[527] ninhāya .pe. nhātakoti ettha ca yo ajjhattabahiddhāsaṅkhāte
sabbasmimpi āyatanaloke ajjhattabahiddhārammaṇavasena uppattirahāni
sabbapāpakāni maggañāṇena ninhāya dhovitvā tāya ninhātapāpakatāya
taṇhādiṭṭhikappehi kappiyesu devamanussesu kappaṁ na eti, taṁ nhātakamāhūti
evamattho daṭṭhabbo.
[528] catutthagāthāyapi āguṁ na karoti kiñci loketi yo loke
appamattakampi pāpasaṅkhātaṁ āguṁ na karoti, nāgo pavuccati tathattāti.
ettāvatā pañho byākato hoti, sesaṁ pubbanayeneva thutivacanaṁ. yo hi
maggena pahīnāaguttā āguṁ na karoti, so kāmayogādike sabbayoge
dasasaṁyojanabhedāni ca sabbabandhanāni visajja jahitvā sabbattha khandhādīsu
kenaci saṅgena na sajjati, dvīhi ca vimuttīhi vimutto, tādi ca hotīti.
[530] evaṁ dutiyagāthāya vuttapañhe vissajjetvā tatiyagāthāya
vuttapañhesupi yasmā "khettānī"ti āyatanāni vuccanti. yathāha "cakkhupetaṁ
cakkhvāyatanampetaṁ .pe. khettampetaṁ vatthupetan"ti. 3- tāni ca 4- vijeyya
vijetvā abhibhavitvā, viceyya vā aniccādibhāvena vicinitvā upaparikkhitvā
kevalāni anavasesāni, visesato pana saṅgahetubhūtaṁ dibbaṁ mānusakañca

footnote: 1 chaßēéa. pavuccate 2 chaßēéa.,i. sesaṁ
footnote: 3 abhi.saṅ. 34/596/182 4 chaßēéa.,i. ca-saddo na dissati

page number: 254

brahmakkhettaṁ, yaṁ dibbaṁ dvādasāyatanabhedaṁ tathā mānusakañca, yañca brahmakkhettaṁ
chaḷāyatane cakkhvāyatanādidvādasāyatanabhedaṁ, taṁ sabbampi vijeyya, viceyya vā.
yato 1- yadetaṁ sabbesaṁ khettānaṁ mūlabandhanaṁ avijjābhavataṇhādi, tasmā
sabbakkhettamūlabandhanā pamutto. evametesaṁ khettānaṁ vijitattā vicinitattā
vā khettajino nāma hoti, tasmā "khettānī"ti imāya gāthāya paṭhamapañhaṁ
byākāsi. tattha keci "kammaṁ khettaṁ, viññāṇaṁ bījaṁ, taṇhā sineho"ti 2-
vacanato kammāni khettānīti vadanti. dibbaṁ mānusakañca brahmakkhettanti
ettha ca devūpagaṁ kammaṁ dibbaṁ, manussūpagaṁ kammaṁ mānusakaṁ, brahmūpagaṁ kammaṁ
brahmakkhettanti vaṇṇayanti. sesaṁ vuttanayameva.
[531] yasmā pana sakaṭṭhena kosasadisattā "kosānī"ti kammāni
vuccanti, tesañca lunanā samucchedanā kusalo hoti, tasmā tamatthaṁ dassento
"kosānī"ti gāthāya dutiyapañhaṁ byākāsi. tassattho:- lokiyalokuttaravipassanāya
visayato kiccato ca aniccādibhāvena kusalākusalakammasaṅkhātāni 3- kosāni viceyya
kevalāni, visesato pana saṅgahetubhūtaṁ aṭṭhakāmāvacarakusalacetanābhedaṁ dibbaṁ
mānusakañca navamahaggatakusalacetanābhedañca brahmakosaṁ viceyya, tato imāya
maggabhāvanāya avijjābhavataṇhādibhedā sabbakosānaṁ mūlabandhanā pamutto
evametesaṁ kosānaṁ lunanā "kusalo"ti pavuccati, tathattā tādī ca hotīti.
atha vā sattānaṁ dhammānañca nivāsanaṭṭhena asikosasadisattā "kosānī"ti
tayo bhavā dvādasāyatanāni ca veditabbāni. evamettha 4- yojanā kātabbā.
[532] yasmā ca na kevalaṁ paṇḍatīti imināva "paṇḍito"ti vuccati,
apica kho pana paṇḍarāni ito upagato pavicayapaññāya allīnotipi

footnote: 1 ka. tato 2 aṅṭika. 20/77/217
footnote: 3 ka. kusalakammasaṅkhātāni 4 sī.,i. yato etehipettha

page number: 255

"paṇḍito"ti vuccati, tasmā tamatthaṁ dassento "dubhayānī"ti gāthāya tatiyapañhaṁ
byākāsi. tassattho:- ajjhattaṁ bahiddhā cāti evaṁ dubhayāni 1- aniccādibhāvena
viceyya. paṇḍarānīti āyatanāni. tāni hi pakatiparisuddhattā ruḷhiyā ca evaṁ
vuccanti, tāni viceyya imāya paṭipattiyā niddhantamalattā suddhapañño 2-
paṇḍitoti pavuccati tathattā yasmā tāni paṇḍarāni paññāya ito hoti,
sesamassa thutivacanaṁ. so hi pāpapuññasaṅkhātaṁ kaṇhasukkamupātivatto, tādī ca
hoti, tasmā evaṁ thutoti.
[533] yasmā pana "monaṁ vuccati ñāṇaṁ, yā paññā pajānanā
.pe. sammādiṭṭhi, tena ñāṇena samannāgato munī"ti vuttaṁ, tasmā tamatthaṁ
dassento "asatañcā"ti gāthāya catutthapañhaṁ byākāsi. tassattho:- yvāyaṁ
akusalakusalappabhedo asatañca satañca dhammo, taṁ ajjhattaṁ bahiddhāti imasmiṁ
sabbaloke pavicayañāṇena asatañca satañca ñatvā dhammaṁ tassa ñātattā
eva rāgādibhedato sattavidhaṁ saṅgaṁ taṇhādiṭṭhibhedato duvidhaṁ jālañca aticca
atikkamitvā ṭhito, so tena monasaṅkhātena pavicayañāṇena samannāgatattā
muni. devamanussehi pūjanīyoti 3- imaṁ panassa thutivacanaṁ. so hi khīṇāsavamunittā
devamanussānaṁ pūjāraho hoti, tasmā evaṁ thutoti. 4-
[535] evaṁ tatiyagāthāya vuttapañhe vissajjetvā catutthagāthāya
vuttapañhesu yasmā yo catūhi maggañāṇavedehi kilesakkhayaṁ karonto gato, so
paramatthato vedagū nāma hoti. yo ca sabbasamaṇabrāhmaṇānaṁ satthasaññitāni
vedāni, tāyeva maggabhāvanāya kiccato aniccādivasena viceyya. tattha
chandarāgappahānena tameva sabbavedamaticca yā vedappaccayā vā aññathā vā

footnote: 1 chaßēéa. ubhayāni 2 chaßēéa. suddhipañño
footnote: 3 ka. pūjiyoti 4 chaßēéa. thuto

page number: 256

uppajjanti vedanā, tāsu sabbavedanāsu vītarāgo hoti, tasmā tamatthaṁ
dassento "idaṁ pattinan"ti avatvā "vedānī"ti gāthāya paṭhamapañhaṁ byākāsi.
yasmā vā yo 1- pavicayapaññāya vedāni viceyya, tattha chandarāgappahānena
sabbavedamaticca vattati, so satthasaññitāni vedāni gato ñāto atikkanto
ca hoti. yo vedanāsu vītarāgo, sopi vedanāsaññitāni vedāni gato
atikkanto ca hoti. vedāni gatotipi vedagū, tasmā tampi atthaṁ dassento
"idaṁ pattinan"ti avatvā imāya gāthāya paṭhamapañhaṁ byākāsi.
[536] yasmā pana dutiyapañhe "anuvidito"ti anubuddho vuccati, so
ca anuvicca papañcanāmarūpaṁ ajjhattaṁ attano santāne taṇhāmānadiṭṭhibhedaṁ
papañcaṁ tappaccayā nāmarūpañca aniccānupassanādīhi anuvicca anuviditvā, na
kevalaṁ taṁ 2- ajjhattaṁ, bahiddhā ca rogamūlaṁ, parasantāne ca imassa nāmarūparogassa
mūlaṁ avijjābhavataṇhādiṁ, tameva vā papañcaṁ anuvicca tāya bhāvanāya
sabbesaṁ rogānaṁ mūlabandhanā, sabbasmā vā rogānaṁ mūlabandhanā,
avijjābhavataṇhādibhedā tamhā eva vā papañcā pamutto hoti, tasmā taṁ dassento
"anuviccā"ti gāthāya dutiyapañhaṁ byākāsi.
[537] "kathañca viriyavā"ti ettha pana yasmā yo ariyamaggena
sabbapāpakehi virato, tathā viratattā ca āyatiṁ appaṭisandhitāya nirayadukkhamaticca
ṭhito viriyavāso vīriyaniketo, so 3- khīṇāsavo "viriyavā"ti vattabbataṁ arahati,
tasmā tamatthaṁ dassento "virato"ti gāthāya tatiyapañhaṁ byākāsi. padhānavā
dhīro tādīti imāni panassa thutivacanāni. so hi padhānavā maggajjhānapadhānena,

footnote: 1 ka. yasmā tāya 2 chaßēéa. na kevalañca
footnote: 3 sī. so vā, i. se vā

page number: 257

dhīro kilesārividdhaṁsanasamatthatāya, tādī nibbikāratāya, tasmā evaṁ thuto. sesaṁ
yojetvā vattabbaṁ.
[538] "ājāniyo kinti nāma hotī"ti ettha pana yasmā
pahīnasabbavaṅkadoso kāraṇākāraṇaññū asso vā hatthī vā "ājāniyo hotī"ti
loke vuccati, na ca tassa sabbaso te dosā pahīnā eva. khīṇāsavassa pana
te pahīnā, tasmā so "ājāniyo"ti paramatthato vattabbataṁ arahatīti dassento
"yassā"ti gāthāya catutthapañhaṁ byākāsi. tassattho:- ajjhattaṁ bahiddhā cāti
evaṁ ajjhattabahiddhāsaṁyojanasaṅkhātāni yassa assu lunāni bandhanāni paññāsatthena
chinnāni padālitāni. saṅgamūlanti yāni tesu tesu vatthūsu saṅgassa
sajjanāya anatikkamanāya mūlaṁ honti, atha vā yassa assu lunāni rāgādīni
bandhanāni yāni ajjhattaṁ bahiddhā ca saṅgamūlāni honti, so sabbasmā
saṅgānaṁ mūlabhūtā, 1- sabbasaṅgānaṁ vā mūlabhūtā bandhanā pamutto "ājāniyo"ti
vuccati, tathattā tādi ca hotīti.
[540] evaṁ catutthagāthāya vuttapañhe vissajjetvā pañcamagāthāya
vuttapañhesupi yasmā yaṁ chandajjhenamattena akkharacintakā sottiyaṁ vaṇṇayanti,
vohāramattasottiyo so. ariyo pana bāhusaccena nissutapāpatāya ca
paramatthasottiyo hoti, tasmā tamatthaṁ dassento "idaṁ pattinan"ti avatvā
"sutvā"ti gāthāya paṭhamapañhaṁ byākāsi. tassattho:- yo imasmiṁ loke
sutamayapaññākiccavasena sutvā kattabbakiccavasena vā sutvā vipassanūpagaṁ
sabbadhammaṁ aniccādivasena abhiññāya sāvajjānavajjaṁ yadatthi kiñci, imāya
paṭipadāya kilese kilesaṭṭhāniye ca dhamme abhibhavitvā abhibhūti saṅkhaṁ gato, taṁ

footnote: 1 ka. saṅgamūlabhūtā

page number: 258

sutvā sabbadhammaṁ abhiññāya loke sāvajjānavajjaṁ yadatthi kiñci, abhibhuṁ
sutavattā 1- sottiyoti āhu, yasmā ca yo akathaṁkathī kilesabandhanehi vimutto,
rāgādīhi īghehi anīgho ca hoti sabbadhi sabbesu dhammesu khandhāyatanādīsu,
tasmā taṁ akathaṁkathī vimuttaṁ anīghaṁ sabbadhi nissutapāpakattāpi "sottiyo"ti
āhūti.
[541] yasmā pana hitakāmena janena araṇīyato ariyo hoti,
adhigamanīyatoti 2- attho, tasmā yehi guṇehi so araṇīyo 3- hoti, te dassentā
"chetvā"ti gāthāya dutiyapañhaṁ byākāsi. tassattho:- cattāri āsavāni dve ca
ālayāni paññāsatthena chetvā vidvā viññū vibhāvī catumaggañāṇī so
punabbhavavasena na upeti gabbhaseyyaṁ, kiñci yoniṁ 4- na upagacchati, kāmādibhedañca
saññaṁ tividhaṁ kāmaguṇasaṅkhātañca paṅkaṁ panujja panuditvā taṇhādiṭṭhikappānaṁ
aññatarampi kappaṁ na eti, evaṁ āsavacchedādiguṇasamannāgataṁ tamāhu ariyoti.
yasmā vā pāpakehi ārakattā ariyo hoti anaye ca anirīyanā, tasmā tampi
atthaṁ dassento imāya gāthāya dutiyapañhaṁ byākāsi. āsavādayo hi pāpakā
dhammā anayasammatā, te cānena chinnā panuṇṇā, 5- na ca tehi kampati,
iccassa te ārakā honto, na ca tesu irīyati, tasmā ārakāssa honti
pāpakā dhammāti imināpatthena, anaye na irīyatīti imināpatthena tamāhu ariyoti
ca evampettha yojanā veditabbā, "vidvā so na upeti gabbhaseyyan"ti idaṁ
panimasmiṁ atthavikappe thutivacanameva hoti.

footnote: 1 sī. sutavanto 2 chaßēéa. abhigamanīyatoti
footnote: 3 ma.,ka. yo ariyo 4 chaßēéa. kañci yoniṁ
footnote: 5 chaßēéa. panunnā

page number: 259

[542] "kathaṁ caraṇavā"ti ettha ca pana yasmā caraṇehi pattabbaṁ
patto "caraṇavā"ti vattabbataṁ arahati, tasmā taṁ dassento "yo idhā"ti
gāthāya tatiyapañhaṁ byākāsi. tattha yo idhāti yo imasmiṁ sāsane, caraṇesūti
sīlādīsu hemavatasutte 1- vuttapaṇṇarasadhammesu. nimittaṭṭhe bhummavacanaṁ.
pattipattoti pattabbaṁ patto yo caraṇanimittaṁ caraṇahetu caraṇapaccayā pattabbaṁ arahattaṁ
pattoti vuttaṁ hoti. caraṇavā soti so imāya caraṇehi pattabbapattiyā
caraṇavā hotīti. ettāvatā pañhabyākaraṇaṁ 2- hoti, sesamassa thutivacanaṁ. yo hi
caraṇehi pattipatto, so kusalo ca hoti cheko, sabbadā ca ājānāti
nibbānadhammaṁ, niccaṁ nibbānaninnacittatāya sabbattha ca khandhādīsu na sajjati,
dvīhi ca vimuttīhi vimuttacitto hoti, paṭighā yassa 3- na santīti.
[543] yasmā pana kammādīnaṁ paribbājanena paribbājako nāma hoti,
tasmā tamatthaṁ dassento "dukkhavepakkan"ti gāthāya catutthapañhaṁ byākāsi.
tattha vipāko eva vepakkaṁ, dukkhaṁ vepakkaṁ assāti dukkhavepakkaṁ. pavattidukkhajananato
sabbampi tedhātukakammaṁ vuccati. uddhanti atītaṁ. adhoti anāgataṁ. tiriyaṁ vāpi
majjheti paccuppannaṁ. tañhi na uddhaṁ na adho, tiriyaṁ ubhinnaṁ ca antarā,
tena "majjhe"ti vuttaṁ. paribbājayitvāti nikkhāmetvā niddhametvā. pariññacārīti
paññāya paricchinditvā caranto. ayaṁ tāva apubbapadavaṇṇanā. ayaṁ panassa 4-
adhippāyayojanā:- yo tiyaddhapariyāpannampi dukkhajanakaṁ yadatthi kiñci kammaṁ,
taṁ sabbampi ariyamaggena taṇhāvijjāsinehe sosento appaṭisandhijanakabhāvakaraṇena
paribbājayitvā tathā paribbājitattā eva ca taṁ kammaṁ pariññāya
caraṇato pariññacārī. na kevalañca kammameva, māyaṁ mānamathopi lobhakodhaṁ imepi

footnote: 1 khu.su. 25/153-82/364-68 2 chaßēéa.,i. pañho bayākato
footnote: 3 ka. paṭighā assa 4 chaßēéa. ayaṁ pana

page number: 260

dhamme pahānapariññāya pariññacārī, pariyantamakāsi nāmarūpaṁ, nāmarūpassa ca
pariyantamakāsi paribbājesi iccevattho. imesaṁ kammādīnaṁ paribbājanena taṁ
paribbājakamāhu. pattipattanti idaṁ panassa thutivacanaṁ.
[544] evaṁ pañhabyākaraṇena tuṭṭhassa pana sabhiyassa "yā ca tīṇī"ti-
ādīsu abhitthavanagāthāsu osaraṇānīti ogahaṇāni 1- tiṭṭhāni, diṭṭhiyoti attho.
tāni yasmā sakkāyadiṭṭhiyā saha brahmajāle vuttadvāsaṭṭhidiṭṭhigatāni gahetvā
tesaṭṭhi honti, yasmā ca tāni aññatitthiyasamaṇānaṁ pavādabhūtāni satthanissitāni 2-
tehi upadisitabbavasena, na uppattivasena. uppattivasena pana yadetaṁ "itthiṁ
puriso"ti saññakkharaṁ vohāranāmaṁ, yā cāyaṁ micchāparivitakkānussavādivasena
"evarūpena attanā bhavitabban"ti bālānaṁ viparītasaññā uppajjati,
tadubhayanissitāni tesaṁ vasena uppajjanti, na attapaccakkhāni. tāni ca bhagavā
vineyya vinayitvā oghatamagā oghatamaṁ oghandhakāraṁ agā atikkanto.
"oghantamagā"tipi pāṭho, so 3- oghānaṁ antamagā, tasmā āha "yāni ca
tīṇi .pe. tamagā"ti.
[545] tato paraṁ vaṭṭadukkhassa antaṁ pārañca nibbānaṁ appattiyā 4-
dukkhābhāvato tappaṭipakkhato ca taṁ sandhāyāha "antagūsi pāragū dukkhassā"ti.
atha vā pāragū bhagavā nibbānaṁ gatattā, taṁ ālapanto āha, "pāragū antagūsi
dukkhassā"ti ayamettha sambandho. sammā ca buddho sāmañca buddhoti
sammāsambuddho. taṁ maññeti tameva maññāmi, na aññanti accādarena
bhaṇanti. 5- jutimāti paresampi andhakāravidhamanena jotisampanno. matimāti 6-

footnote: 1 sī.,i. ogahanāni 2 chaßēéa.,i. satthāni sitāni
footnote: 3 chaßēéa. ayaṁ pāṭho na dissati 4 chaßēéa. tappattiyā
footnote: 5 chaßēéa. bhaṇati 6 chaßēéa.,i. mutimāti

page number: 261

aparappaccayañeyyañāṇasamatthāya matiyā paññāya sampanno. pahūtapaññoti
anantapañño. idha sabbaññutaññāṇaṁ adhippetaṁ. dukkhassantakarāti āmantento
āha. atāresi manti kaṅkhāto maṁ tāresi.
[546-9] yaṁ metiādigāthāya 1- namakārakaraṇaṁ bhaṇati. tattha kaṅkhitanti
vīsatipañhanissitaṁ atthaṁ sandhāyāha. so hi tena kaṅkhito ahosi. monapathesūti
ñāṇapathesu. vinaḷīkatāti vigatanaḷā katā, ucchinnāti vuttaṁ hoti. nāga
nāgassāti evaṁ āmantanavacanaṁ, etassa "bhāsato anumodantī"ti iminā sambandho.
"dhammadesanan"ti pāṭhaseso. sabbe devāti ākāsaṭṭhā ca bhummaṭṭhā ca.
nāradapabbatāti tepi kira dve devagaṇā paññavanto, tepi anumodantīti
sabbaṁ pasādena ca namakārakaraṇaṁ bhaṇati.
[550-53] anumodanārahaṁ byākaraṇasampadaṁ sutvā "namo te"ti añjaliṁ
paggahetvā āha. purisājaññāti purisesu jātisampannā. paṭipuggaloti paṭibhāgo
puggalo tuvaṁ buddho catusaccapaṭivedhena, satthā anusāsaniyā satthavāhatāya ca,
mārābhibhū catumārābhibhavena, muni buddhamuni. upadhīti khandhakilesakāmaguṇābhisaṅkhārabhedā
cattāro. vaggūti abhirūpaṁ puññe cāti lokiye na limpasi tesaṁ akaraṇena
pubbe katānampi vā āyatiṁ phalupabhogābhāvena vā, tannimittena vā
taṇhādiṭṭhilepena. vandati satthunoti evaṁ bhaṇanto gopphakesu pariggahetvā
pañcaṅgapatiṭṭhitaṁ 2- vandi.
aññatitthiyapubboti aññatitthiyo eva. ākaṅkhatīti icchati. āraddhacittāti
abhirādhitacittā. apica mettha puggalavemattatā viditāti apica mayā ettha
aññatitthiyānaṁ parivāse puggalanānattaṁ viditaṁ, na sabbeneva parivasitabbanti.

footnote: 1 sī.,ka. aḍḍhagāthāya 2 chaßēéa. pañcapatiṭṭhitaṁ

page number: 262

kena pana na parivasitabbaṁ? aggiyehi jaṭilehi, sākiyena jātiyā, liṅgaṁ
vijahitvā āgatena. avijahitvā āgatopi ca yo maggaphalapaṭilābhāya hetusampanno
hoti, tādisova sabhiyo paribbājako, tasmā bhagavā "tava pana sabhiya titthiyavatta-
pūraṇatthāya parivāsakāraṇaṁ natthi, atthatthiko tvaṁ `maggaphalapaṭilābhāya
hetusampanno'ti viditaṁ etaṁ mayā"ti tassa pabbajjaṁ anujānanto āha "apica
mettha puggalavemattatā viditā"ti. sabhiyo pana attano ādaraṁ dassento
āha "sace bhante"ti. taṁ sabbaṁ aññañca tathārūpaṁ uttānatthattā pubbe
vuttanayattā ca idha na vaṇṇitaṁ, yato pubbe vaṇṇitānusāreneva veditabbanti.
paramatthajotikāya khuddakaṭṭhakathāya
suttanipātaṭṭhakathāya
sabhiyasuttavaṇṇanā niṭṭhitā.
-----------
7. selasuttavaṇṇanā
evamme sutanti selasuttaṁ. kā uppatti? ayamevassa 1- nidāne vuttā.
atthavaṇṇanākkamepi cassa pubbasadisaṁ pubbe vuttanayeneva veditabbaṁ. yaṁ
pana avuttaṁ, 2- taṁ uttānatthāni padāni pariharantā vaṇṇayissāma. aṅguttarāpesūti
aṅgā eva so janapado, gaṅgāya pana yā uttarena āpo, tāsaṁ avidūrattā
"uttarāpo"tipi vuccati. kataragaṅgāya uttarena yā āpoti? mahāmahīgaṅgāya.
tatrāyaṁ tassā nadiyā āvibhāvatthaṁ ādito pabhuti vaṇṇanā:- ayaṁ kira
jambudīpo dasasahassayojanappamāṇo. 3- tattha catusahassayojanappamāṇo 3- padeso
udakena ajjhotthato "samuddo"ti saṅkhaṁ gato. tisahassayojanappamāṇe manussā

footnote: 1 chaßēéa.,i. ayameva, yāssa 2 chaßēéa.,i. apubbaṁ 3 chaßēéa..... yojanaparimāṇo

page number: 263

vasanti. tisahassayojanappamāṇe himavā patiṭṭhito ubbedhena pañcayojanasatiko 1-
caturāsītisahassakūṭehi paṭimaṇḍito samantato sandamānapañcamahānadīvicitro, 2-
yattha āyāmavitthārena gambhīratāya ca paññāsapaññāsayojanā diyaḍḍhayojanasataparimaṇḍalā
pūraḷāsasuttavaṇṇanāyaṁ vuttā anotattādayo satta mahāsarā
patiṭṭhitā.
tesu anotatto sudassanakūṭaṁ citrakūṭaṁ kāḷakūṭaṁ gandhamādanakūṭaṁ kelāsakūṭanti
imehi pañcahi pabbatehi parikkhitto. tattha sudassanakūṭaṁ suvaṇṇamayaṁ
dviyojanasatubbedhaṁ antovaṅkaṁ kākamukhasaṇṭhānaṁ tameva saraṁ paṭicchādetvā ṭhitaṁ,
citrakūṭaṁ sabbaratanamayaṁ, kāḷakūṭaṁ añjanamayaṁ. gandhamādanakūṭaṁ masāragallamayaṁ 3- abbhantare
muggavaṇṇaṁ nānappakāraosadhasañchannaṁ kāḷapakkhuposathadivase ādittamiva aṅgāraṁ
jalantaṁ tiṭṭhati, kelāsakūṭaṁ rajatamayaṁ. sabbāni sudassanena samānubbedhasaṇṭhānāni
tameva saraṁ paṭicchādetvā ṭhitāni. sabbāni samānubbedhasaṇṭhānāni tameva saraṁ
paṭicchādetvā ṭhitāni. sabbāni devānubhāvena nāgānubhāvena ca vassanti,
nadiyo ca tesu sandanti. taṁ sabbampi udakaṁ anotattameva pavisati. candimasūriyā
dakkhiṇena vā uttarena vā gacchantā pabbatantarena taṁ obhāsenti. ujuṁ
gacchantā na obhāsenti. tenevassa "anotattan"ti saṅkhā udapādi.
tattha manoharasilātalāni 4- nimmacchakacchapāni phalikasadisāni nimmalodakāni
nhānatiṭṭhāni supaṭiyattāni honti, yesu buddhapaccekabuddhakhīṇāsavā ca isigaṇā
ca nhāyanti, devayakkhādayo ca uyyānakīḷikaṁ kīḷanti.
catūsu cassa passesu sīhamukhaṁ hatthimukhaṁ assamukhaṁ usabhamukhanti cattāri
mukhāni honti, yehi catasso nadiyo sandanti. sīhamukhena nikkhantanadītīre

footnote: 1 ka. pañcayojanasato 2 chaßēéa.......pañcasatanadī....
footnote: 3 chaßēéa.,i. sānumayaṁ 4 ka. maroharasilāni

page number: 264

sīhā bahutarā honti, hatthimukhādīhi hatthiassausabhā. puratthimasadisato nikkhantanadī
anotattaṁ tikkhattuṁ padakkhiṇaṁ katvā itarā tisso nadiyo anupagamma pācīnahimavanteneva
amanussapathaṁ gantvā mahāsamuddaṁ pavisati. pacchimadisato ca uttaradisato
ca nikkhantanadiyopi tatheva padakkhiṇaṁ katvā pacchimahimavanteneva uttarahimavanteneva
ca amanussapathaṁ gantvā mahāsamuddaṁ pavisanti, dakkhiṇadisato nikkhantanadī pana
taṁ tikkhattuṁ padakkhiṇaṁ katvā dakkhiṇena ujukaṁ pāsāṇapiṭṭheneva saṭṭhiyojanāni
gantvā pabbataṁ paharitvā vuṭṭhāya pariṇāhena tigāvutappamāṇā udakadhārā
hutvā ākāsena saṭṭhiyojanāni gantvā tiyaggaḷe nāma pāsāṇe patitā,
pāsāṇo ca 1- udakadhārāvegena bhinno. tatra paññāsayojanappamāṇā tiyaggaḷā
nāma pokkharaṇī jātā, pokkharaṇiyā kūlaṁ bhinditvā pāsāṇaṁ pavisitvā 2-
saṭṭhiyojanāni gatā 3- tato ghanapaṭhaviṁ bhinditvā umaṅgena 4- saṭṭhiyojanāni
gantvā vijjhaṁ 5- nāma tiracchānapabbataṁ paharitvā hatthatale pañcāṅgulisadisā
pañcadhārā hutvā pavattati. sā tikkhattuṁ anotattaṁ padakkhiṇaṁ katvā gataṭṭhāne
"āvaṭṭagaṅgā"ti vuccati. ujukaṁ pāsāṇapiṭṭhena saṭṭhiyojanāni gataṭṭhāne
"kaṇhagaṅgā"ti vuccati. ākāsena saṭṭhiyojanāni gataṭṭhāne "ākāsagaṅgā"ti
vuccati. tiyaggaḷapāsāṇe patitvā catupaññāsayojanokāse ṭhitā 6-
"tiyaggaḷapokkharaṇī"ti vuccati. kūlaṁ bhinditvā pāsāṇaṁ pavisiya saṭṭhiyojanāni
gataṭṭhāne "bahalagaṅgā"ti vuccati. paṭhaviṁ bhinditvā umaṅgena saṭṭhiyojanāni gataṭṭhāne
"umaṅgagaṅgā"ti vuccati. vijjhaṁ nāma tiracchānapabbataṁ paharitvā pañcadhārā
hutvā pavattaṭṭhāne "gaṅgā yamunā aciravatī sarabhū mahī"ti pañcadhā vuccati.
evametā pañca mahāgaṅgā himavatā sambhavanti. tāsu yā ayaṁ pañcamī mahī

footnote: 1 chaßēéa.,i. pāsāṇo 2 chaßēéa. pavisiya
footnote: 3 ka. gantvā 4 sī.,i. ummaggena
footnote: 5 chaßēéa. viññaṁ 6 chaßēéa.,i. paññāsayojanokāse

page number: 265

nāma, sā idha "mahāmahīgaṅgā"ti adhippetā. tassā gaṅgāya uttarena yā
āpo, tāsaṁ avidūrattā so janapado "aṅguttarāpo"ti veditabbo. tasmiṁ
janapade aṅguttarāpesu.
cārikaṁ caramānoti addhānagamanaṁ kurumāno. tattha bhagavato duvidhā cārikā
turitacārikā ca aturitacārikā ca. tattha dūrepi bhabbapuggale disvā sahasā gamanaṁ
turitacārikā. sā mahākassapapaccuggamanādīsu daṭṭhabbā. taṁ paccuggacchanto hi bhagavā
muhutteneva tigāvutaṁ agamāsi, āḷavakadamanatthaṁ tiṁsayojanaṁ, tathā aṅgulimālassatthāya.
pukkusātissa pana pañcacattāḷīsayojanaṁ, mahākappinassa, vīsayojanasataṁ,
dhaniyassatthāya sattayojanasataṁ addhānaṁ agamāsi. ayaṁ turitacārikā nāma.
gāmanigamanagarapaṭipāṭiyā pana piṇḍapātacariyādīhi lokaṁ anuggaṇhantassa gamanaṁ
aturitacārikā nāma. ayaṁ idha adhippetā. evaṁ cārikaṁ caramāno. mahatāti
saṅkhyāmahatā guṇamahatā ca. bhikkhusaṁghenāti samaṇagaṇena. aḍḍhateḷasehīti aḍḍhena
teḷasahi, dvādasahi satehi paññāsāya ca bhikkhūhi saddhinti vuttaṁ hoti. yena
.pe. tadavasarīti āpaṇabahulatāya so nigamo "āpaṇo"tveva nāmaṁ labhi.
tasmiṁ kira vīsatiāpaṇamukhasahassāni vibhattāni ahesuṁ. yena disābhāgena, maggena
vā so aṅguttarāpānaṁ raṭṭhassa nigamo osaritabbo, tena avasari tadavasari
agamāsi, taṁ nigamaṁ anupāpuṇīti vuttaṁ hoti.
keṇiyo jaṭiloti keṇiyoti nāmena, jaṭiloti tāpaso. so kira
brāhmaṇamahāsālo, dhanarakkhanatthāya pana tāpasapabbajjaṁ samādāya rañño
paṇṇākāraṁ datvā bhūmibhāgaṁ gahetvā tattha assamaṁ kāretvā vasati kulasahassassa
nissayo hutvā. assamepi cassa eko tālarukkho divase ekaṁ suvaṇṇaphalaṁ
muñcatīti vadanti. so divā kāsāyāni dhāreti, jaṭā ca bandhati, rattiṁ yathāsukhaṁ

page number: 266

pañcahi kāmaguṇehi samappito samaṅgībhūto paricāreti. sakyaputtoti uccākula-
paridīpanaṁ. sakyakulā pabbajitoti saddhāya pabbajitabhāvaparibhāvadīpanaṁ, kenaci
pārijuññena anabhibhūto aparikkhīṇaṁyeva taṁ kulaṁ pahāya saddhāya pabbajitoti
vuttaṁ hoti. taṁ kho panāti itthambhūtākhyānaṭṭhe upayogavacanaṁ, tassa kho pana
bhoto gotamassāti attho. kalyāṇoti kalyāṇaguṇasamannāgato, seṭṭhoti vuttaṁ
hoti. kittisaddoti kittiyeva. thutighoso vā.
itipi so bhagavātiādimhi pana ayaṁ tāva yojanā:- so bhagavā itipi
arahaṁ, itipi sammāsambuddho .pe. itipi bhagavāti, iminā ca iminā ca
kāraṇenāti vuttaṁ hoti. tattha ārakattā, arīnaṁ arānaṁ ca hatattā, paccayādīnaṁ
arahattā, pāpakaraṇe rahābhāvāti imehi tāva kāraṇehi so bhagavā arahanti
veditabbo. ārakā hi so sabbakilesehi maggena savāsanānaṁ kilesānaṁ
viddhaṁsitattāti ārakattā arahaṁ. te cānena kilesārayo maggena hatāti arīnaṁ
hatattāpi arahaṁ. yañcetaṁ avijjābhavataṇhāmayanābhi puññādiabhisaṅkhārānaṁ
jarāmaraṇanemi āsavasamudayamayena akkhena vijjhitvā tibhavarathe samāyojitaṁ
anādikālapavattaṁ saṁsāracakkaṁ, tassānena bodhimaṇḍe vīriyapādehi sīlapaṭhaviyaṁ
patiṭṭhāya saddhāhatthena kammakkhayakarañāṇapharasuṁ gahetvā sabbe arā hatāti
arānaṁ hatattātipi 1- arahaṁ aggadakkhiṇeyyattā ca cīvarādipaccaye sakkāragarukārādīni
ca arahatīti paccayādīnaṁ arahattāpi arahaṁ. yathā ca loke keci paṇḍitamānino
bālā asilokabhayena raho pāpaṁ karonti, evaṁ nāyaṁ kadāci karotīti pāpakaraṇe
rahābhāvatopi arahaṁ. hoti cettha:-

footnote: 1 ka. hatattāpi

page number: 267

"ārakattā hatattā ca kilesārīna so muni
hatasaṁsāracakkāro paccayādīna cāraho
na raho karoti pāpāni arahaṁ tena pavuccatī"ti.
sammā sāmaṁ ca saccānaṁ buddhattā sammāsambuddho. atisayavisuddhāhi
vijjāhi abbhuttamena caraṇena ca samannāgatattā vijjācaraṇasampanno.
sobhanagamanattā, sundaraṁ ṭhānaṁ gatattā, suṭṭhu gatattā, sammā gadattā ca
sugato. sabbathāpi viditalokattā lokavidū. so hi bhagavā sabhāvato samudayato
nirodhato nirodhūpāyatoti sabbathā khandhāyatanādibhedaṁ saṅkhāralokaṁ avedi, "eko
loko sabbe sattā āhāraṭṭhitikā. dve lokā nāmañca rūpañca. tayo lokā
tisso vedanā. cattāro lokā cattāro āhārā. pañca lokā
pañcupādānakkhandhā. cha lokā cha ajjhattikāni āyatanāni. satta lokā satta
viññāṇaṭṭhitiyo. aṭṭha lokā aṭṭha lokadhammā. nava lokā nava sattāvāsā.
dasa lokā dasāyatanāni, dvādasa lokā dvādasāyatanāni. aṭṭhārasa lokā
aṭṭhārasa dhātuyo"ti 1- evaṁ sabbatthāpi 2- saṅkhāralokaṁ avedi. sattānaṁ āsayaṁ
jānāti, anusayaṁ jānāti, caritaṁ jānāti, adhimuttiṁ jānāti, apparajakkhe mahārajakkhe
tikkhindriye mudindriye svākāre suviññāpaye duviññāpaye bhabbe abhabbe
satte jānātīti sabbathāpi sattalokaṁ avedi, tathā ekacakkavāḷaṁ āyāmato ca
vitthārato ca yojanānaṁ dvādasa satasahassāni tīṇi sahassāni aḍḍhapañcamāni
ca satāni, parikkhepato pana 3- chattiṁsa satasahassāni dasa sahassāni aḍḍhuḍḍhāni
ca satāni.

footnote: 1 khu.paṭi. 31/112/126 2 chaßēéa. sabbatthā
footnote: 3 chaßēéa. ayaṁ saddo na dissati

page number: 268

tattha:-
duve satasahassāni cattāri nahutāni ca
ettakaṁ bahalattena saṅkhātāyaṁ vasundharā.
cattāri satasahassāni aṭṭheva nahutāni ca
ettakaṁ bahalattena jalaṁ vāte patiṭṭhitaṁ.
nava satasahassāni māluto nabhamuggato
saṭṭhi ceva sahassāni esā lokassa saṇṭhiti.
evaṁ saṇṭhite cettha yojanānaṁ:-
caturāsītisahassāni ajjhogāḷho mahaṇṇave
accuggato tāvadeva sineru pabbatuttamo.
tato upaḍḍhupaḍḍhena pamāṇena yathākkamaṁ
ajjhogāḷhuggatā dibbā nānāratanacittitā.
yugandharo isindharo 1- karavīko sudassano
nemindharo vinatako assakaṇṇo giri brahā.
ete satta mahāselā sinerussa samantato
mahārājānamāvāsā devayakkhanisevitā.
yojanānaṁ satānucco himavā pañca pabbato
yojanānaṁ sahassāni tīṇi āyatavitthato.
caturāsītisahassehi kūṭehi paṭimaṇḍito
tipañcayojanakkhandha- parikkhepā nagavhayā.

footnote: 1 chaßēéa. īsadharo

page number: 269

paññāsayojanakkhandha- sākhāyāmā samantato
satayojanavitthiṇṇā tāvadeva ca uggatā.
jambū yassānubhāvena jambudīpo pakāsito
dve asītisahassāni ajjhogāḷho mahaṇṇave.
accuggato tāvadeva cakkavāḷasiluccayo
parikkhipitvā taṁ sabbaṁ cakkavāḷamayaṁ ṭhito.
tattha candamaṇḍalaṁ ekūnapaññāsayojanaṁ, sūriyamaṇḍalaṁ paññāsayojanaṁ,
tāvatiṁsabhavanaṁ dasasahassayojanaṁ, tathā asurabhavanaṁ avīcimahānirayo jambudīpo ca.
amaragoyānaṁ 1- sattasahassayojanaṁ, tathā pubbavideho, uttarakuru aṭṭhasahassayojano,
ekameko cettha mahādīpo pañcasatapañcasataparittadīpaparivāro. taṁ sabbampi
ekaṁ cakkavāḷaṁ ekā lokadhātu. cakkavāḷantaresu lokantarikanirayā. evaṁ
anantāni cakkavāḷāni anantā lokadhātuyo anantena buddhañāṇena aññāsīti
sabbathā okāsalokaṁ avedi. evaṁ so bhagavā sabbathā viditalokattā lokavidūti
veditabbo.
attano 2- pana guṇehi visiṭṭhatarassa kassaci abhāvā anuttaro. vicittehi
vinayanūpāyehi purisadamme sāretīti purisadammasārathi. diṭṭhadhammikasamparāyikaparamatthehi
yathārahaṁ anusāsati nittāreti cāti satthā. devamanussaggahaṇaṁ ukkaṭṭhaparicchedavasena
bhabbapuggalapariggahavasena ca kataṁ, nāgādikepi pana esa lokiyatthena anusāsati.
yadatthi neyyaṁ nāma, sabbassa buddhattā vimokkhantikañāṇavasena 3- buddho.
yato pana so:-

footnote: 1 chaßēéa.,i. apara.... 2 sī. attanā
footnote: 3 ka....khantikanāmavasena

page number: 270

bhāgyavā 1- bhaggavā yutto bhagehi ca vibhattavā
bhattavā vantagamano bhavesu bhagavā tatoti.
ayamettha saṅkhepo, vitthārato panetāni padāni visuddhimagge 2- vuttāni.
so imaṁ lokanti so bhagavā imaṁ lokaṁ. idāni vattabbaṁ nidasseti.
sadevakantiādīni kasibhāradvājāaḷavakasuttesu 3- vuttanayāneva. sayanti sāmaṁ
aparaneyyo hutvā. abhiññāti abhiññāya. sacchikatvāti paccakkhaṁ katvā,
pavedetīti bodhehi ñāpeti pakāseti. so dhammaṁ deseti .pe. pariyosānakalyāṇanti
so bhagavā sattesu kāruññataṁ paṭicca anuttaraṁ vivekasukhaṁ hitvāpi dhammaṁ deseti.
tañca kho appaṁ vā bahuṁ vā desento ādikalyāṇādippakārameva deseti.
kathaṁ? ekagāthāpi hi samantabhadrakattā dhammassa paṭhamapādena ādikalyāṇā,
dutiyatatiyapādehi majjhekalyāṇā, pacchimapādena pariyosānakalyāṇā. ekānusandhikaṁ
suttaṁ nidānena ādikalyāṇaṁ, nigamanena pariyosānakalyāṇaṁ, avasesena 4-
majjhekalyāṇaṁ. nānānusandhikaṁ paṭhamānusandhinā ādikalyāṇaṁ, pacchimena
pariyosānakalyāṇaṁ, sesehi majjhekalyāṇaṁ. sakalopi sāsanadhammo attano atthabhūtena
sīlena ādikalyāṇo, samathavipassanāmaggaphalehi majjhekalyāṇo, nibbānena
pariyosānakalyāṇo. sīlasamādhīhi vā ādikalyāṇo, vipassanāmaggehi majjhekalyāṇo,
phalanibbānehi pariyosānakalyāṇo. buddhasubodhitāya vā ādikalyāṇo,
dhammasudhammatāya majjhekalyāṇo, saṁghasuppaṭipattiyā pariyosānakalyāṇo. taṁ sutvā
tathattāya paṭipannena adhigantabbāya, abhisambodhiyā vā ādikalyāṇo.
paccekabodhiyā majjhekalyāṇo, sāvakabodhiyā pariyosānakalyāṇo. suyyamāno
cesa nīvaraṇādivikkhambhanato savanenāpi kalyāṇameva āvahatīti ādikalyāṇo,

footnote: 1 chaßēéa. bhagyavā 2 visuddhi. 1/253 (syā)
footnote: 3 ka. āḷavakādisuttesu 4 chaßēéa. sesena

page number: 271

paṭipajjamāno 1- samathavipassanāsukhāvahanato paṭipattiyāpi kalyāṇameva āvahatīti
majjhekalyāṇo, tathā paṭipanno ca paṭipattiphale niṭṭhite tādibhāvāvahanato
paṭipattiphalenapi kalyāṇameva āvahatīti pariyosānakalyāṇo. nāthappabhavattā ca
pabhavasuddhiyā ādikalyāṇo, atthasuddhiyā majjhekalyāṇo, kiccasuddhiyā
pariyosānakalyāṇo. yato appaṁ vā bahuṁ vā desento ādikalyāṇādippakārameva
desetīti veditabbo.
sātthaṁ sabyañjananti evamādīsu pana yasmā imaṁ dhammaṁ desento
sāsanabrahmacariyaṁ maggabrahmacariyañca pakāseti, nānānayehi dīpeti, tañca
yathāsambhavaṁ atthasampattiyā sātthaṁ, byañjanasampattiyā sabyañjanaṁ.
saṅkāsanapakāsanavivaraṇavibhajanauttānīkaraṇapaññattiatthapadasamāyogato sātthaṁ, akkharapada-
byañjanākāraniruttiniddesasampattiyā sabyañjanaṁ. atthagambhīratāpaṭivedhagambhīratāhi
sātthaṁ, dhammagambhīratādesanāgambhīratāhi sabyañjanaṁ. atthapaṭibhānapaṭisambhidāvisayato
sātthaṁ, dhammaniruttipaṭisambhidāvisayato sabyañjanaṁ. paṇḍitavedanīyato
saparikkhakajanappasādakanti 2- sātthaṁ, saddheyyato lokiyajanappasādakanti sabyañjanaṁ.
gambhīrādhippāyato sātthaṁ, uttānapadato sabyañjanaṁ. upanetabbassa abhāvato
sakalaparipuṇṇabhāvena kevalaparipuṇṇaṁ, apanetabbassa abhāvato niddosabhāvena
parisuddhaṁ. sikkhāttayapariggahitattā brahmabhūtehi seṭṭhehi caritabbato tesañca
cariyabhāvato brahmacariyaṁ. tasmā "sātthaṁ sabyañjanaṁ .pe. brahmacariyaṁ
pakāsetī"ti vuccati.
apica yasmā sanidānaṁ sauppattikañca desento ādikalyāṇaṁ deseti,
veneyyajanānaṁ anurūpato atthassa aviparītatāya ca hetudāharaṇayogato ca

footnote: 1 paṭivijjiyamāno vi.a. 1/135 (syā) 2 ka.parikkhaka...

page number: 272

majjhekalyāṇaṁ, sotūnaṁ saddhāpaṭilābhena nigamanena ca pariyosānakalyāṇaṁ. evaṁ
desento ca brahmacariyaṁ pakāseti tañca paṭipattiyā adhigamabyattito sātthaṁ,
pariyattiyā āgamanabyattito sabyañjanaṁ, sīlādipañcadhammakkhandhayuttato
kevalaparipuṇṇaṁ, nirupakkilesato nittharaṇatthāya pavattito lokāmisanirapekkhato ca
parisuddhaṁ, seṭṭhaṭṭhena brahmabhūtānaṁ buddhapaccekabuddhasāvakānaṁ cariyato
brahmariyanti vuccati, tasmāpi "so dhammaṁ deseti .pe. brahmacariyaṁ pakāsetī"ti
vuccati.
sādhu kho panāti sundaraṁ kho pana, atthāvahaṁ sukhāvahanti vuttaṁ hoti.
dhammiyā kathāyāti pānakānisaṁsapaṭisaṁyuttāya. ayañhi keṇiyo sāyanhasamaye
bhagavato āgamanaṁ assosi. "tucchahattho bhagavantaṁ dassanāya gantuṁ lajjamāno
vikālabhojanā viratānampi pānakaṁ kappatī"ti cintetvā pañcahi kājasatehi
susaṅkhataṁ badarapānaṁ gāhāpetvā agamāsi. yathāha bhesajjakkhandhake "atha kho
keṇiyassa jaṭilassa etadahosi, kinnu kho ahaṁ samaṇassa gotamassa
harāpeyyan"ti 1- sabbaṁ veditabbaṁ. tato naṁ bhagavā yathā sekhasutte 2- sākiye
āvasathānisaṁsapaṭisaṁyuttāya kathāya, gosiṅgasālavane 3- tayo kulaputte sāmaggirasa-
paṭisaṁyuttāya, rathavinīte 4- jātibhūmake bhikkhū dasakathāvatthupaṭisaṁyuttāya, evaṁ taṁ
khaṇānurūpāya pānakānisaṁsapaṭisaṁyuttāya kathāya pānakadānānisaṁsaṁ sandassesi,
tathārūpānaṁ puññānaṁ punapi kattabbatāya niyojento samādapesi, abbhussāhaṁ
janento samuttejesi, sandiṭṭhikasamparāyikena phalavisesena pahaṁsanto sampahaṁsesi.
tenāha "dhammiyā kathāya .pe. sampahaṁsesī"ti. so bhiyyoso mattāya bhagavati
pasanno bhagavantaṁ nimantesi, bhagavā cassa tikkhattuṁ paṭikkhipitvā adhivāsesi.
tenāha "atha kho keṇiyo jaṭilo .pe. adhivāsesi bhagavā tuṇhībhāvenā"ti.

footnote: 1 vißēáahā. 4/300/83 2 maßēéa. 13/22-30/17-23
footnote: 3 maßēáū. 12/325/288 4 maßēáū. 12/252-60/215-22

page number: 273

kimatthaṁ pana paṭikkhipi bhagavāti? punappunaṁ yācanāya cassa puññavuḍḍhi
bhavissati, bahutarañca paṭiyādessati, taṁ 1- tato aḍḍhateḷasānaṁ bhikkhusatānaṁ
paṭiyattaṁ aḍḍhasoḷasannaṁ pāpuṇissatīti. kuto aparāni tīṇi satānīti ce?
appaṭiyatteyeva hi bhatte selo brāhmaṇo tīhi māṇavakasatehi saddhiṁ
pabbajissati, taṁ disvā bhagavā evamāhāti. mittāmacceti mitte ca kammakare ca
ñātisālohiteti samānalohite ekayonisambandhe puttadhītādayo avasesabandhave ca.
yenāti yasmā. meti mayhaṁ. kāyaveyyāvaṭikanti kāyena veyyāvaccaṁ. maṇḍalamāḷaṁ
paṭiyādetīti setavitānamaṇḍapaṁ 2- karoti.
tiṇṇaṁ vedānanti irubbedayajubbedasāmavedānaṁ. saha nighaṇḍunā ca
keṭubhena ca sanighaṇḍukeṭubhānaṁ. nighaṇḍūti nāmanighaṇḍu rukkhādīnaṁ vevacanappakāsakaṁ
satthaṁ. keṭubhanti kiriyākappavikappo kavīnaṁ upakārāya satthaṁ. saha akkharappabhedena
sākkharappabhedānaṁ. akkharappabhedoti sikkhā ca nirutti ca. itihāsapañcamānanti
athabbanavedaṁ catutthaṁ katvā "itihāasa itihāasā"ti īdisavacanapaṭisaṁyutto
purāṇakathāsaṅkhāto itihāso pañcamo etesanti itihāsapañcamā. tesaṁ
itihāsapañcamānaṁ. padaṁ tadavasesañca byākaraṇaṁ ajjheti vedeti cāti padako
veyyākaraṇo. lokāyate vitaṇḍavādasatthe mahāpurisalakkhaṇādhikāre ca dvādasasahasse
mahāpurisalakkhaṇasatthe anūno paripūrakārīti 3- lokāyatamahāpurisalakkhaṇesu anavayo,
avayo na hotīti vuttaṁ hoti. avayo nāma yo tāni atthato ca ganthato ca
sandhāretuṁ na sakkoti.
jaṅghāya hitaṁ vihāraṁ jaṅghāvihāraṁ, cirāsanādijanitaṁ parissamaṁ vinodetuṁ
jaṅghāpasāraṇatthaṁ adīghacārikanti vuttaṁ hoti. anucaṅkamamānoti caṅkamamāno eva.

footnote: 1 chaßēéa.,i. ayaṁ pāṭho na dassati 2 sī.,i. savitānaṁ maṇaḍapaṁ, dussamaṇḍapaṁ
footnote: pa.sū. 2/396/288 3 ka. attano paripuṇṇakāriti

page number: 274

anuvicaramānoti ito cito ca caramāno. keṇiyassa jaṭilassa assamoti keṇiyassa
assamaṁ nivesanaṁ. āvāhoti kaññāgahaṇaṁ. 1- vivāhoti kaññādānaṁ. mahāyaññoti
mahāyajanaṁ. māgadhoti magadhānaṁ issaro. mahatiyā senāya samannāgatattā seniyo.
bimbīti suvaṇṇaṁ, tasmā sārasuvaṇṇasadisavaṇṇatāya bimbisāro. so me
nimantitoti so mayā nimantito.
atha brāhmaṇo pubbe katādhikārattā buddhasaddaṁ sutvāva amatenevābhisitto
vimhayarūpattā 2- āha "buddhoti bho keṇiya vadesī"ti. itaro yathābhūtaṁ
ācikkhanto āha "buddhoti bho sela vadāmī"ti, tato naṁ punapi
daḷhīkaraṇatthaṁ pucchi, itaropi tatheva ārocesi. atha kappasatasahassehipi
buddhasaddassa dullabhabhāvaṁ dassento āha "ghosopi kho eso dullabho
lokasmiṁ yadidaṁ buddho"ti. tattha yadidanti nipāto, yo esoti vuttaṁ hoti.
atha brāhmaṇo buddhasaddaṁ sutvā "kinnu kho so saccameva buddho,
udāhu nāmamattamevassa buddho"ti vīmaṁsitukāmo cintesi, abhāsi eva vā
"āgatāni kho pana .pe. vivaṭṭacchado"ti. tattha mantesūti vedesu. tathāgato
kira uppajjissatīti paṭikacceva suddhāvāsadevā brāhmaṇavesena lakkhaṇāni
pakkhipitvā vede vācenti "tadanusārena mahesakkhā sattā tathāgataṁ jānissantī"ti.
tena pubbe vedesu mahāpurisalakkhaṇāni āgacchanti. parinibbute pana tathāgate
kamena antaradhāyanti, tena etarahi natthi. mahāpurisassāti paṇidhisamādāna-
ñāṇasamādādiguṇamahato 3- purisassa. dveva gatiyoti dve eva niṭṭhā. kāmañcāyaṁ
gatisaddo "pañca kho imā sāriputta gatiyo"tiādīsu 4- bhavabhede, "gatī migānaṁ

footnote: 1 ka. kaññāvaggahaṇaṁ 2 sī.,i. vimhayaṁ ñāpento
footnote: 3 ka....ñāṇādiguṇamahato 4 maßēáū. 12/153/113

page number: 275

pavanan"tiādīsu 1- nivāsaṭṭhāne, "evaṁ adhimattagatimanto"tiādīsu 2- paññāyaṁ,
"gatigatan"tiādīsu 3- visaṭabhāve 4- vattati. idha pana niṭṭhāyaṁ veditabbo. tattha
kiñcāpi yehi lakkhaṇehi samannāgato rājā hoti cakkavatti. na tehi 5- buddho.
jātisāmaññato pana tāniyevatānīti 6- vuccanti. tasmā vuttaṁ "yehi
samannāgatassā"ti.
sace agāraṁ ajjhāvasatīti yadi agāre vasati. rājā hoti cakkavattīti
catūhi acchariyadhammehi saṅgahavatthūhi ca lokaṁ rañjanato rājā. cakkaratanaṁ vatteti,
catūhi sampatticakkehi vattati, tehi ca paraṁ vatteti, parahitāya ca iriyāpathacakkānaṁ 7-
vatto etasmiṁ atthīti cakkavatti. ettha ca rājāti sāmaññaṁ, cakkavattīti
visesanaṁ. dhammena caratīti dhammiko, ñāyena samena vattatīti attho. dhammena
rajjaṁ labhitvā rājā jātoti dhammarājā. parahitadhammakaraṇena vā dhammiko,
attahitadhammakaraṇena dhammarājā. caturantāya issaroti cāturanto, catusamuddarantāya
catubbidhadīpavibhūsitāya ca paṭhaviyā issaroti attho. ajjhattaṁ kodhādipaccatthike
bahiddhā ca sabbarājāno vijesīti vijitāvī. janapadatthāvariyappattoti janapade
ruvabhāvaṁ 8- thāvarabhāvaṁ patto, na sakkā kenaci cāletuṁ, janapado vā tamhi
thāvariyaṁ patto anussuko 9- sakakammani rato acalo asampavedhītipi
janapadatthāvariyappatto.
seyyathidanti nipāto, tassa tāni 10- katamānīti attho. cakkaratanaṁ .pe.
pariṇāyakaratanameva sattamanti tāni sabbappakārato ratanasuttavaṇṇanāyaṁ vuttāni.
tesu ayaṁ cakkavatti rājā cakkaratanena ajitaṁ jināti, hatthiassaratanehi vijite

footnote: 1 vi.pa. 8/339/315 2 maßēáū. 12/161/125 3 vi.cūḷa. 6/204/237
footnote: 4 ka. visadabhāve 5 chaßēéa. na tehi eva 6 ka. tāniyevetāni
footnote: 7 ka. parahitairiyāpathacakkānaṁ 8 ka. vuḍḍhibhāvaṁ

9 ka. anussuyyako 10 chaßēéa. etāni

page number: 276

yathāsukhamanuvicarati, pariṇāyakaratanena vijitamanurakkhati, sesehi upabhogaparibhogasukhamanubhavati.
1- paṭhamena cassa ussāhasattiyogo, hatthiassagahapatiratanehi pabhusattiyogo,
pariṇāyakaratanena santānamantasattiyogo 2- suparipuṇṇo hoti, itthimaṇiratanehi
ca tividhasattiyogaphalaṁ. so itthimaṇiratanehi bhogasukhamanubhoti, sesehi assariyasukhaṁ.
visesato cassa purimāni tīṇi adosakusalamūlajanitakammānubhāvena sampajjanti,
majjhimāni alobhakusalajanitakammānubhāvena, pacchimamekaṁ
amohakusalajanitakammānubhāvenāti veditabbaṁ.
parosahassanti atirekasahassaṁ. sūrāti abhīrukajātikā. vīraṅgarūpāti
devaputtasadisakāyā, evaṁ tāveke. ayaṁ panettha sabhāvo vīrāti uttamā sūrā
vuccanti, vīrānaṁ aṅgaṁ vīraṅgaṁ, vīrakāraṇaṁ vīriyanti vuttaṁ hoti. vīraṅgaṁ rūpaṁ
etesanti vīraṅgarūpā, vīriyamayasarīrā viyāti vuttaṁ hoti. parasenappamaddanāti sace
paṭimukhaṁ tiṭṭheyya parasenā, taṁ pamaddituṁ samatthāti adhippāyo. dhammenāti
"pāṇo na hantabbo"tiādinā 3- pañcasīladhammena. arahaṁ hoti sammāsambuddho
loke vivaṭṭacchadoti ettha rāgadosamohamānadiṭṭhiavijjāduccaritacchadanehi sattahi
paṭicchanne kilesandhakāre loke taṁ chadanaṁ vivaṭṭetvā samantato sañjātāloko
hutvā ṭhitoti vivaṭṭacchado. tattha paṭhamena padena pūjārahatā, dutiyena tassā
hetu tasmā 4- sammāsambuddhoti. tatiyena buddhattahetu vivaṭṭacchadatā vuttāti
veditabbā. atha vā vivaṭṭo ca vicchado cāti vivaṭṭacchado, vaṭṭarahito chadanarahito
cāti vuttaṁ hoti. tena arahaṁ vaṭṭābhāvena sammāsambuddho chadanābhāvenāti
evaṁ purimapadadvayasseva hetudvayaṁ vuttaṁ hoti. dutiyena vesārajjena cettha
purimasiddhi, paṭhamena dutiyasiddhi. tatiyacatutthehi tatiyasiddhi hoti. purimañca
dhammacakkhuṁ, dutiyaṁ buddhacakkhuṁ, tatiyaṁ samantacakakhuṁ sādhetīti veditabbaṁ.

footnote: 1 chaßēéa.,i. upabhogasukhamanubhavati 2 ka. santānamanti...
footnote: 3 dīßēáahā. 10/244/151, ma.u. 14/256/224 4 chaßēéa. yasmā

page number: 277

idāni bhagavato santikaṁ gantukāmo āha "kahaṁ pana bho .pe. sammāsambuddho"ti.
evaṁ vuttetiādīsu yenesāti yena disābhāgena esā. nīlavanarājīti
nīlavaṇṇarukkhapanti. vanaṁ 1- kira meghapantisadisaṁ yattha bhagavā tadā vihāsi, taṁ
niddisanto āha "yenesā bho sela nīlavanarājī"ti. tattha "so viharatī"ti ayaṁ
panettha pāṭhaseso, bhummatthe vā karaṇavacanaṁ. pade padanti padasamīpe padaṁ.
tena turitagamanaṁ paṭisedheti. durāsadā hīti kāraṇaṁ āha, yasmā te durāsadā,
tasmā evaṁ bhonto āgacchantūti. kiṁ pana kāraṇā durāsadāti ce? sīhāva
ekacarā. yathā hi sīhā sahāyakiccābhāvato ekacarā, evaṁ tepi vivekakāmatāya.
"yadā cāhan"tiādinā pana te māṇavake upacāraṁ sikkhāpeti. tattha mā
opātethāti mā pavesetha, mā kathethāti vuttaṁ hoti. āgamentūti paṭimānentu,
yāva kathā pariyosānaṁ gacchati, tāva tuṇhī bhavantūti attho.
samanvesīti gavesi. yebhuyyenāti bahukāni anappakāni 2- addasa,
appakāni na addasa tato yāni na addasa, tāni dīpento āha "ṭhapetvā
dve"ti. kaṅkhatīti kaṅkhaṁ uppādeti patthanaṁ "aho vata passeyyan"ti. vicikicchatīti
tato tato tāni vicinanto kicchati na sakkoti daṭṭhuṁ. nādhimuccatīti tāya
vicikicchāya sanniṭṭhānaṁ na gacchati. na sampasīdatīti tato "paripuṇṇalakkhaṇo
ayan"ti bhagavati pasādaṁ nāpajjati. kaṅkhāya vā sudubbalavimati vuttā, vicikicchāya
majjhimā, anadhimuccanatāya balavatī, asampasādena tehi tīhi dhammehi cittassa
kālussiyabhāvo.
kosohiteti vatthikosena paṭicchanne. vatthaguyheti aṅgajāte. bhagavato hi
varavāraṇasseva kosohitaṁ vatthaguyhaṁ suvaṇṇavaṇṇaṁ padumagabbhasamānaṁ. taṁ so

footnote: 1 sī.,i. vetasavanaṁ 2 chaßēéa. ayaṁ pāṭho na dissati

page number: 278

vatthapaṭicchannattā apassanto, antomukhagatāya ca jivhāya pahūtabhāvaṁ asallakkhento
tesu dvīsu lakkhaṇesu kaṅkhī ahosi vicikicchī. tathārūpanti kathaṁ rūpaṁ? kimettha
amhehi vattabbaṁ, vuttametaṁ nāgasenatthereneva milindaraññā puṭṭhena:-
"dukkaraṁ bhante nāgasena bhagavatā katanti. kiṁ mahārājāti.
mahājanena hirikaraṇokāsaṁ brahmāyubrāhmaṇassa ca antevāsiuttarassa
ca bāvarissa antevāsīnaṁ soḷasannaṁ brāhmaṇānañca selassa
brāhmaṇassa antevāsīnaṁ tisatamāṇavānañca dassesi bhanteti. na
mahārāja bhagavā guyhaṁ dasseti, chāyaṁ bhagavā dasseti, iddhiyā
abhisaṅkharitvā nivāsananivatthaṁ kāyabandhanabaddhaṁ cīvarapārutaṁ chāyārūpakamattaṁ
dasseti mahārājāti. chāyārūpe diṭṭhe 1- sati diṭṭho eva nanu
bhanteti. tiṭṭhatetaṁ mahārāja, hadayarūpaṁ disvā bujjhanakasatto
bhaveyya, 2- hadayamaṁsaṁ nīharitvā 3- dasseyya sammāsambuddhoti. kallosi
bhante nāgasenā"ti.
ninnāmetvāti nīharitvā. kaṇṇasotānumasanena cettha dīghabhāvo,
nāsikāsotānumasanena tanubhāvo, nalāṭacchādanena puthulabhāvo pakāsitoti veditabbo.
ācariyapācariyānanti ācariyānañceva ācariyācariyānañca. sake vaṇṇeti attano
guṇe.
4- paripuṇṇakāyo surici sujāto cārudassano
suvaṇṇavaṇṇosi bhagavā susukkadāṭhosi viriyavā.
narassa hi sujātassa ye bhavanti viyañjanā
sabbe te tava kāyasmiṁ mahāpurisalakkhaṇāti. 4-

footnote: 1 ma. chāyaṁ diṭṭhe 2 ka. patiṭṭhaheyya
footnote: 3 ka. ninnāmetvā 4-4 chaßēéa. ime pāṭhā na dissanti

page number: 279

[554] paripuṇṇakāyoti lakkhaṇehi paripuṇṇatāya ahīnaṅgapaccaṅgatāya
ca paripuṇṇasarīro. surucīti sundarasarīrappabho. sujātoti ārohapariṇāhasampattiyā
saṇṭhānasampattiyā ca sunibbatto. cārudassanoti sucirampi passantānaṁ
atittikārakaṁ 1- appaṭikūlaṁ ramaṇīyaṁ cāru eva dassanaṁ assāti cārudassano. keci
pana bhaṇanti "cārudassanoti sundaranetto"ti. suvaṇṇavaṇṇoti suvaṇṇasadisavaṇṇo. asīti
bhavasi. etaṁ sabbapadehi yojetabbaṁ. susukkadāṭhosīti suṭṭhu sukkadāṭho. bhagavato
hi dāṭhāhi candakiraṇā viya ativiya paṇḍararaṁsiyo niccharanti. tenāha
"susukkadāṭhosī"ti.
[555] mahāpurisalakkhaṇāti pubbe vuttabyañjanāneva padantarena 2-
nigamento āha.
[556] idāni tesu lakkhaṇesu attano abhirucitehi lakkhaṇehi bhagavantaṁ
thunanto āha "pasannanetto"tiādi. bhagavā hi pañcavaṇṇappasādasampattiyā
pasannanetto, paripuṇṇacandamaṇḍalasadisamukhattā sumukho, ārohapariṇāhasampattiyā
brahā, brahmujugattatāya uju, jutimantatāya patāpavā. yampi cettha
pubbe vuttaṁ, taṁ "majjhe samaṇasaṁghassā"ti iminā pariyāyena thunatā puna vuttaṁ.
Ōdiso hi evaṁ virocati. esa nayo uttaragāthāyapi.
[557-8] uttamavaṇṇinoti uttamavaṇṇasampannassa. jambusaṇḍassāti
jambudīpassa. pākaṭena issariyaṁ vaṇṇayanto āha, apica cakkavatti catunnampi
dīpānaṁ issaro hoti.
[559] khattiyāti jātikhattiyā. bhojāti bhogiyā. rājānoti ye keci
rajjaṁ kārentā. anuyantāti anugāmino sevakā. rājābhirājāti rājūnaṁ

footnote: 1 chaßēéa.,i....janakaṁ 2 chaßēéa. vacanantarena

page number: 280

pūjaniyo 1- rājā hutvā, cakkavattīti adhippāyo. manujindoti manussādhipati
paramissaro hutvā.
[560] evaṁ vutte bhagavā "ye te bhavanti arahanto sammāsambuddhā,
te sake vaṇṇe bhaññamāne attānaṁ pātukarontī"ti imaṁ selassa manorathaṁ
pūrento āha "rājāhamasmī"ti. tatrāyamadhippāyo:- yaṁ kho maṁ tvaṁ sela
yācasi "rājā arahasi bhavituṁ cakkavattī"ti, ettha appossukko hohi,
rājāhamasmi, sati ca rājatte yathā añño rājā samānopi yojanasataṁ vā
anusāsati, dve tīṇi vā cattāri vā pañca vā yojanasatāni yojanasahassaṁ vā
cakkavatti hutvāpi catudīpapariyantamahantaṁ vā nāhamevaṁ paricchinnavisayo. ahaṁ hi
dhammarājāva 2- anuttaro bhavaggato avīcipariyantaṁ katvā tiriyaṁ appameyyā
lokadhātuyo anusāsāmi. yāvatā hi apadadipadādibhedā 3- sattā, ahaṁ tesaṁ
aggo. na hi me koci sīlena vā .pe. vimuttiñāṇadassanena vā paṭibhāgo
atthi. svāhaṁ evaṁ dhammarājā anuttaro anuttareneva catusatipaṭṭhānādibhedabodhi-
pakkhiyasaṅkhātena dhammena cakkaṁ vattemi "idaṁ pajahatha, idaṁ upasampajja
viharathā"tiādinā āṇācakkaṁ, "idaṁ kho pana bhikkhave dukkhaṁ ariyasaccan"ti-
ādinā 4- pariyattidhammena dhammacakkameva vā. cakkaṁ appaṭivattiyanti yaṁ cakkaṁ
appaṭivattiyaṁ hoti samaṇena vā .pe. kenaci vā lokasminti.
[561-2] evaṁ attānaṁ āvikarontaṁ bhagavantaṁ disvā pītisomanassajāto
selo puna 5- daḷhīkaraṇatthaṁ "sambuddho paṭijānāsī"ti gāthādvayamāha.
tattha ko nu senāpatīti dhammarañño bhoto dhammena pavattitassa dhammacakkassa
anuppavattako senāpati koti pucchi.

footnote: 1 ka. pūjito 2 chaßēéa. dhammarājā 3 chaßēéa. apadadvi...
footnote: 4 vißēáahā 4/14/14, saṁßēáahā. 19/1081/367 5 chaßēéa. ayaṁ saddo na dissati

page number: 281

[563] tena ca samayena bhagavato dakkhiṇapasse āyasmā sāriputto
nisinno hoti suvaṇṇapuñjo viya siriyā sobhamāno, taṁ dassento bhagavā
"mayā pavattitan"ti gāthamāha. tattha anujāto tathāgatanti tathāgatahetu anujāto,
tathāgatena hetunā jātoti attho.
[564] evaṁ "ko nu senāpatī"ti pañhaṁ byākaritvā yaṁ selo āha
"sambuddho paṭijānāsī"ti, tatra naṁ nikkaṅkhaṁ kātukāmo "nāhaṁ paṭiññāmatteneva
paṭijānāmi, apicāhaṁ iminā kāraṇena buddho"ti ñāpetuṁ "abhiññeyyan"ti
gāthamāha. tattha abhiññeyyanti vijjā ca vimutti ca. maggasaccasamudayasaccāni
pana bhāvetabbapahātabbāni, hetuvacanena pana phalasiddhito tesaṁ phalāni
nirodhasaccadukkhasaccānipi vuttāneva bhavanti, yato sacchikātabbaṁ sacchikataṁ
pariññeyyaṁ pariññātanti evamettha 1- vuttameva hoti. evaṁ catusaccabhāvanāphalañca
vijjāvimuttiñca 2- dassento "bodhitabbaṁ 3- bujjhitvā buddho jātomhī"ti
vuttena hetunā buddhattaṁ sādheti. 4-
[565-7] evaṁ nippariyāyena attānaṁ pātukatvā attani
kaṅkhāvitaraṇatthaṁ brāhmaṇaṁ abhittharayamāno "vinayassū"ti gāthāttayamāha. tattha
sallakattoti rāgasallādisattasallakattano. brahmabhūtoti seṭṭhabhūto. atituloti tulaṁ
atīto upamaṁ atīto, nirūpamoti attho. mārasenappamaddanoti "kāmā te paṭhamā
senā"tiādikāya 5- "pare ca avajānātī"ti 5- evaṁ vuttāya māraparisasaṅkhātāya
mārasenāya pamaddano. sabbāmitteti khandhakilesābhisaṅkhāramaccudevaputtamārādike
sabbapaccatthike. vasīkatvāti attano vase vattetvā. akutobhayoti kutoci abhayo.

footnote: 1 chaßēéa.,i. evampettha 2 ka. catusaccabhāvanaṁ catusaccabhāvanaphalaṁ ca vijjā ca vimuttiṁ ca
footnote: 3 chaßēéa. bujjhitabbaṁ 4 ka. sāveti
footnote: 5 khu.su. 25/439/416, khußēáahā. 29/134/111, khu.cūḷa. 30/289/144 (syā)

page number: 282

[568-70] evaṁ vutte selo brāhmaṇo tāvadeva bhagavati
sañjātappasādo pabbajjāpekkho hutvā "imaṁ bhonto"ti 1- gāthāttayamāha
yathātaṁ paripākagatāya upanissayasampattiyā sammā ovadiyamāno. 2- tattha
kaṇhābhijātikoti caṇḍālādinīcakulajātiko. 3-
[571] tato tepi māṇavakā tatheva pabbajjāpekkhā hutvā "evaṁ
ce 4- ruccati bhoto"ti gāthamāhaṁsu yathātaṁ teneva 5- saddhiṁ katādhikārā
kulaputtā.
[572] atha selo tesu māṇavakesu tuṭṭhacitto te dassento pabbajjaṁ
yācamāno "brāhmaṇā"ti gāthamāha.
[573] tato bhagavā yasmā selo atīte padumuttarassa bhagavato
sāsane tesaṁyeva tiṇṇaṁ purisasatānaṁ gaṇaseṭṭho hutvā tehi saddhiṁ pariveṇaṁ
kārāpetvā dānādīni puññāni ca katvā kamena devamanussasampattiṁ anubhavamāno
pacchime bhave tesaṁyeva ācariyo hutvā nibbatto, tañca nesaṁ kammaṁ
vimuttiparipākāya paripakkaṁ ehibhikkhubhāvassa ca upanissayabhūtaṁ, tasmā te sabbeva
ehibhikkhupabbajjāya pabbājento "svākkhātan"ti gāthamāha. tattha sandiṭṭhikanti
paccakkhaṁ. akālikanti maggānantaraphaluppattito na kālantare pattabbaphalaṁ.
yatthāti yannimittā. maggabrahmacariyanimittā hi pabbajjā appamattassa
sativippavāsavirahitassa tīsu sikkhāsu sikkhato amoghā hoti. tenāha "svākkhātaṁ
.pe. sikkhato"ti.
evañca vatvā "etha bhikkhavo"ti bhagavā avoca, te sabbe pattacīvaradharā
hutvā ākāsenāgamma bhagavantaṁ abhivādesuṁ, evamimaṁ tesaṁ ehibhikkhubhāvaṁ sandhāya
saṅgītikārakā 6- "alattha kho selo .pe. upasampadan"ti āhaṁsu.

footnote: 1 chaßēéa. bhavantoti 2 chaßēéa. codiyamāno 3 chaßēéa....kule jāto
footnote: 4 chaßēéa.,i. etañce 5 chaßēéa. tena 6 chaßēéa. saṅgītikārā

page number: 283

bhuttāvinti bhuttavantaṁ. onītapattapāṇinti pattato onītapāṇiṁ,
apanītahatthanti vuttaṁ hoti. tattha "upagantvā"ti pāṭhaseso daṭṭhabbo. itarathā
hi bhagavantaṁ nisīdīti na yujjati.
[574] aggihuttaṁ mukhāti 1- bhagavā keṇiyassa cittānukūlavasena anumodanto
evamāha. tattha aggiparicariyaṁ vinā brāhmaṇānaṁ yaññābhāvato "aggihuttaṁ
mukhā yaññā"ti vuttaṁ. aggihuttaseṭṭhā aggihuttapadhānāti attho. vede
sajjhāyantehi paṭhamaṁ sajjhāyitabbato 2- sāvittī "chandaso mukhan"ti vuttā.
manussānaṁ seṭṭhato rājā "mukhan"ti vutto. nadīnaṁ ādhārato paṭisaraṇato ca
sāgaro "mukhan"ti vutto. candayogavasena "ajja kattikā ajja rohiṇī"ti
sañjānanato 3- ālokakaraṇato somabhāvato ca "nakkhattānaṁ mukhaṁ cando"ti
vutto. tapantānaṁ aggattā ādicco "tapataṁ mukhan"ti vutto. dakkhiṇeyyānaṁ
pana aggattā visesena tasmiṁ samaye buddhappamukhaṁ saṁghaṁ sandhāya "puññamākaṅkhamānānaṁ,
saṁgho ve yajataṁ mukhan"ti vutto. tena saṁgho puññassa āyamukhanti
dasseti.
[576] yantaṁ saraṇanti aññabyākaraṇabhāvamāha. tassattho:- pañcahi
cakakhūhi cakkhumā bhagavā yasmā mayaṁ ito aṭṭhame divase taṁ saraṇaṁ agamamha, 4-
tasmā sattarattena tava sāsane anuttarena damathena dantamha, aho te
saraṇassa ānubhāvoti.
[577-8] tato paraṁ bhagavantaṁ dvīhi gāthāhi thunitvā tatiyāya
vandanaṁ yācati:-

footnote: 1 chaßēéa. aggihuttamukhāti 2 sī. ajjhāyantehi paṭhamaṁ ajjhetabbato
footnote: 3 ka. paññāṇato 4 ka. āgatamhā

page number: 284

[579] "bhikkhavo tisatā ime tiṭṭhanti pañjalīkatā
pāde vīra pasārehi nāgā vandantu satthuno"ti
paramatthajotikāya khuddakaṭṭhakathāya
suttanipātaṭṭhakathāya
selasuttavaṇṇanā niṭṭhitā.
-----------
8. sallasuttavaṇṇanā
[580] animittanti sallasuttaṁ. kā uppatti? bhagavato kira upaṭṭhāko
eko upāsako, tassa putto kālamakāsi. so puttasokābhibhūto sattāhaṁ
nirāhāro ahosi. taṁ anukampanto bhagavā tassa gharaṁ gantvā sokavinodanatthaṁ
idaṁ 1- suttamabhāsi.
tattha animittanti kiriyākāranimittavirahitaṁ. yathā hi "yadā ahaṁ akkhiṁ
vā nikhaṇissāmi, bhamukaṁ vā ukkhipissāmi, tena nimittena taṁ bhaṇḍaṁ
avaharā"tiādīsu kiriyākāranimittaṁ atthi, na evaṁ jīvite. na hi sakkā laddhuṁ
"yāvāhaṁ idaṁ vā idaṁ vā karomi, tāva tvaṁ jīva, mā miyyā"ti. anaññātanti
ato eva na sakkā ekaṁsena aññātuṁ "ettakaṁ vā ettakaṁ vā kālaṁ
iminā jīvitabban"ti gatiyā āyupariyantavasena vā. yathā hi cātumahārājikādīnaṁ
parimitaṁ āyu, na tathā maccānaṁ, evampi ekaṁsena anaññātaṁ.
kasiranti anekapaccayapaṭibaddhavuttibhāvato kicchaṁ, na sukhayāpanīyaṁ. tathā hi
taṁ assāsapaṭibaddhañca passāsapaṭibaddhañca mahābhūtapaṭibaddhañca kabaḷīkārāhāra-
paṭibaddhañca usmāpaṭibaddhañca viññāṇapaṭibaddhañca. anassasantopi hi na jīvati

footnote: 1 chaßēéa. imaṁ

page number: 285

apassasantopi. catūsu ca dhātūsu kaṭṭhamukhādiāsīvisadaṭṭho viya kāyo
paṭhavīdhātuppakopena tāva thaddho hoti kaliṅgarasadiso yathāha:-
"patthaddho bhavatī kāyo daṭṭho kaṭṭhamukhena vā
paṭhavīdhātuppakopena hoti kaṭṭhamukheva so"ti. 1-
āpodhātuppakopena pūtibhāvaṁ āpajjitvā paggharitapubbamaṁsalohito
aṭṭhicammāvasesova hoti. yathāha:-
"pūtiko bhavatī kāyo daṭṭho pūtimukhena vā
āpodhātuppakopena hoti pūtimukheva so"ti. 1-
tejodhātuppakopena aṅgārakāsuyaṁ pakkhitto viya samantā paridayhati.
yathāha:-
"santatto bhavatī kāyo daṭṭho aggimukhena vā
tejodhātuppakopena hoti aggimukheva so"ti. 1-
vāyodhātuppakopena sañchijjamānasandhibandhano pāsāṇehi koṭṭetvā
sañcuṇṇiyamānaṭṭhiko viya ca hoti. yathāha:-
"sañchinno bhavatī kāyo daṭṭho satthamukhena vā
vāyodhātuppakopena hoti satthamukheva so"ti. 1-
dhātuppakopabyāpannakāyopi ca na jīvati. yadā pana tā dhātuyo
aññamaññaṁ patiṭṭhānādikiccaṁ sādhentāpi samaṁ vahanti, tadā jīvitaṁ pavattati.
evaṁ mahābhūtapaṭibaddhañca jīvitaṁ. dubbhikkhādīsu pana āhārupacchedanena sattānaṁ
jīvitakkhayo pākaṭo eva. evaṁ kabaḷīkārāhārapaṭibaddhañca jīvitaṁ. tathā

footnote: 1 abhi.a. 1/359

page number: 286

asitapītādiparipāke kammajateje khīṇe sattā jīvitakkhayaṁ pāpuṇantāpi pākaṭā
eva. usmāpaṭibaddhañca jīvitaṁ. viññāṇe pana niruddhe niruddhato pabhuti
sattānaṁ na hoti jīvitanti evampi loke pākaṭameva. evaṁ viññāṇapaṭibaddhañca
jīvitaṁ. evamanekappaccayapaṭibaddhavuttibhāvato kasiraṁ veditabbaṁ.
parittañcāti appakaṁ, devānaṁ jīvitaṁ upanidhāya tiṇagge ussāvabindusadisaṁ,
cittakkhaṇato uddhaṁ abhāvena vā parittaṁ. atidīghāyukopi hi satto atītena
cittena jīvittha, na jīvati, na jīvissati, anāgatena jīvissati, na jīvati, na jīvittha,
paccuppannena jīvati, na jīvittha, na jīvissati. vuttaṁ cetaṁ:-
"jīvitaṁ attabhāvo ca sukhadukkhā ca kevalā
ekacittasamāyuttā lahuso vattatī 1- khaṇo.
cullāsītisahassāni kappe 2- tiṭṭhanti ye marū
natveva tepi jīvanti dvīhi cittehi samāhitāti. 3-
tañca dukkhena saṁyutanti tañca 4- jīvitaṁ evaṁ animittamanaññātaṁ kasiraṁ
parittañca samānampi sītuṇhaḍaṁsamakasādisamphassakhuppipāsāsaṅkhāradukkhavipariṇāmadukkha-
dukkhadukkhehi saṁyuttaṁ. kiṁ vuttaṁ hoti? yasmā īdisaṁ maccānaṁ jīvitaṁ, tasmā
tvaṁ yāva taṁ parikkhayaṁ na gacchati, tāva dhammacariyameva brūhaya, mā
puttamanusocāti.
[581] athāpi maññeyyāsi "sabbūpakaraṇehi puttamanurakkhantassāpi me
so mato, tena socāmī"ti, evampi mā soci. na hi so upakkamo atthi,
yena jātā na miyyare, na hi sakkā kenaci upakkamena jātā sattā mā

footnote: 1 chaßēéa. vattate 2 chaßēéa. kappā
footnote: 3 chaßēéa.,i. saṁyutāti, khußēáahā. 29/49/49 (syā) 4 ka. taṁ cetaṁ

page number: 287

marantūti rakkhitunti vuttaṁ hoti. tato yasmā so "jaraṁ patvā nāma bhante
maraṇaṁ anurūpaṁ, atidaharo me putto mato"ti cintesi, tasmā āha "jarampi
patvā maraṇaṁ, evaṁdhammā hi pāṇino"ti, jaraṁ patvāpi appatvāpi maraṇaṁ, natthi
ettha niyamoti vuttaṁ hoti.
[582] idāni tamatthaṁ nidassanena sādhento "phalānamiva pakkānan"ti-
ādimāha. tassattho:- yathā phalānaṁ pakkānaṁ yasmā sūriyuggamanato pabhuti
sūriyātapena santappamāne rukkhe paṭhaviraso ca āporaso ca pattato sākhaṁ
sākhato khandhaṁ khandhato mūlanti evaṁ anukkamena mūlato paṭhavimeva pavisati,
ogamanato pabhuti pana paṭhavito mūlaṁ mūlato khandhanti evaṁ anukkamena
sākhāpattapallavādīni puna ārohati, evaṁ ārohanto ca paripākagataphalaṁ 1-
vaṇṭamūlaṁ na pavisati. atha sūriyātapena tappamāne vaṇṭamūle pariḷāho
uppajjati. tena tāni phalāni pāto pāto niccakālaṁ patanti, nesaṁ pāto
patanato 2- bhayaṁ hoti, patanā bhayaṁ hotīti attho. evaṁ jātānaṁ maccānaṁ niccaṁ
maraṇato bhayaṁ. pakkaphalasadisā hi sattāti.
[583-6] kiñca bhiyyo:- "yathāpi kumbhakārassa .pe. jīvitanti.
tasmā "daharā ca .pe. parāyanā"ti evaṁ gaṇha, evañca gahetvā "tesaṁ
maccu .pe. Ñātī vā pana ñātake"ti evampi gaṇha. yasmā ca na pitā
tāyate puttaṁ, ñātī vā pana ñātake, tasmā pekkhataṁyeva .pe. niyyati.
tattha ayaṁ yojanā:- passamānānaṁyeva ñātīnaṁ "amma tātā"tiādinā
nayena puthu anekappakārakaṁ lālapataṁyeva maccānaṁ ekameko macco yathā go
vajjho evaṁ niyyati, evaṁ passa upāsaka yāva atāṇo lokoti.

footnote: 1 sī.,i. paripākagataphale, chaßēéa. paripākagate phale 2 sī.,i., ma. patato

page number: 288

[587] tattha ye buddhapaccekabuddhādayo dhitisampannā, te "evamabbhāhato
loko maccunā ca jarāya ca, so na sakkā kenaci parittāṇaṁ kātun"ti 1-
yasmā jānanti, tasmā dhīrā na socanti viditvā lokapariyāyaṁ, imaṁ lokasabhāvaṁ
ñatvā na socantīti vuttaṁ hoti.
[588] tvaṁ pana yassa maggaṁ .pe. paridevasi. kiṁ vuttaṁ hoti? yassa
mātukucchismiṁ āgatassa āgatamaggaṁ vā, ito cavitvā aññattha gatassa gatamaggaṁ
vā na jānāsi, tassa ime ubho ante asampassaṁ niratthaṁ paridevasi. dhīrā
pana te passantā viditvā lokapariyāyaṁ nānusocantīti.
[589] idāni "niratthaṁ paridevasī"ti ettha vuttaparidevanāya niratthakabhāvaṁ
sādhento "paridevayamāno ce"tiādimāha. tattha udabbaheti ubbaheyya
dhāreyya, attani sañjaneyyāti attho. sammūḷho hiṁsamattānanti sammūḷho
hutvā attānaṁ hiṁsanto. 2- kayirā cenaṁ vicakkhaṇoti yadi tādiso kañci atthaṁ
udabbahe, vicakkhaṇopi naṁ paridevaṁ kareyya.
[590] na hi ruṇṇenāti etthāyaṁ yojanā:- na pana koci ruṇṇena
vā sokena vā cetaso santiṁ pappoti, apica kho pana rodato ca socato ca
bhiyyo assa uppajjate dukkhaṁ, sarīrañca dubbaṇṇiyādīhi upahaññatīti.
[591] na tena petāti tena paridevanena kālakatā na pālenti na
yāpenti, na taṁ tesaṁ upakārāya hoti. tasmā niratthā paridevanāti.
[592] na kevalañca niratthā, anatthampi āvahati. kasmā? yasmā
sokamappajahaṁ .pe. vasamanvagūti. tattha anutthunantoti anusocanto. vasamanvagūti
vasaṁ gato.

footnote: 1 ka. parittāpetunti 2 chaßēéa.,i. bādhento

page number: 289

[593] evampi niratthakattaṁ anatthāvahattañca sokassa dassetvā idāni
sokavinayatthaṁ ovadanto "aññepi passā"tiādimāha. tattha gamineti gamike,
paralokagamanasajje ṭhiteti vuttaṁ hoti. phandantevidha pāṇineti 1- maraṇabhayena
phandamāneyeva idha satte.
[594] yena yenāti yenākārena maññanti "dīghāyuko bhavissati,
arogo bhavissatī"ti. tato taṁ aññathāyeva hoti, so evaṁ maññito maratipi,
rogīpi hoti. etādiso ayaṁ vinābhāvo maññitappaccanīkena hoti, passa upāsaka
lokasabhāvanti evamettha adhippāyayojanā veditabbā.
[596] arahato sutvāti imaṁ evarūpaṁ arahato dhammadesanaṁ sutvā.
neso labbhā mayā itīti so peto "idāni mayā puna jīvatū"ti na labbhā
iti parijānanto, vineyya paridevitanti vuttaṁ hoti.
[597] kiñca bhiyyo:- "yathā saraṇamādittaṁ .pe. dhaṁsaye"ti. tat
dhīro dhitisampadāya, sappañño sasambhārikapaññāya, 2- paṇḍito bāhusaccapaññāya,
kusalo cintakajātikatāya veditabbo. cintāmayasutamayabhāvanāmayapaññāhi vā
yojetabbaṁ.
[598-9] na kevalañca sokameva, paridevaṁ .pe. sallamattano. tattha
pajappanti taṇhaṁ. domanassanti cetasikaṁ dukkhaṁ. abbaheti uddhare. sallanti
etameva tippakāraṁ dunnīharaṇaṭṭhena antovijjhanaṭṭhena ca sallaṁ, pubbe vuttaṁ
sattavidhaṁ vā rāgādisallaṁ. etasmiṁ hi abbuḷhe salle abbuḷhasallo .pe.
nibbutoti arahattanikūṭena desanaṁ niṭṭhāpesi. tattha asitoti taṇhādiṭṭhīhi

footnote: 1 chaßēéa....ṇoti 2 chaßēéa.,i. sābhāvikapaññāya

page number: 290

anissito. pappuyyāti pāpuṇitvā. sesaṁ idha ito pubbe vuttattā
uttānatthameva, tasmā na vaṇṇitanti.
paramatthajotikāya khuddakaṭṭhakathāya
suttanipātaṭṭhakathāya
sallasuttavaṇṇanā niṭṭhitā.
-----------
9. vāseṭṭhasuttavaṇṇanā
evamme sutanti vāseṭṭhasuttaṁ. kā uppatti? ayamevassa, 1- nidāne
vuttā. atthavaṇṇanaṁ panassa vuttanayāni uttānatthāni ca padāni pariharantā
karissāma. icchānaṅgalanti gāmassa 2- nāmaṁ. brāhmaṇamahāsālānaṁ caṅkī tārukkho
todeyyoti vohāranāmametaṁ, pokkharasāti jāṇussoṇīti nemittikaṁ. 3- tesu kira
eko himavantapasse pokkharaṇiyā padume nibbatto, aññataro tāpaso taṁ
padumaṁ gahetvā tattha sayitaṁ dārakaṁ disvā saṁvaḍḍhetvā rañño dassesi,
pokkhare sayitattā "pokkharasātī"ti cassa nāmaṁ akāsi. ekassa ṭhānantaraṁ
nemittikaṁ. tena kira jāṇussoṇināmakaṁ purohitaṭṭhānaṁ laddhaṁ, so teneva
paññāyi.
te sabbepi aññe ca abhiññātā abhiññātā brāhmaṇamahāsālā
kasmā icchānaṅgale paṭivasantīti ce 4-? vedajjhāyanaparivīmaṁsanatthaṁ. tena kira
samayena kosalajanapade vedakā brāhmaṇā vedānaṁ sajjhāyakaraṇatthañca
atthūpaparikkhaṇatthañca tasmiṁyeva gāme sannipatanti. tena tepi 5- antarantarā
attano bhogagāmato āgamma tattha paṭivasanti.

footnote: 1 chaßēéa.,i. ayameva, yāssa 2 ma. icchānaṅgalanti nigamassa, cha. icchānaṅgaloti
footnote: gāmassa 3 ka. nemittakaṁ 4 chaßēéa. ayaṁ saddo na dissati 5 ka. keci

page number: 291

vāseṭṭhabhāradvājānanti vāseṭṭhassa ca bhāradvājassa ca. ayamantarākathāti
yaṁ attano sahāyakabhāvānurūpaṁ kathaṁ kathentā anuvicariṁsu, tassā kathāya
antarā vemajjheyeva ayamaññā kathā udapādīti vuttaṁ hoti. saṁsuddhagahaṇikoti
saṁsuddhakucchiko, saṁsuddhāya brāhmaṇiyā eva kucchismiṁ nibbattoti adhippāyo.
"samavepākiniyā gahaṇiyā"tiādīsu hi udaraggi "gahaṇī"ti vuccati, idha pana
mātukucchi. yāva sattamāti mātu mātā pitu pitāti evaṁ paṭilomena yāva satta
jātiyo 1- ettha ca pitāmaho ca pitāmahī ca pitāmahā, tathā mātāmaho ca
mātāmahī ca mātāmahā, pitāmahā ca mātāmahā ca pitāmahāyeva. pitāmahānaṁ
yugaṁ pitāmahayugaṁ. yuganti āyuppattameva cetaṁ, atthato pana pitāmahāyeva
pitāmahayugaṁ. akkhittoti jātiṁ ārabbha "kiṁ so"ti kenaci anavaññāto.
anupakuṭṭhoti jātisandosavādena anupakkuṭṭhapubbo. vattasampannoti
ācārasampanno. saññāpetunti ñāpetuṁ bodhetuṁ, nirantaraṁ ñātunti vuttaṁ hoti.
āyāmāti gacchāma.
[600] anuññātapaṭiññātāti "tevijjā tumhe"ti ca ete 2- mayaṁ
ācariyehi ca anuññātā, attanā ca paṭijānimhāti attho. asmāti bhavāma.
ubhoti dvepi janā. ahaṁ pokkharasātissa, tārukkhassāya 3- māṇavoti ahaṁ
pokkharasātissa jeṭṭhantevāsī aggasisso, ayaṁ tārukkhassāti adhippāyena bhaṇati
ācariyasampattiṁ attano sampattiñca dīpento.
[601] tevijjānanti tivedānaṁ. kevalinoti niṭṭhaṅgatā. asmaseti amha
bhavāma. idāni taṁ kevalibhāvaṁ vitthārento āha "padakasmā .pe. sādisā"ti.
tattha jappeti vede. kammunāti dasavidhena kusalakammapathakammunā. ayaṁ hi pubbe

footnote: 1 ka. sattamajātito
footnote: 2 chaßēéa.,i. evaṁ 3 chaßēéa. tārukkhassāyaṁ

page number: 292

sattavidhaṁ kāyavacīkammaṁ sandhāya "yato kho bho sīlavā ca 1- hotī"ti āha. tividhaṁ
manokammaṁ sandhāya "vattasampanno"ti āha. tena samannāgato hi ācārasampanno
hoti.
[602-5] idāni taṁ vacanantarena dassento āha "ahañca kammunā brūmī"ti.
khayātītanti ūnabhāvaṁ atītaṁ, 2- paripuṇṇanti attho. peccāti upagantavā.
namassantīti namo karonti. cakkhuṁ loke samuppannanti avijjandhakāre loke taṁ
andhakāraṁ viddhaṁsitvā 3- lokassa diṭṭhadhammikādiatthasandassanena cakkhuṁ hutvā
samuppannaṁ.
[606] evaṁ abhitthavitvā vāseṭṭhena yācito bhagavā te 4- dvepi jane
saṅgaṇhanto āha "tesaṁ vo ahaṁ byakkhissan"tiādi. tattha byakkhissanti
byākarissāmi. anupubbanti tiṭṭhatu tāva brāhmaṇacintā, kintaṁ 5-
kīṭapaṭaṅgatiṇarukkhato pabhuti vo anupubbaṁ byakkhissanti evamettha adhippāyo
veditabbo. evaṁ vitthārakathāya vinetabbā hi te māṇavakā. jātivibhaṅganti
jātivitthāraṁ. aññamaññā hi jātiyoti tesaṁ tesaṁ hi pāṇānaṁ jātiyo aññā
aññā, nānappakārāti attho.
[607] tato pāṇānaṁ jātivibhaṅge kathetabbe "tiṇarukkhepi jānāthā"ti
anupādinnakānaṁ tāva kathetuṁ āraddho. taṁ kimatthamiti ce? upādinnesu
sukhañāpanatthaṁ. anupādinnesu hi jātibhede gahite upādinnesu so pākaṭataro
hoti. tattha tiṇāni nāma antopheggūni bahisārāni. tasmā tālanāḷikerādayopi
tiṇasaṅgahaṁ gacchanti. rukkhā nāma bahipheggū antosārā. tiṇāni ca

footnote: 1 chaßēéa.,i. casaddo na dissati
footnote: 2 ka. hānabhāvamatītaṁ 3 chaßēéa. vidhamitvā
footnote: 4 chaßēéa. ayaṁ pāṭho na dissati 5 chaßēéa. ayaṁ pāṭho na dissati

page number: 293

rukkhā ca tiṇarukkhā. te upayogabahuvacanena dassento āha "tiṇarukkhepi
jānāthā"ti. na cāpi paṭijānareti "mayaṁ tiṇā, mayaṁ rukkhā"ti evampi na
paṭijānanti. liṅgaṁ jātimayanti appaṭijānantānampi ca tesaṁ ca jātimayameva
saṇṭhānaṁ attano mūlabhūtatiṇādisadisameva hoti. kiṁkāraṇaṁ? aññamaññā hi
jātiyo, yasmā aññā tiṇajāti, aññā rukkhajāti, tiṇesupi aññā tālajāti,
aññā nāḷikerajātīti evaṁ vitthāretabbaṁ.
tena kiṁ dīpeti? yaṁ jātivasena nānā hoti, taṁ attano paṭiññaṁ
paresaṁ vā upadesaṁ vināpi aññajātito visesena gayhati. yadi ca jātiyā
brāhmaṇo bhaveyya, sopi attano paṭiññaṁ paresaṁ vā upadesaṁ vinā khattiyato
vessasuddato vā visesena gayheyya, 1- na ca gayhati, tasmā na jātiyā
brāhmaṇoti. parato 2- pana "yathā etāsu jātīsū"ti imāya gāthāya etamatthaṁ
vacībhedeneva āvikarissati.
[608] evaṁ anupādinnesu jātibhedaṁ dassetvā, upādinnesu taṁ
dassento "tato kīṭe"ti evamādimāha. tattha kīṭāti kimayo. paṭaṅgāti
paṭaṅgāyeva. yāva kunthakipilliketi kunthakipillikaṁ pariyantaṁ katvāti attho.
[609] khuddaketi kāḷakakaṇṭakādayo. mahallaketi sasaviḷārādayo. sabbe
hi te anekavaṇṇāyeva. 3-
[610] pādūdareti udarapāde, udaraṁyeva tesaṁ 4- pādāti vuttaṁ hoti.
dīghapiṭṭhiketi sappānaṁ hi sīsato yāva naṅguṭṭhā piṭṭhi eva hoti, tena te
"dīghapiṭṭhikā"ti vuccanti. tepi anekappakārā āsīvisādibhedena.

footnote: 1 ka. viseso na bhaveyya 2 ka. yato
footnote: 3 chaßēéa. anekavaṇṇā 4 chaßēéa. yesaṁ

page number: 294

[611] odaketi 1- udakamhi jāte. macchāpi anekappakārā
rohitamacchādibhedena.
[612] pakkhīti sakuṇe. te hi pakkhānaṁ atthitāya "pakkhī"ti vuccanti.
pattehi yantīti pattayānā vehāse gacchantīti vihaṅgamā. tepi anekappakārā
kākādibhedena.
[613] evaṁ thalajalākāsagocarānaṁ pāṇānaṁ jātibhedaṁ dassetvā idāni
yena adhippāyena taṁ dassesi, taṁ āvikaronto "yathā etāsū"ti gāthamāha.
tassattho saṅkhepato pubbepi 2- vuttādhippāyavaṇṇanāvaseneva veditabbo.
[614-6] vitthārato panettha yaṁ vattabbaṁ, taṁ sayameva dassento "na
kesehī"tiādimāha. tatrāyaṁ yojanā:- yaṁ vuttaṁ "natthi manussesu liṅgaṁ jātimayaṁ
puthū"ti, taṁ evaṁ natthīti veditabbaṁ. seyyathidaṁ? na kesehīti. na hi "brāhmaṇānaṁ
īdisā kesā honti, khattiyānaṁ īdisā"ti niyamo atthi yathā hatthiassamigādīnanti
iminā nayena sabbaṁ yojetabbaṁ. liṅgaṁ jātimayaṁ neva, yathā aññāsu jātīsūti
idaṁ pana vuttassevatthassa nigamananti veditabbaṁ. tassa yojanā:- tadeva
yasmā imehi kesādīhi natthi manussesu liṅgaṁ jātimayaṁ puthu, tasmā veditabbametaṁ
"brāhmaṇādibhedesu manussesu liṅgaṁ jātimayaṁ neva yathā aññāsu jātīsū"ti.
[617] idāni evaṁ jātibhede asantepi 3- brāhmaṇo khattiyoti idaṁ
nānattaṁ yathā jātaṁ, taṁ dassetuṁ "paccattan"ti gāthamāha. tassattho:-
etaṁ tiracchānagatānaṁ viya 4- yonisiddhameva kesādisaṇṭhānanānattaṁ manussesu
brāhmaṇādīnaṁ attano attano sarīresu na vijjati. avijjamānepi pana etasmiṁ

footnote: 1 ka. udaketi 2 chaßēéa. pubbe
footnote: 3 ka. jātibhedesu sattesupi 4 chaßēéa. tiracchānānaṁ viya

page number: 295

yadetaṁ brāhmaṇo khattiyoti nānattavidhānapariyāyaṁ vokāraṁ, taṁ vokārañca
manussesu samaññāya pavuccati vohāramattena vuccatīti.
[619-25] ettāvatā bhagavā bhāradvājassa vādaṁ niggahetvā idāni
yadi jātiyā brāhmaṇo bhaveyya, ājīvasīlācāravipannopi brāhmaṇo bhaveyya.
yasmā pana porāṇā brāhmaṇā tassa brāhmaṇabhāvaṁ na icchanti, loke ca
aññepi paṇḍitamanussā, tasmā vāseṭṭhassa vādapaggahaṇatthaṁ taṁ dassento
"yo hi koci manussesū"tiādikā aṭṭha gāthāyo āha. tattha gorakkhanti khettarakkhaṁ,
kasikammanti vuttaṁ hoti. paṭhavī hi "go"ti vuccati, tappabhedo ca khettaṁ.
puthusippenāti tantavāyakammādinānāsippena. vohāranti vaṇijjaṁ. parapessenāti
paresaṁ veyyāvaccena. issatthanti āvudhajīvikaṁ usuñca satthañcāti 1- vuttaṁ
hoti. porohiccenāti purohitakammena.
[626] evaṁ brāhmaṇasamayena ca lokavohārena ca ājīvasīlācāravipannassa
abrāhmaṇabhāvaṁ sādhetvā 2- evaṁ sante na jātiyā brāhmaṇo, guṇehi pana
brāhmaṇo hoti. tasmā yattha yattha 3- kule jāto yo guṇavā, so brāhmaṇo,
ayamettha ñāyoti evametaṁ ñāyamatthato āpādetvā puna tadeva ñāyaṁ
vacībhedena pakāsento āha "na cāhaṁ brāhmaṇaṁ brūmī"ti.
tassattho:- ahaṁ pana yvāyaṁ catūsu yonīsu yattha katthaci jāto, tatrāpi
vā visesena yo brāhmaṇasamaññitāya 4- mātari sambhūto, taṁ yonijaṁ mattisambhavaṁ,
yā cāyaṁ "ubhato sujāto"tiādinā 5- nayena brāhmaṇehi brāhmaṇassa
parisuddhauppattimaggasaṅkhātā yoni kathīyati, "saṁsuddhagahaṇiko"ti 5- iminā ca

footnote: 1 chaßēéa. sattiñcāti 2 ka. sāvetvā
footnote: 3 ka. yattha tatatha 4 ka. brāhmaṇassa saṁvaṇṇitāya
footnote: 5 dī.sī. 9/303/112, maßēéa. 13/242/412

page number: 296

mātusampatti, tatopi jātasambhūtattā "yonijo mattisambhavo"ti ca vuccati, tampi
yonijaṁ matti sambhavaṁ iminā ca yonijamattisambhavamattena 1- brāhmaṇaṁ na brūmi.
kasmā? yasmā "bho bho"ti vacanamattena aññehi sakiñcanehi visiṭṭhattā
bhovādī nāma so hoti, sve 2- hoti sakiñcano. yo panāyaṁ yattha katthaci
kule jātopi rāgādikiñcanābhāvena akiñcano, sabbaggahaṇapaṭinissaggena ca
anādāno, akiñcanaṁ anādānaṁ tamahaṁ brūmi brāhmaṇaṁ. kasmā? yasmā
bāhitapāpoti.
[627] kiñca bhiyyo:- "sabbasaṁyojanaṁ chetvā"tiādikā sattavīsati
gāthā. tattha sabbasaṁyojananti dasavidhasaṁyojanaṁ. na paritassatīti taṇhāya na bhāyati 3-
tamahanti taṁ ahaṁ rāgādīnaṁ saṅgānaṁ atikkantattā saṅgātigaṁ, catunnampi yogānaṁ
abhāvena visaṁ yuttaṁ brāhmaṇaṁ vadāmīti attho.
[628] naddhinti nayhanabhāvena pavattaṁ kodhaṁ. varattanti bandhanabhāvena
pavattaṁ taṇhaṁ. sandānaṁ sahanukkamanti anusayānukkamasahitaṁ dvāsaṭṭhidiṭṭhisandhānaṁ,
idaṁ sabbampi chinditvā ṭhitaṁ avijjāpalighassa ukkhittatā ukkhittapalighaṁ
catunnaṁ saccānaṁ buddhaṁ ahaṁ brāhmaṇaṁ vadāmīti attho.
[629] aduṭṭhoti evaṁ dasahi akkosavatthūhi akkosañca, pāṇiādīhi
poṭhanañca rajjubandhanādīhi 4- bandhanañca yo akuddhamānaso hutvā adhivāseti,
khantibalena ca 5- samannāgatattā khantībalaṁ, punappunaṁ uppattiyā anīkabhūtena
teneva khantībalānīkena samannāgatattā balānīkaṁ taṁ evarūpaṁ ahaṁ brāhmaṇaṁ
vadāmīti attho.

footnote: 1 ka. yonijamattena iminā ca mattikasambhavamattena
footnote: 2 chaßēéa.,i. sace 3 chaßēéa. tassati
footnote: 4 chaßēéa.,i andubandhanādīhi 5 chaßēéa. ayaṁ saddo na dissati

page number: 297

[630] vatavantanti dhutavatena samannāgataṁ, catupārisuddhisīlena sīlavantaṁ,
taṇhāussadābhāvena anussadaṁ, chaḷindriyadamanena dantaṁ, koṭiyaṁ ṭhitena attabhāvena
antimasārīraṁ tamahaṁ brāhmaṇaṁ vadāmīti attho.
[631] yo na limpatīti evameva yo abbhantare duvidhenapi kāmena 1-
na limpati, tasmiṁ kāme na saṇṭhāti, tamahaṁ brāhmaṇaṁ vadāmīti attho.
[632] dukkhassāti khandhadukkhassa. pannabhāranti ohitakkhandhabhāraṁ catūhi
yogehi sabbakkilesehi vā visaṁyuttaṁ tamahaṁ brāhmaṇaṁ vadāmīti attho.
[633] gambhīrapaññanti gambhīresu khandhādīsu pavattāya paññāya samannāgataṁ,
dhammojapaññāya medhāviṁ, "ayaṁ duggatiyā, ayaṁ sugatiyā, ayaṁ nibbānassa maggo,
ayaṁ amaggo"ti evaṁ magge amagge ca chekatāya maggāmaggassa kovidaṁ,
arahattasaṅkhātaṁ uttamatthaṁ anuppattaṁ tamahaṁ brāhmaṇaṁ vadāmīti attho.
[634] asaṁsaṭṭhanti dassanasavanasamullāpaparibhogakāyasaṁsaggānaṁ abhāvena
asaṁsaṭṭhaṁ. ubhayanti gihīhi ca anagārehi cāti ubhayehipi asaṁsaṭṭhaṁ. anokasārinti
anālayacāriṁ, taṁ evarūpaṁ ahaṁ brāhmaṇaṁ vadāmīti attho.
[635] nidhāyāti nikkhipitvā oropetvā, tasesu thāvaresu cāti
taṇhātāsena 2- tasesu taṇhābhāvena thiratāya thāvaresu. yo na hantīti yo
evaṁ sabbasattesu vigatapaṭighatāya nikkhittadaṇḍo neva kañci sayaṁ hanati, na
aññe ghāteti, tamahaṁ brāhmaṇaṁ vadāmīti attho.
[636] aviruddhanti āghātanavasena viruddhesupi lokiyamahājanesu
āghātābhāvena aviruddhaṁ, hatthagate daṇḍe vā satthe vā avijjamānepi paresaṁ

footnote: 1 chaßēéa. duvidhe kāme 2 ka. taṇhābhāvena

page number: 298

pahāradānato aviratattā attadaṇḍesu janesu nibbutaṁ nikkhittadaṇḍaṁ, pañcannaṁ
khandhānaṁ "ahaṁ maman"ti gahitattā sādānesu tassa gahaṇassa abhāvena anādānaṁ
taṁ evarūpaṁ ahaṁ brāhmaṇaṁ vadāmīti attho.
[637] āraggāti yassete rāgādayo ayañca paraguṇamakkhaṇalakkhaṇo
makkho āraggā sāsapo viya papatito, yathā sāsapo āragge na santiṭṭhati,
evaṁ citte na tiṭṭhati, tamahaṁ brāhmaṇaṁ vadāmīti attho.
[638] akakkasanti apharusaṁ. viññāpaninti atthaviññāpaniṁ. saccanti bhūtaṁ.
nābhisajeti yāya girāya aññaṁ kujjhāpanavasena na laggāpeyya, khīṇāsavo nāma
evarūpameva giraṁ bhāseyya, tasmā tamahaṁ brāhmaṇaṁ vadāmīti attho.
[639] sāṭakābharaṇādīsu dīghaṁ vā rassaṁ vā, maṇimuttādīsu aṇuṁ vā thūlaṁ
vā, mahagghāppagghavasena subhaṁ vā asubhaṁ vā yo puggalo imasmiṁ loke
parapariggahitaṁ nādiyati, tamahaṁ brāhmaṇaṁ vadāmīti attho.
[640] nirāsayanti 1- nittaṇhaṁ. visaṁyuttanti sabbakkilesehi visaṁyuttaṁ
tamahaṁ brāhmaṇaṁ vadāmīti attho.
[641] ālayāti taṇhā. aññāya akathaṁkathīti aṭṭha vatthūni yathābhūtaṁ
jānitvā aṭṭhavatthukāya vicikicchāya nibbicikiccho. amatogadhānuppattanti amataṁ
nibbānaṁ ogahetvā 2- anuppattaṁ tamahaṁ brāhmaṇaṁ vadāmīti attho.
[642] ubhoti dvepi puññāni pāpāni ca chaḍḍetvāti attho.
saṅganti rāgādibhedaṁ saṅgaṁ. upaccagāti atikkanto. tamahaṁ vaṭṭamūlasokena asokaṁ,
abbhantare rāgarajādīnaṁ abhāvena virajaṁ, nirupakkilesatāya suddhaṁ brāhmaṇaṁ
vadāmīti attho.

footnote: 1 chaßēéa. nirāsāsanti 2 ka. ogāhetvā

page number: 299

[643] vimalanti abbhādimalarahitaṁ. suddhanti nirupakkilesaṁ. vippasannanti
pasannacittaṁ. anāvilanti kilesāvilattavirahitaṁ. nandībhavaparikkhīṇanti tīsu bhavesu
parikkhīṇataṇhaṁ tamahaṁ brāhmaṇaṁ vadāmīti attho.
[644] yo bhikkhu imaṁ rāgapalipathañceva kilesaduggañca saṁsāravaṭṭañca
catunnaṁ saccānaṁ appaṭivijjhanakamohañca atīto, cattāro oghe tiṇṇo hutvā
pāraṁ anuppatto, duvidhena jhānena jhāyī, taṇhāya abhāvena anejo, kathaṁkathāya
abhāvena akathaṁkathī, upādānānaṁ abhāvena anupādiyitvā kilesanibbānena
nibbuto, tamahaṁ brāhmaṇaṁ vadāmīti attho.
[645] yo puggalo idha loke ubhopi kāme hitvā anāgāro hutvā
paribbajati, 1- taṁ parikkhīṇakāmañceva parikkhīṇabhavañca ahaṁ brāhmaṇaṁ vadāmīti
attho.
[646] yo idha loke chadvārikaṁ taṇhaṁ gharāvāsena anatthiko anāgāro
hutvā paribbajati, taṇhāya ceva bhavassa ca parikkhīṇattā taṇhābhavaparikkhīṇaṁ
tamahaṁ brāhmaṇaṁ vadāmīti attho.
[647] mānusakaṁ yoganti mānusakaṁ āyuñceva pañcavidhakāmaguṇe ca.
dibbayogepi eseva nayo. upaccagāti yo mānusakaṁ yogaṁ hitvā dibbaṁ
atikkanto, taṁ sabbehi catūhi yogehi visaṁyuttaṁ ahaṁ brāhmaṇaṁ vadāmīti attho.
[648] ratinti pañcakāmaguṇaratiṁ. aratinti araññavāse ukkaṇṭhitattaṁ.
sītibhūtanti nibbutaṁ. nirupadhinti nirupakkilesaṁ. vīranti taṁ evarūpaṁ sabbaṁ
khandhalokaṁ abhibhavitvā ṭhitaṁ vīriyavantaṁ ahaṁ brāhmaṇaṁ vadāmīti attho.

footnote: 1 ka. pabbajati, evamuparipi

page number: 300

[649] yo vedīti yo sattānaṁ sabbākārena cutiñca paṭisandhiñca
pākaṭaṁ katvā jānāti, tamahaṁ alaggatāya asattaṁ, paṭipattiyā suṭṭhugatattā sugataṁ,
catunnaṁ saccānaṁ buddhatāya buddhaṁ brāhmaṇaṁ vadāmīti attho.
[650] yassāti yassete devādayo gatiṁ na jānanti, tamahaṁ āsavānaṁ
khīṇatāya khīṇāsavaṁ, kilesehi ārakattā arahantaṁ brāhmaṇaṁ vadāmīti attho.
[651] pureti atītakkhandhesu. pacchāti anāgatakkhandhesu. majjheti
paccuppannesu. kiñcananti yassetesu ṭhānesu taṇhāgāhasaṅkhātaṁ kiñcanaṁ natthi,
tamahaṁ rāgakiñcanādīhi akiñcanaṁ, kassaci gahaṇassa abhāvena anādānaṁ brāhmaṇaṁ
vadāmīti attho.
[652] acchambhitattena 1- usabhasadisatāya usabhaṁ, uttamaṭṭhena pavaraṁ,
vīriyasampattiyā vīraṁ, mahantānaṁ sīlakkhandhādīnaṁ esitattā mahesiṁ, tiṇṇaṁ mārānaṁ
vijitattā vijitāvinaṁ, ninhātakilesatāya nhātakaṁ, catusaccabuddhatāya buddhaṁ taṁ
evarūpaṁ ahaṁ brāhmaṇaṁ vadāmīti attho.
[653] yo pubbenivāsaṁ pākaṭaṁ katvā jānāti, chabbīsatidevalokabhedaṁ
saggaṁ, catubbidhaṁ apāyañca dibbacakkhunā passati, atho jātikkhayasaṅkhātaṁ arahattaṁ
patto, tamahaṁ brāhmaṇaṁ vadāmīti attho.
[654] evaṁ bhagavā guṇato brāhmaṇaṁ vatvā "ye `jātito 2-
brāhmaṇo'ti abhinivesaṁ karonti, te idaṁ vohāramattaṁ ajānantā, 3- sā ca
nesaṁ diṭṭhi duddiṭṭhī"ti dassento "samaññā hesā"ti gāthādvayamāha.
tassattho:- yadidaṁ "brāhmaṇo khattiyo bhāradvājo vāseṭṭho"ti nāmagottaṁ

footnote: 1 ka. acchambhitaṭṭhena 2 ka. yonito 3 ka. vohāramajānantā

page number: 301

pakappitaṁ, samaññā hesā lokasmiṁ, paññatti vohāramattanti veditabbaṁ. kasmā?
yasmā sammuccā samudāgataṁ samanuññāya 1- āgataṁ. etaṁ 2- hi tattha tattha
jātakāleyevassa ñātisālohitehi pakappitaṁ kataṁ. no ce taṁ evaṁ pakappeyyuṁ,
na koci kañci disvā "ayaṁ brāhmaṇo"ti vā "bhāradvājo"ti vā jāneyya.
[655] evaṁ pakappitaṁ cetaṁ dīgharattamanusayitaṁ diṭṭhigatamajānataṁ, "pakappitaṁ
nāmagottaṁ, nāmagottamattametaṁ saṁvohārattaṁ 3- pakappitan"ti ajānantānaṁ sattānaṁ
hadaye dīgharattaṁ diṭṭhigatamanusayitaṁ, tassa anusayitattā taṁ nāmagottaṁ ajānantā
no pabrūhanti 4- "jātiyā hoti brāhmaṇo"ti, ajānantāyeva evaṁ vadantīti
vuttaṁ hoti.
[656-7] evaṁ "ye ca 5- `jātito brāhmaṇo'ti abhinivesaṁ karonti,
te idaṁ vohāramattamajānantā, sā ca nesaṁ diṭṭhi duddiṭṭhī"ti dassetvā
idāni nippariyāyameva jātivādaṁ paṭikkhipanto kammavādañca niropento "na
jaccā"tiādimāha. tattha "kammunā brāhmaṇo hoti, kammunā hoti
abrāhmaṇo"ti imissā upaḍḍhagāthāya atthavitthāraṇatthaṁ "kassako kammunā"ti-
ādi vuttaṁ. tattha kammunāti paccuppannena kasikammādinibbattakacetanākammunā.
[659] paṭiccasamuppādadassāti "iminā paccayena evaṁ hotī"ti evaṁ
paṭiccasamuppādadassāvino. kammavipākakovidāti sammānāvamānārahe kule
kammavasena uppatti hoti, aññāpi hīnapaṇītatā hīnapaṇīte kamme vipaccamāne
hotīti evaṁ kammavipākakusalā.
[660] "kammunā vattatī"ti gāthāya pana "loko"ti vā "pajā"ti vā
"sattā"ti vā ekoyeva attho, vacanamattameva ca nānaṁ. 6- purimapadena cettha

footnote: 1 ma. samaññāya 2 chaßēéa.,i. taṁ 3 ka. saḷyohāramattaṁ
footnote: 4 chaßēéa. te pabruvanti 5 chaßēéa. ayaṁ saddo na dissati 6 i. vacanamatte bhedo

page number: 302

"atithi brahmā mahābrahmā .pe. seṭṭho sajjitā vasī pitā bhūtabhabyānan"ti 1-
imissā diṭṭhiyā nisedho veditabbo. kammunā hi vattati tāsu tāsu gatīsu
uppajjati loko, na tassa koci sajjitāti. 2- dutiyena "evaṁ kammunā uppannopi
ca pavattiyampi atītapaccuppannabhedena kammunā eva pavattati, sukhadukkhāni
paccanubhonto hīnapaṇītādibhāvaṁ āpajjanto pavattatī"ti dasseti. tatiyena
tamevatthaṁ nigameti "evaṁ sabbathāpi kammanibandhanā sattā sammeneva baddhā
hutvā pavattanti, na aññathā"ti. catutthena tamevatthaṁ 3- upamāya vibhāveti
rathassāṇīva yāyatoti. yathā rathassa yāyato āṇi nibandhanaṁ hoti, na tāya
anibaddho yāti, 4- evaṁ lokassa uppajjato ca pavattato ca kammaṁ nibandhanaṁ,
na tena anibaddho 5- uppajjati nappavattati.
[661] idāni yasmā kammanibandhano loko, tasmā seṭṭhena kammunā
seṭṭhabhāvaṁ dassento "tapenā"ti gāthādvayamāha. tattha tapenāti indriyasaṁvarena.
brahmacariyenāti sikkhānissitena vuttāvasesaseṭṭhacariyena. saṁyamenāti sīlena.
damenāti paññāya. etena seṭṭhaṭṭhena 6- brahmabhūtena kammunā brāhmaṇo
hoti. kasmā? yasmā etaṁ brāhmaṇamuttamaṁ, yasmā etaṁ kammaṁ uttamo
brāhmaṇabhāvoti 7- vuttaṁ hoti. "brahmānan"tipi pāṭho, tassattho:- brahmaṁ
ānetīti brahmānaṁ, brahmabhāvaṁ āneti āvahati detīti vuttaṁ hoti.
[662] dutiyagāthāya santoti santakileso. brahmā sakkoti brahmā
ceva sakko ca. yo evarūpo, so na kevalaṁ brāhmaṇo, apica kho brahmā ca

footnote: 1 dī.sī. 9/42/18 2 chaßēéa. tassa ko sajjitāti
footnote: 3 chaßēéa. tamatthaṁ 4 ka. anibandhāya 5 ka. tato naṁ anibandhano
footnote: 6 sī.,i. seṭṭhena seṭṭhaṭṭhena 7 sī.,i. brahmabhāvoti

page number: 303

sakko ca so vijānataṁ paṇḍitānaṁ, evaṁ vāseṭṭha jānāhīti vuttaṁ hoti. sesaṁ
vuttanayamevāti.
paramatthajotikāya khuddakaṭṭhakathāya
suttanipātaṭṭhakathāya
vāseṭṭhasuttavaṇṇanā niṭṭhitā.
-------------
10. kokālikasuttavaṇṇanā
evamme suttanti kokālikasuttaṁ. kā uppatti? imassa suttassa uppatti
atthavaṇṇanāyameva 1- āvibhavissati. atthavaṇṇanāya cassa evamme sutantiādi
vuttanayameva. atha kho kokālikoti ettha pana ko ayaṁ kokāliko, kasmā ca
upasaṅkamīti? vuccate:- ayaṁ kira kokālikaraṭṭhe 2- kokālikanagare
kokālikaseṭṭhissa putto pabbajitvā pitarā kārāpite vihāreyeva paṭivasati
"cūḷakokāliko"ti nāmena, na devadattasisso. so hi brāhmaṇaputto
"mahākokāliko"ti paññāyi.
bhagavati kira sāvatthiyaṁ viharante dve aggasāvakā pañcamattehi bhikkhusatehi
saddhiṁ janapadacārikaṁ caramānā upakaṭṭhāya vassūpanāyikāya vivekavāsaṁ vasitukāmā
te bhikkhū uyyojetvā attano pattacīvaramādāya tasmiṁ janapade taṁ nagaraṁ patvā
taṁ vihāraṁ agamaṁsu. tattha te kokālikena saddhiṁ sammoditvā taṁ āhaṁsu "āvuso
mayaṁ idha temāsaṁ vasissāma, mā kassaci āroceyyāsī"ti. so "sādhū"ti
paṭissuṇitvā temāse atīte itaradivasaṁ pageva nagaraṁ pavisitvā ārocesi
"tumhe aggasāvake idhāgantvā vasamāne na jānittha, na te koci paccayenāpi

footnote: 1 ka. suttavaṇṇanāyameva 2 sī.,i. kokāliraṭṭhe. sā.pa. 1/181/205-8,
footnote: nano.pū. 3/89/362-6

page number: 304

nimantetī"ti. nagaravāsino "kasmā no bhante nārocayitthā"ti. kiṁ ārocitena,
kiṁ nāddasatha dve bhikkhū vasante, nanu ete aggasāvakāti. te khippaṁ
sannipatitvā sappiguḷavatthādīni ānetvā kokālikassa purato nikkhipiṁsu. so
cintesi "paramappicchā aggasāvakā `payuttavācāya uppanno lābho'ti ñatvā na
sādiyissanti, assādiyantā addhā `āvāsikassa dethā'ti bhaṇissanti, handāhaṁ
imaṁ lābhaṁ gāhāpetvā gacchāmī"ti. so tathā akāsi, therā disvāva
payuttavācāya uppannaṁ lābhaṁ 1- ñatvā "ime paccayā neva amhākaṁ, na
kokālikassa vaṭṭantī"ti cintetvā "āvāsikassa dethā"ti avatvā paṭikkhipitvā
pakkamiṁsu. tena kokāliko "kathaṁ hi nāma attanā aggaṇhantā mayhampi na
dāpesun"ti domanassaṁ uppādesi.
te bhagavato santikaṁ agamaṁsu. bhagavā ca pavāretvā sace attanā
janapadacārikaṁ na gacchati, aggasāvake pesesi 2- "caratha bhikkhave cārikaṁ
bahujanahitāyā"tiādīni 3- vatvā. idamāciṇṇaṁ tathāgatānaṁ. tena kho pana samayena
attanā agantukāmo hoti. atha kho ime punadeva uyyojesi "gacchatha bhikkhave
caratha cārikan"ti. te pañcamattehi bhikkhusatehi saddhiṁ cārikaṁ caramānā
anupubbena tasmiṁ raṭṭhe tameva nagaraṁ agamaṁsu. nāgarā there sañjānitvā saha
parikkhārehi dānaṁ sajjetvā nagaramajjhe maṇḍapaṁ katvā dānamadaṁsu, therānañca
parikkhāre upanāmesuṁ. therā gahetvā bhikkhusaṁghassa adaṁsu. taṁ disvā kokāliko
cintesi "ime pubbe appicchā ahesuṁ, idāni lobhābhibhūtā pāpicchā jātā,
pubbepi appicchasantuṭṭhapavivittasadisā maññe, ime pāpicchā asantaguṇaparidīpakā
pāpabhikkhū"ti. so there upasaṅkamitvā "āvuso tumhe pubbe

footnote: 1 chaßēéa. uppanabhāvaṁ 2 chaßēéa. peseti 3 vißēáahā. 4/32/27

page number: 305

appicchasantuṭṭhapavivittā viya ahuvattha, idāni panattha pāpabhikkhū jātā"ti
vatvā pattacīvaramādāya tāvadeva taramānarūpo nikkhamitvā gantvā "bhagavato
etamatthaṁ ārocessāmī"ti sāvatthābhimukho gantvā anupubbena bhagavantaṁ
upasaṅkami. ayamettha kokāliko, iminā kāraṇena upasaṅkami. tena vuttaṁ
"atha kho kokāliko bhikkhu yena bhagavā tenupasaṅkamī"tiādi.
bhagavā taṁ turitaturitaṁ āgacchantaṁ disvāva āvajjetvā aññāsi
"aggasāvake akkositukāmo āgato"ti. "sakkā nu kho paṭisedhetun"ti ca
āvajjento "na sakkā, theresu aparajjhitvā 1- āgato, ekaṁsena padumaniraye
uppajjissatī"ti addasa. evaṁ disvāpi pana "sāriputtamoggallānepi nāma
garahantaṁ 2- sutvā na nisedhetī"ti parūpavādamocanatthaṁ ariyūpavādassa mahāsāvajjabhāva-
dassanatthañca "māhevan"tiādinā nayena tikkhattuṁ paṭisedheti. 3- tattha
māhevanti mā evamāha, mā hi 4- evaṁ abhaṇīti attho. pesalāti piyasīlā.
saddhāyikoti saddhāgamakaro, pasādāvahoti vuttaṁ hoti. paccayikoti paccayakaro,
"evametan"ti sanniṭṭhānāvahoti 5- vuttaṁ hoti.
acirapakkantassāti pakkantassa sato nacireneva. sabbo kāyo phuṭṭho 6-
ahosīti kesaggamattampi okāsaṁ avajjetvā sakalasarīraṁ aṭṭhīni bhinditvā
uggatāhi pīḷakāhi ajjhotthaṭaṁ ahosi. tattha yasmā buddhānubhāvena tathārūpaṁ
kammaṁ buddhānaṁ sammukhībhāve vipākaṁ na deti, dassanūpacāre pana vijahitamatte
deti, tasmā tassa acirapakkantasseva pīḷakā uṭṭhahiṁsu. teneva ca 7- vuttaṁ
"acirapakkantassa ca kokālikassā"ti. atha kasmā na tattheva aṭṭhāsīti ce?

footnote: 1 ka. tesu aparajjhituṁ 2 ka. moggallānānampi nāma garahaṁ
footnote: 3 chaßēéa.,i. paṭisedhesi 4 chaßēéa. ayaṁ saddo na dissati
footnote: 5 chaßēéa.,i. sanniṭṭhāvahoti 6 chaßēéa.,i. phuṭo 7 chaßēéa. ayaṁ saddo na dissati

page number: 306

kammānubhāvena. okāsakataṁ hi kammaṁ avassaṁ vipaccati, tasmā 1- tassa tattha
ṭhātuṁ na deti. so kammānubhāvena codiyamāno uṭṭhāyāsanā pakkāmi.
kaḷāyamattiyoti varakamattiyo. 2- beḷuvasalāṭukamattiyoti taruṇabeḷuvamattiyo.
pabhijjiṁsūti bhijjiṁsu. tāsu bhinnāsu sakalasarīraṁ panasapakkaṁ viya ahosi. so
pakkena gattena anayabyasanaṁ patvā dukkhābhibhūto jetavanadvārakoṭṭhake sayi.
atha dhammassavanatthaṁ āgatāgatā manussā taṁ disvā "dhi kokālika, dhi kokālika
ayuttamakāsi, attanoyeva mukhaṁ nissāya anayabyasanaṁ pattosī"ti āhaṁsu. tesaṁ
sutvā ārakkhadevatā dhikkāraṁ akaṁsu. 3- ārakkhadevatānaṁ ākāsadevatā 4- iminā
upāyena yāva akaniṭṭhabhavanā ekadhikkāro udapādi.
tadā ca turū 5- nāma bhikkhu kokālikassa upajjhāyo anāgāmiphalaṁ patvā
suddhāvāsesu nibbatto hoti, sopi samāpattiyā vuṭṭhito taṁ dhikkāraṁ sutvā
āgamma kokālikaṁ ovadi sāriputtamoggallānesu cittappasādajananatthaṁ. so
tassāpi vacanaṁ aggahetvā aññadatthu tameva aparādhetvā kālaṁ katvā
padumaniraye uppajji. tenāha "atha kho kokāliko bhikkhu teneva pāpena 6-
.pe. āghātetvā"ti.
atha kho brahmā sahampatīti ko ayaṁ brahmā, kasmā ca bhagavantaṁ
upasaṅkamitvā etadavocāti? ayaṁ kassapassa bhagavato sāsane sahako nāma
bhikkhu anāgāmī hutvā suddhāvāsesu uppanno, tattha naṁ "sahampati brahmā"ti
sañjānanti. so pana "ahaṁ bhagavantaṁ upasaṅkamitvā padumanirayaṁ kittessāmi,
tato bhagavā bhikkhūnaṁ ārocessati. kathānusandhikusalā bhikkhū tatthāyuppamāṇaṁ
pucchissanti, bhagavā taṁ 7- ācikkhanto ariyūpavāde ādīnavaṁ pakāsessatī"ti

footnote: 1 chaßēéa.,i. taṁ 2 chaßēéa.,i. caṇakamattiyo 3 ka. ekadhikkāramakaṁsu
footnote: 4 chaßēéa. ākāsaṭṭhadevatāti 5 sī. tudu, ka. catudī, ma. cātudīpo
footnote: 6 chaßēéa.,i. tenevābādhena 7 chaßēéa. ayaṁ saddo na dissati

page number: 307

iminā kāraṇena bhagavantaṁ upasaṅkamitvā etadavoca. bhagavā tatheva akāsi,
aññataropi bhikkhu pucchi. tena ca puṭṭho "seyyathāpi bhikkhū"tiādimāha.
tattha vīsatikhārikoti māgadhakena patthena cattāro patthā kosalaraṭṭhe
eko pattho hoti, tena patthena cattāro patthā āḷhakaṁ, cattāri
āḷhakāni doṇaṁ, catudoṇā mānikā, catumānikā khārī, tāya khāriyā vīsatikhāriko.
tilavāhoti tilasakaṭaṁ. abbudo nirayoti abbudo nāma koci paccekanirayo
natthi, avīcimhiyeva abbudagaṇanāya paccanokāso pana "abbudo nirayo"ti
vutto. esa nayo nirabbudādīsu.
tattha vassagaṇanāpi evaṁ veditabbā:- yatheva hi sataṁ satasahassāni
koṭi hoti, evaṁ sataṁ satasahassakoṭiyo pakoṭi nāma hoti, sataṁ satasahassappakoṭiyo
koṭippakoṭi nāma, sataṁ satasahassakoṭippakoṭiyo nahutaṁ, sataṁ
satasahassanahutāni ninnahutaṁ, sataṁ satasahassaninnahutāni ekaṁ abbudaṁ, tato
vīsatiguṇaṁ nirabbudaṁ. esa nayo sabbattha. keci pana "tattha tattha paridevanānattenapi 1-
imāni nāmāni laddhānī"ti vadanti, apare "sītanarakā eva ete"ti.
athāparanti tadatthavisesatthadīpakaṁ gāthābandhaṁ sandhāya vuttaṁ. pāṭhavasena 2-
vuttavīsatigāthāsu hi ettha "sataṁ sahassānan"ti ayamekā eva gāthā
vuttatthadīpikā, sesā visesatthadīpikā eva avasāne gāthādvayameva pana
mahāaṭṭhakathāyaṁ vinicchitaṭṭhāne 3- natthi tenāvocumha "vīsatigāthāsū"ti.
[663] tattha kuṭhārīti attacchedakaṭṭhena kuṭhārisadisā pharusavācā.
chindatīti kusalamūlasaṅkhātaṁ attano mūlaṁyeva nikkantati.

footnote: 1 ka. vedanānānattenapi
footnote: 2 ka. pākaṭavasena 3 chaßēéa.,i. vinicchitapāṭho

page number: 308

[664] nindiyanti ninditabbaṁ. taṁ vā nindati yo pasaṁsiyoti yo
uttamaṭṭhena pasaṁsāraho puggalo, taṁ vā yo 1- pāpicchatādīni āropetvā garahati,
vicinātīti upacināti. kalinti aparādhaṁ.
[665] ayaṁ kalīti ayaṁ aparādho. akkhesūti jūtakīḷanākkhesu. sabbassāpi
sahāpi attanāti sabbena attano dhanenapi attanāpi saddhiṁ. sugatesūti
suṭṭhugatattā, sundarañca ṭhānaṁ gatattā sugatanāmakesu buddhapaccekabuddhasāvakesu.
manaṁ padosayeti yo manaṁ padūseyya. tassāyaṁ mano padoso eva mahantataro 2-
kalīti vuttaṁ hoti.
[666] kasmā? yasmā sataṁ sahassānaṁ .pe. pāpakaṁ, yasmā vassagaṇanāya
ettako so kālo, yaṁ kālaṁ ariyagarahī vācaṁ manañca paṇidhāya pāpakaṁ
nirayaṁ upeti, tattha paccatīti vuttaṁ hoti. idaṁ hi saṅkhepena padumaniraye
āyuppamāṇaṁ.
[667] idāni aparenapi nayena "ayameva mahantataro kali, yo
sugatesu manaṁ padūsaye"ti imamatthaṁ vibhāvento "abhūtavādī"tiādimāha. tattha
abhūtavādīti ariyūpavādavasena alikavādī. nirayanti padumādiṁ. pecca samā bhavantīti
ito paṭigantvā nirayupapattiyā samā bhavanti. paratthāti paraloke.
[668] kiñca bhiyyo:- yo appaduṭṭhassāti. ettha 3- ca dosābhāvena
appaduṭṭho, avijjāmalābhāvena suddho, pāpicchābhāvena anaṅgaṇoti veditabbo.
appaduṭṭhattā vā suddhassa, suddhattā anaṅgaṇassāti evamettha 4- yojetabbaṁ.
[669] evaṁ sugatesu manopadosassa mahantatarakalibhāvaṁ sādhetvā idāni
vāritavatthugāthā 5- nāma cuddasa gāthā āha. tā 6- kira kokālikaṁ mīyamānameva

footnote: 1 chaßēéa. so 2 chaßēéa.,i. mahattaro, evamuparipi 3 chaßēéa. tattha
footnote: 4 chaßēéa. evampettha 5 ka. dhāritavatthugāthā 6 chaßēéa.,i. imā

page number: 309

ovadantenāyasmatā mahāmoggallānena vuttā, "mahābrahmunā"ti eke.
tāsaṁ iminā suttena saddhiṁ ekasaṅgahatthaṁ ayamuddeso "yo lobhaguṇe
anuyutto"tiādi. tattha paṭhamagāthāya tāva "guṇo"ti niddiṭṭhattā anekakkhattuṁ
pavattattā vā lobhoyeva lobhaguṇo, taṇhāyetaṁ adhivacanaṁ. avadaññūti
avacanaññū buddhānampi ovādaṁ aggahaṇena. maccharīti pañcavidhamacchariyena.
pesuṇiyasmiṁ 1- anuyutto aggasāvakānaṁ bhedakāmatāya. sesaṁ pākaṭameva. idaṁ
vuttaṁ hoti:- yo āvuso kokālika tumhādiso anuyuttalobhataṇhāya lobhaguṇe
anuyutto assaddho kadariyo avadaññū maccharī pesuṇiyasmiṁ anuyutto, so
vacasā paribhāsati aññaṁ abhāsaneyyampi puggalaṁ. tena taṁ vadāmi "mukhaduggā"ti
gāthāttayaṁ.
[670] tassāyaṁ anuttānapadattho:- mukhadugga mukhavisama vibhūta vigatabhūta
alikavādi anariya asappurisa bhūnahata 2- bhūtihanaka vuḍḍhināsaka 3- purisanta antimapurisa
kali alakkhipurisa avajāta buddhassa avajātaputta.
[671] rajamākirasīti kilesarajaṁ attani pakkhipasi. papatanti sobbhaṁ.
"papāṭan"tipi 4- pāṭho, so evattho. "papadan"ti 5- pāṭho, mahānirayanti
attho.
[672] eti hatanti ettha haiti nipāto, tanti taṁ kusalākusalaṁ kammaṁ.
athavā hatanti gataṁ paṭipannaṁ, upacitanti attho. suvāmīti sāmi tassa kammassa
katattā. so hi taṁ kammaṁ labhateva, nāssa taṁ nassatīti vuttaṁ hoti. yasmā ca
labhati, tasmā dukkhaṁ mando .pe. kibbisakārī.

footnote: 1 chaßēéa. pesuṇiyaṁ, evamuparipi
footnote: 2 chaßēéa.,i. bhūnahu 3 ka. hatabuḍḍhi buḍḍhināsaka
footnote: 4 ka. papaṭantipi 5 ka. papattanti

page number: 310

[673] idāni yaṁ dukkhaṁ mando passati, taṁ pakāsento "ayosaṅku-
samāhataṭṭhānan"tiādimāha. tattha purimaupaḍḍhagāthāya tāva attho:- yaṁ taṁ
ayosaṅkusamāhataṭṭhānaṁ sandhāya bhagavatā "tamenaṁ bhikkhave nirayapālā pañcavidhabandhanaṁ
nāma kammakāraṇaṁ karontīti 1- vuttaṁ, taṁ upeti, evaṁ upento 2- ca tattheva
ādittāya lohapaṭhaviyā nipajjāpetvā nirayapālehi pañcasu ṭhānesu ākoṭiyamānaṁ
tattaṁ khilasaṅkhātaṁ tiṇhadhāraṁ ayasūlamupeti, yaṁ sandhāya bhagavatā vuttaṁ "tattaṁ
ayokhilaṁ hatthe gamentī"tiādi. 3- tato parā upaḍḍhagāthā anekāni
vassasahassāni tattha pacitvā pakkāvasesānubhavanatthaṁ anupubbena khārodakanadītīraṁ
gatassa yantaṁ "tattaṁ ayoguḷaṁ mukhe pakkhipanti, tattaṁ tambalohaṁ mukhe
āsiñcantī"ti vuttaṁ, taṁ sandhāya vuttaṁ. tattha ayoti lohaṁ. guḷasannibhanti
beḷuvakasaṇṭhānaṁ. ayogahaṇena cettha tambalohaṁ, itarena ayoguḷaṁ veditabbaṁ.
patirūpanti katakammānurūpaṁ.
[674] tato aparāsu gāthāsu na hi vaggūti "gaṇhatha paharathā"ti
ādīni vadantā nirayapālā madhuraṁ vācaṁ na vadanti. nābhijavantīti na sumukhabhāvena
abhimukhā javanti, na sumukhā upasaṅkamanti, anayabyasanamāvahantā eva
upasaṅkamantīti vuttaṁ hoti. na tāṇamupentīti tāṇaṁ leṇaṁ paṭisaraṇaṁ hutvā
na upagacchanti, gaṇhantā hanantā eva upentīti vuttaṁ hoti. aṅgāre
santhate sentīti 4- aṅgārapabbataṁ āropitā samānā anekāni vassasahassāni
santhate aṅgāre senti. ginisampajjalitanti 5- samantato jalitaṁ sabbadisāsu ca
sampajjalitaṁ aggiṁ. pavisantīti mahāniraye pakkhittā samānā ogāhanti.

footnote: 1 ma.u. 14/250/217, aṅṭika. 20/36/135 2 sī, upeto
footnote: 3 ma.u. 14/250/217, aṅṭika. 20/36/135
footnote: 4 chaßēéa. sayantīti 5 ka. agginisamaṁ pajjalitanti

page number: 311

mahānirayo nāma yo so "catukkaṇṇo"ti 1- vutto, yaṁ yojanasate ṭhatvā
passataṁ akkhīni bhijjanti.
[675] jālena ca onahiyānāti ayojālena pariveṭhetvā migaluddakā
migaṁ viya hananti. idaṁ devadatte avuttakammakaraṇaṁ. 2- andhaṁva timisamāyantīti
andhakaraṇena andhameva bahalandhakārattā "timisan"ti saññitaṁ dhūmaroruvaṁ nāma
narakaṁ gacchanti. tatra kira tesaṁ kharadhūmaṁ ghāyitvā akkhīni bhijjanti. tena
"andhaṁvā"ti vuttaṁ. taṁ vitataṁ hi yathā mahikāyoti tañca andhatimisaṁ
mahikāyo viya vitataṁ 3- hotīti attho. "vitthatan"tipi pāṭho. 4- idampi devadūte
avuttakammakaraṇameva.
[676] atha lohamayanti ayaṁ pana lohakumbhī paṭhavipariyantikā
catunahutādhikāni dveyojanasatasahassāni gambhīrā samatittikā tattalohapūrā hoti.
paccanti hi tāsu cirarattanti tāsu kumbhīsu dīgharattaṁ paccanti. agginisamāsūti
aggisamāsu. samuppilavāteti 5- samuppalavantā, sakimpi uddhaṁ sakimpi adho
gacchamānā pheṇuddehakaṁ paccantīti vuttaṁ hoti. devadūte vuttanayeneva taṁ
veditabbaṁ.
[677] pubbalohitamisseti pubbalohitamissāya lohakumbhiyā. tattha kinti
tattha. yaṁ yandisatanti disaṁ vidisaṁ. 6- adhisetīti gacchati. "abhisetī"tipi pāṭho.
tattha yaṁ yaṁ disaṁ allīyati apassayatīti attho. kilissatīti bādhīyati.
"kilijjatī"tipi pāṭho, pūti hotīti attho. samphusamānoti tena pubbalohitena
phuṭṭho samāno. idampi devadūte avuttakammakaraṇaṁ.

footnote: 1 ma.u. 14/250/217, aṅṭika. 20/36/136 2 chaßēéa...kāraṇaṁ
footnote: 3 ka. vitthataṁ 4 ka. jāti ca rūpiyāto
footnote: 5 ka. samuppilavāsāti, sī. samuppilavāsoti 6 chaßēéa. yaṁ yaṁ disakanti disaṁ vidisaṁ

page number: 312

[678] puḷavāvasatheti puḷavānaṁ āvāse. ayampi lohakumbhīyeva devadūte
"gūthanirayo"ti vuttā, tattha patitassa sūcimukhapāṇā chaviādīni chinditvā
aṭṭhimiñjaṁ khādanti. gantuṁ na hi tīramapatthīti avagantuṁ 1- na hi tīramatthi.
"tīravamatthī"tipi pāṭho, soyevattho. tīrameva ettha "tīravan"ti vuttaṁ. sabbasmā
hi samantakapallāti yasmā tassā kumbhiyā uparibhāgepi nikujjitattā sabbattha
samā samantato kaṭāhā, tasmā avagantuṁ 1- tīraṁ natthīti vuttaṁ hoti.
[679] asipattavanaṁ devadūte vuttanayameva. taṁ hi dūrato ramaṇīyaṁ
ambavanaṁ viya dissati, athettha lobhena nerayikā pavisanti, tato nesaṁ
vāteritāni pattāni patitvā aṅgapaccaṅgāni chindanti. tenāha "taṁ pavisanti
samucchinnagattā"ti. 2- taṁ pavisanti tato suṭṭhu chinnagattā hontīti. jivhaṁ
baḷisena gahetvā āracayāracayā 3- vihanantīti tattha asipattavane vegena vidhāvitvā 4-
patitānaṁ musāvādīnaṁ nerayikānaṁ nirayapālā jivhaṁ baḷisena nikkaḍḍhitvā
yathā manussā allacammaṁ bhūmiyaṁ pattharitvā khilehi ākoṭenti, evaṁ ākoṭetvā
pharasūhi phāletvā phāletvā ekamekaṁ koṭiṁ chindantā 5- vihananti, chinnachinnā
koṭi punappunaṁ samuṭṭhāti. "ārajayārajayā"tipi pāṭho, āviñchitvā
āviñchitvāti 6- attho. etampi devadūte avuttakammakaraṇaṁ.
[680] vettaraṇinti devadūte "mahatī khārodakā nadī"ti vuttanadiṁ.
sā kira gaṅgā viya udakabharitā dissati, athettha nhāyissāma pivissāmāti
nerayikā patanti. tiṇhadhāraṁ khuradhāranti 7- tiṇhaphāraṁ khuraphāraṁ,
tikkhadhārakhuradhāravatinti 8- vuttaṁ hoti. tassā kira nadiyā uddhamadho ubhayatīresu
ca tiṇhadhārā

footnote: 1 chaßēéa. apagantuṁ 2 chaßēéa. samucchidagattāti
footnote: 3 chaßēéa.,i. ārajayārajayā 4 chaßēéa.,i. dhāvitvā 5 chaßēéa. chindetvā
footnote: 6 ka. āvadhitvā āvadhitvāti 7 i. tiṇhadhāra khuradhāravatiṁ 8 ka. papatantīti

page number: 313

khuradhārā 1- paṭipāṭiyā ṭhapitā viya tiṭṭhati, 2- tena sā "tiṇhadhārā khuradhārā"ti
vuccati. taṁ tiṇhadhārakhuradhāraṁ udakāsāya upenti allīyantīti attho. evaṁ
upentā ca pāpakammena coditā tattha mandā papatanti bālāti attho.
[681] sāmā sabalāti etaṁ parato "soṇā"ti iminā yojetabbaṁ.
sāmavaṇṇā kammāsavaṇṇā ca soṇā khādantīti vuttaṁ hoti. kākolagaṇāti
kaṇhakākagaṇā. paṭigiddhāti suṭṭhu sañjātagedhā hutvā, "mahāgijjhā"ti eke.
kulalāti kulalapakkhino, "senānametaṁ nāman"ti eke. vāyasāti akaṇhā
kākā. idampi devadūte avuttakammakaraṇaṁ. tattha vuttānipi pana kānici 3-
idha na vuttāni, tāni etesaṁ purimapacchimabhāgattā vuttāneva hontīti
veditabbāni.
[682] idāni sabbamevetaṁ narakavuttiṁ dassetvā ovadanto "kicchā
vatāyan"ti gāthamāha. tassattho:- kicchā vata idha narake nānappakārakammakaraṇabhedā
vutti, yaṁ jano passati 4- kibbisakārī. tasmā idha jīvitasese jīvitasantatiyā
vijjamānāya idha loke ṭhitoyeva samāno saraṇagamanādikusaladhammānuṭṭhānena
kiccakaro naro siyā bhaveyya. kiccakaro bhavantopi ca sātaccakāritāvaseneva bhaveyya,
na pamajjeyyaṁ, 5- muhuttampi na pamādamāpajjeyyāti ayamettha samuccayavaṇṇanā.
yasmā pana vuttāvasesāni padāni pubbe vuttanayattā uttānatthattā ca
suviññeyyāneva, tasmā anupadavaṇṇanā na katāti.
paramatthajotikāya khuddakaṭṭhakathāya
suttanipātaṭṭhakathāya
kokālikasuttavaṇṇanā niṭṭhitā.
------------------

footnote: 1 chaßēéa. khurā 2 chaßēéa. tiṭṭhanti 3 ka. panetāni
footnote: 4 chaßēéa. phusati 5 chaßēéa.,i. na pamajje

page number: 314

11. nālakasuttavaṇṇanā
[685] ānandajāteti nālakasuttaṁ. kā uppatti? padumuttarassa kira
bhagavato sāvakaṁ moneyyapaṭipadaṁ paṭipannaṁ disvā tathattaṁ abhikaṅkhamāno tato
pabhuti kappasatasahassaṁ pāramiyo pūretvā asitassa isino bhāgineyyo nālako
nāma tāpaso bhagavantaṁ dhammacakkappavattitadivasato sattame divase "aññātametan"ti-
ādīhi dvīhi gāthāhi moneyyapaṭipadaṁ pucchi, tassa bhagavā "moneyyaṁ te
upaññissan"tiādinā nayena taṁ byākāsi. parinibbute pana bhagavati saṅgītiṁ
karontenāyasmatā mahākassapena āyasmā ānando tameva moneyyapaṭipadaṁ
puṭṭho yena yadā ca samādapito nālako bhagavantaṁ pucchi, taṁ sabbaṁ pākaṭaṁ
katvā dassetukāmo "ānandajāte"tiādikā vīsati vatthugāthāyo vatvā abhāsi.
taṁ sabbampi "nālakasuttan"ti vuccati.
tattha ānandajāteti samiddhijāte vuḍḍhippatte. patīteti tuṭṭhe. atha
vā ānandajāteti pamudite. patīteti somanassajāte. sucivasaneti akiliṭṭhavasane.
devānaṁ hi kapparukkhanibbattāni nivasanāni 1- rajaṁ vā malaṁ vā na gaṇhanti.
dussaṁ gahetvāti idha dussasadisattā "dussan"ti laddhavohāraṁ dibbaṁ vatthaṁ
ukkhipitvā. asito isīti kaṇhasarīravaṇṇattā evaṁladdhanāmo isi. divāvihāreti
divāvihāraṭṭhāne. sesaṁ padato uttānameva.
sambandhato pana:- ayaṁ kira suddhodanassa pitu sīhahanurañño purohito
suddhodanassāpi anabhisittakāle sippācariyo hutvā abhisittakāle purohitoyeva
ahosi 2- tassa sāyaṁ pātaṁ rājupaṭṭhānaṁ āgatassa rājā daharakāle viya
nipaccakāraṁ akatvā añjalikammamattameva karoti. dhammatā kiresā pattābhisekānaṁ

footnote: 1 chaßēéa. vasanāni 2 ka. hoti

page number: 315

sakyarājūnaṁ. purohito tena nibbijjitvā "pabbajjāmahaṁ mahārājā"ti āha.
rājā tassa nicchayaṁ ñatvā "tenahi ācariya mameva uyyāne vasitabbaṁ,
yathā te ahaṁ abhiṇhaṁ passeyyan"ti yāci, so "evaṁ hotū"ti paṭissuṇitvā
tāpasapabbajjaṁ pabbajitvā raññā upaṭṭhahiyamāno uyyāneyeva vasanto
kasiṇaparikammaṁ katvā aṭṭha samāpattiyo pañcābhiññāyo ca nibbattesi. so
tato pabhuti rājakule bhattakiccaṁ katvā himavantacātumahārājikanāgabhavanādīnaṁ aññataraṁ
gantvā divāvihāraṁ karoti. athekadivasaṁ tāvatiṁsabhavanaṁ gantvā ratanavimānaṁ
pavisitvā dibbaratanapallaṅke nisinno samādhisukhaṁ anubhavitvā sāyanhasamayaṁ
vuṭṭhāya vimānadvāre ṭhatvā ito cito ca vilokento saṭṭhiyojanāya mahāvīthiyā
celukkhepaṁ katvā bodhisattaguṇapasaṁsitāni 1- thutivacanāni vatvā kīḷante sakkappamukhe
deve addasa. tenāha āyasmā ānando "ānandajāte .pe. divāvihāre"ti.
[686] tato so evaṁ disvāna deve .pe. kiṁ paṭicca. tattha
udaggeti abbhunnatakāye. cittiṁ karitvāti ādaraṁ katvā. kalyarūpoti 2-
tuṭṭharūpo. sesamuttānatthameva.
[687] idāni "yadāpi āsī"tiādikā gāthā uttānasambandhā eva.
padattho pana paṭhamagāthāya tāva saṅgamoti saṅgāmo. jayo surānanti devānaṁ
jayo.
tassāpi 3- vibhāvatthaṁ ayamanupubbikathā veditabbā:- sakko kira magadharaṭṭhe
macalagāmavāsī tettiṁsamanussaseṭṭho magho nāma māṇavo hutvā satta vattapadāni 4-
pūretvā tāvatiṁsabhavane nibbatti saddhiṁ parisāya. tato pubbadevā "āgantuka-
devaputtā āgatā, sakkāraṁ nesaṁ karissāmā"ti vatvā dibbapadumāni upanāmesuṁ.

footnote: 1 ka....guṇupasañhitāni 2 ka. kalyāṇarūpoti
footnote: 3 chaßēéa. tassā 4 sī.,ma.,i. vatapadāni

page number: 316

upaḍḍharajjena ca nimantesuṁ. sakko upaḍḍharajjena asantuṭṭho sakaparisaṁ
saññāpetvā ekadivasaṁ surāmadamatte te pāde gahetvā sinerupabbatapāde
khipi. tesaṁ sinerussa heṭṭhimatale dasasahassayojanaṁ 1- asurabhavanaṁ nibbatti
pāricchattakapaṭicchannabhūtāya citrapāṭaliyā upasobhitaṁ. tato te satiṁ paṭilabhitvā
tāvatiṁsabhavanaṁ apassantā "aho re naṭṭhā mayaṁ pānamadadosena, na dāni mayaṁ suraṁ
pivimhā, asuraṁ pivimhā, na dānimhā surā, asurā dāni jātamhā"ti. tato
pabhuti "asurā"iccevuppannasamaññā hutvā "handa dāni devehi saddhiṁ saṅgāmenā"ti
sineruṁ purato 2- abhiruhiṁsu. 3- tato sakko asure yuddhena abbhuggantvā
punapi samudde pakkhipitvā catūsu dvāresu attanā sadisaṁ indapaṭimaṁ 4-
māpetvā ṭhapesi. tato asurā "appamatto vatāyaṁ sakko niccaṁ rakkhanto 5-
tiṭṭhatī"ti cintetvā punadeva nagaraṁ āgamiṁsu. tato devā attano jayaṁ
ghosentā mahāvīthiyaṁ celukkhepaṁ karontā nakkhattaṁ kīḷiṁsu. atha asito atītānāgate
cattāḷīsakappe anussarituṁ samatthatāya "kinnu kho imehi pubbepi viya evaṁ
kīḷitapubban"ti āvajjento taṁ devāsurasaṅgāme devavijayaṁ disvā āha:-
"yadāpi āsī asurehi saṅgamo
jayo surānaṁ asurā parājitā
tadāpi netādiso lomahaṁsano"ti.
tasmimpi kāle etādiso lomahaṁsano pamodo na āsi. kimabbhutaṁ daṭṭhu
marū pamoditāti ajja pana kiṁ abbhutaṁ disvā evaṁ devā pamuditāti.
[688] dutiyagāthāya seḷentīti mukhena usseḷanasaddaṁ 6- muñcanti. gāyanti
nānāvidhāni gītāni, vādayanti aṭṭhasaṭṭhi tūriyasahassāni, phoṭentīti apphoṭneti.

footnote: 1 i. satasahassayojanaṁ 2 chaßēéa.,i. parito 3 ka. abhiruyhiṁsu
footnote: 4 ka. attano sadisā indapaṭimā 5 ka. nikkhanto 6 ka. dassetvā thunasadadaṁ

page number: 317

pucchāmi vohanti attanā āvajjitvā ñātuṁ samatthopi tesaṁ vacanaṁ sotukāmatāya
pucchati. merumuddhavāsineti 1- sinerumuddhani vasante. sinerussa hi heṭṭhimatale
dasayojanasahassaṁ asurabhavanaṁ, majjhimatale dvisahassaparittadīpaparivārā cattāro mahādīpā,
uparimatale dasayojanasahassaṁ tāvatiṁsabhavanaṁ. tasmā devā "merumuddhanivāsino"ti vuccanti.
mārisāti deve āmanteti, niddukkhā nirogā cāti 2- vuttaṁ hoti.
[689] athassa tamatthaṁ ārocentehi devehi vuttāya tatiyagāthāya
bodhisattoti bujjhanakasatto, sammāsambodhiṁ gantuṁ araho satto. ratanavaroti
vararatanabhūto. tena tuṭṭhāti tena kāraṇena mayaṁ tuṭṭhā. so hi buddhattaṁ patvā
tathā dhammaṁ desessati, yathā mayañca aññe ca devagaṇā sekkhāsekkhabhūmiṁ
pāpuṇissāma. manussāpissa dhammaṁ sutvā ye na sakkhissanti parinibbātuṁ, te
dānādīni katvā devaloke paripūressantīti ayaṁ kira nesaṁ adhippāyo. tattha
"tuṭṭhā kalyarūpā"ti kiñcāpi idaṁ padadvayamatthato abhinnaṁ, tathāpi "kimabbhutaṁ
daṭṭhu marū pamoditā, kiṁ devasaṅgho 3- atiriva kalyarūpo"ti imassa pañhādvayassa
vissajjanatthaṁ vuttanti veditabbaṁ.
[690] idāni yenādhippāyena bodhisatte jāte tuṭṭhā ahesuṁ, taṁ
āvikarontehi vuttāya catutthagāthāya sattaggahaṇena devamanussaggahaṇaṁ,
pajāgahaṇena sesagatiggahaṇaṁ. evaṁ dvīhi padehi pañcasupi gatīsu seṭṭhabhāvaṁ dasseti,
tiracchānāpi hi sīhādayo asantāsādiguṇayuttā, tepi ayameva atiseti. tasmā
"pajānamuttamo"ti vutto. devamanussesu pana ye attahitāya paṭipannādayo
cattāro puggalā, tesu ubhayahitapaṭipanno aggapuggalo ayaṁ, naresu ca
usabhasadisattā narāsabho. tenassa thutiṁ bhaṇantā idampi padadvayamāhaṁsu.

footnote: 1 sī. merumuddhavāsinoti 2 chaßēéa. nirābādhāti 3 ka. devasaṅgāmo

page number: 318

[691] pañcamagāthāya taṁ saddanti taṁ devehi vuttavacanasaddaṁ. avasarīti
otari. tada bhavananti tadā bhavanaṁ.
[692] chaṭṭhagāthāya tatoti asitassa vacanato anantaraṁ. ukkāmukhevāti ukkāmukhe
eva, mūsāmukheti vuttaṁ hoti. sukusalasampahaṭṭhanti sukusalena suvaṇṇakārena
saṅghaṭṭitaṁ, saṅghaṭṭentena tāpitanti adhippāyo. daddallamānanti vijjotamānaṁ.
asitavhayassāti asitanāmassa, dutiyena nāmena kaṇhadevilassa isino.
[693] sattamagāthāya tārāsabhaṁ vāti tārānaṁ usabhasadisaṁ, candanti
adhippāyo. visuddhanti abbhādiupakkilesarahitaṁ. saradarivāti sarade iva.
ānandajātoti savanamatteneva uppannāya pītiyā pītijāto. alattha pītinti
disvā puna pītiṁ labhi.
[694] tato paraṁ bodhisattassa devehi sayaṁ 1- payuñjamānasakkāradīpanatthaṁ
vuttāṭṭhamagāthāya anekasākhanti anekasalākaṁ. sahassamaṇḍalanti rattasuvaṇṇamayaṁ
sahassamaṇḍalayuttaṁ. chattanti dibbasetacchattaṁ. vītipatantīti sarīraṁ vījamānā
patanuppatanaṁ karonti.
[695] navamagāthāya jaṭīti jaṭilo. kaṇhasirivhayoti kaṇhasaddena ca
sirisaddena ca avhayamāno. taṁ kira "sirikaṇho"tipi avhayanti āmantenti,
ālapantīti vuttaṁ hoti. paṇḍukambaleti rattakambale. adhikārato 2- cettha
"kumāran"ti vattabbaṁ, pāṭhaseso vā kātabbo. purimagāthāya ca ahatthapāsagataṁ 3-
sandhāya "disvā"ti vuttaṁ, idha pana hatthapāsagataṁ paṭiggahaṇatthaṁ upanītaṁ, tasmā
puna vacanaṁ disvāti. 4- purimaṁ vā dassanapītilābhāpekkhaṁ gāthāvasāne "vipulamalattha

footnote: 1 chaßēéa.,i. sadā 2 ka. adhikaraṇaṁ 3 i. hatthapāsagataṁ
footnote: 4 ka. idaṁ pana hatthapāsagataṁ paṭiggahetvā upanītaṁ, tasmā puna vacanaṁ "disvā"ti

page number: 319

pītin"ti vacanato, idaṁ paṭiggahāpekkhaṁ avasāne "sumano paṭiggahe"ti vacanato.
purimañca kumārasambandhameva, idaṁ setacchattasambandhampi. disvāti satasahassagghanake
gandhārarattakambale suvaṇṇanikkhaṁ viya kumāraṁ "chattaṁ marū"ti ettha vuttappakāraṁ
setacchattaṁ dhāriyantaṁ muddhani disvāti. 1- keci pana "idaṁ mānusakaṁ chattaṁ sandhāya
vuttan"ti bhaṇanti. yatheva hi devā, evaṁ manussāpi chattacāmaramorahattha-
tālapaṇṇavāḷavījanihatthā mahāpurisaṁ upagacchantīti. evaṁ santepi na tassa vacanena
kocipi atisayo atthi, tasmā yathāvuttameva sundaraṁ. paṭiggaheti isi 2- ubhohi
hatthehi paṭiggahesi. isiṁ kira vandāpetuṁ kumāraṁ upanesuṁ, athassa pādā
parivattitvā isissa matthake patiṭṭhahiṁsu. so tampi acchariyaṁ disvā
tuṭṭhacitto 3- sumano paṭiggahesi.
[696] dasamagāthāya jigiṁsakoti 4- jigīsanto magganto pariyesanto,
upaparikkhantoti vuttaṁ hoti. lakkhaṇamantapāragūti lakkhaṇānaṁ vedānañca pāraṁ
gato. anuttarāyanti anuttaro ayaṁ. so kira attano abhimukhāgatesu mahāsattassa
pādatalesu cakkāni disvā tadanusārena sesalakkhaṇāni jigīsanto
sabbalakkhaṇasampattiṁ disvā "addhāyaṁ buddho bhavissatī"ti ñatvā evamāha.
[697] ekādasāyaṁ athattano gamananti paṭisandhivasena āruppagamanaṁ.
akalyarūpo gaḷayati assukānīti taṁ attano arūpūpapattiṁ anussasaritvā "na
dānāhaṁ assa dhammadesanaṁ sotuṁ lacchāmī"ti atuṭṭharūpo balavasokābhibhavena
domanassajāto hutvā assūni pāteti gaḷayati. "garayatī"tipi pāṭho. yadi panesa
rūpabhave cittaṁ nameyya, kiṁ tattha na uppajjeyya, yenevaṁ rodatīti?

footnote: 1 chaßēéa. disvā 2 chaßēéa. ayaṁ pāṭho na dissati
footnote: 3 chaßēéa. udaggacitto 4 sī. jigiṁsakoti, ma. jigīsatoti, ka. jigiṁsatoti

page number: 320

uppajjeyya, 1- akusalatāya panetaṁ vidhiṁ na jānāti. evaṁ santepi
domanassuppattiyevassa ayuttā samāpattilābhena vikkhambhitattāti ce? na,
vikkhambhitattā eva. maggabhāvanāya samucchinnā hi kilesā na uppajjanti,
samāpattilābhīnaṁ pana balavapaccayena uppajjati. uppanne kilese parihīnajjhānattā
kuto tassa āruppagamananti ce? appakasirena punādhigamanato. samāpattilābhino
hi uppanne kilese balavavītikkamamanāpajjantā vūpasantamatteyeva kilesavege
puna taṁ visesaṁ appakasirenevādhigacchanti, "parihīnavisesā ime"tipi duviññeyyā
honti, tādiso ca eso. no ce kumāre bhavissati antarāyoti na bhavissati
nu kho imasmiṁ kumāre antarāyo.
[698] dvādasāyaṁ na orakāyanti ayaṁ orako paritto na hoti.
uttaragāthāya vattabbaṁ buddhabhāvaṁ 2- sandhāyāha.
[699] terasāyaṁ sambodhiyagganti sabbaññutaññāṇaṁ. taṁ hi aviparītabhāvena
sammā bujjhanato 3- sambodhi, katthaci āvaraṇābhāvena sabbaññāṇuttamato "aggan"ti 4-
vuccati. phusissatīti pāpuṇissati. paramavisuddhadassīti nibbānadassī. ta hi
ekantavisuddhattā paramavisuddhaṁ. vitthārikassāti vitthārikaṁ assa. brahmacariyanti
sāsanaṁ.
[700] cuddasāyaṁ athantarāti antarā eva assa, sambodhippattito
orato evāti vuttaṁ hoti. na sussanti 5- na suṇissaṁ. asamadhurassāti
asamavīriyassa. aṭṭoti āturo. byasanaṁ gatoti sukhavināsaṁ patto. aghāvīti dukkhito,
sabbaṁ domanassuppādameva sandhāyāha. domanassena hi so āturo. tañcassa

footnote: 1 chaßēéa. na na upajjeyya
footnote: 2 ka. buddhānubhāvaṁ 3 ka. sammāsambujjhanato
footnote: 4 ka. aggaṁ 5 chaßēéa. na sossanti

page number: 321

sukhabyasanato byasanaṁ, sukhavināsanatoti vuttaṁ hoti. tena ca so cetasikāghabhūtena
aghāvī.
[701] paṇṇarasāyaṁ vipulaṁ janetvānāti vipulaṁ janetvā. ayameva vā
pāṭho. niggamāti niggato. evaṁ niggato ca so bhāgineyyaṁ sayanti sakaṁ
bhāgineyyaṁ, attano bhaginiyā puttanti vuttaṁ hoti. samādapesīti attano
appāyukabhāvaṁ ñatvā kaniṭṭhabhaginiyā ca puttassa nālakassa māṇavakassa
upacitapuññataṁ attano paññābalena 1- ñatvā "vuddhippatto pamādampi
āpajjeyyā"ti naṁ anukampamāno bhaginiyā gharaṁ gantvā "kahaṁ nālakoti. bahi
bhante kīḷatīti. ānetha nan"ti āṇāpetvā taṁkhaṇaṁyeva tāpasapabbajjaṁ
pabbājetvā samādapesi ovadi anusāsi. kathaṁ? "buddhoti ghosaṁ .pe.
brahmacariyan"ti soḷasagāthā āha. 2-
[702] tattha yada paratoti yadā parato. dhammamagganti paramatthadhammassa
nibbānassa maggaṁ, dhammaṁ vā aggaṁ 3- saha paṭipadāya nibbānaṁ. tasminti tassa
santike. brahmacariyanti samaṇadhammaṁ.
[703] sattarasāyaṁ tādināti tassaṇṭhitena, tasmiṁ samaye kilesavikkhambhane
samādhilābhe ca sati vikkhambhitakilesena samāhitacittena cāti adhippāyo. anāgate
paramavisuddhadassināti "ayaṁ nālako anāgate kāle bhagavato santike paramavisuddhaṁ
nibbānaṁ passissatī"ti evaṁ diṭṭhattā so isi iminā pariyāyena "anāgate
paramavisuddhadassī"ti vutto. tena anāgate paramavisuddhadassinā. upacitapuññasañcayoti
padumuttarato pabhuti katapuññasañcayo. patikkhanti āgamayamāno. parivasīti pabbajitvā
tāpasavesena vasi. rakkhitindriyoti rakkhitasotindriyo hutvā. so kira tato

footnote: 1 chaßēéa. balena 2 chaßēéa. soḷasagāthamāha 3 ka. amaggaṁ

page number: 322

pabhuti udake nimujji "udakaṁ pavisitvā sotindriyaṁ vināseyya, tato
dhammassavanabāhiro bhaveyyan"ti cintetvā.
[704] aṭṭhārasāyaṁ sutvāna ghosanti so nālako evaṁ parivasanto
anupubbena bhagavatā sambodhiṁ patvā bārāṇasiyaṁ dhammacakke pavattite taṁ
"bhagavatā dhammacakkaṁ pavattitaṁ, sammāsambuddho vata so bhagavā uppanno"tiādinā
nayena jinavaracakkavattane pavattaghosaṁ attano atthakāmāhi devatāni āgantvā
ārocitaṁ sutvā. gantvāna disvā isinisabhanti sattāhaṁ moneyyakolāhale
kayiramāne sattame divase isipatanaṁ gantvā "nālako āgamissati, tassa
dhammaṁ desessāmī"ti iminā ca abhisandhinā varabuddhāsane nisinnaṁ disvā
nisabhasadisaṁ isinisabhaṁ bhagavantaṁ. pasannoti saha dassaneneva pasannacitto
hutvā. moneyyaseṭṭhanti ñāṇuttamaṁ, maggañāṇanti vuttaṁ hoti. samāgate
asitāvhayassa sāsaneti asitassa isino ovādakāle anuppatte. tena hi
"yadā vicarati dhammamaggaṁ, tadā gantvā samayaṁ paripucchamāno 1- carassu tasmiṁ
bhagavati brahmacariyan"ti anusiṭṭho, ayañca so kālo. tena vuttaṁ "samāgate
asitāvhayassa sāsane"ti. sesamettha pākaṭameva.
ayaṁ tāva vatthugāthāvaṇṇanā
[705] pucchāgāthādvaye aññātametanti viditaṁ mayā etaṁ. yathātathanti
aviparītaṁ. ko adhippāyo? yaṁ asito "sambodhimaggaṁ 2- phusissatāyaṁ kumāro"ti
ñatvā "buddhoti ghosaṁ yada parato suṇosi, sambodhippatto vivarati dhammamaggan"ti
maṁ avaca, tametaṁ mayā asitassa vacanaṁ ajja bhagavantaṁ sakkhiṁ disavā "yathātathametan"ti 3-
aññātanti. taṁ tanti tasmā taṁ. sabbadhammāna pāragunti hemavatasutte
vuttanayena chahi ākārehi sabbadhammānaṁ pāragataṁ.

footnote: 1 ka. gantvā pucchiyamāno 2 chaßēéa. sambodhiyaggaṁ 3 chaßēéa. yathātathamevāti

page number: 323

[706] anagāriyupetassāti anagāriyaṁ upetassa, pabbajitassāti attho.
bhikkhācariyaṁ jigīsatoti ariyehi āciṇṇaṁ anupakkiliṭṭhaṁ bhikkhācariyaṁ
pariyesamānassa. moneyyanti munīnaṁ santakaṁ uttamaṁ padanti uttamapaṭipadaṁ. sesamettha
pākaṭameva.
[707] athassa evaṁ puṭṭho 1- bhagavā "moneyyaṁ te upaññissan"ti-
ādinā nayena moneyyapaṭipadaṁ byākāsi. tattha upaññissanti upaññāpeyyaṁ,
vineyyaṁ 2- paññāpeyyanti attho. dukkaraṁ durabhisambhavanti kātuñca dukkhaṁ
kayiramānañca sambhavituṁ sahituṁ dukkhanti vuttaṁ hoti. ayaṁ panettha adhippāyo:- ahaṁ te
moneyyaṁ paññāpeyyaṁ, yadi taṁ kātuṁ vā abhisambhotuṁ vā sukhaṁ bhaveyya, evaṁ
pana dukkaraṁ durabhisambhavaṁ puthujjanakālato pabhuti kiliṭṭhacittaṁ 3- anuppādetvā
paṭipajjitabbato. tathā hi naṁ ekassa buddhassa ekova sāvako karoti ca
sambhoti 4- cāti.
evaṁ bhagavā moneyyassa dukkarabhāvaṁ durabhisambhavatañca dassento nālakassa
ussāhaṁ janetvā tamassa vattukāmo āha "handa te naṁ pavakkhāmi, santhambhassu
daḷho bhavā"ti. tattha handāti byavasāyatthe 5- nipāto. te naṁ pavakkhāmīti
tuyhaṁ taṁ moneyyaṁ pavakkhāmi. santhambhassūti dukkarakaraṇasamatthena vīriyūpatthambhena
attānaṁ upatthambhaya. daḷho bhavāti durabhisambhavasahanasamatthāya asithilaparakkamatāya
thiro hohi. kiṁ vuttaṁ hoti? yasmā tvaṁ upacitapuññasambhāro, tasmāhaṁ ekantaṁ
byavasitova hutvā evaṁ durabhisambhavampi samānaṁ tuyhaṁ taṁ moneyyaṁ pavakkhāmi,
santhambhassu daḷho bhavāti.
[708] evaṁ paramasallekhaṁ moneyyavattaṁ vattukāmo nālakaṁ santhambhane
daḷhībhāve ca niyojetvā paṭhamaṁ tāva gāmūpanibaddhakilesappahānaṁ dassento

footnote: 1 ka. vutte 2 chaßēéa. vivareyyaṁ 3 sī.,i. kilesacittaṁ
footnote: 4 ka. sambhaveti 5 sī. byavasānatthe

page number: 324

"samānabhāgan"ti upaḍḍhagāthamāha. tattha samānabhāganti samabhāgaṁ ekasadisaṁ
ninnānākaraṇaṁ. akkuṭṭhavanditanti akkosañca vandanañca.
idāni yathā taṁ samānabhāgaṁ kayirati, taṁ upāyaṁ dassento "manopadosan"ti
upaḍḍhagāthamāha. tassattho:- akkuṭṭho manopadosaṁ rakkheyya vandito santo
anuṇṇato careyya, 1- raññāpi vandito samāno "maṁ vandatī"ti uddhaccaṁ
nāpajjeyya.
[709] idāni araññapaṭibaddhakilesappahānaṁ 2- dassento "uccāvacā"ti
gāthamāha. tassattho:- araññasaññite dāyepi iṭṭhāniṭṭhavasena uccāvacā
nānappakārā ārammaṇā niccharanti, cakkhvādīnaṁ āpāthamāgacchanti, te ca kho
aggisikhūpamā pariḷāhajanakaṭṭhena. yathā vā dayhamāne pavane 3- aggisikhā
nānappakāratāya uccāvacā niccharanti sadhūmāpi vidhūmāpi nīlāpi pītāpi rattāpi
khuddakāpi mahantāpi, evaṁ sīhabyagghamanussāmanussavividhavihaṅgavirutapupphaphala-
pallavādibhedavasena nānappakāratāya dāye uccāvacā ārammaṇā niccharanti bhiṁsanakāpi
abhiṁsanakāpa rajanīyāpi lobhanīyāpi dosanīyāpi mohanīyāpi. tenāha "uccāvacā
niccharanti, dāye aggisikhūpamā"ti. evaṁ niccharantesu ca uccāvacesu ārammaṇesu
yā kāci uyyānavanacārikaṁ gatā samānā pakatiyā vā pavanacāriniyo 4-
kaṭṭhahārikādayo rahogataṁ disvā hasitalapitaruditadunnivatthādīhi nāriyo muniṁ
palobhenti, tā su taṁ mā palobhayunti 5- tā nāriyo taṁ mā palobhayuṁ. yathā
nappalobhenti, tathā karohīti vuttaṁ hoti.
[710-11] evamassa bhagavā gāme ca araññe ca paṭipattividhiṁ
dassetvā idāni sīlasaṁvaraṁ dassento "virato methunā dhammā"ti gāthādvayamāha.

footnote: 1 chaßēéa. care 2 chaßēéa. araññūpanibaddha.....
footnote: 3 chaßēéa. vane 4 chaßēéa. vanacāriniyo 5 chaßēéa. palobhayuṁ

page number: 325

tattha hitvā kāme varāvareti 1- methunadhammato avasesepi sundare asundare ca
pañcakāmaguṇe hitvā. tappahānena hi methunavirati susampannā hoti. tenāha
"hitvā kāme varāvare"ti. ayamettha adhippāyo. "aviruddho"tiādīni pana padāni
"na haneyya na ghātaye"ti ettha vuttāya pāṇātipātāveramaṇiyā sampatti-
dassanatthaṁ vuttāni. tatrāyaṁ saṅkhepavaṇṇanā:- parapakkhiyesu pāṇesu aviruddho,
attapakkhiyesu asāratto, sabbepi sataṇhanittaṇhatāya tasathāvare pāṇe
jīvitukāmatāya amaritukāmatāya sukhakāmatāya dukkhapaṭikūlatāya ca "yathā ahaṁ tathā
ete"ti attasamānatāya tesu virodhaṁ vinento teneva pakārena "yathā ete
tathā ahan"ti paresaṁ samānatāya ca attani anurodhaṁ vinento evaṁ ubhayathāpi
anurodhavirodhavippahīno hutvā maraṇapaṭikūlatāya attānaṁ upamaṁ katvā pāṇesu
ye keci tase vā thāvare vā pāṇe na haneyya sāhatthikādīhi payogehi,
na ghātaye āṇattikādīhīti.
[712] evamassa methunaviratipāṇātipātaviratimukhena saṅkhepato pātimokkha-
saṁvarasīlaṁ vatvā "hitvā kāme"tiādīhi indriyasaṁvarañca dassetvā idāni
ājīvapārisuddhiṁ dassento "hitvā icchañca .pe. tareyya narakaṁ iman"ti
gāthamāha. 2- tassattho:- yāyaṁ taṇhā ekaṁ laddhā dutiyaṁ icchati, dve laddhā
tatiyaṁ, satasahassaṁ laddhā taduttariṁ 3- icchatīti evaṁ appaṭiladdhavisayaṁ icchanato
"icchā"ti vuccati, yo cāyaṁ paṭiladdhavisayalubbhano lobho, taṁ hitvā icchañca
lobhañca yattha satto puthujjano, yasmiṁ cīvarādipaccaye tehi icchālobhehi
puthujjano satto laggo paṭibaddho tiṭṭhati, tattha taṁ ubhayampi hitvā paccayatthaṁ
ājīvapārisuddhiṁ avirodhento ñāṇacakkhunā cakkhumā ca 4- hutvā imaṁ

footnote: 1 sī.,i. parovareti, evamuparipi, chaßēéa. paropare 2 chaßēéa.,i. hitvā
footnote: icchañcātiādimāha 3 chaßēéa.,i. taduttarimpi 4 chaßēéa. casaddo na dissati

page number: 326

moneyyapaṭipadaṁ paṭipajjeyya. evaṁ hi paṭipanno tareyya narakaṁ imaṁ, duppūraṇaṭṭhena
narakasaññitaṁ micchājīvahetubhūtaṁ imaṁ paccayataṇhaṁ tareyya, imāya vā paṭipadāya
tareyyāti vuttaṁ hoti.
[713] evaṁ paccayataṇhappahānamukhena ājīvapārisuddhiṁ dassetvā idāni
bhojane mattaññutāmukhena paccayaparibhogasīlaṁ, tadanusārena ca yāva arahattappatti,
1- tāva paṭipadaṁ dassento:-
"ūnūdaro mitāhāro appicchassa alolupo
sadā icchāya nicchāto aniccho hoti nibbuto"ti
gāthamāha. 1-
tassattho:- dhammena samena laddhesu itarītaracīvarādīsu paccayesu āhāraṁ
tāva āhārento:-
"cattāro pañca ālope abhutvā udakaṁ pive
alaṁ phāsuvihārāya pahitattassa bhikkhuno"ti 2-
vuttanayena ūnaudaro assa, na vātabharitabhastā viya uddhumātudaro, bhaggasammadap-
paccayā thinamiddhaṁ parihareyyāti vuttaṁ hoti. ⏓nūdaro hontopi ca mitāhāro
assa bhojane mattaññū, "neva davāyā"tiādinā paccavekkhaṇena guṇato dosato
ca paricchinnāhāro. evaṁ mitāhāro samānopi paccayadhutaṅgapariyattiadhigamavasena
catubbidhāya appicchatāya appiccho assa. ekaṁsena hi moneyyapaṭipadaṁ paṭipannena
bhikkhunā evaṁ appicchena bhavitabbaṁ. tattha ekekasmiṁ paccaye tīhi santosehi
santussanā paccayappicchatā. dhutaṅgadharasseva sato "dhutavāti maṁ pare jānantū"ti
anicchanatā dhutaṅgappicchatā. bahussutasseva sato "bahussutoti maṁ pare jānantū"ti

footnote: 1-1 chaßēéa.,i. tāva paṭipadaṁ dassenato:- ūnūdaroti gāthamāha 2 khu. thera. 26/983/395

page number: 327

anicchanatā pariyattiappicchatā mahāmajjhantikattherassa 1- viya. adhigamasampannasseva
sato "adhigato ayaṁ kusaladhammanti maṁ pare jānantū"ti anicchanatā
adhigamappicchatā. sā ca arahattādhigamato oraṁ veditabbā. arahattādhigamatthaṁ hi
ayaṁ paṭipadāti. evaṁ appicchopi ca arahattamaggena taṇhāloluppaṁ hitvā
alolupo assa. evaṁ alolupo hi sadā icchādipariccāgā 2- aniccho hoti
nibbuto, yāya icchāya chātā honti sattā khuppipāsāturā viya atittā,
tāya icchāya aniccho hoti, anicchattā ca nicchāto hoti anāturo
paramatittippatto. evaṁ nicchātattā nibbuto hoti vūpasantasabbakilesapariḷāhoti
evamettha uppaṭipāṭiyā yojanā veditabbā.
[714] evaṁ yāva arahattappatti, tāva paṭipadaṁ kathetvā idāni taṁ
paṭipadaṁ paṭipannassa bhikkhuno arahattappattiniṭṭhaṁ dhutaṅgasamādānaṁ senāsanavattañca
kathento "sa piṇḍacāran"ti gāthādvayamāha. tattha sa piṇḍacāraṁ caritvāti
so bhikkhu bhikkhaṁ caritvā, bhattakiccaṁ vā katvā. vanantamabhihārayeti apapañcito
gihipapañcena vanameva gaccheyya. upaṭṭhito rukkhamūlasminti rukkhamūle ṭhito vā
hutvā āsanūpagatoti āsanaṁ upagato vā hutvā, nisinnoti vuttaṁ hoti. munīti
moneyyapaṭipadaṁ paṭipanno. ettha ca "piṇḍacāraṁ caritvā"ti iminā piṇḍapātikaṅgaṁ
vuttaṁ. yasmā pana ukkaṭṭhapiṇḍapātiko sapadānacārī ekāsaniko pattapiṇḍiko
khalupacchābhattiko ca hotiyeva, tecīvarikaṅgapaṁsukūlikaṅgampi 3- ca samādiyateva, tasmā
imānipi cha dhutaṅgāneva 4- honti. "vanantamabhihāraye"ti iminā pana āraññikaṅgaṁ
vuttaṁ, "upaṭṭhito rukkhamūlasmin"ti iminā rukkhamūlikaṅgaṁ, "āsanūpagato"ti
iminā

footnote: 1 chaßēéa. majjhantikattherassa 2 chaßēéa. icchāya
footnote: 3 chaßēéa. tecīvarikapaṁsukūlampi 4 chaßēéa. vuttāneva

page number: 328

nesajjikaṅgaṁ. yathākkamaṁ pana etesaṁ anulomattā abbhokāsikayathā-
santhatikasosānikaṅgāni vuttāniyeva hontīti evametāya gāthāya terasa dhutaṅgāni
nālakattherassa kathesi.
[715] sa jhānapasuto dhīroti so anuppannassa jhānassa uppādanena
uppannassa jhānassa uppādanena uppannassa āvajjanasamāpajjanādhiṭṭhāna-
vuṭṭhānapaccavekkhaṇehi ca jhānesu pasuto anuyutto. dhīroti dhitisampanno.
vanante ramito siyāti vane abhirato siyā, gāmantasenāsane nābhirameyyāti
vuttaṁ hoti. jhāyetha rukkhamūlasmiṁ, attānamabhitosayanti na kevalaṁ lokiyajjhānappasuto-
yeva siyā, apica kho tasmiṁyeva rukkhamūle sotāpattimaggādisampayuttena
lokuttarajjhānenāpi attānaṁ atīva tosento jhāyetha. paramassāsampattiyā hi
lokuttarajjhāneneva cittaṁ atīva tussati, na aññena. tenāha "attānamabhitosayan"ti.
evamimāya gāthāya jhānappasutatāya vanantasenāsanābhiratiṁ arahattañca
kathesi.
[716] idāni yasmā imaṁ dhammadesanaṁ sutvā nālakatthero
vanantamabhihāretvā nirāhāropi paṭipadāpūraṇe atīva ussukko ahosi, nirāhārena
ca samaṇadhammo 1- kātuṁ na sakkā. tathā karontassa hi jīvitaṁ nappavattati, kilese
pana anuppādentena āhāro pariyesitabbo, ayamettha ñāyo. tasmā tassa
bhagavā aparāparesupi divasesu piṇḍāya caritabbaṁ, kilesā pana na uppādetabbāti
dassanatthaṁ arahattappattiniṭṭhaṁyeva bhikkhācāravattaṁ kathento "tato ratyā
vivasāne"tiādikā 2- cha gāthāyo abhāsi. tattha tatoti "sa piṇḍacāraṁ caritvā,
vanantamabhihāraye"ti ettha vuttapiṇḍacāravanantābhihārato uttarimpi. ratyā

footnote: 1 chaßēéa.,i. samaṇadhammaṁ 2 sī. ratyā vivasaneti

page number: 329

vivasāneti rattisamatikkame, dutiyadivaseti vuttaṁ hoti. gāmantamabhihārayeti
ābhisamācārikavattaṁ katvā yāva bhikkhācāravelā, tāva vivekamanubrūhitvā
gatapaccāgatavatte vuttanayena kammaṭṭhānaṁ manasikaronto gāmaṁ gaccheyya, vahānaṁ
nābhinandeyyāti "bhante amhākaṁ ghare bhuñjitabban"ti nimantanaṁ, "deti nu
kho, na deti nu kho, sundaraṁ nu kho deti, asundaraṁ nu kho detī"ti evarūpaṁ
vitakkaṁ bhojanañca paṭipadāpūrako bhikkhu nābhinandeyya, na paṭiggaheyyāti 1- vuttaṁ
hoti. yadi pana balakkārena pattaṁ gahetvā pūretvā denti, paribhuñjitvā
samaṇadhammo kātabbo, dhutaṅgaṁ na kuppati, tadupādāya pana taṁ gāmaṁ na
pavisitabbaṁ. abhihārañca gāmatoti sace gāmaṁ paviṭṭhassa pātisatehipi bhattaṁ
abhiharanti, tampi nābhinandeyya, tato ekasiṭṭhampi na paṭiggaṇheyya, aññadatthu
gharapaṭipāṭiyā piṇḍapātameva careyyāti.
[717] na munī gāmamāgamma, kulesu sahasā careti so ca monatthāya
paṭipannako munī gāmaṁ gato samāno kulesu sahasā na care,
sahasokitādiananulomikaṁ gihisaṁsaggaṁ na āpajjeyyāti vuttaṁ hoti. ghāsesanaṁ
chinnakatho, na vācaṁ payutaṁ bhaṇeti chinnakatho viya hutvā obhāsaparikathānimitta-
viññattipayuttaṁ ghāsesanavācaṁ na bhaṇeyya. sace ākaṅkheyya, gilāno samāno
gelaññapaṭibāhanatthāya bhaṇeyya. senāsanatthāya vā viññattiṁ ṭhapetvā
obhāsaparikathānimittapayuttaṁ, avasesapaccayatthāya pana agilāno neva kiñci
bhaṇeyyāti.
[718-9] alatthaṁ yadidanti imissā pana gāthāya ayamattho:- gāmaṁ
piṇḍāya paviṭṭho appamattakepi kismiñci laddhe "alatthaṁ yaṁ idaṁ sādhū"ti

footnote: 1 chaßēéa. nappaṭiggaṇheyyāti

page number: 330

cintetvā aladdhe "nālatthaṁ kusalan"ti tampi "sundaran"ti cintetvā ubhayeneva
lābhālābhena so tādī nibbikāro hutvā rukkhaṁva upanivattati, yathāpi puriso
phalagavesī rukkhaṁ upagamma phalaṁ laddhāpi evaṁ aladdhāpi ananunīto appaṭihato
majjhattoyeva hutvā gacchati, kulaṁ upagamma lābhaṁ laddhāpi majjhattova hutvā
gacchatīti. sapattapāṇīti gāthā uttānatthāva.
[720] uccāvacāti imissā gāthāya sambandho:- evaṁ bhikkhācāravattasampanno
hutvāpi tāvatakeneva tuṭṭhiṁ anāpajjitvā paṭipadaṁ ārādheyya.
paṭipattisāraṁ hi sāsanaṁ. sā cāyaṁ uccāvacā .pe. mutanti. tassattho:- yā
cāyaṁ maggapaṭipadā uttamanihīnabhedato uccāvacā buddhasamaṇena pakāsitā.
sukhāpaṭipadā hi khippābhiññā uccā. dukkhāpaṭipadā dandhābhiññā avacā. itarā
dve ekenaṅgena uccā, ekena avacā. paṭhamā eva vā uccā, itarā
tissopi avacā. tāya cetāya uccāya avacāya paṭipadāya vā na pāraṁ diguṇaṁ
yanti. "duguṇan"ti vā pāṭho, ekamaggena dvikkhattuṁ nibbānaṁ na yantīti
attho. kasmā? yena maggena ye kilesā pahīnā, tesaṁ puna appahātabbato.
etena parihānadhammābhāvaṁ 1- dīpeti. nayidaṁ ekaguṇaṁ mutanti tañca idaṁ pāraṁ
ekakkhattuṁyeva phusanārahampi na hoti. kasmā? ekena maggena
sabbakilesappahānābhāvato. etena ekamaggeneva arahattābhāvaṁ dīpeti.
[721] idāni paṭipadānisaṁsaṁ dassento "yassa ca visatā"ti gāthamāha.
tassattho:- yassa ca evaṁ paṭipannassa bhikkhuno tāya paṭipadāya pahīnattā
aṭṭhasatataṇhāvicaritabhāvena visatattā visatā taṇhā natthi, tassa kilesasotacchedena
chinnasotassa kusalākusalāppahānena kiccākiccappahīnassa rāgajo vā dosajo vā
appamattakopi pariḷāho na vijjatīti.

footnote: 1 ka. aparihānadhammabhāvaṁ

page number: 331

[722] idāni yasmā imā gāthāyo sutvā nālakattherassa cittaṁ
udapādi "yadi ettakaṁ moneyyaṁ sukaraṁ na dukkaraṁ, sakkā appakasirena
pūretun"ti, tasmāssa bhagavā "dukkarameva moneyyan"ti dassento puna
"moneyyante upaññissan"tiādimāha. tattha upaññissanti upaññāpeyyaṁ, 1-
kathayissanti vuttaṁ hoti. khuradhārā upamā assāti khuradhārūpamo. bhaveti bhaveyya.
ko adhippāyo? moneyyapaṭipanno bhikkhu khuradhāraṁ upamaṁ katvā paccayesu
vatteyya. yathā madhubinduṁ 2- khuradhāraṁ lihanto chedato jivhaṁ rakkhati, evaṁ
dhammena laddhe paccaye paribhuñjanto cittaṁ kilesuppattito rakkheyyāti vuttaṁ
hoti. paccayā hi parisuddhena ñāyena laddhuñca anavajjaparibhogena paribhuñjituñca
na sukhena sakkāti bhagavā paccayanissitameva bahuso bhaṇati. jivhāya tālumāhacca
udare saññato siyāti jivhāya tāluṁ uppīḷetvāpi rasataṇhaṁ vinodento
kiliṭṭhena maggena 3- uppannapaccaye asevanto udare saṁyato siyā.
[723] alīnacitto ca siyāti niccaṁ kusalānaṁ dhammānaṁ bhāvanāya
aṭṭhitakāritāya akusītacitto ca bhaveyya na cāpi bahu cintayeti ñātijanapadāmaravitakkavasena
ca bahuṁ na cinteyya. nirāmagandho asito, brahmacariyaparāyanoti
nikkileso ca hutvā taṇhādiṭṭhīhi kismiñci bhave anissito
sikkhāttayasakalasāsanabrahmacariyaparāyano eva bhaveyya.
[724-5] ekāsanassāti vivittāsanassa. āsanamukhena cettha
sabbairiyāpathā vutatā. yato sabbiriyāpathesu ekībhāvassa sikkheyyāti vuttaṁ hotīti
veditabbaṁ. ekāsanassāti ca sampadānavacanametaṁ. samaṇūpāsanassa cāti samaṇehi

footnote: 1 sī.,ka. upaññassanti upaññayissaṁ
footnote: 2 chaßēéa.,i. yadhudiddhaṁ 3 sī.,ma. manena

page number: 332

upāsitabbassa aṭṭhattiṁsārammaṇabhāvanānuyogassa, samaṇānaṁ vā upāsanabhūtassa
aṭṭhattiṁsārammaṇabhedasseva. idampi sampadānavacanameva, upāsanatthanti vuttaṁ hoti.
ettha ca ekāsanena kāyaviveko, samaṇūpāsanena cittaviveko vutto hotīti
veditabbo. ekattaṁ monamakkhātanti evamidaṁ kāyacittavivekavasena "ekattaṁ
monan"ti akkhātaṁ. eko ce abhiramissasīti idaṁ pana uttaragāthāpekkhapadaṁ, atha
"bhāhisi dasa disā"ti iminā assa sambandho.
bhāhisīti bhāsissasi pakāsessasi, imaṁ paṭipadaṁ bhāvento sabbadisāsu
kittiyā pākaṭo bhavissasīti vuttaṁ hoti. sutvā dhīrānantiādīnaṁ pana catunnaṁ
padānaṁ ayamattho:- yena ca kittighosena bhāhisi dasa disā taṁ dhīrānaṁ jhāyīnaṁ
kāmacāginaṁ nigghosaṁ sutvā atha tvaṁ tena uddhaccamanāpajjitvā bhiyyo hiriñca
saddhañca kareyyāsi, tena ghosena harāyamāno "niyyānikapaṭipadā ayan"ti
saddhaṁ uppādetvā uttari paṭipattimeva brūheyyāsi. māmakoti evaṁ hi sante
mama sāvako hotīti.
[726] taṁ nadīhīti yantaṁ mayā "hiriñca saddhañca bhiyyo kubbethā"ti
vadatā "uddhaccaṁ na kātabban"ti vuttaṁ, taṁ iminā nadīnidassanenāpi jānātha,
tabbipariyāyañca sobbhesu ca padaresu ca jānātha. sobbhesūti mātikāsu.
padaresūti darīsu. kathaṁ? saṇantā yanti kusobbhā, tuṇhī yanti mahodadhīti.
kusobbhā hi sobbhapadarādibhedā sabbāpi kunnadiyo saṇantā saddaṁ karontā
uddhatā hutvā yanti, gaṅgādibhedā pana mahānadiyo tuṇhī yanti, evaṁ
"moneyyaṁ pūremī"ti uddhato hoti amāmako, māmako pana hiriñca saddhañca
uppādetvā nīcacittova hoti.
[727-9] kiñca bhiyyo:- yadūnakaṁ .pe. paṇḍitoti. tattha
siyā:- sace aḍḍhakumbhūpamo bālo saṇantatāya, rahado pūrova paṇḍito

page number: 333

santatāya, atha kasmā buddhasamaṇo evaṁ dhammadesanābyāvaṭo hutvā bahuṁ
bhāsatīti iminā sambandhena "yaṁ samaṇo"ti gāthamāha. tassattho:- yaṁ buddhasamaṇo
bahu bhāsati upetaṁ atthasañhitaṁ, atthapetaṁ dhammupetañca hitena ca sahitaṁ, taṁ
na uddhaccena, apica kho jānaṁ so dhammaṁ deseti divasampi desento
nippapañcova hutvā. tassa hi sabbaṁ vacīkammaṁ ñāṇānuparivatti. evaṁ
desento ca "idamassa hitan"ti nānappakārato jānaṁ so bahu bhāsati, na
kevalaṁ bahubhāṇitāya. avasānagāthāya sambandho:- evaṁ tāva sabbaññutaññāṇena
samannāgato buddhasamaṇo jānaṁ so dhammaṁ deseti, jānaṁ so bahuṁ bhāsati.
tena desitaṁ pana dhammaṁ nibbedhabhāgiyeneva ñāṇena yo ca jānaṁ saṁyatatto,
jānaṁ na bahuṁ bhāsati, sa muni monamarahati, sa muni monamajjhagāti. tassattho:-
taṁ dhammaṁ jānanto saṁyatatto guttacitto hutvā yaṁ bhāsitaṁ sattānaṁ hitasukhāvahaṁ na
hoti, taṁ jānaṁ na bahu bhāsati. so evaṁvidho monatthaṁ paṭipannako muni
moneyyapaṭipadāsaṅkhātaṁ monaṁ arahati. na kevalañca arahatiyeva, apica kho pana sa muni
arahattamaggañāṇasaṅkhātaṁ monaṁ ajjhagā icceva veditabboti arahattanikūṭena
desanaṁ niṭṭhāpesi.
taṁ sutvā nālakatthero tīsu ṭhānesu appiccho ahosi dassane savane
pucchāyāti. so hi desanāpariyosāne pasannacitto bhagavantaṁ vanditvā vanaṁ
paviṭṭho, puna "aho vatāhaṁ bhagavantaṁ passeyyan"ti lolabhāvaṁ na janesi.
ayamassa dassane appicchatā. tathā "aho vatāhaṁ puna dhammadesanaṁ suṇeyyan"ti
lolabhāvaṁ na janesi. ayamassa savane appicchatā. tathā "aho vatāhaṁ puna
moneyyapaṭipadaṁ puccheyyan"ti lolabhāvaṁ na janesi. ayamassa pucchāya appicchatā.
so evaṁ appiccho samāno pabbatapādaṁ pavisitvā ekavanasaṇḍe dve
divasāni na vasi, ekarukkhamūle dve divasāni na nisīdi, ekagāme dve

page number: 334

divasāni piṇḍāya na pāvisi. iti vanato vanaṁ, rukkhato rukkhaṁ, gāmato gāmaṁ
āhiṇḍanto anurūpapaṭipadaṁ paṭipajjitvā aggaphale patiṭṭhāsi. atha yasmā
moneyyapaṭipadaṁ ukkaṭṭhaṁ katvā pūrento bhikkhu satteva māsāni jīvati,
majjhimaṁ katvā pūrento sattavassāni, mandaṁ katvā pūrento soḷasavassāni,
ayamesa 1- ukkaṭṭhaṁ katvā pūresi, tasmā sattamāse ṭhatvā attano
āyusaṅkhāraparikkhayaṁ ñatvā nhāyitvā nivāsetvā kāyabandhanaṁ bandhitvā diguṇaṁ
saṅghāṭiṁ pārupitvā dasabalābhimukho pañcapatiṭṭhitaṁ vanditvā añjaliṁ paggahetvā
hiṅgulakapabbataṁ nissāya ṭhitakova anupādisesāya nibbānadhātuyā parinibbāyi.
tassa parinibbutabhāvaṁ ñatvā bhagavā bhikkhusaṁghena saddhiṁ tattha gantvā sarīrakiccaṁ
dhātuyo gāhāpetvā cetiyaṁ patiṭṭhāpetvā agamāsīti.
paramatthajotikāya khuddakaṭṭhakathāya
suttanipātaṭṭhakathāya
nālakasuttavaṇṇanā niṭṭhitā.
--------------
12. dvayatānupassanāsuttavaṇṇanā
evamme sutanti dvayatānupassanāsuttaṁ. kā uppatti? imassa suttassa
attajjhāsayato uppatti. attajjhāsayena hi bhagavā imaṁ suttaṁ desesi. ayamettha
saṅkhepo, vitthāro panassa atthavaṇṇanāyameva āvibhavissati. tattha evamme
sutantiādīni vuttanayāneva. pubbārāmeti sāvatthinagarassa puratthimadisāyaṁ
ārāme. migāramātu pāsādeti ettha visākhā upāsikā attano sasurena
migārena seṭṭhinā mātuṭṭhāne ṭhapitattā "migāramātā"ti vuccati, tāya
migāramātuyā navakoṭiagghanakaṁ mahālatāpiḷandhanaṁ vissajjetvā kārāpito pāsādo

footnote: 1 chaßēéa.,i. ayañca

page number: 335

heṭṭhā ca upari ca pañca pañca gabbhasatāni katvā sahassakūṭāgāragabbho,
so "migāramātu pāsādo"ti vuccati. tasmiṁ migāramātu pāsāde.
tena kho pana samayena bhagavāti yaṁ samayaṁ bhagavā sāvatthiṁ nissāya
pubbārāme migāramātu pāsāde viharati, tena samayena. tadahuposatheti tasmiṁ
ahu uposathe, uposathadivaseti vuttaṁ hoti. paṇṇaraseti idaṁ uposathaggahaṇena
sampattāvasesuposathapaṭikkhepavacanaṁ. puṇṇāya puṇṇamāya rattiyāti paṇṇarasadivasattā
divasagaṇanāya abbhādiupakkilesaviharattā rattiguṇasampattiyā ca puṇṇattā puṇṇāya,
paripuṇṇacandattā puṇṇamāya ca rattiyā. bhikkhusaṁghaparivutoti bhikkhusaṁghena parivuto.
abbhokāse nisinno hotīti migāramātu ratanapāsādapariveṇe abbhokāse
upari appaṭicchanne okāse paññattapavarabuddhāsane nisinno hoti. tuṇhībhūtaṁ
tuṇhībhūtanti atīva tuṇhībhūtaṁ yato yato vā anuviloketi, tato tato tuṇhībhūtaṁ
tuṇhībhūtaṁ vācāya puna tuṇhībhūtaṁ kāyena. bhikkhusaṁghaṁ anuviloketvāti taṁ
samparivāretvā nisinnaṁ anekasahassabhikkhuparimāṇaṁ tuṇhībhūtaṁ tuṇhībhūtaṁ
bhikkhusaṁghaṁ "ettakā ettha sotāpannā, ettakā sakadāgāmino, ettakā anāgāmino,
ettakā āraddhavipassakā kalyāṇaputhujjanā. imassa bhikkhusaṁghassa kīdisī dhammadesanā
sappāyā"ti sappāyadhammadesanāparicchedanatthaṁ ito cito ca viloketvā.
ye te bhikkhave kusalā dhammāti ye te ārogyaṭṭhena anavajjaṭṭhena
iṭṭhaphalaṭṭhena kosallasambhūtaṭṭhena ca kusalā sattattiṁsabodhipakkhiyadhammā, tajjotakā
vā pariyattidhammā. ariyā niyyānikā sambodhagāminoti upagantabbaṭṭhena ariyā,
lokato niyyānaṭṭhena niyyānikā, sambodhasaṅkhātaṁ arahattaṁ gamanaṭṭhena
sambodhagāmino. tesaṁ vo bhikkhave .pe. savanāya, tesaṁ bhikkhave kusalānaṁ .pe.
sambodhagāmīnaṁ kā upanisā kiṁ kāraṇaṁ kiṁ payojanaṁ tumhākaṁ savanāya,

page number: 336

kimatthaṁ tumhe te dhamme suṇāthāti vuttaṁ hoti. yāvadeva dvayatānaṁ dhammānaṁ
yathābhūtaṁ ñāṇāyāti ettha yāvadevāti paricchedāvadhāraṇavacanaṁ. dve avayavā
etesanti dvayā, dvayā eva dvayatā, tesaṁ dvayatānaṁ. "dvayānan"tipi pāṭho.
yathābhūtaṁ ñāṇāyāti aviparītañāṇāya. kiṁ vuttaṁ hoti? yadetaṁ lokiyalokuttarādibhedena
dvidhā vavatthitānaṁ dhammānaṁ vipassanāsaṅkhātaṁ yathābhūtañāṇaṁ, etadatthāya,
na tato 1- bhiyyoti. savanena hi ettakaṁ hoti. taduttarivisesādhigamo bhāvanāyāti.
kiñca dvayataṁ vadethāti ettha pana sace vo bhikkhave siyā, kiṁ ca tumhe
bhante dvayataṁ vadethāti ayamadhippāyo. padattho pana "kiñca dvayatābhāvaṁ
vadethā"ti.
#[1] tato bhagavā dvayataṁ dassento "idaṁ dukkhan"ti evamādimāha.
tattha dvayatānaṁ catusaccadhammānaṁ "idaṁ dukkhaṁ, ayaṁ dukkhasamudayo"ti evaṁ lokiyassa
ekassa avayavassa, sahetukassa vā dukkhassa dassanena ayamekānupassanā, itarā
lokuttarassa dutiyassa avayavassa, saupāyassa vā nirodhassa dassanena
dutiyānupassanā. paṭhamā cettha tatiyacatutthavisuddhīhi hoti, dutiyā pañcamavisuddhiyā.
evaṁ sammā dvayatānupassinoti iminā vuttanayena sammā dvayadhamme
anupassino, 2- satiyā avippavāsena appamattassa kāyikacetasikavīriyātāpena
ātāpino kāye ca jīvite ca nirapekkhattā pahitattassa. pāṭikaṅkhanti
icchitabbaṁ. diṭṭheva dhamme aññāti asmiṁyeva vā attabhāve arahattaṁ. sati vā
upādisese anāgāmitāti "upādisesan"ti punabbhavavasena upādātabbakkhandhasesaṁ
vuccati, tasmiṁ vā sati anāgāmibhāvo pāṭikaṅkhoti dasseti. tattha kiñcāpi
heṭṭhimaphalānipi evaṁ dvayatānupassinova honti, uparimaphalesu pana ussāhaṁ
janento evamāha.

footnote: 1 chaßēéa. na ito 2 chaßēéa. anupassantassa

page number: 337

idamavocātiādi saṅgītikārānaṁ vacanaṁ. tattha idanti "ye te bhikkhave"tiādi
vuttanidassanaṁ. etanti idāni "ye dukkhan"ti evamādi vattabbagāthābandhanidassanaṁ.
imā ca gāthā catusaccadīpakattā vuttatthadīpakā eva, evaṁ santepi
gāthārucikānaṁ pacchā āgatānaṁ pubbe vuttaṁ asamatthatāya anuggahetvā "idāni
yadi vadeyya sundaran"ti ākaṅkhantānaṁ pubbe 1- vikkhittacittānañca atthāya
vuttā. visesatthadīpakā vāti avipassake vipassake ca dassetvā tesaṁ
vaṭṭavivaṭṭadassanato, 2- tasmā visesatthadassanatthameva vuttā. esa nayo ito
parampi gāthāvacanesu.
[730] tattha yatthāti 3- nibbānaṁ dassesi. nibbāne hi dukkhaṁ sabbaso
uparujjhati, sabbappāraṁ uparujjhati, sahetukaṁ uparujjhati, asesañca uparujjhati.
tañca magganti tañca aṭṭhaṅgikaṁ maggaṁ.
[731-3] cetovimuttihīnā te, atho paññāvimuttiyāti ettha
arahattaphalasamādhi rāgavirāgā cetovimutti, arahattaphalapaññā avijjāvirāgā
paññāvimuttīti veditabbā. taṇhācaritena vā appanājhānaphalena kilese vikkhambhetvā
adhigataṁ arahattaphalaṁ rāgavirāgā cetovimutti, diṭṭhicaritena upacārajjhānamattaṁ
nibbattetvā vipassitvā adhigataṁ arahattaphalaṁ avijjāvirāgā paññāvimutti.
anāgāmiphalaṁ vā kāmarāgaṁ sandhāya rāgavirāgā cetovimutti, arahattaphalaṁ
sabbākārato 4- avijjāvirāgā paññāvimuttīti. antakiriyāyāti vaṭṭadukkhassa
antakaraṇāya. 5- jātijarūpagāti jātijaraṁ upagatā, jātijarāya vā upagatā, na
parimuccanti jātijarāyāti evaṁ veditabbā. sesamettha ādito pabhuti pākaṭameva.

footnote: 1 chaßēéa. ayaṁ pāṭho na dissati
footnote: 2 ka. chiddāvachidda... 3 chaßēéa.,i. yattha cāti
footnote: 4 chaßēéa. sabbappakārato 5 chaßēéa.,i. antakaraṇatthāya

page number: 338

gāthāpariyosāne ca saṭṭhimattā bhikkhū taṁ desanaṁ uggahetvā vipassitvā
tasmiṁyeva āsane arahattaṁ pāpuṇiṁsu. yathā cettha, evaṁ sabbavāresu.
#[2] ito eva bhagavā "siyā aññenāpi pariyāyenātiādinā nayena
nānappakārato dvayatānupassanaṁ āha. tattha dutiyavāre upadhipaccayāti sāsavakammappaccayā.
sāsavakammaṁ hi idha "upadhī"ti adhippetaṁ. asesavirāganirodhāti asesaṁ
virāgena nirodhā, asesavirāgasaṅkhātā vā nirodhā.
[734] upadhinidānāti kammappaccayā. dukkhassa jātippabhavānupassīti
vaṭṭadukkhassa jātikāraṇaṁ "upadhī"ti anupassanto. sesamettha pākaṭameva. evamayampi
vāro cattāri saccāni dīpetvā arahattanikūṭeneva vutto. yathā cāyaṁ, evaṁ
sabbavārā.
#[3] tattha tatiyavāre avijjāpaccayāti bhavagāmikammasambhārāvijjāpaccayā. 1-
dukkhaṁ pana sabbattha vaṭṭadukkhameva.
[735] jātimaraṇasaṁsāranti khandhanibbattiṁ jātiṁ khandhabhedaṁ maraṇaṁ
khandhapaṭipāṭiṁ saṁsārañca. vajantīti gacchanti upenti. itthabhāvaññathābhāvanti imaṁ
manussabhāvaṁ ito avasesāññanikāyabhāvañca. gatīti paccayabhāvo.
[736] avijjā hāyanti avijjā hi ayaṁ. vijjāgatā ca ye sattāti
ye ca arahattamaggavijjāya kilese vijjhitvā gatā khīṇāsavasattā. sesamuttānatthameva.
#[4] catutthavāre saṅkhārapaccayāti puññāpuññāneñjābhisaṅkhārapaccayā.
[738-9] etamādīnavaṁ ñatvāti yadidaṁ dukkhaṁ saṅkhārapaccayā,
etamādīnavanti ñatvā. sabbasaṅkhārasamathāti sabbesaṁ vuttappakārānaṁ saṅkhārānaṁ

footnote: 1 ka. pabhavakamma...

page number: 339

maggañāṇena samathā, upahatatāya phalasamatthatāyāti vuttaṁ hoti. saññānanti
kāmasaññādīnaṁ maggeneva uparodhanā. etaṁ ñatvā yathātathanti etaṁ dukkhakkhayaṁ
aviparītaṁ ñatvā. sammaddasāti sammādassanā. sammadaññāyāti saṅkhataṁ aniccādito,
asaṅkhatañca niccādito ñatvā. mārasaṁyoganti tebhūmakavaṭṭaṁ. sesamuttānatthameva.
#[5] pañcamavāre viññāṇapaccayāti kammasahajātābhisaṅkhāraviññāṇapaccayā.
[741] nicchātoti nittaṇho. parinibbutoti kilesaparinibbānena
parinibbuto hoti. sesaṁ pākaṭameva.
#[6] chaṭṭhavāre phassapaccayāti abhisaṅkhāraviññāṇasampayuttaphassapaccayāti
attho. evaṁ ettha padapaṭipāṭiyā vattabbāni nāmarūpasaḷāyatanāni avatvā
phasso vutto. tāni hi rūpamissakattā kammasampayuttāneva na honti, idañca
vaṭṭadukkhaṁ kammato vā sambhaveyya kammasampayuttadhammato vāti.
[742-3] bhavasotānusārinanti taṇhānusārinaṁ. pariññāyāti tīhi
pariññāhi parijānitvā. aññāyāti arahattamaggapaññāya ñatvā. upasame ratāti
phalasamāpattivasena nibbāne ratā. phassābhisamayāti phassanirodhā. sesaṁ pākaṭameva.
#[7] sattamavāre vedanāpaccayāti kammasampayuttavedanāpaccayā.
[744-5] adukkhamasukhaṁ sahāti adukkhamasukhena saha. etaṁ dukkhanti
ñatvānāti etaṁ sabbaṁ vedayitaṁ "dukkhakāraṇan"ti ñatvā, vipariṇāmaṭṭhitiaññāṇa-
dukkhatāhi vā dukkhanti 1- ñatvā. mosadhammanti nassanadhammaṁ. palokinanti
jarāmaraṇehi palujjanadhammaṁ. phussa phussāti udayabbayañāṇena phusitvā phusitvā.
vayaṁ passanti ante bhaṅgameva passanto. evaṁ tattha vijānatīti evaṁ tā vedanā

footnote: 1 chaßēéa. dukkhaṁ

page number: 340

vijānāti, tattha vā dukkhabhāvaṁ vijānāti. vedanānaṁ khayāti tato paraṁ maggañāṇena
kammasampayuttānaṁ vedanānaṁ khayā. sesamuttānameva.
#[8] aṭṭhamavāre taṇhāpaccayāti kammasambhārataṇhāpaccayā.
[747] etamādīnavaṁ ñatvā, taṇhaṁ dukkhassa sambhavanti etaṁ dukkhassa
sambhavaṁ taṇhāya ādīnavaṁ ñatvā. sesamuttānatthameva.
#[9] navamavāre upādānapaccayāti kammasambhāraupādānapaccayā.
[748-9] bhavoti vipākabhavo khandhapātubhāvo. bhūto dukkhanti bhūto
sambhūto vaṭṭadukkhaṁ nigacchati. jātassa maraṇanti yatrāpi "bhūto sukhaṁ nigacchatī"ti
bālā maññanti, tatrāpi dukkhameva dassento āha "jātassa maraṇaṁ hotī"ti.
dutiyagāthāya yojanā:- aniccādīhi sammadaññāya paṇḍitā upādānakkhayā
jātikkhayaṁ nibbānamabhiññāya na gacchanti punabbhavanti.
#[10] dasamavāre ārambhapaccayāti kammasampayuttavīriyapaccayā.
[751] anārambhe vimuttinoti anārambhe nibbāne vimuttassa.
sesamuttānameva.
#[11] ekādasamavāre āhārapaccayāti kammasampayuttāhārapaccayā. aparo
nayo:- catubbidhā sattā rūpūpagā vedanūpagā saññūpagā saṅkhārūpagāti. tattha
ekādasavidhāya kāmadhātuyā sattā rūpūpagā kabaḷīkārāhārasevanato. rūpadhātuyā
sattā aññatra asaññehi vedanūpagā phassāhārasevanato. heṭṭhā tividhāya
arūpadhātuyā sattā saññūpagā saññābhinibbattamanosañcetanāhārasevanato. bhavagge
sattā saṅkhārūpagā saṅkhārābhinibbattaviññāṇāhārasevanatoti. evampi yaṁ kiñci
dukkhaṁ sambhoti, sabbaṁ āhārapaccayāti veditabbaṁ.

page number: 341

[755] ārogyanti nibbānaṁ. saṅkhāya sevīti cattāro paccaye
paccavekkhitvā sevamāno, "pañcakkhandhā dvādasāyatanāni aṭṭhārasa dhātuyo"ti.
evaṁ vā lokaṁ saṅkhāya "aniccaṁ dukkhaṁ anattā"ti ñāṇena sevamāno.
dhammaṭṭhoti catusaccadhamme ṭhito. saṅkhyaṁ 1- nopetīti "devo"ti vā "manusso"ti
vā ādikaṁ saṅkhyaṁ na gacchati. sesamuttānameva.
#[12] dvādasamavāre iñjitapaccayāti taṇhāmānadiṭṭhikammakilesaiñjitesu
yato kutoci kammasambhāriñjitapaccayā.
[757] ejaṁ vossajjāti taṇhaṁ cajitvā. saṅkhāre uparundhiyāti
kammañca kammasampayutte ca saṅkhāre nirodhetvā. sesamuttānameva.
#[13] terasamavāre nissitassa calitanti taṇhāya taṇhādiṭṭhimānehi vā
khandhe nissitassa sīhasutte 2- devānaṁ viya bhayacalanaṁ hoti. sesamuttānameva.
#[14] cuddasamavāre rūpehī"ti rūpabhavehi, rūpasamāpattīhi vā. āruppāti 3-
arūpabhavā, arūpasamāpattiyo vā. nirodhoti nibbānaṁ.
[761] maccuhāyinoti maraṇamaccukilesamaccudevaputtamaccuhāyino, tividhampi
taṁ maccuṁ hitvā gāminoti vuttaṁ hoti. sesamuttānameva.
#[15] paṇṇarasamavāre yanti nāmarūpaṁ sandhāyāha. taṁ hi lokena
dhuvasubhasukhattavasena "idaṁ saccan"ti upanijjhāyitaṁ diṭṭhamālokitaṁ. tadamariyānanti
taṁ idaṁ ariyānaṁ, anunāsikaikāralopaṁ katvā vuttaṁ. etaṁ musāti etaṁ dhuvādivasena
gahitampi musā, na tādisaṁ hotīti. puna yanti nibbānaṁ sandhāyāha. taṁ hi
lokena rūpavedanādīnamabhāvato "idaṁ musā natthi kiñcī"ti upanijjhāyitaṁ.

footnote: 1 sī. saṅkhaṁ 2 saṁ.kha. 17/78-9/69-70 3 chaßēéa. arūpāti

page number: 342

tadamariyānaṁ etaṁ saccanti taṁ idaṁ ariyānaṁ etaṁ nikkilesasaṅkhātā sukhabhāvā,
pavattidukkhapaṭipakkhasaṅkhātā sukhabhāvā, accantasantisaṅkhātā niccabhāvā ca
anapagamanena paramatthato "saccan"ti yathābhūtaṁ sammappaññāya sudiṭṭhaṁ.
[762-3] anattani 1- attamānīti anattani nāmarūpavedanādīnaṁ sabhāvato
attamānī. 1- idaṁ saccanti maññatīti idaṁ nāmarūpaṁ dhuvādivasena "saccan"ti
maññati. yena yena hīti yena yena rūpe vā vedanāya vā "mama rūpaṁ, mama
vedanā"tiādinā nayena maññanti. tato tanti tato maññitākārā taṁ nāmarūpaṁ
hoti aññathā. kiṁkāraṇaṁ? tañhi tassa musā hoti, yasmā taṁ yathā maññitākārā
musā hoti, tasmā aññathā hotīti attho. kasmā pana musā hotīti?
mosadhammañhi ittaraṁ, yasmā yaṁ ittaraṁ parittapaccupaṭṭhānaṁ, taṁ mosadhammaṁ
nassanadhammaṁ hoti, tathārūpañca nāmarūpanti. saccābhisamayāti saccāvabodhā. 2-
sesamuttānameva.
#[16] soḷasamavāre yanti chabbidhamiṭṭhārammaṇaṁ sandhāyāha. taṁ hi lokena
salabhamacchamakkaṭādīhi padīpabaḷisalepādayo viya "etaṁ 3- sukhan"ti upanijjhāyitaṁ.
tadamariyānaṁ etaṁ dukkhanti taṁ idaṁ ariyānaṁ "kāmā hi citrā madhurā manoramā,
virūparūpena mathenti cittan"tiādinā 4- nayena "etaṁ dukkhan"ti yathābhūtaṁ
sammapapaññāya sudiṭṭhaṁ. puna idan"ti 5- nibbānameva sandhāyāha. taṁ hi lokena
kāmaguṇābhāvā "dukkhan"ti upanijjhāyitaṁ. tadamariyānanti taṁ idaṁ ariyānaṁ
paramatthasukhato "etaṁ sukhan"ti yathābhūtaṁ sammappaññāya sudiṭṭhaṁ.

footnote: 1-1 chaßēéa. attamāninti attani nāmarūpe attamāniṁ
footnote: 2 ka. saccabodhā 3 chaßēéa. idaṁ
footnote: 4 khu.su. 25/50/345, khu.cūḷa. 30/722/365 (syā) 5 chaßēéa..i. yanti

page number: 343

[765-6] kevalāti anavasesā. iṭṭhāti icchitā patthitā. kantāti
piyā. manāpāti manavuḍḍhikarā. yāvatatthīti vuccatīti yāvatā ete cha ārammaṇā
atthīti vuccantīti. 1- vacanabyattayo veditabbo. ete voti ettha voti
nipātamattaṁ.
[767-8] sukhanti diṭṭhamariyehi, sakkāyassuparodhananti "sukha"miti ariyehi
pañcakkhandhanirodho diṭṭho, nibbānanti vuttaṁ hoti. paccanīkamidaṁ hotīti
paṭilomamidaṁ dassanaṁ hoti. passatanti passantānaṁ, paṇḍitānanti vuttaṁ hoti.
yaṁ pareti ettha yanti vatthukāme sandhāyāha. puna yaṁ pareti ettha nibbānaṁ.
[769-71] passāti sotāraṁ ālapati. dhammanti nibbānadhammaṁ.
sampamūḷhetthaviddasūti 2- sampamūḷhā ettha aviddasū bālā. kiṁkāraṇaṁ sampamūḷhā?
nivutānaṁ tamo hoti, andhakāro apassataṁ, yasmā 3- bālānaṁ avijjāya nivutānaṁ
otthaṭānaṁ andhabhāvakaraṇo tamo hoti, yena nibbānadhammaṁ daṭṭhuṁ na sakkonti.
satañca vivaṭaṁ hoti, āloko passatāmivāti satañca sappurisānaṁ paññādassanena
passataṁ ālokova vivaṭaṁ hoti nibbānaṁ. santike na vijānanti, magā
dhammassa kovidāti yaṁ attano sarīre tacapañcakamattaṁ paricchinditvā anantarameva
adhigantabbato, attano khandhānaṁ vā nirodhamattato santike nibbānaṁ, taṁ evaṁ
santike santampi na vijānanti magabhūtā janā maggāmaggadhammassa vā sabbadhammassa
vā 4- akovidā, sabbathā bhavarāga .pe. susambudho. tattha mādheyyānupannehīti
tebhūmakavaṭṭaṁ anuppannehi.
[772] pacchimagāthāya sambandho "evaṁ asusambudhaṁ ko nu aññatra
mariyehī"ti. tassattho:- ṭhapetvā ariye ko nu añño nibbānapadaṁ jānituṁ.

footnote: 1 chaßēéa. vuccanti 2 ka. sampamūḷhettha aviddasūti
footnote: 3 chaßēéa. ayaṁ pāṭho na dissati 4 chaßēéa. saccadhammassa vā

page number: 344

arahati, yaṁ padaṁ catutthena ariyamaggena sammadaññāya anantarameva anāsavā
hutvā kilesaparinibbānena parinibbanti, sammadaññāya vā anāsavā hutvā
ante anupādisesāya nibbānadhātuyā parinibbantīti arahattanikūṭena desanaṁ
niṭṭhāpesi.
attamanāti tuṭṭhamanā. abhinandunti abhinandiṁsu. imasmiñca pana
veyyākaraṇasminti imasmiṁ soḷasame veyyākaraṇe. bhaññamāneti bhaṇiyamāne. sesaṁ
pākaṭameva.
evaṁ sabbesupi soḷasasu veyyākaraṇesu saṭṭhimatte saṭṭhimatte katvā
saṭṭhiadhikānaṁ navannaṁ bhikkhusatānaṁ anupādāya āsavehi cittāni vimucciṁsu,
soḷasakkhattuṁ cattāri cattāri katvā catusaṭṭhisaccānettha veneyyavasena 1-
nānappakārato desitānīti.
paramatthajotikāya khuddakaṭṭhakathāya
suttanipātaṭṭhakathāya
dvayatānupassanāsuttavaṇṇanā niṭṭhitā.
niṭṭhito ca tatiyo vaggo atthavaṇṇanānayato,
nāmena mahāvaggoti.
--------------

footnote: 1 ka. veyyākaraṇavasena

page number: 345

4. aṭṭhakavagga
1. kāmasuttavaṇṇanā
[773] kāmaṁ kāmayamānassāti kāmasuttaṁ. kā uppatti? bhagavati kira
sāvatthiyaṁ viharante aññataro brāhmaṇo sāvatthiyā jetavanassa ca antare
aciravatīnadītīre "yavaṁ vapissāmī"ti khettaṁ kasati. bhagavā bhikkhusaṁghaparivuto piṇḍāya
pavisanto taṁ disvā āvajjento addasa "tassa 1- brāhmaṇassa yavā
vinassissantī"ti, puna upanissayasampattiṁ āvajjento cassa sotāpattiphalassa
upanissayaṁ addasa. "kadā pāpuṇeyyā"ti āvajjento ca 2- "sasse vinaṭṭhe
sokābhibhūto dhammadesanaṁ sutvā"ti addasa. tato cintesi "sacāhaṁ tadā eva
brāhmaṇaṁ upasaṅkamissāmi, na me ovādaṁ sotabbaṁ maññissati. nānārucikā hi
brāhmaṇā, handa naṁ ito pabhutiyeva saṅgaṇhāmi, evaṁ mayi muducitto hutvā
tadā ovādaṁ sossatī"ti brāhmaṇaṁ upasaṅkamitvā āha "kiṁ brāhmaṇa
karosī"ti. brāhmaṇo "evaṁ uccākulīno samaṇo gotamo mayā saddhiṁ paṭisanthāraṁ
karotī"ti tāvatakeneva bhagavati pasannacitto hutvā "khettaṁ bho gotama kasāmi
yavaṁ vapissāmī"ti āha. atha sāriputtatthero cintesi "bhagavā brāhmaṇena saddhiṁ
paṭisanthāraṁ akāsi, na ca ahetu 3- appaccayā tathāgatā evaṁ karonti,
handāhampi tena saddhiṁ paṭisanthāraṁ karomī"ti brāhmaṇaṁ upasaṅkamitvā tatheva
paṭisanthāramakāsi. evaṁ mahāmoggallānatthero sesā ca asīti mahāsāvakā.
brāhmaṇo atīva attamano ahosi.
atha bhagavā sampajjamānepi sasse ekadivasaṁ katabhattakicco sāvatthito
jetavanaṁ gacchanto maggā okkamma brāhmaṇassa santikaṁ gantvā āha

footnote: 1 chaßēéa.,i. assa 2 chaßēéa.,i. casaddo na dissati 3 ka. ahetū

page number: 346

"sundaraṁ te brāhmaṇa yavakkhettan"ti. evaṁ bho gotama sundaraṁ sace
sampajjissati, tumhākampi saṁvibhāgaṁ karissāmīti. athassa catumāsaccayena yavā
nipphajjiṁsu, tassa "ajja vā sve vā lāyissāmī"ti ussukkaṁ kurumānasseva
mahāmegho uṭṭhahitvā sabbarattiṁ vassi, aciravatī nadī supūrā āgantvā sabbaṁ
yavaṁ vahi. brāhmaṇo sabbarattiṁ anattamano hutvā pabhāte nadītaraṁ gato sabbaṁ
sassavipattiṁ disvā "vinaṭṭhomhi, kathaṁdāni jīvissāmī"ti balavasokaṁ uppādesi.
bhagavāpi tameva rattiṁ paccūsasamaye buddhacakkhunā lokaṁ volokento "ajja
brāhmaṇassa dhammadesanākālo"ti ñatvā bhikkhācāravattena sāvatthiṁ pavisitvā
brāhmaṇassa gharadvāre aṭṭhāsi. brāhmaṇo bhagavantaṁ disvā "sokābhibhūtaṁ maṁ
assāsetukāmo samaṇo gotamo āgato"ti cintetvā āsanaṁ paññāpetvā
pattaṁ gahetvā bhagavantaṁ nisīdāpesi. bhagavā jānantova brāhmaṇaṁ pucchi "kiṁ
brāhmaṇa paduṭṭhacitto vihāsī"ti. āma bho gotama sabbaṁ me yavakkhettaṁ udakena
vūḷhanti. atha bhagavā "na brāhmaṇa vipanne domanassaṁ, sampanne ca somanassaṁ
kātabbaṁ. kāmā hi nāma sampajjantipi vipajjantipī"ti vatvā tassa brāhmaṇassa
sappāyaṁ ñatvā dhammadesanāvasena imaṁ suttamabhāsi. tattha saṅkhepato
padatthasambandhamattameva vaṇṇayissāma, vitthāro pana niddese 1- vuttanayeneva
veditabbo. yathā ca imasmiṁ sutte, evaṁ ito paraṁ sabbasuttesu.
tattha kāmanti manāpiyarūpāditebhūmakadhammasaṅkhātaṁ vatthukāmaṁ. kāmayamānassāti
icchamānassa. tassa ce taṁ samijjhatīti tassa kāmayamānassa sattassa taṁ
kāmasaṅkhātaṁ vatthu samijjhati ce, sace so taṁ labhatīti vuttaṁ hoti. addhā
pītimano hotīti ekaṁsaṁ tuṭṭhacitto hoti. laddhāti labhitvā. maccoti satto.
yadicchatīti yaṁ icchati.

footnote: 1 khußēáahā. 29/1/1 (syā)

page number: 347

[774] tassa ce kāmayānassāti tassa puggalassa kāme icchamānassa,
kāmena vā āyāyamānassa. 1- chandajātassāti jātataṇhassa. jantunoti sattassa.
te kāmā parihāyantīti te kāmā parihāyanti ce. sallaviddhova ruppatīti atha
ayomayādinā sallena viddho viya vilīyati. 2-
[775] tatiyagāthāya saṅkhepattho:- yo pana ime kāme tattha
chandarāgavikkhambhanena vā samucchedena vā attano pādena sappassa siraṁ viya
parivajjeti, so bhikkhu sabbalokaṁ visaritvā ṭhitattā loke visattikāsaṅkhātaṁ
taṇhaṁ sato hutvā samativattatīti.
[776-8] tato parāsaṁ tissannaṁ gāthānaṁ ayaṁ 3- saṅkhepattho:- yo
etaṁ yavakkhettādiṁ 4- khettaṁ vā gharavatthādiṁ vatthuṁ vā kahāpaṇasaṅkhātaṁ hiraññaṁ
vā goassabhedaṁ gavāssaṁ vā itthisaññikā thiyo ñātibandhavādī bandhū vā
aññe vā manāpiyarūpādī puthu kāme anugijjhati, taṁ puggalaṁ abalasaṅkhātā
kilesā balīyanti sahanti maddanti, saddhābalādivirahena vā abalaṁ taṁ puggalaṁ
abalā kilesā balīyanti, abalattā balīyantīti attho. atha taṁ kāmagiddhaṁ kāme
rakkhantaṁ pariyesantañca sīhādayo ca pākaṭaparissayā kāyaduccaritādayo ca
apākaṭaparissayā maddanti, tato apākaṭaparissayehi abhibhūtaṁ taṁ puggalaṁ
jātiādidukkhaṁ bhinnanāvaṁ udakaṁ viya anveti. tasmā kāyagatāsatiādibhāvanāya jantu
sadā sato hutvā vikkhambhanasamucchedavasena rūpādīsu vatthukāmesu sabbappakārampi
kilesakāmaṁ parivajjento kāmāni parivajjaye. evaṁ te kāme pahāya
tappahānakaramaggeneva catubbidhampi tare oghaṁ tareyya tarituṁ sakkuṇeyya. tato

footnote: 1 chaßēéa. yāyamānassa 2 chaßēéa. piḷīyati
footnote: 3 ka. paraṁ dassitagāthānamayaṁ 4 chaßēéa. sālikkhettādiṁ

page number: 348

yathā puriso udakagarukaṁ nāvaṁ sitvā lahukāya nāvāya appakasireneva pāragū
bhaveyya, pāraṁ gaccheyya, evameva attabhāvanāvaṁ kilesūdakagarukaṁ siñcitvā lahukena
attabhāvena pāragū bhaveyya, sabbadhammapāraṁ nibbānaṁ gato bhaveyyaṁ,
arahattappattiyā gaccheyya ca, anupādisesāya nibbānadhātuyā parinibbātīti. 1-
arahattanikūṭena desanaṁ niṭṭhapesi. desanāpariyosāne brāhmaṇo ca brāhmaṇī ca
sotāpattiphale patiṭṭhahiṁsūti.
paramatthajotikāya khuddakaṭṭhakathāya
suttanipātaṭṭhakathāya
kāmasuttavaṇṇanā niṭṭhitā.
-----------------
2. guhaṭṭhakasuttavaṇṇanā
[779] satto guhāyanti guhaṭṭhakasuttaṁ. kā uppatti? bhagavati kira
sāvatthiyaṁ viharante āyasmā piṇḍolabhāradvājo kosambiyaṁ gaṅgātīre āvaṭṭakaṁ 3-
nāma udenassa 4- uyyānaṁ, tattha agamāsi sītale padese divāvihāraṁ nisīditukāmo.
aññadāpi cāyaṁ gacchateva tattha pubbāsevanena yathā gavampatitthero
tāvatiṁsabhavananti vuttanayametaṁ vaṅgīsasuttavaṇṇanāyaṁ. so tattha gaṅgātīre sītale
rukkhamūle samāpattiṁ appetvā divāvihāraṁ nisīdi. rājāpi kho udeno 5-
taṁdivasaṁyeva uyyānakīḷikaṁ gantvā bahudeva divasabhāgaṁ naccagītādīhi uyyāne
kīḷitvā pānamadamatto ekissā itthiyā aṅke sīsaṁ katvā sayi. sesitthiyo
"sutto rājā"ti uṭṭhahitvā uyyāne pupphaphalādīni gaṇhanti yo theraṁ disvā

footnote: 1 sī. parinibbānenāti 2 ka. siñcitvā
footnote: 3 sī. gaṅgāṭaḷe 4 chaßēéa. utenassa 5 chaßēéa. uteno

page number: 349

hirottappaṁ upaṭṭhāpetvā "mā saddamakatthā"ti aññamaññaṁ nivāretvā
appasaddā upasaṅkamitvā vanditvā theraṁ samparivāretvā nisīdiṁsu. thero
samāpattito vuṭṭhāya tāsaṁ dhammaṁ desesi, tā tuṭṭhā "sādhu sādhū"ti vatvā
suṇanti.
rañño sīsaṁ aṅkenādāya nisinnitthī "imā maṁ ohāya kīḷantī"ti tāsu
issāpakatā ūruṁ cāletvā rājānaṁ pabodhesi, rājā paṭibujjhitvā itthāgāraṁ
apassanto "kuhiṁ imā vasaliyo"ti. sā āha "tumhesu abahukatā `samaṇaṁ
ramayissāmā'ti gatā"ti. so kuddho 1- therābhimukho agamāsi. tā itthiyo rājānaṁ
disvā ekaccā uṭṭhahiṁsu, ekaccā "mahārāja pabbajitassa santike dhammaṁ
suṇāmā"ti na uṭṭhahiṁsu. so tāsu 2- bhiyyoso mattāya kuddho 1- theraṁ avanditvāva
"kimatthaṁ āgatosī"ti āha. vivekatthaṁ mahārājāti. so "vivekatthāya āgato
evaṁ itthāgāraparivuto nisīdantī"ti vatvā "tava vivekaṁ kathehī"ti āha. thero
visāradopi vivekakathāya "nāyaṁ aññātukāmo pucchatī"ti tuṇhī ahosi. rājā
"sace na kathesi, tambakipillikehi taṁ khādāpessāmī"ti aññatarasmiṁ asokarukkhe
tambakipillikapuṭaṁ gaṇhanto attanova upari vikiri. so sarīraṁ puñchitvā aññaṁ
puṭaṁ gahetvā therābhimukho agamāsi. thero "sacāyaṁ rājā mayi aparajjheyya,
apāyābhimukho bhaveyyā"ti taṁ anukampamāno iddhiyā ākāsaṁ abbhuggantvā gato.
tā 3- itthiyo āhaṁsu "mahārāja aññe rājāno īdisaṁ pabbajitaṁ
disvā pupphagandhādīhi pūjenti, tvaṁ tambakipillikapuṭena āsādetuṁ āraddho
ahosi, kulavaṁsaṁ nāsetuṁ uṭṭhito"ti. so attano dosaṁ ñatvā hutvā uyyānapālaṁ
pucchi "aññampi divasaṁ thero idhāgacchatī"ti. āma mahārājāti. tena hi

footnote: 1 ka. ruddho 2 chaßēéa.,i. tena 3 chaßēéa.,a. tato

page number: 350

yadā āgacchati, tadā me āroceyyāsīti. so ekadivasaṁ there āgate ārocesi,
rājāpi theraṁ upasaṅkamitvā pañhaṁ pucchitvā pāṇehi saraṇaṁ gato ahosi.
tambakipillikapuṭena āsāditadivase pana thero ākāsenāgantvā puna paṭhaviyaṁ
nimmujjitvā bhagavato gandhakuṭiyaṁ ummujji. bhagavāpi kho dakkhiṇena passena
sato sampajāno sīhaseyyaṁ kappayamāno theraṁ disvā "kiṁ bhāradvāja akāle
āgatosī"ti. thero "āma bhagavā"ti vatvā sabbantaṁ pavattiṁ ārocesi. taṁ
sutvā bhagavā "kiṁ karissati tassa vivekakathā kāmaguṇagiddhassā"ti vatvā dakkhiṇena
passena nipanno eva therassa dhammadesanatthaṁ imaṁ suttaṁ abhāsi.
tattha sattoti laggo. guhāyanti kāye. kāyo hi rāgādīnaṁ vālānaṁ
vasanokāsato "guhā"ti vuccati. bahunābhichannoti bahunā rāgādikilesajālena
abhicchanno. etena ajjhattabandhanaṁ vuttaṁ. tiṭṭhanti rāgādivasena tiṭṭhanto.
naroti satto. mohanasmiṁ pagāḷhoti mohanaṁ vuccanti kāmaguṇā. ettha hi
devamanussā muyhanti, tesu ajjhogāḷho hutvā. etena bahiddhābandhanaṁ
vuttaṁ. dūre vivekā hi tathāvidho soti so tathārūpo naro tividhāpi
kāyavivekādikā vivekā dūre anāsanne. kiṁkāraṇā? kāmā hi loke na hi
suppahāyā, yasmā loke kāmā suppahāyā na hontīti vuttaṁ hoti.
[780] evaṁ paṭhamagāthāya "dūre vivekā tathāvidho so"ti 1- sādhetvā
puna tathāvidhānaṁ sattānaṁ dhammataṁ āvikaronto "icchānidānā"ti gāthamāha.
tattha icchānidānāti taṇhāhetukā. bhavasātabaddhāti 2- sukhavedanādimhi bhavasāte
baddhā. te duppamuñcāti te bhavasātavatthubhūtā dhammā, te vā tattha baddhā
icchānidānā sattā duppamocayā. na hi aññamokkhāti aññena ca mocetuṁ

footnote: 1 chaßēéa.,i. "dūre vivekā tathāvidho"ti 2 chaßēéa.,i. bhavasātabaddhāti

page number: 351

na sakkonti. kāraṇavacanaṁ vā etaṁ, te sattā duppamuñcā. kasmā? yasmā
aññena mocetabbā na honti. yadi pana muñceyyuṁ, sakena thāmena muñceyyunti
ayamassa attho. pacchā pure vāpi apekkhamānāti anāgate vā atīte vā
kāme apekkhamānā. imeva kāme purimeva jappanti ime vā paccuppanne
kāme purime vā duvidhepi atītānāgate balavataṇhāya patthayamānā. imesañca
dvinnaṁ padānaṁ "te duppamuñcā na hi aññamokkhā"ti iminā saha sambandho
veditabbo, itarathā "apekkhamānā jappaṁ kiṁ karonti kiṁ vā katā"ti na
paññāyeyyuṁ.
[781-2] evaṁ paṭhamagāthāya "dūre vivekā hi 1- tathāvidho"ti sādhetvā
dutiyagāthāya ca tathāvidhānaṁ sattānaṁ dhammataṁ āvikatvā idāni nesaṁ pāpakammakaraṇaṁ
āvikaronto "kāmesu giddhā"ti gāthamāha. tassattho:- te satthā kāmesu
paribhogataṇhāya giddhā pariyesanādimanuyuttattā pasutā sammohamāpannattā
pamūḷhā avagamanatāya maccharitāya buddhādīnaṁ vacanaṁ anādiyanatāya ca avadāniyā.
kāyavisamādimhi visame niviṭṭhā antakāle maraṇadukkhūpanītā "kiṁsū bhavissāma ito
cutāse"ti paridevayanti. yasmā etadeva, tasmā hi sikkhetha .pe. māhu
dhīrāti. tattha sikkhethāti tisso sikkhā āpajjeyya. idhevāti imasmiṁyeva
sāsane. sesamuttānatthameva.
[783] idāni ye tathā na karonti, tesaṁ byasanappattiṁ dassento
"passāmī"ti gāthamāha. tattha passāmīti maṁsacakkhuādīhi pekkhāmi. loketi
apāyādimhi. pariphandamānanti ito cito ca phandamānaṁ. pajaṁ imanti imaṁ
sattakāyaṁ taṇhāgatanti taṇhāya gataṁ abhibhūtaṁ, nipātitanti adhippāyo. bhavesūti

footnote: 1 chaßēéa.,i. hisaddo na dissati

page number: 352

kāmabhavādīsu. hīnā narāti hīnakammantā narā. maccumukhe lapantīti antakāle
sampatte maraṇamukhe paridevanti. avītataṇhāseti avigatataṇhā. bhavābhavesūti
kāmabhavādīsu. atha vā bhavābhavesūti bhavabhavesu, punappunabhavesūti vuttaṁ hoti.
[784] idāni yasmā avītataṇhā evaṁ phandanti ca lapanti ca, tasmā
taṇhāvinaye samādapento "mamāyite"ti gāthamāha. tattha mamāyiteti
taṇhādiṭṭhimamattehi "maman"ti pariggahite vatthusmiṁ. passathāti sotāre ālapanto
āha. etampīti etampi ādīnavaṁ. sesaṁ pākaṭameva.
[785] evamettha paṭhamagāthāya assādaṁ, tato parāhi catūhi ādīnavañca
dassetvā idāni saupāyaṁ nissaraṇaṁ nissaraṇānisaṁsañca dassetuṁ, sabbāhi vā
etāhi kāmānaṁ ādīnavaṁ okāraṁ saṅkilesañca dassetvā idāni nekkhamme
ānisaṁsaṁ dassetuṁ "ubhosu antesū"ti gāthādvayamāha. tattha ubhosu antesūti
phassaphassasamudayādīsu dvīsu paricchedesu. vineyya chandanti chandarāgaṁ vinetvā.
phassaṁ pariññāyāti cakkhusamphassādiphassaṁ, phassānusārena vā 1- taṁsampayutte
sabbepi arūpadhamme, tesaṁ vatthudvārārammaṇavasena rūpadhamme cāti sakalampi
nāmarūpaṁ tīhi pariññāhi parijānitvā. anānugiddhoti rūpādīsu sabbadhammesu
na anugiddho. 2- yadattagarahī tadakubbamānoti yaṁ attanā garahati, taṁ akubbamano. 3-
na limpatī diṭṭhasutesu dhīroti so evarūpo dhitisampanno dhīro diṭṭhesu ca
sutesu ca dhammesu dvinnaṁ lepānaṁ ekenapi lepena na lippati, ākāsamiva
nirupalitto accantavodānappatto hoti.
[786] saññaṁ pariññāti gāthāya pana ayaṁ saṅkhepattho:- na kevalañca
bhassameva, apica kho pana kāmasaññādibhedaṁ saññampi, saññānusārena vā

footnote: 1 ka. phassānusāreneva 2 chaßēéa. agiddho 3 chaßēéa. akurumāno

page number: 353

pubbe vuttanayeneva nāmarūpaṁ tīhi pariññāhi parijānitvā imāya paṭipadāya
catubbidhampi vitareyya oghaṁ, tato so tiṇṇogho taṇhādiṭṭhipariggahesu
taṇhādiṭṭhilepappahānena nopalitto 1- khīṇāsavamuni rāgādisallānaṁ abbūḷhattā
abbūḷhasallo sativepullapattiyā 2- appamatto caraṁ, pubbabhāge vā appamatto
caraṁ tena appamādacārena abbūḷhasallo hutvā sakaparattabhāvādibhedaṁ nāsiṁsati
lokamimaṁ paraṁ ca, aññadatthu carimacittanirodhā nirupādāno jātavedo va 3-
parinibbātīti arahattanikūṭena desanaṁ niṭṭhāpesi dhammanettiṭṭhapanameva
karonto, uttariṁ imāya desanāya maggaṁ vā phalaṁ vā na uppādesi khīṇāsavassa
desitattāti.
paramatthajotikāya khuddakaṭṭhakathāya
suttanipātaṭṭhakathāya
guhaṭṭhakasuttavaṇṇanā niṭṭhitā.
------------------
3. duṭṭhaṭṭhakasuttavaṇṇanā
[787] vadanti ve duṭṭhamanāpīti duṭṭhaṭṭhakasuttaṁ. kā uppatti?
ādigāthāya tāva uppatti:- munisuttanayena bhagavato bhikkhusaṁghassa ca
uppannalābhasakkāraṁ asahamānā titthiyā sundariṁ paribbājikaṁ uyyojesuṁ. sā
kira janapadakalyāṇī setavatthaparibbājikāva ahosi. sā sunhātā sunivatthāmālāgandha-
vilepanavibhūsitā bhagavato dhammaṁ sutvā sāvatthivāsīnaṁ jetavanato nikkhamanavelāya
sāvatthito nikkhamitvā jetavanābhimukhī gacchati manussehi ca "kuhiṁ gacchasī"ti
pucchitā "samaṇaṁ gotamaṁ sāvake cassa ramayituṁ gacchāmī"ti vatvā

footnote: 1 ka. anupalitto 2 ka. sativepullapattito 3 ka. nirupādāno viya jātavedo

page number: 354

jetavanadvārakoṭṭhake vicaritvā jetavanadvārakoṭṭhake pidahite nagaraṁ pavisitvā pabhāte puna
jetavanaṁ gantvā gandhakuṭisamīpe pupphāni vicinantī 1- viya vicarati. buddhupaṭṭhānaṁ
āgatehi ca manussehi "kimatthaṁ āgatāsī"ti pucchitā yaṁ kiñcideva bhaṇati. evaṁ
aḍḍhamāsamatte vītikkante titthiyā taṁ jīvitā voropetvā parikkhātaṭe
nikkhipitvā 2- pabhāte "sundariṁ na passāmā"ti kolāhalaṁ katvā rañño ca ārocetvā
tena anuññātā jetavanaṁ pavisitvā vicinantā viya taṁ nikkhittaṭṭhānā 3- uddharitvā
mañcakaṁ āropetvā nagaraṁ abhiharitvā upakkosamakaṁsu. sabbaṁ pāḷiyaṁ 4-
āgatanayeneva veditabbaṁ.
bhagavā taṁ divasaṁ paccūsasamaye buddhacakkhunā lokaṁ volokentova "titthiyā
ajja ayasaṁ uppādessantī"ti ñatvā "tesaṁ saddahitvā mādise cittaṁ
pakopetvā mahājano apāyābhimukho mā ahosī"ti gandhakuṭidvāraṁ pidahitvā
antogandhakuṭiyaṁyeva acchi, na nagaraṁ piṇḍāya pāvisi. bhikkhū pana dvāraṁ pidahitaṁ
disvā pubbasadisameva pavisiṁsu. manussā bhikkhū disvā nānappakārehi akkosiṁsu.
atha āyasmā ānando bhagavato taṁ pavattiṁ ārocetvā "titthiyehi bhante
mahāayaso uppādito, na sakkā idha vasituṁ, vipulo jambudīpo, aññatra
gacchāmā"ti āha. tatrāpi 5- ayase uṭṭhite kuhiṁ gamissasi ānandāti. aññaṁ
nagaraṁ bhagavāti. atha bhagavā "āgamehi ānanda, sattāhamevāyaṁ saddo bhavissati,
sattāhaccayena yehi ayaso kato, so 6- tesaṁyeva upari patissatī"ti vatvā
ānandattherassa dhammadesanatthaṁ "vadanti ve"ti imaṁ gāthaṁ abhāsi.
tattha vadantīti bhagavantaṁ bhikkhusaṁghañca upavadanti. duṭṭhamanāpi eke athopi
ve saccamanāti ekacce duṭṭhacittā, ekacce tathasaññinopi hutvā, titthiyā

footnote: 1 ka. okiranti 2 sī. nikhanitvā 3 sī.,i. nikhātaṭṭhānā
footnote: 4 khu.u. 25/38/152-5 5 chaßēéa. tatthapi 6 chaßēéa.,i. ayaṁ pāṭho na dissati

page number: 355

duṭṭhacittā, ye tesaṁ vacanaṁ sutvā saddahiṁsu, te saccamanāti adhippāyo.
vādañca jātanti evaṁ 1- akkosavādaṁ uppannaṁ. muni no upetīti akārakatāya
ca akuppanatāya ca buddhamuni na upeti. tasmā munī natthi khilo kuhiñcīti
tena kāraṇena ayaṁ muni rāgādikhilehi natthi khilo kuhiñcīti veditabbo.
[788] imañca gāthaṁ vatvā bhagavā ānandattheraṁ pucchi "evaṁ khuṁsetvā
vambhetvā vuccamānā bhikkhū ānanda kiṁ vadantī"ti. na kiñci bhagavāti. "na
ānanda `ahaṁ sīlavā'ti sabbattha tuṇhī bhavitabbaṁ, loke hi nābhāsamānaṁ jānanti
missaṁ bālehi paṇḍitan"ti vatvā "bhikkhū ānanda te manusse evaṁ
paṭicodentū"ti dhammadesanatthāya "abhūtavādī nirayaṁ upetī"ti imaṁ gāthamabhāsi.
thero taṁ uggahetvā bhikkhū āha "manussā tumhehi imāya gāthāya
paṭicodetabbā"ti. bhikkhū tathā akaṁsu. paṇḍitā manussā tuṇhī ahesuṁ. rājāpi
rājapurise sabbato pesetvā yesaṁ dhuttānaṁ lañcaṁ datvā titthiyā taṁ mārāpesuṁ,
te gahetvā niggayha taṁ pavattiṁ ñatvā titthiye paribhāsi. manussāpi titthiye
disvā leḍḍunā hananti, paṁsunā okiranti "bhagavato ayasaṁ uppādesun"ti.
ānandatthero taṁ disvā bhagavato ārocesi, bhagavā therassa imaṁ gāthamabhāsi
"sakañhi diṭṭhiṁ .pe. vadeyyā"ti.
tassattho:- yāyaṁ diṭṭhi titthiyajanassa "sundariṁ māretvā samaṇānaṁ
sakyaputtiyānaṁ avaṇṇaṁ pakāsetvā etenupāyena laddhasakkāraṁ sādiyissāmā"ti, 2-
so taṁ diṭṭhiṁ kathaṁ atikkameyya, atha kho so ayaso tameva titthiyajanaṁ paccāgato
taṁ diṭṭhiṁ accetuṁ asakkontaṁ. yo vā sassatādivādī 3- sopi sakaṁ diṭṭhiṁ
kathamaccayeyya tena diṭṭhicchandena anunīto tāya ca diṭṭhiruciyā niviṭṭho,

footnote: 1 chaßēéa.,i. etaṁ 2 ma. harissāmāti 3 ka. yassa tādi

page number: 356

apica kho pana sayaṁ samattāni pakubbamāno attanāva paripuṇṇāni tāni
diṭṭhigatāni karonto yathā jāneyya, tatheva vadeyyāti.
[789] atha rājā sattāhaccayena taṁ kuṇapaṁ chaḍḍāpetvā sāyanhasamayaṁ
vihāraṁ gantvā bhagavantaṁ abhivādetvā āha "nanu bhante īdise ayase
uppanne mayhampi ārocetabbaṁ siyā"ti. evaṁ vutte bhagavā "na mahārāja
`ahaṁ sīlavā guṇasampanno'ti paresaṁ ārocetuṁ ariyānaṁ patirūpan"ti vatvā
tassā aṭṭhuppattiyaṁ "yo attano sīlavatānī"ti avasesagāthāyo abhāsi.
tattha sīlavatānīti pātimokkhādīni sīlāni āraññakādīni dhutaṅgavatāni ca
anānupuṭṭhoti apucchito. pāvāti 1- vadati anariyadhammaṁ kusalā tamāhu, yo
ātumānaṁ sayameva pāvāti yo evaṁ attānaṁ sayameva vadati, tassa taṁ vādaṁ
"anariyadhammo eso"ti kusalā evaṁ kathenti.
[790] santoti rāgādikilesavūpasamanato 2- santo, tathā abhinibbutatto.
atihanti sīlesu akatthamānoti "ahamasmi sīlasampanno"tiādinā nayena
iti sīlesu akatthamāno, sīlanimittaṁ attūpanāyikaṁ vācamabhāsamānoti vuttaṁ hoti.
tamariyadhammaṁ kusalā vadantīti tassa taṁ akatthanaṁ "ariyadhammo eso"ti buddhādayo
khandhādikusalā vadanti. yassussadā natthi kuhiñci loketi yassa khīṇāsavassa
rāgādayo satta ussadā kuhiñci loke natthi, tassa taṁ akatthanaṁ "ariyadhammo
eso"ti evaṁ kusalā vadantīti sambandho.
[791] evaṁ khīṇāsavapaṭipattiṁ dassetvā idāni diṭṭhigatikānaṁ
titthiyānaṁ paṭipattiṁ rañño dassento āha "pakappitā saṅkhatā"ti. tattha
pakappitāti parikappitā. saṅkhatāti paccayābhisaṅkhatā. yassāti yassa kassaci

footnote: 1 ka. pāthāti vadati 2 chaßēéa.,i. rāgādikilesavūpasamena

page number: 357

diṭṭhigatikassa. dhammāti diṭṭhiyo. purakkhatāti purato katā. santīti saṁvijjanti.
avīvadātāti avodātā. yadattani passati ānisaṁsaṁ, taṁ nissito kuppapaṭiccasantinti
yassete diṭṭhidhammā purakkhatā avodātā santi, so evaṁvidho yasmā attani
tassā diṭṭhiyā diṭṭhadhammikañca sakkārādiṁ, samparāyikañca gativisesādiānisaṁsaṁ
passati, tasmā tañca ānisaṁsaṁ, tañca kuppatāya ca paṭiccasamuppannatāya ca
sammutisantitāya 1- ca kuppapaṭiccasantisaṅkhātaṁ diṭṭhiṁ nissitova hoti, so
tannissitattā attānaṁ vā ukkaṁseyya pare vā vambheyya abhūtehipi guṇadosehi.
[792] evaṁ nissitena ca diṭṭhīnivesā .pe. ādiyatī ca dhammanti. tattha
diṭṭhīnivesāti idaṁsaccābhinivesasaṅkhātāni diṭṭhinivesanāni. na hi svātivattāti
sukhena ativattitabbā na honti. dhammesu niccheyya samuggahītanti
dvāsaṭṭhidiṭṭhidhammesu taṁ taṁ samuggahitaṁ abhiniviṭṭhaṁ dhammaṁ nicchinitvā
pavattattā diṭṭhinivesā na hi svātivattāti vuttaṁ hoti. tasmā naro tesu
nivesanesu, nirassatī ādiyatī ca dhammanti yasmā na hi svātivattā, tasmā naro
tesuyeva diṭṭhinivesanesu ajasīlagosīlakukkurasīlapañcātapamaruppapātaukkuṭikappadhāna-
kaṇṭakāpasyādibhedaṁ satthāradhammakkhānagaṇādibhedañca taṁ taṁ dhammaṁ nirassati ca ādiyati ca
bhajati ca gaṇhāti ca vanamakkaṭo viya taṁ taṁ sākhanti vuttaṁ hoti. evaṁ
nirassanto ca ādiyanto ca anavaṭṭhitacittattā asantehipi guṇadosehi attano
vā parassa vā yasāyasaṁ uppādeyya.
[793] yo panāyaṁ sabbadiṭṭhigatādidosadhunanāya paññāya samannāgatattā
dhono, tassa dhonassa hi .pe. anūpayo so. kiṁ vuttaṁ hoti?
dhonadhammasamannāgamā dhonassa dhutasabbapāpassa arahato katthaci loke tesu tesu

footnote: 1 chaßēéa. sammutisantatāya

page number: 358

bhavesu pakappitā diṭṭhi natthi, so tassā diṭṭhiyā abhāvena, yāya ca attanā
kataṁ pāpakammaṁ paṭicchādentā titthiyā māyāya mānena vā etaṁ agatiṁ gacchanti,
tampi māyañca mānañca pahāya dhono rāgādidosānaṁ kena gaccheyya,
diṭṭhadhamme samparāye vā nirayādīsu gativisesesu kena saṅkhaṁ gaccheyya, anūpayo
so, so hi taṇhādiṭṭhiupayānaṁ dvinnaṁ abhāvena anūpayoti.
[794] yo vā 1- pana tesaṁ dvinnaṁ bhāvena upayo hoti, so upayo
hi .pe. diṭṭhimidheva sabbanti. tattha upayoti taṇhādiṭṭhinissito. dhammesu
upeti vādanti "ratto"ti vā "duṭṭho"ti vā evaṁ tesu tesu dhammesu upeti
vādaṁ. anūpayaṁ kena kathaṁ vadeyyāti taṇhādiṭṭhipahānena anūpayaṁ khīṇāsavaṁ kena
rāgena vā dosena vā kathaṁ "ratto"ti vā "duṭṭho"ti vā vadeyya, evaṁ
anupavādova 2- so kiṁ titthiyā viya katapaṭicchādako bhavissatīti adhippāyo, attaṁ
nirattaṁ 3- na hi tassa atthīti tassa hi attadiṭṭhi vā ucchedadiṭṭhi vā natthi,
gahaṇaṁ muñcanaṁ vāpi attanirattasaññitaṁ natthi. kiṁkāraṇaṁ natthīti ce? adhosi
so diṭṭhimidheva sabbaṁ, yasmā so idheva attabhāve ñāṇavātena sabbaṁ diṭṭhigataṁ
adhosi pajahi vinodesīti arahattanikūṭena desanaṁ niṭṭhāpesi. taṁ sutvā rājā
attamano bhagavantaṁ abhivādetvā pakkāmīti.
paramatthajotikāya khuddakaṭṭhakathāya
suttanipātaṭṭhakathāya
duṭṭhaṭṭhakasuttavaṇṇanā niṭṭhitā.
--------------------

footnote: 1 vā-saddo na dissati 2 chaßēéa.,i. anupavajjo ca 3 chaßēéa. attā nirattā

page number: 359

4. suddhaṭṭhakasuttavaṇṇanā
[795] passāmi suddhanti suddhaṭṭhakasuttaṁ. kā uppatti? atīte kira
kassapassa bhagavato kāle bārāṇasivāsī aññataro kuṭumbiko pañcahi sakaṭasatehi
paccantajanapadaṁ agamāsi bhaṇḍaggahaṇatthaṁ. tattha vanacarakena saddhiṁ mittaṁ katvā
tassa paṇṇākāraṁ datvā pucchi "kacci te samma candanasāraṁ diṭṭhapubban"ti.
"āma sāmī"ti 1- ca vutte teneva saddhiṁ candanavanaṁ pavisitvā sabbasakaṭāni
candanasārassa pūretvā tampi vanacarakaṁ "yadā samma bārāṇasiṁ āgacchasi, tadā
candanasāraṁ gahetvā āgaccheyyāsī"ti vatvā bārāṇasiṁyeva agamāsi. athāparena
samayena sopi vanacarako candanasāraṁ gahetvā tassa gharaṁ agamāsi, so taṁ
disvā sabbaṁ paṭisanthāraṁ katvā sāyanhasamaye candanasāraṁ pisāpetvā samuggaṁ
pūretvā "gaccha samma nhāyitvā āgacchā"ti attano purisena saddhiṁ nhānatitthaṁ
pesesi. tena ca samayena bārāṇasiyaṁ ussavo hoti, atha bārāṇasivāsino
pātova dānaṁ datvā sāyaṁ suddhavatthanivatthā mālāgandhādīni gahetvā kassapassa
bhagavato mahācetiyaṁ vandituṁ gacchanti. so vanacarako te disvā "mahājano kuhiṁ
gacchatī"ti. pucchi. "vihāraṁ cetiyavandanatthāyā"ti ca sutvā sayaṁ 2- agamāsi. tattha
manusse haritālamanosilādīhi nānappakārena 3- cetiye pūjaṁ karonte disvā
kiñci vicittaṁ kātuṁ ajānanto taṁ candanaṁ gahetvā mahācetiye suvaṇṇiṭṭhakānaṁ
upari kaṁsapātimattaṁ maṇḍalaṁ akāsi. atha tattha sūriyuggamanavelāyaṁ sūriyarasmiyo
uṭṭhahiṁsu, so taṁ disvā pasīdi, 4- patthanañca akāsi "yattha yattha nibbattāmi 5-
īdisā me rasmiyo ure uṭṭhahantū"ti. so kālaṁ katvā tāvatiṁsesu nibbatti,

footnote: 1 ka. āma samamāti 2 chaßēéa. sayampi 3 chaßēéa. nānappakārehi
footnote: 4 ka. pasīditvā 5 ka. nibbattopi

page number: 360

tassa ure rasmiyo uṭṭhahiṁsu, candamaṇḍalaṁ viyassa ure maṇḍalaṁ virocati,
"candābho devaputto"tveva ca naṁ sañjāniṁsu.
so etāya 1- sampattiyā chasu devalokesu anulomapaṭilomato ekaṁ
buddhantaraṁ khepetvā amhākaṁ bhagavati uppanne sāvatthiyaṁ brāhmaṇamahāsālakule
nibbatti, tathevassa 2- ca ure candamaṇḍalasadisaṁ rasmimaṇḍalaṁ ahosi. nāmakaraṇadivase
cassa maṅgalaṁ katvā brāhmaṇā taṁ maṇḍalaṁ disvā "dhaññapuññalakkhaṇo
ayaṁ kumāro"ti vimhitā "candābho"tveva nāmaṁ akaṁsu. taṁ vayappattaṁ brāhmaṇā
gahetvā alaṅkaritvā paṭṭakañcukaṁ 3- pārupāpetvā rathe āropetvā "mahābrahmā
ayan"ti pūjetvā "yo candābhaṁ passati, so yasadhanāadīni labhati, samparāyañca
saggaṁ gacchatī"ti ugghosentā gāmanigamarājadhānīsu āhiṇḍanti gatagataṭṭhāne
manussā "esa kira bho candābho nāma, yo etaṁ passati, so yasadhanasaggādīni
labhatī"ti uparūpari āgacchanti, sakalajambudīpo cali. brāhmaṇā tucchahatthakānaṁ
āgatānaṁ na dassenti, sataṁ vā sahassaṁ vā gahetvā āgatānameva dassenti.
evaṁ candābhaṁ gahetvā anuvicarantā brāhmaṇā kamena sāvatthimanuppattā.
tena ca samayena bhagavā pavattitapavaradhammacakko anupubbena sāvatthiṁ
āgantvā sāvatthiyaṁ viharati jetavane bahujanahitāya dhammaṁ desento. atha
candābho sāvatthiṁ patvā samuddapakkhantakunnadī viya apākaṭo ahosi, candābhoti
bhaṇantopi natthi. so sāyanhasamaye mahājanakāyaṁ gandhamālādīni ādāya
jetavanābhimukhaṁ gacchantaṁ disvā "kuhiṁ gacchathā"ti pucchi. "buddho loke
uppanno, so bahujanahitāya dhammaṁ deseti, taṁ sotuṁ jetavanaṁ gacchāmā"ti

footnote: 1 chaßēéa.,i. tāya 2 ka. tamevassa 3 ma. paṭakaccukaṁ, cha. rattakañcukaṁ

page number: 361

tesaṁ vacanaṁ sutvā sopi brāhmaṇagaṇaparivuto tattheva agamāsi. bhagavā ca
tasmiṁ samaye dhammasabhāyaṁ pavarabuddhāsane nisinnova hoti, candābho bhagavantaṁ
upasaṅkamma madhurapaṭisanthāraṁ katvā ekamantaṁ nisīdi, tāvadeva cassa so āloko
antarahito. buddhālokassa hi samīpe asītihatthabbhantare añño āloko nābhibhoti.
so "āloko me naṭṭho"ti nisīditvāva 1- uṭṭhāsi, uṭṭhahitvā ca gantumāraddho.
atha naṁ aññataro puriso āha "kiṁ bho candābha samaṇassa gotamassa bhīto
gacchasī"ti. nāhaṁ bhīto gacchāmi, apica me imassa tejena āloko na
sampajjatīti puna 2- bhagavato purato nisīditvā pādatalā paṭṭhāya yāva kesaggā
rūparaṁsilakkhaṇādisampattiṁ disvā "mahesakkho samaṇo gotamo, mama ure appamattako
āloko uṭṭhito, tāvatakenapi maṁ gahetvā brāhmaṇā sakalajambudīpaṁ vicaranti.
evaṁ varalakkhaṇasampattisamannāgatassa samaṇassa gotamassa neva māno uppanno,
addhā ayaṁ anomaguṇasamannāgato bhavissati satthā devamanussānan"ti ativiya
pasannacitto bhagavantaṁ vanditvā pabbajjaṁ yāci. bhagavā aññataraṁ theraṁ
āṇāpesi "pabbājehi nan"ti, so taṁ pabbājetvā tacapañcakakammaṭṭhānaṁ
ācikkhi. so vipassanaṁ ārabhitvā nacireneva arahattaṁ patvā "candābhatthero"ti
vissuto ahosi. taṁ ārabbha bhikkhū kathaṁ samuṭṭhāpesuṁ "kinnu kho āvuso ye
candābhaṁ addasaṁsu, te yasaṁ vā dhanaṁ vā labhiṁsu, saggaṁ vā gacchiṁsu, visuddhiṁ vā
pāpuṇiṁsu tena cakkhudvārikarūpadassanenā"ti. bhagavā tassa aṭṭhuppattiyaṁ idaṁ
suttamabhāsi.
tattha paṭhamagāthāya tāvattho:- na bhikkhave evarūpena dassanena suddhi
hoti, apica kho kilesamalinattā asuddhaṁ, kilesarogānaṁ avigamā sarogameva

footnote: 1 ka. anisīditvāva 2 chaßēéa.,i. punadeva

page number: 362

candābhaṁ brāhmaṇaṁ aññaṁ vā evarūpaṁ disvā diṭṭhigatiko bālo abhijānāti
"passāmi suddhaṁ paramaṁ arogaṁ, tena ca diṭṭhisaṅkhātena dassanena saṁsuddhi
narassa hotī"ti, so evaṁ abhijānanto taṁ dassanaṁ "paraman"ti ñatvā tasmiṁ
dassane suddhānupassī samāno taṁ dassanaṁ "maggañāṇan"ti pacceti. taṁ pana
maggañāṇaṁ na hoti. tenāha "diṭṭhena ce suddhī"ti dutiyagāthaṁ.
[796] tassattho:- tena rūpadassanasaṅkhātena diṭṭhena yadi kilesasuddhi
narassa hoti, tena vā ñāṇena so yadi jātiādidukkhaṁ pajahāti, evaṁ sante
ariyamaggato aññena asuddhimaggeneva so sujjhati, rāgādīhi upadhīhi saupadhiko
eva samāno sujjhatīti āpannaṁ hoti, na ca evaṁvidho sujjhati. tasmā diṭṭhī
hi naṁ pāva tathā vadānaṁ, sā naṁ diṭṭhiyeva "micchādiṭṭhiko ayan"ti katheti
diṭṭhianurūpaṁ "sassato loko"tiādinā nayena tathā tathā vadantanti. 1-
[797] na brāhmaṇoti tatiyagāthā. tassattho:- yo pana bāhitapāpattā
brāhmaṇo hoti, so maggena adhigatāsavakkhayo khīṇāsavabrāhmaṇo
ariyamaggañāṇato aññena abhimaṅgalasammatarūpasaṅkhāte diṭṭhe tathāvidhasaddasaṅkhāte
sute avītikkamasaṅkhāte sīle hatthivatādibhede vate paṭhaviādibhede mute ca uppannena
micchāñāṇena suddhiṁ na āha. sesamassa brāhmaṇassa vaṇṇaggahaṇatthāya 2-
vuttaṁ. so hi tedhātukapuññe sabbasmiñca pāpe anūpalitto, tassa pahīnattā
attadiṭṭhiyā yassa kassaci vā gahaṇassa pahīnattā attañjaho, puññābhisaṅkhārādīnaṁ
akaraṇato na yidha pakubbamānoti vuccati. tasmā naṁ evaṁ pasaṁsanto
āha. sabbasseva cassa purimapādena sambandho veditabbo:- puññe ca

footnote: 1 ka....ādinā na tathā vadanti 2 chaßēéa. vaṇṇabhaṇanatthaṁ

page number: 363

pāpe ca anūpalitto attañjaho nayidha pakubbamāno na brāhmaṇo aññato
suddhimāhāti.
[798] evaṁ na brāhmaṇo aññato suddhimāhāti vatvā idāni
ye diṭṭhigatikā aññato suddhiṁ brūvanti, tesaṁ tassā diṭṭhiyā anibbāhakabhāvaṁ 1-
dassento "purimaṁ pahāyā"ti gāthamāha. tassattho:- te hi aññato
suddhivādā samānāpi yassā diṭṭhiyā appahīnattā gahaṇamuñacanaṁ hoti, tāya
purimaṁ satthārādiṁ pahāya aparaṁ nissitā ejāsaṅkhātāya taṇhāya anugatā
abhibhūtā rāgādibhedaṁ na taranti saṅgaṁ, tañca atarantā taṁ taṁ dhammaṁ uggaṇhanti
ca nirassajanti ca makkaṭova sākhanti
[799] pañcamagāthāya sambandho:- yo ca so "diṭṭhī hi naṁ pāva
tathā vadānan"ti vutto, so sayaṁ samādāyāti. tattha sayanti sāmaṁ. samādāyāti
gahetvā. vatānīti hatthivatādīni. uccāvacanti aparāparaṁ hīnapaṇītaṁ vā satthārato
satthārādiṁ. saññasattoti kāmasaññādīsu laggo. vidvā ca vedehi samecca
dhammanti paramatthavidvā ca arahā catūhi maggañāṇavedehi catusaccadhammaṁ abhisameccāti.
sesaṁ pākaṭameva.
[800] sa sabbadhammesu visenibhūto, yaṁ kiñci diṭṭhaṁ va sutaṁ mutaṁ vāti so
bhūripañño khīṇāsavo yaṁ kiñci diṭṭhaṁ vā sutaṁ vā mutaṁ vā tesu sabbadhammesu mārasenaṁ
vināsetvā ṭhitabhāvena visenibhūto. tameva 2- dassinti taṁ evaṁ visuddhadassiṁ.
vivaṭaṁ carantanti taṇhācchadanādivigamena vivaṭaṁ hutvā carantaṁ. kenīdha lokasmiṁ

footnote: 1 sī. anibabānavāhakabhāvaṁ, ma. anibbāhaṇabhāvaṁ 2 sī. tamevaṁ

page number: 364

vikappayeyyāti kena idha loke taṇhākappena vā diṭṭhikappena vā koci
vikappeyya, tesaṁ vā pahīnattā rāgādinā pubbe vuttenāti.
[801] na kappayantīti gāthāya sambandho attho ca:- kiñca bhiyyo?
te hi tādisā santo dvinnaṁ kappānaṁ purekkhārānañca kenaci na kappayanti na
purekkharonti, paramatthāccantasuddhiadhigatattā anaccantasuddhiṁyeva
akiriyasassatadiṭṭhiṁ accantasuddhīti na te vadanti. ādānaganthaṁ gathitaṁ visajjāti
catubbidhampi rūpādīnaṁ ādāyakattā ādānaganthaṁ attano cittasantāne gathitaṁ baddhaṁ
ariyamaggasatthena visajja chinditvā. sesaṁ pākaṭameva.
[802] sīmātigoti gāthā 1- ekapuggalādhiṭṭhānāya desanāya vuttā.
pubbasadiso eva panassā sambandho, so eva atthavaṇṇanāya saddhiṁ veditabbo:-
kiñca bhiyyo so īdiso bhūripañño catunnaṁ kilesasīmānaṁ atītattā sīmātigo
bāhitapāpattā ca brāhmaṇo, itthambhūtassa ca tassa natthi paracittapubbenivāsañāṇehi
ñatvā vā maṁsacakkhudibbacakkhūhi disvā vā kiñci samuggahitaṁ,
abhiniviṭṭhanti vuttaṁ hoti. so ca kāmarāgābhāvato na rāgarāgī, rūpārūparāgābhāvato
na virāgaratto. yato evaṁvidhassa "idaṁ paran"ti kiñci idha uggahitaṁ
natthīti arahattanikūṭena desanaṁ niṭṭhāpesi.
paramatthajotikāya khuddakaṭṭhakathāya
suttanipātaṭṭhakathāya
suddhaṭṭhakasuttavaṇṇanā niṭṭhitā.
-------------------

footnote: 1 ka. bhagavatā

page number: 365

5. paṭhamaṭṭhakasuttavaṇṇanā
[803] paramanti diṭṭhīsūti paramaṭṭhakasuttaṁ. kā uppatti? bhagavati kira
sāvatthiyaṁ viharante nānātitthiyā sannipatitvā attano attano diṭṭhiṁ
dassentā 1- "idaṁ paraman"ti 2- kalahaṁ katvā rañño ārocesuṁ. rājā sambahule
jaccandhe sannipātāpetvā "imesaṁ hatthiṁ dassethā"ti āṇāpesi. rājapurisā
andhe sannipātāpetvā "hatthiṁ purato sayāpetvā passathā"ti āhaṁsu. te
hatthissa ekamekaṁ aṅgaṁ parāmasiṁsu. tato raññā "kīdiso bhaṇe hatthī"ti puṭṭho
yo soṇḍaṁ parāmasi, so "seyyathāpi mahārāja naṅgalasīsā"ti 3- bhaṇi. ye
dantādīni parāmasiṁsu, te itaraṁ "mā bho rañño purato musā bhaṇī"ti paribhāsitvā
"seyyathāpi mahārāja bhittikhilo"tiādīni āhaṁsu. rājā sabbaṁ sutvā "īdiso
tumhākaṁ samayo"ti titthiye uyyojesi. aññataro piṇḍacāriko taṁ pavattiṁ
ñatvā bhagavato ārocesi. bhagavā tassaṁ aṭṭhuppattiyaṁ bhikakhū āmantetvā "yathā
bhikkhave jaccandhā hatthiṁ ajānantā taṁ taṁ aṅgaṁ parāmasitvā vivadiṁsu, evaṁ
titthiyā vimokkhantikadhammamajānantā taṁ taṁ diṭṭhiṁ parāmasitvā vivadantī"ti vatvā
dhammadesanatthaṁ imaṁ suttamabhāsi.
tattha paramanti diṭṭhīsu paribbasānoti "idaṁ paraman"ti gahetvā sakāya
sakāya diṭṭhiyā vasamāno. yaduttari kuruteti yaṁ attano satthārādiṁ seṭṭhaṁ karoti.
hīnāti aññe tato sabbamāhāti taṁ attano satthārādiṁ ṭhapetvā tato
aññe sabbe "hīnā ime"ti āha. tasmā vivādāni avītivattoti tena
kāraṇena so diṭṭhikalahe avītivattova hoti.

footnote: 1 chaßēéa. dīpentā, i. dīpentā
footnote: 2 chaßēéa.,i. "idaṁ paramaṁ, idaṁ paraman"ti 3 chaßēéa. naṅgalīsāti

page number: 366

[804] dutiyagāthāyattho:- evaṁ avītivatto ca yaṁ diṭṭhe sute sīlabbate
mute etesu vatthūsu uppannadiṭṭhisaṅkhāte attani pubbe vuttappakāraṁ ānisaṁsaṁ
passati, tadeva so tattha sakāya diṭṭhiyā ānisaṁsaṁ "idaṁ seṭṭhan"ti abhinivisitvā
aññaṁ sabbaṁ parasatthārādikaṁ nihīnato passati.
[805] tatiyagāthāyattho:- evaṁ passato cassa "yaṁ attano
satthārādiṁnissito aññaṁ parasatthārādiṁ hīnaṁ passati, taṁ pana dassanaṁ ganthameva kusalā
vadanti, bandhananti vuttaṁ hoti. yasmā etadeva, tasmā hi diṭṭhaṁ va sutaṁ mutaṁ
vā sīlabbataṁ bhikkhu na nissayeyya, nābhiniveseyyāti vuttaṁ hoti.
[806] catutthagāthāyattho:- na kevalaṁ diṭṭhasutādiṁ na nissayeyya, apica
kho pana asañjātaṁ uparūpari diṭṭhimpi lokasmiṁ na kappayeyya, na janeyyāti
vuttaṁ hoti. kīdisaṁ? ñāṇena vā sīlabbatena vāpi, samāpattiñāṇādinā ñāṇena
vā sīlabbatena vā yā kappiyati, etaṁ diṭṭhiṁ 1- na kappeyya. na kevalañca
diṭṭhiṁ na kappayeyya, apica kho pana mānenāpi jātiādīhi vatthūhi samoti
attānaṁ anupaneyya, hīno na maññetha visesi vāpīti.
[807] pañcamagāthāyattho:- evaṁ hi diṭṭhiṁ akappento amaññamāno
ca attaṁ pahāya anupādiyāno idha vā yaṁ pubbe gahitaṁ, taṁ pahāya aññaṁ 2-
aggaṇhanto tasmimpi vuttappakāre ñāṇe duvidhaṁ nissayaṁ no karoti.
akaronto ca sa ve viyattesu 3- nānādiṭṭhivasena bhinnesu sattesu na vaggasārī
chandādivasena agacchanadhammo hutvā dvāsaṭṭhiyā diṭṭhīsu kiñcipi diṭṭhiṁ na pacceti,
na paccāgacchatīti vuttaṁ hoti.

footnote: 1 ka. etādisiṁ diṭṭhi 2 chaßēéa. aparaṁ 3 sī.,i. viyuttesu

page number: 367

[808-10] idāni yo so imāya gāthāya vutto khīṇāsavo, tassa
vaṇṇabhaṇanatthaṁ "yassūbhayante"tiādikā tisso gāthāyo āha. tattha ubhayanteti
pubbe vuttaphassādibhede. 1- paṇidhīti taṇhā. bhavābhavāyāti punappunabhavāya.
idha vā huraṁ vāti sakattabhāvādibhede idha vā parattabhāvādibhede parattha vā.
diṭṭhe vāti diṭṭhasuddhiyā vā. esa nayo sutādīsu. saññāti saññāsamuṭṭhāpikā
diṭṭhi. dhammāpi tesaṁ na paṭicchitāseti dvāsaṭṭhidiṭṭhigatadhammāpi tesaṁ "idameva
saccaṁ moghamaññan"ti evaṁ na paṭicchitā. pāraṁ gato na paccheti tādīti
nibbānapāraṁ gato tena tena maggena pahīne kilese puna nāgacchati, pañcahi
ca ākārehi tādī hotīti. sesaṁ pākaṭamevāti.
paramatthajotikāya khuddakaṭṭhakathāya
suttanipātaṭṭhakathāya
paramaṭṭhakasuttavaṇṇanā niṭṭhitā.
-----------------
6. jarāsuttavaṇṇanā
[811] appaṁ vata jīvitanti jarāsuttaṁ. kā uppatti? ekaṁ samayaṁ bhagavā
sāvatthiyaṁ vassaṁ vasitvā yāni tāni buddhānaṁ sarīrārogyasampādanaṁ anuppanna-
sikkhāpadapaññāpanaṁ veneyyadamanaṁ tathārūpāya aṭṭhuppattiyā jātakādikathananti-
ādīni janapadacārikānimittāni, tāni samavekkhitvā janapadacārikaṁ pakkāmi.
anupubbena cārikaṁ caramāno sāyaṁ sāketaṁ anuppatto añjanavanaṁ pāvisi.
sāketavāsino sutvā "akālo panidāni 2- bhagavantaṁ dassanāyā"ti vibhātāya
rattiyā mālāgandhādīni gahetvā bhagavato santikaṁ gantvā pūjanavandanasammodanādīni

footnote: 1 ka. ca phassādibhede 2 chaßēéa.,i. idāni

page number: 368

katvā parivāretvā aṭṭhaṁsu yāva bhagavato gāmappavesanavelā, atha bhagavā
bhikkhusaṁghaparivuto piṇḍāya pāvisi. taṁ aññataro sāketako brāhmaṇamahāsālo
nagarā nikkhanto nagaradvāre addasa. disvāna puttasinehaṁ uppādetvā "ciraṁ
diṭṭhosi putta mayā"ti paridevayamāno abhimukho agamāsi. bhagavā bhikkhū saññāpesi
"ayaṁ bhikkhave brāhmaṇo yaṁ icchati, taṁ karotu, na vāretabbo"ti.
brāhmaṇopi vacchagiddhinīva gāvī āgantvā bhagavato kāyaṁ purato ca
pacchimato 1- ca dakkhiṇato vāmato cāti samantā āliṅgi "ciraṁ diṭṭhosi putta
ciraṁ vinā ahosī"ti bhaṇanto. yadi pana so tathā kātuṁ na labheyya, hadayaṁ
phāletvā mareyya. so bhagavantaṁ avoca "bhagavā tumhehi saddhiṁ āgatabhikkhūnaṁ
ahameva bhikkhaṁ dātuṁ samattho, mameva anuggahaṁ karothā"ti. adhivāsesi bhagavā
tuṇhībhāvena brāhmaṇo bhagavato pattaṁ gahetvā purato gacchanto brāhmaṇiyā
pesesi "putto me āgato āsanaṁ paññāpetabban"ti. sā tathā katvā
āgamanaṁ passantī ṭhitā bhagavantaṁ antaravīthiyaṁyeva disvā puttasinehaṁ uppādetvā
"ciraṁ diṭṭhosi putta mayā"ti pādesu gahetvā roditvā gharaṁ atinetvā sakkaccaṁ
bhojesi. bhuttāvino brāhmaṇo pattaṁ upanāmesi. bhagavā tesaṁ sappāyaṁ viditvā
dhammaṁ desesi, desanāpariyosāne ubhopi sotāpannā ahesuṁ. atha bhagavantaṁ
yāciṁsu "yāva bhante bhagavā imaṁ nagaraṁ upanissāya viharati, amhākaṁyeva ghare
bhikkhā gahetabbā"ti. bhagavā "na buddhā evaṁ ekaṁ nibaddhaṁ ṭhānaṁyeva
gacchantī"ti paṭikkhipi. te āhaṁsu "tenahi bhante bhikkhusaṁghena saddhiṁ piṇḍāya
caritvāpi tumhe idheva bhattakiccaṁ katvā dhammaṁ desetvā vihāraṁ gacchathā"ti.
bhagavā tesaṁ anuggahatthāya tathā akāsi. manussā brāhmaṇañca brāhmaṇiñca
"buddhapitā buddhamātā"tveva vohariṁsu, tampi kulaṁ "buddhakulan"ti nāmaṁ labhi.

footnote: 1 chaßēéa. pacchato

page number: 369

ānandatthero bhagavanataṁ pucchi "ahaṁ bhagavato mātāpitaro jānāmi, ime
pana kasmā vadanti `ahaṁ buddhamātā ahaṁ buddhapitā'ti. "bhagavā āha "nirantaraṁ
me ānanda brāhmaṇī ca brāhmaṇo ca pañca jātisatāni mātāpitaro
ahesuṁ, pañca jātisatāni mātāpitūnaṁ jeṭṭhakā, pañca jātisatāni kaniṭṭhakā,
te pubbasineheneva kathentī"ti imañca gāthaṁ abhāsi:-
"pubbeva sannivāsena paccuppannahitena vā
evantaṁ jāyate pemaṁ uppalaṁva yathodake"ti. 1-
tato bhagavā sākete yathābhirantaṁ viharitvā puna cārikaṁ caramāno
sāvatthimeva agamāsi. sopi brāhmaṇo ca brāhmaṇī ca bhikkhū upasaṅkamitvā
patirūpaṁ dhammadesanaṁ sutvā sesamagge pāpuṇitvā anupādisesāya nibbānadhātuyā
parinibbāyiṁsu. nagare brāhmaṇā sannipatiṁsu "amhākaṁ ñātake sakkarissāmā"ti.
sotāpannasakadāgāmianāgāmino upāsakāpi sannipatiṁsu upāsikāyo ca "amhākaṁ
sahadhammike sakkarissāmā"ti. te sabbepi kambalakūṭāgāraṁ āropetvā
mālāgandhādīhi pūjentā nagarā nikkhāmesuṁ.
bhagavāpi taṁ divasaṁ paccūsasamaye buddhacakkhunā lokaṁ volokento tesaṁ
parinibbānabhāvaṁ "tattha mayi gate dhammadesanaṁ sutvā bahujanassa dhammābhisamayo
bhavissatī"ti ñatvā pattacīvaramādāya sāvatthito āgantvā āḷāhanameva pāvisi.
manussā disvā "mātāpitūnaṁ sarīrakiccaṁ kātukāmo bhagavā āgato"ti sannipatitvā 2-
aṭṭhaṁsu. nāgarāpi kūṭāgāraṁ pūjentā āḷāhanaṁ ānetvā bhagavantaṁ pucchiṁsu
"gahaṭṭhā ariyasāvakā kathaṁ pūjetabbā"ti. bhagavā "yathā asekkhā pūjiyanti, tathā
pūjetabbā ime"ti adhippāyena tesaṁ asekkhamunibhāvaṁ dīpento imaṁ gāthamāha:-

footnote: 1 khu.jā. 27/174/68 2 chaßēéa. vanditvā

page number: 370

"ahiṁsakā ye munayo niccaṁ kāyena saṁvutā
te yanti accutaṁ ṭhānaṁ yattha gantvā na socare"ti. 1-
taṁ 2- parisaṁ oloketvā taṁ khaṇānurūpaṁ dhammaṁ desento imaṁ suttamabhāsi.
tattha appaṁ vata jīvitaṁ idanti "idaṁ vata manussānaṁ jīvitaṁ appakaṁ 3-
parittaṁ ṭhitiparittatāya sarasaparittatāyā"ti sallasuttepi vuttanayametaṁ. oraṁ
vassasatāpi miyyatīti vassasatā oraṁ kalalādikālepi miyyati. aticcāti vassasataṁ
atikkamitvā. jarasāpi miyyatīti jarāyapi miyyati.
[812-6] mamāyiteti mamāyitavatthukāraṇā. vinābhāvasantamevidanti
santavinābhāvaṁ vijjamānavinābhāvameva idaṁ, na sakkā avinābhāvena bhavitunti vuttaṁ
hoti. māmakoti mama upāsako bhikkhu vāti saṅkhaṁ gato, buddhādīni vā vatthūni
mamāyamāno. saṅgatanti samāgataṁ diṭṭhapubbaṁ vā. piyāyitanti piyaṁ kataṁ.
nāmamevāvasissati, 4- akkheyyanti sabbaṁ rūpādidhammajātaṁ pahīyati, nāmamattameva tu
avasissati "buddharakkhito dhammarakkhito"ti evaṁ saṅkhātuṁ 5- kathetuṁ. munayoti
khīṇāsavamunayo. khemadassinoti nibbānadassino.
[817] sattamagāthā evaṁ maraṇabbhāhate loke anurūpapaṭipattidassanatthaṁ
vuttā. tattha patilīnacarassāti tato tato patilīnaṁ cittaṁ katvā carantassa.
bhikkhunoti kalyāṇaputhujjanassa sekkhassa vā. sāmaggiyamāhu tassa taṁ, yo
attānaṁ bhavane na dassayeti tassetaṁ patirūpamāhu, yo evaṁ paṭipanno
nirayādibhede bhavane attānaṁ na dasseyya. evaṁ bhiyyo 6- hi so imamhā
maraṇā mucceyyāti adhippāyo.

footnote: 1 khuḍha. 25/225/56 2 chaßēéa.,i. tañca 3 chaßēéa.,i. appaṁ
footnote: 4 chaßēéa. nāmaṁyevāvasissati 5 i. akkhātuṁ
footnote: 6 chaßēéa.,i. ayaṁ saddo na dissati

page number: 371

[818-20] idāni yo "attānaṁ bhavane na dassaye"ti evaṁ khīṇāsavo
kathito, 1- tassa vaṇṇabhaṇanatthaṁ ito parā tisso gāthāyo āha. tattha
sabbatthāti dvādasasu āyatanesu. yadidaṁ diṭṭhasutaṁ mutesu vāti ettha pana
yadidaṁ diṭṭhasutaṁ, ettha vā mutesu vā dhammesu evaṁ muni na upalimpatīti
evaṁ sambandho veditabbo. dhono na hi tena maññati, yadidaṁ diṭṭhasutaṁ
mutesu vāti atrāpi yadidaṁ diṭṭhasutaṁ, tena vatthunā na maññati, mutesu vā
dhammesu na maññatīti evameva sambandho veditabbo. na hi so rajjati no
virajjatīti bālaputhujjanā viya na rajjati, kalyāṇaputhujjanā sekkhā viya na
virajjati, rāgassa pana khīṇattā "virāgo"tveva 2- saṅkhayaṁ 3- gacchatīti. sesaṁ
sabbattha pākaṭamevāti. desanāpariyosāne caturāsītiyā pāṇasahassānaṁ dhammābhisamayo
ahosīti.
paramatthajotikāya khuddakaṭṭhakathāya
suttanipātaṭṭhakathāya
jarāsuttavaṇṇanā niṭṭhitā.
--------------------
7. tissametteyyasuttavaṇṇanā
[821] methunamanuyuttassāti tissametteyyasuttaṁ. kā uppatti? bhagavati
kira sāvatthiyaṁ viharante tissametteyyā nāma dve sahāyā sāvatthiṁ agamaṁsu.
te sāyanhasamayaṁ mahājanaṁ jetavanābhimukhaṁ gacchantaṁ disvā "kuhiṁ gacchathā"ti 4-
pucchiṁsu. tato tehi "buddho loke uppanno, bahujanahitāya dhammaṁ deseti,
taṁ sotuṁ jetavanaṁ gacchāmā"ti vutte "mayampi sossāmā"ti agamaṁsu. te

footnote: 1 chaßēéa.,i. vibhāvito 2 ka. virattotveva
footnote: 3 chaßēéa.,i. saṅkhaṁ 4 ka. kuhiṁ gatāti

page number: 372

avañjhadhamdesakassa 1- bhagavato dhammadesanaṁ sutvā parisantare nisinnāva
cintesuṁ "na sakkā agāramajjhe ṭhitenāyaṁ dhammo paripūretun"ti. atha pakkante
mahājane bhagavantaṁ pabbajjaṁ yāciṁsu, bhagavā "ime pabbājehī"ti aññataraṁ bhikkhuṁ
āṇāpesi. so te pabbājetvā tacapañcakakammaṭṭhānaṁ datvā araññavāsaṁ
gantumāraddho. metteyyo tissaṁ āha "āvuso upajjhāyo araññaṁ gacchati,
mayampi gacchāmā"ti. tisso "alamāvuso, bhagavato dassanaṁ dhammassavanañcāhaṁ
pihemi, gaccha tvan"ti vatvā na agamāsi. metteyyo upajjhāyena saha
gantvā araññe samaṇadhammaṁ karonto nacirasseva arahattaṁ pāpuṇi saddhiṁ
ācariyupajjhāyehi. tissassāpi jeṭṭhabhātā byādhinā kālamakāsi. so taṁ sutvā
attano gāmaṁ agamāsi, tatra naṁ ñātakā palobhetvā uppabbājesuṁ.
metteyyopi ācariyupajjhāyehi saddhiṁ sāvatthimāgato. atha bhagavā vutthavasso
janapadacārikaṁ caramāno anupubbena taṁ gāmaṁ pāpuṇi. atha 2- metteyyo bhagavantaṁ
vanditvā "imasmiṁ bhante gāme mama gihisahāyo atthi, muhuttaṁ tāva āgametha
anukampaṁ upādāyā"ti vatvā gāmaṁ pavisitvā sahāyaṁ 3- bhagavato santikaṁ ānetvā
ekamantaṁ ṭhito tassatthāya ādigāthāya bhagavantaṁ pañhaṁ pucchi. tassa bhagavā
byākaronto avasesagāthāyo abhāsi. ayamassa suttassa uppatti.
tattha methunamanuyuttassāti methunadhammaṁ samāyuttassa. itīti evamāha.
āyasmāti piyavacanametaṁ, tissoti nāmaṁ tassa therassa. so hi tissoti nāmena.
metteyyoti gottaṁ, gottavaseneva cesa pākaṭo ahosi. tasmā aṭṭhuppattiyaṁ
vuttaṁ "tissametteyyā nāma dve sahāyā"ti. vighātanti upaghātaṁ. brūhīti
ācikkha. mārisāti piyavacanametaṁ, niddukkhāti vuttaṁ hoti. sutvāna tava sāsananti

footnote: 1 i. taṁ āvajjetvā dhammadesakassa
footnote: 2 chaßēéa. tattha 3 chaßēéa.,i. taṁ

page number: 373

tava vacanaṁ sutvā. viveke sikkhissāmaseti sahāyaṁ ārabbha dhammadesanaṁ yācanto
bhaṇati, so pana sikkhitasikkhoyeva.
[822] mussate vāpi sāsananti pariyattipaṭipattito duvidhampi sāsanaṁ
mussati 1- nassati. vāpīti padapūraṇamattaṁ. etaṁ tasmiṁ anāriyanti tasmiṁ puggale
etaṁ anariyaṁ, yadidaṁ micchāpaṭipadā.
[823] eko pubbe caritvānāti pabbajjāsaṅkhātena vā
gaṇavossaggaṭṭhena 2- vā pubbe eko viharitvā. yānaṁ bhantaṁva taṁ loke, hīnamāhu
puthujjananti taṁ vibbhantakaṁ puggalaṁ yathā hatthiyānādiyānaṁ adantaṁ visamaṁ ārohati,
ārohakampi bhañjati, papātepi papatati, evaṁ kāyaduccaritādivisamārohanena
narakādīsu, atthabhañjanena jātipapatādīsu papatanena ca yānaṁ bhantaṁva āhu hīnaṁ
puthujjanañca āhūti.
[824-5] yaso kitti cāti lābhasakkāro pasaṁsā ca. pubbeti
pabbajitabhāve. hāyate vāpi tassa sāti tassa vibbhantakassa sato so ca yaso
sā ca kitti hāyati. etampi disvāti etampi pubbe yasakittīnaṁ bhāvaṁ pacchā
ca hāniṁ disvā. sikkhetha methunaṁ vippahātaveti tisso sikkhā sikkhetha. kiṁkāraṇā?
methunaṁ vippahātaveti methunappahānatthāyāti vuttaṁ hoti. yo hi methunaṁ na
vippajahati, saṅkappehi .pe. tathāvidho. tattha paretoti samannāgato. paresaṁ
nigghosanti upajjhāyādīnaṁ nindāvacanaṁ. maṅku hotīti dummano hoti.
[826] ito parā gāthā pākaṭasambandhā eva. tāsu satthānīti
kāyaduccaritādīni. tāni hi attano paresañca chedanaṭṭhena "satthānī"ti vuccanti.

footnote: 1 chaßēéa. ayaṁ pāṭho na dissati 2 sī. gaṇavavassaggaṭṭhena, ka. gaṇavassaggaṭṭhena

page number: 374

tesu cāyaṁ visesato codito 1- musāvacanasatthāneva karoti "iminā kāraṇenāhaṁ
vibbhanto"ti bhaṇanto. tenevāha "esa khvassa mahāgedho, mosavajjaṁ
pagāhatī"ti. tattha esa khvassāti esa kho assa. mahāgedhoti mahābandhanaṁ.
katamoti ce? yadidaṁ mosavajjaṁ pagāhati, svāssa musāvādājjhogāho mahāgedhoti
veditabbo.
[827] mandova parikissatīti pāṇavadhādīni karonto tatonidānañca
dukkhamanubhonto bhogapariyesanarakkhanāni ca karonto momūho viya parikilissati.
[828-9] "etamādīnavaṁ Ñatvā, muni pubbāpare idhā"ti etaṁ "yaso
kitti ca yā pubbe, hāyatevāpi tassa sā"ti ito pabhuti vutte pubbāpare
idha imasmiṁ sāsane pubbato apare samaṇabhāvato vibbhantakabhāve ādīnavaṁ muni
ñatvā. etadariyānamuttamanti yadidaṁ vivekacariyā, etaṁ buddhādīnaṁ ariyānaṁ uttamaṁ,
tasmā vivekaññeva sikkhethāti adhippāyo. na tena seṭṭho maññethāti tena
ca vivekena na attānaṁ "seṭṭho ahan"ti maññeyya, tena thaddho na bhaveyyāti
vuttaṁ hoti.
[830] rittassāti vivittassa kāyaduccaritādīhi virahitassa. oghatiṇṇassa
pihayanti, kāmesu gadhitā pajāti vatthukāmesu laggā sattā tassa cattāro
oghe tiṇṇassa 2- pihayanti iṇāyikā viya āṇaṇyassāti arahattanikūṭena
desanaṁ niṭṭhāpesi. desanāpariyosāne tisso sotāpattiphalaṁ patvā pacchā
pabbajitvā arahattaṁ sacchākāsīti.
paramatthajotikāya khuddakaṭṭhakathāya
suttanipātaṭṭhakathāya
tissametteyyasuttavaṇṇanā niṭṭhitā.
-------------------------

footnote: 1 ka. visesena tāva ādito 2 chaßēéa.,i. caturoghatiṇṇassa

page number: 375

8. pasūrasuttavaṇṇanā
[831] idheva suddhīti pasūrasuttaṁ. kā uppatti? bhagavati kira sāvatthiyaṁ
viharante pasūro nāma paribbājako mahāvādī, so "ahamasmi sakalajambudīpe
vādena aggo, tasmā yathā jambudīpassa jambu paññāṇaṁ, evaṁ mamāpi bhavituṁ
arahatī"ti jambusākhaṁ dhajaṁ katvā sakalajambudīpe paṭivādaṁ anāsādento
anupubbena sāvatthiṁ āgantvā nagaradvāre vālikatthalaṁ katvā tattha sākhaṁ
ussāpetvā "yo mayā saddhiṁ vādaṁ kātuṁ samattho, so imaṁ sākhaṁ bhañjatū"ti
vatvā nagaraṁ pāvisi. taṁ ṭhānaṁ mahājano parivāretvā aṭṭhāsi. tena ca samayena
āyasmā sāriputto bhattakiccaṁ katvā sāvatthito nikkhamati, so taṁ disvā
sambahule gāmadārake pucchi "kiṁ etaṁ dārakā"ti, te sabbaṁ ācikkhiṁsu. "tenahi
naṁ tumhe uddharitvā pādehi bhañjatha, `vādatthiko vihāraṁ āgacchatū'ti ca
bhaṇathā"ti vatvā pakkāmi.
paribbājako piṇḍāya caritvā katabhattakicco āgantvā uddharitvā bhaggaṁ
sākhaṁ disvā "kenidaṁ kāritan"ti pucchi. "buddhasāvakena sāriputtenā"ti ca
vutte pamudito hutvā "ajja mama jayaṁ samaṇassa ca parājayañca paṇḍitā
passantū"ti pañhavīmaṁsake kāraṇike ānetuṁ sāvatthiṁ pavisitvā vīthisiṅghāṭakacaccaresu
vicaranto "samaṇassa gotamassa aggasāvakena saha vāde paññāpaṭibhānaṁ
sotukāmā bhonto nikkhamantū"ti ugghosesi. "paṇḍitānaṁ vacanaṁ sossāmā"ti
sāsane pasannāpi appasannāpi bahū manussā nikkhamiṁsu. tato pasūro
mahājanaparivuto "evaṁ vutte evaṁ bhaṇissāmī"tiādīni vitakkento vihāraṁ
agamāsi. thero "vihāre uccāsaddamahāsaddo janabyākulañca mā ahosī"ti
jetavanadvārakoṭṭhake āsanaṁ paññāpetvā nisīdi.

page number: 376

paribbājako theraṁ upasaṅkamitvā "tvaṁ bho pabbajita mayhaṁ jambudhajaṁ
bhañjāpesī"ti āha. "āma paribbājakā"ti ca vutte "hotu no bho kāci
kathāpavattī"ti āha. "hotu paribbājakā"ti ca therena sampaṭicchite "tvaṁ samaṇa
puccha, ahaṁ vissajjessāmī"ti āha. tato naṁ thero avaca "kiṁ paribbājaka
dukkaraṁ pucchā, udāhu vissajjanan"ti. vissajjanaṁ bho pabbajita, pucchāya kiṁ
dukkaraṁ, taṁ yo hi koci yaṁ kiñci pucchatīti. "tenahi paribbājaka tvaṁ puccha, ahaṁ
vissajjessāmī"ti evaṁ vutte paribbājako "sādhurūpo bhikkhu pādena sākhaṁ 1-
bhañjāpesī"ti vimhitacitto hutvā theraṁ pucchi "ko purisassa kāmo"ti.
"saṅkapparāgo purisassa kāmo"ti 2- thero āha. so taṁ sutvā there viruddhasaññī
hutvā parājayaṁ āropetukāmo āha "citravicitrārammaṇaṁ pana bho pabbajita
purisassa kāmaṁ na vadesī"ti. āma paribbājaka na vademīti. tato naṁ paribbājako
yāva tikkhattuṁ paṭiññaṁ kārāpetvā "suṇantu bhonto samaṇassa vāde
dosan"ti pañhavīmaṁsake ālapitvā āha "bho pabbajita tumhākaṁ sabrahmacārino
araññe viharantī"ti. āma paribbājaka viharantīti. te tattha viharantā
kāmavitakkādayo vitakke vitakkentīti. āma paribbājaka puthujjanā sahasā
vitakkentīti. "yadi evaṁ tesaṁ samaṇabhāvo kuto, nanu te agārikā kāmabhogī 3-
hontīti evañca pana vatvā athāparaṁ etadavoca:-
"na te ve kāmā yāni citrāni loke
saṅkapparāgañca vadesi kāmaṁ
saṅkappayaṁ akusale vitakke
bhikkhupi te hessati kāmabhogī"ti. 4-

footnote: 1 chaßēéa.,i. ṭhāne sākhaṁ 2 aṅ.chakka. 22/63
footnote: 3 chaßēéa.,i. kāmabhogino 4 sā.pa. 1/62

page number: 377

atha thero paribbājakassa vāde dosaṁ dassento āha "kiṁ paribbājaka
saṅkapparāgaṁ purisassa kāmaṁ na vadesi, citravicitrārammaṇaṁ vadesī"ti. āma bho
pabbajitāti. tato naṁ thero yāva tikkhattuṁ paṭiññaṁ kārāpetvā "suṇātha āvuso
paribbājakassa vāde dosan"ti pañhavīmaṁsake ālapitvā āha "āvuso pasūra
tava satthā atthī"ti. āma pabbajita atthīti. so cakkhuviññeyyaṁ rūpārammaṇaṁ
passati, saddārammaṇādīni vā sevatīti. āma pabbajita sevatīti. "yadi evaṁ
tassa satthubhāvo kuto, nanu so agāriko kāmabhogī hotī"ti evañca pana
vatvā athāparaṁ etadavoca:-
"te ve kāmā yāni citrāni loke
saṅkapparāgaṁ na vadesi kāmaṁ
passanto rūpāni manoramāni
suṇanto saddāni manoramāni.
ghāyanto gandhāni manoramāni
sāyanto rasāni manoramāni
phusanto phassāni manoramāni
satthāpi te hessati kāmabhogī"ti.
evaṁ vutte nippaṭibhāno paribbājako "ayaṁ pabbajito mahāvādī, imassa
santike pabbajitvā vādasatthaṁ sikkhissāmī"ti sāvatthiṁ pavisitvā pattacīvaraṁ
pariyesitvā jetavanaṁ paviṭṭho tattha loḷudāyiṁ 1- suvaṇṇavaṇṇakāyūpapannaṁ
sarīrākārākappesu samantapāsādikaṁ disvā "ayaṁ bhikkhu mahāpañño mahāvādī"ti
mantvā tassa santike pabbajitvā taṁ vādena niggahetvā saliṅgena taṁyeva

footnote: 1 chaßēéa. lāludāyiṁ

page number: 378

titthāyatanaṁ pakkamitvā puna "samaṇena gotamena saddhiṁ vādaṁ karissāmī"ti
sāvatthiyaṁ purimanayeneva ugghosetvā mahājanaparivuto "evaṁ samaṇaṁ gotamaṁ
niggahessāmī"tiādīni vadanto jetavanaṁ agamāsi, jetavanadvārakoṭṭhake
adhivatthā devatā "ayaṁ abhājanabhūto"ti mukhabandhanamassa akāsi. so bhagavantaṁ
upasaṅkamitvā mūgo viya nisīdi. manussā "idāni pucchissatī"ti 1- tassa mukhaṁ
oloketvā "vadehi bho pasūra, vadehi bho pasūrā"ti uccāsaddamahāsaddā
ahesuṁ. atha bhagavā "kiṁ pasūro vadissatī"ti vatvā tattha sampattaparisāya
dhammadesanatthaṁ imaṁ suttamabhāsi.
tattha paṭhamagāthāya tāva ayaṁ saṅkhepo:- ime diṭṭhigatikā attano
diṭṭhiṁ sandhāya idheva suddhī iti vādayanti nāññesu dhammesu visuddhimāhu. 2-
evaṁ sante attano satthārādiṁ 3- nissitā tattheva "esa vādo subho"ti evaṁ
subhaṁ vadānā 4- hutvā puthū samaṇabrāhmaṇā "sassato loko"tiādīsu
paccekasaccesu niviṭṭhā.
[832] evaṁ niviṭṭhā ca:- te vādakāmāti gāthā. tattha bālaṁ
dahantī mithu aññamaññanti "ayaṁ bālo ayaṁ bālo"ti evaṁ dvepi janā
aññamaññaṁ bālaṁ dahanti, bālato passanti. vadanti te aññasitā kathojjanti
te aññamaññaṁ satthārādiṁ nissitā kalahaṁ vadanti. pasaṁsakāmā kusalā vadānāti
pasaṁsatthikā ubhopi "mayaṁ kusalavādā paṇḍitavādā"ti evaṁsaññino hutvā.
[833] evaṁ vadānesu ca tesu eko niyamato eva:- yutto kathāyanti
gāthā. tattha yutto kathāyanti vivādakathāya ussukko. pasaṁsamicchaṁ vinighāti hotīti

footnote: 1 chaßēéa.,i. idāni pucchissati, idāni pucchissatīti
footnote: 2 ka. suddhīti vadanti aññesu pana dhammesu visuddhiṁ nāhu
footnote: 3 chaßēéa.,i. satthārādīni 4 ka. subhavādā

page number: 379

attano pasaṁsaṁ icchanto "kathaṁ nu kho niggahessāmī"tiādinā nayena pubbeva
sallāpā kathaṁkathī vinighātī 1- hoti. apāhatasminti pañhavīmaṁsakehi "atthāpagataṁ
te bhaṇitaṁ, byañjanāpagataṁ te bhaṇitan"tiādinā nayena apahārite 2- vāde.
nindāya so kuppatīti evaṁ apāhatasmiñca vāde uppannāya nindāya so
kuppati. randhamesīti parassa randhameva gavesanto.
[834] na kevalañca kuppati, apica kho pana yamassa vādanti gāthā.
tattha parihīnamāhu apāhatanti atthabyañjanādito apāhataṁ parihīnaṁ vadanti.
paridevatīti tato nimittaṁ so "aññaṁ mayā āvajjitan"tiādīhi vippalapati.
socatīti "tasseva jayo"tiādīni ārabbha socati. upaccagā manti anutthunātīti
"so maṁ vādena vādaṁ atikkanto"tiādinā nayena suṭṭhutaraṁ vippalapati.
[835] ete vivādā samaṇesūti ettha pana samaṇā vuccanti
bāhiraparibbājakā. etesu ugghāti nighāti hotīti etesu vādesu jayaparājayādivasena
cittassa ugghātaṁ nighātañca pāpuṇanto ugghātī nighātī ca hotīti. virame
kathojjanti pajaheyya kalahaṁ. na haññadatthatthi pasaṁsalābhāti na hi ettha
pasaṁsalābhato añño attho atthi.
[836-7] chaṭṭhagāthāyattho:- yasmā ca na haññadatthatthi pasaṁsalābhā,
tasmā paramaṁ lābhaṁ labhantopi "sundaro ayan"ti tattha diṭṭhiyā pasaṁsito vā
pana hoti taṁ vādaṁ parisāya majjhe dīpetvā, tato so tena jayatthena tuṭṭhiṁ
vā dantavidaṁsakaṁ vā āpajjanto hasati, mānena ca uṇṇamati. kiṁkāraṇaṁ?
yasmā taṁ jayatthaṁ pappuyya yathāmano jāto, evaṁ uṇṇamato ca yā uṇṇatīti

footnote: 1 ka. sallāpakathaṁkathāvinighātī 2 sī.,i.,ma. apasādite

page number: 380

gāthā. tattha mānātimānaṁ vadate panesoti eso pana taṁ uṇṇatiṁ "vighātabhūmī"ti
abujjhamāno mānañca atimānañca vadatiyeva.
[838] evaṁ vāde dosaṁ dassetvā idāni tassa vādaṁ asampaṭicchanto
"sūro"ti gāthamāha. tattha rājakhādāyāti rājakhādanīyena, bhattavetanenāti 1-
vuttaṁ hoti. abhigajjameti paṭisūramicchanti yathā so paṭisūraṁ icchanto abhigajjanto
eti, evaṁ diṭṭhigatiko diṭṭhigatikanti dasseti. yeneva so, tena palehīti
yena so tuyhaṁ paṭisūro, tena gaccha. pubbeva natthi yadidaṁ yudhāyāti
yaṁ pana idaṁ kilesajātaṁ yuddhāya siyā, taṁ etaṁ pubbeva natthi, bodhimūleyeva
pahīnanti dasseti. sesagāthā pākaṭasambandhāyeva.
[839-40] tattha vivādayantīti vivadanti. paṭisenikattāti paṭilomakārako.
visenikatvāti kilesasenaṁ vināsetvā. kiṁ labhethoti paṭimallaṁ kiṁ labhissasi. pasūrāti
taṁ paribbājakaṁ ālapati. yesīdha natthīti yesaṁ idha natthi.
[841] pavitakkanti "jayo nu kho idha 2- me bhavissatī"tiādīni
vitakkento. dhonena yugaṁ samāgamāti dhutakilesena buddhena saddhiṁ yugaggāhaṁ
samāpanno. na hi tvaṁ sakkhasi sampayātaveti kotthukādayo viya sīhādīhi, dhonena
saha yugaṁ gahetvā ekaṁ padampi sampayātuṁ yugaggāhameva vā sampādetuṁ na
sakkhissasīti. sesaṁ sabbattha pākaṭamevāti.
paramatthajotikāya khuddakaṭṭhakathāya
suttanipātaṭṭhakathāya
pasūrasuttavaṇṇanā niṭṭhitā.
------------

footnote: 1 ka. ghaṭamaggenāti 2 chaßēéa. ayaṁ saddo na dissati

page number: 381

9. māgandiyasuttavaṇṇanā
[842] disvāna taṇhanti māgandiyasuttaṁ. 1- kā upapatti? ekaṁ samayaṁ
bhagavā sāvatthiyaṁ viharanto paccūsasamaye buddhacakkhunā lokaṁ olokento kurūsu
kammāsadhammanigamavāsino 2- māgandiyassa nāma brāhmaṇassa sapajāpatikassa
arahattūpanissayaṁ disvā tāvadeva sāvatthito tattha gantvā kammāsadhammassa 3-
avidūre aññatarasmiṁ vanasaṇḍe nisīdi suvaṇṇobhāsaṁ muñcamāno. māgandiyopi
taṁkhaṇaṁ tattha mukhadhovanatthaṁ gato suvaṇṇobhāsaṁ disvā "kiṁ idan"ti ito cito
ca pekkhanto 4- bhagavantaṁ disvā attamano ahosi. tassa kira dhītā suvaṇṇavaṇṇā,
taṁ bahū khattiyakumārādayo vārayantā na labhanti. brāhmaṇo evaṁladdhiko
hoti "samaṇasseva naṁ suvaṇṇavaṇṇassa dassāmī"ti. so bhagavantaṁ disvā "ayaṁ
me dhītāya samānavaṇṇo, imassa naṁ dassāmī"ti cittaṁ uppādesi. tasmā
disvāva attamano ahosi. so vegena gharaṁ gantvā brāhmaṇiṁ āha "bhoti
bhoti mayā dhītāya samānavaṇṇo puriso diṭṭho, alaṅkarohi dārikaṁ, tassa naṁ
dassāmā"ti. brāhmaṇiyā dārikaṁ gandhodakena nhāpetvā vatthapupphālaṅkārādīhi
alaṅkarontiyā eva bhagavato bhikkhācāravelā sampattā. atha bhagavā kammāsadhammaṁ
piṇḍāya pāvisi.
tepi kho dhītaraṁ gahetvā bhagavato nisinnokāsaṁ agamaṁsu, tattha bhagavantaṁ
adisvā brāhmaṇī ito cito ca vilokentī bhagavato nisajjaṭṭhānaṁ tiṇasanthārakaṁ
addasa. buddhānañca adhiṭṭhānabalena nisinnokāso padanikkhepo ca abyākulā
honti. sā brāhmaṇaṁ āha. "esa brāhmaṇa tassa tiṇasanthāro"ti, āma
bhotīti. tenahi brāhmaṇa amhākaṁ āgamanakammaṁ na sampajjissatīti. kasmā

footnote: 1 chaßēéa. māgaṇḍiyasuttaṁ 2 sī.,i. kammāssadamma...
footnote: 3 sī. kammāssadhammassa 4 chaßēéa.,i. pekkhamāno

page number: 382

bhotīti? passa brāhmaṇa abyākulo tiṇasanthāro, neso kāmabhogino 1-
paribhuttoti. brāhmaṇo "mā bhoti maṅgale pariyesiyamāne avamaṅgalaṁabhaṇī"ti
āha. punapi brāhmaṇī ito cito ca vicarantī bhagavato padanikkhepaṁ disvā
brāhmaṇaṁ āha 2- "ayaṁ tassa padanikkhepo"ti āma bhotīti. passa brāhmaṇa
padanikkhepaṁ, nāyaṁ satto kāmesu gadhito"ti 2- "kathaṁ tvaṁ bhoti jānāsī"ti ca
vuttā attano paññābalaṁ dassentī āha:-
"rattassa hi ukkuṭikaṁ padaṁ bhave
duṭṭhassa hoti anukaḍḍhitaṁ padaṁ
mūḷhassa hoti sahasānupīḷitaṁ
vivaṭacchadassa idamīdisaṁ padan"ti. 3-
ayaṁ hi 4- tesaṁ kathā vippakatā, atha bhagavā katabhattakicco tameva vanasaṇḍaṁ
āgato. brāhmaṇī bhagavato varalakkhaṇakhacitaṁ byāmappabhāparikkhittaṁ rūpaṁ disvā
brāhmaṇaṁ āha "esa tayā brāhmaṇa diṭṭho"ti. āma bhotīti. 5- ayaṁ kāme na
paribhuñjissati, 5- āgatakammaṁ na sampajjissateva, evarūpo nāma kāme
paribhuñjissatīti netaṁ ṭhānaṁ vijjatīti. tesaṁ evaṁ vadantānaññeva bhagavā tiṇasanthārake
nisīdi. atha brāhmaṇo dhītaraṁ vāmena hatthena gahetvā kamaṇḍaluṁ dakkhiṇena hatthena
gahetvā bhagavantaṁ upasaṅkamitvā "bho pabbajita tvañca suvaṇṇavaṇṇo ayañca
dārikā, anucchavikā esā tava, imāhaṁ bhoto bhariyaṁ posāvanatthāya dammī"ti
vatvā bhagavato santikaṁ gantvā dātukāmo 6- aṭṭhāsi. bhagavā brāhmaṇaṁ
anālapitvā aññena saddhiṁ sallapamāno viya "disvāna taṇhan"ti imaṁ gāthaṁ
abhāsi.

footnote: 1 sī.,i. tiṇasanthārako, kāmābhibhunā sattena 2-2 ka. yassesa padanikkhepo na so
footnote: kāmesu gadhitoti 3 dhammapada.a. 2/40, visuddhi 1/132 (syā), mano.pū. 1/382
footnote: 4 chaßēéa.,i. ayañcarahi 5-5 chaßēéa. ime pāṭhā na dissanti

6 sī. dammi, paṭiggaṇha udakupasaṭṭhaṁ dārikanti vatvā dātukāmo

page number: 383

tassattho:- ajapālanigrodhamūle nānārūpāni nimminitvā abhikāmamāgataṁ
māradhītaraṁ disvāna taṇhaṁ aratiṁ ragañca chandamattampi me methunasmiṁ nāhosi, kimevidaṁ
imissā dārikāya muttakarīsapuṇṇaṁ rūpaṁ disvā labhissati 1- sabbattha pādāni naṁ
samphusituṁ na icche, kutonena saṁvasitunti.
[843] tato māgandiyo "pabbajitā nāma mānusake kāme pahāya
dibbakāmatthāya pabbajanti, ayañca dibbepi kāme na icchati, idampi itthiratanaṁ,
kā nussa diṭṭhī"ti pucchituṁ dutiyagāthamāha. tattha etādisaṁ ce ratananti
dibbitthiratanaṁ sandhāya bhaṇati, nārinti attano dhītaraṁ sandhāya. diṭṭhigataṁ
sīlavataṁ nu jīvitanti 2- diṭṭhiñca sīlañca vatañca jīvitañca. bhavūpapattiñca vadesi
kīdisanti attano bhavūpapattiñca kīdisaṁ vadasīti.
[844] ito parā dve gāthā vissajjanapucchānayena pavattattā
pākaṭasambandhāyeva. tāsu paṭhamagāthāya saṅkhepattho:- tassa mayhaṁ māgandiya
dvāsaṭṭhidiṭṭhigatadhammesu vinicchinitvā "idameva saccaṁ moghamaññan"ti evaṁ idaṁ
vadāmīti samuggahitaṁ na hoti natthi na vijjati. kiṁkāraṇā? ahañhi passanto
diṭṭhīsu ādīnavaṁ kañci diṭṭhiṁ aggahetvā saccāni ca vicinanto ajjhattaṁ 3-
rāgādīnaṁ santibhāvena ajjhattasantisaṅkhātaṁ nibbānameva addasanti.
[845] dutiyagāthāya saṅkhepattho:- yānimāni diṭṭhigatāni tehi tehi
sattehi vinicchinitvā gahitattā vinicchayāti ca attano paccayehi abhisaṅkhatabhāvādinā
nayena pakappitāni cāti vuccanti, te tvaṁ munī diṭṭhigatadhamme aggahetvā
ajjhattasantīti yametamatthaṁ brūsi, ācikkha me, kathaṁ nu dhīrehi paveditaṁ kathaṁ 4-
pakāsitaṁ dhīrehi taṁ padanti. 5-

footnote: 1 ka. gadhissati 2 sī.,i. sīlavatānujīvitanti
footnote: 3 sī.,ka. ajjhattānaṁ 4 ka. paveditantaṁ 5 ka. vadātaṁ

page number: 384

[846] athassa bhagavā yathā yena upāyena taṁ padaṁ dhīrehi
pakāsitaṁ, taṁ upāyaṁ sappaṭipakkhaṁ dassento "na diṭṭhiyā"ti gāthāmāha. tattha
"na diṭṭhiyā"tiādīhi aṭṭhasamāpattiñāṇabāhirasīlabbatāni 1- paṭikkhipati.
"suddhimāhā"ti ettha vuttaṁ āhasaddaṁ sabbattha nakārena saddhiṁ yojetvā
purisabyatyaṁ katvā "diṭṭhiyā suddhiṁ nāhaṁ kathemī"ti evamattho veditabbo. yathā
cettha, evaṁ uttarapadesupi. tattha ca adiṭṭhiyā nāhāti dasavatthukaṁ sammādiṭṭhiṁ
vinā na kathemi. tathā asutiyāti navaṅgaṁ savanaṁ vinā. aññāṇāti
kammassakatasaccānulomikañāṇaṁ vinā. asīlatāti pātimokkhasaṁvaraṁ vinā. abbatāti
dhutaṅgavataṁ vinā. nopi tenāpi tesu ekamekena diṭṭhiādimattakenāpi 2- no
kathemīti evamattho veditabbo. ete ca nissajjānuggahāyāti ete ca purime
diṭṭhiādibhede kaṇhapakkhiye dhamme samugghātakaraṇena nissajja pacchime
adiṭṭhiādibhede sukkapakkhiye atammayatāpajjanena anuggahāya. santo anissāya
bhavaṁ na jappeti imāya paṭipattiyā kilesavūpasamena 3- santo cakkhvādīsu kañci
dhammaṁ anissāya ekampi bhavaṁ apihetuṁ apatthetuṁ samattho siyā, ayamasseva 4-
ajjhattasantīti adhippāyo.
[847] evaṁ vutte vacanatthamasallakkhento māgandiyo "no ce kirā"ti
gāthamāha. tattha diṭṭhādīni vuttanayāneva. kaṇhapakkhiyāniyeva pana sandhāya
ubhayatrāpi āha. āhasaddaṁ pana no ce kirasaddena yojetvā "no ce
kirāha no ce kira kathesī"ti evaṁ attho daṭṭhabbo. momuhanti atimūḷhaṁ,
mohanaṁ vā. paccentīti jānanti.

footnote: 1 chaßēéa. diṭṭhisutiaṭṭhasamāpatti......i. diṭṭhisutisamāpatti......
footnote: 2 chaßēéa.,i. diṭṭhiādimattenāpi 3 chaßēéa.,i.rāgādivūpasamena 4 chaßēéa.,i. ayamassa

page number: 385

[848] athassa bhagavā taṁ diṭṭhiṁ nissāya pucchaṁ paṭikkhipanto "diṭṭhiñca
nissāyā"ti gāthamāha. 1- tassattho:- tvaṁ māgandiya diṭṭhiṁ nissāya punappunaṁ
pucchamāno yāni te diṭṭhigatāni samuggahitāni, tesveva samuggahitesu evaṁ
pamohaṁ āgato, tato 2- ca mayā vuttājjhattasantito paṭipattito dhammadesanato
vā aṇumpi 3- yuttasaññaṁ na passasi, tena kāraṇena tvaṁ imaṁ dhammaṁ momuhato
passasīti.
[849] evaṁ samuggahitesu pamohena 4- māgandiyassa vivādāpattiṁ
dassetvā idāni tesu aññesu ca dhammesu vigatappamohassa attano nibbivādataṁ
dassento "samo visesī"ti gāthamāha. tassattho:- yo evaṁ tividhamānena vā
diṭṭhiyā vā maññati, so tena mānena tāya diṭṭhiyā tena vā puggalena
vivadeyya, yo pana amhādiso imāsu tīsu vidhāsu avikampamāno, samo visesīti
na tassa hoti, na ca hīnoti pāṭhaseso.
[850] kiñca bhiyyo:- saccanti soti gāthā. tassattho:- so
evarūpo pahīnamānadiṭṭhiko mādiso 5- bāhitapāpattādinā nayena brāhmaṇo
"idameva saccan"ti kiṁ vadeyya kiṁ vatthuṁ 6- bhaṇeyya, kena vā kāraṇena
bhaṇeyya, "mayhaṁ saccaṁ, tuyhaṁ musā"ti vā kena mānena diṭṭhiyā puggalena
vā vivadeyya. yasmiṁ mādise khīṇāsave "sadisohamasmī"ti pavattiyā samaṁ vā,
itaradvayabhāvena pavattiyā visamaṁ vā maññitaṁ natthi, so samānādīsu kena vādaṁ
paṭisaṁyujeyya paṭipphareyyāti. nanu ekaṁseneva evarūpo puggalo:- okaṁ
pahāyāti gāthā.

footnote: 1 ka. evamāha 2 ka. tvaṁ 3 ka. aṇunti
footnote: 4 ka. sammohantassa
footnote: 5 ka. tādiso 6 ka. kimatthaṁ

page number: 386

[851] tattha okaṁ pahāyāti rūpavatthādiviññāṇassokāsaṁ tatra chandarāgappahānena
chaḍḍetvā. aniketasārīti tāni 1- rūpanimittaniketādīni, taṇhāvasena
asaranto. gāme akubbaṁ muni santhavānīti gāme gihisanthavāni akaronto.
kāmehi rittoti kāmesu chandarāgābhāvena sabbakāmehi puthubhūto. apurekkharānoti
āyatiṁ attabhāvaṁ anabhinibbattento. kathaṁ na viggayha janena kayirāti janena
saddhiṁ viggāhikakathaṁ na katheyya. so evarūpo:- yehi vivittoti gāthā.
[852] tattha yehīti yehi diṭṭhigatehi. 2- vivitto vicareyyāti ritto
careyya. na tāni uggayha vadeyya nāgoti "āguṁ na karotī"tiādinā 3- nayena
nāgo tāni diṭṭhigatāni uggahetvā na vadeyya. elambujanti jalasaññite 4-
ambumhi jātaṁ kaṇṭakanāḷaṁ vārijaṁ, padumanti vuttaṁ hoti. yathā jalena paṅkena
canūpalittanti taṁ padumaṁ yathā jalena ca paṅkena ca anupalittaṁ hoti, evaṁ muni
santivādo agiddhoti evaṁ ajjhattasantivādo muni gedhābhāvena agiddho. kāme
ca loke ca anūpalittoti duvidhepi kāme apāyādike ca loke dvīhipi lepehi 5-
anupalitto hoti.
[853] kiñca bhiyyo:- na vedagūti gāthā. tattha na vedagū diṭṭhiyāyakoti 6-
catumaggavedagū mādiso diṭṭhiyāyako na hoti, diṭṭhiyā gacchanto vā, 7- taṁ sārato
paccento vā na hoti, tattha vacanattho:- yāyatīti yāyako, 8- karaṇavacanena
diṭṭhiyā yātītipi diṭṭhiyāyako. 9- upayogatthe sāmivacanenapi diṭṭhiyā 10- yātītipi
diṭṭhiyāyako. na mutiyā sa mānametīti mutarūpādibhedāya mutiyāpi so mānaṁ na

footnote: 1 chaßēéa. ayaṁ pāṭho na dissati 2 ka. diṭṭhigatādīhi
footnote: 3 khu. cūḷa. 30/417,574/200,280 (syā) 4 ka. elasaññake
footnote: 5 ka. kāmehi 6 ka. diṭṭhiyāti 7 ka. taṁ

8 ka. yātīti yā, tato tato 9 sī.,ka. diṭṭhiyā 10 sī. diṭṭhi

page number: 387

eti. na hi tammayo soti taṇhādiṭṭhivasena tammayo hoti tapparāyano, ayaṁ
pana na tādiso. na kammunā nopi sutena neyyāti puññābhisaṅkhārādinā
kammunā vā sutasuddhiādinā sutena vā so netabbo na hoti. anūpanīto
sa nivesanesūti so dvinnampi upayānaṁ pahīnattā sabbesu taṇhādiṭṭhinivesanesu
anupanīto. tassa ca evaṁ vidhassa:- saññāvirattassāti gāthā.
[854] tattha saññāvirattassāti nekkhammasaññāpubbaṅgamāya bhāvanāya
pahīnakāmādisaññassa. iminā padena ubhatobhāgavimutto samathayāniko adhippeto.
paññāvimuttassāti vipassanāpubbaṅgamāya bhāvanāya sabbakilesehi vimuttassa
iminā sukkhavipassako adhippeto. saññañca diṭṭhiñca ye aggahesuṁ, te
ghaṭṭamānā 1- vicaranti loketi ye pana 2- kāmasaññādikaṁ saññaṁ aggahesuṁ,
te visesato gahaṭṭhā kāmādhikaraṇaṁ, ye ca diṭṭhiṁ aggahesuṁ, te visesato
pabbajitā dhammādhikaraṇaṁ aññamaññaṁ ghaṭṭentā vicarantīti. sesamettha yaṁ
avuttaṁ, taṁ vuttānusāreneva veditabbaṁ. desanāpariyosāne brāhmaṇo ca
brāhmaṇī ca pabbajitvā arahattaṁ pāpuṇiṁsūti.
paramatthajotikāya khuddakaṭṭhakathāya
suttanipātaṭṭhakathāya
māgandiyasuttavaṇṇanā niṭṭhitā.
---------------------
10. purābhedasuttavaṇṇanā
[855] kathaṁdassīti purābhedasuttaṁ. kā uppatti? imassa suttassa ito
paresañca pañcannaṁ kalahavivādacūḷaviyūhamahāviyūhatuvaṭakāttadaṇḍasuttānaṁ
sammāparibbājanīyassa uppattiyaṁ vuttanayeneva sāmaññato uppatti vuttā. visesato

footnote: 1 chaßēéa.,i. ghaṭṭayantā 2 chaßēéa. pana-saddo na dissati

page number: 388

pana yatheva tasmiṁ mahāsamaye rāgacaritadevatānaṁ sappāyavasena dhammaṁ desetuṁ
nimmitabuddhena attānaṁ pucchāpetvā sammāparibbājanīyasuttamabhāsi, evaṁ
tasmiṁyeva mahāsamaye "kinnu kho purā sarīrabhedā kattabban"ti uppannacittānaṁ
devatānaṁ cittaṁ ñatvā tāsaṁ anuggahatthaṁ aḍḍhateḷasabhikkhusataparivāraṁ nimmitabuddhaṁ
ākāsena ānetvā tena attānaṁ pucchāpetvā idaṁ suttaṁ abhāsi.
tattha pucchāya tāva so nimmito kathaṁdassīti adhipaññaṁ, kathaṁsīloti adhisīlaṁ,
upasantoti adhicittaṁ pucchati. sesaṁ pākaṭameva.
[856] vissajjane pana bhagavā sarūpena adhipaññādīni avissajjetvāva
adhipaññādippabhāvena yesaṁ kilesānaṁ upasamā "upasanto"ti vuccati.
nānādevatānaṁ āsayānulomena tesaṁ upasamameva dīpento "vītataṇho"tiādinā
gāthāyo abhāsi. tattha ādito aṭṭhannaṁ gāthānaṁ "taṁ brūmi upasanto"ti
imāya gāthāya sambandho veditabbo, tato parāsaṁ "sa ve santoti vuccatī"ti
iminā sabbapacchimena padena.
anupubbavaṇṇanānayena 1- ca:- vītataṇho purā bhedāti yo sarīrabhedā
pubbameva pahīnataṇho. pubbamantamanissitoti atītaddhādibhedaṁ pubbantamanissito.
vemajjhe nupasaṅkheyyoti paccuppannepi addhani "ratto"tiādinā nayena na
upasaṅkhātabbo. tassa natthi purekkhatanti tassa arahato dvinnaṁ purekkhārānaṁ
abhāvā anāgate addhani purakkhatampi natthi, taṁ brūmi upasantoti evaṁ cettha
yojanā veditabbā. esa nayo sabbattha. ito paraṁ pana yojanaṁ adassetvā
anuttānapadavaṇṇanaṁyeva karissāma.
[857] asantāsīti tena tena alābhakena asantasanto. avikatthīti
sīlādīhi avikatthanasīlo. akukkucoti hatthakukkuccādīhi virahito. mantabhāṇīti

footnote: 1 chaßēéa. anupada...

page number: 389

mantāya pariggahetvā vācaṁ bhāsitā. anuddhatoti uddhaccavirahito. sa ve vācāyatoti
so vācāya yato saṁyato catudosavirahitaṁ vācaṁ bhāsitā hoti.
[858] nirāsattīti nittaṇho. vivekadassī phassesūti paccuppannesu
cakkhusamphassādīsu attādibhāvavivekaṁ passati. diṭṭhīsu ca na niyyatīti
dvāsaṭṭhidiṭṭhīsu kāyaci diṭṭhiyā na niyyati.
[859] patilīnoti rāgādīnaṁ pahīnattā tato apagato. akuhakoti
avimhāpako tīhi kuhanavatthūhi. apihālūti apihanasīlo, patthanātaṇhāya rahitoti
vuttaṁ hoti. amaccharīti pañcamaccheravirahito. appagabbhoti kāyapāgabbhiyādivirahito.
ajegucchoti sampannasīlāditāya ajegucchanīyo asecanako manāpo. pesuṇeyye
ca no yutoti dvīhi ākārehi upasaṁharitabbe pisuṇakamme ayutto.
[860] sātiyesu anassāvīti sātavatthūsu kāmaguṇesu taṇhāsanthavavirahito.
saṇhoti saṇhehi kāyakammādīhi samannāgato. paṭibhānavāti pariyattiparipucchādhigama-
paṭibhānehi samannāgato. na saddhoti sayaṁ 1- adhigataṁ dhammaṁ na kassaci
saddahati. na virajjatīti khayā rāgassa virattattā idāni na virajjati.
[861] lābhakamyā na sikkhatīti na lābhapatthanāya suttantādīni sikkhati.
aviruddho ca taṇhāya, rasesu nānugijjhatīti virodhābhāvena ca aviruddho hutvā
taṇhāya mūlarasādīsu gedhaṁ nāpajjati.
[862] upekkhakoti chaḷaṅgupekkhāya samannāgato. satoti
kāyānupassanādisatiyutto.
[863] nissayatāti 2- taṇhādiṭṭhinissayā. Ñatvā dhammanti aniccādīhi
ākārehi dhamme 3- jānitvā. anissitoti evaṁ tehi nissayehi anissito. tena

footnote: 1 chaßēéa.,i. sāmaṁ 2 chaßēéa.,i. nissayanāti 3 chaßēéa.,i. dhammaṁ

page number: 390

aññatra dhammañāṇā natthi nissayānaṁ abhāvoti dīpeti. bhavāya vibhavāya vāti
sassatāya udchedāya vā.
[864] taṁ brūmi upasantoti taṁ evarūpaṁ ekekagāthāya vuttaṁ upasantoti
kathemi. atarī so visattikanti so imaṁ visatādibhāvena visattikāsaṅkhātaṁ
mahātaṇhaṁ atari.
[865] idāni tameva upasantaṁ pasaṁsanto āha "na tassa puttā"ti
evamādi. tattha puttā atrajādayo cattāro. ettha ca puttapariggahādayo
puttādināmena vuttāti veditabbā. te hissa na vijjanti, tesaṁ vā abhāvena
puttādayo na vijjantīti.
[866] yena naṁ vajjuṁ puthujjanā, atho samaṇabrāhmaṇāti yena taṁ
rāgādinā vajjena puthujjanā sabbepi devamanussā ito eva 1- bahiddhā
samaṇabrāhmaṇā ca ratto vā duṭṭho vāti vadeyyuṁ. taṁ tassa apurakkhatanti taṁ
rāgādivajjaṁ tassa arahato apurakkhataṁ. tasmā vādesu nejatīti taṁkāraṇā
nindāvacanesu na kampati.
[867] na ussesu vadateti visiṭṭhesu attānaṁ anto katvā "ahaṁ
visiṭṭho"ti atimānavasena na vadati. esa nayo itaresu 2- dvīsu. kappaṁ neti
akappiyoti eso 3- evarūpo dvidhampi kappaṁ na eti. kasmā? yasmā akappiyo.
pahīnakappoti vuttaṁ hoti.
[868] sakanti mayhanti pariggahitaṁ. asatā ca na socatīti avijjamānādinā
asatā ca na socati. dhammesu ca na gacchatīti sabbadhammesu chandādivasena
na gacchati. sa ve santoti vuccatīti so evarūpo naruttamo "santo"ti vuccatīti

footnote: 1 chaßēéa.,i. eva-saddo na dissati 2 ka. anantaresu 3 chaßēéa.,i. so

page number: 391

arahattanikūṭena desanaṁ niṭṭhāpesi. desanāpariyosāne koṭisatasahassadevatānaṁ
arahattappatti ahosi, sotāpannādīnaṁ gaṇanā natthīti.
paramatthajotikāya khuddakaṭṭhakathāya
suttanipātaṭṭhakathāya
purābhedasuttavaṇṇanā niṭaṭhitā.
--------------------
11. kalahavivādasuttavaṇṇanā
[869] kuto pahūtā kalahā vivādāti kalahavivādasuttaṁ. kā uppatti?
idampi tasmiṁyeva mahāsamaye "kuto nu kho kalahādayo aṭṭha dhammā pavattantī"ti
uppannacittānaṁ ekaccānaṁ devatānaṁ te dhamme āvikātuṁ purimanayeneva
nimmitabuddhena attānaṁ pucchāpetvā vuttaṁ. tattha pucchāvissajjanakkamena
ṭhitattā sabbagāthā pākaṭasambandhāyeva.
anuttānapadavaṇṇanā panetāsaṁ evaṁ veditabbā:- kuto pahūtā kalahā
vivādāti kalaho ca tassa pubbabhāgo vivādo cāti ime kuto jātā.
paridevasokā sahamaccharā cāti paridevasokā ca sahamaccharā 1- ca kuto pahūtā.
mānātimānā sahapesuṇā cāti mānā ca atimānā ca sahapesuṇā 2- ca kuto
pahūtā. teti te sabbepi aṭṭha kilesadhammā. tadiṅgha brūhīti taṁ mayā pucchitamatthaṁ
brūhi, yācāmi taṁ ahanti. yācanattho hi iṅghāti nipāto.
[870] piyappahūtāti piyavatthuto jātā. yutti panettha niddese 3-
vuttā eva. maccherayuttā kalahā vivādāti iminā kalahavivādādīnaṁ na kevalaṁ
piyavatthumeva, macchariyampi paccayaṁ dasseti. kalahavivādasīlena cettha sabbepi te
dhammā vuttāti veditabbā. yathā ca etesaṁ macchariyaṁ, tathā pesuṇānañca vivādaṁ.
tenāha "vivādajātesu ca pesuṇānī"ti.

footnote: 1 chaßēéa. maccharā 2 chaßēéa. pesuṇā 3 khußēáahā. 29/446/308

page number: 392

[871] piyā su lokasmiṁ kutonidānā, ye cāpi lobhā vicaranti loketi
"piyā pahūtā kalahā"ti ye ettha vuttā, te piyā lokasmiṁ kutonidānā, na
kevalañca piyā, ye cāpi khattiyādayo lobhā vicaranti lobhahetukā lobhenābhibhūtā
vicaranti, tesaṁ so lobho ca kutonidānoti dve atthe ekāya pucchāya pucchati.
āsā ca niṭṭhā cāti āsā ca tassā āsāya samiddhi ca. ye samparāyāya
narassa hontīti ye narassa samparāyāya 1- honti, parāyanā hontīti vuttaṁ
hoti. ekā evāyampi pucchā.
[872] chandānidānānīti kāmacchandādichandanidānāni. ye cāpi lobhā
vicarantīti ye cāpi khattiyādayo lobhā vicaranti, tesaṁ lobhopi chandanidānoti
dvepi atthe ekato vissajjeti. itonidānāti chandanidānā evāti vuttaṁ
hoti. "kutonidānā itonidānā"ti etesu ca saddasiddhi sūcilomasutte 2-
vuttanayeneva veditabbā.
[873] vinicchayāti taṇhādiṭṭhivinicchayā. ye vāpi dhammā samaṇena
vuttāti ye ca aññepi kodhādīhi sampayuttā, tathārūpā vā akusalā dhammā
buddhasamaṇena vuttā, te kuto pahūtāti.
[875] tamūpanissāya pahoti chandoti taṁ sukhadukkhavedanaṁ tadubhayavatthusaṅkhātaṁ
sātāsātaṁ upanissāya saṁyogavippayogapatthanāvasena chando pahoti,
ettāvatā "chando nu lokasmiṁ kutonidāno"ti ayaṁ pañho vissajjito hoti.
rūpesu disvā vibhavaṁ bhavañcāti rūpesu vayañca uppādañca disvā. vinicchayaṁ
kurute 3- jantu loketi apāyādike loke ayaṁ jantu bhogādhigamanatthaṁ taṇhāvinicchayaṁ
"attā me uppanno"tiādinā nayena diṭṭhivinicchayaṁ ca kurute. yutti panettha

footnote: 1 sī. samparāyaṇāya 2 khu.su. 25/273-6/386-7 3 chaßēéa. kubbati

page number: 393

niddese 1- vuttā eva. ettāvatā "vinicchayā cāpi kuto pahūtā"ti ayaṁ pañho
vissajjito hoti.
[875] etepi dhammā dvayameva santeti etepi kodhādayo dhammā
sātāsātadvaye sante eva pahonti uppajjanti. uppattividhi 2- ca nesaṁ
niddese 3- vuttāyeva. ettāvatā tatiyapañhopi vissajjito hoti. idāni yo
evaṁ vissajjitesu etesu pañhesu kathaṁkathī bhaveyya, tassa kathaṁkathāpahānūpāyaṁ
dassento āha "kathaṁkathī ñāṇapathāya sikkhe"ti, ñāṇadassanañāṇādhigamanatthaṁ
tisso sikkhā sikkheyyāti vuttaṁ hoti. kiṁkāraṇaṁ? ñatvā pavuttā samaṇena
dhammā. buddhasamaṇena hi ñatvāva dhammā pavuttā nāma, natthi tassa dhammesu
aññāṇaṁ. attano ca 4- ñāṇābhāvena te ajānanto na jāneyya, na
desanādosena, tasmā kathaṁkathī ñāṇapathāya sikkhe, ñatvā pavuttā samaṇena dhammāti.
[876-7] sātaṁ asātañca kutonidānāti ettha sātāsātanti
sukhadukkhavedanā eva adhippetā. na bhavanti heteti na bhavanti ete. vibhavaṁ bhavañcāpi
yametamatthaṁ, etaṁ me pabrūhi yatonidānanti sātāsātānaṁ vibhavaṁ bhavañca etampi
yaṁ atthaṁ liṅgabyatyā ettha katā. 5- idaṁ pana vuttaṁ hoti:- sātāsātānaṁ
vibhavo bhavo cāti yo esa attho, etaṁ me pabrūhi yatonidānanti. ettha ca
sātāsātānaṁ vibhavabhavavatthukā vibhavabhavadiṭṭhiyo eva vibhavabhavāti atthato 6- veditabbo.
tathā hi imassa pañhassa vissajjanapakkhe "bhavadiṭṭhipi phassanidānā, vibhavadiṭṭhipi
phassanidānā"ti niddese 7- vuttaṁ. itonidānanti phassanidānaṁ.

footnote: 1 khußēáahā. 29/470/319 (syā) 2 chaßēéa. uppatti
footnote: 3 khußēáahā. 29/320-1 (syā) 4 chaßēéa. pana 5 chaßēéa.,i. liṅgabyattayo ettha kato
6 ka. attho 7 khußēáahā. 29/329-30 (syā)

page number: 394

[878] kismiṁ vibhūte na phusanti phassāti kismiṁ vītivatte cakkhusamphassādayo
pañca phassā na phusanti.
[879] nāmañca rūpañca paṭiccāti sampayuttakanāmaṁ vatthārammaṇarūpañca
paṭicca. rūpe vibhūte na phusanti phassāti rūpe vītivatte pañca phassā na
phusanti.
[880] kathaṁsametassāti kathaṁpaṭipannassa. vibhoti rūpanti rūpaṁ vibhavanti,
na bhaveyya vā. sukhaṁ dukkhañcāti iṭṭhāniṭṭhaṁ rūpameva pucchati.
[881] na saññasaññīti yathāsametassa vibhoti rūpaṁ, so pakatisaññāya
saññīpi na hoti. na visaññasaññīti visaññāyapi virūpāya saññāya saññī na
hoti ummattako vā khittacitto vā. nopi asaññīti saññāvirahitopi na hoti
nirodhasamāpanno vā asaññasatto vā. na vibhūtasaññīti "sabbaso rūpasaññāṇan"ti-
ādinā 1- nayena samatikkantasaññīpi na hoti arūpajjhānalābhī. evaṁsametassa
vibhoti rūpanti etasmiṁ saññasaññitādibhāve aṭhatvā yadetaṁ vuttaṁ "so evaṁ
samāhite citte .pe. ākāsānañcāyatanasamāpattipaṭilābhatthāya cittaṁ abhinīharatī"ti,
evaṁsametassa arūpamaggasamaṅgino 2- vibhoti rūpaṁ. saññānidānā hi papañcasaṅkhāti
evaṁ paṭipannassāpi yā saññā, taṁnidānā taṇhādiṭṭhipapañcā appahīnā eva
hontīti dasseti.
[882-3] ettāvataggaṁ nu vadanti heke, yakkhassa suddhiṁ idha paṇḍitāse.
udāhu aññampi vadanti ettoti ettāvatā nu idha paṇḍitā samaṇabrāhmaṇā
aggaṁ suddhiṁ sattassa vadanti, udāhu aññampi etto arūpasamāpattito adhikaṁ
vadantīti pucchati. ettāvataggampi vadanti heketi eke sassatavādā samaṇabrāhmaṇā

footnote: 1 abhi.saṁ. 34/273/82, abhi.vi. 35/602/316 2 ka. arūpasamāpattilābhino

page number: 395

paṇḍitamānino ettāvatāpi aggaṁ suddhiṁ vadanti. tesaṁ paneke samayaṁ vadantīti
tesaṁyeva eke ucchedavādā samayaṁ ucchedaṁ vadanti. anupādisese kusalāvadānāti
anupādisesakusalavādā samānā.
[884] ete ca ñatvā upanissitāti ete ca diṭṭhigatike
sassatucchedadiṭṭhiyo nissitāti ñatvā. Ñatvā munī nissaye so vimaṁsīti nissayeva
ñatvā 1- so vīmaṁsī paṇḍito buddhamuni. Ñatvā vimuttoti dukkhāniccādito
dhamme ñatvā vimutto. bhavābhavāya na sametīti punappunaṁ upapattiyā na
samāgacchatīti arahattanikūṭena desanaṁ niṭṭhāpesi. desanāpariyosāne purābhedasutte
vuttasadisoyevābhisamayo ahosīti.
paramatthajotikāya khuddakaṭṭhakathāya
suttanipātaṭṭhakathāya
kalahavivādasuttavaṇṇanā niṭṭhitā.
---------------------
12. cūḷabyūhasuttavaṇṇanā
[885-6] sakaṁ sakaṁ diṭṭhiparibbasānāti cūḷabyūhasuttaṁ. kā uppatti?
idampi tasmiṁyeva mahāsamaye "sabbepīme diṭṭhigatikā `sādhurūpamhā'ti bhaṇanti,
kiṁ nu kho sādhurūpāvime attanoyeva diṭṭhiyā patiṭṭhahanti, udāhu aññampi
diṭṭhiṁ gaṇhantī"ti uppannacittānaṁ ekaccānaṁ devatānaṁ tamatthaṁ pakāsetuṁ
purimanayeneva nimmitabuddhena attānaṁ pucchāpetvā vuttaṁ.
tattha ādito dvepi gāthā pucchāgāthāyeva. tāsu sakaṁ sakaṁ
diṭṭhiparibbasānāti attano attano diṭṭhiyā vasamānā. viggayha nānā kusalā vadantīti
diṭṭhibalavaggāhaṁ gahetvā, tattha "kusalāmhā"ti paṭijānamānā puthu puthu vadanti,

footnote: 1 chaßēéa.,i. nissaye ca ñatvā

page number: 396

ekaṁ na vadanti. yo evaṁ jānāti sa vedi dhammaṁ, idaṁ paṭikkosamakevalī soti
tañca diṭṭhiṁ sandhāya yo evaṁ jānāti, so dhammaṁ vedi. 1- idaṁ pana paṭikkosanto
hīno hotīti vadanti. bāloti hīno. akkusaloti avidvā.
[887-8] idāni tisso vissajjagāthā honti. tā purimaḍḍhena
vuttamatthaṁ pacchimaḍḍhena paṭibyūhetvā ṭhitā. tena byūhena uttarasuttato
ca appakattā idaṁ suttaṁ "cūḷabyūhan"ti nāmaṁ labhi. 2- tattha parassa ce dhammanti
parassa diṭṭhiṁ. sabbeva 3- bālāti evaṁ sante sabbe ime bālā hontīti
adhippāyo. kiṁkāraṇaṁ? sabbevime diṭṭhiparibbasānāti, sandiṭṭhiyā ceva na
vīvadātā. saṁsuddhapaññā kusalā mutimāti sakāya diṭṭhiyā na vivadātā na
vodātā saṅkiliṭṭhāva samānā saṁsuddhapaññā ca kusalā ca suddhapaññā ca kusalā
ca mutimanto ca te honti ce. atha vā "sandiṭṭhiyā ce pana vīvadātā"tipi
pāṭho. tassattho:- sakāya pana diṭṭhiyā vodātā saṁsuddhapaññā kusalā
mutimanto honti ce. na tesaṁ kocīti evaṁ sante tesaṁ ekopi nihīnapañño 4-
na hoti. kiṁkāraṇaṁ? diṭṭhi hi tesampi tathā samattā, yathā itaresanti.
[889] na vāhametanti gāthāya saṅkhepattho 5- :- yaṁ te mithu dve
dve janā aññamaññaṁ "bālā"ti ahu, ahaṁ etaṁ tathiyaṁ tacchanti 6- vā neva
brūmi. kiṁkāraṇaṁ? yasmā sabbe te sakaṁ sakaṁ diṭṭhiṁ "idameva saccaṁ
moghamaññan"ti akaṁsu. tena ca kāraṇena paraṁ "bālo"ti dahanti. ettha ca
"tathiyan"ti "kathivan"ti dvepi pāṭhā. 7-
[890] yamāhūti pucchāgāthāya yaṁ diṭṭhisaccaṁ tathiyanti 8- eke āha.

footnote: 1 ka. vedayati 2 chaßēéa. labhati 3 ka. sabbevime
footnote: 4 chaßēéa. hīnapañño 5 ka. sambandho 6 ka. tathivanti tacchaṁ
footnote: 7 ka. dvidhāpi pāṭho 8 ka. yanti diṭṭhisaccaṁ tathivanti

page number: 397

[891] ekaṁ hi saccanti vissajjanagāthāya ekaṁ saccaṁ nirodho maggo
vā. yasmiṁ pajā no vivade pajānanti yamhi sacce pajānanto pajā no
vivadeyya. sayaṁ thunantīti attanā vadanti.
[892] kasmā nūti pucchāgāthāya pavādiyāseti vādino. udāhu te
takkamanussarantīti te vādino udāhu attano takkamattaṁ anugacchanti.
[893] nahevāti vissajjanagāthāya aññatra saññāya niccānīti ṭhapetvā
saññāmattena niccanti gahitaggahaṇāni. takkañca diṭṭhīsu pakappayitvāti attano
micchāsaṅkappamattaṁ diṭṭhīsu janetvā. yasmā pana diṭṭhīsu vitakkaṁ janentā
diṭṭhiyopi janenti, tasmā niddese 1- vuttaṁ "diṭṭhigatāni janenti
sañjanentī"tiādi.
[894-5] idāni evaṁ nānāsaccesu asantesu takkamattamanussarantānaṁ
diṭṭhigatikānaṁ vippaṭipattiṁ dassetuṁ "diṭṭhe sutetiādikā gāthāyo abhāsi. tattha
diṭṭheti diṭṭhaṁ, diṭṭhasuddhinti 2- adhippāyo. esa nayo sutādīsu. ete ca
nissāya vimānadassīti ete diṭṭhidhamme nissayitvā suddhibhāvasaṅkhātaṁ vimānaṁ
asammānaṁ passantopi. vinicchaye ṭhatvā pahassamāno, bālo paro akkusaloti
cāhāti evaṁ vimānadassīpi tasmiṁ diṭṭhivinicchaye ṭhatvā tuṭṭhijāto hāsajāto
hutvā "paro hīno ca avidvā cā"ti evaṁ vadatiyeva. evaṁ sante yenevāti gāthā.
tattha sayamattanāti sayameva attānaṁ. vimānetīti garahati. tadeva pāvāti tadeva vacanaṁ
diṭṭhiṁ vadati, taṁ vā puggalaṁ.
[896] atisāradiṭṭhiyāti gāthāyattho:- so evaṁ tāya lakkhaṇātisāriniyā
atisāradiṭṭhiyā samatto puṇṇo uddhumāto, tena ca diṭṭhimānena samatto

footnote: 1 khußēáahā. 29/562/355 (syā) 2 ka. diṭṭhisuddhīti

page number: 398

"paripuṇṇo ahaṁ kevalī"ti evaṁ paripuṇṇamānī sayameva attānaṁ manasā "ahaṁ
paṇḍito"ti abhisiñcati. kiṁkāraṇaṁ? diṭṭhī hi sā tassa tathā samattāti.
[897] parassa ceti gāthāya sambandho attho ca:- kiñca bhiyyo?
yo so vinicchaye ṭhatvā pahassamāno "bālo paro akkusalo"ti cāha, tassa
parassa ce hi vacasā so tena vuccamāno nihīno hoti, tumo sahā hoti
nihīnapañño, sopi teneva saha nihīnapañño hoti. sopi hi naṁ 1- "bālo"ti
vadati. athassa vacanaṁ appamāṇaṁ, so pana sayameva vedagū ca dhīro ca hoti.
evaṁ sante na koci bālo samaṇesu atthi. sabbepi hi te attano icchāya
paṇḍitā.
[898] aññaṁ itoti gāthā sambandho attho ca:- "atha ce sayaṁ
vedagū hoti dhīro, na koci bālo samaṇesu atthī"ti evaṁ hi vuttepi siyā
kissaci "kasmā"ti. tattha vuccate:- yasmā aññaṁ ito yābhivadanti dhammaṁ
aparaddhā suddhimakevalī te, evampi titthyā puthuso vadanti, ye ito aññaṁ
diṭṭhiṁ abhivadanti, ye aparaddhā viraddhā suddhimaggaṁ, akevalino ca teti evaṁ
puthutitthiyā yasmā vadantīti vuttaṁ hoti. kasmā panevaṁ vadantīti ce?
sandiṭṭhirāgena hi tayābhirattā, 2- yasmā sakena diṭṭhirāgena abhirattāti
vuttaṁ hoti.
[899-900] evaṁ abhirattā ca:- idheva suddhinti gāthā. tattha
sakāyaneti sakamagge. daḷhaṁ vadānāti daḷhavādā. evañca daḷhavādesu tesu
yo koci titthiyo sakāyena vāpi daḷhaṁ vadāno kamettha bāloti paraṁ daheyya,
saṅkhepato tattha sassatucchedasaṅkhāte vitthārato vā

footnote: 1 ka. nihīnaṁ 2 chaßēéa.,i. tebhirattā

page number: 399

natthikaissarakāraṇaniyatādibhede sake āyatane "idameva saccan"ti daḷhaṁ vadāno kaṁ paraṁ
ettha diṭṭhigate "bālo"ti saha dhammena passeyya, nanu sabbopi tassa matena
paṇḍito eva supaṭipanno eva ca. evaṁ sante ca sayameva so
medhagamāvaheyya 1- paraṁ vadaṁ bālamasuddhidhammaṁ, 2- sopi paraṁ "bālo ca asuddhidhammo
ca ayan"ti vadanto attanova kalahaṁ āvaheyya. kasmā? yasmā sabbopi tassa
matena paṇḍito eva supaṭipannoyeva ca.
[901] evaṁ sabbathāpi vinicchaye ṭhatvā sayaṁ pamāya uddhaṁ sa 3-
lokasmiṁ vivādameti, diṭṭhiyaṁ ṭhatvā sayañca satthārādīni nimminitvā so
bhiyyo vivādametīti. evaṁ pana vinicchayesu ādīnavaṁ ñatvā ariyamaggena
hitvāna sabbāni vinicchayāni na medhagaṁ kurute 4- jantu loketi arahattanikūṭena
desanaṁ niṭṭhāpesi. desanāpariyosāne purābhedasutte vuttasadisoyevābhisamayo
ahosīti.
paramatthajotikāya khuddakaṭṭhakathāya
suttanipātaṭṭhakathāya
cūḷabyūhasuttavaṇṇanā niṭṭhitā.
---------------------
13. mahābyūhasuttavaṇṇanā 5-
[902] ye kecimeti mahābyūhasuttaṁ. kā uppatti? idampi tasmiṁyeva
mahāsamaye "kinnu kho ime diṭṭhiparibbasānā viññūnaṁ santikā nindameva
labhanti, udāhu pasaṁsampī"ti uppannacittānaṁ ekaccānaṁ devatānaṁ tamatthaṁ āvikātuṁ
purimanayeneva 6- nimmitabuddhena attānaṁ pucchāpetvā vuttaṁ. tattha anvānayantīti
anu ānayanti, punappunaṁ āharanti.

footnote: 1 ka. medhagaṁ āvaheyya 2 ka. bālaṁ asuddhidhammaṁ, sī. bālaṁ asuddhadhammaṁ 3 ka. so
footnote: 4 chaßēéa. kubbati 5 ka. mahāviyūha... 6 chaßēéa. purimanayena

page number: 400

[903] idāni yasmā te "imameva saccan"ti vadantā diṭṭhigatikavādino
kadāci katthaci katthaci pasaṁsampi labhanti, yaṁ etaṁ pasaṁsāsaṅkhātaṁ vādaphalaṁ, taṁ
appaṁ rāgādīnaṁ samāya samatthaṁ na hoti, ko pana vādo dutiye nindāphale,
tasmā etamatthaṁ dassento imaṁ tāva vissajjanagāthamāha "appaṁ hi etaṁ na
alaṁ samāya, duve vivādassa phalāni brūmī"tiādi. tattha duve vivādassa phalānīti
nindā pasaṁsā ca, jayaparājayādīni vā taṁsabhāgabhūtāni. 1- etampi disvāti
"nindā aniṭṭhā eva, pasaṁsā nālaṁ samāyā"ti tevampi 2- vivādaphale
ādīnavaṁ disvā. khemābhipassaṁ avivādabhūminti avivādabhūmiṁ nibbānaṁ "kheman"ti
passamāno.
[904] evaṁ hi avivadamāno:- yā kācimāti gāthā. tattha sammutiyoti
diṭṭhiyo. puthujjāti puthujjanasambhavā. 3- so upayaṁ kimeyyāti so
upagantabbaṭṭhena upayaṁ rūpādīsu ekampi dhammaṁ kiṁ upeyya, kena vā
kāraṇena upeyya. diṭṭhe sute khantimakubbamānoti diṭṭhasutasuddhīsu pemaṁ
akaronto.
[905] ito bāhirā pana:- sīluttamāti gāthā. tassattho:-
sīlaṁyeva "uttaman"ti maññamānā sīluttamā eke bhonto saṁyamamattena suddhiṁ
vadanti, hatthivatādiñca vataṁ samādāya upaṭṭhitā, idheva diṭṭhiyaṁ assa satthuno
suddhinti bhavūpanītā bhavajjhositā samānā vadanti, apica te kusalā vadānā
"kusalā mayan"ti evaṁvādā.
[906] evaṁ sīluttamesu ca tesu tathā paṭipanno yo koci:-
sace cutoti gāthā. tassattho:- sace tato sīlavatato paravicchandanena vā
anasambhuṇanto vā cuto hoti, so taṁ sīlabbatādikammaṁ puññābhisaṅkhārādikammaṁ

footnote: 1 chaßēéa.,i. taṁsabhāgāni 2 ka. evampi 3 ka. puthusabhāvā

page number: 401

vā virādhayitvā pavedhatī. na kevalañca vedhati, apica kho taṁ sīlabbatasuddhiṁ
pajappatī ca vippalapati patthayatī ca. kimiva? satthāva hīno pavasaṁ gharamhāti,
gharamhā pavasanto satthato hīno yathā taṁ gharaṁ vā satthaṁ vā pattheyyāti.
[907] evaṁ pana sīluttamānaṁ vedhakāraṇaṁ ariyasāvako:- sīlabbataṁ
vāpi pahāya sabbanti gāthā. tattha sāvajjanavajjanti sabbākusalaṁ lokiyakusalañca.
etaṁ suddhiṁ asuddhinti apatthayānoti pañcakāmaguṇādibhedaṁ etaṁ suddhiṁ
akusalādibhedaṁ asuddhiñca apatthayamāno. virato careti suddhiyā asuddhiyā ca 1-
virato careyya. santimanuggahāyāti diṭṭhiṁ agahetvā.
[908] evaṁ ito bāhirake sīluttame saṁyamena visuddhivāde tesaṁ
vighātaṁ sīlabbatappahāyino arahato ca paṭipattiṁ dassetvā idāni aññathāpi
suddhivāde bāhirake dassento "tamūpanissāyā"ti gāthamāha. tassattho:-
santaññepi samaṇabrāhmaṇā, te jigucchitaṁ amarantapaṁ vā diṭṭhasuddhiādīsu vā
aññataraññataraṁ upanissāya akiriyadiṭṭhiyā vā uddhaṁsarā hutvā bhavābhavesu
avītataṇhāse suddhimanutthunanti vadanti kathentīti.
[909] evaṁ tesaṁ avītataṇhānaṁ suddhiṁ anutthunantānaṁ yopi
suddhippattameva attānaṁ maññeyya, tassapi avītataṇhattā bhavābhavesu taṁ taṁ vatthuṁ
patthayamānassa hi jappitāni punappunaṁ hontiyevāti adhippāyo. taṇhā hi
āsevitā taṇhaṁ vaḍḍhayateva. na kevalañca jappitāni, pavedhitaṁ vāpi pakappitesu,
taṇhādiṭṭhīhi cassa pakappitesu vatthūsu pavedhitampi hotīti vuttaṁ hoti.
bhavābhavesu pana vītataṇhattā āyatiṁ cutūpapāto idha yassa natthi, sa kena
vedheyya kuhiñci 2- jappeti ayametissā gāthāya sambandho. sesaṁ niddese
vuttanayameva.

footnote: 1 ka. suddhāsuddhiyā ca 2 chaßēéa. kuhiṁva

page number: 402

[910-11] yamāhūti pucchāgāthā. idāni yasmā ekopi ettha
vādo sacco natthi, kevalaṁ diṭṭhimattakena hi te vadanti, tasmā tamatthaṁ
dassento "sakañhī"ti idaṁ tāva vissajjanagāthamāha. tattha sammutinti
diṭṭhiṁ. 1-
[912] evametesu sakadhammaṁ paripuṇṇaṁ bruvantesu aññassa pana dhammaṁ
"hīnan"ti vadantesu yassa kassaci:- parassa ce vambhayitena hīnoti
gāthā. tassattho:- yadi parassa ninditakāraṇā hīno bhaveyya, na koci
dhammesu visesi aggo bhaveyya. kiṁkāraṇaṁ? puthū hi aññassa vadanti dhammaṁ,
nihīnato sabbeva te samhi daḷhaṁ vadānā sakadhamme daḷhavādā eva.
[913] kiñca bhiyyo:- saddhammapūjāti gāthā. tassattho:- te ca
titthiyā yathā pasaṁsanti sakāyanāni, 2- saddhammapūjāpi nesaṁ tatheva vattati. te
hi ativiya satthārādīni sakkaronti. tattha yadi te pamāṇā siyuṁ, evaṁ sante
sabbeva vādā tathiyā 3- bhaveyyuṁ. kiṁkāraṇaṁ? suddhī hi nesaṁ paccattameva,
na sā aññatra sijjhati, nāpi paramatthato, attani diṭṭhiggāhamattameva hi taṁ
tesaṁ parappaccayaneyyabuddhīnaṁ.
[914] yo pana 4- viparīto bāhitapāpattā brāhmaṇo, tassa:-
na brāhmaṇassa paraneyyamatthīti gāthā. tassattho:- brāhmaṇassa hi "sabbe
saṅkhārā aniccā"tiādinā 5- nayena sudiṭṭhattā parena netabbaṁ ñāṇaṁ natthi,
diṭṭhidhammesu "idameva saccan"ti vinicchinitvā samuggahītampi natthi. kiṁkāraṇā 6-

footnote: 1 ka. sakanti sakadiṭṭhiṁ 2 ka. sakāni āyatanāni
footnote: 3 ka. athikā 4 chaßēéa. vā pana
footnote: 5 khuḍha. 25/277/64 6 chaßēéa. taṁkāraṇaṁ

page number: 403

so diṭṭhikalahāni atīto, na ca so seṭṭhato passati dhammamaññaṁ aññatra
satipaṭṭhānādīhi.
[915] jānāmīti gāthāya sambandho attho ca:- evaṁ 1- tāva
paramatthabrāhmaṇo na hi seṭṭhato passati dhammamaññaṁ, aññe pana titthiyā
paracittañāṇādīhi jānantā passantāpi "jānāmi passāmi tatheva etan"ti
evaṁ vadantāpi ca diṭṭhiyā suddhiṁ paccenti. kasmā? yasmā etesu ekopi
addakkhi ce addasa cepi tena paracittañāṇādinā yathābhūtamatthaṁ, kiñhi tumassa
tena tassa 2- tena dassanena kiṁ kataṁ, kiṁ dukkhapariññā sādhitā, udāhu
samudayappahānādīnaṁ aññataraṁ, yato sabbathāpi atikkamitvā ariyamaggaṁ te
titthiyā aññeneva vadanti suddhiṁ, atikkamitvā vā te titthiye buddhādayo
aññeneva vadanti suddhinti.
[916] passaṁ naroti gāthāya sambandho attho ca:- kiñca bhiyyo?
yvāyaṁ paracittañāṇādīhi addakkhi, so passaṁ naro dakkhati 3- nāmarūpaṁ, na
tato paraṁ, disvāna vā ñassati tānimeva nāmarūpāni niccato sukhato vā,
nāññathā, so evaṁ passanto kāmaṁ bahuṁ passatu appakaṁ vā nāmarūpaṁ
niccato sukhato ca, athassa ca evarūpena dassanena na hi tena suddhiṁ kusalā
vadantīti.
[917] nivissavādīti gāthāya sambandho attho ca:- tena ca dassanena
suddhiyā asatiyāpi yo "jānāmi passāmi tatheva etan"ti evaṁ nivissavādī,
etaṁ vā dassanaṁ paṭicca diṭṭhiyā suddhiṁ paccento "idameva saccan"ti evaṁ
nivissavādī, so subbinayo na hoti taṁ tathā pakappitaṁ abhisaṅkhataṁ diṭṭhi

footnote: 1 sī.,i.,ma. ettāvatā ca 2 ka. bhavaṁ 3 sī.,i.ßēéa. dakkhiti

page number: 404

purekkharāno. so hi yaṁ satthārādiṁ 1- nissito, tattheva subhaṁ vadāno suddhiṁ
vado, "parisuddhavādo parisuddhadassano vā ahan"ti attānaṁ maññamāno
tattha tathaddasā so, tatatha sakāya diṭṭhiyā aviparītameva so addasa.
yathā sā diṭṭhi pavattati, tatheva naṁ addasa, na aññathā passituṁ icchatīti
adhippāyo.
[918] evaṁ pakappitaṁ diṭṭhiṁ purekkharānesu titthiyesu:- na brāhmaṇo
kappamupeti saṅkhanti 2- gāthā. tattha saṅkhanti 2- saṅkhāya, jānitvāti attho. napi
ñāṇabandhūti samāpattiñāṇādinā akatataṇhādiṭṭhibandhu. tattha viggaho:- nāpi
assa ñāṇena kato bandhu atthīti napi ñāṇabandhu. sammutiyoti diṭṭhisammutiyo.
puthujjāti puthujjanasabhāvā. uggahaṇanti maññeti 3- uggahaṇanti aññe, aññe
tā sammutiyo uggaṇhantīti vuttaṁ hoti.
[919] kiñca bhiyyo:- vissajja ganthānīti gāthā. tattha anuggahoti
uggahaṇavirahito, so hi 4- nāssa uggahoti anuggaho, na vā uggaṇhātīti
anuggaho.
[920] kiñca bhiyyo:- so evarūpo:- pubbāsaveti gāthā. tattha
pubbāsaveti atītarūpādīni ārabbha uppajjamānadhamme kilese. naveti
paccuppannarūpādīni ārabbha uppajjamānadhamme. na chandagūti chandādivasena na gacchati.
anattagarahīti katākatavasena attānaṁ agarahanto.
[921] evaṁ anattagarahī ca:- sa sabbadhammesūti gāthā. tattha sa
sabbadhammesūti dvāsaṭṭhidiṭṭhidhammesu "yaṁ kiñci diṭṭhaṁ vā"ti evampabhedesu.
pannabhāroti patitabhāro. na kappetīti na kappiyo, duvidhampi kappaṁ na karotīti

footnote: 1 ka. satthāraṁ 2 chaßēéa. saṅkhāti
footnote: 3 sī., i. uggaṇhantamaññeti 4 chaßēéa.,i. pi

page number: 405

attho. nūparatoti puthujjanakalyāṇasekkhā viya uparatisamaṅgīpi na hoti. na
patthiyoti nittaṇho. taṇhā hi patthiyatīti patthiyā, nāssa patthiyāti na
patthiyoti. sesaṁ tattha tattha pākaṭamevāti na vuttaṁ. evaṁ arahattanikūṭena desanaṁ
niṭṭhāpesi, desanāpariyosāne purābhedasutte vuttasadiso evābhisamayo ahosīti.
paramatthajotikāya khuddakaṭṭhakathāya
suttanipātaṭṭhakathāya
mahābyūhasuttavaṇṇanā niṭṭhitā.
---------------------
14. tuvaṭakasuttavaṇṇanā
[922] pucchāmi tanti tuvaṭakasuttaṁ. kā uppatti? idampi tasmiṁyeva
mahāsamaye "kā nu kho arahattappattiyā paṭipattī"ti uppannacittānaṁ ekaccānaṁ
devatānaṁ tamatthaṁ pakāsetuṁ purimanayeneva nimmitabuddhena attānaṁ pucchāpetvā
vuttaṁ.
tattha ādigāthāya tāva pucchāmīti ettha adiṭṭhajotanādivasena 1- pucchā
vibhajitā. 2- ādiccabandhunti ādiccassa gottabandhuṁ. vivekaṁ santipadañcāti
vivekañca 3- santipadañca. kathaṁ disvāti kena kāraṇena disvā, kathaṁ pavattadassano 4-
hutvāti vuttaṁ hoti.
[923] atha bhagavā yasmā yathā passanto kilese uparundhati, tathā
pavattadassano hutvā parinibbāti, tasmā tamatthaṁ āvikaronto nānappakārena
taṁ devaparisaṁ kilesappahāne niyojento "mūlaṁ papañcasaṅkhāyā"ti ārabhitvā
pañca gāthā abhāsi.

footnote: 1 ka. diṭṭhasaṁsandanādivasena 2 ka. visajjitā
footnote: 3 ka. vivekatthaṁ ca 4 ka. pavattadassī

page number: 406

tattha ādigāthāya tāva saṅkhepattho:- papañcāti saṅkhātattā papañcā
eva papañcasaṅkhā. tassā avijjādayo kilesā mūlaṁ, taṁ papañcasaṅkhāya mūlaṁ
asmīti pavattamānañca sabbaṁ mantāya uparundhe. yā kāci ajjhattaṁ taṇhā
uppajjeyyuṁ, tāsaṁ vinayā sadā sato sikkhe, upaṭṭhitassati hutvā sikkheyyāti.
[924] evaṁ tāva paṭhamagāthāya eva tisikkhāyuttaṁ desanaṁ arahattanikūṭena
desetvā puna mānappahānavasena desetuṁ 1- "yaṁ kiñcī"ti gāthamāha. tattha
yaṁ kiñci dhammamabhijaññā ajjhattanti yaṁ kiñci uccākulīnatādikaṁ attano guṇaṁ
jāneyya. atha vāpi bahiddhāti atha vā bahiddhāpi ācariyupajjhāyānaṁ vā guṇaṁ
jāneyya. na tena thāmaṁ 2- kubbethāti tena guṇena thāmaṁ 3- na kareyya.
[925] idānissa akaraṇavidhiṁ dassento "seyyo na tenā"ti
gāthamāha. tassattho:- teneva 4- mānena "seyyohan"ti vā "nīcohan"ti vā
"sarikkhohan"ti vāpi na maññeyya, tehi ca uccākulīnatādīhi guṇehi puṭṭho
anekarūpehi "ahaṁ uccākulā pabbajito"tiādinā nayena attānaṁ vikappento
na tiṭṭheyya.
[926] evaṁ mānappahānavasenapi desetvā idāni sabbakilesūpasamavasenapi
dassetuṁ "ajjhattamevā"ti gāthamāha. tattha ajjhattamevupasameti attani
eva rāgādisabbakilese upasameyya. na aññato bhikkhu santimeseyyāti
ṭhapetvāva 5- satipaṭṭhānādīni aññena upāyena santiṁ na pariyeseyya. kuto
nirattaṁ vāti nirattaṁ 6- kuto eva.

footnote: 1 ka. dassetuṁ 2 sī.,ka. mānaṁ
footnote: 3 ka. mānaṁ 4 chaßēéa.,i. tena ca
footnote: 5 chaßēéa.,i. ṭhapetvā ca 6 chaßēéa. nirattā vāti nirattā

page number: 407

[927] idāni ajjhattaṁ upasantassa khīṇāsavassa tādibhāvaṁ dassento
"majjhe yathā"ti gāthamāha. tassattho:- yathā mahāsamuddassa 1- uparimaheṭṭhimabhāgānaṁ
vemajjhasaṅkhāte catuyojanasahassappamāṇe majjhe pabbatantare ṭhitassa
vā majjhe samuddassa ūmi na jāyati, ṭhitova so hoti avikampamāno, evaṁ
anejo 2- khīṇāsavo lābhādīsu ṭhito assa avikampamāno, so tādiso
rāgādiussadaṁ bhikkhu na kareyya kuhiñcīti
[928] idāni etaṁ arahattanikūṭena desitaṁ dhammadesanaṁ
abbhanumodanto tassa ca arahattassa ādipaṭipadaṁ pucchanto nimmitabuddho "akittayī"ti
gāthamāha. tattha akittayīti ācikkhi. vivaṭacakkhūti vivaṭehi anāvaraṇehi pañcahi
cakkhūhi samannāgato. sakkhidhammanti sayaṁ abhiññātaṁ attapaccakkhaṁ dhammaṁ.
parissayavinayanti parissayavinayanaṁ. 3- paṭipadañca vadehīti idāni paṭipattiṁ ca 4-
vadehi. bhaddanteti "bhaddaṁ tava atthū"ti bhagavantaṁ ālapanto āha. atha vā
bhaddaṁ sundaraṁ tava paṭipadaṁ 5- vadehītipi vuttaṁ hoti. pātimokkhaṁ atha vāpi
samādhinti tameva paṭipadaṁ bhinditvā pucchati. paṭipadanti etena vā maggaṁ
pucchati, itarehi sīlaṁ samādhiñca pucchati.
[929-30] athassa bhagavā yasmā indriyasaṁvaro sīlassa rakkhā, yasmā
vā iminānukkamena desiyamānā ayaṁ desanā tāsaṁ devatānaṁ sappāyā, tasmā
indriyasaṁvarato pabhuti paṭipadaṁ dassento "cakkhūhī"tiādimāraddho. tattha cakkhūhi
neva lolassāti adiṭṭhadakkhitabbādivasena cakkhūhi lolo nevassa. gāmakathāya

footnote: 1 ka. samuddassa mahāsamuddassa 2 ka. aneñjo
footnote: 3 ka. parissayavināsanaṁ 4 chaßēéa.,i. casaddo na dissati 5 ka. paṭirūpaṁ

page number: 408

āvaraye sotanti tiracchānakathāto sotaṁ āvareyya. phassenāti rogaphassena.
bhavañca nābhijappeyyāti tassa phassassa vinodanatthāya kāmabhavādibhavañca na
pattheyya. bheravesu ca na sampavedheyyāti tassa phassassa paccayabhūtesu
sīhabyagghādīsu bheravesu ca na sampavedheyya, avasesesu vā ghānindriyamanindriya-
visayesu nappavedheyya. evaṁ paripūro indriyasaṁvaro vutto hoti. purimehi vā
indriyasaṁvaraṁ dassetvā iminā "araññe vasatā bheravaṁ disvā vā sutvā vā
na vedhitabban"ti dasseti.
[931] laddhā na sannidhiṁ kayirāti etesaṁ annādīnaṁ yaṁ kiñci dhammena
labhitvā "araññe ca senāsane vasatā sadā dullabhan"ti cintetvā sannidhiṁ
na kareyya.
[932] jhāyī na pādalolassāti jhānābhirato ca na pādalolo assa.
virame kukkuccā 1- nappamajjeyyāti hatthakukkuccādikukkuccaṁ vinodeyya,
sakkaccakāritāya cettha nappamajjeyya.
[933] tandiṁ māyaṁ hassaṁ khiḍḍanti ālasiyañca māyañca hassañca
kāyikacetasikakhiḍḍañca. savibhūsanti saddhiṁ vibhūsāya.
[934-7] āthabbaṇanti āthabbaṇikamantappayogaṁ. supinanti supinasatthaṁ.
lakkhaṇanti maṇilakkhaṇādiṁ. no vidaheti nappayojeyya. virutañcāti migādīnaṁ
vassitaṁ. pesuṇiyanti pesuññaṁ. kayavikkayeti pañcahi sahadhammikehi saddhiṁ
vañcanāvasena vā udrayapatthanāvasena 2- vā na tiṭṭheyya. upavādaṁ bhikkhu na
kareyyāti upavādakare kilese anibbattento attani parehi samaṇabrāhmaṇehi
upavādaṁ na janeyya. gāme ca nābhisajjeyyāti gāme ca gihisaṁsaggādīhi

footnote: 1 ka. kukkuccaṁ 2 chaßēéa. udayu....

page number: 409

nābhisajjeyya. lābhakamyā janaṁ na lapayeyyāti lābhakāmatāya janaṁ nālapeyya.
payuttanti cīvarādīhi sampayuttaṁ, tadatthaṁ vā payojitaṁ.
[938-9] mosavajje na nīyethāti musāvāde na nīyetha. jīvitenāti
jīvikāya. sutvā rusito bahuṁ vācaṁ, samaṇānaṁ vā puthujanānanti 1- rusito
ghaṭṭito parehi tesaṁ samaṇānaṁ vā khattiyādibhedānaṁ vā aññesaṁ puthujanānaṁ 1-
bahumpi aniṭṭhavācaṁ sutvā. nappaṭivajjāti na paṭivadeyya. kiṁkāraṇaṁ? na hi
santo paṭisenikaronti.
[940] etañca dhammamaññāyāti sabbametaṁ yathāvuttaṁ dhammaṁ ñatvā
vicinanti vicinanto. santīti nibbutiṁ ñatvāti nibbutiṁ rāgādīnaṁ santīti ñatvā.
[941] kiṁkāraṇā nappamajjeiti ce:- abhibhū hi soti gāthā. tattha
abhibhūti rūpādīnaṁ abhibhavitā. anabhibhūtoti tehi anabhibhūto. sakkhidhammamanītihamadassīti
paccakkhameva anītihaṁ dhammamaddakkhi. sadā namassamanusikkheti sadā namassanto
tisso sikkhāyo sikkheyya. sesaṁ sabbattha pākaṭameva.
kevalaṁ pana ettha "cakkhūhi neva lolo"tiādīhi indriyasaṁvaro, "annānamatho
pānānan"tiādīhi sannidhipaṭikkhepamukhena paccayapaṭisevanasīlaṁ, methunamosavajja-
pesuṇiyādīhi pātimokkhasaṁvarasīlaṁ, "āthabbaṇaṁ supinaṁ lakkhaṇan"tiādīhi ājīva-
pārisuddhisīlaṁ, "jhāyī assā"ti iminā samādhi, "vicinaṁ bhikkhū"ti iminā paññā,
"sadā sato sikkhe"ti iminā puna saṅkhepato tissopi sikkhā, "atha āsanesu
sayanesu, appasaddesu bhikkhu vihareyya, niddaṁ na bahulīkareyyā"tiādīhi
sīlasamādhipaññānaṁ upakārāpakārasaṅgaṇhanavinodanāni vuttānīti. evaṁ bhagavā

footnote: 1-1 sī.,ma.,ka. puthuvacanānaṁ

page number: 410

nimmitassa paripuṇṇapaṭipadaṁ vatvā arahattanikūṭena desanaṁ niṭṭhāpesi,
desanāpariyosāne purābhedasutte vuttasadisoyevābhisamayo ahosīti.
paramatthajotikāya khuddakaṭṭhakathāya
suttanipātaṭṭhakathāya
tuvaṭakasuttavaṇṇanā niṭṭhitā.
---------------
15. attadaṇḍasuttavaṇṇanā
[942] attadaṇḍā bhayaṁ jātanti attadaṇḍasuttaṁ. kā uppatti?
yo so sammāparibbājanīyasuttassa uppattiyaṁ vuccamānāya sākiyakoliyānaṁ udakaṁ
paṭicca kalaho saṁvaṇṇito, 1- taṁ ñatvā bhagavā "ñātakā kalahaṁ karonti, handa
ne vāressāmī"ti dvinnaṁ senānaṁ majjhe ṭhatvā imaṁ suttamabhāsi.
tattha paṭhamagāthāyattho:- yaṁ lokassa diṭṭhadhammikaṁ vā samparāyikaṁ vā
bhayaṁ jātaṁ, taṁ sabbaṁ attadaṇḍā bhayaṁ jātaṁ attano duccaritakāraṇā jātaṁ,
evaṁ santepi janaṁ passatha medhagaṁ, 2- imaṁ sākiyādijanaṁ passatha aññamaññaṁ
medhagaṁ hiṁsakaṁ bādhakanti. evantaṁ paṭiviruddhaṁ vippaṭipannaṁ janaṁ paribhāsitvā
attano sammāpaṭipattidassanena tassa saṁvegaṁ janetuṁ āha "saṁvegaṁ kittayissāmi,
yathā saṁvijitaṁ mayā"ti, pubbe bodhisatteneva satāti adhippāyo.
[943] idāni yathānena saṁvijitaṁ, pakāraṁ dassento "phandamānan"ti-
ādimāha. tattha phandamānanti taṇhādīhi 3- kampamānaṁ. appodaketi appaudake.
aññamaññehi byāruddhe disvāti nānāsatte ca 4- aññamaññehi saddhiṁ
viruddhe disvā. maṁ bhayamāvisīti maṁ bhayaṁ paviṭṭhaṁ.

footnote: 1 chaßēéa.,i. vaṇṇito 2 sī.,i. medhakaṁ
footnote: 3 ka. taṇhādiṭṭhīhi 4 ka. nānāmacceva

page number: 411

[944] samantamasāro lokoti nirayaṁ ādiṁ katvā samantato loko
asāro niccasārādirahito. disā sabbā sameritāti sabbā disā aniccatāya
kampitā. icchaṁ bhavanamattanoti attano tāṇaṁ icchanto. nāddasāsiṁ anositanti
kiñci ṭhānaṁ jarādīhi anajjhāvutthaṁ nāddakkhiṁ.
[945] osānetveva byāruddhe, disvā me aratī ahūti yobbaññādīnaṁ
osāne eva antagamake eva vināsake eva jarādīhi byāruddhe āhatacitte
satte disvā arati me ahosi. athettha sallanti atha etesu sattesu
rāgādisallaṁ. hadayanissitanti cittanissitaṁ.
[946] "kathaṁānubhāvaṁ sallan"ti ce:- yena sallena otiṇṇoti
gāthā. tattha disā sabbā vidhāvatīti sabbā duccaritadisāpi puratthimādidisāvidisāpi
dhāvati. tameva sallaṁ abbuyha, na dhāvati na sīdatīti tameva sallaṁ uddharitvā
tā ca disā na dhāvati, caturoghe ca na sīdatīti.
[947] evaṁ mahānubhāvena sallena otiṇṇesvapi ca sattesu:-
tattha sikkhānugīyanti, yāni loke gadhitānīti gāthā. tassattho:- ye loke
pañca kāmaguṇā paṭilābhāya gijjhantīti katvā "gadhitānī"ti vuccanti,
cirakālāsevitattā vā "gadhitānī"ti vuccanti, tattha taṁ nimittaṁ hatthisikkhādikā
anekā sikkhā kathīyanti uggayhanti vā. passatha yāva pamatto vāyaṁ loko, yato
paṇḍito kulaputto tesu vā gadhitesu vā sikkhāsu adhimutto na siyā,
aññadatthuṁ aniccādidassanena nibbijja sabbaso kāme attano nibbānameva sikkheti.
[948] idāni yaṁ 1- sikkhitabbaṁ, taṁ dassento "sacco siyā"tiādimāha.
tattha saccoti vācāsaccena ñāṇasaccena maggasaccena ca samannāgato.
rittapesuṇoti pahīnapesuṇo. vevicchanti macchariyaṁ.

footnote: 1 chaßēéa.,i. yathā nibbānāya

page number: 412

[949] niddaṁ tandiṁ sahe thīnanti pacalāyikañca kāyālasiyañca cittālasiyañcāti
ime tayo dhamme abhibhaveyya. nibbānamanasoti nibbānaninnacitto.
[950-51] sāhasāti rattassa rāgacariyādibhedā sāhasakaraṇā. purāṇaṁ
nābhinandeyyāti atītarūpādiṁ nābhinandeyya. naveti paccuppanne. hiyyamāneti
vinassamāne. ākāsaṁ na sito siyāti taṇhānissito na bhaveyya. taṇhā hi
rūpādīnaṁ ākāsanato "ākāso"ti vuccati.
[952] "kiṁkāraṇā ākāsaṁ na sito siyā"ti ce:- "ahaṁ hi imaṁ
gedhaṁ brūmī"ti 2- gāthā. tassattho:- ahañhi imaṁ ākāsasaṅkhātaṁ 2- taṇhaṁ
rūpādīsu gijjhanato 3- gedhaṁ brūmi "gedho"ti vadāmi. kiñca bhiyyo:- avahananaṭṭhena
"ogho"ti ca ājavanaṭṭhena "ājavan"ti ca "idaṁ mayhaṁ, idaṁ mayhan"ti
jappakāraṇato "jappanan"ti ca dummuñcanaṭṭhena "ārammaṇan"ti ca kampanakaraṇena
"pakampanan"ti ca brūmi, esā ca lokassa palibodhaṭṭhena duratikkamanīyaṭṭhena
ca kāmapaṅko duraccayoti. "ākāsaṁ na sito siyā"ti evaṁ vutte vā "kimetaṁ
ākāsan"ti ce? gedhaṁ brūmīti. evampi tassā gāthāya sambandho veditabbo.
tattha padayojanā:- ākāsanti gedhaṁ brūmīti. tathā yvāyaṁ mahoghoti vuccati
taṁ brūmi, ājavaṁ brūmi, jappanaṁ brūmi, 4- ārammaṇaṁ brūmi, 4- pakampanaṁ brūmi
yvāyaṁ sadevake loke kāmapaṅko duraccayo, taṁ brūmi. 5-
[953] evametaṁ gedhādipariyāyaṁ ākāsaṁ anissito:- saccā avokkammāti
gāthā. tassattho:- pubbe vuttā tividhāpi saccā avokkamma moneyyappattiyā
munīti saṅkhyaṁ gato nibbānathale tiṭṭhati brāhmaṇo, sa ve evarūpo sabbāni
āyatanāni nissajjitvā "santo"ti vuccatīti.

footnote: 1 chaßēéa. gedhaṁ brūmīti 2 ka. ākāsasaṅkhyaṁ 3 ka. rūpādinaṁ ākāsanato
footnote: 4-4 chaßēéa. ime pāṭhā na dissanti 5 chaßēéa. brūmīti

page number: 413

[954] kiñca bhiyyo:- sa ve vidvāti gāthā. Ñatvā dhammanti
aniccādinayena saṅkhatadhammaṁ ñatvā. sammā so loke iriyānoti
asammāiriyanakarānaṁ kilesānaṁ pahānā sammā so loke iriyamāno.
[955] evaṁ apihento ca:- yodha kāmeti gāthā. tattha saṅganti
sattavidhaṁ saṅgañca yo accatari. nājjhetīti nābhijjhati. 1-
[956] tasmā tumhesupi yo evarūpo hotumicchati, taṁ vadāmi:-
yaṁ pubbeti gāthā. tattha yaṁ pubbeti atīte saṅkhāre ārabbha uppajjanadhammaṁ
kilesajātaṁ atītakammañca. pacchā te māhu kiñcananti anāgatepi saṅkhāre
ārabbha uppajjanadhammaṁ rāgādikiñcanamāhu. majjhe ce no gahessasīti
paccuppannarūpādidhammepi na gahessasi ce.
[957] evaṁ "upasanto carissasī"ti arahattappattiṁ dassetvā idāni
arahato thutivasena ito parā gāthāyo abhāsi. tattha sabbasoti gāthāya
mamāyitanti mamattakaraṇaṁ, mama "idan"ti gahitaṁ vā vatthu. asatā ca na socatīti
avijjamānakāraṇā asātakāraṇā na socati. na jiyyatīti jaraṁ nādhigacchati. 2-
[958-9] kiñca bhiyyo:- yassa natthīti gāthā. tattha kiñcananti
kiñci rūpādidhammajātaṁ. kiñca bhiyyo:- anuṭṭhurīti 3- gāthā. tattha anuṭṭhurīti 3-
anussukī. 4- "anuddharī"tipi 5- keci vadanti. 6- sabbadhī samoti sabbattha samo.
upekkhakoti adhippāyo. kiṁ vuttaṁ hoti? yo so "natthi me"ti na socati,
tamahaṁ avikampinaṁ puggalaṁ puṭṭho samāno anuṭṭhurī 3- ananugiddho anejo
sabbadhi samoti imaṁ tasmiṁ puggale catubbidhamānisaṁsaṁ brūmīti.

footnote: 1 chaßēéa. nābhijjhāyati 2 chaßēéa. jānimpi na gacchati, i. jāniṁ nādhigacchati
footnote: 3 sī. anuṭṭharīti, chaßēéa. aniṭcurīti 4 sī.,i. anussakī, chaßēéa. anissukī
footnote: 5 chaßēéa. aniddhurītipi 6 chaßēéa.,i. paṭhanti

page number: 414

[960] kiñca bhiyyo:- anejassāti gāthā. tattha nisaṅkhatīti puññābhisaṅkhārādīsu
yo koci saṅkhāro. so hi yasmā nisaṅkhariyati nisaṅkharoti vā, tasmā "nisaṅkhatī"ti
vuccati. viyārambhāti vividhā puññābhisaṅkhārādikā ārambhā. khemaṁ passati sabbadhīti
sabbattha abhayameva passati.
[961] evaṁ passanto na samesūti gāthā. tattha na vadateti "sadisohamasmī"ti-
ādinā mānavasena samesupi attānaṁ na vadati omesupi ussesupi. nādeti na
nirassatīti rūpādīsu kañci dhammaṁ na gaṇhāti na nissajjati. sesaṁ sabbattha
pākaṭameva. evaṁ arahattanikūṭena desanaṁ niṭṭhāpesi, desanāpariyosāne pañcasatā
sākiyakumārā ca koliyakumārā ca ehibhikkhupabbajjāya pabbajitā, te gahetvā
bhagavā mahāvanaṁ pāvisīti.
paramatthajotikāya khuddakaṭṭhakathāya
suttanipātaṭṭhakathāya
attadaṇḍasuttavaṇṇanā niṭṭhitā.
---------------------
16. sāriputtasuttavaṇṇanā
[962] na me diṭṭhoti sāriputtasuttaṁ, "therapañhasuttan"tipi vuccati.
kā uppatti? imassa suttassa uppatti:- rājagahakaseṭṭhissa candanaghaṭikāyapaṭilābhaṁ
ādiṁ katvā tāya candanaghaṭikāya katassa pattassa ākāse ussāpanaṁ,
āyasmato piṇḍolabhāradvājassa iddhiyā pattaggahaṇaṁ, tasmiṁ vatthusmiṁ sāvakānaṁ
iddhipaṭikkhepo, titthiyānaṁ bhagavatā saddhiṁ pāṭihāriyaṁ kattukāmatā, pāṭihāriyakaraṇaṁ,
bhagavato sāvatthigamanaṁ, titthiyānubandhanaṁ, sāvatthiyaṁ pasenadino buddhūpagamanaṁ,
kaṇḍambapātubhāvo, catunnaṁ parisānaṁ titthiyajayatthaṁ pāṭihāriyakaraṇussukkanivāraṇaṁ, 1-

footnote: 1 ka. pāṭihāriyakaraṇayuttanivāraṇaṁ

page number: 415

yamakapāṭihāriyakaraṇaṁ, katapāṭihāriyassa bhagavato tāvatiṁsabhavanagamanaṁ, tattha temāsaṁ
dhammadesanā, āyasmatā mahāmoggallānattherena 1- yācitassa devalokato
saṅkassanagare orohaṇanti imāni vatthūni, antarantare ca jātakāni vitthāretvā
yāva dasasahassacakkavāḷadevatāhi pūjiyamāno bhagavā majjhe maṇimayena sopāṇena
saṅkassanagare oruyha sopāṇakaḷevare aṭṭhāsi:-
"ye jhānappasutā dhīrā nekkhammūpasame ratā
devāpi tesaṁ pihayanti sambuddhānaṁ satīmatan"ti 2-
imissā dhammapadagāthāya vuccamānāya vuttā. sopāṇakaḷevare ṭhitaṁ pana bhagavantaṁ
sabbapaṭhamaṁ āyasmā sāriputto vandi, tato uppalavaṇṇā bhikkhunī, athāparo
janakāyo. tatra bhagavā cintesi "imissaṁ parisati moggallāno iddhiyā aggoti
pākaṭo, anuruddho dibbacakkhunā, puṇṇo dhammakathikattena, sāriputtaṁ panāyaṁ
parisā na kenaci guṇena evaṁ aggoti jānāti, yannūnāhaṁ sāriputtaṁ idāneva 3-
paññāguṇena pakāseyyan"ti. atha theraṁ pañhaṁ pucchi, thero bhagavatā pucchitaṁ 4-
puthujjanapañhaṁ sekkhapañhaṁ asekkhapañhañca sabbaṁ vissajjesi. tadā naṁ jano
"paññāya aggo"ti aññāsi. atha bhagavā "sāriputto na idāneva paññāya
aggo, atītepi paññāya aggo"ti jātakaṁ ānesi.
atīte parosahassā isayo vanamūlaphalāhārā pabbatapāde vasanti. tesaṁ
ācariyassa ābādho uppajji, upaṭṭhānāni vattanti. jeṭṭhantevāsī "sappāyabhesajjaṁ
āharissāmi, ācariyaṁ appamattā upaṭṭhahathā"ti vatvā manussapathamagamāsi.
tasmiṁ anāgateyeva ācariyo kālamakāsi. taṁ "idāni kālaṁ karissatī"ti
antevāsikā samāpattimārabbha pucchiṁsu. so ākiñcaññāyatanasamāpattiṁ sandhāyāha

footnote: 1 ka. anuruddhena 2 khuḍha. 25/181/49
footnote: 3 chaßēéa. ayaṁ saddo na dissati 4 chaßēéa.,i. pucchitaṁ pucchitaṁ

page number: 416

"natthi kiñcī"ti, antevāsino "natthi ācariyassa adhigamo"ti aggahesuṁ. atha
jeṭṭhantevāsī bhesajjaṁ ādāya āgantvā taṁ kālakataṁ disvā ācariyaṁ "kiñci
pucchitthā"ti āha. āma pucchimhā, "natthi kiñcī"ti āha. na kiñci ācariyena
adhigatanti. natthi kiñcīti vadanto ācariyo ākiñcaññāyatanaṁ pavedesi,
sakkātabbo ācariyoti.
parosahassampi samāgatānaṁ
kandeyyuṁ te vassasataṁ apaññā
ekopi seyyo puriso sapañño
yo bhāsitassa vijānāti atthanti. 1-
kathite ca pana bhagavatā jātake āyasmā sāriputto attano saddhivihārikānaṁ
pañcannaṁ bhikkhusatānamatthāya sappāyasenāsanagocarasīlavatādīni pucchituṁ "na me
diṭṭho ito pubbe"ti imaṁ thutigāthaṁ ādiṁ katvā aṭṭha gāthāyo abhāsi, tamatthaṁ
vissajjento bhagavā tato parā sesagāthāti.
tattha ito pubbeti ito saṅkassanagare otaraṇato pubbe. vagguvadoti
sundaravado. tusitā gaṇimāgatoti tusitakāyā cavitvā mātu kucchiṁ āgatattā
tusitā āgato, gaṇācariyattā gaṇī. santuṭṭhaṭṭhena vā tusitasaṅkhātā devalokā
gaṇī 2- āgato, tusitānaṁ vā arahantānaṁ gaṇī 2- āgatoti.
[963] dutiyagāthāya sadevakassa lokassa yathā dissatīti sadevakassa
lokassa viya manussānampi dissati. yathā vā dissati 3- tacchato aviparītato
dissatīti. 4- cakkhumāti uttamacakkhu. ekoti pabbajjāsaṅkhātādīhi eko. ratinti
nekkhammaratiādiṁ.

footnote: 1 khu.jā. 27/99/24 2 chaßēéa. gaṇiṁ
footnote: 3 chaßēéa.,i. dissatīti 4 chaßēéa. dissati

page number: 417

[964] tatiyagāthāya bahunnamidha baddhānanti idha bahunnaṁ khattiyādīnaṁ
sissānaṁ. sissā hi ācariye paṭibaddhavuttittā "baddhā"ti vuccanti. atthi
pañhena āgamanti atthiko pañhena āgatomhi, atthikānaṁ vā pañhena
āgamanaṁ, pañhena atthi āgamanaṁ vāti.
[965] catutthagāthāya vijigucchatoti jātiādīhi aṭṭīyato. rittamāsananti
vivittaṁ mañcapīṭhaṁ. pabbatānaṁ guhāsu vāti pabbataguhāsu vā rittamāsanaṁ bhajatoti
sambandhitabbaṁ.
[966] pañcamagāthāya uccāvacesūti hīnapaṇītesu. sayanesūti vihārādīsu
senāsanesu. kīvanto tattha bheravāti kittakā tattha bhayakāraṇā. "kuvanto"tipi 1-
pāṭho, kūjantoti cassa attho. na pana pubbenāparaṁ sandhiyati.
[967] chaṭṭhagāthāya katī parissayāti kittakā upaddavā. agataṁ disanti
nibbānaṁ. tañhi agatapubbattā agataṁ tathā niddisitabbato disā cāti. tena
vuttaṁ "agataṁ disan"ti abhisambhaveti abhibhave 2- abhibhaveyya. pantamhīti pariyante.
[968-9] sattamagāthāya kyāssa byappathayo assūti kīdisāni tassa
vacanāni assu. aṭṭhamagāthāya ekodi nipakoti ekaggacitto paṇḍito.
[970] evaṁ āyasmatā sāriputtena tīhi gāthāhi bhagavantaṁ thometvā
pañcahi gāthāhi pañcasatānaṁ sissānamatthāya senāsanagocarasīlavatādīni pucchito
bhagavā tamatthaṁ pakāsetuṁ "vijigucchamānassā"tiādinā nayena vissajjanamāraddho.
tattha paṭhamagāthāya tāvattho:- jātiādīhi vijigucchamānassa rittāsanaṁ sayanaṁ
sevato ce sambodhikāmassa sāriputta bhikkhuno yadidaṁ phāsu yo phāsuvihāro
yathānudhammaṁ yo ca anudhammo, taṁ te pavakkhāmi yathā pajānaṁ yathā pajānanto
vadeyya, evaṁ vadāmīti.

footnote: 1 ka. gīvanto 2 chaßēéa.,i. ayaṁ pāṭho na dissati

page number: 418

[971] dutiyagāthāya pariyantacārīti sīlādīsu catūsu pariyantesu caramāno.
ßöaṁsādhipātānanti piṅgalamakkhikānañca sesamakkhikānañca. sesamakkhikā hi tato
tato adhipatitvā khādanti, tasmā "adhipātā"ti vuccanti. manussaphassānanti
corādiphassānaṁ.
[972] tatiyagāthāya paradhammikā nāma satta sahadhammikavajjā 1- sabbepi
bāhirakā. kusalānuesīti kusaladhamme anvesamāno.
[973] catutthagāthāya ātaṅkaphassenāti rogaphassena. sītaṁ accuṇhanti 2-
sītañca uṇhañca. 3- so tehi phuṭṭho bahudhāti so tehi ātaṅkādīhi anekehi
ākārehi phuṭṭho samānopi. anokoti abhisaṅkhāraviññāṇādīnaṁ anokāsabhūto.
[974] evaṁ "bhikkhuno vijigucchato"tiādīhi tīhi gāthāhi puṭṭhamatthaṁ
vissajjetvā idāni "kyāssa byappathayo"tiādinā nayena puṭṭhaṁ vissajjento
"theyyaṁ na kareyyā"tiādimāha. 4- tattha phasseti phareyya. yadāvilattaṁ manaso
vijaññāti yaṁ cittassa āvilattaṁ vijāneyya, taṁ sabbaṁ "kaṇhassa pakkho"ti
vinodayeyya. 5-
[975] mūlampi tesaṁ palikhañña tiṭṭheti tesaṁ kodhātimānānaṁ yaṁ
avijjādhikaṁ mūlaṁ, tampi palikhaṇitvā tiṭṭheyya. addhā bhavanto abhisambhaveyyāti
evaṁ piyāpiyaṁ abhibhavanto ekaṁseneva abhibhaveyya, na tatra sithilaṁ parakkameyyāti
adhippāyo.
[976] paññaṁ 6- purakkhatvāti paññaṁ 6- pubbaṅgamaṁ katvā. kalyāṇapītīti
kalyāṇapītiyā samannāgato. caturo sahetha paridevadhammeti anantaragāthāya
vuccamāne paridevanīyadhamme saheyya.

footnote: 1 ka. sahadhammikā 2 chaßēéa. atuṇhanti 3 sī. accuṇhañca
footnote: 4 chaßēéa. na kāretiādimāha 5 sī.,i. vinodeyya 6 ka. puññaṁ

page number: 419

[977] kiṁsū asissāmīti kiṁ bhuñjissāmi. kuvaṁ vā asissanti kuhiṁ vā
asissāmi. dukkhaṁ vata settha kvajja 1- sessanti imaṁ rattiṁ dukkhaṁ sayiṁ, ajja
āgamanarattiṁ kattha sayissaṁ. ete vitakketi ete piṇḍapātanissite dve,
senāsananissite dveti cattāro vitakke. aniketacārīti apalibodhacārī
nittaṇhacārī.
[978] kāleti piṇḍapātakāle piṇḍapātasaṅkhātaṁ annaṁ vā cīvarakāle
cīvarasaṅkhātaṁ vasanaṁ vā laddhā dhammena samenāti adhippāyo. mattaṁ so
jaññāti paṭiggahaṇe ca paribhoge ca so pamāṇaṁ jāneyya. idhāti sāsane,
nipātamattameva vā etaṁ. tosanatthanti santosatthaṁ, etadatthaṁ mattaṁ jāneyyāti
vuttaṁ hoti. so tesu guttoti so bhikkhu tesu paccayesu gutto.
yatacārīti saṁyatavihāro, rakkhitiriyāpatho rakkhitakāyavacīmanodvāro cāti vuttaṁ
hoti. "yaticārī"tipi 2- pāṭho, esoyevattho. 3- rusitoti rosito, ghaṭṭitoti
vuttaṁ hoti.
[979] jhānānuyuttoti anuppannuppādanena uppannāsevanena ca
jhāne anuyutto. upekkhamārabbha samāhitattoti catutthajjhānupekkhaṁ uppādetvā
samāhitacitto. takkāsayaṁ kukkucciyūpachindeti kāmavitakkāditakkañca, kāmasaññādiṁ
tassa takkassa āsayañca, hatthakukkuccādiṁ kukkucciyañca upacchindeyya.
[980] cudito vacībhi satimābhinandeti upajjhāyādīhi vācāhi codito
samāno satimā hutvā taṁ codanaṁ abhinandeyya. vācaṁ pamuñce kusalanti
ñāṇasamuṭṭhitaṁ vācaṁ pamuñceyya. nātivelanti ativelaṁ 4- pana vācaṁ kālavelañca

footnote: 1 ka. kuvajja 2 sī. yatucārītipi, ka. yathācārītipi
footnote: 3 chaßēéa. soyevattho 4 sī.,i. nātivelanti atītavelaṁ

page number: 420

sīlavelañca atikkantaṁ nappamuñceyya. janavādadhammāyāti parajātivādakathāya. 1-
na cetayeyyāti cetanaṁ na uppādeyya.
[981] athāparanti atha idāni ito parampi. pañca rajānīti
rūparāgādīni pañca rajāni. yesaṁ satīmā vinayāya sikkheti yesaṁ upaṭṭhitassati
hutvā vinayanatthaṁ tisso sikkhā sikkheyya. evaṁ sikkhanto hi rūpesu .pe.
phassesu sahetha rāgaṁ, na aññoti. 2-
[982] tato so tesaṁ vinayāya sikkhanto anukkamena:- etesu
dhammesūti gāthā. tattha etesūti rūpādīsu. kālena so sammā dhammaṁ parivīmaṁsamānoti
so bhikkhu yvāyaṁ "uddhate citte samādhissa kālo"tiādinā 3- nayena kālo
vutto, tena kālena sabbasaṅkhatadhammaṁ aniccādinayena parivīmaṁsamāno. ekodibhūto
vihane tamaṁ soti so ekaggacitto sabbaṁ mohāditamaṁ vihaneyya, natthi ettha
saṁsayo. sesaṁ sabbattha pākaṭameva.
evaṁ bhagavā arahattanikūṭena desanaṁ niṭṭhāpesi, desanāpariyosāne
pañcasatā bhikkhū arahattaṁ pattā, tiṁsakoṭisaṅkhayānañca devamanussānaṁ dhammābhisamayo
ahosīti.
paramatthajotikāya khuddakaṭṭhakathāya
suttanipātaṭṭhakathāya
sāriputtasuttavaṇṇanā niṭṭhitā.
niṭṭhito ca catuttho vaggo atthavaṇṇanānayato,
nāmena aṭṭhakavaggoti.
-----------------

footnote: 1 sī.,i. janaparivādakathāya, chaßēéa. janavādakathāya

page number: 421

5. pārāyanagavagga
1. vatthugāthāvaṇṇanā
[983] kosalānaṁ purā rammāti pārāyanavaggassa vatthugāthā. tāsaṁ 1-
uppatti:- atīte kira bārāṇasivāsī eko rukkhavaḍḍhakī sake ācariyake
adutiyo, tassa soḷasa sissā, ekamekassa sahassaṁ antevāsikā. evaṁ te
sattarasādhikasoḷasasahassā ācariyantevāsino te 2- sabbepi bārāṇasiṁ upanissāya
jīvikaṁ kappetvā pabbatasamīpaṁ gantvā rukkhe gahetvā tattheva nānāpāsādavikatiyo
niṭṭhāpetvā kullaṁ bandhitvā gaṅgāya bārāṇasiṁ ānetvā sace rājā
atthiko hoti, rañño ekabhūmikaṁ vā .pe. sattabhūmikaṁ vā pāsādaṁ yojetvā
denti. no ce, aññesampi vikkiṇitvā puttadāre 3- posenti. atha nesaṁ
ekadivasaṁ ācariyo "na sakkā vaḍḍhakikammena niccaṁ jīvikaṁ kappetuṁ, 4- dukkaraṁ
hi jarākāle etaṁ kamman"ti cintetvā antevāsike āmantesi "tātā
udumbarādayo appasārarukkhe ānethā"ti. te "sādhū"ti paṭissuṇitvā ānayiṁsu.
so tehi kaṭṭhasakuṇaṁ 5- katvā tassa abbhantaraṁ pavisitvā yantaṁ pūresi. kaṭṭhasakuṇo
haṁsarājā 6- viya ākāsaṁ laṅghitvā vanassa upari caritvā antevāsīnaṁ purato
oruhi. athācariyo sisse āha "tātā īdisāni kaṭṭhavāhanāni katvā sakkā
sakalajambudīpe rajjaṁ gahetuṁ, tumhepi tātā etāni karotha, rajjaṁ gahetvā
jīvissāma, dukkhaṁ vaḍḍhakisippena jīvitun"ti. te tathā katvā tassa ācariyassa
paṭivedesuṁ. tato ne ācariyo āha "katamaṁ tātā 7- rajjaṁ gaṇhāmā"ti.
bārāṇasirajjaṁ ācariyāti. alaṁ tātā mā etaṁ rucci, mayaṁ hi taṁ gahetvāpi
"vaḍḍhakirājā vaḍḍhakiyuvarājā"ti vaḍḍhakivādā na muccissāma, mahanto jambudīpo,
aññattha gacchāmāti.

footnote: 1 ka. kā 2 chaßēéa.,i. ayaṁ pāṭho na dissati 3 chaßēéa. puttadāraṁ
footnote: 4 ka. jīvituṁ 5 ka. kaṭṭhehi sakuṇaṁ 6 chaßēéa.,i. supaṇṇarājā 7 ka. tāva

page number: 422

tato saputtadārā kaṭṭhavāhanāni abhiruhitvā sajjāvudhā 1- hutvā
himavantābhimukhā gantvā himavati aññataraṁ nagaraṁ pavisitvā rañño nivesaneyeva
paccuṭṭhahaṁsu. te tattha rajjaṁ gahetvā ācariyaṁ rajje abhisiñciṁsu. so
"kaṭṭhavāhano rājā"ti pākaṭo ahosi. tampi nagaraṁ tena gahitattā
"kaṭṭhavāhananagaran"tveva nāmaṁ labhi, tathā sakalaraṭṭhampi. kaṭṭhavāhano rājā dhammiko
ahosi, tathā yuvarājā amaccaṭṭhānesu ca ṭhapitā soḷasa sissā. taṁ raṭṭhaṁ
raññā catūhi saṅgahavatthūhi saṅgayhamānaṁ ativiya iddhaṁ phītaṁ nirupaddavañca
ahosi. nāgarā jānapadā rājānañca rājaparisañca ativiya mamāyiṁsu "bhaddako
no rājā laddho, bhaddikā rājaparisā"ti.
athekadivasaṁ majjhimadesato vāṇijā bhaṇḍaṁ gahetvā kaṭṭhavāhananagaraṁ
āgamiṁsu, paṇṇākārañca gahetvā rājānaṁ passiṁsu. rājā "kuto āgatatthā"ti
sabbaṁ pavattiṁ 2- pucchi. bārāṇasito devāti. so tattha sabbaṁ pavattiṁ pucchitvā
"tumhākaṁ raññā saddhiṁ mama mittabhāvaṁ karothā"ti āha. te "sādhū"ti
sampaṭicchiṁsu. so tesaṁ paribbayaṁ 3- datvā gamanakāle sampatte puna ādarena
vatvā vissajjesi. te bārāṇasiṁ gantvā tassa rañño ārocesuṁ. rājā
"kaṭṭhavāhanaraṭṭhā āgatānaṁ vāṇijakānaṁ ajjatagge suṅkaṁ muñcāmī"ti bheriṁ
carāpetvā "atthu me kaṭṭhavāhano mitto"ti. dvepi adiṭṭhamittā ahesuṁ.
kaṭṭhavāhanopi ca sakalanagare bheriṁ carāpesi "ajjatagge bārāṇasito āgatānaṁ
vāṇijakānaṁ suṅkaṁ muñcāmi, 4- paribbayo ca nesaṁ dātabbo"ti. tato
bārāṇasirājā kaṭṭhavāhanassa lekhaṁ pesesi "sace tasmiṁ janapade daṭṭhuṁ vā sotuṁ vā
araharūpaṁ kiñci acchariyaṁ uppajjati, amhepi dakkhāpetu ca sāvetu cā"ti. 5-

footnote: 1 ka. sannāvudhā 2 chaßēéa.,i. ayaṁ pāṭho na dissati 3 ka. pariccayaṁ
footnote: 4 ka. muñcāti 5 ka. dakkhāpetuñca sāvetuñca

page number: 423

sopissa tatheva paṭilekhaṁ pesesi. evaṁ tesaṁ katikaṁ katvā vasantānaṁ kadāci
kaṭṭhavāhanassa atimahagghā accantasukhumā kambalā uppajjiṁsu bālasūriyarasmisadisā 1-
vaṇṇena. te disvā rājā "mama sahāyassa pesemī"ti dantakārehi
aṭṭha dantakaraṇḍake likhāpetvā tesu karaṇḍakesu te kambale pakkhipitvā
lākhācariyehi bahi lākhāgoḷakasadise kārāpetvā aṭṭhapi lākhāgoḷake samugge
pakkhipitvā vatthena veṭhetvā rājamuddikāya lañchetvā "bārāṇasirañño
dethā"ti amacce pesesi, lekhañca adāsi "ayaṁ paṇṇākāro nagaramajjhe
amaccaparivutena pekkhitabbo"ti.
te gantvā bārāṇasirañño adaṁsu. so lekhaṁ vācetvā amacce
sannipātetvā nagaramajjhe rājaṅgaṇe lañchanaṁ bhinditvā paliveṭhanaṁ apanetvā
samuggaṁ vivaritvā aṭṭha lākhāgoḷake disvā "mama sahāyo lākhāgoḷakehi
kīḷanakabālakānaṁ viya mayhaṁ lākhāgoḷake pesesī"ti maṅku hutvā ekalākhāgoḷakaṁ
attano nisinnāsane pahari, tāvadeva lākhā paripati, dantakaraṇḍako vivaraṁ
datvā dvebhāgo ahosi. so abbhantare kambalaṁ disvā itarepi vivari,
sabbattha tathevāhosi. ekameko kambalo dīghato soḷasahattho vitthārato
aṭṭhahattho ahosi. pasārite kambale rājaṅgaṇaṁ sūriyappabhāya obhāsitamiva 2-
ahosi, taṁ disvā mahājano aṅguliyo vidhuni, celukkhepamakāsi, 3- "amhākaṁ
rañño adiṭṭhasahāyo kaṭṭhavāhanarājā evarūpaṁ paṇṇākāraṁ pesesi, yuttaṁ
evarūpaṁ mittaṁ kātun"ti attamano ahosi. rājā vohārike 4- pakkosāpetvā
ekamekaṁ kambalaṁ agghāpesi, sabbepi anagghā ahesuṁ. tato cintesi "pacchā
pesentena paṭhamaṁ pesitapaṇṇākārato atirekaṁ pesetuṁ vaṭṭati, sahāyena ca

footnote: 1 i. bālasūriyamaruttamālakasadisā 2 ka. obhāsamiva
footnote: 3 chaßēéa. celukkhepañca akāsi 4 i. pāvārike

page number: 424

me anaggho paṇṇākāro pesito, kiṁ nu kho ahaṁ sahāyassa peseyyan"ti.
tena ca samayena kassapo bhagavā uppajjitvā bārāṇasiyaṁ viharati. atha rañño
etadahosi "vatthuttayaratanato aññaṁ uttamaratanaṁ natthi, handāhaṁ vatthuttayaratanassa
uppannabhāvaṁ sahāyassa pesemī"ti. so:-
"buddho loke samuppanno hitāya sabbapāṇinaṁ
dhammo loke samuppanno sukhāya sabbapāṇinaṁ
saṁgho loke samuppanno puññakkhettaṁ anuttaran"ti
imaṁ gāthaṁ yāva arahattaṁ, tāva ekabhikkhussa paṭipattiñca suvaṇṇapaṭṭe
jātihiṅgulakena likhāpetvā sattaratanamaye samugge pakkhipitvā taṁ samuggaṁ maṇimaye
samugge, maṇimayaṁ masāragallamaye, masāragallamayaṁ lohitaṅgamaye, lohitaṅgamayaṁ
suvaṇṇamaye, suvaṇṇamayaṁ rajatamaye, rajatamayaṁ dantamaye, dantamayaṁ sāramaye,
sāramayaṁ samuggaṁ peḷāya pakkhipitvā peḷaṁ dussena veṭhetvā lañchetvā
mattavaravāraṇaṁ sovaṇṇaddhajaṁ 1- sovaṇṇālaṅkāraṁ 2- hemajālasañchannaṁ 3- kāretvā
tassa upari pallaṅkaṁ paññāpetvā pallaṅke peḷaṁ āropetvā setacchattena
dhāriyamānena sabbagandhapupphādīhi pūjāya kariyamānāya sabbatāḷāvacarehi
thutisatāni gāyamānehi 4- yāva attano rajjasīmā, tāva maggaṁ alaṅkārāpetvā
sayameva nesi. tatra ca ṭhatvā sāmantarājūnaṁ paṇṇākāraṁ pesesi "evaṁ
sakkarontehi ayaṁ paṇṇākāro pesetabbo"ti. taṁ sutvā te te rājāno
paṭimaggaṁ āgantvā yāva kaṭṭhavāhanassa rajjasīmā, tāva nayiṁsu.
kaṭṭhavāhanopi sutvā paṭimaggaṁ āgantvā tatheva pūjento nagaraṁ
pavesetvā amacce ca nāgare ca sannipātāpetvā rājaṅgaṇe paliveṭhanadussaṁ

footnote: 1 i. soṇṇaddhajaṁ 2 i. soṇṇālaṅkāraṁ
footnote: 3 ka. hemajālapaṭicchannaṁ 4 ka. kariyamānehi

page number: 425

apanetvā peḷaṁ vivaritvā peḷāya samuggaṁ passitvā anupubbena sabbasamugge
vivaritvā suvaṇṇapaṭṭe lekhaṁ passitvā "kappasatasahassehi atidullabhaṁ mama sahāyo
paṇṇākāraratanaṁ pesesī"ti attamano hutvā "asutapubbaṁ vata suṇimhā `buddho
loke uppanno'ti, yannūnāhaṁ gantvā buddhañca passeyyaṁ dhammañca suṇeyyan"ti
cintetvā amacce āmantesi "buddhadhammasaṁgharatanāni kira loke uppannāni, kiṁ
kātabbaṁ maññathā"ti. te āhaṁsu "idheva tumhe mahārāja hotha, mayaṁ gantvā
pavattiṁ jānissāmā"ti.
tato soḷasasahassaparivārā soḷasāmaccā rājānaṁ abhivādetvā "yadi
buddho loke uppanno, puna dassanaṁ natthi, yadi na uppanno,
āgamissāmā"ti niggatā. rañño pana bhāgineyyo pacchā rājānaṁ vanditvā "ahampi
gacchāmī"ti āha. tāta tvaṁ tattha buddhuppādaṁ ñatvā puna āgantvā mama
ārocehīti. so "sādhū"ti sampaṭicchitvā agamāsi. te sabbepi sabbattha
ekarattivāsena gantvā bārāṇasiṁ pattā. asampattesveva ca tesu bhagavā
parinibbāyi. te "ko buddho kuhiṁ buddho"ti sakalavihāraṁ āhiṇḍantā
sammukhasāvake disvā pucchiṁsu. te tesaṁ "buddho parinibbuto"ti ācikkhiṁsu. te
"aho dūraddhānaṁ 1- āgantvā dassanamattampi na labhimhā"ti paridevamānā "kiṁ
bhante koci bhagavatā dinnaovādo atthī"ti pucchiṁsu. āma upāsakā atthi,
saraṇattaye patiṭṭhātabbaṁ, pañca sīlāni samādātabbāni, aṭṭhaṅgasamannāgato
uposatho upavasitabbo, dānaṁ dātabbaṁ, pabbajitabbanti. te sutvā taṁ
bhāgineyyaṁ amaccaṁ ṭhapetvā sabbe pabbajiṁsu. bhāgineyyo paribhogadhātuṁ gahetvā
kaṭṭhavāhanaraṭṭhābhimukho pakkāmi. paribhogadhātu nāma bodhirukkhapattacīvarādīni. ayaṁ

footnote: 1 ka. dūraṭṭhānaṁ

page number: 426

pana bhagavato dhammakarakaṁ 1- dhammavinayadharamekaṁ therañca gahetvā pakkāmi,
anupubbena ca nagaraṁ gantvā "buddho loke uppanno ca parinibbuto cā"ti
rañño ārocetvā bhagavatā dinnovādaṁ ācikkhi. rājā theraṁ upasaṅkamitvā
dhammaṁ sutvā vihāraṁ kārāpetvā cetiyaṁ patiṭṭhāpetvā bodhirukkhaṁ ropetvā
saraṇattaye pañcasu ca niccasīlesu patiṭṭhāya aṭṭhaṅgupetaṁ uposathaṁ upavasanto
dānādīni dento yāvatāyukaṁ ṭhatvā kāmāvacaradevaloke nibbatti. tepi
soḷasasahassā pabbajitvā puthujjanakālakiriyaṁ katvā tasseva rañño parivārā
sampajjiṁsu.
te ekaṁ buddhantaraṁ devaloke khepetvā amhākaṁ bhagavati anuppanneyeva
devalokato cavitvā ācariyo pasenadirañño pitu purohitassa putto jāto
nāmena "bāvarī"ti, tīhi mahāpurisalakkhaṇehi samannāgato tiṇṇaṁ vedānaṁ pāragū,
pituno ca accayena purohitaṭṭhāne aṭṭhāsi. avasesāpi soḷasādhikasoḷasa-
sahassā 2- tattheva sāvatthiyā brāhmaṇakulesu 3- nibbattā. tesu soḷasa
jeṭṭhantevāsino bāvarissa 4- santike sippaṁ uggahesuṁ, itare soḷasasahassā
tesaṁyeva santiketi evaṁ te punapi sabbe samāgacchiṁsu. mahākosalarājāpi
kālamakāsi, tato pasenadiṁ rajje abhisiñciṁsu. bāvarī tassāpi purohito ahosi,
rājā pitarā dinnañca aññañca bhogaṁ bāvarissa adāsi. sopi 5- daharakāle
tasseva santike sippaṁ uggahesi. tato bāvarī rañño ārocesi "pabbajissāmahaṁ
mahārājā"ti. ācariya tumhesu ṭhitesu mama pitā ṭhito viya hoti, mā
pabbajitthāti. alaṁ mahārāja pabbajissāmīti. rājā nivāretuṁ asakkonto
"sāyaṁ pātaṁ mama dassanaṭṭhāne rājuyyāne pabbajathā"ti yāci. ācariyo

footnote: 1 chaßēéa. dhammakaraṇaṁ 2 ka. soḷasasahassā, evamuparipi
footnote: 3 chaßēéa. brāhmaṇakule 4 ka. ācariyassa 5 chaßēéa. sohi

page number: 427

soḷasasahassaparivārehi soḷasahi sissehi saddhiṁ tāpasapabbajjaṁ pabbajitvā
rājuyyāne vasi, rājā catūhi paccayehi upaṭṭhahati, sāyaṁ pātañcassa upaṭṭhānaṁ
gacchati.
athekadivasaṁ antevāsino ācariyaṁ āhaṁsu "nagarasamīpe vāso nāma
mahāpalibodho, vijanasampātaṁ ācariya okāsaṁ gacchāma, pantasenāsanavāso nāma
bahūpakāro pabbajitānan"ti ācariyo "sādhū"ti sampaṭicchitvā rañño ārocesi.
rājā tikkhattuṁ vāretvā vāretuṁ asakkonto dvesatasahassāni kahāpaṇāni
datvā dve amacce āṇāpesi "yattha isigaṇo vāsaṁ icchati, tattha assamaṁ
katvā dethā"ti. tato ācariyo soḷasādhikasoḷasasahassajaṭilaparivuto amaccehi
anuggahamāno uttarajanapadā dakkhiṇajanapadābhimukho agamāsi. tamatthaṁ gahetvā
āyasmā ānando saṅgītikāle pārāyanavaggassa nidānaṁ āropento imā
gāthāyo abhāsi.
tattha kosalānaṁ purāti kosalaraṭṭhassa nagarā, sāvatthitoti vuttaṁ hoti.
ākiñcaññanti akiñcanabhāvaṁ, pariggahūpakaraṇaṁ vivekanti vuttaṁ hoti.
[984] so assakassa visaye, muḷakassa 1- samāsaneti so brāhmaṇo
assakassa ca muḷakassa 1- cāti dvinnampi rājūnaṁ 2- samāsanne visaye āsanne
raṭṭhe, majjheti adhippāyo. godhāvarīkūleti godhāvariyā nadiyā kūle. yattha
godhāvarī dvidhā bhijjitvā tiyojanappamāṇaṁ antaradīpamakāsi sabbaṁ kapiṭṭhavanasañchannaṁ,
yattha pubbe sarabhaṅgādayo vasiṁsu, tasmiṁ deseti adhippāyo. so
kira taṁ padesaṁ disvā "ayaṁ pubbasamaṇālayo pabbajitasāruppan"ti 3- amaccānaṁ
nivedesi. amaccā bhūmiggahaṇatthaṁ assakarañño satasahassaṁ, muḷakarañño 4-

footnote: 1 chaßēéa.,i. aḷakassa 2 sī. dvinnaṁ andhakarājānaṁ
footnote: 3 ka. anupubbamāno eso pabbajitasāruppoti 4 chaßēéa.,i. aḷakarañño

page number: 428

satasahassaṁ adaṁsu, te tañca padesaṁ aññañca dviyojanamattanti sabbampi
pañcayojanamattaṁ padesaṁ adaṁsu. tesaṁ kira rajjasīmantare so padeso hoti.
amaccā tattha assamaṁ kāretvā sāvatthito ca aññaṁ dhanampi āharāpetvā
gocaragāmaṁ nivesetvā agamaṁsu. uñchena ca phalena cāti uñchācariyāya ca
vanamūlaphalena ca. tasmā vuttaṁ "tasseva upanissāya, gāmo ca vipulo ahū"ti.
[985] tattha tassāti tassa godhāvarīkūlassa, tassa vā brāhmaṇassa,
upayogaṭṭhe cetaṁ sāmivacanaṁ, taṁ upanissāyāti attho. tato jātena āyena,
mahāyaññamakappayīti tasmiṁ gāme kasikammādinā satasahassaṁ āyo uppajji, taṁ
gahetvā kuṭumbikā rañño assakassa santikaṁ agamaṁsu "sādiyatu devo āyan"ti.
so "nāhaṁ sādiyāmi, ācariyasseva upanethā"ti āha. ācariyopi taṁ attano
aggahetvā dānayaññaṁ akappayi. evaṁ so saṁvacchare saṁvacchare dānamadāsi.
[986] mahāyaññanti gāthāyattho:- so evaṁ saṁvacchare saṁvacchare
dānayaññaṁ yajanto ekasmiṁ saṁvacchare taṁ mahāyaññaṁ yajitvā tato gāmā
nikkhamma puna pāvisi assamaṁ. paviṭṭho ca paṇṇasālaṁ pavisitvā "suṭṭhu
dinnan"ti 1- dānaṁ anumajjanto nisīdi. tasmiṁ paṭipaviṭṭhamhi taruṇāya
brāhmaṇiyā ghare kammaṁ kātukāmāya "eso brāhmaṇa bāvarī godhāvarītīre
anusaṁvaccharaṁ satasahassaṁ vissajjeti, gaccha tato pañcasatāni yācitvā dāsiṁ me
ānehī"ti pesito añño āgañchi brāhmaṇoti.
[987-8] ugghaṭṭapādoti maggakkamanena ghaṭṭapādatalo, pañhikāya
vā pañhikaṁ, goppakena vā goppakaṁ, jaṇṇukena vā jaṇṇukaṁ āhacca
ghaṭṭapādo. sukhañca kusalaṁ pucchīti sukhañca kusalañca pucchi "kacci te brāhmaṇa
sukhaṁ, kacci kusalan"ti.

footnote: 1 ka. dinnaṁ mayāti

page number: 429

[989-91] anujānāhīti anumaññāhi saddahāhi. sattadhāti sattavidhena.
abhisaṅkharitvāti gomayavanapupphakusatiṇādīni ādāya sīghaṁ sīghaṁ bāvarissa assamadvāraṁ
gantvā gomayena bhūmiṁ upalimpitvā 1- pupphāni vikkiritvā tiṇāni santharitvā
vāmapādaṁ kamaṇḍalūdakena dhovitvā sattapādamattaṁ gantvā attano pādatale
parāmasanto evarūpaṁ kuhanaṁ katvāti vuttaṁ hoti. bheravaṁ so akittayīti bhayajanakaṁ
vacanaṁ akittayi, "sace me yācamānassā"ti imaṁ gāthamabhāsīti adhippāyo.
dukkhitoti domanassajāto.
[992-4] ussussatīti tassa taṁ vacanaṁ kadāci saccaṁ bhaveyyāti maññamāno
sussati. devatāti assame adhivatthā devatā eva. muddhani muddhapāte vāti 2-
muddhe vā muddhapāte vā.
[995-6] bhotī carahi jānātīti bhotī ce jānāti. muddhādhipātañcāti
muddhapātañca. Ñāṇametthāti ñāṇaṁ me ettha.
[998] purāti ekūnatiṁsavassavayakāle. bāvaribrāhmaṇe pana godhāvarītīre
vasamāne aṭṭhannaṁ vassānaṁ accayena buddho loke udapādi. apaccoti
anuvaṁso.
[999] sabbābhiññābalappattoti sabbābhiññāya balappatto, sabbā
vā abhiññāyo ca balāni ca patto. vimuttoti ārammaṇaṁ katvā pavattiyā
vimuttacitto.
[1001-3] sokassāti soko assa. pahūtapaññoti mahāpañño.
varabhūrimedhasoti uttamavipulapañño, bhūte abhiratavarapañño vā. vidhuroti vigatadhuro,
appaṭimoti vuttaṁ hoti.

footnote: 1 ka. opuñchitvā 2 ka. muddhādhipāte cāti

page number: 430

[1004-9] mantapārageti vedapārage. passavhoti passatha. ajānatanti
ajānantānaṁ. lakkhaṇāti lakkhaṇāni. byākkhātāti kathitāni, vitthāritānīti
vuttaṁ hoti. samattāti samattāni, paripuṇṇānīti vuttaṁ hoti. dhammena manusāsatīti
dhammena anusāsati.
[1011] jātiṁ gottañca lakkhaṇanti "kīvaciraṁ jāto"ti mama jātiñca
gottañca lakkhaṇañca. mante sisseti mayā paricitavede 1- ca mama sisse ca.
manasāyeva pucchathāti ime satta pañhe citteneva pucchatha.
[1013-8] tissametteyyoti ekoyeva esa nāmagottavasena vutto.
dubhayoti ubho. paccekagaṇinoti visuṁ visuṁ gaṇavanto. pubbavāsanavāsītāti pubbe
kassapassa bhagavato sāsane pabbajitvā gatapaccāgatavattapuññavāsanāya vāsitacittā.
puramāhissatinti māhissatināmikaṁ puraṁ, nagaranti 2- vuttaṁ hoti. tañca nagaraṁ
paviṭṭhāti adhippāyo, evaṁ sabbattha. gonaddhanti godhapurassa 3- nāmaṁ. vanasavhayanti
pavananagaraṁ 4- vuccati, "vanasāvatthin"ti eke. evaṁ vanasāvatthito kosambiṁ,
kosambito ca sāketaṁ anuppattānaṁ kira tesaṁ soḷasannaṁ jaṭilānaṁ chayojanamattā
parisā ahosi.
[1019] atha bhagavā "bāvarissa jaṭilā mahājanaṁ saṁvaḍḍhentā āgacchanti,
na ca tāva nesaṁ indriyāni paripākaṁ gacchanti, nāpi ayaṁ deso sappāyo,
magadhakhette pana tesaṁ pāsāṇakacetiyaṁ sappāyaṁ. tatra hi mayi dhammaṁ desente
mahājanassa dhammābhisamayo bhavissati, sabbanagarāni ca pavisitvā āgacchantā
bahutarena janena āgamissantī"ti bhikkhusaṁghaparivuto sāvatthito rājagahābhimukho

footnote: 1 ka. kathitavede 2 sī.,i. māhissatinti māhissatināmikaṁ purimanagaranti
footnote: 3 ma. gonaddhapurassa 4 sī. bhumbavanagaraṁ, i. tumbavanagaraṁ

page number: 431

agamāsi. tepi jaṭilā sāvatthiṁ āgantvā vihāraṁ pavisitvā "ko buddho kuhiṁ
buddho"ti vicinantā gandhakuṭimūlaṁ gantvā bhagavato padanikkhepaṁ disvā "rattassa
hi ukkuṭikaṁ padaṁ bhave .pe. vivaṭacchadassa idamīdisaṁ padan"ti 1- "sabbaññū
buddho"ti niṭṭhaṁ gatā. bhagavāpi anupubbena setabyakapilavatthuādīni nagarāni
pavisitvā mahājanaṁ saṁvaḍḍhento pāsāṇakacetiyaṁ gato. jaṭilāpi tāvadeva
sāvatthito nikkhamitvā sabbāni tāni nagarāni pavisitvā pāsāṇakacetiyameva
agamaṁsu. tena vuttaṁ "kosambiñcāpi sāketaṁ, sāvatthiñca puruttamaṁ. setabyaṁ
kapilavatthun"tiādi.
[1020] tattha māgadhaṁ puranti magadhapuraṁ, rājagahanti adhippāyo. pāsāṇakaṁ
cetiyanti mahato 2- pāsāṇassa upari pubbe devaṭṭhānaṁ ahosi, uppanne pana
bhagavati vihāro jāto. so teneva purimavohārena "pāsāṇakaṁ cetiyan"ti
vuccati.
[1021] tasitovudakanti te hi jaṭilā vegasā bhagavantaṁ anubandhamānā
sāyaṁ gatamaggaṁ pāto, pāto gatamaggañca sāyaṁ gacchantā "ettha bhagavā"ti
sutvā ativiya pītipāmojjajātā taṁ cetiyamabhiruhiṁsu. tena vuttaṁ "turitā
pabbatamāruhun"ti.
[1024] ekamantaṁ ṭhito haṭṭhoti tasmiṁ pāsāṇake cetiye sakkena
māpitamahāmaṇḍape nisinnaṁ bhagavantaṁ disvā "kacci isayo khamanīyan"tiādinā
nayena bhagavatā paṭisammodanīye kate "khamanīyaṁ bho gotamā"tiādīhi sayampi
paṭisanthāraṁ karitvā ajito jeṭṭhantevāsī ekamantaṁ ṭhito haṭṭhacitto hutvā
manopañhe pucchi. 3-

footnote: 1 mano.pū. 1/382, dhammapada.a. 2/40 (syā), visuddhi. 1/132 (syā)
footnote: 2 ka. bahuno 3 ka. apucchi

page number: 432

[1025] tattha ādissāti "kativasso"ti 1- evaṁ uddissa. jammananti 2-
"amhākaṁ ācariyassa jātiṁ brūhī"ti pucchati. pāraminti niṭṭhāgamanaṁ.
[1026-7] vīsaṁ vassasatanti vīsativassādhikaṁ vassasataṁ. lakkhaṇeti
mahāpurisalakkhaṇe, etasmiṁ ito paresu ca itihāsādīsu anavayoti adhippāyo. parapadaṁ
vā ānetvā tesu pāramiṁ gatoti yojetabbaṁ. pañcasatāni vācetīti
pakatialasadummedhamāṇavakānaṁ pañcasatāni sayaṁ mante vāceti. sadhammeti sake
brāhmaṇadhamme, tevijjake pāvacaneti vuttaṁ hoti.
[1028] lakkhaṇānaṁ pavicayanti lakkhaṇānaṁ vitthāraṁ, "katamāni tānissa
gatte tīṇi lakkhaṇānī"ti pucchati.
[1030-31] pucchañhīti pucchamānaṁ. kametaṁ paṭibhāsatīti devādīsu kaṁ
puggalaṁ etaṁ pañhavacanaṁ paṭibhāsati. 3-
[1032-33] evaṁ brāhmaṇo pañcannaṁ pañhānaṁ veyyākaraṇaṁ sutvā
avasese dve pucchanto "muddhaṁ muddhādhipātañcā"ti āha. athassa bhagavā te
byākaronto "avijjā muddhā"ti gāthamāha. tattha yasmā catūsu saccesu
aññāṇabhūtā avijjā saṁsārassa sīsaṁ, tasmā "avijjā muddhā"ti āha. yasmā
ca arahattamaggavijjā attanā sahajātehi saddhāsatisamādhikattukamyatāchandavīriyehi
samannāgatā indriyānaṁ ekarasaṭṭhabhāvamupagatattā taṁ muddhaṁ adhipāteti, tasmā
"vijjā muddhādhipātinī"tiādimāha.
[1034-38] tato vedena mahatāti atha imaṁ pañhaveyyākaraṇaṁ sutvā
uppannāya mahāpītiyā santhambhitvā alīnabhāvaṁ, kāyacittānaṁ odaggaṁ patvāti
attho. patitvā ca "bāvarī"ti imaṁ gāthamāha, atha naṁ anukampamāno bhagavā

footnote: 1 ka. tisso pussoti 2 ma. jappananti 3 chaßēéa.,i. paṭibhāsatīti

page number: 433

"sukhito"ti gāthamāha. vatvā ca "bāvarissa cā"ti sabbaññupavāraṇaṁ pavāresi.
tattha sabbesanti anavasesānaṁ soḷasasahassānaṁ. tattha pucchi tathāgatanti tattha
pāsāṇake cetiye, tattha vā parisāya, tesu vā pavāritesu ajito paṭhamaṁ
pañhaṁ pucchīti. sesaṁ sabbagāthāsu pākaṭamevāti.
paramatthajotikāya khuddakaṭṭhakathāya
suttanipātaṭṭhakathāya
1- ayaṁ tāvettha 1- vatthugāthāvaṇṇanā niṭṭhitā.
------------
1. ajitasuttavaṇṇanā
[1039] tasmiṁ pana pañhe nivutoti paṭicchādito. kissābhilepanaṁ brūsīti
kiṁ assa lokassa abhilepanaṁ vadesi.
[1040] vevicchā pamādā nappakāsatīti macchariyahetu ca pamādahetu
ca nappakāsati. macchariyaṁ hissa dānādiguṇehi pakāsituṁ na deti, pamādo
sīlādīhi. jappābhilepananti taṇhā assa lokassa makkaṭalepo viya makkaṭassa
abhilepanaṁ. dukkhanti jātiādikaṁ dukkhaṁ.
[1041] savanti sabbadhi sotāti sabbesu rūpādiāyatanesu taṇhādikā
sotā sandanti. kiṁ nivāraṇanti tesaṁ kiṁ āvaraṇaṁ kā rakkhāti. saṁvaraṁ brūhīti
taṁ tesaṁ nivāraṇasaṅkhātaṁ saṁvaraṁ brūhi. etena sāvasesappahānaṁ pucchati. kena
sotā pithiyyareti 2- kena dhammena ete sotā pithiyyanti pacchijjanti. etena
anavasesappahānaṁ pucchati.
[1042] sati tesaṁ nivāraṇanti vipassanāyuttā kusalānaṁ 3- dhammānaṁ
gatiyo samannesamānā sati tesaṁ sotānaṁ nivāraṇaṁ. sotānaṁ saṁvaraṁ brūmīti

footnote: 1-1 chaßēéa. ime pāṭhā na dissanti 2 chaßēéa. pidhiyyareti 3 sī.,ka. kusalākusalānaṁ

page number: 434

tamevāhaṁ satiṁ sotānaṁ saṁvaraṁ brūmīti adhippāyo. paññāyete pithiyyareti rūpādīsu
pana aniccatādipaṭivedhasādhikāya maggapaññāya ete sotā sabbaso pithiyyantīti.
[1043] paññā cevāti pañhagāthāya 1- yā cāyaṁ tayā vuttā paññā,
yā ca sati, yañca tadavasesaṁ nāmarūpaṁ, etaṁ sabbampi kattha nirujjhati, etaṁ me
pañhaṁ puṭṭho pabrūhīti 2- evaṁ saṅkhepattho veditabbo.
[1044] vissajjanagāthāya panassa yasmā paññāsatiyo nāmeneva saṅgahaṁ
gacchanti, tasmā tā visuṁ na vuttā. ayamettha saṅkhepattho:- yamatthaṁ 3- ajita
etaṁ pañhaṁ apucchi "katthetaṁ uparujjhatī"ti, taṁ te yattha nāmañca rūpañca
asesaṁ uparujjhati, taṁ vadanto vadāmi, tassa tassa hi viññāṇassa nirodhena
saheva apubbaṁ acarimaṁ etthetaṁ uparujjhati, ettheva viññāṇanirodhe nirujjhati
etaṁ, viññāṇanirodhā tassa nirodho hoti, taṁ nātivattatīti vuttaṁ hoti.
[1045] ettāvatā ca "dukkhamassa mahabbhayan"ti iminā pakāsitaṁ
dukkhasaccaṁ, "yāni sotānī"ti iminā samudayasaccaṁ, "paññāyete pithiyyare"ti iminā
maggasaccaṁ, "asesaṁ uparujjhatī"ti iminā nirodhasaccanti. evaṁ cattāri saccāni
sutvāpi ariyabhūmiṁ anadhigato puna sekhāsekhapaṭipadaṁ pucchanto "ye ca saṅkhātadhammāse"ti
gāthamāha. tattha saṅkhātadhammāti aniccādivasena parivīmaṁsitadhammā,
arahataṁ etaṁ adhivacanaṁ. sekhāti sīlādīni sikkhamānā avasesā ariyapuggalā.
puthūti bahū satta janā. tesaṁ me nipako iriyaṁ puṭṭho pabrūhīti tesaṁ me
sekhāsekhānaṁ nipako paṇḍito tvaṁ puṭṭho paṭipattiṁ brūhīti.
[1046] athassa bhagavā yasmā sekhena kāmacchandanīvaraṇaṁ ādiṁ katvā
sabbakilesā pahātabbā eva, tasmā "kāmesū"ti upaḍḍhagāthāya sekhapaṭipadaṁ

footnote: 1 ka. pañhabhāgagāthāya 2 chaßēéa. brūhīti 3 chaßēéa.,i. yaṁ maṁ tvaṁ

page number: 435

dasseti. tassattho:- vatuthukāmesu kilesakāmena nābhigijjheyya, kāyaduccaritādayo
ca manaso āvilabhāvakare dhamme pajahanto manasā nāvilo siyāti. yasmā pana
asekho aniccādivasena sabbasaṅkhārādīnaṁ paritulitattā kusalo sabbadhammesu
kāyānupassanāsatiādīhi ca sato sakkāyadiṭṭhiādīnaṁ bhinnattā bhikkhubhāvaṁ patto
ca hutvā sabbairiyāpathesu paribbajati, tasmā "kusalo"ti upaḍḍhagāthāya
asekhapaṭipadaṁ dasseti. sesaṁ sabbattha pākaṭameva.
evaṁ bhagavā arahattanikūṭena desanaṁ niṭṭhāpesi, desanāpariyosāne
ajito arahatte patiṭṭhāsi saddhiṁ antevāsisahassena, aññesañca anekasahassānaṁ
dhammacakkhuṁ udapādi. saha arahattappattiyā ca āyasmato ajitassa antevāsisahassassa
ca ajinajaṭāvākacīvarādīni antaradhāyiṁsu, sabbeva iddhimayapattacīvaradharā
dvaṅgulakesā ehibhikkhū hutvā bhagavantaṁ namassamānā pañjalikā nisīdiṁsūti.
paramatthajotikāya khuddakaṭṭhakathāya
suttanipātaṭṭhakathāya
ajitasuttavaṇṇanā niṭṭhitā.
-------------------
2. tissametteyyasuttavaṇṇanā
[1047] kodha santussitoti tissametteyyasuttaṁ. kā uppatti?
sabbasuttānaṁ pucchāvasikā eva uppatti, te hi brāhmaṇā "katāvakāsā
pucchavho"ti bhagavatā pavāritattā attano attano saṁsayaṁ pucchiṁsu, puṭṭho puṭṭho
ca tesaṁ bhagavā byākāsi. evaṁ pucchāvasikāneva etāni suttānīti veditabbāni.

page number: 436

niṭṭhite pana ajitapañhe "kathaṁ lokaṁ avekkhantaṁ, maccurājā na
passatī"ti 1- evaṁ mogharājā pucchituṁ ārabhi, taṁ "na tāvassa indriyāni paripākaṁ
gatānī"ti ñatvā bhagavā "tiṭṭha tvaṁ mogharāja, añño pucchatū"ti paṭikkhipi.
tato tissametteyyo attano saṁsayaṁ pucchanto "kodhā"ti gāthamāha. tattha
kodha santussitoti ko idha tuṭṭho. iñjitāti taṇhādiṭṭhivipphanditāni.
ubhantamabhiññāyāti ubho ante abhijānitvā. mantā na limpatīti 2- paññāya
na limpati.
[1048-9] tassetamatthaṁ byākaronto bhagavā "kāmesū"ti gāthādvayamāha.
tattha kāmesu brahmacariyavāti kāmanimittaṁ brahmacariyavā, kāmesu ādīnavaṁ disvā
maggabrahmacariyena samannāgatoti vuttaṁ hoti. ettāvatā santusitaṁ dasseti,
"vītataṇho"tiādīhi aniñjitaṁ. tattha saṅkhāya nibbutoti aniccādivasena
dhamme vīmaṁsitvā rāgādinibbānena nibbuto. sesaṁ tattha tattha vuttanayattā
pākaṭameva.
evaṁ bhagavā imampi suttaṁ arahattanikūṭeneva desesi, desanāpariyosāne
ayampi brāhmaṇo arahatte patiṭṭhāsi saddhiṁ antevāsisahassena, aññesañca
anekasahassānaṁ dhammacakkhuṁ udapādi. sesaṁ pubbasadisamevāti.
paramatthajotikāya khuddakaṭṭhakathāya
suttanipātaṭṭhakathāya
tissametteyyasuttavaṇṇanā niṭṭhitā.
---------------

footnote: 1 khu.su. 25/1126/549, khu.cūḷa. 30/504/245 (syā) 2 chaßēéa. lippatīti

page number: 437

3. puṇṇakasuttavaṇṇanā
[1050] anejanti puṇṇakasuttaṁ. idampi 1- purimanayeneva mogharājānaṁ
paṭikkhipitvā vuttaṁ. tattha mūladassāvinti akusalamūlādidassāviṁ. isayoti
isināmakā jaṭilā. yaññanti deyyadhammaṁ. akappayiṁsūti pariyesanti.
[1051] āsiṁsamānāti rūpādīni patthayamānā. itthattanti itthabhāvañca
patthayamānā, manussādibhāvaṁ icchantāti vuttaṁ hoti. jaraṁ sitāti jaraṁ nissitā.
jarāmukhena cettha sabbavaṭṭadukkhaṁ vuttaṁ. tena vaṭṭadukkhanissitā tato aparimuccamānā
evaṁ 2- kappayiṁsūti dīpeti.
[1052] kaccissu te bhagavā yaññapathe appamattā, atāruṁ jātiñca
jarañca mārisāti ettha yaññoyeva yaññapatho. idaṁ vuttaṁ hoti:- kacci te
yaññe appamattā hutvā yaññaṁ kappayantā vaṭṭadukkhamatariṁsūti.
[1053] āsiṁsantīti rūpapaṭilābhādayo patthenti. thomayantīti "suyiṭṭhaṁ
suci 3- dinnan"tiādinā nayena yaññādīni pasaṁsanti. abhijappantīti
rūpādipaṭilābhāya vācaṁ bhindanti. juhantīti denti. kāmābhijappanti paṭicca lābhanti
rūpādipaṭilābhaṁ paṭicca punappunaṁ kāme eva abhijappanti, "aho vata amhākampi
siyun"ti vadanti, taṇhañca tattha vaḍḍhentīti vuttaṁ hoti. yājayogāti 4-
yāgādhimuttā. bhavarāgarattāti evamimehi āsiṁsanādīhi bhavarāgeneva rattā,
bhavarāgarattā vā hutvā etāni āsiṁsanādīni karontā nātariṁsu jātiādivaṭṭadukkhaṁ
na uttariṁsūti.
[1054-5] atha ko carahīti atha idāni ko añño atārīti.
saṅkhāyāti ñāṇena vīmaṁsitvā. paroparānīti parāni ca orāni ca, 5-

footnote: 1 chaßēéa. imampi 2 chaßēéa.,i. eva 3 ka. suciṁ
footnote: 4 ka. yācayogāti 5 sī. parovarānīti parāni ca avarāni ca, ka. parovarānīti parāni ca
footnote: orāni ca

page number: 438

parattabhāvasakattabhāvādīni parāni ca orāni cāti vuttaṁ hoti. vidhūmoti
kāyaduccaritādidhūmavirahito. anīghoti rāgaīghādivirahito. atāri soti so evarūpo
arahā jātijaraṁ atāri. sesamettha pākaṭameva.
evaṁ bhagavā imampi suttaṁ arahattanikūṭeneva desesi, desanāpariyosāne
ayampi brāhmaṇo arahatte patiṭṭhāsi saddhiṁ antevāsisahassena, aññesañca
anekasatānaṁ 1- dhammacakkhuṁ udapādi. sesaṁ vuttasadisamevāti.
paramatthajotikāya khuddakaṭṭhakathāya
suttanipātaṭṭhakathāya
puṇṇakasuttavaṇṇanā niṭṭhitā.
-------------------
4. mettagusuttavaṇṇanā
[1056] pucchāmi tanti mettagusuttaṁ. tattha maññāmi taṁ vedaguṁ
bhāvitattanti "ayaṁ vedagū"ti ca "bhāvitatto"ti ca evaṁ taṁ maññāmi.
[1057] apucchasīti ettha ca aiti padapūraṇamatte nipāto, pucchasiccevattho.
pavakkhāmi yathā pajānanti yathā pajānanto ācikkhati, evaṁ ācikkhissāmi. 2-
upadhinidānā pabhavanti dukkhāti taṇhādiupadhinidānā jātiādidukkhavisesā pabhavanti.
[1058] evaṁ upadhinidānato pabhavantesu dukkhesu:- yo ve 3- avidvāti
gāthā. tattha pajānanti saṅkhāre aniccādivasena jānanto. dukkhassa
jātippabhavānupassīti vaṭṭadukkhassa jātikāraṇaṁ "upadhī"ti anupassanto.
[1059] sokapariddavañcāti sokañca paridevañca. tathā hi te vidito
esa dhammoti yathā yathā sattā jānanti, tathā tathā paññāpanavasena 4-
vidito esa tayā 5- dhammoti.

footnote: 1 ka. anekasahassānaṁ 2 ka. akkhāmi 3 ka. ce
footnote: 4 ka. ñāṇabalādivasena 5 chaßēéa. ayaṁ pāṭho na dissati

page number: 439

[1060-61] kittayissāmi te dhammanti nibbānadhammaṁ nibbānagāminipaṭipadā-
dhammañca te desayissāmi. diṭṭhe dhammeti diṭṭhe dukkhādidhamme, imasmiṁyeva
vā attabhāve. anītihanti attapaccakkhaṁ. yaṁ viditvāti yaṁ dhammaṁ "sabbe saṅkhārā
aniccā"tiādinā nayena sammasanto viditvā. tañcāhaṁ abhinandāmīti taṁ
vuttappakāradhammajotakaṁ taṁ vā vacanaṁ abhipatthayāmi. 1- dhammamuttamanti tava 2-
dhammamuttamaṁ abhinandāmīti.
[1062] uddhaṁ adho ca tiriyañcāpi majjheti ettha uddhanti anāgataddhā
vuccati, adhoti atītaddhā, tiriyañcāpi majjheti paccuppannaddhā. etesu nandiñca
nivesanañca, panujja viññāṇanti etesu addhādīsu taṇhañca diṭṭhinivesanañca
abhisaṅkhāraviññāṇañca panudehi, panuditvā ca bhave na tiṭṭhe, evaṁ sante
duvidhepi bhave na tiṭṭheyya. evaṁ tāva panujjasaddassa panudehīti imasmiṁ
atthavikappe sambandho. panuditvāti etasmiṁ pana atthavikappe bhave na tiṭṭheti
ayameva sambandho, etāni nandinivesanaviññāṇāni panuditvā duvidhepi bhave
na tiṭṭheyyāti vuttaṁ hoti.
[1063-4] etāni vinodetvā bhave atiṭṭhanto eso:- evaṁvihārīti
gāthā. tattha idhevāti imasmiṁyeva sāsane, imasmiṁyeva vā attabhāve. sukittikaṁ
gotamanūpadhīkanti ettha anupadhikanti nibbānaṁ, taṁ sandhāya bhagavantaṁ ālapanto
āha "sukittitaṁ gotamanūpadhīkan"ti.
[1065] na kevalaṁ dukkhameva pahāsi:- te cāpīti gāthā. tattha
aṭṭhitanti sakkaccaṁ, ādaraṁ 3- vā. taṁ taṁ namassāmīti tasmā taṁ namassāmi.
sameccāti upagantvā. nāgāti bhagavantaṁ ālapanto āha.

footnote: 1 ka. vuttappakāraṁ dhammajātaṁ taṁ vā vacanaṁ abhipaṭṭhayāmi 2 chaßēéa.,i. tañca
footnote: 3 chaßēéa.,i. sadā

page number: 440

[1066] idāni taṁ bhagavā "addhā hi pahāsi dukkhan"ti evaṁ tena
brāhmaṇena viditopi attānaṁ anupanetvāva pahīnadukkhena puggalena ovadanto
"yaṁ brāhmaṇan"ti gāthamāha. tassattho:- yaṁ tvaṁ abhijānanto "ayaṁ
bāhitapāpattā brāhmaṇo, vedehi gatattā vedagū, kiñcanābhāvena akiñcano,
kāmesu ca bhavesu ca asattattā kāmabhave asatto"ti jaññā jāneyyāsi,
addhā hi so imaṁ oghaṁ atāri, tiṇṇo ca pāraṁ akhilo akaṅkho.
[1067] kiñca bhiyyo:- vidvā ca yoti 1- gāthā. tattha idhāti
imasmiṁ sāsane, attabhāve vā. visajjāti vossajjitvā. sesaṁ sabbattha
pākaṭameva.
evaṁ bhagavā imampi suttaṁ arahattanikūṭeneva desesi, desanāpariyosāne
ca vuttasadiso eva dhammābhisamayo ahosīti.
paramatthajotikāya khuddakaṭṭhakathāya
suttanipātaṭṭhakathāya
mettagusuttavaṇṇanā niṭṭhitā.
--------------
5. dhotakasuttavaṇṇanā
[1068-9] pucchāmi tanti dhotakasuttaṁ. tattha vācābhikaṅkhāmīti vācaṁ
abhikaṅkhāmi. sikkhe nibbānamattanoti attano rāgādīnaṁ nibbānatthāya
adhisīlādīni sikkheyya. itoti mama mukhato.
[1070] evaṁ vutte attamano dhotako bhagavantaṁ abhitthavamāno
kathaṁkathāpamokkhaṁ yācanto "passāmahan"ti gāthamāha. tattha passāmahaṁ

footnote: 1 sī.,ka. soti

page number: 441

devamanussaloketi passāmi ahaṁ devamanussaloke. taṁ taṁ namassāmīti taṁ evarūpaṁ
namassāmi. pamuñcāti pamocehi.
[1071] athassa bhagavā attādhīnameva kathaṁkathāpamokkhaṁ oghataraṇamukhena
dassento "nāhan"ti gāthamāha. tattha nāhaṁ sahissāmīti 1- ahaṁ na sahissāmi
na sakkhissāmi, 2- na vāyamissāmīti vuttaṁ hoti. pamocanāyāti pamocetuṁ.
kathaṁkathinti sakaṅkhaṁ. taresīti tareyyāsi.
[1072-5] evaṁ vutte attamanataro dhotako taṁ bhagavantaṁ abhitthavamāno
anusāsaniṁ yācanto "anusāsa brahme"ti gāthamāha. tattha brahmāti
seṭṭhavacanametaṁ. tena bhagavantaṁ āmantayamāno āha "anusāsa brahme"ti. vivekadhammanti
sabbasaṅkhāravivekanibbānadhammaṁ. abyāpajjamānoti nānappakārataṁ anāpajjamāno.
idheva santoti idheva samāno. asitoti anissito. ito parā dve gāthā
mettagusutte vuttanayā eva. kevalañhi tattha dhammaṁ, idha santinti ayaṁ viseso.
tatiyagāthāyapi pubbaḍḍhaṁ tattha vuttanayameva. aparaddhe saṅgoti sajjanaṭṭhānaṁ,
laggananti vuttaṁ hoti. sesaṁ sabbattha pākaṭameva.
evaṁ bhagavā idampi suttaṁ arahattanikūṭeneva desesi, desanāpariyosāne
ca vuttasadiso eva dhammābhisamayo ahosīti.
paramatthajotikāya khuddakaṭṭhakathāya
suttanipātaṭṭhakathāya
dhotakasuttavaṇṇanā niṭṭhitā.
--------------

footnote: 1 ka. gamissāmīti 2 ka. ahaṁ nāgamissāmi na sikkhāmi

page number: 442

6. upasīvasuttavaṇṇanā
[1076] eko ahanti upasīvasuttaṁ. tattha mahantamoghanti mahantaṁ
oghaṁ. anissitoti dhammaṁ vā puggalaṁ vā anissito. no visahāmīti na sakkomi.
ārammaṇanti nissayaṁ. yaṁ nissitoti yaṁ dhammaṁ vā puggalaṁ vā nissito.
[1077] idāni yasmā so brāhmaṇo ākiñcaññāyatanalābhī tañca
santampi nissayaṁ na jānāti, tenassa bhagavā tañca nissayaṁ uttariñca
niyyānapathaṁ dassento "ākiñcaññan"ti gāthamāha. tattha pekkhamānoti taṁ
ākiñcaññāyatanasamāpattiṁ sato samāpajjitvā vuṭṭhahitvā ca aniccādivasena
passamāno. natthīti nissāyāti taṁ "natthi kiñcī"ti pavattasamāpattiṁ ārammaṇaṁ
katvā. tarassu oghanti tato pabhuti pavattāya vipassanāya yathānurūpaṁ catubbidhampi
oghaṁ tarassu. kathāhīti kathaṁkathāhi. taṇhakkhayaṁ rattamahābhipassāti 1- rattindivaṁ
nibbānaṁ vibhūtaṁ katvā passa. etenassa diṭṭhadhammasukhavihāraṁ 2- katheti.
[1078-9] idāni "kāme pahāyā"ti sutvā vikkhambhanavasena attanā
pahīnakāme sampassamāno "sabbesū"ti gāthamāha. tattha hitvā maññanti aññaṁ
tato heṭṭhā chabbidhampi samāpattiṁ hitvā. saññāvimokkhe parameti sattasu
saññāvimokkhesu uttame ākiñcaññāyatane. tiṭṭhe nu so tattha anānuyāyīti 3-
so puggalo tattha ākiñcaññāyatanabrahmaloke adhigacchamāno tiṭṭheyya 4- nūti
pucchati. athassa bhagavā saṭṭhikappasahassamattaṁyeva ṭhānaṁ anujānanto tatiyagāthamāha.
[1080] evaṁ tassa tattha ṭhānaṁ sutvā idānissa sassatucchedabhāvaṁ
pucchanto "tiṭṭhe ce"ti gāthamāha. tattha pūgampi vassānanti anekasaṅkhyampi

footnote: 1 chaßēéa. nattamahābhipassāti 2 ka. diṭṭhadhammika.... 3 ka. anānuvāyīti
footnote: 4 chaßēéa. avigacchamāno tiṭṭheyya, i. avigacchamāno tiṭṭhe

page number: 443

vassānaṁ, gaṇarāsinti attho. "pūgampi vassānī"tipi pāṭho, tattha
vibhattibyattayena 1- sāmivacanassa paccattavacanaṁ kattabbaṁ, pūganti vā etassa bahūnīti
attho vattabbo. "pūgānī"ti vāpi paṭhanti, purimapāṭhoyeva sabbasundaro.
tattheva so sīti siyā 2- vimuttoti so puggalo tatthevākiñcaññāyatane
nānādukkhehi parivimutto 3- sītibhāvappatto bhaveyya, nibbānappatto sassato
hutvā tiṭṭheyyāti adhippāyo. cavetha 4- viññāṇaṁ tathāvidhassāti udāhu tathāvidhassa
viññāṇaṁ anupādāya parinibbāyeyyāti ucchedaṁ pucchati, paṭisandhiggahaṇatthaṁ
vāpi bhaveyyāti paṭisandhimpi tassa pucchati.
[1081] athassa bhagavā ucchedasassataṁ anupagamma tattha uppannassa
ariyasāvakassa anupādāya parinibbānaṁ dassento "accī yathā"ti gāthamāha.
tattha atthaṁ paletīti atthaṁ gacchati. na upeti saṅkhanti "asukaṁ nāma disaṁ
gato"ti vohāraṁ na gacchati. evaṁ munī nāmakāyā vimuttoti evaṁ tattha
uppanno sekkhamuni pakatiyā pubbeva rūpakāyā vimutto tattha catutthamaggaṁ
nibbattetvā dhammakāyassa 5- pariññātattā puna nāmakāyāpi vimutto
ubhatobhāgavimutto khīṇāsavo hutvā anupādāparinibbānasaṅkhātaṁ atthaṁ paleti na upeti
saṅkhaṁ "khattiyo vā brāhmaṇo vā"ti evamādikaṁ.
[1082] adāni "atthaṁ paletī"ti sutvā tassa yoniso atthamasallakkhento
"atthaṅgato so"ti gāthamāha. tassattho:- so atthaṁ gato udāhu natthi,
udāhu ve sassatiyā sassatabhāvena arogo avipariṇāmadhammo soti evaṁ taṁ me
muni sādhu viyākarohi. kiṁkāraṇaṁ? tathā hi te vidito esa dhammoti.

footnote: 1 ka. vibhattibyattayanayena 2 ka. sītiyā 3 chaßēéa.,i. vimutto
footnote: 4 ka. bhavetha 5 ka. nāmakāyassa

page number: 444

[1083] athassa bhagavā tathā avattabbataṁ dassento "atthaṅgatassā"ti
gāthamāha. tattha atthaṅgatassāti anupādāparinibbutassa. na pamāṇamatthīti
rūpādippamāṇaṁ natthi. yena naṁ vajjunti yena rāgādinā naṁ vadeyyuṁ. sabbesu
dhammesūti sabbesu khandhādidhammesu. sesaṁ sabbattha pākaṭameva.
evaṁ bhagavā idampi suttaṁ arahattanikūṭeneva desesi, desanāpariyosāne
ca vuttasadiso eva dhammābhisamayo ahosīti.
paramatthajotikāya khuddakaṭṭhakathāya
suttanipātaṭṭhakathāya
upasīvasuttavaṇṇanā niṭṭhitā.
---------------
7. nandasuttavaṇṇanā
[1084-5] santi loketi nandasuttaṁ. tattha paṭhamagāthāyattho:- loke
khattiyādayo janā ājīvakanigaṇṭhādike sandhāya "santi munayo"ti vadanti,
tayidaṁ 1- kathaṁsūti kinnu kho te samāpattiñāṇādinā ñāṇena uppannattā
ñāṇūpapannaṁ muniṁ no vadanti, 2- evaṁvidhaṁ nu vadanti, udāhu ve nānappakārena 3-
lūkhajīvitasaṅkhātena jīvitenūpapannanti. athassa bhagavā tadubhayampi
paṭikkhipitvā muniṁ dassento "na diṭṭhiyā"ti gāthamāha.
[1086-7] idāni "diṭṭhādīhi suddhī"ti vadantānaṁ vāde kaṅkhāpahānatthaṁ
"ye kecime"ti pucchati. tattha anekarūpenāti kotūhalamaṅgalādinā. tattha
yatā 4- carantāti tattha sakkāyadiṭṭhiyā guttā viharantā. athassa tathā
suddhiabhāvaṁ dīpento bhagavā dutiyaṁ gāthamāha.

footnote: 1 ka. tadidaṁ 2 chaßēéa. no muniṁ vadanti
footnote: 3 chaßēéa.,i. nānappakārakena 4 ka. yathā

page number: 445

[1088-90] evaṁ "nātariṁsū"ti sutvā idāni yo atāri, taṁ sotukāmo
"ye kecime"ti pucchati. athassa bhagavā oghatiṇṇamukhena jātijarātiṇṇe
dassento tatiyaṁ 1- gāthamāha. tattha nivutāti ovuṭā pariyonaddhā. yesīdhāti
yesu idha. ettha suiti nipātamattaṁ. taṇhaṁ pariññāyāti tīhi pariññāhi
taṇhaṁ parijānitvā. sesaṁ sabbattha pubbe vuttanayattā pākaṭameva.
evaṁ bhagavā arahattanikūṭeneva desanaṁ niṭṭhāpesi, desanāpariyosāne
pana nando bhagavato bhāsitaṁ abhinandamāno "etābhinandāmī"ti gāthamāha. idhāpi
ca pubbe vuttasadiso eva dhammābhisamayo ahosīti.
paramatthajotikāya khuddakaṭṭhakathāya
suttanipātaṭṭhakathāya
nandasuttavaṇṇanā niṭṭhitā.
-------------
8. hemakasuttavaṇṇanā
[1091-4] ye me pubbeti hemakasuttaṁ. tattha ye me pubbe
viyākaṁsūti ye bāvariādayo pubbe mayhaṁ sakaṁ laddhiṁ viyākaṁsu. huraṁ gotamasāsanāti
gotamasāsanā pubbataraṁ. sabbantaṁ takkavaḍḍhananti sabbantaṁ kāmavitakkādivaḍḍhanaṁ.
taṇhānigghātananti taṇhāvināsanaṁ. athassa bhagavā taṁ dhammaṁ 2- ācikkhanto
"idhā"ti gāthādvayamāha. tattha etadaññāya ye satāti etaṁ nibbānapadamaccutaṁ
"sabbe saṅkhārā aniccā"tiādinā nayena vipassantā anupubbena jānitvā
ye kāyānupassanāsatiādīhi satā. diṭṭhadhammābhinibbutāti viditadhammattā
diṭṭhadhammattā 3- rāgādinibbānena ca abhinibbutā. sesaṁ sabbattha pākaṭameva.

footnote: 1 ka. dutiyaṁ 2 sī.,i. tathā dhamme 3 ka. diṭṭhadhammā

page number: 446

evaṁ bhagavā idampi suttaṁ arahattanikūṭeneva desesi, desanāpariyosāne
ca pubbasadiso eva dhammābhisamayo ahosīti.
paramatthajotikāya khuddakaṭṭhakathāya
suttanipātaṭṭhakathāya
hemakasuttavaṇṇanā niṭṭhitā.
--------------
9. todeyyasuttavaṇṇanā
[1095] yasmiṁ kāmāti todeyyasuttaṁ. tattha vimokkho tassa kīdisoti
tassa kīdiso vimokkho icchitabboti pucchati. idāni tassa aññavimokkhābhāvaṁ 1-
dassento bhagavā dutiyaṁ gāthamāha. tattha vimokkho tassa nāparoti tassa
añño vimokkho natthi.
[1097-8] evaṁ "taṇhakkhayo eva vimokkho"ti vuttepi tamatthaṁ
asallakkhento "nirāsaso so uda āsasāno"ti puna taṁ pucchati. tattha
uda paññakappīti udāhu samāpattiñāṇādinā ñāṇena taṇhākappaṁ diṭṭhikappaṁ
vā kappayati. athassa bhagavā taṁ ācikkhanto dutiyaṁ gāthamāha. tattha kāmabhaveti
kāme ca bhave ca. sesaṁ sabbattha pākaṭameva.
evaṁ bhagavā idampi suttaṁ arahattanikūṭeneva desesi, desanāpariyosāne
ca pubbasadiso eva dhammābhisamayo ahosīti.
paramatthajotikāya khuddakaṭṭhakathāya
suttanipātaṭṭhakathāya
todeyyasuttavaṇṇanā niṭṭhitā.
-------------

footnote: 1 ka. avimokkhabhāvaṁ

page number: 447

10. kappasuttavaṇṇanā
[1099] majjhe sarasminti kappasuttaṁ. tattha majjhe sarasminti
purimapacchimakoṭipaññāṇābhāvato majjhabhūte sāgareti 1- vuttaṁ hoti. tiṭṭhatanti
tiṭṭhamānaṁ. yathāyidaṁ nāparaṁ siyāti yathā idaṁ dukkhaṁ puna na bhaveyya.
[1101-2] athassa bhagavā tamatthaṁ byākaronto tisso gāthāyo
abhāsi. tattha akiñcananti kiñcanapaṭipakkhaṁ. anādānanti ādānapaṭipakkhaṁ,
kiñcanādānavūpasamanti vuttaṁ hoti. anāparanti aparapaṭibhāgadīpavirahitaṁ, seṭṭhanti
vuttaṁ hoti. na te mārassa paddhagūti 2- te mārassa paddhacarā 3- paricārakā sissā
na honti. sesaṁ sabbattha pākaṭameva.
evaṁ bhagavā idampi suttaṁ arahattanikūṭeneva desesi, desanāpariyosāne
ca pubbasadiso eva dhammābhisamayo ahosīti.
paramatthajotikāya khuddakaṭṭhakathāya
suttanipātaṭṭhakathāya
kappasuttavaṇṇanā niṭṭhitā.
-------------
11. jatukaṇṇisuttavaṇṇanā
[1103-4] sutvānahanti jatukaṇṇisuttaṁ. tattha sutvānahaṁ vīramakāmakāminti
ahaṁ "itipi so bhagavā"tiādinā nayena vīraṁ kāmānaṁ akāmanato akāmakāmiṁ
buddhaṁ sutvā. akāmamāgamanti nikkāmaṁ bhagavantaṁ pucchituṁ āgatomhi.
sahajanettāti sahajātasabbaññutaññāṇacakkhu. yathātacchanti yathātathaṁ. brūhi meti
puna yācanto bhaṇati. yācanto hi sahassakkhattumpi bhaṇeyya, ko pana vādo

footnote: 1 chaßēéa.,i. saṁsāreti 2 ka. paṭṭhagūti 3 ma.,ka. paṭṭhacarā

page number: 448

dvikkhattuṁ. tejī tejasāti tejena samannāgato tejasā abhibhuyya. yamahaṁ vijaññaṁ
jātijarāya idha vippahānanti yamahaṁ jātijarānaṁ pahānabhūtaṁ dhammaṁ idheva
jāneyyaṁ.
[1105-7] athassa bhagavā taṁ dhammamācikkhanto tisso gāthāyo abhāsi.
tattha nekkhammaṁ daṭṭhu khematoti nibbānañca nibbānagāminiñca paṭipadaṁ
"kheman"ti disvā. uggahitanti taṇhādiṭṭhivasena gahitaṁ. nirattaṁ vāti
nirassitabbaṁ vā, pamuñcitabbanti vuttaṁ hoti. mā te vijjitthāti mā te
ahosi. kiñcananti rāgādikiñcanaṁ vāpi te mā vijjittha. pubbeti atīte
saṅkhāre ārabbha uppannakilesā. brāhmaṇāti bhagavā jatukaṇṇiṁ ālapati.
sesaṁ sabbattha pākaṭameva.
evaṁ bhagavā idampi suttaṁ arahattanikūṭeneva desesi, desanāpariyosāne
ca pubbasadiso eva dhammābhisamayo ahosīti.
paramatthajotikāya khuddakaṭṭhathāya
suttanipātaṭṭhakathāya
jatukaṇṇisuttavaṇṇanā niṭṭhitā.
---------------
12. bhadrāvudhasuttavaṇṇanā
[1108-9] okañjahanti bhadrāvudhasuttaṁ. tattha okañjahanti ālayaṁ jahaṁ.
taṇhacchidanti chataṇhākāyacchidaṁ. anejanti lokadhammesu nikkampaṁ. nandiñjahanti
anāgatarūpādipatthanāpajahaṁ ekā eva hi taṇhā thutivasena idha nānappakārato
vuttā. kappañjahanti duvidhakappañjahaṁ. abhiyāceti ativiya yācāmi. sutvāna

page number: 449

nāgassa apanamissanti itoti nāgassa tava bhagavā vacanaṁ sutvā ito
pāsāṇakacetiyato bahū janā pakkamissantīti adhippāyo. janapadehi saṅgatāti
aṅgādīhi janapadehi idha samāgatā. viyākarohīti dhammaṁ desehi.
[1110] athassa āsayānulomena dhammaṁ desento bhagavā dve gāthāyo
abhāsi. tattha ādānataṇhanti rūpādīnaṁ ādāyikaṁ gahaṇataṇhaṁ, taṇhūpādānanti
vuttaṁ hoti. yaṁ yañhi lokasmimupādiyantīti etesu khandhādibhedesu 1- yaṁ yaṁ
gaṇhanti. teneva māro anveti jantunti teneva upādānappaccayanibbatta-
kammābhisaṅkhāravasena 2- paṭisandhikkhandhamāro taṁ sattaṁ anugacchati.
[1111] tasmā pajānanti tasmā etamādīnavaṁ aniccādivasena vā
saṅkhāre jānanto. ādānasatte iti pekkhamāno, pajaṁ imaṁ maccudheyye
visattanti ādātabbaṭṭhena ādānesu rūpādīsu satte sabbaloke imaṁ pajaṁ
maccudheyye laggaṁ pekkhamāno, ādānasatte vā ādānābhiniviṭṭhe puggale
ādānasaṅgahetuñca imaṁ pajaṁ maccudheyye laggaṁ tato vītikkamituṁ asamatthaṁ
iti pekkhamāno kiñcanaṁ sabbaloke na upādiyethāti. sesaṁ sabbattha
pākaṭameva.
evaṁ bhagavā idampi suttaṁ arahattanikūṭeneva desesi, desanāpariyosāne
ca pubbasadiso eva dhammābhisamayo ahosīti.
paramatthajotikāya khuddakaṭṭhakathāya
suttanipātaṭṭhakathāya
bhadrāvudhasuttavaṇṇanā niṭṭhitā.
---------------

footnote: 1 chaßēéa.,i. uddhādibhedesu 2 chaßēéa.,i.....kammābhisaṅkhāranibbattavasena

page number: 450

13. udayasuttavaṇṇanā
[1112-3] jhāyinti udayasuttaṁ. tattha aññāvimokakhanti
paññānubhāvanijjhātaṁ vimokkhaṁ pucchati. atha bhagavā yasmā udayo catutthajjhānalābhī,
tasmāssa paṭiladdhajjhānavasena nānappakārato aññāvimokkhaṁ dassento
gāthādvayamāha. tattha pahānaṁ kāmacchandānanti yadidaṁ paṭhamajjhānaṁ
nibbattentassa kāmacchandappahānaṁ, tampi aññaṁ vimokkhaṁ pabrūmi, evaṁ
sabbapadāni yojetabbāni.
[1114] upekkhāsatisaṁsuddhanti catutthajjhānaupekkhāsatīhi saṁsuddhaṁ.
dhammatakkapurejavanti iminā tasmiṁ catutthajjhānavimokkhe ṭhatvā jhānaṅgāni
vipassitvā adhigataṁ arahattavimokkhaṁ vadati. arahattavimokkhassa hi maggasampayutta-
sammāsaṅkappādibhedo dhammatakko purejavo hoti. tenāha "dhammatakkapurejavan"ti.
avijjāya pabhedananti etameva ca aññāvimokkhaṁ avijjāpabhedasaṅkhātaṁ nibbānaṁ
nissāya jātattā kāraṇopacārena "avijjāya pabhedanan"ti pabrūmīti.
[1115-6] evaṁ avijjāpabhedanavacanena vuttaṁ nibbānaṁ sutvā "taṁ
kissa vippahānena vuccatī"ti pucchanto "kiṁsu saññojano"ti gāthamāha. tattha
kiṁsu saññojanoti kiṁ saṁyojano. vicāraṇanti vicaraṇakāraṇaṁ. 1- kassassa vippahānenāti
kiṁnāmakassa assa dhammassa vippahānena. athassa bhagavā tamatthaṁ byākaronto
"nandisaññojano"ti gāthamāha. tattha vitakkassāti kāmavitakkādiko vitakko assa.
[1117-8] idāni tassa nibbānassa maggaṁ pucchanto "kathaṁ satassā"ti
gāthamāha. tattha viññāṇanti abhisaṅkhāraviññāṇaṁ. athassa maggaṁ kathento bhagavā

footnote: 1 ka. kiṁsu vicāraṇoti kiṁ vicāraṇaṁ

page number: 451

"ajjhattañcā"ti gāthamāha. tattha evaṁ satassāti evaṁ satassa sampajānassa.
sesaṁ sabbattha pākaṭameva.
evaṁ bhagavā idampi suttaṁ arahattanikūṭeneva desesi, desanāpariyosāne
ca pubbasadiso eva dhammābhisamayo ahosīti.
paramatthajotikāya khuddakaṭṭhakathāya
suttanipātaṭṭhakathāya
udayasuttavaṇṇanā niṭṭhitā.
-------------
14. posālasuttavaṇṇanā
[1119-20] yo atītanti posālasuttaṁ. tattha yo atītaṁ ādisatīti
yo bhagavā attano ca paresañca "ekampi jātin"tiādibhedaṁ atītaṁ ādisati.
vibhūtarūpasaññissāti samatikkantarūpasaññissa. sabbakāyappahāyinoti tadaṅgavikkhambhana-
vasena sabbarūpakāyappahāyino, pahīnarūpabhavapaṭisandhikassāti adhippāyo. natthi kiñcīti
passatoti viññāṇābhāvavipassanena "natthi kiñcī"ti passato ākiñcaññāyatana-
lābhinoti vuttaṁ hoti. Ñāṇaṁ sakkānupucchāmīti sakkāti bhagavantaṁ ālapanto
āha. tassa puggalassa ñāṇaṁ pucchāmi, kīdisaṁ pucchitabbanti. 1- kathaṁ neyyoti
kathaṁ so netabbo, kathamassa uttariñāṇaṁ uppādetabbanti.
[1121] athassa bhagavā tādise puggale attano appaṭipatañāṇataṁ
pakāsetvā taṁ ñāṇaṁ byākātuṁ gāthādvayamāha. tattha viññāṇaṭṭhitiyo sabbā,
abhijānaṁ tathāgatoti abhisaṅkhāravasena catasso paṭisandhivasena sattāti evaṁ

footnote: 1 ka. icchitabbanti

page number: 452

sabbā viññāṇaṭṭhitiyo abhijānanto tathāgato. tiṭṭhantamenaṁ jānātīti
kammābhisaṅkhāravasena tiṭṭhantametaṁ puggalaṁ jānāti "āyatiṁ ayaṁ evaṁgatiko
bhavissatī"ti. vimuttanti ākiñcaññāyatanādīsu adhimuttaṁ. tapparāyananti tammayaṁ.
[1122] ākiñcaññasambhavaṁ ñatvāti ākiñcaññāyatanajanakakammābhisaṅkhāraṁ
ñatvā "kinti palibodho ayan"ti. nandī saññojanaṁ itīti yā ca tattha arūparāga-
saṅkhātā 1- nandī, tañca saṁyojanaṁ iti ñatvā. tato tattha vipassatīti tato 2-
ākiñcaññāyatanasamāpattito vuṭṭhahitvā taṁ samāpattiṁ aniccādivasena vipassati.
evaṁ 3- ñāṇaṁ tathaṁ tassāti etaṁ tassa puggalassa evaṁ vipassato anukkameneva
uppannaṁ arahattañāṇaṁ aviparītaṁ. vusīmatoti vusitavantassa. sesaṁ sabbattha
pākaṭameva.
evaṁ bhagavā idampi suttaṁ arahattanikūṭeneva desesi, desanāpariyosāne
ca pubbasadiso eva dhammābhisamayo ahosīti.
paramatthajotikāya khuddakaṭṭhakathāya
suttanipātaṭṭhakathāya
posālasuttavaṇṇanā niṭṭhitā.
--------------
15. mogharājasuttavaṇṇanā
[1123] dvāhaṁ sakkanti mogharājasuttaṁ. tattha dvāhanti dve vāre
ahaṁ. so hi pubbe ajitasuttassa ca tissametteyyasuttassa ca avasāne dvikkhattuṁ
bhagavantaṁ pucchi, bhagavā panassa indriyaparipākaṁ āgamayamāno na byākāsi.

footnote: 1 ka. arūparāgasaṅkhyā 2 ka. atha tattha 3 chaßēéa. etaṁ

page number: 453

tenāha "dvāhaṁ sakkaṁ apucchissan"ti. yāvatatiyañca devīsi, byākarotīti me
sutanti yāvatatiyañca sahadhammikaṁ puṭṭho visuddhidevabhūto isi bhagavā sammāsambuddho
byākarotīti evamme sutaṁ. godhāvarītīreyeva kira so evamassosi. tenāha
"byākarotīti me sutan"ti.
[1124] ayaṁ lokoti manussaloko. paro lokoti taṁ ṭhapetvā avaseso.
sadevakoti brahmalokaṁ ṭhapetvā avaseso upapattidevasammutidevayutto, "brahmaloko
sadevako"ti etaṁ vā "sadevake loke"tiādinayadassanamattaṁ, tena sabbopi
tathā vuttappakāro loko veditabbo.
[1125] evaṁ abhikkantadassāvinti evaṁ aggadassāviṁ, sadevakassa
lokassa ajjhāsayādhimuttigatiparāyanādīni passituṁ samatthanti dasseti.
[1126] suññato lokaṁ avekkhassūti avasiyapavattasallakkhaṇavasena vā
tucchasaṅkhārasamanupassanāvasena vāti dvīhi kāraṇehi suññato lokaṁ passa,
attānudiṭṭhiṁ ūhaccāti sakkāyadiṭṭhiṁ uddharitvāva. 1- sesaṁ sabbattha pākaṭameva.
evaṁ bhagavā idampi suttaṁ arahattanikūṭeneva desesi, desanāpariyosāne
ca vuttasadiso eva dhammābhisamayo ahosīti.
paramatthajotikāya khuddakaṭṭhakathāya
suttanipātaṭṭhakathāya
mogharājasuttavaṇṇanā niṭṭhitā.
---------------
16. piṅgiyasuttavaṇṇanā
[1127] jiṇṇohamasmīti piṅgiyasuttaṁ. tattha jiṇṇohamasmi abalo
vītavaṇṇoti so kira brāhmaṇo jarābhibhūto vīsavassasatiko jātiyā, dubbalo ca

footnote: 1 chaßēéa. uddharitvā, i. uttaritvā

page number: 454

"idha padaṁ karissāmī"ti aññattheva karoti, vinaṭṭhapurimacchavivaṇṇo ca. tenāha
"jiṇṇohamasmi abalo vītavaṇṇo"ti. māhaṁ nassaṁ momuho antarāvāti māhaṁ
tuyhaṁ dhammaṁ asacchikatvā antarā eva avidvā hutvā anassiṁ. jātijarāya idha
vippahānanti idheva tava pādamūle pāsāṇake vā cetiye jātijarāya vippahānaṁ
nibbānadhammaṁ yamahaṁ vijaññaṁ, tamme ācikkha.
[1128] idāni yasmā piṅgiyo kāye sāpekkhatāya "jiṇṇohamasmī"ti
gāthamāha. tenassa bhagavā kāye sinehappahānatthaṁ "disvāna rūpesu vihaññamāne"ti
gāthamāha, tattha rūpesūti rūpahetu rūpapaccayā. vihaññamāneti kammakaraṇādīhi
upahaññamāne. ruppanti rūpesūti cakkhurogādīhi ca rūpahetuyeva janā ruppanti
bādhīyanti.
[1129-30] evaṁ bhagavatā yāva arahattaṁ, tāva kathitaṁ paṭipattiṁ
sutvāpi piṅgiyo jarādubbalatāya visesaṁ anadhigantvāva puna "disā catasso"ti imāya
gāthāya bhagavantaṁ thomento desanaṁ yācati. athassa bhagavā punapi yāva arahattaṁ,
tāva paṭipadaṁ dassento "taṇhādhipanne"ti gāthamāha. sesaṁ sabbattha pākaṭamevāti.
evaṁ idampi suttaṁ bhagavā arahattanikūṭeneva desesi, desanāpariyosāne
ca piṅgiyo anāgāmiphale patiṭṭhāsi. so kira antarantarā cintesi "evaṁ
vicitrapaṭibhānaṁ nāma desanaṁ na labhi mayhaṁ mātulo bāvarī savanāyā"ti. tena
sinehavikkhepena arahattaṁ pāpuṇituṁ nāsakkhi. antevāsino panassa sahassajaṭilā
arahattaṁ pāpuṇiṁsu, sabbe eva iddhimayapattacīvaradharā ehibhikkhavo ahesunti.
paramatthajotikāya khuddakaṭṭhakathāya
suttanipātaṭṭhakathāya
piṅgiyasuttavaṇṇanā niṭṭhitā.
---------------

page number: 455

pārāyanatthutigāthāvaṇṇanā
ito paraṁ saṅgītikārā desanaṁ thomentā "idamavoca bhagavā"tiādimāhaṁsu.
tattha idamavocāti idaṁ pārāyanaṁ avoca. paricārakasoḷasānanti bāvarissa
paricārakena piṅgiyena saha soḷasannaṁ, buddhassa vā bhagavato paricārakasoḷasānaṁ.
te eva ca brāhmaṇā. tattha soḷasaparisā pana purato ca pacchato ca vāmapassato
ca dakkhiṇapassato ca cha cha yojanā nisinnā ujukena dvādasayojanikā
ahosi. ajjhiṭṭhoti yācito. atthamaññāyāti pāḷiatthamaññāya. dhammamaññāyāti
pāḷidhammamaññāya. pārāyananti evaṁ imassa dhammapariyāyassa adhivacanaṁ āropetvā
tesaṁ brāhmaṇānaṁ nāmāni kittayantā "ajito tissametteyyo .pe.
buddhaseṭṭhamupāgamun"ti āhaṁsu.
[1131-7] tattha sampannacaraṇanti nibbānapadaṭṭhānabhūtena
pātimokkhasīlādinā sampannaṁ. isinti mahesiṁ. sesaṁ pākaṭameva. tato paraṁ
brahmacariyamacariṁsūti maggabrahmacariyaṁ acariṁsu. tasmā pārāyananti tassa pārabhūtassa
nibbānassa ayananti vuttaṁ hoti.
pārāyanānugītigāthāvaṇṇanā
[1138] pārāyanamanugāyissanti assa ayaṁ sambandho:- bhagavatā hi
pārāyane desite soḷasasahassajaṭilā arahattaṁ pāpuṇiṁsu, avasesānañca
cuddasakoṭisaṅkhānaṁ devamanussānaṁ dhammābhisamayo ahosīti. vuttañhetaṁ porāṇehi:-
"tato pāsāṇake ramme pārāyanasamāgame
amataṁ pāpayī buddho cuddasa pāṇakoṭiyo"ti.
niṭṭhitāya pana dhammadesanāya tato tato āgatā manussā bhagavato
ānubhāvena attano attano gāmanigamādīsveva pāturahesuṁ. bhagavāpi sāvatthimeva

page number: 456

agamāsi paricārakasoḷasādīhi anekehi bhikkhusahassehi parivutoti. tattha piṅgiyo
bhagavantaṁ vanditvā āha "gacchāmahaṁ bhante bāvarissa buddhuppādaṁ ārocetuṁ,
paṭissutañhi tassa mayā"ti. atha bhagavatā anuññāto jhānagamaneneva godhāvarītīraṁ
gantvā pādagamanena assamābhimukho agamāsi. (1)- sampattañcāpi naṁ pucchi
"kiṁ piṅgiya buddho loke uppanno"ti. āma brāhmaṇa uppanno, pāsāṇake
cetiye nisinno amhākaṁ dhammaṁ desesi, tamahaṁ tuyhaṁ desissāmīti. tato bāvarī
mahatā sakkārena sapariso taṁ pūjetvā āsanaṁ paññāpesi. tattha nisīditvā
piṅgiyo "pārāyanamanugāyissan"tiādimāha.
tattha anugāyissanti bhagavatā gītaṁ anugāyissaṁ. yathāddakkhīti yathā sāmaṁ
saccābhisambodhena asādhāraṇañāṇena ca addakkhi. nikkāmoti pahīnakāmo.
"nikkamo"tipi 2- pāṭho, vīriyavāti attho, nikkhanto vā akusalapakkhā. nibbanoti
kilesavanavirahito, taṇhāvirahito eva vā. kissa hetu musā bhaṇeti yehi
kilesehi musā bhaṇeyya, ete tassa pahīnāti dasseti. etena brāhmaṇassa
savane ussāhaṁ janeti.
[1139-41] vaṇṇūpasañhitanti guṇūpasañhitaṁ. saccavhayoti "buddho"ti
sacceneva avhānena nāmena yutto. brahmeti taṁ brāhmaṇaṁ ālapati.
kubbanakanti parittavanaṁ. bahupphalaṁ kānanamāvaseyyāti anekaphalādivikatibharitaṁ
kānanaṁ āgamma vaseyya. appadasseti bāvariyappabhutike parittapaññe. 3-
mahodadhinti anotattādimahantaudakarāsiṁ.
[1142-4] yeme pubbeti ye ime pubbe. tamanudāsinoti tamonudo
āsino. bhūripaññāṇoti ñāṇaddhajo. bhūrimedhasoti vipulapañño.

footnote: 1 chaßēéa.,i. tamenaṁ bāvarī brāhmaṇo maggaṁ olokento nisinno dūratova
footnote: khārijaṭādivirahitaṁ bhikkhuvesena āgacchantaṁ disvā "buddho loke uppanno"ti
footnote: niṭṭhaṁ agamāsi 2 sī.,i.,ma. nikkhāmotipi 3 ka. pahāya

page number: 457

sandiṭṭhikakālikanti sāmaṁ passitabbaphalaṁ, na ca kālantare pattabbaphalaṁ. anītikanti
kilesādiītivirahitaṁ. 1-
[1145-50] atha naṁ bāvarī āha "kinnu tamhā"ti dve gāthā.
tato piṅgiyo bhagavato santikā avippavāsameva dīpento "nāhaṁ tamhā"ti-
ādimāha. passāmi naṁ manasā cakkhunāvāti taṁ buddhaṁ ahaṁ cakkhunā viya manasā
passāmi. namassamāno vivasemi 2- rattinti namassamānova rattiṁ atināmemi. tena
teneva natoti yena disābhāgena buddho, tena tenevāhampi nato tanninno
tappoṇoti dasseti.
[1151] dubbalathāmakassāti appathāmakassa, atha vā dubbalassa
dutthāmakassa ca, balavīriyahīnassāti vuttaṁ hoti. teneva kāyo na paletīti teneva
dubbalathāmakattena kāyo na gacchati, yena vā buddho, tena na gacchati. "na
paretī"tipi pāṭho, so evattho. tatthāti buddhassa santike. saṅkappayantāyāti 3-
saṅkappagamanena. tena yuttoti yena buddho, tena yutto avippayutto 4-
anuyuttoti dasseti.
[1152] paṅke sayānoti kāmakaddame 5- sayamāno. dīpā dīpaṁ
upallavinti satthārādito satthārādiṁ adhigacchiṁ. athaddasāsiṁ sambuddhanti sohaṁ
evaṁ duddiṭṭhiṁ gahetvā anvāhiṇḍanto atha pāsāṇake cetiye buddhamaddakkhiṁ.
[1153] imissā gāthāya avasāne piṅgiyassa ca bāvarissa ca
indriyaparipākaṁ viditvā bhagavā sāvatthiyaṁ ṭhitoyeva suvaṇṇobhāsaṁ muñci. piṅgiyo
bāvarissa buddhaguṇe vaṇṇayanto nisinno eva obhāsaṁ disvā "kiṁ idan"ti

footnote: 1 chaßēéa. kikesaītivirahitaṁ 2 sī. namassamānova vasemi 3 sī. saṅkappayattāyāti
footnote: 4 chaßēéa.,i. payutto 5 ka. kāmapaṅkesu

page number: 458

vilokento bhagavantaṁ attano purato ṭhitaṁ viya disvā bāvarissa brāhmaṇassa
"buddho āgato"ti ārocesi. brāhmaṇo uṭṭhāyāsanā añjaliṁ paggahetvā
aṭṭhāsi. bhagavāpi obhāsaṁ pharitvā brāhmaṇassa attānaṁ dassento ubhinnampi
sappāyaṁ viditvā piṅgiyameva ālapamāno "yathā ahū vakkalī"ti imaṁ gāthaṁ abhāsi.
tassattho:- yathā vakkalitthero saddhādhimutto ahosi, saddhādhurena ca
arahattaṁ pāpuṇi, yathā ca soḷasannaṁ eko bhadrāvudho nāma, yathā ca
āḷavi gotamo, evameva tvampi pamuñcassu saddhaṁ, tato saddhāya adhimuccanto
"sabbe saṅkhārā aniccā"tiādinā nayena vipassanaṁ ārabhitvā maccudheyyassa
pāraṁ nibbānaṁ gamissasīti arahattanikūṭeneva desanaṁ niṭṭhāpesi,
desanāpariyosāne piṅgiyo arahatte, bāvarī anāgāmiphale patiṭṭhahi, bāvarissa
brāhmaṇassa pana sissā pañcasatā sotāpannā ahesuṁ.
[1154-5] idāni piṅgiyo attano pasādaṁ pavedento 1- "esa
bhiyyo"tiādimāha. tattha paṭibhānavāti paṭibhānapaṭisambhidāupeto. adhideve
abhiññāyāti adhidevakare dhamme ñatvā. varovaranti 2- hīnappaṇītaṁ, attano
ca parassa ca adhidevattakaraṁ sabbadhammajātaṁ vedīti vuttaṁ hoti. kaṅkhīnaṁ paṭijānatanti
kaṅkhīnaṁyeva sataṁ "nikkaṅkhamhā"ti paṭijānantānaṁ.
[1156] asaṁhīranti rāgādīhi asaṁhāriyaṁ. asaṅkuppanti akuppaṁ
avipariṇāmadhammaṁ. dvīhipi padehi nibbānaṁ bhaṇati. addhā gamissāmīti ekaṁseneva taṁ
anupādisesanibbānadhātuṁ gamissāmi. na mettha kaṅkhāti natthi me ettha
nibbāne kaṅkhā. evaṁ maṁ dhārehi adhimuttacittanti piṅgiyo "evameva tvampi
pamuñcassu saddhan"ti iminā bhagavato ovādena attani saddhaṁ uppādetvā

footnote: 1 ka. nivedento 2 ka. parovaranti

page number: 459

saddhādhureneva ca vimuñcitvā taṁ saddhādhimuttataṁ pakāsento bhagavantaṁ āha
"evaṁ maṁ dhārehi adhimuttacittan"ti. ayamettha adhippāyo "yathā maṁ tvaṁ avaca,
evameva adhimuttaṁ dhārehī"ti.
iti paramatthajotikāya khuddakaṭṭhakathāya
suttanipātaṭṭhakathāya
soḷasabrāhmaṇasuttavaṇṇanā niṭṭhitā.
niṭṭhito ca pañcamo vaggo atthavaṇṇanānayato,
nāmena pārāyanavaggoti.
------------------

page number: 460

nigamanakathā
ettāvatā ca yaṁ vuttaṁ:-
"uttamaṁ vandaneyyānaṁ vanditvā ratanattayaṁ
yo khuddakanikāyamhi khuddācārappahāyinā.
desito lokanāthena lokanittharaṇesinā
tassa suttanipātassa karissāmatthavaṇṇanan"ti.
ettha uragavaggādipañcavaggasaṅgahitassa uragasuttādisattatisuttappabhedassa
suttanipātassa atthavaṇṇanā katā hoti. tenetaṁ vuccati:-
"imaṁ suttanipātassa karontenatthavaṇṇanaṁ
saddhammaṭṭhitikāmena yaṁ pattaṁ kusalaṁ mayā.
tassānubhāvato khippaṁ dhamme ariyappavedite
vuḍḍhiṁ virūḷhiṁ vepullaṁ pāpuṇātu ayaṁ jano"ti.
pariyattippamāṇato catucattāḷīsamattā bhāṇavārā.
paramavisuddhasaddhābuddhivīriyaguṇapaṭimaṇḍitena 1- sīlācārajjavamaddavādiguṇa-
samudayasamuditena sakasamayasamayantaragahanajjhogāhanasamatthena paññāveyyattiya-
samannāgatena tipiṭakapariyattippabhede sāṭṭhakathe satthu sāsane appaṭihatañāṇappabhāvena
mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena
yuttamuttavādinā vādīvarena mahākavinā chaḷabhiññāpaṭisambhidādippabhedaguṇa-
paṭimaṇḍite uttarimanussadhamme supatiṭṭhitabuddhīnaṁ theravaṁsappadīpānaṁ therānaṁ
mahāvihāravāsīnaṁ vaṁsālaṅkārabhūtena vipulavisuddhabuddhinā buddhaghosoti garūhi
gahitanāmadheyyena therena katā ayaṁ paramatthajotikā nāma suttanipātaṭṭhakathā:-

footnote: 1 chaßēéa......buddhavīriyappaṭimaṇḍatena

page number: 461

tāva tiṭṭhatu lokasmiṁ lokanittharaṇesinaṁ
dassentī kulaputtānaṁ nayaṁ paññāya suddhiyā. 1-
yāva buddhoti nāmampi suddhacittassa tādino
lokamhi lokajeṭṭhassa pavattati mahesinoti.
2- buddhaguṇodadhimahattasattasattā bhavantu sukhitā visadā averā kāyo arogo
paridhāvataṁ mato jighañño sabbo jano samudayoti khayaṁ yathāhaṁ uppādabhaṅgakkhaṇamajjhagatā
aniccā khandhā rajorāgabhayādinā nāgarukkhā māyā marīci kadaliva
asārakā attattaniyarahitā avasāmanattā evaṁ vivāyatī sukhena bhavattayena
dantena kāyavacīmanotena hitvā alokavidhapāpagati aniṭṭhaṁ seṭṭhagatinti. samudayātu
sivañca antevāsīti. 2-
suttanipātatthavaṇṇanā niṭṭhitā.
--------------

footnote: 1 i. sīlavisuddhiyā 2-2 chaßēéa.,i. ime pāṭhā na dissanti

