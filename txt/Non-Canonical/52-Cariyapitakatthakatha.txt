
page number: 001

khuddakanikāya
cariyāpiṭakaṭṭhakathā
-------------
namo tassa bhagavato arahato sammāsambuddhassa.
ganthārambhakathā
cariyā sabbalokassa hitā yassa mahesino
acinteyyānubhāvaṁ taṁ vande lokagganāyakaṁ.
vijjācaraṇasampannā yena nīyanti lokato
vande tamuttamaṁ dhammaṁ sammāsambuddhapūjitaṁ.
sīlādiguṇasampanno ṭhito maggaphalesu yo
vande ariyasaṁghaṁ taṁ puññakkhettaṁ anuttaraṁ.
vandanājanitaṁ puññaṁ iti yaṁ ratanattaye
hatantarāyo sabbattha hutvāhaṁ tassa tejasā.
imasmiṁ bhaddakappasmiṁ sambhatā yā sudukkarā
ukkaṁsapāramippattā dānapāramitādayo.
tāsaṁ sambodhicariyānaṁ ānubhāvavibhāvanaṁ
sakkesu nigrodhārāme vasantena mahesinā.
yaṁ dhammasenāpatino sabbasāvakaketuno
lokanāthena cariyā- piṭakaṁ nāma desitaṁ.

page number: 002

yaṁ khuddakanikāyasmiṁ saṅgāyiṁsu mahesayo
dhammasaṅgāhakā satthu hetusampattidīpanaṁ.
tassa sambodhisambhāra- vibhāganayayogato
kiñcāpi dukkarā kātuṁ atthasaṁvaṇṇanā mayā.
saha saṁvaṇṇanaṁ yasmā dharate satthu sāsanaṁ
pubbācariyasīhānaṁ tiṭṭhateva vinicchayo.
tasmā taṁ avalambitvā ogāhitvā ca sabbaso
jātakānupanissāya porāṇaṭṭhakathānayaṁ.
nissitaṁ vācanāmaggaṁ suvisuddhamanākulaṁ
mahāvihāravāsīnaṁ nipuṇatthavinicchayaṁ.
nītaneyyatthabhedā ca pāramī paridīpayaṁ
karissāmi taṁ 1- cariyā- piṭakassatthavaṇṇanaṁ.
iti ākaṅkhamānassa saddhammassa ciraṭṭhitiṁ
vibhajantassa tassatthaṁ nisāmayatha sādhavoti.
tattha cariyāpiṭakanti kenaṭṭhena cariyāpiṭakaṁ? atītāsu jātīsu satthu
cariyānubhāvappakāsinī pariyattīti katvā, pariyattiattho hi ayaṁ piṭakasaddo
"mā piṭakasampadānenā"tiādīsu 2- viya. atha vā yasmā sā pariyatti tasseva satthu
purimajātīsu cariyānaṁ ānubhāvappakāsanena bhājanabhūtā, tasmāpi "cariyāpiṭakan"ti
vuccati, bhājanatthopi hi piṭakasaddo niddiṭṭho "atha puriso āgaccheyya, kudālapiṭakaṁ
ādāyā"tiādīsu 3- viya. taṁ panetaṁ cariyāpiṭakaṁ vinayapiṭakaṁ suttantapiṭakaṁ

footnote: 1 sī. karissāmīti 2 aṅṭika.20/66/184 3 maßēáū.12/228/192, aṅṭika.20/70/199

page number: 003

abhidhammapiṭakanti tīsu piṭakesu suttantapiṭakapariyāpannaṁ. dīghanikāyo majjhimanikāyo
saṁyuttanikāyo aṅguttaranikāyo khuddakanikāyoti pañcasu nikāyesu
khuddakanikāyapariyāpannaṁ. suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ
abbhutadhammaṁ vedallanti navasu sāsanaṅgesu gāthāsaṅgahaṁ.
"dvāsīti buddhato gaṇhiṁ dvesahassāni bhikkhuto
caturāsīti sahassāni ye me dhammā pavattino"ti 1-
evaṁ dhammabhaṇḍāgārikena paṭiññātesu caturāsītiyā dhammakkhandhasahassesu
katipayadhammakkhandhasaṅgahaṁ. vaggato akittivaggo hatthināgavaggo yudhañjayavaggoti
vaggattayasaṅgahaṁ. cariyato akittivagge dasa hatthināgavagge dasa yudhañjayavagge pañcadasāti
pañcatiṁsacariyāsaṅgahaṁ. tīsu vaggesu akittivaggo ādi, cariyāsu akitticariyā.
tassāpi:-
"kappe ca satasahasse caturo ca asaṅkhiye
etthantare yaṁ caritaṁ sabbaṁ taṁ bodhipācanan"ti
ayaṁ gāthā ādi. tassa ito pabhuti anukkamena atthasaṁvaṇṇanā hoti.
ganthārambhakathā niṭṭhitā.
----------------

footnote: 1 khuṭhera. 26/1027/399

page number: 004

nidānakathā
sā panāyaṁ atthasaṁvaṇṇanā yasmā dūrenidānaṁ avidūrenidānaṁ santikenidānanti
imāni tīṇi nidānāni dassetvā vuccamānā suṇantehi samudāgamato paṭṭhāya
suṭṭhu viññātā nāma hoti, tasmā tesaṁ nidānānaṁ ayaṁ vibhāgo veditabbo.
dīpaṅkaradasabalassa pādamūlasmiṁ hi katābhinīhārassa mahābodhisattassa yāva
tusitabhavane 1- nibbatti, tāva pavatto kathāmaggo dūrenidānaṁ nāma. tusitabhavanato
paṭṭhāya yāva bodhimaṇḍe sabbaññutaññāṇappatti, tāva pavatto kathāmaggo
avidūrenidānaṁ nāma. mahābodhimaṇḍato pana paṭṭhāya yāva paccuppannavatthu,
tāva pavatto kathāmaggo santikenidānaṁ nāma. imesu tīsu nidānesu yasmā
dūrenidānāvidūrenidānāni sabbasādhāraṇāni, tasmā tāni jātakaṭṭhakathāyaṁ 2-
vitthāritanayeneva vitthārato veditabbāni. santikenidāne pana atthi visesoti
tiṇṇampi nidānānaṁ ayamādito paṭṭhāya saṅkhepakathā.
dīpaṅkarassa bhagavato pādamūle katābhinīhāro bodhisattabhūto lokanātho
attano abhinīhārānurūpaṁ samattiṁsapāramiyo pūretvā sabbaññutaññāṇasambhāraṁ
matthakaṁ pāpetvā tusitabhavane nibbatto buddhabhāvāya uppattikālaṁ āgamayamāno
tattha yāvatāyukaṁ ṭhatvā tato cuto sakyarājakule paṭisandhiṁ gahetvā anantena
parihārena 3- mahantena sirisobhaggena vaḍḍhamāno anukkamena yobbanaṁ patvā
ekūnatiṁse vayasmiṁ katamahābhinikkhamano chabbassāni mahāpadhānaṁ padahitvā vesākhapuṇṇamāyaṁ
bodhirukkhamūle nisinno sūriye anatthaṅgamiteyeva mārabalaṁ vidhamitvā purimayāme
pubbenivāsaṁ anussaritvā majjhimayāme dibbacakkhuṁ visodhetvā pacchimayāme
diyaḍḍhakilesasahassaṁ khepetvā anuttaraṁ sammāsambodhiṁ abhisambujjhi.

footnote: 1 ma. tusitapure 2 jātaka.a. 1/3 3 ma. parivārena

page number: 005

tato tattheva sattasattāhe vītināmetvā āsāḷhipuṇṇamāyaṁ bārāṇasiṁ
gantvā isipatane migadāye aññāsikoṇḍaññappamukhā 1- aṭṭhārasa brahmakoṭiyo
dhammāmataṁ pāyento dhammacakkaṁ 2- pavattetvā yasādike veneyye arahatte
patiṭṭhāpetvā te sabbeva saṭṭhi arahante lokānuggahāya vissajjetvā uruvelaṁ
gacchanto kappāsikavanasaṇḍe tiṁsa bhaddavaggiye sotāpattiphalādīsu patiṭṭhāpetvā
uruvelaṁ gantvā aḍḍhuḍḍhāni pāṭihāriyasahassāni dassetvā uruvelakassapādayo
sahassajaṭilaparivāre tebhātikajaṭile vinetvā tehi parivuto rājagahanagarūpacāre
laṭṭhivanuyyāne nisinno bimbisārappamukhe dvādasanahute brāhmaṇagahapatike sāsane
otāretvā magadharājena kārite veḷuvanavihāre viharati.
athevaṁ bhagavati veḷuvane viharante sāriputtamoggallānesu aggasāvakaṭṭhāne
ṭhapitesu sāvakasannipāte jāte suddhodanamahārājā "putto kira me chabbassāni
dukkarakārikaṁ caritvā paramābhisambodhiṁ patvā pavattitavaradhammacakko rāgahaṁ nissāya
veḷuvane viharatī"ti sutvā dasapurisasahassaparivāre anukkamena dasa amacce pesesi
"puttaṁ me idhānetvā dassethā"ti. tesu rājagahaṁ gantvā satthu dhammadesanāya
arahatte patiṭṭhitesu kāḷudāyittherena rañño adhippāye ārocite bhagavā
vīsatisahassakhīṇāsavaparivuto rājagahato nikkhamitvā saṭṭhiyojanaṁ kapilavatthuṁ dvīhi māsehi
sampāpuṇi. sakyarājāno "amhākaṁ ñātiseṭṭhaṁ passissāmā"ti sannipatitvā
nigrodhārāmaṁ bhagavato ca bhikkhusaṁghassa ca vasanayoggaṁ kāretvā gandhapupphādihatthā
paccuggamanaṁ katvā satthāraṁ nigrodhārāmaṁ pavesesuṁ. tatra bhagavā
vīsatisahassakhīṇāsavaparivuto paññattavarabuddhāsane nisīdi. sākiyā mānatthaddhā satthu
paṇipātaṁ nākaṁsu. bhagavā tesaṁ ajjhāsayaṁ oloketvā mānaṁ bhañjitvā te dhammadesanāya
bhājane kātuṁ

footnote: 1 ma. aññātakoṇḍaññappamukhā 2 vißēáahā. 4/13/13, saṁßēáahā.19/1081,
footnote: khu.paṭi.31/614/524

page number: 006

abhiññāpādakaṁ catutthajjhānaṁ samāpajjitvā vuṭṭhāya ākāsaṁ abbhuggantvā tesaṁ
sīse pādapaṁsuṁ okiramāno viya gaṇḍambarukkhamūle katapāṭihāriyasadisaṁ yamakapāṭihāriyaṁ
akāsi. rājā taṁ acchariyaṁ disvā "ayaṁ loke aggapuggalo"ti vandi, raññā pana
vandite te ṭhātuṁ nāma na sakkonti, sabbepi sākiyā vandiṁsu.
tadā kira bhagavā yamakapāṭihāriyaṁ karonto lokavivaraṇapāṭihāriyampi akāsi:- yasmiṁ
vattamāne manussā manussaloke yathāṭhitā yathānisinnāva cātumahārājikato paṭṭhāya yāva
akaniṭṭhabhavanā sabbe deve tattha tattha attano bhavane kīḷante dibbānubhāvena jotante
mahatiṁ dibbasampattiṁ anubhavante santāni samāpattisukhāni anubhavante aññamaññaṁ dhammaṁ
sākacchante ca buddhānubhāvena attano maṁsacakkhunāva passanti, tathā heṭṭhāpaṭhaviyaṁ
aṭṭhasu mahānirayesu soḷasasu ca ussadanirayesu lokantaraniraye cāti tattha tattha mahādukkhaṁ
anubhavamāne satte passanti. dasasahassilokadhātuyaṁ devā mahatā devānubhāvena tathāgataṁ
upasaṅkamitvā acchariyabbhutacittajātā pañjalikā namassamānā payirupāsanti,
buddhaguṇapaṭisaṁyuttā gāthāyo udāharantā thomenti apphoṭenti hasanti pītisomanassaṁ
pavedenti. yaṁ sandhāya vuttaṁ:-
"bhummā mahārājikā tāvatiṁsā
yāmā ca devā tusitā ca nimmitā
paranimmitā yepi ca brahmakāyikā
ānanditā vipulamakaṁsu ghosan"ti. 1-
tadā hi dasabalo "atulaṁ attano buddhabalaṁ dassessāmī"ti mahākaruṇāya
samussāhito ākāse dasasahassacakkavāḷasamāgame caṅkamaṁ māpetvā

footnote: 1 khu.budadha. 33/4/438

page number: 007

dvādasayojanavitthate sabbaratanamaye caṅkame ṭhito yathāvuttaṁ devamanussanayanavihaṅgānaṁ 1-
ekanipātabhūtamacchariyaṁ anaññasādhāraṇaṁ buddhānaṁ samādhiñāṇānubhāvadīpanaṁ pāṭihāriyaṁ
dassetvā puna tasmiṁ caṅkame caṅkamanto veneyyānaṁ ajjhāsayānurūpaṁ
acinteyyānubhāvāya anopamāya buddhalīḷāya 2- dhammaṁ desesi. tena vuttaṁ:-
"na hete jānanti sadevamānusā
buddho ayaṁ kīdisako naruttamo
iddhibalaṁ paññābalañca kīdisaṁ
buddhabalaṁ lokahitassa kīdisaṁ.
na hete jānanti sadevamānusā
buddho ayaṁ edisako naruttamo
iddhibalaṁ paññābalañca edisaṁ
buddhabalaṁ lokahitassa edisaṁ.
handāhaṁ dassayissāmi buddhabalamanuttaraṁ
caṅkamaṁ māpayissāmi nabhe ratanamaṇḍitan"ti. 3-
evaṁ tathāgate attano buddhānubhāvadīpanaṁ pāṭihāriyaṁ dassetvā dhammaṁ desente
āyasmā dhammasenāpati sāriputto rājagahe gijjhakūṭapabbate ṭhito dibbacakkhunā
passitvā tena buddhānubhāvasandassanena acchariyabbhutacittajāto "handāhaṁ bhiyyoso
mattāya buddhānubhāvaṁ lokassa pākaṭaṁ karissāmī"ti sañjātaparivitakko attano
parivārabhūtānaṁ pañcannaṁ bhikkhusatānaṁ tamatthaṁ ārocetvā iddhiyā ākāsena

footnote: 1 sī. devamanussanāgavihaṅgānaṁ 2 sī.,ma. buddhalīlāya 3 khu.buddha. 33/5/438

page number: 008

tāvadeva āgantvā saparivāro bhagavantaṁ upasaṅkamitvā pañcapatiṭṭhitena vanditvā
dasanakhasamodhānasamujjalamañjaliṁ sirasi paggayha tathāgatassa mahābhinīhāraṁ pāramiparipūraṇañca
pucchi. bhagavā taṁ kāyasakkhiṁ katvā tattha sannipatitamanussānañceva
dasasahassacakkavāḷadevabrahmānañca attano buddhānubhāvaṁ paridīpayanto buddhavaṁsaṁ
desesi. tena vuttaṁ:-
"sāriputto mahāpañño samādhijjhānakovido
paññāya pāramippatto pucchati lokanāyakaṁ.
kīdiso te mahāvīra abhinīhāro naruttama
kamhi kāle tayā dhīra patthitā bodhimuttamā.
dānaṁ sīlañca nekkhammaṁ paññā vīriyañca kīdisaṁ
khanti saccamadhiṭṭhānaṁ mettupekkhā ca kīdisā.
dasa pāramī tayā dhīra kīdisī lokanāyaka
kathaṁ upapāramī puṇṇā paramatthapāramī kathaṁ.
tassa puṭṭho viyākāsi karavīkamadhuragiro
nibbāpayanto hadayaṁ hāsayanto sadevakan"ti. 1-
evaṁ bhagavatā buddhavaṁse desite āyasmā dhammasenāpati "aho buddhānaṁ
hetusampadā, aho samudāgamasampatti, aho mahābhinīhārasamijjhanā, dukkaraṁ vata
bhagavatā kataṁ ettakaṁ kālaṁ evaṁ pāramiyo pūrentena, evaṁvidhassa
bodhisambhārasambharaṇassa anucchavikameva cetaṁ phalaṁ, yadidaṁ sabbaññutā balesu ca vasībhāvo

footnote: 1 khu.buddha. 33/74-78/446

page number: 009

evaṁmahiddhikatā evaṁmahānubhāvatā"ti buddhaguṇārammaṇaṁ ñāṇaṁ pesesi. so anaññasādhāraṇaṁ
bhagavato sīlaṁ samādhi paññā vimutti vimuttiñāṇadassanaṁ hiriottappaṁ saddhāvīriyaṁ
satisampajaññaṁ sīlavisuddhi diṭṭhivisuddhi samathavipassanā tīṇi kusalamūlāni tīṇi
sucaritāni tayo sammāvitakkā tisso anavajjasaññāyo tisso dhātuyo cattāro
satipaṭṭhānā cattāro sammappadhānā cattāro iddhipādā cattāro ariyamaggā cattāri
ariyaphalāni catasso paṭisambhidā catuyoniparicchedakañāṇāni cattāro ariyavaṁsā cattāri
vesārajjañāṇāni pañca padhāniyaṅgāni pañcaṅgiko sammāsamādhi () 1- pañcindriyāni
pañca balāni pañca nissaraṇiyā dhātuyo pañca vimuttāyatanañāṇāni pañca
vimuttiparipācanīyā dhammā cha sāraṇīyā dhammā cha anussatiṭṭhānāni cha gāravā cha
nissaraṇiyā dhātuyo cha satatavihārā cha anuttariyāni cha nibbedhabhāgiyā saññā cha
abhiññā cha asādhāraṇañāṇāni satta aparihāniyā dhammā satta ariyadhanāni satta
bojjhaṅgā satta sappurisadhammā satta niddasavatthūni 2- satta saññā satta
dakkhiṇeyyapuggaladesanā satta khīṇāsavabaladesanā aṭṭha paññāpaṭilābhahetudesanā aṭṭha
sammattāni aṭṭha lokadhammātikkamā aṭṭha ārambhavatthūni aṭṭha akkhaṇadesanā aṭṭha
mahāpurisavitakkā aṭṭha abhibhāyatanadesanā aṭṭha vimokkhā nava yonisomanasikāramūlakā
dhammā nava pārisuddhipadhāniyaṅgāni nava sattāvāsadesanā nava āghātappaṭivinayā nava
paññā 3- nava nānattadesanā nava anupubbavihārā dasa nāthakaraṇā dhammā dasa
kasiṇāyatanāni dasa kusalakammapathā dasa sammattāni dasa ariyavāsā dasa asekkhā
dhammā dasa ratanāni dasa tathāgatabalāni ekādasa mettānisaṁsā dvādasa dhammacakkākārā
terasa dhutaṅgaguṇā cuddasa buddhañāṇāni pañcadasa vimuttiparipācanīyā dhammā soḷasavidhā
ānāpānassati soḷasa aparampariyā 4- dhammā aṭṭhārasa buddhadhammā

footnote: 1 ma. pañcañāṇikosammāsamādhi 2 sī.,ma. nijjaravatthūni 3 ma. saññā
footnote: 4 sī.,ma. aparantapanīyā

page number: 010

ekūnavīsati paccavekkhaṇañāṇāni catucattālīsa ñāṇavatthūni paññāsa udayabbayañāṇāni
paropaṇṇāsa kusaladhammā sattasattati ñāṇavatthūni catuvīsatikoṭisatasahassasamāpatti-
sañcāritamahāvajirañāṇaṁ 1- anantanayasamantapaṭṭhānapavicayapaccavekkhaṇadesanāñāṇāni
tathā anantāsu lokadhātūsu anantānaṁ sattānaṁ āsayādivibhāvanañāṇāni cāti
evamādike acinteyyānubhāve buddhaguṇe dhammanvayato anugacchanto anussaranto neva
antaṁ, na pamāṇaṁ passi. thero hi attanopi nāma guṇānaṁ antaṁ vā pamāṇaṁ vā
āvajjento na passati, so bhagavato guṇānaṁ pamāṇaṁ kiṁ passissati, yassa yassa
hi paññā mahatī ñāṇaṁ visadaṁ, so so buddhaguṇe mahantato saddahati, iti thero
bhagavato guṇānaṁ pamāṇaṁ vā paricchedaṁ vā apassanto "mādisassa nāma sāvakapāramiñāṇe
ṭhitassa buddhaguṇā ñāṇena paricchindituṁ na sakkā, pageva itaresaṁ, aho acinteyyā
aparimeyyabhedā mahānubhāvā sabbaññuguṇā, kevalaṁ panete ekassa buddhañāṇasseva
sabbaso gocarā, nāññesaṁ. kathetuṁ pana sammāsambuddhehipi vitthārato na sakkāyevā"ti
niṭṭhamagamāsi. vuttañhetaṁ:-
"buddhopi buddhassa bhaṇeyya vaṇṇaṁ
kappampi ce aññamabhāsamāno
khīyetha kappo ciradīghamantare
vaṇṇo na khīyetha tathāgatassā"ti. 2-
evaṁ buddhānaṁ guṇamahantataṁ nissāya uppannabalavapītisomanasso puna cintesi
"evarūpānaṁ nāma buddhaguṇānaṁ hetubhūtā buddhakārakā dhammā pāramiyo aho
mahānubhāvā, katamāsu nu kho jātīsu pāramitā paripācitā, kathaṁ vā paripākaṁ gatā,
handāhaṁ imamatthaṁ pucchanto evampi samudāgamato paṭṭhāya buddhānubhāvaṁ imassa

footnote: 1...samāpattisañcaramahāvajirañāṇaṁ, su.vi. 3/141/61 2 su.vi. 1/304/259,
footnote: su.vi.3/141/63, pa.sūṅ3/425/304

page number: 011

sadevakassa lokassa pākaṭataraṁ karissāmī"ti. so evaṁ cintetvā bhagavantaṁ imaṁ pañhaṁ
apucchi "katamāsu nu kho bhante jātīsu ime buddhakārakā dhammā paripācitā, kathaṁ vā
paripākaṁ gatā"ti. athassa bhagavā tasmiṁ ratanacaṅkame tisandhipallaṅkaṁ ābhujitvā
yugandharapabbate bālasūriyo viya virocamāno nisinno "sāriputta mayhaṁ buddhakārakā
dhammā samādānato paṭṭhāya nirantaraṁ sakkaccakāritāya vīriyūpatthambhena ca sabbesu
kappesu bhavato bhavaṁ jātito jātiṁ paripaccantāyeva ahesuṁ, imasmiṁ pana bhaddakappe
imāsu jātīsu te paripakkā jātā"ti dassento "kappe ca satasahasse"tiādinā
cariyāpiṭakaṁ buddhāpadāniyanti dutiyābhidhānaṁ dhammapariyāyaṁ abhāsi. apare pana
"ratanacaṅkame caṅkamanto devātidevo devabrahmādīhi pūjiyamāno nigrodhārāme
otaritvā vīsatisatasahassakhīṇāsavaparivuto 1- paññattavarabuddhāsane nisinno bhagavā
vuttanayeneva āyasmatā sāriputtena pucchito cariyāpiṭakaṁ desesī"ti vadanti.
ettāvatā dūrenidānāvidūrenidānāni saṅkhepato dassetvā cariyāpiṭakassa
santikenidānaṁ vitthārato niddiṭṭhanti veditabbaṁ. dūrenidānaṁ pana
asaṅkhyeyyavibhāvanāyaṁ āvibhavissatīti.
[1] idāni "kappe ca satasahasse"tiādinayappavattāya cariyāpiṭakapāḷiyā
atthasaṁvaṇṇanā hoti. tatrāyaṁ kappasaddo saupasaggo anupasaggo ca
vitakkavidhānapaṭibhāgapaññattikālaparamāyusamaṇavohārasamantabhāvātisaddahanachedanaviniyogavinaya-
kiriyālesantarakappataṇhādiṭṭhiasaṅkhyeyyakappamahākappādīsu dissati. tathā hesa
"nekkhammasaṅkappo abyāpādasaṅkappo "tiādīsu 2- vitakke āgato "cīvare vikappaṁ
āpajjeyyā"tiādīsu 3- vidhāne, adhikavidhānaṁ āpajjeyyāti attho. "satthukappena
vata kira bho sāvakena saddhiṁ mantayamānā na jānimhā"tiādīsu 4- paṭibhāge,
satthusadisenāti ayaṁ hi tattha attho. "idhāyasmā kappo"tiādīsu 5- paññattiyaṁ.
"yena

footnote: 1 chaßēéa. vīsatisahassa... 2 ma.u. 14/137/123 3 vißēáahā. 2/642/91
footnote: 4 maßēáū. 12/260/221 5 khu.su. 25/10991544

page number: 012

sudaṁ niccakappaṁ viharāmī"tiādīsu 1- kāle. "ākaṅkhamāno ānanda tathāgato kappaṁ
vā tiṭṭheyya kappāvasesaṁ vā"tiādīsu 2- paramāyumhi. āyukappo hi idha kappoti
adhippeto. "anujānāmi bhikkhave pañcahi samaṇakappehi phalaṁ paribhuñjitun"tiādīsu 3-
samaṇavohāre. "kevalakappaṁ jetavanaṁ obhāsetvā"tiādīsu 4- samantabhāve. "saddhā saddahanā,
okappanā abhippasādo"tiādīsu 5- abhisaddahane, saddhāyanti attho. "alaṅkato
kappitakesamassū"tiādīsu 6- chedane. "evameva ito dinnaṁ, petānaṁ
upakappatī"tiādīsu 7- viniyoge. "kappakakatena akappakataṁ saṁsibbitaṁ
hotī"tiādīsu 8- vinayakiriyāyaṁ. "atthi kappo nipajjituṁ, handāhaṁ
nipajjāmī"tiādīsu 9- lese. "āpāyiko nerayiko kappaṭṭho saṁghabhedako .pe. kappaṁ
nirayamhi paccatī"ti 10- ca
ādīsu antarakappe.
"na kappayanti na purekkharonti
dhammāpi tesaṁ na paṭicchitāse
na brāhmaṇo sīlavatena neyyo
pāraṅgato na pacceti tādī"ti-
ādīsu 11- taṇhādiṭṭhīsu. tathā hi vuttaṁ niddese "kappāti uddānato dve kappā
taṇhākappo diṭṭhikappo"ti 12- "anekepi saṁvaṭṭakappe anekepi
vivaṭṭakappe"tiādīsu 13- asaṅkhyeyyakappe. "cattārimāni bhikkhave kappassa
asaṅkhyeyyānī"tiādīsu 14- mahākappe. idhāpi mahākappeyeva daṭṭhabbo. 15-

footnote: 1 maßēáū. 12/387/345 2 dīßēáahā. 10/178103, khu.u. 25/51/179 3 vi.cūḷa. 7/250/7
footnote: 4 khu.khu. 25/1/3, khu.su. 25/260/384 5 abhi.saṅ. 34/12/23
footnote: 6 khu.vimāna. 26/1094/121, khu.jā. 28/911/319(syā) 7khu.khu. 25/7,8/10,

khu.peta.26/20/153 8 vißēáahāvi. 2/371/287 9 aṅ.aṭṭhaka. 23/186/345 10vi.cūḷa.
7/354/149.aṅḍasaka.24/39/60, khu.iti. 25/18/24 11 khu.su. 25/710/493
12khußēáahā. 29/136/115 (syā) 13 dī.sī. 9/244/81, maßēáū. 12/68/46
14 aṅ.catukka. 21/156/162 15 su.vi. 3/275/153-4

page number: 013

tatrāyaṁ padasiddhi:- kappīyatīti kappo, ettakāni vassānīti vā ettakāni
vassasatānīti vā ettakāni vassasahassānīti vā ettakāni vassasatasahassānīti vā
saṁvaccharavasena gaṇetuṁ asakkuṇeyyattā kevalaṁ sāsaparāsiupamādīhi kappetabbo
parikappetabbaparimāṇoti attho. vuttañhetaṁ:-
"kīvadīgho nu kho bhante kappoti? dīgho kho bhikkhu kappo, so na
sukaro saṅkhātuṁ `ettakāni vassānī'ti vā `ettakāni vassasatānī'ti vā
`ettakāni vassasahassānī'ti vā `ettakāni vassasatasahassānī'ti vā.
sakkā pana bhante upamaṁ kātunti? `sakkā bhikkhū'ti bhagavā avoca,
seyyathāpi bhikkhu yojanaṁ āyāmena yojanaṁ vitthārena yojanaṁ ubbedhena
mahāsāsaparāsi, tato vassasatassa vassasahassassa accayena ekamekaṁ sāsapaṁ
uddhareyya, khippataraṁ kho so bhikkhu mahāsāsaparāsi iminā upakkamena
parikkhayaṁ pariyādānaṁ gaccheyya, na tveva kappo, evaṁ dīgho kho bhikkhu
kappo"ti. 1-
svāyaṁ mahākappo saṁvaṭṭādivasena catuasaṅkhyeyyakappasaṅgaho. vuttampi cetaṁ:-
"cattārimāni bhikkhave kappassa asaṅkhyeyyāni, katamāni cattāri?
saṁvaṭṭo saṁvaṭṭaṭṭhāyī vivaṭṭo vivaṭṭaṭṭhāyī"ti. 2-
tattha tayo saṁvaṭṭā tejosaṁvaṭṭo āposaṁvaṭṭo vāyosaṁvaṭṭoti. tisso saṁvaṭṭasīmā
ābhassarā subhakiṇhā vehapphalāti. yadā hi kappo tejena saṁvaṭṭati, ābhassarato
heṭṭhā agginā ḍayhati. yadā āpena saṁvaṭṭati, subhakiṇhato heṭṭhā udakena
vilīyati. yadā vāyunā saṁvaṭṭati, vehapphalato heṭṭhā vātena viddhaṁsati. vitthārato

footnote: 1 saṁṇi.16/129/175 2 aṅ.catukka.21/156/162

page number: 014

pana koṭisatasahassacakkavāḷaṁ vinassati, yaṁ buddhānaṁ āṇākhettanti vuccati. tesu tīsu
saṁvaṭṭesu yathākkamaṁ kappavināsakamahāmeghato yāva jālāya vā udakassa vā vātassa
vā upacchedo idaṁ ekaṁ asaṅkhyeyyaṁ saṁvaṭṭo nāma. kappavināsakajālādipacchedato
yāva koṭisatasahassacakkavāḷaparipūrako sampatti mahāmegho uṭṭhahati, idaṁ dutiyaṁ
asaṅkhyeyyaṁ saṁvaṭṭaṭṭhāyī nāma.
sampattimahāmeghato yāva candimasūriyapātubhāvo, idaṁ tatiyaṁ asaṅkhyeyyaṁ
vivaṭṭo nāma. candimasūriyapātubhāvato yāva puna kappavināsakamahāmegho, idaṁ catutthaṁ
asaṅkhyeyyaṁ vivaṭṭaṭṭhāyī nāma. imesu catusaṭṭhiantarakappasaṅgahaṁ vivaṭṭaṭṭhāyī.
tena samānakālaparicchedā vivaṭṭādayo veditabbā. "vīsatiantarakappasaṅgahan"ti eke.
iti imāni cattāri asaṅkhyeyyāni eko mahākappo hoti. tena vuttaṁ "svāyaṁ
mahākappo saṁvaṭṭādivasena catuasaṅkhyeyyakappasaṅgaho"ti.
kappeti ca accantasaṁyogavasena upayogabahuvacanaṁ. satasahasseti kappasaddasambandhena
cāyaṁ pulliṅganiddeso, idhāpi accantasaṁyogavaseneva bahuvacanaṁ. samānādhikaraṇaṁ
hetaṁ padadvayaṁ. caturo ca asaṅkhiyeti etthāpi eseva nayo. kassa pana asaṅkhiyeti
aññassa avuttattā kappassa ca vuttattā pakaraṇato kappānanti ayamattho
viññāyateva. na hi vuttaṁ vajjetvā avuttassa kassaci gahaṇaṁ yuttanti. casaddo
sampiṇḍanattho, mahākappānaṁ caturo asaṅkhyeyye satasahasse ca mahākappeti
ayaṁ hettha attho. asaṅkhiyeti ettha saṅkhātuṁ na sakkāti asaṅkhiyā, gaṇanaṁ
atikkantāti attho. "asaṅkhyeyyanti eko gaṇanaviseso"ti eke. tehi ekato
paṭṭhāya mahābalakkhapariyosānāni ekūnasaṭṭhiṭṭhānāni vajjetvā dasamahābalakkhāni
asaṅkhyeyyaṁ nāma, saṭṭhimaṭṭhānantaranti vadanti, taṁ na yujjati, saṅkhyāṭhānantaraṁ
nāma gaṇanaviseso, tassa asaṅkhyeyyabhāvābhāvato ekaṁ ṭhānantaraṁ asaṅkhyeyyañcāti

page number: 015

viruddhametaṁ. nanu ca asaṅkhyeyyabhāvena asaṅkhyeyyattepi tassa catubbidhabhāvo
na yujjatīti? no na yujjati, catūsu ṭhānesu asaṅkhyeyyabhāvassa icchitattā.
tatrāyamādito paṭṭhāya vibhāvanā:-
atīte kira ekasmiṁ kappe taṇhaṅkaro medhaṅkaro saraṇaṅkaro dīpaṅkaroti
cattāro sammāsambuddhā anukkamena loke uppajjiṁsu. tesu dīpaṅkarassa bhagavato
kāle amaravatī nāma nagaraṁ ahosi. tattha sumedho nāma brāhmaṇo paṭivasati ubhato
sujāto mātito ca pitito ca saṁsuddhagahaṇiko yāva sattamā kulaparivaṭṭā akkhitto
anupakkuṭṭho jātivādena, abhirūpo dassanīyo pāsādiko paramāya vaṇṇapokkharatāya
samannāgato. so aññaṁ kammaṁ akatvā brāhmaṇasippameva uggaṇhi. tassa
daharakāleyeva mātāpitaro kālamakaṁsu. athassa rāsivaḍḍhako amacco āyapotthakaṁ
āharitvā suvaṇṇarajatamaṇimuttādibharite sāragabbhe vivaritvā 1- "ettakaṁ te kumāra
mātusantakaṁ, ettakaṁ te pitusantakaṁ, ettakaṁ te ayyakapayyākānan"ti yāva sattamā
kulaparivaṭṭā dhanaṁ ācikkhitvā "etaṁ dhanaṁ paṭipajjāhī"ti āha. sumedhapaṇḍito
cintesi "imaṁ evaṁ bahuṁ dhanaṁ saṁharitvā mayhaṁ mātāpitādayo paralokaṁ gacchantā
ekakahāpaṇampi gahetvā na gatā, mayā pana gahetvā gamanakāraṇaṁ kātuṁ vaṭṭatī"ti,
so rañño ārocetvā nagare bheriṁ carāpetvā mahājanassa dānaṁ datvā
himavantappadesaṁ gantvā tāpasapabbajjaṁ pabbajitvā sattāheneva aṭṭha samāpattiyo
pañca ca abhiññāyo nibbattetvā samāpattivihārehi viharati.
tasmiñca kāle dīpaṅkaradasabalo paramābhisambodhiṁ patvā pavattitavaradhammacakko
catūhi khīṇāsavasatasahassehi parivuto anupubbena cārikaṁ caramāno rammavatīnagaraṁ 2- nāma
patvā tassa avidūre sudassanamahāvihāre paṭivasati. rammavatīnagaravāsino "satthā

footnote: 1 sī. dvāraṁviritvā 2 sī. rammanagaraṁ

page number: 016

kira amhākaṁ nagaraṁ patvā sudassanamahāvihāre paṭivasatī"ti sutvā gandhamālādihatthā
satthāraṁ upasaṅkamitvā vanditvā gandhamālādīhi pūjetvā ekamantaṁ nisinnā
dhammadesanaṁ sutvā svātanāya nimantetvā uṭṭhāyāsanā pakkamiṁsu. te punadivase
mahādānaṁ sajjetvā nagaraṁ alaṅkaritvā dasabalassa āgamanamaggaṁ haṭṭhatuṭṭhā sodhenti.
tasmiñca kāle sumedhatāpaso ākāsena gacchanto te haṭṭhatuṭṭhe manusse disvā
"ambho kassa tumhe imaṁ maggaṁ sodhethā"ti 1- pucchi. tehi "sammāsambuddhassa
āgamanamaggaṁ sodhemā"ti vutte atītesu buddhesu katādhikārattā "buddho"ti vacanaṁ
sutvā uppannapītisomanasso tāvadeva ākāsato oruyha "mayhampi okāsaṁ detha,
ahampi sodhessāmī"ti tehi dassitaṁ okāsaṁ "kiñcāpi ahaṁ imaṁ iddhiyā
sattaratanavicittaṁ katvā alaṅkarituṁ pahomi, ajja pana mayā kāyaveyyāvaccaṁ kātuṁ vaṭṭati,
kāyārahaṁ 2- puññaṁ gaṇhissāmī"ti cintetvā tiṇakacavarādayo nīharitvā paṁsuṁ
āharitvā samaṁ karonto sodheti. aniṭṭhiteyeva pana tassa padesassa sodhane dīpaṅkaro bhagavā
mahānubhāvānaṁ chaḷabhiññānaṁ khīṇāsavānaṁ catūhi satasahassehi parivuto taṁ maggaṁ paṭipajji.
sumedhapaṇḍito "sammāsambuddho buddhasāvakā ca mā cikkhallaṁ akkamantū"ti attano
vākacīrañca cammakhaṇḍañca jaṭākalāpañca 3- pasāretvā sayañca yena bhagavā tena sīsaṁ katvā
avakujjo nipajji, evañca cintesi "sacāhaṁ icchissāmi, imassa bhagavato sāvako
hutvā ajjeva kilese ghātessāmi. kiṁ mayhaṁ ekakeneva saṁsāramahoghato nittharaṇena,
yannūnāhampi evarūpo sammāsambuddho hutvā sadevakaṁ lokaṁ saṁsāramahaṇṇavato
tāreyyan"ti. iti so aṭṭhaṅgasamannāgatamahābhinīhāravasena cittaṁ paṇidhesi. atha
bhagavā āgantvā tassa ussīsake ṭhatvā cittācāraṁ samijjhanabhāvañcassa ñatvā
"ayaṁ ito kappasatasahassādhikānaṁ catunnaṁ asaṅkhyeyyānaṁ matthake gotamo nāma
sammāsambuddho bhavissatī"ti sabbaṁ imaṁ bhagavato pavattiṁ byākaritvā pakkāmi.

footnote: 1 sī. haṭṭhatuṭṭhā sodhethāti 2 sī. kāyappasādaṁ 3 sī. jaṭāmaṇḍalañca

page number: 017

tato aparepi koṇḍaññabhagavantaṁ ādiṁ katvā anukkamena uppannā yāva
kassapadasabalapariyosānā sammāsambuddho mahāsattaṁ "buddho bhavissatī"ti byākariṁsu.
iti amhākaṁ bodhisattassa pāramiyo pūrentasseva catuvīsati sammāsambuddhā
uppannā. yasmiṁ pana kappe dīpaṅkaradasabalo udapādi, tasmiṁ aññepi tayo buddhā
ahesuṁ. tesaṁ santike 1- bodhisattassa byākaraṇaṁ nāhosi, tasmā te idha na gahitā.
porāṇaṭṭhakathāyaṁ pana tamhā kappā paṭṭhāya sabbabuddhe dassetuṁ idaṁ vuttaṁ:-
"taṇhaṅkaro medhaṅkaro athopi saraṇaṅkaro
dīpaṅkaro ca sambuddho koṇḍañño dvipaduttamo.
maṅgalo ca sumano ca revato sobhito muni
anomadassī padumo nārado padumuttaro.
sumedho ca sujāto ca piyadassī mahāyaso
atthadassī dhammadassī siddhattho lokanāyako.
tisso phusso ca sambuddho vipassī sikhi vessabhū
kakusandho koṇāgamano kassapo cāpi nāyako.
ete ahesuṁ sambuddhā vītarāgā samāhitā
sataraṁsīva uppannā mahātamavinodanā
jalitvā aggikkhandhāva nibbutā te sasāvakā"ti.
tattha dīpaṅkaradasabalassa ca koṇḍaññadasabalassa ca antare mahākappānaṁ
ekaṁ asaṅkhyeyyaṁ buddhasuñño loko ahosi, tathā bhagavato koṇḍaññassa ca bhagavato
maṅgalassa ca antare, tathā bhagavato sobhitassa ca bhagavato anomadassissa ca antare,
tathā bhagavato nāradassa ca bhagavato padumuttarassa ca antare. vuttañhetaṁ buddhavaṁse 2-

footnote: 1 sī. santikā 2 khu.buddha. 33/3-8/577

page number: 018

"dīpaṅkarassa bhagavato koṇḍaññassa ca satthuno
etesaṁ antarā kappā gaṇanāto asaṅkhiyā. 1-
koṇḍaññassa aparena maṅgalo nāma nāyako
tesampi antarā kappā gaṇanāto asaṅkhiyā.
sobhitassa aparena anomadassī mahāyaso 2-
tesampi antarā kappā gaṇanāto asaṅkhiyā.
nāradassa bhagavato padumuttarassa satthuno
tesampi antarā kappā gaṇanāto asaṅkhiyā"ti.
evaṁ gaṇanātītatāya asaṅkhyeyyattepi catūsu ṭhānesu mahākappānaṁ gaṇanātikkamena
"caturo ca asaṅkhiye"ti vuttaṁ, na saṅkhyāvisesenāti veditabbaṁ. yasmā pana
padumuttaradasabalassa ca sumedhadasabalassa ca antare tiṁsakappasahassāni, sujātadasabalassa
ca piyadassīdasabalassa ca antare navasatasahassādhikānaṁ 3- kappānaṁ saṭṭhisahassāni
dvāsītuttarāni aṭṭha ca satāni, dhammadassīdasabalassa ca siddhatthadasabalassa ca
antare vīsati kappā, siddhatthadasabalassa ca tissadasabalassa ca antare eko
kappo, bhagavato vipassissa ca bhagavato sikhissa ca antare saṭṭhi kappā, bhagavato ca
vessabhussa bhagavato ca kakusandhassa antare tiṁsa kappā, iti pudumuttaradasabalassa
uppannakappato paṭṭhāya heṭṭhā tesaṁ tesaṁ buddhānaṁ uppannakappehi iminā ca
bhaddakappena saddhiṁ satasahassamahākappā, te sandhāya vuttaṁ "kappe ca satasahasse"ti
imasmiṁ panatthe vitthāriyamāne sabbaṁ buddhavaṁsapāḷiṁ āharitvā saṁvaṇṇetabbaṁ hotīti
ativitthārabhīrukassa mahānassa cittaṁ anurakkhantā na vitthārayimha. atthikehi

footnote: 1 pāḷi. asaṅkheyyā, evamuparipi 2 pāḷi. mahāmuni 3 chaßēéa. navasahassādhikānaṁ

page number: 019

buddhavaṁsato 1- gahetabbo. yopi cettha vattabbo kathāmaggo, sopi aṭṭhasāliniyā 2-
dhammasaṅgahavaṇṇanāya jātakaṭṭhakathāya ca vuttanayeneva veditabbo.
etthantareti ettha antarasaddo:-
"nadītīresu saṇṭhāne sabhāsu rathiyāsu ca
janā saṅgamma mantenti mañca tañca kimantaran"ti- 3-
ādīsu kāraṇe āgato. "addasā kho maṁ bhante aññatarā itthī vijjantarikāya
bhājanaṁ dhovantī"tiādīsu 4- khaṇe, vijjuniccharaṇakkhaṇeti attho. "yassantarato na santi
kopā"tiādīsu 5- citte. "antarā ca gayaṁ antarā ca bodhin"tiādīsu 6- vivare. "na
upajjhāyassa bhaṇamānassa antarantarā kathā opātetabbā"tiādīsu 7- vemajjhe.
idhāpi vemajjheyeva daṭṭhabbo, 8- tasmā etasmiṁ antare vemajjheti attho. idaṁ
vuttaṁ hoti:- yasmiṁ mahākappe amhākaṁ bhagavā sumedhapaṇḍito hutvā dīpaṅkarassa
bhagavato pādamūle:-
"manussattaṁ liṅgasampatti hetu satthāradassanaṁ
pabbajjā guṇasampatti adhikāro ca chandatā"ti 9-
evaṁ vuttehi aṭṭhahi aṅgehi samannāgataṁ mahābhinīhāraṁ akāsi. samattiṁsa pāramiyo
pavicini 10- samādiyi, sabbepi buddhakārake dhamme sampādetuṁ ārabhi, yamhi ce tasmiṁ
bhaddakappe sabbaso pūritapāramī hutvā anuttaraṁ sammāsambodhiṁ abhisambujjhi.
imesaṁ dvinnaṁ mahākappānaṁ antare yathāvuttaparicchede kālaviseseti. "kathaṁ panetaṁ
viññāyatī"ti? "kappe ca satasahasse, caturo ca asaṅkhiye"ti idaṁ hi mahākappānaṁ
paricchedato aparicchedato ca saṅkhyādassanaṁ, sā kho panāyaṁ saṅkhyā saṅkheyyassa

footnote: 1 khu.buddha. 33/1ādi/403 2 abhi.a. 1/34 3 saṁ.sa. 15/228/242 4 maßēéa.
footnote: 13/149/122 5 khu.u. 25/20/119 6 vißēáahā. 3/11/11, maßēáū. 12/285/246
footnote: 7 vißēáahā. 4/66/59 8 su.vi. 1/1/34, mano.pū. 2/36/336 9 abhi.a. 1/76, udāna.a.

1/18/137 10 sī. pavici

page number: 020

ādipariyosānaggahaṇaṁ vinā na sambhavatīti yattha bodhisambhārāmanārambho yattha ca te
pariyositā tadubhayampi avadhibhāvena "etthantare"ti ettha atthato dassitanti
viññāyati. avadhi ca panāyaṁ abhividhivasena veditabbo, na mariyādāvasena,
ārambhosānakappānaṁ ekadesena antogadhattā. nanu ca nippadesena tesaṁ apariyādānato
abhividhi ca idha na sambhavatīti? na idamevaṁ tadekadesepi tabbohārato. yo hi tadekadesabhūto
kappo, so nippadesato pariyādinnoti.
yaṁ caritaṁ, sabbaṁ taṁ bodhipācananti ettha caritanti cariyā, samattiṁsapāramisaṅgahā
dānasīlādipaṭipatti, ñātatthacariyālokatthacariyābuddhatthacariyānaṁ tadantogadhattā.
tathā yā cimā aṭṭha cariyā, seyyathidaṁ? paṇidhisampannānaṁ catūsu iriyāpathesu
iriyāpathacariyā indriyesu guttadvārānaṁ ajjhattikāyatanesu āyatanacariyā
appamādavihārīnaṁ catūsu satipaṭṭhānesu saticariyā adhicittamanuyuttānaṁ catūsu jhānesu
samādhicariyā buddhisampannānaṁ catūsu ariyasaccesu ñāṇacariyā sammā paṭipannānaṁ catūsu
ariyamaggesu maggacariyā adhigataphalānaṁ catūsu sāmaññaphalesu patticariyā 1- tiṇṇaṁ
buddhānaṁ sabbasattesu lokatthacariyāti. tattha padesato dvinnaṁ bodhisattānaṁ
paccekabuddhabuddhasāvakānañca lokatthacariyā. mahābodhisattānaṁ pana sammāsambuddhānañca
nippadesato. vuttañhetaṁ niddese 2- "cariyāti aṭṭha cariyāyo, iriyāpathacariyā
āyatanacariyā"ti vitthāro. "adhimuccanto saddhāya carati, paggaṇhanto vīriyena carati,
upaṭṭhahanto satiyā carati, avikkhipanto samādhinā carati, pajānanto paññāya carati,
vijānanto viññāṇena carati, evampi paṭipannassa kusalā dhammā āyatantīti
āyatanacariyāya carati, evampi paṭipanno visesamadhigacchatīti visesacariyāya caratī"ti yā
imā aparāpi aṭṭha cariyā vuttā, tāsaṁ sabbāsaṁ pāramitāsveva samorodho veditabbo.
tena vuttaṁ "caritanti cariyā, samattiṁsapāramisaṅgahā dānasīlādipaṭipattī"ti.
hetucariyāya eva

footnote: 1 sī. pakaticariyā 2 khu.cūḷa. 30/667/322-3, khu.paṭi. 31/197/232

page number: 021

pana idhādhippetattā maggacariyāpatticariyānaṁ 1- idha anavarodho veditabbo. tena vuttaṁ
"sabbaṁ taṁ bodhipācanan"ti.
tattha sabbasaddo sabbasabbaṁ āyatanasabbaṁ sakkāyasabbaṁ padesasabbanti catūsu
atthesu dissati. tathā hi "sabbe dhammā sabbākārena buddhassa bhagavato ñāṇamukhe
āpāthamāgacchantī"tiādīsu 2- sabbasabbasmiṁ. "sabbaṁ vo bhikkhave desessāmi taṁ
suṇātha, kiñca bhikkhave sabbaṁ cakkhuṁ ceva rūpā ca .pe. mano ceva dhammā cā"ti 3-
ettha āyatanasabbasmiṁ. "sabbaṁ sabbato sañjānātī"tiādīsu 4- sakkāyasabbasmiṁ.
"sabbesampi vo sāriputta subhāsitaṁ pariyāyenā"tiādīsu 5- padesasabbasmiṁ. idhāpi
padesasabbasmiṁ eva veditabbo, bodhisambhārabhūtassa caritassa adhippetattā.
bodhīti rukkhopi ariyamaggopi nibbānampi sabbaññutaññāṇampi.
"bodhirukkhamūle paṭhamābhisambuddho"ti 6- ca "antarā ca gayaṁ antarā ca bodhin"ti 7- ca
āgataṭṭhāne bujjhati etthāti rukkho bodhi. "bodhi vuccati catūsu maggesu
ñāṇan"ti 8- āgataṭṭhāne cattāri ariyasaccāni bujjhati etenāti ariyamaggo bodhi.
"patvāna bodhiṁ amataṁ asaṅkhatan"ti 9- āgataṭṭhāne bujjhati etasmiṁ nimittabhūteti
nibbānaṁ bodhi. "pappoti bodhiṁ varabhūrimedhaso"ti 10- āgataṭṭhāne sabbe dhamme
sabbākārena bujjhati etenāti sabbaññutaññāṇaṁ bodhi. idhāpi sabbaññutaññāṇaṁ
adhippetaṁ. arahattamaggasabbaññutaññāṇāni vā idha bodhīti veditabbāni 11- mahābodhiyā
adhippetattā bhagavato. āsavakkhayañāṇapadaṭṭhānaṁ hi sabbaññutaññāṇaṁ
sabbaññutaññāṇapadaṭṭhānañca āsavakkhayañāṇaṁ "mahābodhī"ti vuccati. etthāyaṁ
saṅkhepattho:-

footnote: 1 sī....pakaticariyā 2 khußēáahā. 29/727/432, khu.cūḷa. 30/492/238, khu.paṭi. 31/5/408
footnote: 3 saṁ.saḷā. 18/24/19 (syā) 4 maßēáū. 12/6/4 5 maßēáū. 12/345/305
footnote: 6 vißēáahā. 4/1/1, khu.u. 25/1/93 7 vißēáahā. 4/11/11, maßēáū. 12/185/246

8 khu.cūḷa. 30/667/321 (syā) 9 gavesitabbaṁ 10 dī.pā. 11/217/137 11 pa.sū.
1/13/60

page number: 022

yathāvuttakālaparicchede yaṁ mama dānasīlādipaṭipattisaṅkhātaṁ caritaṁ, taṁ sabbaṁ anavasesaṁ
mahābodhiyā pācanaṁ sādhakaṁ nibbattakanti. etena bodhisambhārānaṁ nirantarabhāvanaṁ
dasseti. atha vā sabbanti etthantare yathāvuttakālaparicchede yaṁ caritaṁ, taṁ
sabbaṁ sakalameva anavasesaṁ bodhisambhārabhūtameva. etena sabbasambhārabhāvanaṁ dasseti.
catasso hi bodhisambhāresu bhāvanā sabbasambhārabhāvanā nirantarabhāvanā
cirakālabhāvanā sakkaccabhāvanā cāti. tāsu "kappe ca satasahasse, caturo ca
asaṅkhiye"ti iminā cirakālabhāvanā vuttā, yo cettha accantasaṁyogo, tena paṭhame
atthavikappe sabbaggahaṇena ca nirantarabhāvanā, dutiye atthavikappe "sabbaṁ caritan"ti
iminā sabbasambhārabhāvanā, "bodhipācanan"ti iminā sakkaccabhāvanā vuttā hoti,
yathā taṁ caritaṁ sammāsambodhiṁ pāceti evaṁbhūtabhāvadīpanato. tathā hi taṁ "bodhipācanan"ti
vattabbataṁ arahati, na aññathāti. kathaṁ panettha bodhicariyāya nirantarabhāvo
veditabbo? yadi cittanirantaratāya taṁ na yujjati, na hi mahābodhisattānaṁ
mahābhinīhārato uddhaṁ bodhisambhārasambharaṇacittato aññaṁ cittaṁ nappavattatīti 1- sakkā
vattuṁ. atha kiriyamayacittappavattiṁ sandhāya vucceyya, evampi na yujjati, na hi
sabbāni tesaṁ kiriyamayacittāni bodhisambhārasambharaṇavaseneva pavattanti, eteneva
payoganirantaratāpi paṭikkhittāti daṭṭhabbā. jātinirantaratāya pana nirantarabhāvanā
veditabbā. yassaṁ hi jātiyaṁ mahābodhisattena mahāpaṇidhānaṁ nibbattitaṁ, tato
paṭṭhāya yāva carimattabhāvā na sā nāma jāti upalabbhati, yā sabbena sabbaṁ
bodhisambhārasambhatā na siyā antamaso dānapāramimattaṁ upādāya. ayañhi
niyatipatthitānaṁ bodhisattānaṁ dhammatā, yāva ca te kammādīsu vasībhāvaṁ na pāpuṇanti,
tāva sappadesampi sambhāresu payogamāpajjanti. yadā pana sabbaso kammādīsu

footnote: 1 ka. upapavattatīti

page number: 023

vasībhāvappattā honti, atha tato paṭṭhāya nippadesato eva bodhisambhāresu samīhanaṁ
sātaccakiriyā ca sampajjati. sakkaccakāritā pana sabbakālaṁ hoti, evaṁ yena yena
bodhisattānaṁ tattha tattha yathādhippāyaṁ samijjhanaṁ sampajjatīti. evametāya gāthāya
bodhisambhāresu sabbasambhārabhāvanā cirakālabhāvanā nirantarabhāvanā sakkaccabhāvanā
cāti catassopi bhāvanā pakāsitāti veditabbā.
tatra yasmā bodhisattacaritaṁ bodhisambhārā bodhicariyā aggayānaṁ pāramiyoti
atthato ekaṁ, byañjanameva nānaṁ, yasmā ca parato vibhāgena vakkhamānānaṁ dānapāramiādīnaṁ
caritanti idaṁ avisesavacanaṁ, tasmā sabbabodhisambhāresu kosallajananatthaṁ pāramiyo
idha saṁvaṇṇetabbā. tā parato pakiṇṇakakathāyaṁ sabbākārena saṁvaṇṇayissāma.
[2] iti bhagavā attano bodhisattabhūmiyaṁ caritaṁ ārambhato paṭṭhāya yāva
pariyosānā mahābodhiyā paripācanamevāti avisesato dassetvā idāni tassa
paramukkaṁsagamanena atisayato bodhiparipācanabhāvaṁ dassetuṁ imasmiṁ bhaddakappe katipayā
pubbacariyā vibhāgato vibhāvento "atītakappe"tiādimāha.
tattha atītakappeti ito purime purimatare vā sabbasmiṁ atikkante
yathāvuttaparicchede mahākappe, kappānaṁ satasahassādhikesu catūsu asaṅkhyeyyesūti
attho. caritanti ciṇṇaṁ dānādipaṭipattiṁ. ßēhapayitvāti muñcitvā aggahetvā,
avatvāti attho. bhavābhaveti bhave ca abhave ca, "itibhavābhavakathan"ti 1- ettha hi
vuddhihāriyo bhavābhavāti vuttā. "iti bhavābhavatañca vītivatto"ti 2- ettha
sampattivipattivuddhihānisassatucchedapuññapāpāni bhavābhavāti adhippetāni.
"itibhavābhavahetu vā bhikkhave bhikkhuno taṇhā uppajjamānā uppajjatī"ti 3- ettha
pana paṇītapaṇītatarāni sappinavanītādibhesajjāni bhavābhavāti adhippetāni. sampattibhavesu
paṇītatarā

footnote: 1 dī.sī. 9/17/86 2 khu.u. 25/20/119 3 aṅ.catukka. 21/9/11, khu.iti.
footnote: 25/105/325

page number: 024

paṇītatamā bhavābhavātipi vadanti eva, tasmā idhāpi so eva attho veditabbo,
khuddake ceva mahante ca bhavasminti vuttaṁ hoti. imamhi kappeti imasmiṁ
bhaddakappe. pavakkhissanti kathayissaṁ. suṇohīti dhammasenāpatiṁ savane niyojeti. meti
mama santike, mama bhāsatoti attho.
nidānakathā niṭṭhitā.
---------

page number: 025

1. akittivagga
1. akitticariyāvaṇṇanā
[3] atha 1- bhagavā āyasmato sāriputtattherassa sadevamanussāya ca parisāya
attano pubbacariyāya savane ussāhaṁ janetvā idāni taṁ pubbacaritaṁ bhavantarapaṭicchannaṁ
hatthatale āmalakaṁ viya paccakkhaṁ karonto:-
"yadā ahaṁ brahāraññe suññe vipinakānane
ajjhogāhetvā viharāmi akitti nāma tāpaso"ti-
ādimāha.
tattha yadāti yasmiṁ kāle, brahāraññeti mahāaraññe, araññāniyaṁ, mahante
vaneti attho. suññeti janavivitte. vipinakānaneti vipinabhūte kānane, padadvayenāpi
tassa araññassa gahanabhāvameva dīpeti, sabbametaṁ kāradīpaṁ sandhāya vuttaṁ.
ajjhogāhetvāti anupavisitvā. viharāmīti dibbabrahmāriyāaneñjavihārehi
samuppāditasukhavisesena iriyāpathavihārena sarīradukkhaṁ vicchinditvā harāmi attabhāvaṁ
pavattemi. akitti nāma tāpasoti evaṁnāmako tāpaso hutvā yadā ahaṁ tasmiṁ araññe
viharāmīti attho. satthā tadā attano akittitāpasabhāvaṁ dhammasenāpatissa vadati.
tatrāyaṁ anupubbikathā 2-:-
atīte kira imasmiṁyeva bhaddakappe bārāṇasiyaṁ brahmadatte nāma rājini rajjaṁ
kārente bodhisatto asītikoṭivibhavassa brāhmaṇamahāsālassa kule nibbatti,
"akittī"tissa nāmaṁ kariṁsu. tassa padasā gamanakāle bhaginīpi jāyi, 3- "yasavatī"tissā
nāmaṁ kariṁsu. so soḷasavassakāle takkasilaṁ gantvā sabbasippāni uggahetvā
paccāgamāsi. athassa mātāpitaro kālamakaṁsu. so tesaṁ petakiccāni kāretvā

footnote: 2 sī. ānupubbīkathā 3 ma. nibbattā

page number: 026

katipayadivasātikkamena ratanāvalokanaṁ āyuttakapurisehi kārayamāno "ettakaṁ mattikaṁ,
ettakaṁ pettikaṁ, ettakaṁ pitāmahan"ti sutvā saṁviggamānaso hutvā "idaṁ dhanameva
paññāyati, na dhanassa saṁhārakā, sabbe imaṁ dhanaṁ pahāyeva gatā, ahaṁ pana naṁ 1- ādāya
gamissāmī"ti rājānaṁ āpucchitvā bheriṁ carāpesi "dhanena atthikā akittipaṇḍitassa
gehaṁ āgacchantū"ti. 2-
so sattāhaṁ mahādānaṁ pavattetvā dhane akhīyamāne "kiṁ me imāya dhanakīḷāya,
atthikā gaṇhissantī"ti nivesanadvāraṁ vivaritvā hiraññasuvaṇṇādibharite sāragabbhe
vivarāpetvā "dinnaṁyeva harantū"ti gehaṁ pahāya ñātiparivaṭṭassa paridevantassa bhaginiṁ
gahetvā bārāṇasito nikkhamitvā nadiṁ uttaritvā dve tīṇi yojanāni gantvā
pabbajitvā ramaṇīye bhūmibhāge paṇṇasālaṁ karitvā vasati. yena pana dvārena tadā nikkhami,
taṁ akittidvāraṁ nāma jātaṁ. yena titthena nadiṁ otiṇṇo, taṁ akittititthaṁ
nāma jātaṁ. tassa pabbajitabhāvaṁ sutvā bahū manussā gāmanigamarājadhānivāsino tassa
guṇehi ākaḍḍhiyamānahadayā anupabbajiṁsu. mahāparivāro ahosi. mahālābhasakkāro
nibbatti, buddhuppādo viya ahosi. atha mahāsatto "ayaṁ lābhasakkāro mahā, parivāropi
mahanto, kāyavivekamattampi idha na labhati, mayā ekākinā viharituṁ vaṭṭatī"ti cintetvā
paramappicchabhāvato vivekaninnatāya ca kassaci ajānāpetvā 3- ekakova nikkhamitvā
anupubbena damiḷaraṭṭhaṁ patvā kāvīrapaṭṭanasamīpe uyyāne viharanto jhānābhiññāyo
nibbattesi. tatrāpissa mahālābhasakkāro uppajji. so taṁ jigucchanto chaḍḍetvā
ākāsena gantvā kāradīpe otari. tadā kāradīpo ahidīpo nāma. so tattha
mahantaṁ kārarukkhaṁ upanissāya paṇṇasālaṁ māpetvā vāsaṁ kappesi. appicchatāya
pana katthaci agantvā tassa rukkhassa phalakāle phalāni khādanto phale asati pattāni
udakasittāni 4- khādanto jhānasamāpattīhi vītināmesi.

footnote: 1 sī.,ma. dhanaṁ 2 ma. gacchantūti 3 ma. anārocetvā 4 ma. udakasinnā

page number: 027

tassa sīlatejena sakkassa paṇḍukambalasilāsanaṁ uṇhākāraṁ dassesi. sakko
"ko nu kho maṁ imamhā ṭhānā cāvetukāmo"ti āvajjento paṇḍitaṁ disvā "kimatthaṁ
nu kho ayaṁ tāpaso evaṁ dukkaraṁ tapaṁ carati, sakkattaṁ nu kho pattheti, udāhu aññaṁ,
vīmaṁsissāmi naṁ. ayaṁ hi suvisuddhakāyavacīmanosamācāro jīvite nirapekkho
udakasittāni kārapattāni khādati, sace sakkattaṁ pattheti, attano sittāni
kārapattāni mayhaṁ dassati, no ce, na dassatī"ti brāhmaṇavaṇṇena tassa santikaṁ
agamāsi. bodhisattopi kārapattāni sedetvā "sītalībhūtāni khādissāmī"ti
paṇṇasāladvāre nisīdi. athassa purato sakko brāhmaṇarūpena bhikkhāya atthiko hutvā
aṭṭhāsi. mahāsatto taṁ disvā "lābhā vata me, suladdhaṁ vata me, cirassaṁ vata me yācako
diṭṭho"ti somanassappatto hutvā "ajja mama manorathaṁ matthakaṁ pāpetvā dānaṁ
dassāmī"ti pakkabhājaneneva ādāya gantvā dānapāramiṁ āvajjetvā attano asesetvāva
tassa bhikkhābhājane pakkhipi. sakko taṁ gahetvā thokaṁ gantvā antaradhāyi. mahāsattopi
tassa datvā puna pariyeṭṭhiṁ anāpajjitvā teneva pītisukhena vītināmesi.
dutiyadivase pana kārapattāni pacitvā "hiyyo dakkhiṇeyyaṁ alabhiṁ, ajja nu kho
kathan"ti paṇṇasāladvāre nisīdi. sakkopi tatheva āgami. mahāsatto punapi tatheva
datvā vītināmesi. tatiyadivase ca tatheva datvā "aho vata me lābhā, bahuṁ vata puññaṁ
pasavāmi, sacāhaṁ dakkhiṇeyyaṁ labheyyaṁ, evameva māsampi dvemāsampi dānaṁ dadeyyan"ti
cintesi. tīsupi divasesu "tena dānena na lābhasakkārasilokaṁ na cakkavattisampattiṁ
na sakkasampattiṁ na brahmasampattiṁ na sāvakabodhiṁ na paccekabodhiṁ patthemi, api ca idaṁ
me dānaṁ sabbaññutaññāṇassa paccayo hotū"ti yathādhikāraṁ cittaṁ ṭhapesi. tena vuttaṁ:-
[4] "tadā maṁ tapatejena santatto tidivābhibhū
dhārento brāhmaṇavaṇṇaṁ bhikkhāya maṁ upāgami.

page number: 028

[5] pavanā ābhataṁ paṇṇaṁ atelañca aloṇikaṁ
mama dvāre ṭhitaṁ disvā sakaṭāhena ākiriṁ.
[6] tassa datvānahaṁ paṇṇaṁ nikujjitvāna bhājanaṁ
punesanaṁ jahitvāna pāvisiṁ paṇṇasālakaṁ.
[7] dutiyampi 1- tatiyampi upagacchi mamantikaṁ 2-
akampito anolaggo evamevamadāsahaṁ.
[8] na me tappaccayā atthi sarīrasmiṁ vivaṇṇiyaṁ
pītisukhena ratiyā vītināmemi taṁ divaṁ.
[9] yadi māsampi dvemāsaṁ dakkhiṇeyyaṁ varaṁ labhe
akampito anolīno dadeyyaṁ dānamuttamaṁ.
[10] na tassa dānaṁ dadamāno yasaṁ lābhañca patthayiṁ
sabbaññutaṁ patthayāno tāni kammāni ācarin"ti.
tattha tadāti yadā ahaṁ akittināmako tāpaso hutvā tasmiṁ dīpe kārāraññe
viharāmi, tadā. manti mama. tapatejenāti sīlapāramitānubhāvena sīlaṁ hi
duccaritasaṅkilesassa tapanato "tapo"ti vuccati, nekkhammavīriyapāramitānubhāvena vā.
tāpi hi taṇhāsaṅkilesassa kosajjassa ca tapanato "tapo"ti vuccati, ukkaṁsagatā ca tā
bodhisattassa imasmiṁ attabhāveti. khantisaṁvarassa cāpi paramukkaṁsagamanato
"khantipāramitānubhāvenā"tipi vattuṁ vaṭṭateva. "khantī paramaṁ tapo"ti 3- hi vuttaṁ.
santattoti yathāvuttaguṇānubhāvajanitena dhammatāsiddhena paṇḍukambalasilāsanassa
uṇhākārena

footnote: 1 pāḷi. dutiyaṁ divasaṁ (syā) 2 pāḷi. upagacchi mamantike 3 dīßēáahā. 10/90/43,
footnote: khuḍha. 25/184/50

page number: 029

santāpito. tidivābhibhūti devalokādhipati, sakkoti attho. paṇṇasālāya samīpe
gahitampi kārapaṇṇaṁ paṇṇasālāya araññamajjhagatattā "pavanā ābhatan"ti vuttaṁ.
atelañca aloṇikanti deyyadhammassa anuḷārabhāvepi ajjhāsayasampattiyā
dānadhammassa mahājutikabhāvaṁ dassetuṁ vuttaṁ. mama dvāreti mayhaṁ paṇṇasālāya
dvāre. sakaṭāhena ākirinti iminā attano kiñcipi asesetvā dinnabhāvaṁ dasseti.
punesanaṁ jahitvānāti "ekadivasaṁ dvikkhattuṁ ghāsesanaṁ na sallekhan"ti
cintetvā dānapītiyā titto viya hutvā tasmiṁ divase puna āhārapariyeṭṭhiṁ akatvā.
akampitoti sudūravikkhambhitattā macchariyena acalito dānajjhāsayato calanamattampi
akārito. anolaggoti lobhavasena īsakampi alaggo. tatiyampīti pisaddena dutiyampīti
imaṁ sampiṇḍeti. evamevamadāsahanti yathā paṭhamaṁ, evamevaṁ dutiyampi adāsiṁ ahaṁ.
na me tappaccayāti gāthāya vuttamevatthaṁ pākaṭaṁ karoti. tattha tappaccayāti
dānapaccayā tīsu divasesu chinnāhāratāya sarīrasmiṁ yena vevaṇṇiyena bhavitabbaṁ,
tampime sarīrasmiṁ vivaṇṇiyaṁ dānapaccayāyeva natthi. kasmā? dānavisayena pītisukhena
dānavisayāya eva ca ratiyā. vītināmemi taṁ divanti taṁ sakalaṁ timattadivasaṁ vītināmemi.
na kevalañca tīṇi eva divasāni, atha kho māsadvimāsamattampi kālaṁ evameva dātuṁ
pahomīti dassetuṁ "yadi māsampī"tiādi vuttaṁ. anolīnoti alīnacitto, dāne
asaṅkucitacittoti attho.
tassāti brāhmaṇarūpena āgatassa sakkassa. yasanti kittiṁ, parivārasampattiṁ
vā. lābhañcāti devamanussesu cakkavattiādibhāvena laddhabbaṁ lābhaṁ vā na patthayiṁ.
atha kho sabbaññutaṁ sammāsambodhiṁ patthayāno ākaṅkhamāno tāni tīsu divasesu
anekavāraṁ uppannāni dānamayāni puññakammāni dānassa vā parivārabhūtāni
kāyasucaritādīni puññakammāni. ācariṁ akāsinti.

page number: 030

iti bhagavā tasmiṁ attabhāve attano sudukkaraṁ puññacaritamattameva idha mahātherassa
pakāsesi. jātakadesanāyaṁ pana catutthadivase sakkassa upasaṅkamitvā bodhisattassa
ajjhāsayajānanaṁ varena upanimantanā bodhisattassa varasampaṭicchanasīsena dhammadesanā
deyyadhammadakkhiṇeyyānaṁ puna sakkassa anāgamanassa ca ākaṅkhamānatā ca pakāsitā.
vuttañhetaṁ:-
"akittiṁ disvāna sammantaṁ sakko bhūtapatī bravi
kiṁ patthayaṁ mahābrahme eko sammasi ghammani.
dukkho punabbhavo sakka 1- sarīrassa ca bhedanaṁ
sammohamaraṇaṁ dukkhaṁ tasmā sammāmi vāsava.
etasmiṁ te sulapite patirūpe subhāsite
varaṁ kassapa te dammi yaṁ kiñci manasicchasi.
varañce me ado sakka sabbabhūtānamissara
yena putte ca dāre ca dhanadhaññaṁ piyāni ca
laddhā narā na tappanti so lobho na mayī vase.
etasmiṁ .pe. manasicchasi.
varañce me ado sakka sabbabhūtānamissara
khettaṁ vatathuṁ hiraññañca gavāssaṁ dāsaporisaṁ
yena jātena jīyanti so doso na mayī vase.
etasmiṁ .pe. manasicchasi.

footnote: 1 ma. nāma

page number: 031

varañce me ado sakka sabbabhūtānamissara
bālaṁ na passe na suṇe na ca bālena saṁvase
bālenallāpasallāpaṁ na kare na ca rocaye.
kiṁ nu te akaraṁ bālo vada kassapa kāraṇaṁ
kena kassapa bālassa dassanaṁ nābhikaṅkhasi.
anayaṁ nayati dummedho adhurāyaṁ niyuñjati
dunnayo seyyaso hoti sammā vutto pakuppati
vinayaṁ so na jānāti sādhu tassa adassanaṁ.
etasmiṁ .pe. manasicchasi.
varañce me ado sakka sabbabhūtānamissara
dhīraṁ passe suṇe dhīraṁ dhīrena saha saṁvase
dhīrenallāpasallāpaṁ taṁ kare taṁ ca rocaye.
kiṁ nu te akaraṁ dhīro vada kassapa kāraṇaṁ
kena kassapa dhīrassa dassanaṁ abhikaṅkhasi.
nayaṁ nayati medhāvī adhurāyaṁ na yuñjati
sunayo seyyaso hoti sammā vutto na kuppati
vinayaṁ so pajānāti sādhu tena samāgamo.
etasmiṁ .pe. manasicchasi.
varañce me ado sakka sabbabhūtānamissara
tato ratyā vivasāne sūriyuggamanaṁ pati
dibbā bhakkhā pātubhaveyyuṁ sīlavanto ca yācakā.

page number: 032

dadato me na khīyetha datvā nānutapeyyahaṁ
dadaṁ cittaṁ pasādeyyaṁ etaṁ sakka varaṁ vare.
etasmiṁ .pe. manasicchasi.
varañce me ado sakka sabbabhūtānamissara
na maṁ puna upeyyāsi etaṁ sakka varaṁ vare.
bahūhi vatacariyāhi narā ca atha nāriyo
dassanaṁ abhikaṅkhanti kiṁ nu me dassane bhayaṁ.
taṁ tādisaṁ devavaṇṇaṁ sabbakāmasamiddhinaṁ
disvā tapo pamajjeyyaṁ etaṁ te dassane bhayan"ti. 1-
atha sakko "sādhu bhante na te ito paṭṭhāya santikaṁ āgamissāmī"ti taṁ
abhivādetvā pakkāmi. mahāsatto yāvajīvaṁ tattheva vasanto āyupariyosāne brahmaloke
nibbatti. anruddhatthero tadā sakko ahosi. lokanātho akittipaṇḍito.
tassa mahābhinikkhamanasadisaṁ nikkhantattā nekkhammapāramī. suvisuddhasīlācāratāya
sīlapāramī. kāmavitakkādīnaṁ suṭṭhu vikkhambhitattā vīriyapāramī. khantisaṁvarassa
paramukkaṁsagamanato khantipāramī. paṭiññānurūpaṁ paṭipattiyā saccapāramī. sabbattha
acalasamādānādhiṭṭhānena adhiṭṭhānapāramī. sabbasattesu hitajjhāsayena mettāpāramī.
sattasaṅkhārakatavippakāresu majjhattabhāvappattiyā upekkhāpāramī. tāsaṁ upakārānupakāre
dhamme jānitvā anupakāre dhamme pahāya upakāradhammesu pavattāpanapurecarā
sahajātā ca upāyakosallabhūtā atisallekhavuttisādhanī ca paññā paññāpāramīti
imāpi dasa pāramiyo labbhanti.

footnote: 1 khu.jā.27/99-103/281-2

page number: 033

dānajjhāsayassa pana atiuḷārabhāvena dānamukhena desanā pavattā. tasmā
sabbattha sādhikā 1- mahākaruṇā, dvepi puññañāṇasambhārā, kāyasucaritādīni tīṇi
bodhisattasucaritāni, saccādhiṭṭhānādīni cattāri adhiṭṭhānāni, ussāhādayo catasso
buddhabhūmiyo, saddhādayo pañca mahābodhiparipācanīyā dhammā, alobhajjhāsayādayo cha
bodhisattānaṁ ajjhāsayā, tiṇṇo tāressāmītiādayo satta paṭiññā dhammā,
appicchassāyaṁ dhammo, nāyaṁ dhammo mahicchassātiādayo 2- aṭṭha mahāpurisavitakkā, nava
yonisomanasikāramūlakā dhammā, dānajjhāsayādayo dasa mahāpurisajjhāsayā, dānasīlādayo
dasa puññakiriyavatthūnīti evamādayo ye anekasatānekasahassappabhedā bodhisambhārabhūtā
mahābodhisattaguṇā, te sabbepi yathārahaṁ idha niddhāretvā vattabbā.
api cettha mahantaṁ bhogakkhandhaṁ mahantañca ñātiparivaṭṭaṁ pahāya mahābhinikkhamanasadisaṁ
gehato nikkhamanaṁ, nikkhamitvā pabbajitassa bahujanasammatassa sato paramappicchabhāvena
kulesu gaṇesu ca alaggatā, accantameva lābhasakkārasilokajigucchā, pavivekābhirati,
kāyajīvitanirapekkho pariccāgo, anāhārasseva sato divasattayampi dānapītiyā
parituṭṭhassa nibbikārasarīrayāpanaṁ, māsadvimāsamattampi kālaṁ yācake sati
āhāraṁ tatheva 3- datvā "dānagateneva pītisukhena sarīraṁ yāpessāmī"ti pariccāge
anolīnavuttisādhako uḷāro dānajjhāsayo, dānaṁ datvā puna āhārapariyeṭṭhiyā
akaraṇahetubhūtā paramasallekhavuttīti evamādayo mahāsattassa guṇānubhāvā
veditabbā. tenetaṁ vuccati:-
"evaṁ acchariyā hete abbhutā ca mahesino
mahākāruṇikā dhīrā sabbalokekabandhavā.
acinteyyānubhāvā ca sadā saddhammagocarā
bodhisattā mahāsattā sucisallekhavuttino.

footnote: 1 chaßēéa. samakā 2 dī.pā. 11/358/269, aṅ.aṭṭhaka. 23/30/187 3 ma. tasseva

page number: 034

mahāvātasamuddhata- 1- vīcimālo mahodadhi
api laṅgheyya velantaṁ bodhisattā na dhammataṁ.
loke sañjātavaddhāpi na te bhāvitabhāvino 2-
limpanti lokadhammehi toyena padumaṁ yathā.
yesaṁ ve attani sneho nihīyati yathā yathā
sattesu karuṇāsneho vaḍḍhateva tathā tathā.
yathā cittaṁ vase hoti na ca cittavasānugā
tathā kammaṁ vase hoti na ca kammavasānugā.
dosehi nābhibhūyanti samugghātenti vā na te
carantā bodhipariyeṭṭhiṁ purisā jāniyā budhā.
tesu cittappasādopi dukkhato parimocaye
pagevānukiriyā tesaṁ dhammassa anudhammato"ti.
paramatthadīpaniyā cariyāpiṭakasaṁvaṇṇanāya
akitticariyāvaṇṇanā niṭṭhitā.
---------
2. saṅkhabrāhmaṇacariyāvaṇṇanā
[11] punāparaṁ yadā homi brāhmaṇo saṅkhasavhayo
mahāsamuddaṁ taritukāmo upagacchāmi paṭṭanaṁ.

footnote: 1 sī....samuṭṭhāta- 2 ma.bhāvitabhāvanā

page number: 035

[12] tatthaddasāmi 1- paṭipathe sayambhuṁ aparājitaṁ
kantāramaddhānaṁ 2- paṭipannaṁ tattāya kaṭhinabhūmiyā.
[13] tamahaṁ paṭipathe disvā imamatthaṁ vicintayiṁ
idaṁ khettaṁ anuppattaṁ puññakāmassa jantuno.
[14] yathāpi kassako puriso khettaṁ disvā mahāgamaṁ 3-
na tattha bījaṁ ropeti na so dhaññena atthiko.
[15] evamevāhaṁ puññakāmo disvā khettavaruttamaṁ 4-
yadi kāraṁ 5- na karomi nāhaṁ puññena atthiko.
[16] yathā amacco muddikāmo rañño antepure jane
na deti tesaṁ dhanadhaññaṁ muddito 6- parihāyati.
[17] evamevāhaṁ puññakāmo vipulaṁ disvāna dakkhiṇaṁ
yadi tassa dānaṁ na dadāmi parihāyissāmi puññato"ti.
#[11-2] dutiye punāparanti puna aparaṁ, na kevalamidaṁ akitticariyameva, atha kho puna
aparaṁ aññaṁ saṅkhacariyampi pavakkhissaṁ, suṇohīti adhippāyo. ito paresupi eseva
nayo. saṅkhasavhayoti saṅkhanāmo. mahāsamuddaṁ taritukāmoti suvaṇṇabhūmiṁ gantuṁ nāvāya
mahāsamuddaṁ taritukāmo. upagacchāmi paṭṭananti tāmalittipaṭṭanaṁ uddissa gacchāmi.
sayambhuñāṇena paccekabodhiyā adhigatattā sayameva bhūtanti sayambhuṁ. kilesamārādīsu
kenacipi na parājitanti aparājitaṁ, tiṇṇaṁ mārānaṁ matthakaṁ madditvā ṭhitanti attho.

footnote: 1 chaßēéa. tatthaddasaṁ 2 sī. kantāraddhāna..., chaßēéa. kantāraddhānaṁ 3 mahārāmaṁ (syā)
footnote: 4 pāḷi. khettaṁ varuttamaṁ 5 chaßēéa. yadi tattha kāraṁ 6 sī.,ma. muddhato

page number: 036

tattāya kaṭhinabhūmiyāti ghammasantāpena santattāya sakkharavālukānicitattā kharāya
kakkhaḷāya bhūmiyā.
#[13] tanti taṁ paccekabuddhaṁ. imamatthanti imaṁ idāni vakkhamānaṁ "idaṁ
khettan"tiādikaṁ atthaṁ. vicintayinti tadā saṅkhabrāhmaṇabhūto cintesinti satthā
vadati. tatrāyaṁ anupubbikathā:-
atīte ayaṁ bārāṇasī moḷinī nāma ahosi. moḷinīnagare brahmadatte rajjaṁ
kārente bodhisatto saṅkho nāma brāhmaṇo hutvā aḍḍho mahaddhano catūsu
nagaradvāresu nagaramajjhe attano nivesanadvāreti chasu ṭhānesu cha dānasālāyo
kāretvā devasikaṁ chasatasahassāni vissajjento kapaṇaddhikādīnaṁ mahādānaṁ pavattesi.
so ekadivasaṁ cintesi "ahaṁ gehe dhane khīṇe dānaṁ dātuṁ na sakkhissāmi,
aparikkhīṇeyeva dhane nāvāya suvaṇṇabhūmiṁ gantvā dhanaṁ āharissāmī"ti. so nāvaṁ
bhaṇḍassa pūrāpetvā puttadāraṁ āmantetvā "yāvāhaṁ āgacchissāmi, tāva me
dānaṁ anupacchindantā pavatteyyāthā"ti vatvā dāsakammakaraparivuto upāhanaṁ
āruyha chattena dhāriyamānena paṭṭanagāmābhimukho pāyāsi.
tasmiṁ khaṇe gandhamādane eko paccekabuddho sattāhaṁ nirodhasamāpattiṁ
samāpajjitvā nirodhasamāpattito vuṭṭhāya lokaṁ volokento taṁ dhanāharaṇatthaṁ
gacchantaṁ disvā "mahāpuriso dhanaṁ āharituṁ gacchati, bhavissati nu kho assa mahāsamudde
antarāyo, no"ti āvajjento 1- "bhavissatī"ti ñatvā "esa maṁ disvā chattañca
upāhanañca mayhaṁ datvā upāhanadānanissandena samudde bhinnāya nāvāya patiṭṭhaṁ
labhissati, karissāmissa anuggahan"ti ākāsena gantvā tassa avidūre otaritvā
majjhaṇhikasamaye caṇḍavātātapena aṅgārasanthatasadisaṁ uṇhavālukaṁ maddanto tassa

footnote: 1 chaßēéa. āvajjetvā

page number: 037

abhimukhaṁ āgañchi, 1- so taṁ disvāva haṭṭhatuṭṭho "puññakkhettaṁ me āgataṁ, ajja mayā
ettha bījaṁ ropetuṁ vaṭṭatī"ti cintesi. tena vuttaṁ "tamahaṁ paṭipathe disvā, imamatthaṁ
vicintayin"tiādi.
tattha idaṁ khettantiādi cintitākāradassanaṁ. khettanti khittaṁ bījaṁ
mahapphalabhāvakaraṇena tāyatīti khettaṁ, pubbaṇṇāparaṇṇaviruhanabhūmi. idha pana khettaṁ viyāti
khettaṁ, aggadakkhiṇeyyo paccekabuddho. tenevāha "puññakāmassa jantuno"ti.
#[14] mahāgamanti vipulaphalāgamaṁ, sassasampattidāyakanti attho. bījaṁ na
ropetīti bījaṁ na vapati.
#[15] khettavaruttamanti khettavaresupi uttamaṁ. sīlādiguṇasampannā hi
visesato ariyasāvakā khettavarā, tatopi aggabhūto paccekabuddho khettavaruttamo.
kāranti sakkāraṁ. yadi na karomīti sambandho. idaṁ vuttaṁ hoti:- idamīdisaṁ
anuttaraṁ puññakkhettaṁ labhitvā tattha pūjāsakkāraṁ yadi na karomīti puññena atthiko
nāmāhaṁ na bhaveyyanti.
#[16-7] yathā amaccotiādīnaṁ dvinnaṁ gāthānaṁ ayaṁ saṅkhepattho:- yathā
nāma yo koci raññā muddādhikāre 2- ṭhapito lañchanadharo amaccapuriso senāpati
vā soantepure jane bahiddhā ca balakāyādīsu rañño yathānusiṭṭhaṁ na paṭipajjati,
na tesaṁ dhanadhaññaṁ deti, taṁ taṁ kattabbaṁ vattaṁ parihāpeti, so muddito 3- parihāyati
muddādhikāraladdhavibhavato paridhaṁsati, evameva ahampi puññakammassa rato
laddhabbapuññaphalasaṅkhātaṁ puññakāmo dakkhiṇāya vipulaphalabhāvakaraṇena vipulaṁ disvāna ta
dakkhiṇaṁ uḷāraṁ dakkhiṇeyyaṁ labhitvā tassa dānaṁ yadi na dadāmi puññato āyatiṁ
puññaphalato ca paridhaṁsāmi. tasmā idha mayā puññaṁ kātabbamevāti.

footnote: 1 sī.,ma. āgacchati 2 sīßēéa. muddhādhakāre 3 sī.,ma. muddhito

page number: 038

evaṁ pana cintetvā mahāpuriso dūratova upāhanā orohitvā vegena
upasaṅkamitvā vanditvā "bhante mayhaṁ anuggahatthāya imaṁ rukkhamūlaṁ upagacchathā"ti
vatvā tasmiṁ rukkhamūlaṁ upasaṅkamante tattha vālukaṁ ussāpetvā uttarāsaṅgaṁ
paññāpetvā paccekabuddhe tattha nisinne vanditvā vāsitaparissāvitena udakena
tassa pāde dhovitvā gandhatelena makkhetvā attano upāhanaṁ puñchitvā gandhatelena
makkhetvā tassa pāde paṭimuñcitvā "bhante imaṁ upāhanaṁ āruyha imaṁ chattaṁ
matthake katvā gacchathā"ti chattupāhanaṁ adāsi. sopissa anuggahatthāya taṁ gahetvā
pasādasaṁvaḍḍhanatthaṁ passantasseva vehāsaṁ uppatitvā gandhamādanaṁ agamāsi. tena vuttaṁ:-
[18] "evāhaṁ cintayitvāna orohitvā upāhanā
tassa pādāni vanditvā adāsiṁ chattupāhanan"ti.
bodhisatto taṁ disvā ativiya pasannacitto paṭṭanaṁ gantvā nāvaṁ abhiruhi.
athassa mahāsamuddaṁ tarantassa sattame divase nāvā vivaramadāsi. udakaṁ ussiñcituṁ
nāsakkhiṁsu. mahājano maraṇabhayabhīto attano attano devatā namassitvā mahāviravaṁ
viravi. bodhisatto ekaṁ upaṭṭhākaṁ gahetvā sakalasarīraṁ telena makkhetvā sappinā
saddhiṁ sakkharacuṇṇāni yāvadatthaṁ khāditvā tampi khādāpetvā tena kūpakayaṭṭhimatthakaṁ
āruyha "imāya disāya amhākaṁ nagaran"ti disaṁ vavatthapetvā macchakacchapaparipanthato
attānaṁ saccādhiṭṭhānena pamocento tena saddhiṁ usabhamattaṭṭhānaṁ atikkamitvā
patitvā samuddaṁ tarituṁ ārabhi. mahājano pana tattheva vināsaṁ pāpuṇi. tassa
tarantasseva satta divasā gatā. so tasmimpi kāle loṇodakena mukhaṁ vikkhāletvā
uposathiko ahosiyeva.
tadā pana īdisānaṁ purisavisesānaṁ rakkhaṇatthāya catūhi lokapālehi ṭhapitā
maṇimekhalā nāma devadhītā attano issariyena sattāhaṁ pamajjitvā sattame divase
taṁ disvā "sacāyaṁ idha marissa, ativiya gārayhā abhavissan"ti saṁviggahadayā

page number: 039

suvaṇṇapātiyā dibbabhojanassa pūretvā vegenāgantvā "brāhmaṇa idaṁ dibbabhojanaṁ
bhuñjā"ti āha. so taṁ ulloketvā "nāhaṁ bhuñjāmi, uposathikomhī"ti
paṭikkhipitvā taṁ pucchanto:-
"yaṁ tvaṁ sukhenābhisamekkhase maṁ
bhuñjassu bhattaṁ iti maṁ vadesi
pucchāmi taṁ nāri mahānubhāve
devī nusi tvaṁ uda mānusī nū"ti 1-
āha. sā tassa paṭivacanaṁ dentī:-
"devī ahaṁ saṅkha mahānubhāvā
idhāgatā sāgaravārimajjhe
anukampikā no ca paduṭṭhacittā
taveva atthāya idhāgatāsmi.
idhannapānaṁ sayanāsanañca
yānāni nānāvividhāni saṅkha
sabbassa tyāhaṁ paṭipādayāmi
yaṁ kiñci tuyhaṁ manasābhipatthitan"ti 2-
imā gāthā abhāsi. taṁ sutvā mahāsatto "ayaṁ devadhītā samuddapiṭṭhe mayhaṁ
`idañcidañca dammī'ti vadati, yañcesā mayhaṁ vadati, tampi mama puññeneva, taṁ pana
puññaṁ ayaṁ devadhītā jānāti nu kho, udāhu na jānāti, pucchissāmi tāva nan"ti
cintetvā pucchanto imaṁ gāthamāha:-

footnote: 1 khu.jā.27/42/216 2 khu.jā.27/43-4/217

page number: 040

"yaṁ kiñci yiṭṭhañca hutañca mayhaṁ
sabbassa no issarā tvaṁ sugatte
sussoṇi subbhūru vilaggamajjhe 1-
kissa me kammassa ayaṁ vipāko"ti. 2-
tattha yiṭṭhanti dānavasena yajitaṁ. hutanti āhunapāhunavasena 3- dinnaṁ. sabbassa
no issarā tvanti amhākaṁ puññakammassa sabbassa tvaṁ issarā, "ayaṁ imassa
vipāko, ayaṁ imassā"ti byākarituṁ 4- samatthā. sussoṇīti sundarajaghane. subbhūrūti
sundarehi bhamukehi ūrūhi ca samannāgate. vilaggamajjheti vilaggatanumajjhe. kissa
meti mayā katakammesu katarakammassa ayaṁ vipāko, yenāhaṁ appatiṭṭhe mahāsamudde ajja
patiṭṭhaṁ labhāmīti.
taṁ sutvā devadhītā "ayaṁ brāhmaṇo `yaṁ attanā kusalakammaṁ kataṁ, taṁ kammaṁ
na jānātī'ti saññāya pucchati maññe, kathessāmi nan"ti nāvābhiruhanadivase
paccekabuddhassa chattupāhanadānapuññameva tassa kāraṇanti kathentī:-
"ghamme pathe brāhmaṇa ekabhikkhuṁ
ugghaṭṭapādaṁ 5- tasitaṁ kilantaṁ
paṭipādayi saṅkha upāhanāni
sā dakkhiṇā kāmaduhā tavajjā"ti 6-
gāthamāha.
tattha ekabhikkhunti ekaṁ paccekabuddhaṁ sandhāyāha. ugghaṭṭapādanti
uṇhavālukāya ghaṭṭapādaṁ, vibādhitapādanti attho. tasitanti pipāsitaṁ. paṭipādayīti
paṭipādesi yojesi. kāmaduhāti sabbakāmadāyikā.

footnote: 1 pāḷi. subbhā suvilākamajjhe 2 khu.jā. 27/45/217 3 ma. āhunanapāhunanavasena

page number: 041

taṁ sutvā mahāsatto "evarūpepi nāma appatiṭṭhe mahāsamudde mayā dinnaṁ
chattupāhanadānaṁ mama sabbakāmadadaṁ jātaṁ, aho sudinnan"ti tuṭṭhacitto:-
"sā hotu nāvā phalakūpapannā
anavassutā erakavātayuttā
aññassa yānassa na hettha bhūmi
ajjeva maṁ moḷiniṁ pāpayassū"ti 1-
gāthamāha.
tattha phalakūpapannāti mahānāvatāya bahūhi phalakehi upetā. udakappavesanābhāvena
anavassutā. sammā gahetvā gamanakavātena erakavātayuttā.
devadhītā tassa vacanaṁ sutvā tuṭṭhahaṭṭhā dīghato aṭṭhausabhaṁ vitthārato catūsabhaṁ
gambhīrato vīsatiyaṭṭhikaṁ sabbaratanamayaṁ nāvaṁ māpetvā kūpaphiyārittayuttāni
indanīlarajatasuvaṇṇamayādīni nimminitvā sattannaṁ ratanānaṁ pūretvā brāhmaṇaṁ
āliṅgetvā 2- nāvaṁ āropesi, upaṭṭhākaṁ panassa na olokesi. brāhmaṇo attanā
katakalyāṇato tassa pattiṁ adāsi, so anumodi. atha devadhītā tampi āliṅgetvā nāvāya
patiṭṭhāpetvā taṁ nāvaṁ moḷinīnagaraṁ netvā brāhmaṇassa ghare dhanaṁ patiṭṭhāpetvā
attano vasanaṭṭhānameva agamāsi. tenāha bhagavā:-
"sā tattha vittā 3- sumanā patītā
nāvaṁ sucittaṁ abhinimminitvā
ādāya saṅkhaṁ purisena saddhiṁ
upānayī nagaraṁ sādhuramman"ti. 4-

footnote: 1 khu.jā.27/47/217 2 ma.āliṅgitvā 3 pāḷi.sā tuṭṭhacittā 4 khu.jā.27/48/217

page number: 042

mahāpurisassa hi cittasampattiyā paccekabuddhassa ca nirodhato vuṭṭhitabhāvena
sattasu cetanāsu ādicetanā diṭṭhadhammavedanīyā atiuḷāraphalā ca jātā. idampi
tassa dānassa appamattaphalanti daṭṭhabbaṁ. aparimāṇaphalaṁ hi taṁ dānaṁ bodhisambhārabhūtaṁ.
tena vuttaṁ:-
[19] "tenevāhaṁ sataguṇato sukhumālo sukhedhito
api ca dānaṁ paripūrento evaṁ tassa adāsahan"ti.
tattha tenāti tato paccekabuddhato. sataguṇatoti sataguṇena. ahaṁ tadā saṅkhabhūto.
sukhumālo. tasmā sukhedhito sukhasaṁvaḍḍho, api ca evaṁ santepi dānaṁ paripūrento, evaṁ
mayhaṁ dānapāramī paripūretūti tassa paccekabuddhassa attano sarīradukkhaṁ anapekkhitvā
chattupāhanaṁ adāsinti attano dānajjhāsayassa uḷārabhāvaṁ satthā pavedesi.
bodhisattopi yāvajīvaṁ amitadhanagehaṁ ajjhāvasanto bhiyyoso mattāya dānāni
datvā sīlāni rakkhitvā āyupariyosāne sapariso devanagaraṁ pūresi. tadā devadhītā
uppalavaṇṇā ahosi, puriso ānandatthero, lokanātho saṅkhabrāhmaṇo.
tassa suvisuddhaniccasīlauposathasīlādivasena sīlapāramī, dānasīlādīnaṁ paṭipakkhato
nikkhantattā kusaladhammavasena nekkhammapāramī, dānādinipphādanatthaṁ abbhussahanavasena
tathā mahāsamuddataraṇavāyāmavasena ca vīriyapāramī, tadatthaṁ adhivāsanakhantivasena khantipāramī,
paṭiññānurūpappaṭipattiyā saccapāramī, sabbattha acalasamādānādhiṭṭhānavasena
adhiṭaṭhānapāramī, sabbasattesu hitajjhāsayavasena mettāpāramī, sattasaṅkhārakatavippakāresu
majjhattabhāvappattiyā upekkhāpāramī, sabbapāramīnaṁ upakārānupakāre
dhamme jānitvā anupakāre dhamme pahāya upakāradhammesu pavattāpanapurecarā
sahajātā ca upāyakosallabhūtā paññā paññāpāramīti imāpi pāramiyo labbhanti.
dānajjhāsayassa pana atiuḷārabhāvena dānapāramīvasena desanā pavattā.
yasmā cettha dasa pāramiyo labbhanti, tasmā heṭṭhā vuttā mahākaruṇādayo

page number: 043

bodhisattaguṇā idhāpi yathārahaṁ niddhāretabbā. tathā attano bhogasukhaṁ anapekkhitvā
mahākaruṇāya "dānapāramiṁ pūressāmī"ti dānasambhārasaṁharaṇatthaṁ samuddataraṇaṁ,
tattha ca samuddapatitassapi uposathādhiṭṭhānaṁ, sīlakhaṇḍabhayena devadhītāyapi upagatāya
āhārānāharaṇanti evamādayo mahāsattassa guṇā veditabbā. idāni vakkhamānesu
sesacaritesu imināva nayena guṇaniddhāraṇaṁ veditabbaṁ. tattha tattha visesamattameva
vakkhāma. tenetaṁ vuccati:-
"evaṁ acchariyā hete abbhutā ca mahesino .pe.
pagevānukiriyā tesaṁ dhammassa anudhammato"ti.
saṅkhabrāhmaṇacariyāvaṇṇanā niṭṭhitā.
----------------
3. kururājacariyāvaṇṇanā 1-
[20] punāparaṁ yadā homi indapatthe 2- puruttame
rājā dhanañjayo nāma kusale dasahupāgato.
[21] kaliṅgaraṭṭhavisayā brāhmaṇā upagañchu maṁ
āyācuṁ maṁ hatthināgaṁ dhaññaṁ maṅgalasammataṁ.
[22] avuṭṭhiko janapado dubbhikkho chātako mahā
dadāhi pavaraṁ nāgaṁ nīlaṁ añjanasavhayan"ti.

footnote: 1 ka. kurudhammacariyāvaṇṇanā 2 sī.,ma. indapatte

page number: 044

#[20] tatiye indapatthe puruttameti indapatthanāmake kururaṭṭhassa puravare
uttamanagare. rājāti dhammena samena catūhi saṅgahavatthūhi parisaṁ rañjetīti rājā.
kusale dasahupāgatoti kusalehi dasahi samannāgato, dānādīhi dasahi puññakiriyāvatthūhi,
dasahi kusalakammapathehi vā yuttoti attho.
#[21] kaliṅgaraṭṭhavisayāti kāliṅgaraṭṭhasaṅkhātavisayā. brāhmaṇā upagañchu
manti kaliṅgarājena uyyojitā aṭṭha brāhmaṇā maṁ upasaṅkamiṁsu. upasaṅkamitvā ca
pana āyācuṁ maṁ hatthināganti hatthibhūtaṁ mahānāgaṁ maṁ āyāciṁsu. dhaññanti
dhanāyitabbasirisobhaggappattaṁ lakkhaṇasampannaṁ. maṅgalasammatanti tāyayeva
lakkhaṇasampattiyā maṅgalaṁ abhivuḍḍhikāraṇanti abhisammataṁ janehi.
#[22] avuṭṭhikoti vassarahito. dubbhikkhoti dullabhabhojano. chātako mahāti
mahatī jighacchābādhā vattatīti attho. dadāhīti dehi. nīlanti nīlavaṇṇaṁ.
añjanasavhayanti añjanasaddena avhātabbaṁ, añjananāmakanti attho. idaṁ vuttaṁ hoti:-
amhākaṁ kaliṅgaraṭṭhaṁ avuṭṭhikaṁ, tena idāni mahādubbhikkhaṁ tattha mahantaṁ chātakabhayaṁ
uppannaṁ, tassa vūpasamatthāya imaṁ añjanagirisaṅkāsaṁ tuyhaṁ añjananāmakaṁ maṅgalahatthiṁ
dehi, imasmiṁ hi tattha nīte devo vassissati, tena taṁ sabbabhayaṁ vūpasammissatīti.
tatrāyaṁ anupubbikathā:-
atīte kururaṭṭhe indapatthanagare bodhisatto kururājassa aggamahesiyā
kucchimhi paṭisandhiṁ gahetvā anupubbena viññutaṁ patto, takkasilaṁ gantvā
yogavihitāni sippāyatanāni vijjāṭṭhānāni ca uggahetvā paccāgato pitarā
uparajje ṭhapito, aparabhāge pitu accayena rajjaṁ patvā dasa rājadhamme akopento
dhammena rajjaṁ kāresi dhanañjayo nāma nāmena. so catūsu nagaradvāresu nagaramajjhe
nivesanadvāreti cha dānasālāyo kāretvā devasikaṁ 1- chasatasahassaṁ dhanaṁ vissajjento

footnote: 1 sī.,ma. devasikaṁ devasikaṁ

page number: 045

sakalajambudīpaṁ unnaṅgalaṁ katvā dānaṁ adāsi. tassa dānajjhāsayatā dānābhirati
sakalajambudīpaṁ patthari.
tasmiṁ kāle kaliṅgaraṭṭhe dubbhikkhabhayaṁ chātakabhayaṁ rogabhayanti tīṇi bhayāni
uppajjiṁsu. sakalaraṭṭhavāsino dantapuraṁ gantvā rājabhavanadvāre ukkaṭṭhimakaṁsu
"devaṁ vassāpehi devā"ti. rājā taṁ sutvā "kiṁ kāraṇā ete viravantī"ti
amacce pucchi. amaccā rañño tamatthaṁ ārocesuṁ. rājā porāṇakarājāno deve
avassante kiṁ karontīti. "devo vassatū"ti dānaṁ datvā uposathaṁ adhiṭṭhāya
samādinnasīlā sirigabbhaṁ pavisitvā dabbasanthare sattāhaṁ nipajjantīti. taṁ sutvā
tathā akāsi. devo na vassi, evaṁ rājā ahaṁ mayā kattabbakiccaṁ akāsiṁ,
devo na vassati, kinti karomāti. deva indapatthanagare dhanañjayassa nāma kururājassa
maṅgalahatthimhi ānīte devo vassissatīti. so rājā balavāhanasampanno duppasaho,
kathamassa hatthī ānessāmāti. mahārāja tena saddhiṁ yuddhakiccaṁ natthi, dānajjhāsayo
so rājā dānābhirato yācito samāno alaṅkatasīsampi chinditvā pasādasampannāni
akkhīnipi uppāṭetvā sakalarajjampi niyyātetvā dadeyya, hatthimhi vattabbameva
natthi, avassaṁ yācito samāno dassatīti. ke pana yācituṁ samatthāti. brāhmaṇā
mahārājāti. rājā aṭṭha brāhmaṇe pakkosāpetvā sakkārasammānaṁ katvā
paribbayaṁ datvā hatthiyācanatthaṁ pesesi. te sabbattha ekarattivāsena turitagamanaṁ
gantvā katipāhaṁ nagaradvāre dānasālāsu bhuñjantā sarīraṁ santappetvā rañño
dānaggaṁ āgamanapathe kālaṁ āgamayamānā pācīnadvāre aṭṭhaṁsu.
bodhisattopi pātova nhātānulitto sabbālaṅkārappaṭimaṇḍito
alaṅkatavaravāraṇakhandhagato mahantena rājānubhāvena dānasālaṁ gantvā otaritvā sattaṭṭhajanānaṁ
sahatthena dānaṁ datvā "imināva nīhārena dethā"ti vatvā hatthiṁ abhiruhitvā
dakkhiṇadvāraṁ

page number: 046

agamāsi. brāhmaṇā pācīnadvāre ārakkhassa balavatāya okāsaṁ alabhitvā
dakkhiṇadvāraṁ gantvā rājānaṁ āgacchantaṁ ullokayamānā dvārato nātidūre
unnataṭṭhāne ṭhitā sampattaṁ rājānaṁ hatthe ukkhipitvā jayāpesuṁ. rājā vajiraṅkusena
vāraṇaṁ nivattetvā tesaṁ santikaṁ gantvā te brāhmaṇe 1- "kiṁ icchathā"ti pucchi.
brāhmaṇā "kaliṅgaraṭṭhaṁ dubbhikkhabhayena chātakabhayena rogabhayena ca upaddutaṁ, so
upaddavo imasmiṁ tava maṅgalahatthimhi nīte vūpasammissati, tasmā imaṁ añjanavaṇṇaṁ
nāgaṁ amhākaṁ dehī"ti āhaṁsu. tamatthaṁ pakāsento satthā āha "kaliṅgaraṭṭhavisayā .pe.
añjanasavhayan"ti. tassattho vutto eva.
atha bodhisatto "na metaṁ patirūpaṁ, yaṁ me yācakānaṁ manorathavighāto siyā,
mayhañca samādānabhedo siyā"ti hatthikkhandhato otaritvā "sace analaṅkataṭṭhānaṁ atthi,
alaṅkaritvā dassāmī"ti samantato oloketvā analaṅkataṭṭhānaṁ adisvā soṇḍāya
naṁ gahetvā brāhmaṇānaṁ hatthesu ṭhapetvā ratanabhiṅgārena pupphagandhavāsitaṁ udakaṁ
pātetvā adāsi. tena vuttaṁ:-
[23] "na me yācakamanuppatte paṭikkhepo anucchavo
mā me bhijji samādānaṁ dassāmi vipulaṁ gajaṁ.
[24] nāgaṁ gahetvā soṇḍāya bhiṅgāre ratanāmaye
jalaṁ hatthe ākiritvā brāhmaṇānaṁ adaṁ gajan"ti.
tattha yācakamanuppatteti yācake anuppatte. anucchavoti anucchaviko
patirūpo. mā me bhijji samādānanti sabbaññutaññāṇatthāya sabbassa yācakassa
sabbaṁ anavajjaṁ icchitaṁ dadanto dānapāramiṁ pūressāmīti yaṁ mayhaṁ samādānaṁ,

footnote: 1 sī. bhonto brāhmaṇā

page number: 047

taṁ mā bhijji. tasmā dassāmi vipulaṁ gajanti mahantaṁ imaṁ maṅgalahatthiṁ dassāmīti.
adanti adāsiṁ.
[25] tasmiṁ pana hatthimhi dinne amaccā bodhisattaṁ etadavocuṁ "kasmā
mahārāja maṅgalahatthiṁ dadattha, nanu añño hatthī dātabbo, raññā nāma evarūpo
opavayho maṅgalahatthī issariyaṁ abhivijayañca ākaṅkhantena na dātabbo"ti. mahāsatto
"yaṁ maṁ yācakā yācanti, tadeva mayā dātabbaṁ, sace pana maṁ rajjaṁ yāceyyuṁ, rajjampi
tesaṁ dadeyyaṁ, mayhaṁ rajjatopi jīvitatopi sabbaññutaññāṇameva piyataraṁ, tasmā taṁ
hatthiṁ adāsin"ti āha. tena vuttaṁ "tassa nāge padinnamhī"tiādi. tattha tassāti
tassa tena, tasmiṁ nāge hatthimhi dinne.
[26] maṅgalasampannanti maṅgalaguṇehi samannāgataṁ. saṅgāmavijayuttamanti
saṅgāmavijayā uttamaṁ, saṅgāmavijaye vā uttamaṁ padhānaṁ pavaraṁ nāgaṁ. kinte rajjaṁ
karissatīti tasmiṁ nāge apagate tava rajjaṁ kiṁ karissati, rajjakiccaṁ na karissati,
rajjampi apagatamevāti dasseti.
[27] rajjampi me dade sabbanti tiṭṭhatu nāgo tiracchānagato, idaṁ
me sabbaṁ kururaṭṭhampi yācakānaṁ dadeyyaṁ. sarīraṁ dajjamattanoti rajjepi vā kiṁ
vattabbaṁ, attano sarīrampi yācakānaṁ dadeyyaṁ, sabbopi hi me ajjhattikabāhiro
pariggaho lokahitatthameva mayā pariccatto. yasmā sabbaññutaṁ piyaṁ mayhaṁ
sabbaññutā ca dānapāramiṁ ādiṁ katvā sabbapāramiyo apūrentena na sakkā
laddhuṁ, tasmā nāgaṁ adāsiṁ ahanti dasseti.
evampi tasmiṁ nāge ānīte kāliṅgaraṭṭhe devo na vassateva. kāliṅgarājā
"idānipi na vassati, kiṁ nu kho kāraṇan"ti pucchitvā "kururājā garudhamme 1-
rakkhati,

footnote: 1 sī.,ma. kurudhamme

page number: 048

tenassa raṭṭhe anvaddhamāsaṁ anudasāhaṁ devo vassati, rañño guṇānubhāvo esa, na
imassa tiracchānagatassāti jānitvā "mayampi garudhamme rakkhissāma, gacchatha
dhanañjayakorabyassa santike te suvaṇṇapaṭṭe likhāpetvā ānethā"ti amacce pesesi.
garudhammā vuccanti pañca sīlāni, tāni bodhisatto suparisuddhāni katvā rakkhati,
yathā ca bodhisatto, evamassa mātā aggamahesī kaniṭṭhabhātā uparājā purohito
brāhmaṇo rajjuggāhako amacco sārathī seṭṭhī doṇamāpako dovāriko nagarasobhinī
vaṇṇadāsīti. tena vuttaṁ:-
"rājā mātā mahesī ca uparājā purohito
rajjuggāho sārathī seṭṭhī doṇo dovāriko tathā
gaṇikā te ekādasa garudhamme patiṭṭhitā"ti.
te amaccā bodhisattaṁ upasaṅkamitvā vanditvā tamatthaṁ ārocesuṁ. mahāsatto
"mayhaṁ garudhamme kukkuccaṁ atthi, mātā pana me surakkhitaṁ rakkhati, tassā santike
gaṇhathā"ti vatvā tehi "mahārāja kukkuccaṁ nāma bhikkhākāmassa sallekhavuttino
hoti, detha no"ti yācito "pāṇo na hantabbo, adinnaṁ na ādātabbaṁ,
kāmesumicchācāro na caritabbo, musā na bhaṇitabbaṁ, majjaṁ na pātabban"ti suvaṇṇapaṭṭe
likhāpetvā "evaṁ santepi mātu santike gaṇhathā"ti āha.
dūtā rājānaṁ vanditvā tassā santikaṁ gantvā "devi tumhe kira garudhammaṁ
rakkhatha, taṁ no dethā"ti vadiṁsu. bodhisattassa mātāpi tatheva attano kukkuccassa
atthibhāvaṁ vatvāva tehi yācitā adāsi. tathā mahesīādayopi. te sabbesampi
santike suvaṇṇapaṭṭe garudhamme likhāpetvā dantapuraṁ gantvā kaliṅgarañño
datvā taṁ pavattiṁ ārocesuṁ. sopi rājā tasmiṁ dhamme vattamāno pañca sīlāni
pūresi. tato sakalakaliṅgaraṭṭhe devo vassi. tīṇi bhayāni vūpasantāni. raṭṭhaṁ khemaṁ

page number: 049

subhikkhaṁ ahosi. bodhisatto yāvajīvaṁ dānādīni puññāni katvā sapariso saggapuraṁ
pūresi. tadā gaṇikādayo uppalavaṇṇādayo ahesuṁ. vuttañhetaṁ:-
"gaṇikā uppalavaṇṇā puṇṇo dovāriko tadā
rajjuggāho ca kaccāno doṇamāpako ca kolito.
sāriputto tadā seṭṭhī anuruddho ca sārathi
brāhmaṇo kassapo thero uparājānandapaṇḍito.
mahesī rāhulamātā māyādevī janettikā
kururājā bodhisatto evaṁ dhāretha jātakan"ti. 1-
idhāpi nekkhammapāramiādayo sesadhammā ca vuttanayeneva niddhāretabbāti. 2-
kururājacariyāvaṇṇanā niṭṭhitā.
-------------
4. mahāsudassanacariyāvaṇṇanā
[28] "kusāvatimhi nagare yadā āsiṁ mahīpati
mahāsudassano nāma cakkavattī mahabbalo.
[29] tatthāhaṁ divase tikkhattuṁ ghosāpemi tahiṁ tahiṁ
ko kiṁ icchati pattheti kassa kiṁ diyyatu dhanaṁ.
[30] ko chātako tasito ko mālaṁ ko vilepanaṁ
nānārattāni vatthāni ko naggo paridahissati.

footnote: 1 dhammapada. a. 8/54 (syā) 2 ma. veditabbāti

page number: 050

[31] ko pathe chattamādeti kopāhanā mudū subhā
iti sāyañca pāto ca ghosāpemi tahiṁ tahin"ti.
#[28] catutthe kusāvatimhi nagareti kusāvatīnāmake nagare, yasmiṁ ṭhāne etarahi
kusinārā niviṭṭhā. mahīpatīti khattiyo, nāmena mahāsudassano nāma. cakkavattīti
cakkaratanaṁ vatteti, catūhi vā sampatticakkehi vattati, tehi ca paraṁ pavatteti,
parahitāya ca iriyāpathacakkānaṁ vatto etasmiṁ atthītipi cakkavattī. atha vā catūhi
acchariyadhammehi saṅgahavatthūhi ca samannāgatena parehi anabhibhavanīyassa anatikkamanīyassa
āṇāsaṅkhātassa cakkassa vatto ekasmiṁ atthītipi cakkavattī. pariṇāyakaratanapubbaṅgamena
hatthiratanādippamukhe mahābalakāyena puññānubhāvanibbattena kāyabalena
ca samannāgatattā mahabbalo. yadā āsinti sambandho. tatrāyaṁ anupubbikathā:-
atīte kira mahāpuriso sudassanattabhāvato tatiye attabhāve gahapatikule
nibbatto dharamānakassa buddhassa sāsane ekaṁ theraṁ araññavāsaṁ vasantaṁ attano
kammena araññaṁ paviṭṭho rukkhamūle nisinnaṁ disvā "idha mayā ayyassa paṇṇasālaṁ
kātuṁ vaṭṭatī"ti cintetvā attano kammaṁ pahāya dabbasambhāraṁ chinditvā
nivāsayoggaṁ paṇṇasālaṁ katvā dvāraṁ yojetvā kaṭṭhattharaṇaṁ katvā "karissati
nu kho paribhogaṁ, na nu kho karissatī"ti ekamante nisīdi. thero antogāmato
āgantvā paṇṇasālaṁ pavisitvā kaṭṭhattharaṇe nisīdi. mahāsattopi naṁ upasaṅkamitvā
phāsukā bhante paṇṇasālāti pucchi. phāsukā bhaddamukha pabbajitasāruppāti.
vasissatha bhante idhāti. āma upāsakāti. so adhivāsanākāreneva "vasissatī"ti
ñatvā "nibaddhaṁ mayhaṁ gharadvāraṁ āgantabban"ti paṭijānāpetvā niccaṁ attano
ghareyeva bhattavissaggaṁ kārāpesi. so paṇṇasālāyaṁ kaṭasārakaṁ pattharitvā mañcapīṭhaṁ
paññapesi, apassenaṁ nikkhipi, pādakaṭhalikaṁ ṭhapesi, pokkharaṇiṁ khaṇi, caṅkamaṁ katvā
vālukaṁ okiri, parissayavinodanatthaṁ paṇṇasālaṁ kaṇṭakavatiyā parikkhipi, tathā

page number: 051

pokkharaṇiṁ caṅkamañca. tesaṁ antovatipariyante tālapantiyo ropesi. evamādinā āvāsaṁ
niṭṭhāpetvā therassa ticīvaraṁ ādiṁ katvā sabbaṁ samaṇaparikkhāraṁ adāsi. therassa
hi tadā bodhisattena ticīvarapiṇḍapātapattathālakaparissāvanadhamakarakaparibhogabhājanachattupāhana-
udakatumbasūcikattarayaṭṭhiārakaṇṭakapipphalinakhacchedanapadīpeyyādipabbajitānaṁ 1- 2-
paribhogajātaṁ adinnaṁ nāma nāhosi. so pañca sīlāni rakkhanto uposathaṁ karonto
yāvajīvaṁ theraṁ upaṭṭhahi. thero tattheva vasanto arahattaṁ patvā parinibbāyi.
#[29] bodhisattopi yāvatāyukaṁ puññaṁ katvā devaloke nibbattitvā tato cuto
manussalokaṁ āgacchanto kusāvatiyā rājadhāniyā nibbattitvā mahāsudassano
nāma rājā ahosi cakkavattī. tassa issariyānubhāvo "bhūtapubbaṁ ānanda rājā
mahāsudassano nāma ahosi khattiyo muddhāvasitto"tiādinā nayena sutte 3- āgato
eva. tassa kira caturāsīti nagarasahassāni kusāvatīrājadhānippamukhāni, caturāsīti
pāsādasahassāni dhammapāsādappamukhāni, caturāsīti kūṭāgārasahassāni
mahābyūhakūṭāgārappamukhāni, tāni sabbāni tassa therassa katāya ekissā paṇṇasālāya
nissandena nibbattāni, caturāsīti pallaṅkasahassāni nāgasahassāni assasahassāni
rathasahassāni tassa dinnassa mañcapīṭhassa, caturāsīti maṇisahassāni tassa dinnassa
padīpassa, caturāsīti pokkharaṇisahassāni ekapokkharaṇiyā, caturāsīti itthisahassāni
puttasahassāni gahapatisahassāni ca pattathālakādiparibhogārahassa pabbajitaparikkhāradānassa,
caturāsīti dhenusahassāni pañcagorasadānassa, caturāsīti vatthakoṭṭhasahassāni
nivāsanapārupanadānassa, caturāsīti thālipākasahassāni bhojanadānassa nissandena
nibbattāni. so sattahi ratanehi catūhi iddhīhi ca samannāgato rājādhirājā hutvā
sakalaṁ sāgarapariyantaṁ paṭhavimaṇḍalaṁ dhammena abhivijiya ajjhāvasanto anekasatesu ṭhānesu
dānasālāyo kāretvā mahādānaṁ paṭṭhapesi. divasassa tikkhattuṁ nagare bheriṁ carāpesi

footnote: 1 chaßēéa....parissāvanadhamakaraṇa... 2 sī....udakakumbhi... 3 dīßēáahā. 10/242/148

page number: 052

"yo yaṁ icchati, so dānasālāsu āgantvā taṁ gaṇhātū"ti. tena vuttaṁ "tatthāhaṁ
divase tikkhattuṁ, ghosāpemi tahiṁ tahin"tiādi.
tattha tatthāti tasmiṁ nagare. "tadāhan"tipi pāṭho. tassa tadā ahaṁ,
mahāsudassanakāleti attho. tahiṁ tahinti tasmiṁ ṭhāne, tassa tassa pākārassa
anto ca bahi cāti attho. ko kiṁ icchatīti brāhmaṇādīsu yo koci satto
annādīsu deyyadhammesu yaṁ kiñci icchati. patthetīti tasseva vevacanaṁ kassa kiṁ
diyyatu dhananti anekavāraṁ pariyāyantarehi ca dānaghosanāya pavattitabhāvadassanatthaṁ vuttaṁ,
etena dānapāramiyā sarūpaṁ dasseti. deyyadhammapaṭiggāhakavikapparahitā hi bodhisattānaṁ
dānapāramīti.
#[30] idāni dānaghosanāya tassa tassa deyyadhammassa anucchavikapuggalaparikittanaṁ
dassetuṁ "ko chātako"tiādi vuttaṁ. tattha chātakoti jighacchito. tasitoti pipāsito. ko
mālaṁ ko vilepanantipi "icchatī"ti padaṁ ānetvā yojetabbaṁ. naggoti vatthavikalo,
vatthena atthikoti adhippāyo. paridahissatīti nivāsissati.
#[31] ko pathe chattamādetīti ko pathiko pathe magge attano
vassavātātaparakkhaṇatthaṁ chattaṁ gaṇhāti, chattena atthikoti attho. kopāhanā mudū
subhāti dassanīyatāya subhā sukhasamphassatāya mudū upāhanā attano pādānaṁ cakkhūnañca
rakkhaṇatthaṁ. ko ādetīti ko tāhi atthikoti adhippāyo. sāyañca pāto cāti ettha
casaddena majjhantike cāti āharitvā vattabbaṁ. "divase tikkhattuṁ ghosāpemī"ti
hi vuttaṁ.
[32] na taṁ dasasu ṭhānesūti taṁ dānaṁ na dasasu ṭhānesu paṭiyattanti yojanā.
napi ṭhānasatesu vā paṭiyattaṁ, api ca kho anekasatesu ṭhānesu paṭiyattaṁ. yācake
dhananti yācake uddissa dhanaṁ paṭiyattaṁ upakkhaṭaṁ. dvādasayojanāyāme hi nagare

page number: 053

sattasu pākārantaresu satta tālapantiparikkhepā, tāsu tālapantīsu
caturāsīti pokkharaṇisahassāni pāṭiyekkaṁ pokkharaṇitīre mahādānaṁ paṭṭhapitaṁ
vuttañhetaṁ bhagavatā:-
"paṭṭhapesi kho ānanda rājā mahāsudassano tāsaṁ
pokkharaṇīnaṁ tīre evarūpaṁ dānaṁ annaṁ annatthikassa pānaṁ
pānatthikassa vatthaṁ vatthatthikassa yānaṁ yānatthikassa sayanaṁ
sayanatthikassa itthiṁ itthitthikassa hiraññaṁ hiraññatthikassa suvaṇṇaṁ
suvaṇṇatthikassā"ti. 1-
[33] tatthāyaṁ dānassa pavattitākāro:- mahāpuriso hi itthīnañca
purisānañca anucchavike alaṅkāre kāretvā itthimattameva tattha paricāravasena 2-
sesañca sabbaṁ pariccāgavasena ṭhapetvā "rājā mahāsudassano dānaṁ deti, taṁ yathāsukhaṁ
paribhuñjathā"ti bheriṁ carāpesi. mahājanā pokkharaṇitīraṁ gantvā nhātvā vatthādīni
nivāsetvā mahāsampattiṁ anubhavitvā yesaṁ tādisāni atthi, te pahāya gacchanti. yesaṁ
natthi, te gahetvā gacchanti. ye hatthiyānādīsupi nisīditvā yathāsukhaṁ vicaritvā
varasayanesupi sayitvā sampattiṁ anubhavitvā itthīhipi saddhiṁ sampattiṁ anubhavitvā
sattavidharatanapasādhanāni pasādhetvā sampattiṁ anubhavitvā yaṁ yaṁ atthikā, taṁ taṁ
gahetvā gacchanti, anatthikā ohāya gacchanti. tampi dānaṁ uṭṭhāya samuṭṭhāya
devasikaṁ dīyateva. tadā jambudīpavāsīnaṁ aññaṁ kammaṁ natthi. dānaṁ paribhuñjantā
sampattiṁ anubhavantā vicaranti. na tassa dānassa kālaparicchedo ahosi. rattiñcāpi
divāpi yadā yadā atthikā āgacchanti, tadā tadā dīyateva. evaṁ mahāpuriso
yāvajīvaṁ sakalajambudīpaṁ unnaṅgalaṁ katvā mahādānaṁ pavattesi. tena vuttaṁ "divā vā
yadi vā rattiṁ, yadi eti vanibbako"tiādi. 3-

footnote: 1 dīßēáahā. 10/154/153 2 ma. parivāravasena 3 ma. vaṇibbakotiādi

page number: 054

tattha divā vā yadi vā rattiṁ yadi etīti etenassa yathākālaṁ dānaṁ
dasseti. yācakānaṁ hi lābhāsāya upasaṅkamanakālo eva bodhisattānaṁ dānassa
kālo nāma. vanibbakoti yācako. laddhā yadicchakaṁ bhoganti etena yathābhirucitaṁ dānaṁ.
yo yo hi yācako yaṁ yaṁ deyyadhammaṁ icchati, tassa tassa taṁ tadeva bodhisatto deti.
na tassa mahagghadullabhādibhāvaṁ attano uparodhaṁ cintesi. pūrahatthova gacchatīti etena
yāvadicchakaṁ dānaṁ dasseti. yattakaṁ hi yācakā icchati, tattakaṁ aparihāpetvāva
mahāsatto deti uḷārajjhāsayatāya ca mahiddhikatāya ca.
[34] "yāvajīvikan"ti etena dānassa kālapariyantābhāvaṁ dasseti. samādānato
paṭṭhāya hi mahāsattā yāvapāripūri vemajjhe na kālaparicchedaṁ karonti,
bodhisambhārasambharaṇe saṅkocābhāvena antarantarā avosānāpattito maraṇenapi
anupacchedo eva, tato parampi tatheva paṭipajjanato, "yāvajīvikan"ti pana
mahāsudassanacaritassa vasena vuttaṁ. napāhaṁ dessaṁ dhanaṁ dammīti idaṁ dhanaṁ nāma mayhaṁ na
dessaṁ amanāpanti evarūpaṁ mahādānaṁ dento gehato ca dhanaṁ nīharāpemi, napi natthi nicayo
mayīti mama sarīre dhananicayo dhanasaṅgaho nāpi natthi. sallekhavuttisamaṇo viya asaṅgahopi
na homīti attho. idaṁ yena ajjhāsayena tassidaṁ mahādānaṁ pavattitaṁ, taṁ dassetuṁ
vuttaṁ.
[35] idāni taṁ upamāya vibhāvetuṁ "yathāpi āturo nāmā"tiādimāha.
tatthidaṁ upamāsaṁsandanena saddhiṁ atthadassanaṁ:- yathā nāma āturo rogābhibhūto
puriso rogato attānaṁ parimocetukāmo dhanena hiraññasuvaṇṇādinā vejjaṁ
tikicchakaṁ tappetvā ārādhetvā yathāvidhi paṭipajjanto tato rogato vimuccati.
[36] tatheva evameva ahampi aṭṭabhūtaṁ 1- sakalalokaṁ kilesarogato
sakalasaṁsāradukkharogato ca parimocetukāmo tassa tato parimocanassa ayaṁ

footnote: 1 sī. andhatthabhūtaṁ

page number: 055

sabbasāpateyyapariccāgo dānapāramīupāyoti jānamāno bujjhamāno asesato deyyadhammassa
paṭiggāhakānañca vasena anavasesato mahādānassa vasena sattānaṁ ajjhāsayaṁ
paripūretuṁ attano ca na mayhaṁ dānapāramī paripuṇṇā, tasmā ūnamananti pavattaṁ ūnaṁ
manaṁ pūrayituṁ pavattayituṁ vanibbake yācake adāsiṁ taṁ dānaṁ evarūpaṁ mahādānaṁ dadāmi,
tañca kho tasmiṁ dānadhamme tassa ca phale nirālayo anapekkho apaccāso kiñcipi
apaccāsiṁsamāno kevalaṁ sambodhimanupattiyā sabbaññutaññāṇameva adhigantuṁ demīti.
evaṁ mahāsatto mahādānaṁ pavattento attano puññānubhāvanibbattaṁ
dhammapāsādaṁ abhiruyha mahābyūhakūṭāgāradvāre eva kāmavitakkādayo nivattetvā
tattha sovaṇṇamaye rājapallaṅke nisinno jhānābhiññāyo nibbattetvā tato
nikkhamitvā sovaṇṇamayaṁ kūṭāgāraṁ pavisitvā tattha rajatamaye pallaṅke nisinno cattāro
brahmavihāre bhāvetvā caturāsīti vassasahassāni jhānasamāpattīhi vītināmetvā
maraṇasamaye dassanāya upagatānaṁ subhaddādevīpamukhānaṁ caturāsītiyā itthāgārasahassānaṁ
amaccapārisajjādīnañca:-
"aniccā vata saṅkhārā uppādavayadhammino
uppajjitvā nirujjhanti tesaṁ vūpasamo sukho"ti 1-
imāya gāthāya ovaditvā āyupariyosāne brahmalokaparāyano ahosi. tadā
subhaddādevī rāhulamātā ahosi. pariṇāyakaratanaṁ rāhulo. sesaparisā buddhaparisā.
mahāsudassano pana lokanātho.
idhāpi dasa pāramiyo sarūpato labbhanti eva, dānajjhāsayassa pana uḷāratāya
dānapāramī eva pāḷiyaṁ āgatā. sesadhammā heṭṭhā vuttanayā eva. tathā uḷāre
sattaratanasamujjale catudīpissariyepi ṭhitassa tādisaṁ bhogasukhaṁ analaṅkaritvā
kāmavitakkādayo

footnote: 1 sī. andhatthabhūtaṁ 2 dīßēáahā. 10/221,272/137,171, saṁṇi. 16/143/173

page number: 056

dūrato vikkhambhetvā tathārūpe mahādāne pavattentasseva caturāsīti vassasahassāni
samāpattīhi vītināmetvā aniccatādipaṭisaṁyuttaṁ dhammakathaṁ katvāpi vipassanāya
anussukkanaṁ sabbattha anissaṅgatāti evamādayo guṇānubhāvā niddhāretabbāti.
mahāsudassanacariyāvaṇṇanā niṭṭhitā.
--------------
5. mahāgovindacariyāvaṇṇanā
[37] "punāparaṁ yadā homi sattarājapurohito
pūjito naradevehi mahāgovindabrāhmaṇo.
[38] tadāhaṁ sattarajjesu yaṁ me āsi upāyanaṁ
tena demi mahādānaṁ akkhobhaṁ sāgarūpamaṁ.
[39] na me dessaṁ dhanadhaññaṁ napi natthi nicayo mayi
sabbaññutaṁ piyaṁ mayhaṁ tasmā demi varaṁ dhanan"ti. 1-
pañcame sattarājapurohitoti sattabhūādīnaṁ 2- sattannaṁ rājūnaṁ
sabbakiccānusāsakapurohito. pūjito naradevehīti tehi eva aññehi ca jambudīpe
sabbeheva khattiyehi catupaccayapūjāya sakkārasammānena ca pūjito.
mahāgovindabrāhmaṇoti mahānubhāvatāya govindassābhisekena abhisittatāya ca
"mahāgovindo"ti saṅkhaṁ gato brāhmaṇo, abhisittakālato paṭṭhāya hi bodhisattassa ayaṁ
samaññā jātā. nāmena pana jotipālo nāma. tassa kira jātadivase sabbāvudhāni jotiṁsu.
rājāpi paccūsasamaye attano maṅgalāvudhaṁ pajjalitaṁ disvā bhīto attano purohitaṁ
bodhisattassa pitaraṁ

footnote: 1 khu. cariyā. 33/546-7 2 ka. sattabhūtādīnaṁ

page number: 057

upaṭṭhānaṁ āgataṁ pucchitvā "mā bhāyi mahārāja mayhaṁ putto jāto, tassānubhāvena
na kevalaṁ rājageheyeva, sakalanagarepi āvudhāni pajjaliṁsu. na taṁ nissāya tuyhaṁ antarāyo
atthi, sakalajambudīpe pana paññāya tena samo na bhavissati, tassetaṁ pubbanimittan"ti
purohitena samassāsito tuṭṭhacitto "kumārassa khīramūlaṁ hotū"ti sahassaṁ datvā
"vayappattakāle mayhaṁ dassethā"ti āha. so vuddhippatto aparabhāge alamatthadasso
sattannaṁ rājūnaṁ sabbakiccānusāsako hutvā pabbajitvā ca satte
diṭṭhadhammikasamparāyikehi anatthehi pāletvā atthehi niyojesi. iti jotitattā
pālanasamatthatāya ca "jotipālo"tissa nāmaṁ akaṁsu. tena vuttaṁ "nāmena jotipālo
nāmā"ti. 1-
tattha bodhisatto disampatissa nāma rañño purohitassa govindabrāhmaṇassa
putto hutvā attano pitu tassa ca rañño accayena tassa putto reṇu sahāyā
cassa sattabhū brahmadatto vessabhū bharato dve ca dhataraṭṭhāti ime satta rājāno
yathā aññamaññaṁ na vivadanti, evaṁ rajje patiṭṭhāpetvā tesaṁ atthadhamme anusāsanto
jambudīpatale sabbesaṁ rājūnaṁ aññesañca brāhmaṇānaṁ devanāgagahapatikānaṁ sakkato
garukato mānito pūjito apacito uttamaṁ gāravaṭṭhānaṁ patto ahosi. tassa atthadhammesu
kusalatāya "mahāgovindo"tveva samaññā udapādi. yathāha "govindo vata bho
brāhmaṇo, mahāgovindo vata bho brāhmaṇo"ti. 2- tena vuttaṁ:-
#[37] "punāparaṁ yadā homi sattarājapurohito
pūjito naradevehi mahāgovindabrāhmaṇo"ti.
atha bodhisattassa puññānubhāvasamussāhitehi rājūhi tesaṁ anuyuttehi khattiyehi
brāhmaṇagahapatikehi negamajānapadehi ca uparūpari upanīto samantato mahogho viya
ajjhottharamāno aparimeyyo uḷāro lābhasakkāro uppajji yathā taṁ aparimāṇāsu
jātīsu upacitavipulapuññasañcayassa uḷārābhijātassa parisuddhasīlācārassa pesalassa
pariyodātasabbasippassa 3- sabbasattesu puttasadisamahākaruṇāvipphārasiniddhamuduhadayassa.

footnote: 1 dīßēáahā. 10/304/197 2 dīßēáahā. 10/305/199 3 ma. pariyositasabbasippassa

page number: 058

so cintesi "etarahi kho mayhaṁ mahālābhasakkāro, yannūnāhaṁ iminā sabbasatte
santappetvā dānapāramiṁ paripūreyyan"ti. so nagarassa majjhe catūsu dvāresu
attano nivesanadvāreti cha dānasālāyo kāretvā devasikaṁ aparimitadhanapariccāgena
mahādānaṁ pavattesi. yaṁ yaṁ upāyanaṁ ānīyati, yañca attano atthāya abhisaṅkharīyati,
sabbaṁ taṁ dānasālāsu eva pesesi. evaṁ divase divase mahāpariccāgaṁ karontassa
cassa cittassa titti vā santoso vā nāhosi, kuto pana saṅkoco. dānaggaṁ
cassa lābhāsāya āgacchantehi deyyadhammaṁ gahetvā gacchantehi ca mahāsattassa ca
guṇavisese kittayantehi mahājanakāyehi antonagaraṁ bahinagarañca samantato ekoghabhūtaṁ
kappavuṭṭhānamahāvāyusaṅghaṭṭaparibbhamitaṁ viya mahāsamuddaṁ ekakolāhalaṁ ekaninnādaṁ
ahosi. tena vuttaṁ:-
#[38] "tadāhaṁ sattarajjesu yaṁ me āsi upāyanaṁ
tena demi mahādānaṁ akkhobhaṁ sāgarūpaman"ti.
tattha tadāhanti yadā sattarājapurohito mahāgovindabrāhmaṇo homi, tadā
ahaṁ. sattarajjesūti reṇuādīnaṁ sattannaṁ rājūnaṁ rajjesu. akkhobhanti abbhantarehi
ca bāhirehi ca paccatthikehi appaṭisedhanīyatāya kenaci akkhobhanīyaṁ. "accubbhan"tipi
1- pāṭho, atipuṇṇadānajjhāsayassa deyyadhammassa ca uḷārabhāvena vipulabhāvena ca ativiya
paripuṇṇanti attho. sāgarūpamanti sāgarasadisaṁ, yathā sāgare udakaṁ sakalenapi lokena
harantena khepetuṁ na sakkā, evaṁ tassa dānagge deyyadhammanti.
#[39] osānagāthāya varaṁ dhananti uttamaṁ icchitaṁ vā dhanaṁ. sesaṁ vuttanayameva.
evaṁ mahāsatto paṭhamakappikamahāmegho viya mahāvassaṁ avibhāgena mahantaṁ dānavassaṁ
vassāpento dānabyāvaṭo hutvāpi sesaṁ sattannaṁ rājūnaṁ atthadhamme appamatto

footnote: 1 sī.acchantipi

page number: 059

anusāsati. satta ca brāhmaṇamahāsāle vijjāsippaṁ sikkhāpeti. satta ca nhātakasatāni
mante vāceti. tassa aparena samayena evaṁ kalyāṇo kittisaddo abbhuggato
"sakkhi mahāgovindo brāhmaṇo brahmānaṁ passati, sakkhi mahāgovindo brāhmaṇo
brahmunā sākaccheti sallapati mantetī"ti. 1- so cintesi "etarahi kho mayhaṁ ayaṁ
abhūto kittisaddo abbhuggato `brahmānaṁ passati sakkhi mahāgovindo brāhmaṇo
brahmunā sākaccheti sallapati mantetī'ti, yannūnāhaṁ imaṁ bhūtaṁ eva kareyyan"ti.
so "te satta rājāno satta ca brāhmaṇamahāsāle satta ca nhātakasatāni attano
puttadārañca āpucchitvā brahmānaṁ passeyyan"ti cittaṁ paṇidhāya vassike cattāro
māse brahmavihārabhāvanamanuyuñji. tassa cetasā cetoparivitakkamaññāya brahmā
sanaṅkumāro purato pāturahosi. taṁ disvā mahāpuriso pucchi:-
"vaṇṇavā yasavā sirimā ko nu tvamasi mārisa
ajānantā taṁ pucchāma kathaṁ jānemu taṁ mayan"ti. 2-
tassa brahmā attānaṁ jānāpento:-
"maṁ ve kumāraṁ jānanti brahmaloke sanantanaṁ
sabbe jānanti maṁ devā evaṁ govinda jānāhī"ti 2-
vatvā tena:-
"āsanaṁ udakaṁ pajjaṁ madhusākañca 3- brahmuno
agghe bhavantaṁ pucchāma agghaṁ kurutu no bhavan"ti 2-
upanītaṁ atithisakkāraṁ anatthikopi brahmā tassa cittasampahaṁsanatthaṁ
vissāsakaraṇatthañca sampaṭicchanto "paṭiggaṇhāma te aggaṁ, yaṁ tvaṁ govinda bhāsasī"ti
vatvā okāsadānatthaṁ:-

footnote: 1 dīßēáahā. 10/318/202 2 dīßēáahā. 10/318/205 3 ka. madhupākañca

page number: 060

"diṭṭhadhammahitatthāya samparāyasukhāya ca
katāvakāso pucchassu yaṁ kiñci abhipatthitan"ti 1-
okāsamakāsi.
atha naṁ mahāpuriso samparāyikaṁ eva atthaṁ:-
"pucchāmi brahmānaṁ sanaṅkumāraṁ
kaṅkhī akaṅkhiṁ paravediyesu
katthaṭṭhito kimhi ca sikkhamāno
pappoti macco amataṁ brahmalokan"ti 2-
pucchi.
tassa brahmā byākaronto:-
"hitvā mamattaṁ manujesu brahme
ekodibhūto karuṇedhimutto 3-
nirāmagandho virato methunasmā
etthaṭṭhito ettha ca sikkhamāno
pappoti macco amataṁ brahmalokan"ti 2-
brahmalokagāmimaggaṁ kathesi.
tattha maṁ ve kumāraṁ jānantīti ve ekaṁsena maṁ "kumāro"ti jānanti.
brahmaloketi seṭṭhaloke. sanantananti ciratanaṁ porāṇaṁ. evaṁ govinda jānāhīti
govinda evaṁ maṁ dhārehi.

footnote: 1 dīßēáahā. 10/318/205 2 dīßēáahā. 10/209/206 3 pāḷi. karuṇādhimutto

page number: 061

āsananti idaṁ bhoto brahmuno nisīdanatthāya āsanaṁ paññattaṁ. idaṁ udakaṁ
paribhojanīyaṁ pādānaṁ dhovanatthaṁ pānīyaṁ pipāsaharaṇatthāya. idaṁ pajjaṁ parissamavinodanatthaṁ
pādabbhañjanatelaṁ. idaṁ madhusākaṁ atakkaṁ aloṇikaṁ adhūpanaṁ udakena seditaṁ sākaṁ sandhāya
vadati. tadā hi bodhisattassa taṁ cātumāsaṁ brahmacariyaṁ abhisallekhavuttiparamukkaṭṭhaṁ
ahosi. tassime sabbe agghe katvā pucchāma, tayidaṁ agghaṁ kurutu paṭiggaṇhātu
no bhavaṁ idaṁ agghanti vuttaṁ hoti. iti mahāpuriso brahmuno nesaṁ aparibhuñjanaṁ
jānantopi vattasīse ṭhatvā attano āciṇṇaṁ atithipūjanaṁ dassento evamāha.
brahmāpissa adhippāyaṁ jānanto "paṭiggaṇhāma te agghaṁ, yaṁ tvaṁ govinda
bhāsasī"ti āha.
tattha tassa te āsane mayaṁ nisinnā nāma homa, pādodakena pādā dhotā
nāma hontu, pānīyaṁ pītā nāma homa, pādabbhañjanena pādā makkhitā nāma hontu,
udakasākampi paribhuttaṁ nāma hotūti attho.
kaṅkhī akaṅkhiṁ paravediyesūti ahaṁ savicikiccho parena sayaṁ abhisaṅkhatattā parassa
pākaṭesu paravediyesu pañhesu nibbicikicchaṁ.
hitvā mamattanti "idaṁ mama, idaṁ mamā"ti pavattanakaṁ upakaraṇataṇhaṁ cajitvā.
manujesūti sattesu. brahmeti bodhisattaṁ ālapati. ekodibhūtoti eko udeti
pavattatīti ekodibhūto ekībhūto, etena kāyavivekaṁ dasseti. atha vā eko udetīti
ekodi, samādhi. taṁ bhūto pattoti ekodibhūto. upacārappanāsamādhīhi samāhitoti attho.
etaṁ ekodibhāvaṁ karuṇābrahmavihāravasena dassento "karuṇedhimutto"ti āha.
karuṇajjhāne adhimutto, taṁ jhānaṁ nibbattetvāti attho. nirāmagandhoti
kilesasaṅkhātavissagandharahito. etthaṭṭhitoti etesu dhammesu ṭhito, ete dhamme
sampādetvā. ettha ca sikkhamānoti etesu dhammesu sikkhamāno. 1- etaṁ
brahmavihārabhāvanaṁ bhāventoti attho. ayamettha saṅkhepo, vitthāro pana pāḷiyaṁ
āgatoyevāti.

footnote: 1 sī.,ma. ete sikkhamāno

page number: 062

atha mahāpuriso tassa brahmuno vacanaṁ sutvā āmagandhe jigucchanto
"idānevāhaṁ pabbajissāmī"ti āha. brahmāpi "sādhu mahāpurisa pabbajassu, evaṁ
sati mayhampi tava santike āgamanaṁ svāgamanameva bhavissati, tvaṁ tāta sakalajambudīpe
aggapuriso paṭhamavaye ṭhito, evaṁ mahantaṁ nāma sampattiṁ issariyañca pahāya pabbajanaṁ
nāma gandhahatthino ayobandhanaṁ chinditvā vanagamanaṁ viya atiuḷāraṁ, buddhatanti
nāmesā"ti mahābodhisattassa daḷhīkammaṁ katvā brahmalokameva gato. mahāsattopi
"mama ito nikkhamitvā pabbajanaṁ nāma na yuttaṁ, ahaṁ rājakulānaṁ atthaṁ anusāsāmi,
tasmā tesaṁ ārocetvā sace tepi pabbajanti sundarameva, no ce purohitaṭṭhānaṁ
niyyātetvā pabbajissāmī"ti cintetvā reṇussa tāva rañño ārocetvā tena
bhiyyoso mattāya kāmehi nimantiyamāno attano saṁvegahetuṁ ekantena
pabbajitukāmatañcassa nivedetvā tena "yadi evaṁ ahampi pabbajissāmī"ti vutte
"sādhū"ti sampaṭicchitvā eteneva nayena sattabhūādayo cha khattiye satta ca
brāhmaṇamahāsāle satta ca nhātakasatāni attano bhariyāyo ca āpucchitvā sattāhamattameva
tesaṁ cittānurakkhaṇatthaṁ ṭhatvā mahābhinikkhamanasadisaṁ nikkhamitvā pabbaji.
tassa te sattarājāno ādiṁ katvā sabbeva anupabbajiṁsu. sā ahosi mahatī
parisā. anekayojanavitthārāya parisāya parivuto mahāpuriso dhammaṁ desento
gāmanigamajanapadarājadhānīsu cārikaṁ carati, mahājanaṁ puññe patiṭṭhāpeti. gatagataṭṭhāne
buddhakolāhalaṁ viya hoti. manussā "govindapaṇḍito kira āgacchatī"ti sutvā
puretarameva maṇḍapaṁ kāretvā taṁ alaṅkārāpetvā paccuggantvā maṇḍapaṁ
pavesetvā nānaggarasabhojanena patimānenti. mahālābhasakkāro mahogho viya
ajjhottharanto uppajji. mahāpuriso mahājanaṁ puññe patiṭṭhāpesi sīlasampadāya
indriyasaṁvare bhojane mattaññutāya jāgariyānuyoge kasiṇaparikamme jhānesu abhiññāsu
aṭṭhasamāpattīsu brahmavihāresūti. buddhuppādakālo viya ahosi.
bodhisatto yāvatāyukaṁ pāramiyo pūrento samāpattisukhena vītināmetvā
āyupariyosāne brahmaloke nibbatti. tassa taṁ brahmacariyaṁ iddhañceva phītañca

page number: 063

vitthārikaṁ bāhujaññaṁ puthubhūtaṁ yāva devamanussehi suppakāsitaṁ ciraṁ dīghamaddhānaṁ
pavattittha. tassa ye sāsanaṁ sabbena sabbaṁ ājāniṁsu, te kāyassa bhedā paraṁ maraṇato
sugatiṁ brahmalokaṁ upapajjiṁsu. ye na ājāniṁsu, te appekacce paranimmitavasavattīnaṁ
devānaṁ sahabyataṁ upapajjiṁsu, te appekacce nimmānaratīnaṁ .pe. tusitānaṁ yāmānaṁ
tāvatiṁsānaṁ cātumahārājikānaṁ devānaṁ sahabyataṁ upapajjiṁsu. ye sabbanihīnā, te
gandhabbakāyaṁ paripūresuṁ. iti mahājano yebhuyyena brahmalokūpago saggūpago ca
ahosi. tasmā devabrahmalokā paripūriṁsu. cattāro apāyā suññā viya ahesuṁ.
idhāpi akittijātake 1- viya bodhisambhāraniddhāraṇā veditabbā:- tadā satta
rājāno mahātherā ahesuṁ, sesaparisā buddhaparisā, mahāgovindo lokanātho. tathā
reṇuādīnaṁ sattannaṁ rājūnaṁ aññamaññāvirodhena yathā sakarajje patiṭṭhāpanaṁ, tathā
mahati sattavidhe rajje tesaṁ atthadhammānusāsane appamādo, "brahmunāpi sākacchaṁ
samāpajjatī"ti pavattasambhāvanaṁ yathābhūtaṁ kātuṁ cattāro māse paramukkaṁsagato
brahmacariyavāso, tena brahmuno attani samāpajjanaṁ, brahmuno ovāde ṭhatvā sattahi
rājūhi sakalena ca lokena upanītaṁ lābhasakkāraṁ kheḷapiṇḍaṁ viya chaḍḍetvā aparimāṇāya
khattiyabrāhmaṇādiparisāya anupabbajjānimittāya pabbajjāya anuṭṭhānaṁ, 2- buddhānaṁ
sāsanassa viya attano sāsanassa cirakālānuppabandhoti evamādayo guṇānubhāvā
vibhāvetabbāti.
mahāgovindacariyāvaṇṇanā niṭṭhitā.
-------------
6. nemirājacariyāvaṇṇanā 3-
[40] "punāparaṁ yadā homi mithilāyaṁ puruttame
nemi nāma mahārājā paṇḍito kusalatthiko.

footnote: 1 khu.jā. 27/83-103/280-2 2 ma. anupaṭṭhānaṁ 3 chaßēéa. nimirājacariyā....

page number: 064

[41] tadāhaṁ māpayitvāna catusālaṁ catummukhaṁ
tattha dānaṁ pavattesiṁ migapakkhinarādinaṁ.
[42] acchādanaṁ sayanañca annaṁ pānañca bhojanaṁ
abbocchinnaṁ karitvāna mahādānaṁ pavattayiṁ.
[43] yathāpi sevako sāmiṁ dhanahetumupāgato
kāyena vācāmanasā ārādhanīyamesati.
[44] tathevāhaṁ sabbabhave pariyesissāmi bodhijaṁ
dānena satte tappetvā icchāmi bodhimuttaman"ti. 1-
#[40] chaṭṭhe mithilāyaṁ puruttameti mithilānāmake videhānaṁ uttamanagare. nemi
nāma mahārājāti nemiṁ ghaṭento viya uppanno "nemī"ti laddhanāmo, mahantehi
dānasīlādiguṇavisesehi mahatā ca rājānubhāvena samannāgatattā mahanto rājāti
mahārājā. paṇḍito kusalatthikoti attano ca paresañca puññatthiko.
atīte kira videharaṭṭhe mithilānagare amhākaṁ bodhisatto maghadevo 2- nāma rājā
ahosi. so caturāsīti vassasahassāni kumārakīḷaṁ kīḷitvā caturāsīti vassasahassāni
uparajjaṁ kāretvā caturāsīti vassasahassāni rajjaṁ kārento "yadā me sirasmiṁ
palitāni passeyyāsi, tadā me āroceyyāsī"ti kappakassa vatvā aparabhāge
tena palitāni disvā ārocite suvaṇṇasaṇḍāsena uddharāpetvā hatthe
patiṭṭhāpetvā palitaṁ oloketvā "pātubhūto kho mayhaṁ devadūto"ti saṁvegajāto
"idāni mayā pabbajituṁ vaṭṭatī"ti cintetvā satasahassuṭṭhānakaṁ gāmavaraṁ kappakassa
datvā jeṭṭhakumāraṁ pakkosāpetvā tassa:-

footnote: 1 khu.cariyā. 33/41-4/587 2 sī. mahādevo

page number: 065

"uttamaṅgaruhā mayhaṁ ime jātā vayoharā
pātubhūtā devadūtā pabbajjāsamayo mamā"ti 1-
vatvā sādhukaṁ rajje samanusāsitvā yadipi attano aññānipi caturāsīti
vassasahassāni āyu atthi, evaṁ santepi maccuno santike ṭhitaṁ viya attānaṁ
maññamāno saṁviggahadayo pabbajjaṁ roceti. tena vuttaṁ:-
"sirasmiṁ palitaṁ disvā maghadevo disampati
saṁvegaṁ alabhī dhīro pabbajjaṁ samarocayī"ti. 2-
so puttaṁ "imināva nīhārena vatteyyāsi yathā mayā paṭipannaṁ, mā kho
tvaṁ antimapuriso ahosī"ti ovaditvā nagarā nikkhamma bhikkhupabbajjaṁ pabbajitvā
caturāsīti vassasahassāni jhānasamāpattīhi vītināmetvā āyupariyosāne
brahmalokaparāyano ahosi. puttopissa bahūni vassasahassāni dhammena rajjaṁ kāretvā
teneva upāyena pabbajitvā brahmalokaparāyano ahosi. tathā tassa putto, tathā tassa
puttoti evaṁ dvīhi ūnāni caturāsīti khattiyasahassāni sīse palitaṁ disvāva
pabbajitāni. atha bodhisatto brahmaloke ṭhitova "pavattati nu kho mayā manussaloke kataṁ
kalyāṇaṁ na pavattatī"ti āvajjento addasa "ettakaṁ addhānaṁ pavattaṁ, idāni
nappavattissatī"ti. so "na kho panāhaṁ mayhaṁ paveṇiyā icchijjituṁ dassāmī"ti attano
vaṁse jātarañño eva aggamahesiyā kucchimhi paṭisandhiṁ gaṇhitvā attano vaṁsassa nemiṁ
ghaṭento viya nibbatto. tena vuttaṁ "nemiṁ ghaṭento viya uppannoti nemīti
laddhanāmo"ti.
tassa hi nāmaggahaṇadivase pitarā ānītā lakkhaṇapāṭhakā lakkhaṇāni oloketvā
"mahārāja ayaṁ kumāro tumhākaṁ vaṁsaṁ paggaṇhāti, pitupitāmahehipi mahānubhāvo
mahāpuñño"ti byākariṁsu. taṁ sutvā rājā yathāvuttenatthena "nemī"tissa nāmaṁ akāsi,

footnote: 1 khu.jā. 27/9/3 2 pa.sū. 3/309/225

page number: 066

so daharakālato paṭṭhāya sīle uposathakamme ca yuttappayutto ahosi. athassa pitā
purimanayeneva palitaṁ disvā kappakassa gāmavaraṁ datvā puttaṁ rajje samanusāsitvā
nagarā nikkhamma pabbajitvā jhānāni nibbattetvā brahmalokaparāyano ahosi.
nemirājā pana dānajjhāsayatāya catūsu nagaradvāresu nagaramajjhe cāti
pañca dānasālāyo kāretvā mahādānaṁ pavattesi, ekekāya dānasālāya
satasahassaṁ satasahassaṁ katvā devasikaṁ pañcasatasahassāni pariccaji, pañca sīlāni
rakkhi, pakkhadivasesu uposathakammaṁ samādiyi, mahājanampi dānādīsu puññesu
samādapesi, saggamaggaṁ ācikkhi, nirayabhayena tajjesi, pāpato nivāresi. tassa
ovāde ṭhatvā mahājano dānādīni puññāni katvā tato cuto devaloke nibbatti,
devaloko paripūri, nirayo tuccho viya ahosi. tadā pana attano dānajjhāsayassa
uḷārabhāvaṁ savisesaṁ dānapāramiyā pūritabhāvañca pavedento satthā:-
#[41] "tadāhaṁ māpayitvāna catussālaṁ catummukhaṁ
tattha dānaṁ pavattesiṁ migapakkhinarādinan"ti-
ādimāha.
tattha tadāti tasmiṁ nemirājakāle. māpayitvānāti kārāpetvā. catussālanti
catūsu disāsu sambandhasālaṁ. catummukhanti catūsu disāsu catūhi dvārehi yuttaṁ.
dānasālāya hi mahantabhāvato deyyadhammassa yācakajanassa ca bahubhāvato na sakkā
ekeneva dvārena dānadhammaṁ pariyantaṁ kātuṁ deyyadhammañca pariyosāpetunti sālāya
catūsu disāsu cattāri mahādvārāni kārāpesi. tattha dvārato paṭṭhāya yāva
koṇā deyyadhammo rāsikato tiṭṭhati. aruṇuggaṁ ādiṁ katvā yāva pakatiyā
saṁvesanakālo, tāva dānaṁ pavatteti. itarasmimpi kāle anekasatā padīpā
jhāyanti. yadā yadā atthikā āgacchanti, tadā tadā dīyateva. tañca dānaṁ na
kapaṇaddhikavanibbakayācakānaññeva, atha kho aḍḍhānaṁ mahābhogānampi upakappanavasena

page number: 067

mahāsudassanadānasadisaṁ uḷāratarapaṇītatarānaṁ deyyadhammānaṁ pariccajanato sabbepi
sakalajambudīpavāsino manussā paṭiggahesuṁ ceva paribhuñjiṁsu ca. sakalajambudīpaṁ hi
unnaṅgalaṁ katvā mahāpuriso tadā mahādānaṁ pavattesi. yathā ca manussānaṁ, evaṁ
migapakkhike ādiṁ katvā tiracchānagatānampi dānasālāya bahi ekamante tesaṁ upakappanavasena
dānaṁ pavattesi. tena vuttaṁ "tattha dānaṁ pavattesiṁ, migapakkhinarādinan"ti. na kevalañca
tiracchānānameva, petānampi 1- divase divase pattiṁ dāpesi. yathā ca ekissā
dānasālāya, evaṁ pañcasupi dānasālāsu dānaṁ pavattittha. pāḷiyaṁ pana "tadāhaṁ
māpayitvāna, catussālaṁ catummukhan"ti ekaṁ viya vuttaṁ, taṁ nagaramajjhe dānasālaṁ
sandhāya vuttaṁ.
#[42] idāni tattha deyyadhammaṁ ekadesena dassento:- "acchādanañca
sayanaṁ, annaṁ pānañca bhojanan"ti āha.
tattha acchādananti khomasukhumādinānāvidhanivāsanapārupanaṁ. sayananti
mañcapallaṅkādiñceva gonakacittakādiñca anekavidhaṁ sayitabbakaṁ, āsanampi cettha
sayanaggahaṇeneva gahitanti vattabbaṁ. annaṁ pānañca bhojananti tesaṁ tesaṁ
sattānaṁ yathābhirucitaṁ nānaggarasaṁ annañceva pānañca avasiṭṭhaṁ nānāvidhabhojanavikatiñca.
abbocchinnaṁ karitvānāti ārambhato paṭṭhāya yāva āyupariyosānā
ahorattaṁ avicchinnaṁ katvā.
#[43-4] idāni tassa dānassa sammāsambodhiṁ ārabbha dānapāramibhāvena
pavattitabhāvaṁ dassento yathā tadā attano ajjhāsayo pavatto, taṁ upamāya
dassetuṁ "yathāpi sevako"tiādimāha. tassattho:- yathā nāma sevakapuriso attano
sāmikaṁ kālānukālaṁ sevanavasena upagato laddhabbadhanahetu kāyena vācāya manasā
sabbathāpi kāyavacīmanokammehi yathā so ārādhito hoti. evaṁ ārādhanīyaṁ

footnote: 1 maḍevatānampi

page number: 068

ārādhanameva esati gavesati, tathā ahampi bodhisattabhūto sadevakassa lokassa sāmibhūtaṁ
anuttaraṁ buddhabhāvaṁ sevetukāmo tassa ārādhanatthaṁ sabbabhave sabbasmiṁ
nibbattanibbattabhave dānapāramīparipūraṇavasena dānena 1- sabbasatte santappetvā
bodhisaṅkhātato ariyamaggañāṇato jātattā "bodhijan"ti laddhanāmaṁ sabbaññutaññāṇaṁ
parato sabbathā nānūpāyehi esissāmi gavesissāmi, taṁ uttamaṁ bodhiṁ sammāsambodhiṁ
jīvitapariccāgādiṁ yaṁ kiñci katvā icchāmi abhipatthemīti.
evamidha dānajjhāsayassa uḷārabhāvaṁ dassetuṁ dānapāramivaseneva desanā
katā. jātakadesanāyaṁ panassa sīlapāramiādīnampi paripūraṇaṁ vibhāvitameva, tathā
hissa heṭṭhā vuttanayeneva sīlādiguṇehi attānaṁ alaṅkaritvā mahājanaṁ tattha
patiṭṭhāpentassa ovāde ṭhatvā nibbattadevatā sudhammāyaṁ devasabhāyaṁ sannipatitā
"aho amhākaṁ nemirājānaṁ nissāya mayaṁ imaṁ sampattiṁ pattā, evarūpāpi nāma
anuppanne buddhe mahājanassa buddhakiccaṁ sādhayamānā acchariyamanussā loke
uppajjantī"ti mahāpurisassa guṇe vaṇṇentā abhitthaviṁsu. tena vuttaṁ:-
"accheraṁ vata lokasmiṁ uppajjanti vicakkhaṇā
yadā ahu nemirājā paṇḍito kusalatthiko"ti- 2-
taṁ sutvā sakkaṁ devānamindaṁ ādiṁ katvā sabbe devā bodhisattaṁ daṭṭhukāmā
ahesuṁ. athekadivasaṁ mahāpurisassa uposathikassa uparipāsādavaragatassa pacchimayāme
pallaṅkaṁ ābhujitvā nisinnassa evaṁ cetaso parivitakko udapādi "dānaṁ nu kho
varaṁ, udāhu brahmacariyan"ti. so taṁ attano kaṅkhaṁ chindituṁ nāsakkhi. tasmiṁ khaṇe
sakkassa bhavanaṁ uṇhākāraṁ dassesi. sakko taṁ kāraṇaṁ āvajjento bodhisattaṁ
tathā vitakkentaṁ disvā "handassa vitakkaṁ chindissāmī"ti āgantvā purato ṭhito

footnote: 1 sī. dhanena 2 khu.jā. 28/421/166

page number: 069

tena "kosi tvan"ti puṭṭho attano devarājabhāvaṁ ārocetvā "kiṁ mahārāja cintesī"ti
vutte tamatthaṁ ārocesi. sakko brahmacariyameva uttamaṁ katvā dassento:-
"hīnena brahmacariyena khattiye upapajjati
majjhimena ca devadattaṁ uttamena visujjhati.
na hete sulabhā kāyā yācayogena kenaci
ye kāye upapajjanti anagārā tapassino"ti 1-
āha.
tattha puthutitthāyatanesu methunaviratimattaṁ hīnaṁ brahmacariyaṁ nāma, tena khattiyakule
upapajjati. jhānassa upacāramattaṁ majjhimaṁ nāma, tena devattaṁ upapajjati.
aṭṭhasamāpattinibbattanaṁ pana uttamaṁ nāma, tena brahmaloke nibbattati. taṁ hi
bāhirakā "nibbānan"ti kathenti. tenāha "visujjhatī"ti. sāsane pana parisuddhasīlassa
bhikkhuno aññataraṁ devanikāyaṁ patthentassa brahmacariyacetanā hīnatāya hīnaṁ nāma, tena
yathāpatthite devaloke nibbattati. parisuddhasīlassa aṭṭhasamāpattinibbattanaṁ majjhimaṁ
nāma, tena brahmaloke nibbattati. parisuddhasīlassa pana vipassanaṁ vaḍḍhetvā
arahattappatti uttamaṁ nāma, tena visujjhatīti. iti sakko "mahārāja dānato
brahmacariyavāsova sataguṇena sahassaguṇena satasahassaguṇena mahapphalo"ti vaṇṇesi.
kāyāti brahmagaṇā. yācayogenāti yācanayuttena. "yājayogenā"tipi pāḷi,
yajanayuttena, dānayuttenāti attho. tapassinoti tapanissitakā. imāyapi gāthāya
brahmacariyavāsasseva mahānubhāvataṁ dīpeti. evañca pana vatvā "kiñcāpi mahārāja
dānato brahmacariyameva mahapphalaṁ, dvepi panete mahāpurisakattabbāva. dvīsupi
appamatto hutvā dānañca dehi sīlañca rakkhāhī"ti vatvā taṁ ovaditvā
sakaṭṭhānameva gato.

footnote: 1 khu.jā. 28/429-30/166-7

page number: 070

atha naṁ devagaṇo "mahārāja kuhiṁ gatatthā"ti āha. sakko "mithilāyaṁ
nemirañño kaṅkhaṁ chinditun"ti tamatthaṁ pakāsento 1- bodhisattassa guṇe vitthārato
vaṇṇesi. taṁ sutvā devā "mahārāja mayaṁ nemirājānaṁ daṭṭhukāmamhā, sādhu naṁ
pakkosāpehī"ti vadiṁsu. sakko "sādhū"ti sampaṭicchitvā mātaliṁ āmantesi "gaccha
nemirājānaṁ vejayantaṁ āropetvā ānehī"ti. so "sādhū"ti sampaṭicchitvā rathena
gantvā tattha mahāsattaṁ āropetvā tena yācito yathākkamaṁ pāpakammīnaṁ
puññakammīnañca ṭhānāni ācikkhanto anukkamena devalokaṁ nesi. devāpi kho
"nemirājā āgato"ti sutvā dibbagandhavāsapupphahatthā yāva cittakūṭadvārakoṭṭhakā
paccuggantvā mahāsattaṁ dibbagandhādīhi pūjentā sudhammaṁ devasabhaṁ ādayiṁsu. rājā
rathā otaritvā devasabhaṁ pavisitvā sakkena saddhiṁ ekāsane nisīditvā tena dibbehi
kāmehī"ti nimantayamāno "alaṁ mahārāja mayhaṁ imehi yācitakūpamehi kāmehī"ti
paṭikkhipitvā anekapariyāyena dhammaṁ desetvā manussagaṇanāya sattāhameva ṭhatvā
"gacchāmahaṁ manussalokaṁ, tattha dānādīni puññāni karissāmī"ti āha. sakko
"nemirājānaṁ mithilaṁ nehī"ti mātaliṁ āṇāpesi. so taṁ vejayantarathaṁ āropetvā
pācīnadisābhāgena mithilaṁ pāpuṇi. mahājano dibbarathaṁ disvā rañño paccuggamanaṁ akāsi.
mātali sīhapañjare mahāsattaṁ otāretvā āpucchitvā sakaṭṭhānameva gato. mahājanopi
rājānaṁ parivāretvā "kīdiso deva devaloko"ti pucchi. rājā devalokasampattiṁ
vaṇṇetvā tumhepi dānādīni puññāni karotha, evaṁ tasmiṁ devaloke
uppajjissathā"ti dhammaṁ desesi. so aparabhāge pubbe vuttanayena palitaṁ disvā
puttassa rajjaṁ paṭicchāpetvā kāme pahāya pabbajitvā cattāro brahmavihāre
bhāvetvā brahmalokūpago ahosi. tadā sakko anuruddho ahosi. mātali ānando.
caturāsīti rājasahassāni buddhaparisā. nemirājā lokanātho.

footnote: 1 chaßēéa.pakāsetvā

page number: 071

tassa idhāpi heṭṭhā vuttanayeneva bodhisambhārā niddhāretabbā. tathā
brahmalokasampattiṁ pahāya pubbe attanā pavattitaṁ kalyāṇavattaṁ anuppabandhessāmīti
mahākaruṇāya manussaloke nibbattanaṁ, uḷāro dānajjhāsayo, tadanurūpā dānādīsu
paṭipatti, mahājanassa ca tattha patiṭṭhāpanaṁ, yāva devamanussānaṁ patthaṭayasatā, sakkassa
devarājassa upasaṅkamane ativimhayatā, 1- tena dibbasampattiyā nimantiyamānopi taṁ
analaṅkaritvā puññasambhāraparibrūhanatthaṁ puna manussavāsūpagamanaṁ, lābhasampattīsu
sabbattha alaggabhāvoti evamādayo guṇānubhāvā niddhāretabbāti.
nemirājacariyāvaṇṇanā niṭṭhitā.
---------------
7. candakumāracariyāvaṇṇanā
[45] punāparaṁ yadā homi ekarājassa atrajo
nagare pupphavatiyā kumāro candasavhayo.
[46] tadāhaṁ yajanā mutto nikkhanto yaññavāṭato
saṁvegaṁ janayitvāna mahādānaṁ pavattayiṁ.
[47] nāhaṁ pivāmi khādāmi napi bhuñjāmi bhojanaṁ
dakkhiṇeyye adatvāna api chappañca rattiyo.
[48] yathāpi vāṇijo nāma katvāna bhaṇḍasañcayaṁ
yattha lābho mahā hoti tattha taṁ harati bhaṇḍakaṁ.
[49] tatheva sakabhuttāpi 2- pare dinnaṁ mahapphalaṁ
tasmā parassa dātabbaṁ satabhāgo bhavissati.

footnote: 1 ma. avimhayatā 2 pāḷi. sakabhuttaṁpi

page number: 072

[50] etamatthavasaṁ ñatvā demi dānaṁ bhavābhave
na paṭikkamāmi dānato sambodhimanupattiyāti.
#[45] sattame ekarājassa atrajoti ekarājassa nāma kāsirañño orasaputto.
nagare pupphavatiyāti pupphavatināmake nagare. candasavhayoti candasaddena avhātabbo,
candanāmoti attho.
atīte kira ayaṁ bārāṇasī pupphavatī nāma ahosi. tattha vasavattirañño putto
ekarājā nāma rajjaṁ kāresi. bodhisatto tassa gotamiyā nāma aggamahesiyā kucchimhi
paṭisandhiṁ aggahesi, "candakumāro"tissa nāmamakaṁsu. tassa padasā gamanakāle aparopi
putto uppanno, tassa "sūriyakumāro"ti nāmamakaṁsu. tassa padasā gamanakāle ekā
dhītā uppannā, "selā"tissā nāmamakaṁsu. vemātikā ca nesaṁ bhaddaseno sūro cāti dve
bhātaro ahesuṁ. bodhisatto anupubbena vuddhippatto sippesu ca vijjāṭṭhānesu ca
pāraṁ agamāsi. tassa rājā anucchavikaṁ candaṁ nāma rājadhītaraṁ ānetvā uparajjaṁ
adāsi. bodhisattassa eko putto uppanno, tassa "vāsulo"ti 1- nāmamakaṁsu. tassa
pana rañño khaṇḍahālo nāma purohito, taṁ rājā vinicchaye ṭhapesi. so lañjavitakko 2-
hutvā lañjaṁ gahetvā assāmike sāmike karoti. sāmike ca assāmike karoti.
athekadivasaṁ aṭṭaparājito eko puriso vinicchayaṭṭhāne upakkosento nikkhamitvā
rājūpaṭṭhānaṁ gacchantaṁ bodhisattaṁ disvā tassa pādesu nipatitvā "sāmi khaṇḍahālo
vinicchaye vilopaṁ khādati, ahaṁ tena lañjaṁ gahetvā parājayaṁ pāpito"ti aṭṭassaramakāsi.
bodhisatto "mā bhāyī"ti taṁ assāsetvā vinicchayaṁ netvā sāmikameva sāmikaṁ akāsi.
mahājano mahāsaddena sādhukāramadāsi.
rājā "bodhisattena kira aṭṭo suvinicchito"ti sutvā taṁ āmantetvā "tāta
ito paṭṭhāya tvameva aṭṭakaraṇe vinicchayaṁ vinicchināhī"ti vinicchayaṁ bodhisattassa

footnote: 1 ma. vasulo 2 chaßēéa. lañjavittako

page number: 073

adāsi. khaṇḍahālassa āyo pacchijji. so tato paṭṭhāya bodhisatte āghātaṁ bandhitvā
otārāpekkho vicari. so pana rājā muddhappasanno, so ekadivasaṁ supinantena
devalokaṁ passitvā tattha gantukāmo hutvā "purohitaṁ brahmalokagāmimaggaṁ
ācikkhā"ti āha. so "atidānaṁ dadanto sabbacatukkena yaññaṁ yajassū"ti vatvā
raññā "kiṁ atidānan"ti puṭṭho "attano piyaputtā piyabhariyā piyadhītaro
mahāvibhavaseṭṭhino maṅgalahatthiassādayoti ete cattāro cattāro katvā dvipadacatuppade
yaññatthāya pariccajitvā tesaṁ galalohitena yajanaṁ atidānaṁ nāmā"ti saññāpesi.
iti so "saggamaggaṁ ācikkhissāmī"ti nirayamaggaṁ ācikkhi.
rājāpi tasmiṁ paṇḍitasaññī hutvā "tena vuttavidhi saggamaggo"ti saññāya taṁ
paṭipajjitukāmo mahantaṁ yaññāvāṭaṁ kārāpetvā tattha bodhisattādike cattāro
rājakumāre ādiṁ katvā khaṇḍahālena vuttaṁ sabbaṁ dvipadacatuppadaṁ yaññapasutaṭṭhāne
nethāti āṇāpesi. sabbañca yaññasambhāraṁ upakkhaṭaṁ ahosi. taṁ sutvā mahājano
mahantaṁ kolāhalaṁ akāsi. rājā vippaṭisārī hutvā khaṇḍahālena upatthambhito punapi
tathā taṁ āṇāpesi. bodhisatto "khaṇḍahālena vinicchayaṭṭhānaṁ alabhantena mayi āghātaṁ
bandhitvā mameva maraṇaṁ icchantena mahājanassa anayabyasanaṁ uppāditan"ti jānitvā
nānāvidhehi upāyehi rājānaṁ tato duggahitaggāhato vivecetuṁ vāyamitvāpi nāsakkhi.
mahājano paridevi, mahantaṁ kāruññamakāsi. mahājanassa paridevantasseva yaññāvāṭe
sabbakammāni niṭṭhāpesi. rājaputtaṁ netvā gīvāya nāmetvā nisīdāpesuṁ. khaṇḍahālo
suvaṇṇapātiṁ upanāmetvā khaggaṁ ādāya "tassa gīvaṁ chindissāmī"ti aṭṭhāsi. taṁ
disvā candā nāma rājaputtassa devī "aññaṁ me paṭisaraṇaṁ natthi, attano
saccabalena sāmikassa sotthiṁ karissāmī"ti añjaliṁ paggayha parisāya antare vicarantī
"idaṁ ekanteneva pāpakammaṁ, yaṁ khaṇḍahālo saggamaggoti karoti. iminā mayhaṁ
saccavacanena mama sādhikassa sotthi hotu.

page number: 074

yā devatā idha loke sabbā tā saraṇaṁ gatā
anāthaṁ tāyatha mamaṁ yathāhaṁ patimā siyan"ti 1-
saccakiriyamakāsi. sakko devarājā tassā paridevanasaddaṁ sutvā taṁ pavattiṁ ñatvā
jalitaṁ ayokūṭaṁ ādāya āgantvā rājānaṁ tāsetvā sabbe vissajjāpesi. sakkopi
tadā attano dibbarūpaṁ dassetvā sampajjalitaṁ sajotibhūtaṁ vajiraṁ paribbhamanto "are
pāparāja kāḷakaṇṇi kadā tayā pāṇātipātena sugatigamanaṁ diṭṭhapubbaṁ, candakumāraṁ
sabbañca imaṁ janaṁ bandhanato mocehi, no ce mocessasi, ettheva te imassa ca
duṭṭhabrāhmaṇassa sīsaṁ phālessāmī"ti ākāse aṭṭhāsi. taṁ acchariyaṁ disvā rājā
brāhmaṇo ca sīghaṁ sabbe bandhanā mocesuṁ.
atha mahājano ekakolāhalaṁ katvā sahasā yaññāvāṭaṁ ajjhottharitvā
khaṇḍahālassa ekekaṁ leḍḍuppahāraṁ dento tattheva naṁ jīvitakkhayaṁ pāpetvā
rājānampi māretuṁ ārabhi. bodhisatto puretarameva pitaraṁ palissajitvā ṭhito māretuṁ
na adāsi. mahājano "jīvitaṁ tāvassa pāparañño dema, chattaṁ panassa na dassāma,
nagare vāsaṁ vā na dassāma, taṁ khaṇḍahālaṁ katvā bahinagare vāsāpessāmā"ti
rājavesaṁ hāretvā kāsāvaṁ nivāsāpetvā haliddipilotikāya sīsaṁ veṭhetvā caṇḍālaṁ
katvā caṇḍālagāmaṁ pahiṇiṁsu. ye pana taṁ pasughātayaññaṁ yajiṁsu ceva yajāpesuṁ ca
anumodiṁsu ca, sabbe te nirayaparāyanā ahesuṁ. tenāha bhagavā:-
"sabbe paviṭṭhā nirayaṁ yathā taṁ pāpakaṁ karitvāna
na hi pāpakammaṁ katvā labbhā sugatiṁ ito gantun"ti. 2-
atha sabbāpi rājaparisā nāgarā ceva jānapadā ca samāgantvā bodhisattaṁ
rajje abhisiñciṁsu. so dhammena rajjaṁ anusāsanto taṁ attano mahājanassa ca

footnote: 1 khu.jā. 28/1137/244 2 khu.jā. 28/1143/245

page number: 075

akāraṇeneva uppannaṁ anayabyasanaṁ anussaritvā saṁvegajāto puññakiriyāsu bhiyyoso
mattāya ussāhajāto mahādānaṁ pavattesi, sīlāni rakkhi, uposathakammaṁ samādiyi.
tena vuttaṁ:-
#[46] "tadāhaṁ yajanā mutto nikkhanto yaññavāṭato
saṁvegaṁ janayitvāna mahādānaṁ pavattayin"ti-
ādi.
tattha yajanā muttoti khaṇḍahālena vihitayaññavidhito vuttanayena ghātetabbato
mutto. nikkhanto yaññavāṭatoti abhisekakaraṇatthāya ussāhajātena mahājanena saddhiṁ
tato yaññabhūmito niggato. saṁvegaṁ janayitvānāti evaṁ "bahuantarāyo lokasannivāso"ti
ativiya saṁvegaṁ uppādetvā. mahādānaṁ pavattayinti cha dānasālāyo kārāpetvā
mahatā dhanapariccāgena vessantaradānasadisaṁ mahādānamadāsiṁ. etena abhisekakaraṇato
paṭṭhāya tassa mahādānassa pavattitabhāvaṁ dasseti.
#[47] dakkhiṇeyye adatvānāti dakkhiṇārahe puggale deyyadhammaṁ apariccajitvā.
api chappañca rattiyoti appekadā chapi pañcapi rattiyo attano pivanakhādanabhuñjanāni
na karomīti dasseti.
tadā kira bodhisatto sakalajambudīpaṁ unnaṅgalaṁ katvā mahāmegho viya abhivassanto
mahādānaṁ pavattesi. tattha kiñcāpi dānasālāsu annapānādiuḷāruḷārapaṇītapaṇītameva
yācakānaṁ yathārucitaṁ divase divase dīyati, tathāpi attano sajjitaṁ āhāraṁ
rājārahabhojanampi yācakānaṁ adatvā na bhuñjati, taṁ sandhāya vuttaṁ "nāhaṁ pivāmī"tiādi.
#[48] idāni tathā yācakānaṁ dāne kāraṇaṁ dassento upamaṁ tāva āharati
"yathāpi vāṇijo nāmā"tiādinā. tassattho:- yathā nāma vāṇijo bhaṇḍaṭṭhānaṁ
gantvā appena pābhatena bahuṁ bhaṇḍaṁ vikkiṇitvā vipulaṁ bhaṇḍasannicayaṁ katvā

page number: 076

desakālaṁ jānanto yatthassa lābho udayo mahā hoti, tattha dese kāle vā taṁ
bhaṇḍaṁ harati upaneti vikkiṇāti.
#[49] sakabhuttāpīti sakabhuttatopi attanā paribhuttatopi. "sakaparibhuttāpī"tipi
pāṭho. pareti parasmiṁ paṭiggāhakapuggale. satabhāgoti anekasatabhāgo āyatiṁ bhavissati.
idaṁ vuttaṁ hoti:- yathā vāṇijena kītabhaṇḍaṁ tattheva avikkiṇitvā tathārūpe dese
kāle ca vikkiṇiyamānaṁ bahuṁ udayaṁ vipulaṁ phalaṁ hoti, tatheva attano santakaṁ attanā
anupabhuñjitvā parasmiṁ paṭiggāhakapuggale dinnaṁ mahapphalaṁ anekasatabhāgo bhavissati,
tasmā attanā abhuñjitvāpi parassa dātabbamevāti. vuttañhetaṁ bhagavatā "tiracchānagate
dānaṁ datvā sataguṇā dakkhiṇā pāṭikaṅkhitabbā. puthujjanadussīle dānaṁ datvā
sahassaguṇā"ti vitthāro. 1- aparampi vuttaṁ "evaṁ ce bhikkhave sattā jāneyyuṁ
dānasaṁvibhāgassa vipākaṁ, yathāhaṁ jānāmi, na adatvā bhuñjeyyuṁ, na ca nesaṁ maccheramalaṁ
cittaṁ pariyādāya tiṭṭheyya, yopi nesaṁ assa carimo ālopo carimaṁ kabaḷaṁ, tatopi na
asaṁvibhajitvā bhuñjeyyun"tiādi. 2-
#[50] etamatthavasaṁ ñatvāti etaṁ dānassa mahapphalabhāvasaṅkhātañceva sammāsambodhiyā
paccayabhāvasaṅkhātañca atthavasaṁ kāraṇaṁ jānitvā. na paṭikkamāmi dānatoti
dānapāramito īsakampi na nivattāmi abhikkamāmi eva. kimatthaṁ? sambodhimanupattiyāti
sambodhiṁ sabbaññutaññāṇaṁ anuppattiyā anuppattiyatthaṁ, adhigantunti attho.
tadā bodhisatto mahājanena pitari caṇḍālagāmaṁ pavesite dātabbayuttakaṁ
paribbayaṁ dāpesi nivāsanāni pārupanāni ca, sopi nagaraṁ pavisituṁ alabhanto bodhisatte
uyyānakīḷādiatthaṁ bahigate upasaṅkamati, puttasaññāya pana na vandati, na añjalikammaṁ
karoti, "ciraṁ jīva sāmī"ti vadati. bodhisattopi diṭṭhadivase atirekasammānaṁ karoti. so
evaṁ dhammena rajjaṁ kāretvā āyupariyosāne sapariso devalokaṁ pūresi. tadā khaṇḍahālo

footnote: 1 ma.u. 14/379/324 2 khu.iti. 25/26/249

page number: 077

devadatto ahosi. gotamī devī mahāmāyā, candā rājadhītā rāhulamātā, vāsulo rāhulo,
selā uppalavaṇṇā, sūro mahākassapo, bhaddaseno mahāmoggallāno, sūriyakumāro
sāriputto, candarājā lokanātho.
tassa idhāpi pubbe vuttanayeneva yathārahaṁ sesapāramiyo niddhāretabbā. tadā 1-
khaṇḍahālassa kakkhaḷapharusabhāvaṁ jānantopi ajjhupekkhitvā dhammena samena aṭṭassa
vinicchayo, attānaṁ māretukāmasseva khaṇḍahālassa tathā yaññavidhānaṁ jānitvāpi tassa
upari cittappakopābhāvo. attano parisaṁ gahetvā pitu sattu bhavituṁ samatthopi
"mādisassa nāma garūhi virodho na yutto"ti attānaṁ purisapasuṁ katvā ghātāpetukāmassa
pitu āṇāyaṁ avaṭṭhānaṁ, kosiyā asiṁ gahetvā sīsaṁ chindituṁ upakkamante purohite
attano pitari putte sabbasattesu ca mettāpharaṇena samacittatā, mahājane pitaraṁ māretuṁ
upakkamante sayaṁ palissajitvā tassa jīvitadānañca, divase divase vessantaradānasadisaṁ
mahādānaṁ dadatopi dānena atittabhāvo, mahājanena caṇḍālesu vāsāpitassa pitu
dātabbayuttakaṁ datvā posanaṁ, mahājanaṁ puññakiriyāsu patiṭṭhāpananti evamādayo
guṇānubhāvā niddhāretabbāti. 2-
candakumāracariyāvaṇṇanā niṭṭhitā.
---------------
8. sivirājacariyāvaṇṇanā
[51] ariṭṭhasavhaye nagare sivi nāmāsi khattiyo
nisajja pāsādavare evaṁ cintesahaṁ tadā.
#[51] aṭṭhame ariṭṭhasavhaye nagareti ariṭṭhapuranāmake nagare. sivi nāmāsi
khattiyoti sivīti gottato evaṁnāmako rājā ahosi.

footnote: 1 ma. tathā 2 ma. vibhāvetabbā

page number: 078

atīte kira siviraṭṭhe ariṭṭhapuranagare sivirāje rajjaṁ kārente mahāsatto tassa
putto hutvā nibbatti, "sivikumāro"tissa nāmamakaṁsu. so vayappatto takkasilaṁ
gantvā uggahitasippo āgantvā pitu sippaṁ dassetvā uparajjaṁ labhitvā
aparabhāge pitu accayena rājā hutvā agatigamanaṁ pahāya dasa rājadhamme akopetvā rajjaṁ
kārento nagarassa catūsu dvāresu nagaramajjhe nivesanadvāreti cha dānasālāyo kāretvā
devasikaṁ chasatasahassapariccāgena mahādānaṁ pavattesi. aṭṭhamīcātuddasīpaṇṇarasīsu sayaṁ
dānasālaṁ gantvā dānaggaṁ oloketi. so ekadā puṇṇamadivase pātova
samussitasetacchatte rājapallaṅke nisinno attanā dinnadānaṁ āvajjento
bāhiravatthuṁ attanā adinnaṁ nāma adisvā "na me bāhirakadānaṁ tathā cittaṁ toseti, yathā
ajjhattikadānaṁ, aho vata mama dānasālaṁ gatakāle koci yācako bāhiravatthuṁ ayācitvā
ajjhattikameva yāceyya, sace hi me koci sarīre maṁsaṁ vā lohitaṁ vā sīsaṁ vā hadayamaṁsaṁ
vā akkhīni vā upaḍḍhasarīraṁ vā sakalameva vā attabhāvaṁ dāsabhāvena yāceyya, taṁtadevassa
adhippāyaṁ pūrento dātuṁ sakkomī"ti cintesi. pāḷiyaṁ pana akkhīnaṁ eva vasena āgatā.
tena vuttaṁ:-
"nisajja pāsādavare evaṁ cintesahaṁ tadā.
[52] yaṁ kiñci mānusaṁ dānaṁ adinnaṁ me na vijjati
yopi yāceyya maṁ cakkhuṁ dadeyyaṁ avikampito"ti.
tattha mānusaṁ dānanti pakatimanussehi dātabbadānaṁ annapānādi. evaṁ pana
mahāsattassa uḷāre dānajjhāsaye uppanne sakkassa paṇḍukambalasilāsanaṁ
uṇhākāraṁ dassesi. so tassa kāraṇaṁ āvajjento bodhisattassa ajjhāsayaṁ disvā
"sivirājā ajja sampattayācakā cakkhūni ce yācanti, cakkhūni uppāṭetvā nesaṁ
dassāmīti cintesī"ti sakko devaparisāya vatvā "so sakkhissati nu kho taṁ dātuṁ,
udāhu noti vīmaṁsissāmi tāva nan"ti bodhisatte soḷasahi gandhodakaghaṭehi nhātvā

page number: 079

sabbālaṅkārehi paṭimaṇḍite alaṅkatahatthikkhandhavaragate dānaggaṁ gacchante jarājiṇṇo
andhabrāhmaṇo viya hutvā tassa cakkhupathe ekasmiṁ unnatappadese ubho hatthe
pasāretvā rājānaṁ jayāpetvā ṭhito bodhisattena tadabhimukhaṁ vāraṇaṁ pesetvā
"brāhmaṇa kiṁ icchasī"ti pucchito "tava dānajjhāsayaṁ nissāya samuggatena kittighosena
sakalalokasannivāso nirantaraṁ phuṭo, ahañca andho, tasmā taṁ yācāmī"ti upacāravasena
ekaṁ cakkhuṁ yāci. tena vuttaṁ:-
[53] "mama saṅkappamaññāya sakko devānamissaro
nisinno devaparisāya idaṁ vacanamabravi.
[54] nisajja pāsādavare sivirājā mahiddhiko
cintento vividhaṁ dānaṁ adeyyaṁ so na passati.
[55] tathaṁ nu vitathaṁ netaṁ handa vīmaṁsayāmi taṁ
muhuttaṁ āgameyyātha yāva jānāmi taṁ manaṁ.
[56] pavedhamāno palitasiro valigatto jarāturo
andhavaṇṇova 1- hutvāna rājānaṁ upasaṅkami.
[57] so tadā paggahetvāna vāmaṁ dakkhiṇabāhuñca
sirasmiṁ añjaliṁ katvā idaṁ vacanamabravi.
[58] yācāmi taṁ mahārāja dhammika raṭṭhavaḍḍhana
tava dānaratā kitti uggatā devamānuse.
[59] ubhopi nettā nayanā andhā upahatā mama
ekaṁ me nayanaṁ dehi tavampi ekena yāpayā"ti. 2-

footnote: 1 pāḷi. andhavaṇṇo ca 2 khu.cariyā. 33/53-9/589

page number: 080

tattha cintento vividhaṁ dānanti attanā dinnaṁ vividhaṁ dānaṁ cintento,
āvajjento dānaṁ vā attanā dinnaṁ vividhaṁ bāhiraṁ deyyadhammaṁ cintento. adeyyaṁ
so na passatīti bāhiraṁ viya ajjhattikavatthumpi adeyyaṁ dātuṁ asakkuṇeyyaṁ na
passati, "cakkhūnipi uppāṭetvā dassāmī"ti cintesīti adhippāyo. tathaṁ nu vitathaṁ
netanti etaṁ ajjhattikavatthunopi adeyyassa adassanaṁ deyyabhāveneva dassanaṁ
cintanaṁ 1- saccaṁ nu kho, udāhu asaccanti attho. so tadā paggahetvāna, vāmaṁ
dakkhiṇabāhu cāti vāmabāhuṁ dakkhiṇabāhuñca tadā paggahetvā, ubho bāhū ukkhipitvāti
attho. raṭṭhavaḍḍhanāti raṭṭhavaḍḍhīkara. tvampi ekena yāpayāti ekena cakkhunā samavisamaṁ
passanto sakaṁ attabhāvaṁ tvaṁ yāpehi, ahampi bhavato laddhena ekena yāpemīti dasseti.
taṁ sutvā mahāsatto tuṭṭhamānaso "idānevāhaṁ pāsāde nisinno evaṁ
cintetvā āgato, ayañca me cittaṁ ñatvā viya cakkhuṁ yācati, aho vata me lābhā,
ajja me manoratho matthakaṁ pāpuṇissati, adinnapubbaṁ vata dānaṁ dassāmī"ti ussāhajāto
ahosi. tamatthaṁ pakāsento satthā āha:-
[60] tassāhaṁ vacanaṁ sutvā haṭṭho saṁviggamānaso
katañjalī vedajāto idaṁ vacanamabraviṁ.
[61] idānāhaṁ cintayitvāna pāsādato idhāgato
tvaṁ mama cittamaññāya nettaṁ yācitumāgato.
[62] aho me mānasaṁ siddhaṁ saṅkappo paripūrito
adinnapubbaṁ dānavaraṁ ajja dassāmi yācake"ti.

footnote: 1 sī. vitakaṁ

page number: 081

tattha tassāti tassa brāhmaṇarūpadharassa sakkassa. haṭṭhoti tuṭṭho.
saṁviggamānasoti mama cittaṁ jānitvā viya iminā brāhmaṇena cakkhu yācitaṁ,
ettakaṁ kālaṁ evaṁ acintetvā pamajjito vatamhīti saṁviggacitto. vedajātoti
jātapītipāmojjo. abravinti abhāsiṁ. mānasanti manasi bhavaṁ mānasaṁ, dānajjhāsayo,
"cakkhuṁ dassāmī"ti uppannadānajjhāsayoti attho. saṅkappoti manoratho. paripūritoti
paripuṇṇo.
atha bodhisatto cintesi "ayaṁ brāhmaṇo mama cittācāraṁ ñatvā viya duccajampi
cakkhuṁ maṁ yācati, siyā nu kho kāyaci devatāya anusiṭṭho bhavissati. pucchissāmi tāva
nan"ti cintetvā taṁ brāhmaṇaṁ pucchi. tenāha bhagavā jātakadesanāyaṁ:-
"kenānusiṭṭho idhamāgatosi
vanibbaka cakkhupathāni yācituṁ
suduccajaṁ yācasi uttamaṅgaṁ
yamāhu nettaṁ purisena duccajan"ti. 1-
taṁ sutvā brāhmaṇarūpadharo sakko āha:-
"yamāhu devesu sujampatīti
maghavāti naṁ āhu manussaloke
tenānusiṭṭho idhamāgatosmi
vanibbako cakkhupathāni yācituṁ.
vanibbato 2- mayhaṁ vaniṁ 3- anuttaraṁ
dadāhi me 4- cakkhupathāni yācito

footnote: 1 khu.jā. 27/53/333 2 pāḷi. vanibbako 3 pāḷi. vaṇiṁ 4 chaßēéa. te

page number: 082

dadāhi me cakkhupathaṁ anuttaraṁ
yamāhu nettaṁ purisena duccajan"ti. 1-
mahāsatto āha:-
"yena atthena āgacchi yamatthamabhipatthayaṁ
te te ijjhantu saṅkappā labha cakkhūni brāhmaṇa.
ekaṁ te yācamānassa
ubhayāni dadāmahaṁ,
sa cakkhumā gaccha janassa pekkhato
yadicchase tvaṁ tada te samijjhatū"ti. 2-
tattha vanibbakāti taṁ ālapati. cakkhupathānīti dassanassa pathabhāvato cakkhūnamevetaṁ
nāmaṁ. yamāhūti yaṁ loke "duccajan"ti kathenti. vanibbatoti yācantassa. vaninti
yācanaṁ. te teti te tava tassa andhassa 3- saṅkappā. sa cakkhumāti so tvaṁ mama cakkhūhi
cakkhumā hutvā. tada te samijjhatūti yaṁ tvaṁ mama santikā icchasi, taṁ te samijjhatūti.
rājā ettakaṁ kathetvā "ayaṁ brāhmaṇo sakkena anusiṭṭho idhāgatosmīti
bhaṇati, nūna imassa iminā upāyena cakkhu sampajjissatī"ti ñatvā "idheva mayā
cakkhūni uppāṭetvā dātuṁ asāruppan"ti cintetvā brāhmaṇaṁ ādāya antepuraṁ
gantvā rājāsane nisīditvā sivakaṁ 4- nāma vejjaṁ pakkosāpesi. atha "amhākaṁ kira
rājā akkhīni uppāṭetvā brāhmaṇassa dātukāmo"ti sakalanagare ekakolāhalaṁ ahosi.
atha naṁ rañño ñātisenāpatiādayo rājavallabhā amaccā pārisajjā nāgarā orodhā ca sabbe
sannipatitvā nānāupāyehi nivāresuṁ. rājāpi ne anuvāresi. tenāha:-

footnote: 1 khu.jā. 27/54-5/333 2 khu.jā. 27/56-7/333-4 3 ma. atthassa 4 sī.,ma. sīvakaṁ

page number: 083

"mā no deva adā cakkhuṁ mā no sabbe parākari 1-
dhanaṁ demi mahārāja muttā veḷuriyā bahū.
yutte deva rathe dehi ājānīye alaṅkate
nāge dehi mahārāja hemakappanavāsase. 2-
yathā taṁ sivayo sabbe sayoggā sarathā sadā
samantā parikareyyuṁ evaṁ dehi rathesabhā"ti. 3-
atha rājā tisso gāthā abhāsi:-
"yo ve dassanti vatvāna adāne kurute mano
bhūmyaṁ so patitaṁ pāsaṁ gīvāyaṁ paṭimuñcati.
yo ve dassanti vatvāna adāne kurute mano
pāpā pāpataro hoti sampatto yamasādhanaṁ.
yañhi yāce tañhi dade yaṁ na yāce na taṁ dade
svāhaṁ tameva dassāmi yaṁ maṁ yācati brāhmaṇo"ti. 4-
tattha mā no devāti noti nipātamattaṁ. deva mā cakkhuṁ adāsi. mā no sabbe
parākarīti amhe sabbe mā pariccaji. akkhīsu hi dinnesu tvaṁ rajjaṁ na karissasi,
evaṁ tayā mayaṁ pariccattā nāma bhavissāmāti adhippāyena evamāhaṁsu. parikareyyunti
parivāreyyuṁ. evaṁ dehīti yathā taṁ avikalacakkhuṁ sivayo ciraṁ parivāreyyuṁ, evaṁ dehi
dhanamevassa dehi, mā akkhīni. akkhīsu hi dinnesu na taṁ sivayo parivāressantīti
dasseti.

footnote: 1 sī.,ma. parakkari 2 pāḷi. hemakappanivāsase 3 khu.jā. 27/59-60/334 4 khu.jā.
footnote: 27/61-3/334

page number: 084

paṭimuñcatīti paṭipaveseti. pāpā pāpataro hotīti lāmakā lāmakataro nāma
hoti. sampatto yamasādhananti yamassa āṇāpavattiṭṭhānaṁ ussadanirayaṁ esa patto
nāma hoti. yañhi yāceti yaṁ vatthuṁ yācako yācati, dāyakopi tadeva dadeyya, na ayācitaṁ,
ayañca brāhmaṇo cakkhuṁ maṁ yācati, na muttādikaṁ dhanaṁ, taṁ dassāmīti vadati.
atha naṁ "āyuādīsu kiṁ patthetvā cakkhūni desi devā"ti pucchiṁsu. mahāpuriso
"nāhaṁ diṭṭhadhammikaṁ samparāyikaṁ vā sampattiṁ patthetvā demi, api ca bodhisattānaṁ
āciṇṇasamāciṇṇo porāṇakamaggo esa, yadidaṁ dānapāramipūraṇaṁ nāmā"ti āha.
tena vuttaṁ:-
"āyuṁ nu vaṇṇaṁ nu sukhaṁ balaṁ nu
kiṁ patthayāno nu janinda desi
kathañhi rājā sivinaṁ anuttaro
cakkhūni dajjā paralokahetu.
na vāhametaṁ yasasā dadāmi
na puttamicche na dhanaṁ na raṭṭhaṁ
satañca dhammo carito purāṇo
icceva dāne ramate mano mamā"ti. 1-
tattha paralokahetūti mahārāja kathaṁ nāma tumhādiso paṇḍitapuriso
sakkasampattisadisaṁ sandiṭṭhikaṁ issariyaṁ pahāya paralokahetu cakkhūni dadeyyāti.
na vāhanti na ve ahaṁ. yasasāti dibbassa vā mānusassa vā issariyassa kāraṇā,
apica sataṁ bodhisattānaṁ dhammo buddhakārako carito ācarito āciṇṇo purātano icceva
iminā kāraṇena dāneyeva īdiso mama mano niratoti.

footnote: 1 khu.jā. 27/64-5/334

page number: 085

evañca pana vatvā rājā amacce saññāpetvā sivakaṁ vejjaṁ āṇāpesi "ehi
sivaka mama ubhopi akkhīni imassa brāhmaṇassa dātuṁ sīghaṁ uppāṭetvā hatthe
patiṭṭhapehī"ti. tena vuttaṁ:-
[63] "ehi sivaka uṭṭhehi mā dandhayi mā pavedhayi
ubhopi nayanaṁ dehi uppāṭetvā vanibbake.
[64] tato so codito mayhaṁ sivako vacanaṁkaro
uddharitvāna pādāsi tālamiñjaṁva yācake"ti.
tattha uṭṭhehīti uṭṭhānavīriyaṁ karohi, imasmiṁ mama cakkhudāne sahāyakiccaṁ
karohīti dasseti. mā dandhayīti mā cirāyi. ayaṁ hi atidullabho cirakālaṁ patthito mayā
uttamo dānakkhaṇo paṭiladdho, so mā virajjhīti adhippāyo. mā pavedhayīti "amhākaṁ
rañño cakkhūni uppāṭemī"ti cittutrāsavasena mā vedhayi sarīrakampaṁ mā āpajji.
ubhopi nayananti ubhopi nayane. vanibbaketi yācakassa. mayhanti mayā. uddharitvāna
pādāsīti so vejjo raññā akkhikūpato ubhopi akkhinī uppāṭetvā rañño hatthe
adāsi.
dento ca na satthakena uddharitvā adāsi. so hi cintesi "ayuttaṁ mādisassa
susikkhitavejjassa rañño akkhīsu satthapātanan"ti bhesajjāni ghaṁsetvā bhesajjacuṇṇena
nīluppalaṁ paribhāvetvā dakkhiṇakkhiṁ upasiṅghāpesi, akkhi parivatti, dukkhā
vedanā uppajji. so paribhāvetvā punapi upasiṅghāpesi, akkhi akkhikūpato mucci,
balavatarā vedanā udapādi, tatiyavāre kharataraṁ paribhāvetvā upanāmesi, akkhi
osadhabalena paribbhamitvā akkhikūpato nikkhamatvā nhārusuttakena olambamānaṁ aṭṭhāsi,
adhimattā vedanā udapādi, lohitaṁ pagghari, nivatthasāṭakāpi lohitena temiṁsu. orodhā
ca amaccā rañño pādamūle patitvā "deva akkhīni mā dehi, deva akkhīni mā dehī"ti
mahāparidevaṁ parideviṁsu.

page number: 086

rājā vedanaṁ adhivāsetvā "tāta mā papañcaṁ karī"ti āha. so "sādhu devā"ti
vāmahatthena akkhiṁ dhāretvā dakkhiṇahatthena satthakaṁ ādāya akkhisuttakaṁ chinditvā
akkhiṁ gahetvā mahāsattassa hatthe ṭhapesi. so vāmakkhinā dakkhiṇakkhiṁ oloketvā
pariccāgapītiyā abhibhuyyamānaṁ dukkhavedanaṁ 1- vedento "ehi brāhmaṇā"ti
brāhmaṇaṁ pakkosāpetvā "mama ito cakkhuto sataguṇena sahassaguṇena satasahassaguṇena
samantacakkhumeva piyataraṁ, tassa me idaṁ akkhidānaṁ paccayo hotū"ti brāhmaṇassa akkhiṁ
adāsi. so taṁ ukkhipitvā attano akkhimhi ṭhapesi, taṁ tassānubhāvena
vikasitanīluppalaṁ viya hutvā upaṭṭhāsi. mahāsatto vāmakkhinā tassa taṁ akkhiṁ disvā
"aho sudinnaṁ mayā akkhī"ti antosamuggatāya pītiyā nirantaraṁ phuṭṭhasarīro hutvā
aparampi adāsi. sakkopi taṁ tatheva katvā rājanivāsanā nikkhamitvā mahājanassa
olokentasseva nagarā nikkhamitvā devalokameva gato.
rañño na cirasseva akkhīni āvāṭabhāvaṁ appattāni kambalageṇḍukaṁ 2- viya
uggatena maṁsapiṇḍena pūretvā cittakammarūpassa viya ruhiṁsu, vedanā pacchijji. atha
mahāsatto katipāhaṁ pāsāde vasitvā "kiṁ andhassa rajjenāti amaccānaṁ rajjaṁ
niyyādetvā uyyānaṁ gantvā pabbajitvā samaṇadhammaṁ karissāmī"ti cintetvā
amaccānaṁ tamatthaṁ ārocetvā "mukhadhovanādidāyako eko puriso mayhaṁ santike hotu,
sarīrakiccaṭṭhānesupi me rajjukaṁ bandhathā"ti vatvā sivikāya gantvā pokkharaṇitīre
rājapallaṅke nisīdi. amaccāpi vanditvā paṭikkamiṁsu. bodhisattopi attano dānaṁ
āvajjesi. tasmiṁ khaṇe sakkassa āsanaṁ uṇhākāraṁ dassesi. sakko taṁ disvā
"mahārājassa varaṁ datvā cakkhuṁ paṭipākatikaṁ karissāmī"ti bodhisattassa samīpaṁ gantvā
padasaddamakāsi. mahāsattena ca "ko eso"ti vutte:-

footnote: 1 sī. abhibhuyyamānadukkhavedano 2 sī...bheṇḍukaṁ

page number: 087

"sakkohamasmi devindo āgatosmi tavantike
varaṁ varassu rājisi yaṁ kiñci manasicchasī"ti 1-
vatvā tena:-
"pahūtaṁ me dhanaṁ sakka balaṁ koso canappako
andhassa me sato dāni maraṇaññeva ruccatī"ti. 1-
vutte atha naṁ sakko āha "sivirāja kiṁ pana tvaṁ maritukāmo hutvā maraṇaṁ rocesi,
udāhu andhabhāvenā"ti. andhabhāvena devāti. "mahārāja dānaṁ nāma na kevalaṁ
samparāyatthameva diyyati, diṭṭhadhammatthāyapi paccayo hoti, tasmā tava dānapuññameva
nissāya saccakiriyaṁ karohi, tassa baleneva te cakkhu uppajjissatī"ti vutte "tena
hi mayā mahādānaṁ sudinnan"ti vatvā saccakiriyaṁ karonto:-
"ye maṁ yācitumāyanti nānāgottā vanibbakā
yopi maṁ yācate tattha sopi me manaso piyo
etena saccavajjena cakkhu me upapajjathā"ti 2-
āha.
tattha ye manti ye maṁ yācitumāgacchanti, tesupi āgatesu yo imaṁ nāma dehīti
vācaṁ nicchārento maṁ yācate, lopi me manaso piyo. etenāti sace mayhaṁ sabbepi
yācakā piyā, saccamevetaṁ mayā vuttaṁ, etena me saccavacanena ekaṁ cakkhu upapajjatha
uppajjatūti.
athassa vacanasamanantarameva paṭhamaṁ cakkhuṁ udapādi. tato dutiyassa uppajjanatthāya:-
"yaṁ maṁ so yācituṁ āgā dehi cakkhunti brāhmaṇo
tassa cakkhūni pādāsiṁ brāhmaṇassa vanibbato.

footnote: 1 khu.jā. 27/71-2/335 2 khu.jā. 27/74/335

page number: 088

bhiyyo maṁ āvisī pīti somanassañcanappakaṁ
etena saccavajjena dutiyaṁ me upapajjathā"ti 1-
āha.
tattha yaṁ manti yo maṁ. soti so cakkhuyācako brāhmaṇo. āgāti āgato.
vanibbatoti yācantassa. maṁ āvisīti brāhmaṇassa cakkhūni datvā andhakālepi tathārūpaṁ
vedanaṁ agaṇetvā "aho sudinnaṁ me dānan"ti paccavekkhantaṁ maṁ bhiyyo atirekatarā
pīti āvisi. somanassañcanappakanti aparimāṇaṁ somanassaṁ uppajji. etenāti sace
tadā mama anappakaṁ pītisomanassaṁ uppannaṁ, saccamevetaṁ mayā vuttaṁ, etena me
saccavacanena dutiyampi cakkhu upapajjatūti.
taṁkhaṇaññeva dutiyampi cakkhu udapādi. tāni panassa cakkhūni neva pākatikāni, na
dibbāni. sakkabrāhmaṇassa hi dinnaṁ cakkhuṁ puna pākatikaṁ kātuṁ na sakkā,
upahatacakkhuno ca dibbacakkhu nāma nuppajjati, vuttanayena panassa ādimajjhapariyosānesu
aviparītaṁ attano dānapītiṁ upādāya pītipharaṇavasena nibbattāni "saccapāramitācakkhūnī"ti
vuttāni. tena vuttaṁ:-
[65] "dadamānassa dentassa dinnadānassa me sato
cittassa aññathā natthi bodhiyāyeva kāraṇā"ti.
tattha dadamānassāti cakkhūni dātuṁ vejjena uppāṭentassa. dentassāti
uppāṭitāni tāni sakkabrāhmaṇassa hatthe ṭhapentassa. dinnadānassāti
cakkhudānaṁ dinnavato. cittassa aññathāti dānajjhāsayassa aññathābhāvo. bodhiyāyeva
kāraṇāti tañca sabbaññutaññāṇasseva hetūti attho.

footnote: 1 khu.jā. 27/75-6/336

page number: 089

[66] sabbaññutaññāṇassa sudullabhatāya evaṁ sudukkaraṁ mayā katanti na cakkhūnaṁ
na attabhāvassapi appiyatāyāti dassento "na me dessā"ti osānagāthamāha. tattha
attā na me na dessiyoti paṭhamo nakāro nipātamatto. attā na me kujjhitabbo,
na appiyoti attho. "attānaṁ me na dessiyan"tipi pāṭho. tassattho:- me attānaṁ
ahaṁ na dessiyaṁ na kujjheyyaṁ na kujjhituṁ arahāmi na so mayā kujjhitabboti. "attāpi
me na dessiyo"tipi paṭhanti. adāsahanti adāsiṁ ahaṁ. "adāsihan"tipi pāṭho.
tadā pana bodhisattassa saccakiriyāya cakkhūsu uppannesu sakkānubhāvena sabbā
rājaparisā sannipatitāva ahosi. athassa sakko mahājanamajjhe ākāse ṭhatvā:-
"dhammena bhāsitā gāthā sivīnaṁ raṭṭhavaḍḍhana
etāni tava nettāni dibbāni 1- paṭidissare.
tirokuḍḍaṁ tiroselaṁ samatiggayha pabbataṁ
samantā yojanasataṁ dassanaṁ anubhontu te"ti 2-
imāhi gāthāhi thutiṁ katvā devalokameva gato. bodhisattopi mahājanaparivuto mahantena
sakkārena nagaraṁ pavisitvā rājagehadvāre susajjite mahāmaṇḍape samussitasetacchatte
rājapadānaṁ rājaparisāya ca dhammaṁ desento:-
"ko nīdha vittaṁ na dadeyya yācito
api visiṭṭhaṁ supiyampi attano
tadiṅgha sabbe sivayo samāgatā
dibbāni nettāni mamajja passatha.
tirokuḍḍaṁ tiroselaṁ samatiggayha pabbataṁ
samantā yojanasataṁ dassanaṁ anubhonti me.

footnote: 1 dibyāni (syā) 2 khu.jā. 27/77-8/336

page number: 090

na cāgamattā paramatthi kiñci maccānaṁ idha jīvite
datvā mānusaṁ cakkhuṁ laddhaṁ me cakkhu amānusaṁ.
etampi disvā sivayo
detha dānāni bhuñjatha
datvā ca bhutvā ca yathānubhāvaṁ
aninditā saggamupetha ṭhānan"ti 1-
imā gāthā abhāsi.
tattha dhammena bhāsitāti mahārāja imā te gāthā dhammena sabhāveneva bhāsitā.
dibbānīti dibbānubhāvayuttāni. paṭidissareti paṭidissanti. tirokuḍḍanti
parakuḍḍaṁ. tiroselanti paraselaṁ. samatiggayhāti atikkamitvā. samantā dasadisā
yojanasataṁ rūpadassanaṁ anubhontu sādhentu.
ko nīdhāti ko nu idha. api visiṭṭhanti uttamampi samānaṁ. na cāgamattāti
cāgappamāṇato aññaṁ varaṁ nāma natthi. idha jīviteti imasmiṁ jīvaloke. "idha
jīvatan"tipi paṭhanti, imasmiṁ loke jīvamānānanti attho. amānusanti dibbacakkhu mayā
laddhaṁ, iminā kāraṇena veditabbametaṁ "cāgato uttamaṁ nāma natthī"ti. etampi
disvāti etaṁ mayā laddhaṁ dibbacakkhuṁ disvāpi.
iti imāhi catūhi gāthāhi na kevalaṁ tasmiṁyeva khaṇe, atha kho anvaddhamāsampi
uposathe mahājanaṁ sannipātetvā dhammaṁ desesi. taṁ sutvā mahājano dānādīni
puññāni katvā devalokaparāyano ahosi. tadā vejjo ānandatthero ahosi. sakko
anuruddhatthero, sesaparisā buddhaparisā, sivirājā lokanātho.

footnote: 1 khu.jā. 27/82/336

page number: 091

tassa idhāpi vuttanayeneva yathārahaṁ pāramiyo niddhāretabbā. tathā divase divase
yathā adinnapubbaṁ bāhiradeyyadhammavatthu na hoti, evaṁ aparimitaṁ mahādānaṁ
pavattentassa tena aparituṭṭhassa kathaṁ nu kho ahaṁ ajjhattikavatthukaṁ dānaṁ dadeyyaṁ, kadā
nu kho maṁ koci āgantvā ajjhattikaṁ deyyadhammaṁ yāceyya, sace hi koci yācako me
hadayamaṁsassa nāmaṁ gaṇheyya, kaṇayena naṁ nīharitvā pasannaudakato sanāḷaṁ padumaṁ uddharanto
viya lohitabinduṁ paggharantaṁ hadayaṁ nīharitvā dassāmi. sace sarīramaṁsassa nāmaṁ
gaṇheyya, avalekhanena tālaguḷapaṭalaṁ uppāṭento viya sarīramaṁsaṁ uppāṭetvā dassāmi.
sace lohitassa nāmaṁ gaṇheyya, asinā vijjhitvā yantamukhe vā patitvā upanītaṁ bhājanaṁ
pūretvā lohitaṁ dassāmi. sace pana koci "gehe me kammaṁ nappavattati, tattha me
dāsakammaṁ karohī"ti vadeyya, rājavesaṁ apanetvā tassa attānaṁ sāvetvā dāsakammaṁ
karissāmi. sace vā pana koci akkhīnaṁ nāmaṁ gaṇheyya, tālamiñjaṁ nīharanto viya
akkhīni uppāṭetvā tassa dassāmīti evaṁ anaññasādhāraṇavasībhāvappattānaṁ
mahābodhisattānaṁyeva āveṇikā uḷāratarā parivitakkuppatti, cakkhuyācakaṁ labhitvā
amaccāpārisajjādīhi nivāriyamānassāpi tesaṁ vacanaṁ anādiyitvā attano
parivitakkānurūpaṁ paṭipattiyā ca paramā pītipaṭisaṁvedanā, tassā pītimanatāya avitathabhāvaṁ
nissāya sakkassa purato saccakiriyākaraṇaṁ, tena ca attano cakkhūnaṁ paṭipākatikabhāvo,
tesañca dibbānubhāvatāti evamādayo mahāsattassa guṇānubhāvā veditabbāti.
sivirājacariyāvaṇṇanā niṭṭhitā.
--------------
9. vessantaracariyāvaṇṇanā
[67] yā me ahosi janikā phussatī nāma khattiyā
sā atītāsu jātīsu sakkassa mahesī piyā.

page number: 092

#[67] navame yā me ahosi janikāti ettha meti vessantarabhūtaṁ attānaṁ
sandhāya satthā vadati. tenevāha "phussatī nāma khattiyā"ti. tadā hissa mātā
"phussatī"ti 1- evaṁnāmikā khattiyānī ahosi. sā atītāsu jātīsūti sā tato
anantarātītajātiyaṁ. ekatthe hi etaṁ bahuvacanaṁ. sakkassa mahesī piyā ahosīti
sambandho. atha vā yā me ahosi janikā imasmiṁ carimattabhāve, sā atītāsu jātīsu
phussatī nāma, tattha atītāya jātiyā khattiyā, yatthāhaṁ tassā kucchimhi vessantaro
hutvā nibbattiṁ, tato anantarātītāya sakkassa mahesī piyā ahosīti. tatrāyaṁ
anupubbikathā:-
ito hi ekanavute kappe vipassī nāma satthā loke udapādi. tasmiṁ bandhumatīnagaraṁ
upanissāya kheme migadāye viharante bandhumā rājā kenaci raññā pesitaṁ mahagghaṁ
candanasāraṁ attano jeṭṭhadhītāya adāsi, sā tena sukhumaṁ candanacuṇṇaṁ kāretvā samuggaṁ
pūretvā vihāraṁ gantvā satthu suvaṇṇavaṇṇaṁ sarīraṁ pūjetvā sesacuṇṇāni
gandhakuṭiyaṁ vikiritvā "bhante anāgate tumhādisassa buddhassa mātā bhaveyyan"ti
patthanaṁ akāsi. sā tato cutā tassā candanacuṇṇapūjāya phalena rattacandanaparipphositena
viya sarīrena devesu ca manussesu ca saṁsarantī tāvatiṁsabhavane sakkassa devarañño
aggamahesī hutvā nibbatti. athassā āyupariyosāne pubbanimittesu uppannesu
sakko devarājā tassā parikkhīṇāyukataṁ ñatvā tassā anukampāya "bhadde phussati dasa
te vare dammi, te gaṇhassū"ti āha. tena vuttaṁ:-
[68] "tassā āyukkhayaṁ ñatvā devindo etadabravi
dadāmi te dasa vare vara bhadde yadicchasī"ti.
#[68] tattha varāti varassu varaṁ gaṇha. bhadde yadicchasīti bhadde phussati yaṁ
icchasi yaṁ tava piyaṁ, taṁ dasahi koṭṭhāsehi "varaṁ varassu paṭiggaṇhāhī"ti vadati.

footnote: 1 sī. phusatīti

page number: 093

[69] punidamabravīti puna idaṁ sā attano cavanadhammataṁ ajānantī "kiṁ nu me
aparādhatthī"tiādikaṁ abhāsi. sā hi pamattā hutvā attano āyukkhayaṁ ajānantī ayaṁ
"varaṁ gaṇhā"ti vadanto "katthaci mama uppajjanaṁ icchatī"ti ñatvā evamāha. tattha
aparādhatthīti aparādho atthi. kiṁ nu dessā ahantavāti kiṁ kāraṇaṁ ahaṁ tava dessā
kujjhitabbā appiyā jātā. rammā cāvesi maṁ ṭhānāti ramaṇīyā imasmā ṭhānā
cāvesi. vātova dharaṇīruhanti yena balavā māluto viya rukkhaṁ ummūlento 1- imamhā
devalokā cāvetukāmosi kiṁ nu kāraṇanti taṁ pucchati.
[70] tassidanti tassā idaṁ. na ceva te kataṁ pāpanti na ceva tayā kiñci
pāpaṁ kataṁ yena te aparādho siyā. na ca me tvaṁsi appiyāti mama tvaṁ na cāpi
appiyā, yena dessā nāma mama appiyāti adhippāyo.
[71] idāni yena adhippāyena vare dātukāmo, taṁ dassento "ettakaṁyeva
te āyu, cavanakālo bhavissatī"ti vatvā vare gaṇhāpento "paṭiggaṇha mayā dinne,
vare dasa varuttame"ti āha.
tattha varuttameti varesu uttame aggavare.
[72] dinnavarāti "vare dassāmī"ti paṭiññādānavasena dinnavarā.
tuṭṭhahaṭṭhāti icchitalābhaparitosena tuṭṭhā ceva tassa ca sikhāppattidassanena hāsavasena
haṭṭhā ca. pamoditāti balavapāmojjena pamuditā. mamaṁ abbhantaraṁ katvāti tesu varesu
maṁ abbhantaraṁ karitvā. dasa vare varīti sā attano khīṇāyukabhāvaṁ ñatvā sakkena
varadānatthaṁ katokāsā sakalajambudīpatalaṁ olokentī attano anucchavikaṁ sivirañño
nivesanaṁ disvā tattha tassa aggamahesibhāvo nīlanettatā nīlabhamukatā phussatītināmaṁ
guṇavisesayuttaputtapaṭilābho anunnatakucchibhāvo alambatthanatā apalitabhāvo sukhumacchavitā
vajjhajanānaṁ mocanasamatthatā cāti ime dasa vare gaṇhi.

footnote: 1 ma. uppīḷento

page number: 094

iti sā dasa vare gahetvā tato cutā maddarañño aggamahesiyā kucchimhi
nibbatti. jāyamānā ca sā candanacuṇṇaparipphositena viya sarīrena jātā. tenassā
nāmaggahaṇadivase "phussatī"tveva nāmaṁ kariṁsu. sā mahantena parivārena vaḍḍhitvā
soḷasavassakāle uttamarūpadharā ahosi. atha naṁ jetuttaranagare sivimahārājā
puttassa sañjayakumārassatthāya ānetvā setacchattaṁ ussāpetvā taṁ soḷasannaṁ
itthisahassānaṁ jeṭṭhakathaṁ katvā aggamahesiṭṭhāne ṭhapesi. tena vuttaṁ:-
[73] "tato cutā sā phussatī khattiye upapajjatha
jetuttaramhi nagare sañjayena samāgamī"ti.
sā sañjayarañño piyā ahosi manāpā. atha sakko āvajjento "mayā
phussatiyā dinnavaresu nava varā samiddhā"ti disvā "puttavaro na samiddho, tampissā
samijjhāpessāmī"ti cintetvā bodhisattaṁ tadā tāvatiṁsadevaloke khīṇāyukaṁ disvā
tassa santikaṁ gantvā "mārisa tayā manussaloke sivisañjayarañño 1- aggamahesiyā
kucchimhi paṭisandhiṁ gaṇhituṁ vaṭṭatī"ti tassa ceva aññesañca vacanadhammānaṁ
saṭṭhisahassānaṁ devaputtānaṁ paṭiññaṁ gahetvā sakaṭṭhānameva gato. mahāsattopi tato
cavitvā tatthuppanno. sesā devaputtāpi saṭṭhisahassānaṁ amaccānaṁ gehesu
nibbattiṁsu. mahāsatte kucchigate phussatidevī catūsu nagaradvāresu nagaramajjhe
nivesanadvāreti cha dānasālāyo kāretvā devasikaṁ chasatasahassāni vissajjetvā dānaṁ
dātuṁ dohaḷinī ahosi. rājā tassā dohaḷaṁ sutvā nemittake brāhmaṇe pakkosāpetvā
pucchitvā "mahārāja deviyā kucchimhi dānābhirato uḷāro satto uppanno, dānena
tittiṁ na pāpuṇissatī"ti sutvā tuṭṭhamānaso vuttappakāraṁ dānaṁ paṭṭhapesi.
samaṇabrāhmaṇajiṇṇāturakapaṇaddhikavanibbakayācake santappesi. bodhisattassa
paṭisandhiggahaṇato paṭṭhāya rañño āyassa pamāṇaṁ nāhosi. tassa puññānubhāvena
sakalajambudīpe rājāno paṇṇākāraṁ pahiṇanti. tena vuttaṁ:-

footnote: 1 ma. sivirañño sañjayassa

page number: 095

[74] "yadāhaṁ phussatiyā kucchiṁ okkanto piyamātuyā
mama tejena me mātā tadā dānaratā ahu.
[75] adhane āture jiṇṇe yācake addhike 1- jane
samaṇe brāhmaṇe khīṇe deti dānaṁ akiñcane"ti.
#[74-75] tattha mama tejenāti mama dānajjhāsayānubhāvena. khīṇeti bhogādīhi
parikkhīṇe pārijuññappatte. akiñcaneti apariggahe. sabbattha visaye bhummaṁ.
adhanādayo hi dānadhammassa pavattiyā visayo.
devī mahantena parihārena gabbhaṁ dhārentī dasamāse paripuṇṇe nagaraṁ daṭṭhukāmā
hutvā rañño ārocesi. rājā devanagaraṁ viya nagaraṁ alaṅkārāpetvā deviṁ rathavaraṁ
āropetvā nagaraṁ padakkhiṇaṁ kāresi. tassā vessavīthiyā majjhappattakāle kammajavātā
caliṁsu. amaccā rañño ārocesuṁ. so vessavīthiyaṁyevassā sūtigharaṁ kāretvā ārakkhaṁ
gaṇhāpesi. sā tattha puttaṁ vijāyi. tenāha:-
[76] "dasamāse dhārayitvāna karonte puraṁ padakkhiṇaṁ
vessānaṁ vīthiyā majjhe janesi phussatī mamaṁ.
[77] na mayhaṁ mattikaṁ nāmaṁ nāpi pettikasambhavaṁ 2-
jātettha 3- vessavīthiyaṁ tasmā vessantaro ahū"ti.
#[76] tattha karonte puraṁ padakkhiṇanti deviṁ gahetvā sañjayamahārāje nagaraṁ
padakkhiṇaṁ kurumāne. vessānanti vāṇijānaṁ.
#[77] na mattikaṁ nāmanti na mātuāgataṁ mātāmahādīnaṁ nāmaṁ. pettikasambhavanti
pitu idanti pettikaṁ, sambhavati etasmāti sambhavo, taṁ pettikaṁ sambhavo
etasmāti 4- pettikasambhavaṁ,

footnote: 1 i. paṭṭhike 2 i. mettikasambhavaṁ 3 i. jātomhi 4 chaßēéa. etassāti

page number: 096

nāmaṁ. mātāpitusambandhavasena na katanti dasseti. jātetthāti jāto ettha.
"jātomhī"tipi pāṭho. tasmā vessantaro ahūti yasmā tadā vessavīthiyaṁ jāto,
tasmā vessantaro nāma ahosi, vessantaroti nāmaṁ akaṁsūti attho.
mahāsatto mātu kucchito nikkhamanto visado hutvā akkhīni ummīletvāva
nikkhami. nikkhantamatte eva mātu hatthaṁ pasāretvā "amma dānaṁ dassāmi, atthi
kiñcī"ti āha. athassa mātā "tāta yathājjhāsayaṁ dānaṁ dehī"ti hatthasamīpe sahassatthavikaṁ
ṭhapesi. bodhisatto hi mahosadhajātake 1- imasmiṁ jātake 2- pacchimattabhāveti tīsu ṭhānesu
jātamattova kathesi. rājā mahāsattassa atidīghādidosavivajjitā madhurakhīrā catusaṭṭhidhātiyo
upaṭṭhāpesi. tena saddhiṁ jātānaṁ saṭṭhiyā dārakasahassānampi dhātiyo dāpesi. so
saṭṭhidārakasahassehi saddhiṁ mahantena parivārena 3- vaḍḍhati. tassa rājā satasahassagghanakaṁ
kumārapiḷandhanaṁ kārāpetvā adāsi. so catupañcavassikakāle taṁ omuñcitvā dhātīnaṁ
datvā puna tāhi dīyamānaṁ na gaṇhāti. taṁ sutvā rājā "mama puttena dinnaṁ
sudinnan"ti vatvā aparampi kāresi. tampi deti. dārakakāleyeva dhātīnaṁ navavāre
piḷandhanaṁ adāsi.
aṭṭhavassikakāle pana sayanapīṭhe nisinno cintesi "ahaṁ bāhirakadānaṁ demi, na taṁ
maṁ paritoseti, ajjhattikadānaṁ dātukāmomhi. sace hi maṁ koci hadayaṁ yāceyya, hadayaṁ
nīharitvā dadeyyaṁ. sace akkhīni yāceyya, akkhīni uppāṭetvā dadeyyaṁ. sace
sakalasarīre maṁsaṁ rudhirampi vā yāceyya, sakalasarīrato maṁsaṁ chinditvā rudhirampi asinā
vijjhitvā dadeyyaṁ. athāpi koci `dāso me hohī'ti vadeyya, attānaṁ tassa sāvetvā
dadeyyan"ti. tassevaṁ sabhāvaṁ sarasaṁ cintentassa catunahutādhikadviyojanasatasahassabahalā
ayaṁ mahāpaṭhavī udakapariyantaṁ katvā kampi. sinerupabbatarājā onamitvā
jetuttaranagarābhimukho aṭṭhāsi. tena vuttaṁ:-

footnote: 1 chaßēéa. ummaṅgajātake, khu.jā. 28/590-783/187-206 2 khu.jā.
footnote: 28/1655-2440/308-384 3 ma.parihārena

page number: 097

[78] "yadāhaṁ dārako homi jātiyā aṭṭhavassiko
tadā nisajja pāsāde dānaṁ dātuṁ vicintayiṁ.
[79] hadayaṁ dadeyyaṁ cakkhuṁ maṁsampi rudhirampi ca 1-
dadeyyaṁ kāyaṁ sāvetvā yadi koci yācaye mamaṁ.
[80] sabhāvaṁ cintayantassa akampitamasaṇṭhitaṁ
akampi tattha paṭhavī sineruvanavaṭaṁsakā"ti.
#[79-80] tattha sāvetvāti "ajja paṭṭhāya ahaṁ imassa dāso"ti dāsabhāvaṁ
sāvetvā. yadi koci yācaye mamanti koci maṁ yadi yāceyya. sabhāvaṁ cintayantassāti
aviparītaṁ attano yathābhūtaṁ sabhāvaṁ atittimaṁ 2- yathājjhāsayaṁ cintentassa mama, mayi
cintenteti attho. akampitanti kampitarahitaṁ. asaṇṭhitanti saṅkocarahitaṁ. yena hi
lobhādinā abodhisattānaṁ cakkhādidāne cittutrāsasaṅkhātaṁ kampitaṁ saṅkocasaṅkhātaṁ
saṇṭhitañca siyā, tena vināti attho. akampīti acali. sineruvanavaṭaṁsakāti sinerumhi
uṭṭhitanandanavanaphā rusakavanamissakavanacittalatāvanādikappakataruvanaṁ sineruvanaṁ. atha vā
sineru ca jambudīpādīsu ramaṇīyavanañca sineruvanaṁ. taṁ vanaṁ vaṭaṁsakaṁ etissāti
sineruvanavaṭaṁsakā.
evañca paṭhavikampane vattamāne madhuragambhīradevo gajjanto khaṇikavassaṁ vassi.
vijjulatā nicchariṁsu. mahāsamudde ubbhijji. 3- sakko devarājā apphoṭesi.
mahābrahmā sādhukāramadāsi. yāva brahmalokā ekakolāhalaṁ ahosi. mahāsatto
soḷasavassakāleyeva sabbasippānaṁ nipphattiṁ pāpuṇi. tassa pitā rajjaṁ dātukāmo mātarā
saddhiṁ mantetvā maddarājakulato mātuladhītaraṁ maddiṁ nāma rājakaññaṁ ānetvā
soḷasannaṁ itthisahassānaṁ jeṭṭhakaṁ aggamahesiṁ katvā mahāsattaṁ rajje abhisiñci.
mahāsatto rajje patiṭṭhitakālato paṭṭhāya devasikaṁ chasatasahassāni vissajjetvā

footnote: 1 i. ruhiraṁpi ca 2 sī. akittimaṁ 3 ma. ubbatti

page number: 098

mahādānaṁ pavattento anvaddhamāsaṁ dānaṁ oloketuṁ upasaṅkamati. aparabhāge maddidevī
puttaṁ vijāyi, taṁ kañcanajālena sampaṭicchiṁsu. tenassa "jālikumāro"tveva nāmaṁ
kariṁsu. tassa padasā gamanakāle sā dhītaraṁ vijāyi, taṁ kaṇhājinena sampaṭicchiṁsu, tenassā
"kaṇhājinā"tveva nāmaṁ kariṁsu. tena vuttaṁ:-
[81] "anvaddhamāse paṇṇarase puṇṇamāse uposathe
paccayaṁ nāgamāruyha dānaṁ dātuṁ upāgamin"ti.
#[81] tattha anvaddhamāseti anuaddhamāse, addhamāse addhamāseti attho.
puṇṇamāseti puṇṇamāsiyaṁ, māsaparipūriyā candaparipūriyā ca samannāgate paṇṇarase
dānaṁ dātuṁ upāgaminti sambandho. tatrāyaṁ yojanā:- paccayaṁ nāgamāruyha addhamāse
addhamāse dānaṁ dātuṁ dānasālaṁ upāgamiṁ, evaṁ upagacchanto ca yadā ekasmiṁ
paṇṇarase puṇṇamāsiuposathe dānaṁ dātuṁ upāgamiṁ, tadā kaliṅgaraṭṭhavisayā
brāhmaṇā upagañchu manti. tattha paccayaṁ nāganti paccayanāmakaṁ maṅgalahatthiṁ.
bodhisattassa hi jātadivase ekā ākāsacārinī kareṇukā 1- abhimaṅgalasammataṁ
sabbasetahatthipotakaṁ ānetvā maṅgalahatthiṭṭhāne ṭhapetvā pakkāmi. tassa mahāsattaṁ
paccayaṁ katvā laddhattā "paccayo"tveva nāmaṁ kariṁsu. taṁ paccayanāmakaṁ opavayhaṁ
hatthināgaṁ āruyha dānaṁ dātuṁ upāgaminti. tena vuttaṁ:-
[82] "kaliṅgaraṭṭhavisayā brāhmaṇā upagañchu maṁ
ayācuṁ maṁ hatthināgaṁ dhaññaṁ maṅgalasammataṁ.
[83] avuṭṭhiko janapado dubbhikkho chātako mahā
dadāhi pavaraṁ nāgaṁ sabbasetaṁ gajuttaman"ti.

footnote: 1 sī.,ma. kaṇerukā

page number: 099

#[82-3] tattha "kaliṅgaraṭṭhavisayā"tiādigāthā heṭṭhā kururājacaritepi 1- āgatā
eva, tasmā tāsaṁ attho kathāmaggo ca tattha vuttanayeneva veditabbo. idha pana
maṅgalahatthino setattā "sabbasetaṁ gajuttaman"ti vuttaṁ. so bodhisatto
hatthikkhandhavaragato:-
[84] "dadāmi na vikampāmi yaṁ maṁ yācanti brāhmaṇā
santaṁ nappaṭiguyhāmi 2- dāne me ramatī 3- mano"ti.
attano dānābhiratiṁ pavedento:-
[85] "na me yācakamanuppatte paṭikkhepo anucchavo
mā me bhijji samādānaṁ dassāmi vipulaṁ gajan"ti
paṭijānitvā hatthikkhandhato oruyha analaṅkataṭṭhānaṁ olokanatthaṁ anupariyāyitvā
anālaṅkataṭṭhānaṁ adisvā kusumamissagandhodakabharitaṁ suvaṇṇabhiṅgāraṁ gahetvā "bhonto
ito ethā"ti alaṅkatarajatadāmasadisaṁ hatthisoṇḍaṁ tesaṁ hatthe ṭhapetvā udakaṁ pātetvā
alaṅkatavāraṇaṁ adāsi. tena vuttaṁ:-
[86] "nāgaṁ gahetvā soṇḍāya bhiṅgāre ratanāmaye
jalaṁ hatthe ākiritvā brāhmaṇānaṁ adaṁ gajan"ti.
#[84] tattha santanti vijjamānaṁ deyyadhammaṁ. nappaṭiguyhāmīti na paṭicchādemi.
yo hi attano santakaṁ "mayhameva hotū"ti cinteti, yācito vā paṭikkhipati, so
yācakānaṁ abhimukhe ṭhitampi atthato paṭicchādeti nāma. mahāsatto pana attano sīsaṁ ādiṁ
katvā ajjhattikadānaṁ dātukāmova, kathaṁ bāhiraṁ paṭikkhipati, tasmā āha "santaṁ
nappaṭiguyhāmī"ti. tenevāha "dāne me ramatī mano"ti. sesaṁ heṭṭhā vuttatthameva.

footnote: 1 khu.cariyā. 33/20-27/584-5, ka. kurudhammacariyepi 2 chaßēéa. nappaṭigūhāmi,
footnote: evamuparipi 3 chaßēéa. ramate, evamuparipi

page number: 100

tassa pana hatthino catūsu pādesu alaṅkārā cattāri satasahassāni agghanti,
ubhosu passesu alaṅkārā dve satasahassāni, heṭṭhā udare kambalaṁ satasahassaṁ,
piṭṭhiyaṁ muttājālaṁ maṇijālaṁ kañcanajālanti tīṇi jālāni tīṇi satasahassāni, ubho
kaṇṇālaṅkārā dve satasahassāni, piṭṭhiyaṁ atthatakambalaṁ satasahassaṁ, kumbhālaṅkāro
satasahassaṁ, tayo vaṭaṁsakā tīṇi satasahassāni, kaṇṇacūḷālaṅkāro satasahassaṁ, dvinnaṁ
dantānaṁ alaṅkārā dve satasahassāni, soṇḍāya sovatthikālaṅkāro satasahassaṁ,
naṅguṭṭhālaṅkāro satasahassaṁ, ārohaṇanisseṇi satasahassaṁ, bhuñjanakaṭāhaṁ satasahassaṁ,
ṭhapetvā anagghabhaṇḍaṁ idaṁ tāva ettakaṁ catuvīsati satasahassāni agghati. chattapiṇḍiyaṁ
pana maṇi, cūḷāmaṇi, muttāhāre maṇi, aṅkuse maṇi, hatthikaṇṭhaveṭhanamuttāhāre maṇi,
hatthikumbhe maṇīti imāni cha anagghāni, hatthīpi anaggho evāti hatthinā saddhiṁ satta
anagghāni, tāni sabbāni brāhmaṇānaṁ adāsi. tathā hatthino paricārakāni pañca
kulasatāni hatthimeṇḍahatthigopakehi saddhiṁ adāsi. saha dānena panassa heṭṭhā
vuttanayeneva bhūmikampādayo ahesuṁ. tena vuttaṁ:-
[87] "punāparaṁ dadantassa sabbasetaṁ gajuttamaṁ
tadāpi paṭhavī kampi sineruvanavaṭaṁsakā"ti.
jātakepi 1- vuttaṁ:-
"tadāsi yaṁ bhiṁsanakaṁ tadāsi lomahaṁsanaṁ
hatthināge padinnamhi medanī sampakampathā"ti.
[88] tassa nāgassa dānenāti chahi anagghehi saddhiṁ catuvīsatisatasahassagghanika-
alaṅkārabhaṇḍasahitassa tassa maṅgalahatthissa pariccāgena. sivayoti sivirājakumārā ceva

footnote: 1 khu.jā. 28/1672/310

page number: 101

siviraṭṭhavāsino ca. "sivayo"ti ca desanāsīsametaṁ. tattha hi amaccā pārisajjā
brāhmaṇagahapatikā negamajānapadā nāgarā sakalaraṭṭhavāsino ca sañjayamahārājaṁ
phussatideviṁ maddideviñca ṭhapetvā sabbe eva. kuddhāti devatāvattanena bodhisattassa
kuddhā. samāgatāti sannipatitā. te kira brāhmaṇā hatthiṁ labhitvā taṁ abhiruhitvā
mahādvārena pavisitvā nagaramajjhena pāyiṁsu. mahājanena ca "ambho brāhmaṇā amhākaṁ
hatthī kuto abhiruḷho"ti vutte "vessantaramahārājena no hatthī dinno, ke
tumhe"ti hatthavikārādīhi ghaṭṭentā agamaṁsu. atha amacce ādiṁ katvā mahājanā
rājadvāre sannipatitvā "raññā nāma brāhmaṇānaṁ dhanaṁ vā dhaññaṁ vā khettaṁ vā vatthu
vā dāsidāsaparicārikā vā dātabbā siyā, 1- kathañhi nāmāyaṁ vessantaramahārājā
rājārahaṁ maṅgalahatthiṁ dassati, na idāni evaṁ rajjaṁ vināsetuṁ dassāmā"ti
ujjhāyitvā sañjayamahārājassa tamatthaṁ ārocetvā tena anunīyamānā ananuyantā
agamaṁsu. kevalaṁ pana:-
"mā naṁ daṇḍena satthena na hi so bandhanāraho
pabbājehi ca naṁ raṭṭhā vaṅke vasatu pabbate"ti 2-
vadiṁsu. tena vuttaṁ:-
"pabbājesuṁ sakā raṭṭhā vaṅkaṁ gacchatu pabbatan"ti.
tattha pabbājesunti rajjato bahi vāsatthāya ussukkamakaṁsu. rājāpi "mahā kho
ayaṁ paṭipakkho, handa mama putto katipāhaṁ rajjato bahi vasatū"ti cintetvā:-
"eso ce sivīnaṁ chando chandaṁ nappanudāmase
imaṁ so vasatu rattiṁ kāme ca paribhuñjatu.
tato ratyā vivasāne sūriyuggamanaṁ pati
samaggā sivayo hutvā raṭṭhā pabbājayantu nan"ti 3-

footnote: 1 sī. dāsidāsaparivārakaṁ vā dātabbaṁ siyā 2 khu.jā. 28/1687/300 3 khu.jā.
footnote: 28/1688-9/312

page number: 102

vatvā puttassa santike kattāraṁ peseti "imaṁ pavattiṁ mama puttassa ārocehī"ti. so
tathā akāsi.
mahāsattopi taṁ sutvā:-
"kismiṁ me sivayo kuddhā nāhaṁ passāmi dukkaṭaṁ
taṁ me katte viyācikkha kasmā pabbājayanti man"ti 1-
kāraṇaṁ pucchi. tena "tumhākaṁ hatthidānenā"ti vutte somanassappatto hutvā:-
"hadayaṁ cakkhumpahaṁ dajjaṁ kiṁ me bāhirakaṁ dhanaṁ
hiraññaṁ vā suvaṇṇaṁ vā muttā veḷuriyā maṇi.
dakkhiṇaṁ vāpahaṁ bāhuṁ disvā yācakamāgate
dadeyyaṁ na vikampeyyaṁ dāne me ramatī 2- mano.
kāmaṁ maṁ sivayo sabbe pabbājentu hanantu vā
neva dānā viramissaṁ kāmaṁ chindantu sattadhā"ti 3-
vatvā "nāgarā me ekadivasaṁ dānaṁ dātuṁ okāsaṁ dentu, sve dānaṁ datvā tatiyadivase
gamissāmī"ti vatvā kattāraṁ tesaṁ santike pesetvā "ahaṁ sve sattasatakaṁ nāma
mahādānaṁ dassāmi, sattahatthisatāni sattāssasatāni sattarathasatāni sattaitthisatāni
sattadāsasatāni sattadāsisatāni sattadhenusatāni sattausabhasatāni 4- paṭiyādehi,
nānappakārañca annapānādiṁ sabbaṁ dātabbayuttakaṁ upaṭṭhapehī"ti sabbakammikaṁ amaccaṁ
āṇāpetvā ekova maddideviyā vasanaṭṭhānaṁ gantvā "bhadde maddi anugāmikanidhiṁ
nidahamānā sīlavantesu dadeyyāsī"ti tampi dāne niyojetvā tassā attano gamanakāraṇaṁ
ācikkhitvā "ahaṁ vanaṁ vasanatthāya gamissāmi, tvaṁ idheva anukkaṇṭhitā vasāhī"ti
āha. sā "nāhaṁ mahārāja tumhehi vinā ekadivasampi vasissāmī"ti āha.

footnote: 1 khu.jā. 28/1700/313 2 chaßēéa. ramate 3 khu.jā. 28/1730-5/313 4 chaßēéa. ayaṁ pāṭho na
footnote: dissati

page number: 103

dutiyadivase sattasatakaṁ mahādānaṁ pavattesi. tassa sattasatakaṁ dānaṁ dentasseva
sāyaṁ ahosi. alaṅkatarathena mātāpitūnaṁ santikaṁ 1- gantvā "ahaṁ sve gamissāmī"ti te
āpucchitvā akāmakānaṁ tesaṁ assumukhānaṁ rodantānaṁyeva vanditvā padakkhiṇaṁ katvā
tato nikkhamitvā taṁ divasaṁ attano nivesane vasitvā punadivase "gamissāmī"ti
pāsādato otari. maddidevī sassusasurehi nānānayehi yācitvā nivattiyamānāpi
tesaṁ vacanaṁ anādiyitvā te vanditvā padakkhiṇaṁ katvā sesitthiyo apaloketvā 2-
dve putte ādāya vessantarassa paṭhamataraṁ gantvā rathe aṭṭhāsi.
mahāpuriso rathaṁ abhiruhitvā rathe ṭhito mahājanaṁ āpucchitvā "appamattā
dānādīni puññāni karothā"ti ovādamassa datvā nagarato nikkhami. bodhisattassa
mātā "putto me dānavittako 3- dānaṁ detū"ti ābharaṇehi saddhiṁ sattaratanapūrāni
sakaṭāni ubhosu passesu pesesi. sopi attano kāyāruḷhameva ābharaṇabhaṇḍaṁ
sampattayācakānaṁ aṭṭhārasa vāre datvā sesaṁ sabbamadāsi. nagarā nikkhamitvāva
nivattitvā oloketukāmo ahosi. athassa puññānubhāvena rathappamāṇe ṭhāne
mahāpaṭhavī bhijjitvā parivattetvā 4- rathaṁ nagarābhimukhaṁ akāsi. so mātāpitūnaṁ
vasanaṭṭhānaṁ olokesi. tena kāruññena mahāpaṭhavikampo ahosi. tena vuttaṁ "tesaṁ
nicchubhamānānan"tiādi.
[89-90] tattha nicchubhamānānanti tesu sivīsu nikkaḍḍhantesu,
pabbājentesūti attho. tesaṁ vā nikkhamantānaṁ. mahādānaṁ pavattetunti
sattasatakamahādānaṁ dātuṁ. ayācissanti yāciṁ. sāvayitvāti ghosāpetvā. kaṇṇabherinti
yugalamahābheriṁ. dadāmahanti dadāmi ahaṁ.
[91] athetthāti athevaṁ dāne dīyamāne etasmiṁ dānagge. tumūloti
ekakolāhalībhūto. bheravoti bhayāvaho. mahāsattaṁ hi ṭhapetvā aññesaṁ so bhayaṁ janeti,

footnote: 1 chaßēéa. vasanaṭṭhānaṁ 2 sī. oloketvā 3 sī.,ma. dānavitakko 4 chaßēéa. parivattitvā

page number: 104

tassa bhayajananākāraṁ dassetuṁ "dāneniman"tiādi vuttaṁ. imaṁ vessantaramahārājānaṁ
dānena hetunā sivayo raṭṭhato nīharanti pabbājenti, tathāpi puna ca evarūpaṁ dānaṁ
deti ayanti.
[92-94] idāni taṁ dānaṁ dassetuṁ "hatthin"ti gāthamāha. tattha gavanti dhenuṁ.
catuvāhiṁ rathaṁ datvāti vahantīti vāhino, assā, caturo ājaññasindhave rathañca
brāhmaṇānaṁ datvāti attho. mahāsatto hi tathā nagarato nikkhamanto sahajāte
saṭṭhisahasse amacce sesajanañca assupuṇṇamukhaṁ anubandhantaṁ nivattetvā rathaṁ
pājento maddiṁ āha "sace bhadde pacchato yācakā āgacchanti, upadhāreyyāsī"ti. sā
olokentī nisīdi. athassa sattasatakamahādānaṁ gamanakāle katadānañca sampāpuṇituṁ
asakkontā cattāro brāhmaṇā āgantvā "vessantaro kuhin"ti pucchitvā "dānaṁ
datvā rathena gato"ti vutte "asse yācissāmā"ti anubandhiṁsu. maddī te āgacchante
disvā "yācakā devā"ti ārocesi. mahāsatto rathaṁ ṭhapesi. te āgantvā asse yāciṁsu.
mahāsatto asse adāsi. te te gahetvā gatā. assesu pana dinnesu rathadhuraṁ ākāseyeva
aṭṭhāsi. atha cattāro devaputtā rohitamigavaṇṇenāgantvā rathadhuraṁ sampaṭicchitvā
agamaṁsu. mahāsatto tesaṁ devaputtabhāvaṁ ñatvā:-
"iṅgha maddi nisāmehi cittarūpaṁva dissati
migarohiccavaṇṇena dakkhiṇassā vahanti man"ti 1-
maddiyā āha.
tattha cittarūpaṁvāti acchariyarūpaṁ viya. dakkhiṇassāti susikkhitāssā viya
maṁ vahanti.
atha naṁ evaṁ gacchantaṁ aparo brāhmaṇo āgantvā rathaṁ yāci. mahāsatto
puttadāraṁ otāretvā rathaṁ adāsi. rathe pana dinne devaputtā antaradhāyiṁsu. tato

footnote: 1 khu.jā. 28/1864/328

page number: 105

paṭṭhāya pana sabbepi pattikāva ahesuṁ. atha mahāsatto "maddi tvaṁ kaṇhājinaṁ
gaṇhāhi, ahaṁ jālikumāraṁ gaṇhāmī"ti ubhopi dve dārake aṅkenādāya aññamaññaṁ
piyasallāpā paṭipathaṁ āgacchante manusse vaṅkapabbatassa maggaṁ pucchantā sayameva
onatesu phalarukkhesu phalāni dārakānaṁ dadantā atthakāmāhi devatāhi maggassa
saṅkhipitattā tadaheva cetaraṭṭhaṁ sampāpuṇiṁsu. tena vuttaṁ "catuvāhiṁ rathaṁ datvā"tiādi.
tattha ṭhatvā cātummahāpatheti attano gamanamaggena passato āgatena tena
brāhmaṇena āgatamaggena ca vinivijjhitvā gataṭṭhānattā catukkasaṅkhāte catumahāpathe
ṭhatvā tassa brāhmaṇassa rathaṁ datvā. ekākiyoti amaccasevakādisahāyābhāvena
ekako. tenevāha "adutiyo"ti. maddideviṁ idamabravīti maddideviṁ idaṁ abhāsi.
[96-99] padumaṁ puṇḍarīkaṁvāti padumaṁ viya puṇḍarīkaṁ viya ca. kaṇhājinaggahīti
kaṇhājinaṁ aggahesi. abhijātāti jātisampannā. visamaṁ samanti visamaṁ samañca
bhūmippadesaṁ. entīti āgacchanti. anumagge paṭippatheti anumagge vā paṭipathe
vāti vāsaddassa lopo daṭṭhabbo. karuṇanti bhāvanapuṁsakaniddeso, karuṇāyitattanti
attho. dukkhante paṭivedentīti ime evaṁ sukhumālā padasā gacchanti, dūreva ito
vaṅkapabbatoti te tadā amhesu kāruññavasena attanā dukkhaṁ paṭilabhanti, tathā
attano uppannadukkhaṁ paṭivedenti vāti attho.
[100-1] pavaneti mahāvane. phalineti phalavante. ubbiddhāti 1- uddhaṁ uggatā
uccā. upagacchanti dāraketi yathā phalāni dārakānaṁ hatthūpagayhakāni honti, evaṁ
rukkhā sayameva sākhāhi onamitvā dārake upenti.
[102] acchariyanti accharāyoggaṁ, accharaṁ paharituṁ yuttaṁ. abhūtapubbaṁ bhūtanti
abbhutaṁ. lomānaṁ haṁsanasamatthatāya lomahaṁsanaṁ. sāhukāranti sādhukāraṁ, ayameva vā
pāṭho. itthiratanabhāvena sabbehi aṅgehi avayavehi sobhatīti sabbaṅgasobhanā.

footnote: 1 ka. ubbiggāti

page number: 106

[103-4] accheraṁ vatāti acchariyaṁ vata. vessantarassa tejenāti vessantarassa
puññānubhāvena. saṅkhipiṁsu pathaṁ yakkhāti devatā mahāsattassa puññatejena coditā taṁ
maggaṁ parikkhayaṁ pāpesuṁ, appakaṁ akaṁsu. taṁ pana dārakesu karuṇāya kataṁ viya katvā vuttaṁ
"anukampāya dārake"ti. jetuttaranagarato hi suvaṇṇagiritālo nāma pabbato pañca
yojanāni, tato kontimārā nāma nadī pañca yojanāni, tato mārañjanāgiri 1- nāma
pabbato pañca yojanāni, tato daṇḍabrāhmaṇagāmo nāma pañca yojanāni, tato
mātulanagaraṁ dasa yojanāni, iti taṁ raṭṭhaṁ jetuttaranagarato tiṁsa yojanāni hoti. devatā
bodhisattassa puññatejena coditā maggaṁ parikkhayaṁ pāpesuṁ. taṁ sabbaṁ ekāheneva
atikkamiṁsu. tena vuttaṁ "nikkhantadivaseneva, cetaraṭṭhamupāgamun"ti.
evaṁ mahāsatto sāyanhasamayaṁ cetaraṭṭhe mātulanagaraṁ patvā tassa nagarassa
dvārasamīpe sālāya nisīdi. athassa maddī devī pādesu rajaṁ puñchitvā pāde
sambāhitvā "vessantarassa āgatabhāvaṁ jānāpessāmī"ti sālato nikkhamitvā tassa
cakkhupathe sāladvāre aṭṭhāsi. nagaraṁ pavisantiyo ca nikkhamantiyo ca itthiyo taṁ
disvā parivāresuṁ. mahājano tañca vessantarañca putte cassa tathā āgate disvā
rājūnaṁ ācikkhi. saṭṭhisahassā rājāno rodantā paridevantā tassa santikaṁ
āgantvā 2- maggaparissamaṁ vinodetvā tathā āgamanakāraṇaṁ pucchiṁsu.
mahāsatto hatthidānaṁ ādiṁ katvā sabbaṁ kathesi. taṁ sutvā te attano rajjena
nimantayiṁsu. mahāpuriso "mayā tumhākaṁ rajjaṁ paṭiggahitameva hotu, rājā pana maṁ raṭṭhā
pabbājeti, tasmā vaṅkapabbatameva gamissāmī"ti vatvā tehi nānappakāraṁ tattha vāsaṁ
yāciyamānopi taṁ analaṅkaritvā tehi gahitārakkho taṁ rattiṁ sālāyameva vasitvā punadivase
pātova nānaggarasabhojanaṁ bhuñjitvā tehi parivuto nikkhamitvā paṇṇarasayojanamaggaṁ

footnote: 1 sī. añchanagiri,ma.añcaragiri 2 ka. gantvā

page number: 107

gantvā vanadvāre ṭhatvā te nivattāpetvā 1- purato paṇṇarasayojanamaggaṁ tehi
ācikkhitaniyāmeneva agamāsi. tena vuttaṁ:-
[105] "saṭṭhirājasahassāni tadā vasanti mātule
sabbe pañjalikā hutvā rodamānā upāgamuṁ.
[106] tattha vattetvā sallāpaṁ cetehi cetaputtehi
te tato nikkhamitvāna vaṅkaṁ agamu pabbatan"ti.
#[106] tattha tattha vattetvā sallāpanti tattha tehi rājūhi samāgamehi saddhiṁ
paṭisammodamānā kathaṁ pavattetvā. cetaputtehīti cetarājaputtehi. te tato
nikkhamitvānāti te rājāno tato vanadvāraṭṭhāne nivattetvā. vaṅkaṁ agamu pabbatanti
amhe cattāro janā vaṅkapabbataṁ uddissa agamamhā.
atha mahāsatto tehi ācikkhitamaggena gacchanto gandhamādanapabbataṁ patvā taṁ
disvā 2- tattha vasitvā tato uttaradisābhimukho vepullapabbatapādena gantvā
ketumatīnadītīre nisīditvā vanacarakena dinnaṁ madhumaṁsaṁ khāditvā tassa suvaṇṇasūciṁ
datvā nhātvā 3- pivitvā paṭippassaddhadaratho nadiṁ uttaritvā sānupabbatasikhare
ṭhitassa nigrodhassa mūle thokaṁ nisīditvā uṭṭhāya gacchanto nālikapabbataṁ pariharanto
mucalindasaraṁ gantvā saratīrena pubbuttarakaṇṇaṁ patvā ekapadikamaggeneva vanaghaṭaṁ
pavisitvā taṁ atikkamma girividuggānaṁ nadīpabhavānaṁ purato caturassapokkharaṇiṁ pāpuṇi.
[107] tasmiṁ khaṇe sakko āvajjento "mahāsatto himavantaṁ paviṭṭho, vasanaṭṭhānaṁ
laddhuṁ vaṭṭatī"ti cintetvā vissakammaṁ pesesi "gaccha vaṅkapabbatakucchimhi ramaṇīye
ṭhāne assamapadaṁ māpehī"ti. so tattha dve paṇṇasālāyo dve caṅkame dve ca

footnote: 1 chaßēéa. nivattetvā 2 chaßēéa. divasaṁ 3 chaßēéa. nhatvā

page number: 108

rattiṭṭhānadivāṭṭhānāni māpetvā tesu tesu ṭhānesu nānāpupphavicitte rukkhe
phalite rukkhe pupphagacche kadalivanādīni ca dassetvā sabbe pabbajitaparikkhāre
paṭiyādetvā "ye keci pabbajitukāmā, te gaṇhantū"ti akkharāni likhitvā amanusse
ca bheravasadde migapakkhino ca paṭikkamāpetvā sakaṭṭhānameva gato.
mahāsatto ekapadikamaggaṁ disvā "pabbajitānaṁ vasanaṭṭhānaṁ bhavissatī"ti maddiṁ
ca putte ca tattheva ṭhapetvā assamapadaṁ pavisitvā akkharāni oloketvā "sakkena
dinnosmī"ti paṇṇasāladvāraṁ vivaritvā paviṭṭho khaggañca dhanuñca apanetvā sāṭake
omuñcitvā isivesaṁ gahetvā kattaradaṇḍaṁ ādāya nikkhamitvā paccekabuddhasadisena
upasamane dārakānaṁ santikaṁ agamāsi. maddidevīpi mahāsattaṁ disvā pādesu patitvā
roditvā teneva saddhiṁ assamaṁ pavisitvā attano paṇṇasālaṁ gantvā isivesaṁ gaṇhi.
pacchā puttepi tāpasakumārake kariṁsu. bodhisatto maddiṁ varaṁ yāci "mayaṁ ito paṭṭhāya
pabbajitā nāma, itthī ca nāma brahmacariyassa malaṁ, mā dāni akāle mama santikaṁ
āgacchā"ti. sā "sādhū"ti sampaṭicchitvā mahāsattampi varaṁ yāci "deva tumhe putte
gahetvā idheva hotha, ahaṁ phalāphalaṁ āharissāmī"ti. sā tato paṭṭhāya araññato
phalāphalāni āharitvā tayo jane paṭijaggi. iti cattāro khattiyā vaṅkapabbatakucchiyaṁ
sattamāsamattaṁ vasiṁsu. tena vuttaṁ "āmantayitvā devindo, vissakammaṁ
mahiddhikan"tiādi.
tattha āmantayitvāti pakkosāpetvā. mahiddhikanti mahatiyā deviddhiyā
samannāgataṁ. assamaṁ sukatanti assamapadaṁ sukataṁ katvā. rammaṁ vessantarassa
vasanānucchavikaṁ paṇṇasālaṁ. sumāpayāti suṭṭhu māpaya. āṇāpesīti vacanaseso. sumāpayīti
sammā māpesi.
[111] asuññoti yathā so assamo asuñño hoti, evaṁ tassa
asuññabhāvakaraṇena asuñño homi. "asuññe"ti vā pāṭho, mama vasaneneva asuññe assame

page number: 109

dārake anurakkhanto vasāmi tattha tiṭṭhāmi. bodhisattassa mettānubhāvena samantā
tiyojane sabbe tiracchānāpi mettaṁ paṭilabhiṁsu.
evaṁ tesu tattha vasantesu kaliṅgaraṭṭhavāsī jūjako nāma brāhmaṇo
amittatāpanāya nāma bhariyāya "nāhante niccaṁ dhaññakoṭṭanaudakāharaṇayāgubhattapacanādīni
kātuṁ sakkomi, paricārakaṁ me dāsaṁ vā dāsiṁ vā ānehī"ti vutte "kutohaṁ te bhoti
duggato dāsaṁ dāsiṁ vā labhissāmī"ti vatvā tāya "esa vessantaro rājā vaṅkapabbate
vasati, tassa putte mayhaṁ paricārake yācitvā ānehī"ti vutte kilesavasena tassā
paṭibaddhacittatāya tassā vacanaṁ atikkamituṁ asakkonto pātheyyaṁ paṭiyādāpetvā
anukkamena jetuttaranagaraṁ patvā "kuhiṁ vessantaramahārājā"ti pucchi.
mahājano "imesaṁ yācakānaṁ atidānena amhākaṁ rājā raṭṭhā pabbājito, evaṁ
amhākaṁ rājānaṁ nāsetvā punapi idheva āgacchatī"ti leḍḍudaṇḍādihattho
upakkosanto brāhmaṇaṁ anubandhi. so devatāviggahito hutvā tato nikkhamitvā
vaṅkapabbatagāmimaggaṁ abhiruḷho anukkamena vanadvāraṁ patvā mahāvanaṁ ajjhogāhetvā
maggamūḷho hutvā vicaranto tehi rājūhi bodhisattassa ārakkhaṇatthāya ṭhapitena
cetaputtena samāgañchi. tena "kahaṁ bho brāhmaṇa gacchasī"ti puṭṭho
"vessantaramahārājassa santikan"ti vutte "addhā ayaṁ brāhmaṇo tassa putte vā
deviṁ vā yācituṁ gacchatī"ti cintetvā "mā kho tvaṁ brāhmaṇa tattha gacchi, sace
gacchasi, ettheva te sīsaṁ chinditvā mayhaṁ sunakhānaṁ ghāsaṁ karissāmī"ti tena
santajjito maraṇabhayabhīto "ahamassa pitarā pesito dūto, `taṁ ānessāmī'ti āgato"ti
musāvādaṁ abhāsi. taṁ sutvā cetaputto tuṭṭhahaṭṭho brāhmaṇassa sakkārasammānaṁ katvā
vaṅkapabbatagāmimaggaṁ ācikkhi. so tato paraṁ gacchanto antarāmagge accutena nāma
tāpasena saddhiṁ samāgantvā tampi maggaṁ pucchitvā tenāpi magge ācikkhite tena
ācikkhitasaññāya maggaṁ gacchanto anukkamena bodhisattassa assamapadaṭṭhānasamīpaṁ gantvā
maddideviyā phalāphalatthaṁ gatakāle bodhisattaṁ upasaṅkamitvā ubho dārake yāci. tena
vuttaṁ:-

page number: 110

[112] "pavane vasamānassa addhiko 1- maṁ upāgami
ayāci puttake mayhaṁ jāliṁ kaṇhājinaṁ cubho"ti.
evaṁ brāhmaṇena dārakesu yācitesu mahāsatto "cirassaṁ vata me yācako
adhigato, ajjāhaṁ anavasesato dānapāramiṁ pūressāmī"ti adhippāyena somanassajāto
pasāritahatthe sahassatthavikaṁ ṭhapento viya brāhmaṇassa cittaṁ paritosento sakalañca taṁ
pabbatakucchiṁ unnādento "dadāmi tava mayhaṁ puttake, api ca maddidevī pana pātova
phalāphalatthāya vanaṁ gantvā sāyaṁ āgamissati, tāya āgatāya te puttake dassetvā
tvañca mūlaphalāphalaṁ khāditvā ekarattiṁ vasitvā vigataparissamo pātova gamissasī"ti
āha. brāhmaṇo "kāmañcesa uḷārajjhāsayatāya puttake dadāti, mātā pana
vacchagiddhā 2- āgantvā dānassa antarāyampi kareyya, yannūnāhaṁ imaṁ nippīḷetvā
dārake gahetvā ajjeva gaccheyyan"ti cintetvā "puttā ce te mayhaṁ dinnā, kiṁ
dāni mātaraṁ dassetvā pesitehi, te dārake gahetvā ajjeva gamissāmī"ti āha.
"sace tvaṁ brāhmaṇa rājaputtaṁ mātaraṁ daṭṭhuṁ na icchasi, ime dārake gahetvā
jetuttaranagaraṁ gaccha, tattha sañjayamahārājā dārake gahetvā mahantaṁ te dhanaṁ dassati,
tena dāsadāsiyo gaṇhissasi, sukhañca jīvissasi, aññathā ime sukhumālā rājadārakā,
kinte veyyāvaccaṁ karissantī"ti āha.
brāhmaṇo "evampi mayā na sakkā kātuṁ, rājadaṇḍato bhāyāmi, mayhameva
gāmaṁ nessāmī"ti āha. imaṁ tesaṁ kathāsallāpaṁ sutvā dārakā "pitā no kho amhe
brāhmaṇassa dātukāmo"ti pakkamitvā pokkharaṇiṁ 3- gantvā paduminigacche nilīyiṁsu.
brāhmaṇo te adisvāva "tvaṁ `dārake dadāmī'ti vatvā te apakkamāpesi, eso
te sādhubhāvo"ti āha. atha mahāsatto sahasāva uṭṭhahitvā dārake gavesanto

footnote: 1 pāḷi. atthiko 2 ka. puttavacchalā 3 ma. pokkharaṇitīraṁ

page number: 111

paduminigacche nilīne disvā "etha tātā, mā mayhaṁ dānapāramiyā antarāyaṁ akattha, mama
dānajjhāsayaṁ matthakaṁ pāpetha, ayañca brāhmaṇo tumhe gahetvā tumhākaṁ ayyakassa
sañjayassa mahārājassa santikaṁ gamissati, tāta 1- jāli tvaṁ bhujisso hotukāmo
brāhmaṇassa nikkhasahassaṁ datvā bhujisso bhaveyyāsi, kaṇhājine tvaṁ dāsasataṁ
dāsisataṁ hatthisataṁ assasataṁ usabhasataṁ nikkhasatanti sabbasataṁ datvā bhujissā
bhaveyyāsī"ti kumāre agghāpetvā samassāsetvā gahetvā assamapadaṁ gantvā
kamaṇḍalunā udakaṁ gahetvā sabbaññutaññāṇassa paccayaṁ katvā brāhmaṇassa hatthe udakaṁ
pātetvā ativiya pītisomanassajāto hutvā paṭhaviṁ unnādento piyaputtadānaṁ adāsi.
idhāpi pubbe vuttanayeneva paṭhavikampādayo ahesuṁ. tena vuttaṁ:-
[113] "yācakaṁ upagataṁ disvā hāso me upapajjatha
ubho putte gahetvāna adāsiṁ brāhmaṇe tadā.
[114] sake putte cajantassa jūjake brāhmaṇe yadā
tadāpi paṭhavī kampi sineruvanavaṭaṁsakā"ti.
atha brāhmaṇo dārake agantukāme latāya hatthesu bandhitvā ākaḍḍhi. 2- tesaṁ
bandhaṭṭhāne chaviṁ chinditvā lohitaṁ pagghari. so latādaṇḍena paharanto ākaḍḍhi. te
pitaraṁ oloketvā:-
"ammā ca tāta nikkhantā tvañca no tāta dassasi
mā no tvaṁ tāta adadā yāva ammāpi etu
tadāyaṁ brāhmaṇo kāmaṁ vikkiṇātu hanātu vā"ti 3-
vatvā punapi ayaṁ evarūpo ghoradassano kurūrakammanto:-

footnote: 1 ma. tattha 2 sī. ākaḍḍhati 3 khu.jā. 28/2126/353

page number: 112

"manusso udāhu yakkho maṁsalohitabhojano
gāmā araññamāgamma dhanaṁ taṁ tāta yācati
nīyamāne pisācena kiṁ nu tāta udikkhasī"ti- 1-
ādīni vadantā parideviṁsu. tattha dhananti puttadhanaṁ.
jūjako dārake tathā paridevanteyeva pothentova gahetvā pakkāmi. mahāsattassa
dārakānaṁ karuṇaṁ paridevitena tassa ca brāhmaṇassa akāruññabhāvena balavasoko
uppajji, vippaṭisāro ca udapādi. so taṅkhaṇaññeva bodhisattānaṁ paveṇiṁ anussari.
"sabbeva hi bodhisattā pañca mahāpariccāge pariccajitvā buddhā bhavissanti, ahampi
tesaṁ abbhantaro, puttadānañca mahāpariccāgānaṁ aññataraṁ, tasmā vessantara dānaṁ
datvā pacchānutāpo na te anucchaviko"ti attānaṁ paribhāsetvā "dinnakālato
paṭṭhāya mama te na kiñci hontī"ti attānaṁ upatthambhetvā daḷhasamādānaṁ adhiṭṭhāya
paṇṇasāladvāre pāsāṇaphalake kañcanapaṭimā viya nisīdi.
atha maddidevī araññato phalāphalaṁ gahetvā nivattantī "mā mahāsattassa
dānantarāyo hotū"ti vāḷamigarūpadharāhi devatāhi uparuddhamaggā tesu apagatesu cirena
assamaṁ patvā "ajja me dussupinaṁ diṭṭhaṁ, dunnimittāni ca uppannāni, kiṁ nu
kho bhavissatī"ti cintentī assamaṁ pavisitvā puttake apassantī bodhisattassa
santikaṁ gantvā "deva na kho amhākaṁ puttake passāmi, kuhiṁ te gatā"ti āha. so
tuṇhī ahosi. sā puttake upadhārentī tahiṁ tahiṁ upadhāvitvā gavesantī adisvā
punapi gantvā pucchi. bodhisatto "kakkhaḷakathāya naṁ puttasokaṁ jahāpessāmī"ti
cintetvā:-
"nūna maddī varārohā rājaputtī yasassinī
pāto gatāsi uñchāya kimidaṁ sāyamāgatā"ti 2-

footnote: 1 khu.jā. 28/2130-31/354 2 khu.jā. 28/2225/363

page number: 113

vatvā tāya cirāyanakāraṇe kathite punapi dārake sandhāya na kiñci āha. sā
puttasokena te upadhārentī punapi vātavegena vanāni vicari, tāya ekarattiyaṁ
vicaritaṭṭhānaṁ pariggaṇhantaṁ paṇṇarasayojanamattaṁ ahosi. atha vibhātāya rattiyā
mahāsattassa santikaṁ gantvā ṭhitā dārakānaṁ adassanena balavasokābhibhūtā tassa
pādamūle chinnakadalī viya bhūmiyaṁ visaññī hutvā pati. so "matā"ti saññāya kampamāno
uppannabalavasokopi satiṁ paccupaṭṭhapetvā "jānissāmi tāva jīvati, na jīvatī"ti
sattamāse kāyasaṁsaggaṁ anāpannapubbopi aññassa abhāvena tassā sīsaṁ ukkhipitvā
ūrūsu ṭhapetvā udakena paripphositvā urañca mukhañca hadayañca parimajji. maddīpi kho
thokaṁ vītināmetvā satiṁ paṭilabhitvā hirottappaṁ paccupaṭṭhapetvā "deva dārakā te
kuhiṁ gatā"ti pucchi. so "devi ekassa me brāhmaṇassa maṁ yācitvā āgatassa
dāsatthāya dinnā"ti vatvā tāya "kasmā deva putte brāhmaṇassa datvā mama sabbarattiṁ
paridevitvā vicarantiyā nācikkhī"ti vutte "paṭhamameva vutte tava cittadukkhaṁ bahuṁ
bhavissati, idāni pana sarīradukkhena tanukaṁ bhavissatī"ti vatvā:-
"maṁ passa maddi mā putte mā bāḷhaṁ paridevasi
lacchāma putte jīvantā arogā ca bhavāmase"ti 1-
so samassāsetvā puna:-
"putte pasuñca dhaññañca yañca aññaṁ ghare dhanaṁ
dajjā sappuriso dānaṁ disvā yācakamāgataṁ 2-
anumodāhi me maddi puttake dānamuttaman"ti 3-
vatvā attano puttadānaṁ taṁ anumodāpesi.

footnote: 1 khu.jā. 28/2260/367 2 pāḷi. yācakamāgate 3 khu.jā. 28/2261/367

page number: 114

sāpi:-
"anumodāmi te deva puttake dānamuttamaṁ
datvā cittaṁ pasādehi bhiyyo dānaṁ dado bhavā"ti 1-
vatvā anumodi.
evaṁ tesu aññamaññaṁ sammodanīyaṁ kathaṁ kathentesu sakko cintesi "mahāpuriso
hiyyo jūjakassa paṭhaviṁ unnādetvā dārake adāsi. idāni naṁ koci hīnapuriso
upasaṅkamitvā maddideviṁ yācitvā gahetvā gaccheyya, tato rājā nippaccayo bhaveyya,
handāhaṁ brāhmaṇavaṇṇena naṁ upasaṅkamitvā maddiṁ yācitvā pāramikūṭaṁ gāhāpetvā
kassaci avissajjiyaṁ katvā puna naṁ tasseva datvā āgamissāmī"ti. so
sūriyuggamanavelāyaṁ brāhmaṇavaṇṇena tassa santikaṁ agamāsi. taṁ disvā mahāpuriso
"atithi no āgato"ti pītisomanassajāto tena saddhiṁ madhurapaṭisanthāraṁ katvā "brāhmaṇa
kenatthena idhāgatosī"ti pucchi. atha naṁ sakko maddideviṁ yāci. tena vuttaṁ:-
[115] "punadeva sakko oruyha hutvā brāhmaṇasannibho
ayāci maṁ maddideviṁ sīlavantiṁ patibbatan"ti.
#[115] tattha punadevāti dārake dinnadivasato pacchā eva. tadanantaramevāti
attho. oruyhāti devalokato otaritvā. brāhmaṇasannibhoti brāhmaṇasamānavaṇṇo.
atha mahāsatto "hiyyo me dvepi dārakā brāhmaṇassa dinnā, ahampi
araññe ekakova, kathaṁ te maddiṁ sīlavantiṁ patibbataṁ dassāmī"ti avatvāva pasāritahatthe
anaggharatanaṁ ṭhapento asajjitvā abajjhitvā anolīnamānaso "ajja me dānapāramī matthakaṁ
pāpuṇissatī"ti haṭṭhatuṭṭho giriṁ unnādento viya:-
"dadāmi na vikampāmi yaṁ maṁ yācasi brāhmaṇa
santaṁ nappaṭigūhāmi dāne me ramatī mano"ti 2-

footnote: 1 khu.jā. 28/2261/367 2 khu.jā. 28/2278/369

page number: 115

vatvā sīghameva kamaṇḍalunā udakaṁ āharitvā brāhmaṇassa hatthe udakaṁ pātetvā
bhariyaṁ adāsi. tena vuttaṁ:-
[116] "maddiṁ hatthe gahetvāna udakañjali pūriya
pasannamanasaṅkappo tassa maddiṁ adāsahan"ti.
#[116] tattha udakañjalīti udakaṁ añjaliṁ, "udakan"ti ca karaṇatthe paccattavacanaṁ,
udakena tassa brāhmaṇassa añjaliṁ pasāritahatthatalaṁ pūretvāti attho.
pasannamanasaṅkappoti "addhā iminā dārapariccāgena 1- dānapāramiṁ matthakaṁ pāpetvā
sammāsambodhiṁ adhigamissāmī"ti uppannasaddhāpasādena pasannacittasaṅkappo.
taṅkhaṇaññeva heṭṭhā vuttappakārāni sabbapāṭihāriyāni pāturahesuṁ. "idānissa na dūre
sammāsambodhī"ti devagaṇā brahmagaṇā ativiya pītisomanassajātā ahesuṁ. tena vuttaṁ:-
[117] "maddiyā dīyamānāya gagaṇe devā pamoditā
tadāpi paṭhavī kampi sineruvanavaṭaṁsakā"ti.
tathā pana dīyamānāya maddideviyā ruṇṇaṁ vā dummukhaṁ vā bhākuṭimattaṁ vā
nāhosi, evañcassā ahosi "yaṁ devo icchati, taṁ karotū"ti.
"komārī yassāhaṁ bhariyā sāmiko mama issaro
yassicche tassa maṁ dajjā vikkiṇeyya haneyya vā"ti 2-
āha.
mahāpurisopi "ambho brāhmaṇa maddito me sataguṇena sahassaguṇena
satasahassaguṇena sabbaññutaññāṇameva piyataraṁ, idaṁ me dānaṁ sabbaññutaññāṇappaṭivedhassa
paccayo hotū"ti vatvā dānaṁ adāsi. tena vuttaṁ:-

footnote: 1 chaßēéa. pariccāgena 2 khu.jā. 28/2282/369

page number: 116

[118] "jāliṁ kaṇhājinaṁ dhītaṁ maddideviṁ patibbataṁ
cajamāno na cintesiṁ bodhiyāyeva kāraṇā.
[119] na me dessā ubho puttā maddidevī na dessiyā
sabbaññutaṁ piyaṁ mayhaṁ tasmā piye adāsahan"ti.
#[118] tattha cajamāno na cintesinti pariccajanto santāpavasena na cintesiṁ,
vissaṭṭho hutvā pariccajinti attho.
etthāha:- kasmā panāyaṁ mahāpuriso attano puttadāre jātisampanne khattiye
parassa dāsabhāvena pariccaji, na hi yesaṁ kesañcipi bhujissānaṁ abhujissabhāvakaraṇaṁ
sādhudhammoti? vuccate:- anudhammabhāvato. ayaṁ hi buddhakārake dhamme anugatadhammatā,
yadidaṁ sabbassa attaniyassa mamanti pariggahitavatthuno anavasesapariccāgo, na hi
deyyadhammapaṭiggāhakavikapparahitaṁ dānapāramiṁ paripūretuṁ ussukkamāpannānaṁ
bodhisattānaṁ mamanti pariggahitavatthuṁ yācantassa yācakassa na pariccajituṁ yuttaṁ,
porāṇopi cāyamanudhammo. sabbesaṁ hi bodhisattānaṁ ayaṁ āciṇṇasamāciṇṇadhammo kulavaṁso
kulappaveṇī, yadidaṁ sabbassa pariccāgo, tattha ca visesato piyataravatthupariccāgo,
na hi keci bodhisattā vaṁsānugataṁ rajjissariyādidhanapariccāgaṁ attano
sīsanayanādiaṅgapariccāgaṁ piyajīvitapariccāgaṁ kulavaṁsapatiṭṭhāpakapiyaputtapariccāgaṁ
manāpacārinīpiyabhariyāpariccāganti ime pañca mahāpariccāge pariccajitvā buddhā nāma
bhūtapubbā atthi, tathā hi sumaṅgale bhagavati bodhisattabhūte bodhipariyesanaṁ caramāne
purimattabhāvato 1- tatiye attabhāve saputtadāre ekasmiṁ pabbate vasante kharadāṭhiko nāma
yakkho mahāpurisassa dānajjhāsayataṁ sutvā brāhmaṇavaṇṇena upasaṅkamitvā mahāsattaṁ
dve dārake yāci.
mahāsatto "dadāmi brāhmaṇassa puttake"ti haṭṭhapahaṭṭho udakapariyantaṁ paṭhaviṁ
kampento dvepi dārake adāsi. yakkho caṅkamanakoṭiyaṁ ālambanaphalakaṁ nissāya ṭhito

footnote: 1 chaßēéa. caramāne ca carimattabhāvato

page number: 117

mahāsattassa passantasseva muḷālakalāpaṁ viya dve dārake khādi. aggijālaṁ viya
lohitadhāraṁ uggiramānaṁ 1- yakkhassa mukhaṁ olokentassa mahāpurisassa "vañcesi vata maṁ
yakkho"ti uppajjanakacittuppādassa okāsaṁ adentassa upāyakosallassa subhāvitattā
atītadhammānaṁ appaṭisandhisabhāvato aniccādivasena saṅkhārānaṁ suparimadditabhāvato ca evaṁ
itaraṭṭhitikena pabhaṅgunā asārena saṅkhārakalāpena "pūritā vata me dānapāramī, mahantaṁ
vata me atthaṁ sādhetvā idaṁ adhigatan"ti somanassameva uppajji. so idaṁ
anaññasādhāraṇaṁ tasmiṁ khaṇe attano cittācāraṁ ñatvā "imassa nissandena anāgate
imināva nīhārena sarīrato rasmiyo nikkhamantū"ti patthanaṁ akāsi. tassa taṁ patthanaṁ
nissāya buddhabhūtassa sarīrappabhā niccameva dasasahassilokadhātuṁ pharitvā aṭṭhāsi. 2-
evamaññepi bodhisattā attano piyataraṁ puttadāraṁ pariccajitvā sabbaññutaññāṇaṁ
paṭivijjhiṁsu.
api ca yathā nāma koci puriso kassaci santike gāmaṁ vā janapadaṁ vā keṇiyā
gahetvā kammaṁ karonto attano antevāsikānaṁ vā pamādena pūtibhūtaṁ 3- dhanaṁ dhāreyya,
tamenaṁ so gāhāpetvā bandhanāgāraṁ paveseyya. tassa evamassa "ahaṁ kho imassa
rañño kammaṁ karonto ettakaṁ nāma dhanaṁ dhāremi, tenāhaṁ raññā bandhanāgāre
pavesito, sacāhaṁ idheva homi, attānañca khīyeyya, puttadārakammakaraporisā ca me
jīvikāpagatā mahantaṁ anayabyasanaṁ āpajjeyyuṁ, yannūnāhaṁ rañño ārocetvā attano
puttaṁ vā kaniṭṭhabhātaraṁ vā idha ṭhapetvā nikkhameyyaṁ, evāhaṁ ito bandhanato mutto
na cirasseva yathāmittaṁ yathāsandiṭṭhaṁ dhanaṁ saṁharitvā rañño datvā tampi bandhanato
mocemi, appamattova hutvā uṭṭhānabalena attano sampattiṁ paṭipākatikaṁ karissāmī"ti.
so tathā kareyya. evaṁ sampadamidaṁ daṭṭhabbaṁ.
tatridaṁ opammasaṁsandanaṁ:- rājā viya kammaṁ, bandhanāgāro viya saṁsāro, raññā
bandhanāgāre ṭhapitapuriso viya kammavasena saṁsāracārake ṭhito mahāpuriso, tassa

footnote: 1 ma. uggiriyamānaṁ 2 abhi.a. 1/62-3 3 ma. patissutaṁ

page number: 118

bandhanāgāre ṭhitapurisassa tattha puttassa vā bhātuno vā parādhīnabhāvakaraṇena tesaṁ
attano ca dukkhappamocanaṁ viya mahāpurisassa attano puttādike paresaṁ datvā
sabbaññutaññāṇappaṭilābhena sabbasattānaṁ vaṭṭadukkhappamocanaṁ, tassa vigatadukkhassa
tehi saddhiṁ yathādhippetasampattiyaṁ patiṭṭhānaṁ viya mahāpurisassa arahattamaggena
apagatavaṭṭadukkhassa buddhabhāvena dasabalādisabbaññutaññāṇasampattisamannāgamo attano
vacanakārakānaṁ vijjattayādisampattisamannāgamo cāti evaṁ anavajjasabhāvo eva
mahāpurisānaṁ puttadārapariccāgo. eteneva nayena nesaṁ aṅgajīvitapariccāge yā
codanā, sāpi visodhitāti veditabbāti.
evaṁ pana mahāsattena maddideviyā dinnāya sakko acchariyabbhutacittajāto
hutvā:-
"sabbe jitā te paccūhā ye dibbā ye ca mānusā
nindāditā te paṭhavī saddo te tidivaṁ gato. 1-
duddadaṁ dadamānānaṁ dukkaraṁ kammaṁ kubbataṁ
asanto nānukubbanti sataṁ dhammo durannayo.
tasmā satañca asataṁ nānā hoti ito gati
asanto nirayaṁ yanti santo saggaparāyanā"ti- 2-
ādinā nayena mahāpurisassa dānānumodanavasena thutiṁ akāsi.
tattha paccūhāti paccatthikā. dibbāti dibbayasapaṭibāhakā. mānusāti
manussayasapaṭibāhakā. ke pana teti? macchariyadhammā, te sabbe puttadāraṁ dentena
mahāsattena jitāti dasseti. duddadanti puttadārādiduddadaṁ dadamānānaṁ tameva dukkaraṁ
kubbataṁ tumhādisānaṁ kammaṁ aññe sāvakapaccekabodhisattā 3- nānukubbanti, pageva
asanto

footnote: 1 khu.jā. 28/2283-4/369 2 khu.jā. 28/2286-7/370 3 sī.,ma. abodhisattā

page number: 119

maccharino. tasmā sataṁ dhammo durannayo sādhūnaṁ mahābodhisattānaṁ paṭipattidhammo
aññehi duranugamo.
evaṁ sakko mahāpurisassa anumodanavasena thutiṁ katvā maddideviṁ niyyātento:-
"dadāmi bhoto bhariyaṁ maddiṁ sabbaṅgasobhanaṁ 1-
tvañceva maddiyā channo maddī ca patino tavāti 2-
vatvā taṁ maddiṁ paṭidatvā dibbattabhāvena jalanto taruṇasūriyo viya ākāse ṭhatvā
attānaṁ ācikkhanto:-
"sakkohamasmi devindo āgatosmi tavantike
varaṁ varassu rājisi vare aṭṭha dadāmi te"ti 3-
vatvā varehi nimantesi. mahāsattopi "pitā maṁ punadeva rajje patiṭṭhāpetu,
vajjhappattaṁ vadhato moceyyaṁ, sabbasattānaṁ avassayo bhaveyyaṁ, paradāraṁ na gaccheyyaṁ,
itthīnaṁ vasaṁ na gaccheyyaṁ, putto me dīghāyuko siyā, 4- annapānādideyyadhammo
bahuko siyā, tañca aparikkhayaṁ pasannacitto dadeyyaṁ, evaṁ mahādānāni pavattetvā
devalokaṁ gantvā tato idhāgato sabbaññutaṁ pāpuṇeyyan"ti ime aṭṭhavare yāci. sakko
"na cirasseva pitā sañjayamahārājā idheva āgantvā taṁ gahetvā rajje patiṭṭhāpessati,
itaro ca sabbo te manoratho matthakaṁ pāpuṇissati, mā cintayi, appamatto hohī"ti
ovādaṁ datvā 5- sakaṭṭhānameva gato. bodhisatto ca maddidevī ca sammodamānā
sakkadattiye assame vasiṁsu.
jūjakepi kumāre gahetvā gacchante devatā ārakkhaṁ akaṁsu. divase divase ekā
devadhītā rattibhāge āgantvā maddivaṇṇena kumāre paṭijaggi. so devatāviggahito
hutvā "kaliṅgaraṭṭhaṁ gamissāmī"ti aḍḍhamāsena jetuttaranagarameva sampāpuṇi. rājā

footnote: 1 sī.,ma. sabbaṅgasobhiniṁ 2 khu.jā. 28/2289/370 3 khu.jā. 28/2292/370
footnote: 4 ma. pattā maddī ca dīghāyukā siyā 5 chaßēéa. ovaditvā

page number: 120

vinicchaye nisinno brāhmaṇena saddhiṁ dārake rājaṅgaṇena gacchante disvā
sañjānitvā brāhmaṇena saddhiṁ te pakkosāpetvā taṁ pavattiṁ sutvā bodhisattena
kathitaniyāmeneva dhanaṁ datvā kumāre kiṇitvā nhāpetvā bhojetvā
sabbālaṅkārapaṭimaṇḍite katvā rājā dārakaṁ phussatidevī dārikaṁ ucchaṅge katvā
bodhisattassa rājaputtiyā ca pavattiṁ suṇiṁsu.
taṁ sutvā rājā "bhūnahaccaṁ vata mayā katan"ti saṁviggamānaso tāvadeva
dvādasākkhobhinīparimāṇaṁ senaṁ sannayhitvā vaṅkapabbatābhimukho pāyāsi saddhiṁ
phussatideviyā ceva dārakehi ca. anukkamena gantvā puttena ca suṇisāya ca samāgacchi.
vessantaro piyaputte disvā sokaṁ sandhāretuṁ asakkonto visaññī hutvā tattheva
pati, tathā maddī mātāpitaro sahajātā saṭṭhisahassā amaccā. taṁ kāruññaṁ passantesu
ekopi sakabhāvena sandhāretuṁ nāsakkhi, sakalaṁ assamapadaṁ yugandharavātapamadditaṁ
viya 1- sālavanaṁ ahosi. sakko devarājā tesaṁ visaññibhāvavinodanatthaṁ pokkharavassaṁ
vassāpesi, temetukāmā tementi, pokkhare patitavassaṁ viya vinivattetvā 2- udakaṁ
gacchati. sabbe saññaṁ paṭilabhiṁsu. tadāpi paṭhavikampādayo heṭṭhā vuttappakārā acchariyā
pāturahesuṁ. tena vuttaṁ:-
[120] "punāparaṁ brahāraññe mātāpitusamāgame
karuṇaṁ paridevante sallapante sukhaṁ dukhaṁ.
[121] hirottappena garunā ubhinnaṁ upasaṅkami
tadāpi paṭhavī kampi sirenuvanavaṭaṁsakā"ti.
#[120] tattha karuṇaṁ paridevanteti mātāpitaro ādiṁ katvā sabbasmiṁ āgatajane
karuṇaṁ paridevamāne. sallapante sukhaṁ dukhanti sukhadukkhaṁ pucchitvā paṭisanthāravasena

footnote: 1 sī. yugantavātapahatapamadditaṁ viya 2 chaßēéa. vinivattitvā

page number: 121

ālāpasallāpaṁ karonte. hirottappena garunā ubhinnanti ime 1- sivīnaṁ vacanaṁ
gahetvā adūsakaṁ dhamme ṭhitaṁ maṁ pabbājayiṁsūti cittappakopaṁ akatvā ubhosu etesu
mātāpitūsu dhammagāravasamussitena hirottappeneva yathārūpe upasaṅkami. tena me
dhammatejena tadāpi paṭhavī kampi.
atha sañjayamahārājā bodhisattaṁ khamāpetvā rajjaṁ paṭicchāpetvā taṅkhaṇaññeva
kesamassukammādīni kārāpetvā nhāpetvā sabbābharaṇavibhūsitaṁ devarājānamiva
virocamānaṁ saha maddideviyā rajje abhisiñcitvā tāvadeva ca tato vuṭṭhāya 2-
dvādasākkhobhinīparimāṇāya caturaṅginiyā senāya ca puttaṁ parivāretvā 3- vaṅkapabbatato
yāva jetuttaranagarā saṭṭhiyojanamaggaṁ alaṅkārāpetvā dvīhi māsehi sukheneva nagaraṁ
pavesesi. mahājano uḷāraṁ pītisomanassaṁ paṭisaṁvedesi. celukkhepādayo pavattiṁsu. nagare
ca nandibheriṁ carāpesuṁ. antamaso viḷāre upādāya sabbesaṁ bandhane ṭhitānaṁ bandhanamokkho
ahosi. so nagaraṁ paviṭṭhadivaseyeva paccūsakāle cintesi "sve vibhātāya rattiyā
mamāgatabhāvaṁ sutvā yācakā āgamissanti, tesāhaṁ kiṁ dassāmī"ti. tasmiṁ khaṇe sakkassa
āsanaṁ uṇhākāraṁ dassesi. so āvajjento taṁ kāraṇaṁ ñatvā tāvadeva rājanivesanassa
purimavatthuṁ pacchimavatthuñca kaṭippamāṇaṁ pūrento ghanamegho viya sattaratanavassaṁ
vassāpesi. sakalanagare jaṇṇuppamāṇaṁ vassāpesīti. tena vuttaṁ:-
[122] "punāparaṁ brahāraññā nikkhamitvā sañātibhi
pavisāmi puraṁ rammaṁ jetuttaraṁ puruttamaṁ.
[123] ratanāni satta vassiṁsu mahāmegho pavassatha
tadāpi paṭhavī kampi sineruvanavaṭaṁsakā.
[124] acetanāyaṁ paṭhavī aviññāya sukhaṁ dukhaṁ
sāpi dānabalā mayhaṁ sattakkhattuṁ pakampathā"ti.

footnote: 1 ma. imesaṁ 2 chaßēéa. paṭṭhāya 3 chaßēéa. parivārayitvā

page number: 122

#[124] evaṁ sattaratanavasse vuṭṭhe punadivase mahāsatto "yesaṁ kulānaṁ
purimapacchimavatthūsu vuṭṭhadhanaṁ, 1- tesaññeva hotū"ti dāpetvā avasesaṁ āharāpetvā
attano gehavatthusmiṁ dhanena saddhiṁ koṭṭhāgāresu okirāpetvā mahādānaṁ pavattesi.
acetanāyaṁ paṭhavīti cetanārahitā ayaṁ mahābhūtā paṭhavī, devatā pana cetanāsahitā.
aviññāya sukhaṁ dukhanti acetanattā eva sukhaṁ dukkhaṁ ajānitvā. satipi
sukhadukkhappaccayasaṁyoge taṁ nānubhavantī sāpi dānabalā mayhanti evaṁ bhūtāpi sā
mahāpaṭhavī mama dānapuññānubhāvahetu. sattakkhattuṁ pakampathāti aṭṭhavassikakāle
hadayamaṁsādīnipi yācakānaṁ dadeyyanti dānajjhāsayuppāde maṅgalahatthidāne pabbājanakāle
pavattitamahādāne puttadāne bhariyādāne vaṅkapabbate ñātisamāgame nagaraṁ paviṭṭhadivase
ratanavassakāleti imesu ṭhānesu sattavāraṁ akampittha. evaṁ ekasmiṁyeva attabhāve
sattakkhattuṁ mahāpaṭhavikampanādiacchariyapātubhāvahetubhūtāni yāvatāyukaṁ mahādānāni
pavattetvā mahāsatto āyupariyosāne tusitapure uppajji. tenāha bhagavā:-
"tato vessantaro rājā dānaṁ datvāna khattiyo
kāyassa bhedā sappañño saggaṁ so upapajjathā"ti. 2-
tadā jūjako devadatto ahosi, amittatāpanā ciñcamāṇavikā, cetaputto channo,
accutatāpaso sāriputto, sakko anuruddho, maddī rāhulamātā, jālikumāro rāhulo,
kaṇhājinā uppalavaṇṇā, mātāpitaro mahārājakulāni, sesaparisā buddhaparisā,
vessantaro rājā lokanātho.
idhāpi heṭṭhā vuttanayeneva yathārahaṁ sesapāramiyo niddhāretabbā. tathā mahāsatte
kucchigate mātu devasikaṁ chasatasahassāni vissajjetvā dānaṁ dātukāmatādohaḷo,
tathā diyyamānepi dhanassa parikkhayābhāvo, jātakkhaṇe eva hatthaṁ pasāretvā "dānaṁ
dassāmi, atthi kiñcī"ti vācānicchāraṇaṁ, catupañcavassikakāle attano alaṅkārassa

footnote: 1 sī. vuṭṭhitadhanaṁ 2 khu.jā. 28/2440/385

page number: 123

dhātīnaṁ hatthagatassa puna aggahetukāmatā, aṭṭhavassikakāle hadayamaṁsādikassa
attano sarīrāvayavassa dātukāmatāti evamādikā sattakkhattuṁ
mahāpaṭhavikampanādianekacchariyapātubhāvahetubhūtā idha mahāpurisassa guṇānubhāvā
vibhāvetabbā. tenetaṁ vuccati:-
"evaṁ acchariyā hete abbhutā ca mahesino .pe.
tesu cittappasādopi dukkhato parimocaye
pagevānukiriyā tesaṁ dhammassa anudhammato"ti.
vessantaracariyāvaṇṇanā niṭṭhitā.
----------------
10. sasapaṇḍitacariyāvaṇṇanā
[125] punāparaṁ yadā homi sasako pavanacāriko
tiṇapaṇṇasākaphalabhakkho paraheṭhanavivajjito.
[126] makkaṭo ca siṅgālo ca suttapoto cahaṁ tadā
vasāma ekasamaggā sāyaṁ pāto ca dissare.
[127] ahante anusāsāmi kiriye kalyāṇapāpake
pāpāni parivajjetha kalyāṇe abhinivissathāti. 1-
#[125-6] dasame yadā homi, sasakoti ahaṁ sāriputta bodhipariyesanaṁ caramāno
yadā sasapaṇḍito homi. bodhisattā hi kammavasippattāpi tādisānaṁ tiracchānānaṁ
anuggahaṇatthaṁ tiracchānayoniyaṁ nibbattanti. pavanacārikoti mahāvanacārī. dabbāditiṇāni
rukkhagacchesu paṇṇāni yaṁ kiñci sākaṁ rukkhato patitaphalāni ca bhakkho etassāti
tiṇapaṇṇasākaphalabhakkho.

footnote: 1 khu.cariyā. 33/125-27/597

page number: 124

paraheṭhanavivajjitoti parapīḷāvirahito. suttapoto cāti uddapoto ca.
ahaṁ tadāti yadā ahaṁ sasako homi, tadā ete makkaṭādayo tayo sahāye ovadāmi.
#[127] kiriye kalyāṇapāpaketi kusale ceva akusale ca kamme. pāpānīti
anusāsanākāradassanaṁ. tattha pāpāni parivajjethāti pāṇātipāto .pe. micchādiṭṭhīti
imāni pāpāni parivajjetha. kalyāṇe abhinivissathāti dānaṁ sīlaṁ .pe.
diṭṭhujukammanti idaṁ kalyāṇaṁ, imasmiṁ kalyāṇe attano kāyavācācittāni
abhimukhabhāvena nivissatha, imaṁ kalyāṇapaṭipattiṁ paṭipajjathāti attho.
evaṁ mahāsatto tiracchānayoniyaṁ nibbattopi ñāṇasampannatāya kalyāṇamitto
hutvā tesaṁ tiṇṇaṁ janānaṁ kālena kālaṁ upagatānaṁ ovādavasena dhammaṁ desesi. te
tassa ovādaṁ sampaṭicchitvā attano vasanaṭṭhānaṁ pavisitvā vasanti. evaṁ kāle
gacchante bodhisatto ākāsaṁ oloketvā candapāripūriṁ disvā "uposathakammaṁ karothā"ti
ovadi. tenāha:-
[128] "uposathamhi divase candaṁ disvā na pūritaṁ
etesaṁ tattha ācikkhiṁ divaso ajjuposatho.
[129] dānāni paṭiyādetha dakkhiṇeyyassa dātave
datvā dānaṁ dakkhiṇeyye upavassathuposathan"ti.
#[128-9] tattha candaṁ disvā na pūritanti juṇhapakkhacātuddasiyaṁ īsakaṁ
aparipuṇṇabhāvena candaṁ na pūritaṁ disvā tato vibhātāya rattiyā aruṇuggamanavelāyameva
uposathamhi divase paṇṇarase etesaṁ makkaṭādīnaṁ mayhaṁ sahāyānaṁ divaso ajjuposatho,
tasmā "dānāni paṭiyādethā"tiādinā tattha uposathadivase paṭipattividhānaṁ ācikkhinti
yojetabbaṁ. tattha dānānīti deyyadhamme. paṭiyādethāti yathāsatti yathābalaṁ sajjetha.

page number: 125

dātaveti dātuṁ. upavassathāti uposathakammaṁ karotha, uposathasīlāni rakkhatha, sīle patiṭṭhāya
dinnadānaṁ mahapphalaṁ hoti, tasmā yācake sampatte tumhehi khāditabbāhārato datvā
khādeyyāthāti dasseti.
te "sādhū"ti bodhisattassa ovādaṁ sirasā sampaṭicchitvā uposathaṅgāni
adhiṭṭhahiṁsu. tesu uddapoto pātova "gocaraṁ pariyesissāmī"ti nadītīraṁ gato. atheko
bāḷisiko satta rohitamacche uddharitvā valliyā āvuṇitvā nadītīre vālukāya
paṭicchādetvā macche gaṇhanto nadiyā adhosotaṁ bhassi. uddo macchagandhaṁ ghāyitvā
vālikaṁ viyūhitvā macche disvā nīharitvā "atthi nu kho etesaṁ sāmiko"ti
tikkhattuṁ ghositvā sāmikaṁ apassanto valliyaṁ ḍaṁsitvā attano vasanagumbe ṭhapetvā
"velāyameva khādissāmī"ti attano sīlaṁ āvajjento nipajji. siṅgālopi gocaraṁ
pariyesanto ekassa khettagopakassa kuṭiyaṁ dve maṁsasūlāni ekaṁ godhaṁ ekañca dadhivārakaṁ
disvā "atthi nu kho etesaṁ sāmiko"ti tikkhattuṁ ghosetvā sāmikaṁ adisvā
dadhivārakassa uggahaṇarajjukaṁ gīvāyaṁ pavesetvā maṁsasūle ca godhañca mukhena ḍaṁsitvā
attano vasanagumbe ṭhapetvā "velāyameva khādissāmī"ti attano sīlaṁ āvajjento
nipajji. makkaṭopi vanasaṇḍaṁ pavisitvā ambapiṇḍaṁ āharitvā attano vasanagumbe
ṭhapetvā "velāyameva khādissāmī"ti attano sīlaṁ āvajjento nipajji. tiṇṇampi
"aho idha nūna yācako āgaccheyyā"ti cittaṁ uppajji. tena vuttaṁ:-
[130] "te me sādhūti vatvāna yathāsatti yathābalaṁ
dānāni paṭiyādetvā dakkhiṇeyyaṁ gavesisun"ti.
bodhisatto pana "velāyameva nikkhamitvā dabbāditiṇāni khādissāmī"ti attano
vasanagumbeyeva nisinno cintesi "mama santikaṁ āgatānaṁ yācakānaṁ tiṇāni khādituṁ na

page number: 126

sakkā, tilataṇḍulādayopi mayhaṁ natthi, sace me santikaṁ yācako āgamissati, ahaṁ
tiṇena yāpemi, attano sarīramaṁsaṁ dassāmī"ti. tenāha bhagavā:-
[131] "ahaṁ nisajja cintesiṁ dānaṁ dakkhiṇanucchavaṁ
yadihaṁ labhe dakkhiṇeyyaṁ kiṁ me dānaṁ bhavissati.
[132] na me atthi tilā muggā māsā vā taṇḍulā ghataṁ
ahaṁ tiṇena yāpemi na sakkā tiṇa dātave.
[133] yadi koci eti dakkhiṇeyyo bhikkhāya mama santike
dajjāhaṁ sakamattānaṁ na so tuccho gamissatī"ti.
#[131-3] tattha dānaṁ dakkhiṇanucchavanti dakkhiṇābhāvena anucchavikaṁ dānaṁ
dakkhiṇeyyassa dātabbaṁ deyyadhammaṁ cintesiṁ. yadihaṁ labheti yadi ahaṁ kiñci
dakkhiṇeyyaṁ ajja labheyyaṁ. kiṁ me dānaṁ bhavissatīti kiṁ mama dātabbaṁ bhavissati. na
sakkā tiṇa dātaveti yadi dakkhiṇeyyassa dātuṁ tilamuggādikaṁ mayhaṁ natthi, yaṁ pana mama
āhārabhūtaṁ, taṁ na sakkā tiṇaṁ dakkhiṇeyyassa dātuṁ. dajjāhaṁ sakamattānanti kiṁ vā
mayhaṁ etāya deyyadhammacintāya, nanu idameva mayhaṁ anavajjaṁ aparādhīnatāya sulabhaṁ
paresañca paribhogārahaṁ sarīraṁ sace koci dakkhiṇeyyo mama santikaṁ āgacchati, tayidaṁ
sakamattānaṁ tassa dajjāmahaṁ. evaṁ sante na so tuccho mama santikaṁ āgato arittahattho
hutvā gamissatīti.
evaṁ mahāpurisassa yathābhūtasabhāvaṁ parivitakkentassa parivitakkānubhāvena sakkassa
paṇḍukambalasilāsanaṁ uṇhākāraṁ dassesi. so āvajjento imaṁ kāraṇaṁ disvā "sasarājaṁ
vīmaṁsissāmī"ti paṭhamaṁ uddassa vasanaṭṭhānaṁ gantvā brāhmaṇavesena aṭṭhāsi. tena
"kimatthaṁ brāhmaṇa ṭhitosī"ti ca vutte sace kiñci āhāraṁ labheyyaṁ, uposathiko
hutvā samaṇadhammaṁ kareyyanti. so "sādhūti te āhāraṁ dassāmī"ti āha. tena vuttaṁ:-

page number: 127

"satta me rohitā macchā udakā thalamubbhatā
idaṁ brāhmaṇa me atthi etaṁ bhutvā vane vasā"ti. 1-
brāhmaṇo "pageva tāva hotu, pacchā jānissāmī"ti tatheva siṅgālassa makkaṭassa
ca santikaṁ gantvā tehipi attano vijjamānehi deyyadhammehi nimantito "pageva tāva
hotu, pacchā jānissāmī"ti āha. tena vuttaṁ:-
"dussa me khettapālassa rattibhattaṁ apābhataṁ
maṁsasūlā ca dve godhā ekañca dadhivārakaṁ 2-
idaṁ brāhmaṇa me atthi etaṁ bhutvā vane vasā"ti. 3-
"ambapakkaṁ dakaṁ sītaṁ sītacchāyaṁ manoramaṁ 4-
idaṁ brāhmaṇa me atthi etaṁ bhutvā vane vasā"ti. 3-
tattha dussāti amussa. rattibhattaṁ apābhatanti rattibhojanato apanītaṁ. maṁsasūlā ca
dve godhāti aṅgārapakkāni dve maṁsasūlāni ekā ca godhā. dadhivārakanti dadhivārako.
[134] atha brāhmaṇo sasapaṇḍitassa santikaṁ gato. tenāpi "kimatthaṁ āgatosī"ti
vutte tathevāha. tena vuttaṁ:-
#[134] mama saṅkappamaññāya sakko brāhmaṇavaṇṇinā
āsayaṁ me upagacchi dānaṁ vīmaṁsanāya me.
[135] tamahaṁ disvā santuṭṭho idaṁ vacanamabraviṁ
sādhu khosi anuppatto ghāsahetu mamantike.
[136] adinnapubbaṁ dānavaraṁ ajja dassāmi te ahaṁ
tuvaṁ sīlaguṇūpeto ayuttaṁ te paraheṭhanaṁ.

footnote: 1 khu.jā. 27/61/104 2 sī.,ma. dadhithālakaṁ 3 khu.jā. 27/62-3/104
footnote: 4 chaßēéa. sītacchāyā manoramā

page number: 128

[137] ehi aggiṁ padīpehi nānākaṭṭhe samānaya
ahaṁ pacissamattānaṁ pakkaṁ tvaṁ bhakkhayissasi.
[138] sādhūti so haṭṭhamano nānākaṭṭhe samānayi
mahantaṁ akāsi citakaṁ katvānaṅgāragabbhakaṁ.
[139] aggiṁ tattha padīpesi yathā so khippaṁ mahābhave
phoṭetvā rajagate gatte ekamantaṁ upāvisiṁ.
[140] yadā mahākaṭṭhapuñjo āditto dhamadhamāyati
taduppatitvā papati majjhe jālasikhantare.
[141] yathā sītodakaṁ nāma paviṭṭhaṁ yassa kassaci
sameti darathapariḷāhaṁ assādaṁ deti pīti ca.
[142] tatheva jalitaṁ aggiṁ paviṭṭhassa mamaṁ tadā
sabbaṁ sameti darathaṁ yathā sītodakaṁ viyāti. 1-
tattha mama saṅkappamaññāyāti pubbe vuttappakāraṁ parivitakkaṁ jānitvā.
brāhmaṇavaṇṇināti brāhmaṇarūpavatā attabhāvena. āsayanti vasanagumbaṁ.
#[135-7] santuṭṭhoti samaṁ sabbabhāgeneva tuṭṭho. ghāsahetūti āhārahetu.
adinnapubbanti yehi kehici abodhisattehi adinnapubbaṁ. dānavaranti uttamadānaṁ.
"ajja dassāmi te ahan"ti vatvā tuvaṁ sīlaguṇūpeto, ayuttaṁ te paraheṭhananti taṁ
pāṇātipātato apanetvā idāni tassa paribhogayoggaṁ attānaṁ katvā dātuṁ "ehi
aggiṁ padīpehī"tiādimāha.

footnote: 1 khu.cariyā. 33/137-42/598

page number: 129

tattha ahaṁ pacissamattānanti tayā kate aṅgāragabbhe ahameva patitvā attānaṁ
pacissaṁ. pakkaṁ tvaṁ bhakkhayissasīti tathā pana pakkaṁ tvaṁ khādissasi.
#[138-9] nānākaṭṭhe samānayīti so brāhmaṇavesadhārī sakko nānādārūni
samānento viya ahosi. mahantaṁ akāsi citakaṁ, katvānaṅgāragabbhakanti vītaccikaṁ
vigatadhūmaṁ aṅgārabharitabbhantaraṁ samantato jalamānaṁ mama sarīrassa nimmujjanappahonakaṁ
taṅkhaṇaññeva mahantaṁ cittakaṁ akāsi, sahasā iddhiyā abhinimminīti adhippāyo. tenāha
"aggiṁ tattha padīpesi, yathā so khippaṁ mahābhave"ti.
tattha soti so aggikkhandho sīghaṁ mahanto yathā bhaveyya, tathā padīpesi. phoṭetvā
rajagate gatteti "sace lomantaresu pāṇakā atthi, te mā mariṁsū"ti paṁsugate mama gatte
tikkhattuṁ vidhunitvā. ekamantaṁ upāvisinti na tāva kaṭṭhāni ādittānīti tesaṁ
ādīpanaṁ udikkhanto thokaṁ ekamantaṁ nisīdiṁ.
#[140] yadā mahākaṭṭhapuñjo, āditto dhamadhamāyatīti yadā pana so dārurāsi
samantato āditto āyuvegasamuddhatānaṁ jālasikhānaṁ vasena "dhama dhamā"ti evaṁ karoti.
taduppatitvā papati, majjhe jālasikhantareti tadā tasmiṁ kāle "mama sarīrassa
jhāpanasamattho ayaṁ aṅgārarāsī"ti cintetvā uppatitvā ullaṅghitvā jālasikhānaṁ
abbhantarabhūte tassa aṅgārarāsissa majjhe padumapuñje rājahaṁso viya pamuditacitto
sakalasarīraṁ dānamukhe datvā papati.
#[141-2] paviṭṭhaṁ yassa kassacīti yathā ghammakāle sītalaṁ udakaṁ yena kenaci paviṭṭhaṁ
tassa darathapariḷāhaṁ vūpasameti, assādaṁ pītiñca uppādeti. tatheva jalitaṁ agginti
evaṁ tathā pajjalitaṁ aṅgārarāsi tadā mama paviṭṭhassa usumamattampi nāhosi. aññadatthu
dānapītiyā sabbadarathapariḷāhavūpasamo eva ahosi. cirassaṁ vata me chavicammādiko sabbo
sarīrāvayavo dānamukhe juhitabbataṁ upagato abhipatthito manoratho matthakaṁ pattoti. tena
vuttaṁ:-

page number: 130

[143] "chaviṁ cammaṁ maṁsaṁ nhāruṁ aṭṭhiṁ 1- hadayabandhanaṁ
kevalaṁ sakalaṁ kāyaṁ brāhmaṇassa adāsahan"ti. 2-
#[143] tattha hadayabandhananti dahayamaṁsapesi. taṁ hi hadayavatthuṁ bandhitvā viya ṭhitattā
"hadayabandhanan"ti vuttaṁ. atha vā hadayabandhananti hadayañca bandhanañca, hadayamaṁsañceva taṁ
bandhitvā viya ṭhitayakanamaṁsañcāti attho. kevalaṁ sakalaṁ kāyanti anavasesaṁ sabbaṁ sarīraṁ.
evaṁ tasmiṁ aggimhi attano sarīre lomakūpamattampi uṇhaṁ kātuṁ asakkonto
bodhisattopi himagabbhaṁ paviṭṭho viya hutvā brāhmaṇarūpadharaṁ sakkaṁ evamāha "brāhmaṇa
tayā kato aggi atisītalo, kinnāmetan"ti. paṇḍita nāhaṁ brāhmaṇo, sakkohamasmi,
tava vīmaṁsanatthaṁ āgato evamakāsinti. "sakka tvaṁ tāva tiṭṭhatu, sakalopi ce loko maṁ
dānena vīmaṁseyya, neva me adātukāmataṁ kathañcipi uppādeyya passetha nan"ti
bodhisatto sīhanādaṁ nadi.
atha naṁ sakko "sasapaṇḍita tava guṇā sakalakappampi pākaṭā hontū"ti pabbataṁ
pīḷetvā pabbatarasaṁ ādāya candamaṇḍale sasalakkhaṇaṁ ālikhitvā bodhisattaṁ tasmiṁ
vanasaṇḍe tattheva vanagumbe taruṇadabbatiṇapīṭhe nipajjāpetvā attano devalokameva gato.
tepi cattāro paṇḍitā samaggā sammodamānā niccasīlaṁ uposathasīlañca pūretvā yathārahaṁ
puññāni katvā yathākammaṁ gatā. tadā uddo āyasmā ānando ahosi, siṅgālo
mahāmoggallāno, makkaṭo sāriputto, sasapaṇḍito pana lokanātho.
tassa idhāpi sīlādipāramiyo heṭṭhā vuttanayeneva yathārahaṁ niddhāretabbā. tathā
satipi tiracchānupapattiyaṁ kusalādidhamme kusalādito yathābhūtāvabodho, tesu aṇumattampi
vajjaṁ bhayato disvā suṭṭhu akusalato oramaṇaṁ, sammadeva ca kusaladhammesu attano
patiṭṭhāpanaṁ, paresañca "ime nāma pāpadhammā te evaṁ gahitā evaṁ parāmaṭṭhā evaṁgatikā
bhavanti

footnote: 1 pāḷi. chavi cammañca maṁsañca nhāru aṭṭhi... 2 khu.cariyā. 33/143/599

page number: 131

evaṁabhisamparāyā"ti ādīnavaṁ dassetvā tato viramaṇe niyojanaṁ, idaṁ dānaṁ nāma, idaṁ
sīlaṁ nāma, idaṁ uposathakammaṁ nāma, ettha patiṭṭhitānaṁ devamanussasampattiyo hatthagatā
evātiādinā puññakammesu ānisaṁsaṁ dassetvā patiṭṭhāpanaṁ, attano
sarīrajīvitanirapekkhaṁ, paresaṁ sattānaṁ anuggaṇhanaṁ, uḷāro ca dānajjhāsayoti evamādayo
idha bodhisattassa guṇānubhāvā vibhāvetabbā. tenetaṁ vuccati "evaṁ acchariyā hete
.pe. dhammassa anudhammato"ti.
sasapaṇḍitacariyāvaṇṇanā niṭṭhitā.
---------------
idāni "akittibrāhmaṇo"tiādinā yathāvutte dasapi cariyāvisese udānetvā
nigameti. tena vuttaṁ:-
"akittibrāhmaṇo saṅkho kururājā dhanañjayo
mahāsudassano rājā mahāgovindabrāhmaṇo.
nemi candakumāro ca sivi vessantaro saso
ahameva tadā āsiṁ yo te dānavare adā.
ete dānaparikkhārā ete dānassa pāramī
jīvitaṁ yācake datvā imaṁ pārami pūrayin"ti.
tattha ahameva tadā āsiṁ, yo te dānavare adāti yo tāni uttamadānāni
adāsi, so akittibrāhmaṇādiko ahameva tadā tasmiṁ kāle ahosiṁ, na aññoti. iti
tesu attabhāvesu satipi sīlādipāramīnaṁ yathārahaṁ pūritabhāve attano pana tadā
dānajjhāsayassa ativiya uḷārabhāvaṁ sandhāya dānapāramivaseneva desanaṁ āropesi.

page number: 132

ete dānaparikkhārā, ete dānassa pāramīti ye ime akittijātakādīsu 1-
anekākāravokārā mayā pavattitā deyyadhammapariccāgā mama sarīrāvayavaputtadārapariccāgā
paramakoṭikā, kiñcāpi te karuṇūpāyakosallapariggahitattā sabbaññutaññāṇameva
uddissa pavattitattā dānassa paramukkaṁsagamanena dānapāramī eva, tathāpi mama dānassa
paramatthapāramibhūtassa parikkharaṇato 2- santānassa paribhāvanāvasena abhisaṅkharaṇato ete
dānaparikkhārā nāma. yassa panete parikkhārā, taṁ dassetuṁ "jīvitaṁ yācake datvā, imaṁ
pārami pūrayin"ti vuttaṁ. ettha hi ṭhapetvā sasapaṇḍitacariyaṁ sesāsu navasu cariyāsu
yathārahaṁ dānapāramidānaupapāramiyo veditabbā, sasapaṇḍitacariye 3- pana dānaparamatthapāramī.
tena vuttaṁ:-
"bhikkhāya upagataṁ disvā sakattānaṁ pariccajiṁ
dānena me samo natthi esā me dānapāramī"ti. 4-
kiñcāpi hi mahāpurisassa yathāvutte akittibrāhmaṇādikāle aññasmiṁ ca
mahājanakamahāsutasomādikāle dānapāramiyā pūritattabhāvānaṁ parimāṇaṁ nāma natthi, tathāpi
ekanteneva sasapaṇḍitakāle dānapāramiyā paramatthapāramibhāvo vibhāvetabboti.
iti paramatthadīpaniyā cariyāpiṭakasaṁvaṇṇanāya
dasavidhacariyāsaṅgahassa visesato dānapāramivibhāvanassa
paṭhamavaggassa atthavaṇṇanā niṭṭhitā.
-----------------

footnote: 1 khu.jā. 27/83-103/280-82 2 sī. parikkhāraguṇato 3 khu.cariyā. 33/125-43/597-99
footnote: 4 khu.cariyā. 33/599

page number: 133

2. hatthināgavagga
1. mātuposakacariyāvaṇṇanā
[1] yadā ahosiṁ pavane kuñjaro mātuposako
na tadā atthi mahiyā guṇena mama sādisoti. 1-
#[1] dutiyavaggassa paṭhame kuñjaroti hatthī. mātuposakoti andhāya jarājiṇṇāya
mātuyā paṭijagganako. mahiyāti bhūmiyaṁ. guṇenāti sīlaguṇena, tadā mama sadiso natthi.
bodhisatto hi tadā himavantappadese hatthiyoniyaṁ nibbatti, so sabbaseto
abhirūpo lakkhaṇasampanno mahāhatthī anekahatthisatasahassaparivāro ahosi. mātā panassa
andhā. so madhuraphalāphalāni hatthīnaṁ hatthesu datvā mātu peseti. hatthino tassā adatvā
sayaṁ khādanti. so pariggaṇhanto taṁ pavattiṁ ñatvā "yūthaṁ pahāya mātarameva posessāmī"ti
rattibhāge aññesaṁ hatthīnaṁ ajānantānaṁ mātaraṁ gahetvā caṇḍoraṇapabbatapādaṁ
gantvā ekaṁ naḷiniṁ upanissāya ṭhitāya pabbataguhāya mātaraṁ ṭhapetvā posesi.
[2-3] pavane disvā vanacaroti eko vanacarako puriso tasmiṁ mahāvane vicaranto
maṁ disvā. rañño maṁ paṭivedayīti bārāṇasirañño maṁ ārocesi. so hi maggamūḷho
disaṁ vavatthapetuṁ asakkonto mahantena saddena paridevi. bodhisattopi tassa saddaṁ
sutvā "ayaṁ puriso anātho, na kho panetaṁ patirūpaṁ, yaṁ esa mayi ṭhite idha
vinasseyyā"ti tassa santikaṁ gantvā taṁ bhayena palāyantaṁ disvā "ambho purisa natthi
te maṁ nissāya bhayaṁ, mā palāyi, kasmā tvaṁ paridevanto vicarasī"ti pucchitvā "sāmi
ahaṁ maggamūḷho ajja me sattamo divaso"ti vutte "bho purisa mā bhāyi, ahaṁ taṁ
manussapathe ṭhapessāmī"ti taṁ attano piṭṭhiyaṁ nisīdāpetvā araññato nīharitvā
nivatti. sopi pāpo "nagaraṁ gantvā rañño ārocessāmī"ti rukkhasaññaṁ pabbatasaññañca
karontova nikkhamitvā bārāṇasiṁ agamāsi.

footnote: 1 khu.cariyā. 33/1/600

page number: 134

tasmiṁ kāle rañño maṅgalahatthī mato. so puriso rājānaṁ upasaṅkamitvā mahāpurisassa
attanā 1- diṭṭhabhāvaṁ ārocesi. tena vuttaṁ:- "tavānucchavo mahārāja, gajo vasati
kānane"tiādi.
tattha tavānucchavoti tava opavayhaṁ kātuṁ anucchaviko yutto. na tassa
parikkhāyatthoti tassa gahaṇe gamanupacchedanatthaṁ samantato khaṇitabbaparikkhāya
vā kareṇuyā kaṇṇapuṭena attānaṁ paṭicchādetvā khittapāsarajjuyā
bandhitabbāaḷakasaṅkhātāalānena vā yattha paviṭṭho katthaci gantuṁ na sakkoti,
tādisavañcanakāsuyā vā attho payojanaṁ natthi. sahagahiteti gahaṇasamakālaṁ eva. ehitīti
āgamissati.
rājā imaṁ magguddesakaṁ 2- katvā araññaṁ gantvā "iminā vuttaṁ hatthināgaṁ
ānehī"ti hatthācariyaṁ saha parivārena pesesi. so tena saddhiṁ gantvā bodhisattaṁ naḷiniṁ
pavisitvā gocaraṁ gaṇhantaṁ passi. tena vuttaṁ:-
[4] "tassa taṁ vacanaṁ sutvā rājāpi tuṭṭhamānaso
pesesi hatthidamakaṁ chekācariyaṁ susikkhitaṁ.
[5] gantvā so hatthidamako addasa padumassare
bhisamuḷālaṁ 3- uddharantaṁ yāpanatthāya mātuyā.
[6] viññāya me sīlaguṇaṁ lakkhaṇaṁ upadhārayi
ehi puttāti vatvāna soṇḍāya mama aggahī"ti. 4-
#[4] tattha chekācariyanti hatthibandhanādividhimhi kusalaṁ hatthācariyaṁ.
susikkhitanti hatthīnaṁ sikkhāpanavijjāya niṭṭhaṅgamanena suṭṭhu sikkhitaṁ.

footnote: 1 chaßēéa. attano 2 chaßēéa. maggadesakaṁ 3 sī.,ma. bhisamūlaṁ 4 khu.cariyā. 33/4-6/600

page number: 135

#[6] viññāya me sīlaguṇanti "bhaddo ayaṁ hatthājānīyo na mando na
caṇḍo na vomissasīlo vā"ti mama sīlaguṇaṁ jānitvā. kathaṁ? lakkhaṇaṁ upadhārayīti
susikkhitahatthisippattā mama lakkhaṇaṁ samantato upadhāresi. tena so ehi puttāti
vatvāna, soṇḍāya mama aggahi.
bodhisatto hatthācariyaṁ disvā "idaṁ bhayaṁ mayhaṁ etassa purisassa santikā
uppannaṁ, ahaṁ kho pana mahābalo hatthisahassampi viddhaṁsetuṁ samattho, pahomi kujjhitvā
saraṭṭhakaṁ senāvāhanaṁ nāsetuṁ sace pana kujjhissāmi, sīlaṁ me bhijjissati, tasmā
sattīhi koṭṭiyamānopi na kujjhissāmī"ti cittaṁ adhiṭṭhāya sīlaṁ onāmetvā
niccalova aṭṭhāsi. tenāha bhagavā:-
[7] "yaṁ me tadā pākatikaṁ sarīrānugataṁ balaṁ
ajja nāgasahassānaṁ balena samasādisaṁ.
[8] yadihantesaṁ pakuppeyyaṁ upetaṁ gahaṇāya maṁ
paṭibalo bhave tesaṁ yāva rajjampi mānusaṁ.
[9] api cāhaṁ sīlarakkhāya sīlapāramipūriyā
na karomi citte aññathattaṁ pakkhipantaṁ mamāḷake.
[10] yadi te maṁ tattha koṭṭeyyuṁ pharasūhi tomarehi ca
neva tesaṁ pakuppeyyaṁ sīlakhaṇḍabhayā mamā"ti. 1-
#[7] tattha pākatikanti sabhāvasiddhaṁ. sarīrānugatanti sarīrameva anugataṁ kāyabalaṁ, na
upāyakusalatāsaṅkhātañāṇānugatanti adhippāyo. ajja nāgasahassānanti ajjakāle

footnote: 1 khu.cariyā.33/9,10/601

page number: 136

anekesaṁ hatthisahassānaṁ samuditānaṁ. balena samasādisanti tesaṁ sarīrabalena samasamameva
hutvā sadisaṁ, na upamāmattena. maṅgalahatthikule hi tadā bodhisatto uppannoti.
#[8] yadihantesaṁ pakuppeyyanti maṁ gahaṇāya upagatānaṁ tesaṁ ahaṁ yadi kujjheyyaṁ,
tesaṁ jīvitamaddane paṭibalo bhaveyyaṁ. na kevalaṁ tesaññeva, atha kho yāva rajjampi
mānusanti yato rajjato tesaṁ āgatānaṁ manussānaṁ sabbampi rajjaṁ pothetvā
cuṇṇavicuṇṇaṁ kareyyaṁ.
#[9] api cāhaṁ sīlarakkhāyāti evaṁ samatthopi ca ahaṁ attani patiṭṭhitāya
sīlarakkhāya sīlaguttiyā gutto bandho viya. na karomi citte aññathattanti tassa
sīlassa aññathattabhūtaṁ tesaṁ sattānaṁ pothanādividhiṁ mayhaṁ citte na karomi, tattha
cittampi na uppādemi. pakkhipantaṁ mamāḷaketi ālānatthambhe pakkhipantaṁ,
"disvāpī"ti vacanaseso. kasmāti ce, sīlapāramipūriyā īdisesu ṭhānesu sīlaṁ
akhaṇḍantassa 1- me na cirasseva sīlapāramiṁ paripūressatīti sīlapāramiparipūraṇatthaṁ tassa
aññathattaṁ citte na karomīti yojanā.
#[10] "yadi te man"ti gāthāyapi sīlarakkhāya daḷhaṁ katvā sīlassa
adhiṭṭhitabhāvameva dasseti. tattha koṭṭeyyunti bhindeyyuṁ. sīlakhaṇḍabhayā mamāti mama
sīlassa khaṇḍanabhayena.
evaṁ pana cintetvā bodhisatte niccale ṭhite. hatthācariyo padumasaraṁ otaritvā
tassa lakkhaṇasampattiṁ disvā "ehi puttā"ti rajatadāmasadisāya soṇḍāya gahetvā sattame
divase bārāṇasiṁ pāpuṇi. so antarāmagge vattamānova rañño sāsanaṁ pesesi. rājā
nagaraṁ alaṅkārāpesi. hatthācariyo bodhisattaṁ katagandhaparibhaṇḍaṁ alaṅkatapaṭiyattaṁ
hatthisālaṁ

footnote: 1 chaßēéa. akhaṇḍentassa

page number: 137

nānaggarasabhojanaṁ ādāya gantvā bodhisattassa dāpesi. so "mātaraṁ vinā gocaraṁ na
gaṇhissāmī"ti piṇḍaṁ na gaṇhi. yācitopi aggahetvā:-
"sā nūnasā kapaṇikā andhā apariṇāyikā
khāṇuṁ pādena ghaṭṭeti giriṁ caṇḍoraṇaṁ patī"ti 1-
āha. taṁ sutvā rājā:-
"kā nu te sā mahānāga andhā apariṇāyikā
khāṇuṁ pādena ghaṭṭeti giriṁ caṇḍoraṇaṁ patī"ti 1-
pucchitvā:-
"mātā me sā mahārāja andhā apariṇāyikā
khāṇuṁ pādena ghaṭṭeti giriṁ caṇḍoraṇaṁ patī"ti 1-
vutte "ajja sattamo divaso, mātā me gocaraṁ na labhitthā"ti vadato imassa gocaraṁ
agaṇhantassa. tasmā:-
"muñcathetaṁ mahānāgaṁ yoyaṁ bharati mātaraṁ
sametu mātarā nāgo saha sabbehi ñātibhī"ti 1-
vatvā muñcāpesi:-
"mutto ca bandhanā nāgo muttamādāya kuñjaro
muhuttaṁ assāsayitvā agamā yena pabbato"ti.
tattha kapaṇikāti varākā. 2- khāṇuṁ pādena ghaṭṭetīti andhatāya puttaviyogadukkhena
ca paridevamānā tattha tattha rukkhakaliṅgare pādena ghaṭṭeti. caṇḍoraṇaṁ patīti
caṇḍoraṇapabbatābhimukhiṁ, tasmiṁ pabbatapāde paribbhamamānāti attho. agamā yena pabbatoti so

footnote: 1 khu.jā. 27/4-7/237-38 2 ma. anāthā

page number: 138

hatthināgo bandhanā mutto thokaṁ vissamitvā rañño dasarājadhammagāthāhi dhammaṁ
desetvā "appamatto hohi mahārājā"ti ovādaṁ datvā mahājanena gandhamālādīhi
pūjiyamāno nagarā nikkhamitvā tadaheva mātarā samāgantvā sabbaṁ pavattiṁ ācikkhi.
sā tuṭṭhamānasā:-
"ciraṁ jīvatu so rājā kāsīnaṁ raṭṭhavaḍḍhano
yo me puttaṁ pamocesi sadā vuḍḍhāpacāyikan"ti 1-
rañño anumodanaṁ akāsi. rājā bodhisattassa guṇesu 2- pasīditvā naḷiniyā avidūre
gāmaṁ māpetvā bodhisattassa mātu cassa nibaddhaṁ vattaṁ paṭṭhapesi. aparabhāge bodhisatto
mātari matāya tassā sarīraparihāraṁ katvā kuraṇḍakāssamapadaṁ nāma gato. tasmiṁ pana
ṭhāne himavantato otaritvā pañcasatā isayo vasiṁsu. taṁ vattaṁ tesaṁ datvā rājā
bodhisattassa samānarūpaṁ silāpaṭimaṁ kāretvā mahāsakkāraṁ pavattesi. jambudīpavāsino
anusaṁvaccharaṁ sannipatitvā hatthimahaṁ nāma kariṁsu. tadā rājā ānando ahosi, hatthinī
mahāmāyā, vanacarako devadatto, mātuposakahatthināgo lokanātho.
idhāpi dānapāramiādayo yathārahaṁ niddhāretabbā. sīlapāramī pana atisayavatīti
sā eva desanaṁ āruḷhā. tathā tiracchānayoniyaṁ uppannopi brahmapubbadevapubbā-
cariyāahuneyyādibhāvena sabbaññubuddhenapi pasatthabhāvānurūpaṁ mātuyā garucittaṁ
upaṭṭhapetvā "mātā nāmesā puttassa bahūpakārā, tasmā mātupaṭṭhānaṁ nāma
paṇḍitena paññattan"ti manasikatvā anekesaṁ hatthisahassānaṁ issarādhipati mahānubhāvo
yūthapati hutvā tehi anuvattiyamāno ekakavihāre antarāyaṁ agaṇetvā yūthaṁ pahāya ekako
hutvā upakārikhettaṁ pūjessāmīti mātuposanaṁ, maggamūḷhapurisaṁ disvā anukampāya
taṁ gahetvā manussagocarasampāpanaṁ, tena ca katāparādhasahanaṁ, hatthācariyappamukhānaṁ attānaṁ

footnote: 1 khu.jā. 27/12/138 2 chaßēéa. guṇe

page number: 139

bandhituṁ āgatapurisānaṁ samatthopi samāno santāsanamattenapi 1- tesaṁ pīḷanā bhavissati,
mayhañca sīlassa khaṇḍādibhāvoti tathā akatvā sudantena opavayho viya sukheneva
gahaṇūpagamanaṁ, mātaraṁ vinā na kiñci ajjhoharissāmīti sattāhampi anāhāratā,
imināpāhaṁ bandhāpitoti cittaṁ anuppādetvā rājānaṁ mettāya pharaṇaṁ, tassa ca
nānānayehi dhammadesanāti evamādayo idha mahāpurisassa guṇānubhāvā vibhāvetabbā 2-
tena vuttaṁ:-
"evaṁ acchariyā ete abbhutā ca mahesino
.pe.
pagevānukiriyā tesaṁ dhammassa anudhammato"ti
mātuposakacariyāvaṇṇanā niṭṭhitā.
-----------------
2. bhūridattacariyāvaṇṇanā
[11] "punāparaṁ yadā homi bhūridatto mahiddhiko
virūpakkhena mahāraññā devalokamagacchahan"ti. 3-
#[11] dutiye bhūridattoti bhūrisamadatto. dattoti hi tadā bodhisattassa
mātāpitūhi kataṁ nāmaṁ, yasmā paneso nāgabhavane virūpakkhamahārājabhavane tāvatiṁsabhavane ca
uppanne pañhe sammadeva vinicchināti, ekadivasañca virūpakkhamahārāje nāgaparisāya
saddhiṁ tidasapuraṁ gantvā sakkaṁ parivāretvā nisinne devānamantare pañho samuṭṭhāsi.
taṁ koci kathetuṁ nāsakkhi. sakkena pana anuññāto pallaṅkavaragato hutvā mahāsattova
kathesi. atha naṁ devarājā dibbagandhapupphehi pūjetvā "datta tvaṁ paṭhavisamāya vipulāya

footnote: 1 sī. santāpanamattenāpi 2 sī. veditabbā 3 khu.cariyā. 33/11/601

page number: 140

paññāya samannāgato, ito paṭṭhāya bhūridatto nāmā"ti āha. bhūrīti hi paṭhaviyā
nāmaṁ, tasmā bhūrisamatāya bhūte atthe ramatīti ca bhūrisaṅkhātāya mahatiyā paññāya
samannāgatattā mahāsatto "bhūridatto"ti paññāyittha. mahatiyā pana nāgiddhiyā
samannāgatattā mahiddhiko cāti.
atīte hi imasmiṁyeva kappe bārāṇasirañño putto pitarā raṭṭhato pabbājito
vane vasanto aññatarāya nāgamāṇavikāya saṁvāsaṁ kappesi. tesaṁ saṁvāsamanvāya dve
dārakā jāyiṁsu putto ca dhītā ca. puttassa "sāgarabrahmadatto"ti nāmaṁ kariṁsu dhītāya
"samuddajā"ti. so aparabhāge pitu accayena bārāṇasiṁ gantvā rajjaṁ kāresi. atha
dhataraṭṭho nāma nāgarājā pañcayojanasatike nāgabhavane nāgarajjaṁ kārento taṁ
abhūtavādikena cittacūḷena 1- nāma kacchapena "bārāṇasirājā attano dhītaraṁ tuyhaṁ
dātukāmo, sā kho pana rājadhītā samuddajā nāma abhirūpā dassanīyā pāsādikā cā"ti
kathitaṁ sutvā dhataraṭṭho cattāro nāgamāṇavake pesetvā taṁ dātuṁ anicchantaṁ
nāgavibhiṁsikāya bhiṁsāpetvā "dammī"ti vutte mahantaṁ paṇṇākāraṁ 2- pesetvā mahatiyā
nāgiddhiyā mahantena parivārena tassa dhītaraṁ nāgabhavanaṁ netvā aggamahesiṭṭhāne ṭhapesi.
sā aparabhāge dhataraṭṭhaṁ paṭicca sudassano datto subhogo ariṭṭhoti cattāro putte
paṭilabhi. tesu datto bodhisatto, so pubbe vuttanayeneva sakkena tuṭṭhacittena
"bhūridatto"ti gahitanāmattā "bhūridatto"tveva paññāyittha. atha nesaṁ pitā yojanasatikaṁ
yojanasatikaṁ rajjaṁ bhājetvā adāsi. mahanto yaso ahosi. soḷasasoḷasanāgakaññāsahassāni
parivārayiṁsu. pitupi ekayojanasatameva rajjaṁ ahosi. tayo puttā māse māse mātāpitaro
passituṁ āgacchanti, bodhisatto pana anvaddhamāsaṁ āgacchati.
so ekadivasaṁ virūpakkhamahārājena saddhiṁ sakkassa upaṭṭhānaṁ gato vejayantapāsādaṁ
sudhammadevasabhaṁ pāricchattakakoviḷāraṁ paṇḍukambalasilāsanaṁ devaccharāparivāraṁ atimanoharaṁ

footnote: 1 sī. cittasūlena 2 sī.,ma. sakkāraṁ

page number: 141

sakkassa sampattiṁ disvā "ettakamattampi nāgattabhāve ṭhitassa dullabhaṁ, kuto
sammāsambodhī"ti nāgattabhāvaṁ jigucchitvā "nāgabhavanaṁ gantvā uposathavāsaṁ vasitvā
sīlameva paggaṇhissāmi. taṁ bodhiparipācanaṁ hoti, imasmiṁ devaloke uppattikāraṇaṁ
bhavissatī"ti cintetvā nāgabhavanaṁ gantvā mātāpitaro āha "ammatātā ahaṁ uposathakammaṁ
karissāmī"ti. tehi "idheva uposathaṁ upavasāhi, bahigatānaṁ nāgānaṁ mahantaṁ bhayan"ti
vutte ekavāraṁ tathā katvā nāgakaññāhi upadduto punavāre mātāpitūnaṁ anārocetvā
attano bhariyaṁ āmantetvā "bhadde ahaṁ manussalokaṁ gantvā yamunātīre
mahānigrodharukkho atthi, tassa avidūre vammikamatthake bhoge ābhujitvā
caturaṅgasamannāgataṁ uposathaṁ adhiṭṭhāya nipajjitvā uposathakammaṁ karissāmī"ti
nāgabhavanato nikkhamitvā tathā karoti. tena vuttaṁ:- "virūpakkhena mahāraññā
devalokamagacchahan"tiādi.
[12] tattha passiṁ tvāhaṁ 1- deve ekantaṁ sukhasamappite
taṁ saggaṁ gamanatthāya sīlabbataṁ samādiyiṁ.
[13] sarīrakiccaṁ katvāna bhutvā yāpanamattakaṁ
caturo aṅge adhiṭṭhāya semi vammikamuddhani.
[14] chaviyā cammena maṁsena nhārūhi aṭṭhikehi vā
yassa etena karaṇīyaṁ dinnaṁyeva harātu so"ti. 2-
tattha virūpakkhena mahāraññāti virūpakkhena nāma nāgādhipatimahārājena.
devalokanti tāvatiṁsadevalokaṁ. agacchahanti agacchiṁ, upasaṅkamiṁ ahaṁ.
#[12] tatthāti tasmiṁ devaloke. passiṁ tvāhanti adakkhiṁ ahaṁ, tusaddo
nipātamatto. ekantaṁ sukhasamappiteti ekantaṁ accantameva sukhena samaṅgībhūte.
vuttañhetaṁ bhagavatā

footnote: 1 pāḷi. passitvāhaṁ 2 khu.cariyā. 33/12-4/601

page number: 142

"santi bhikkhave cha phassāyatanikā nāma saggā. yāvañcidaṁ bhikkhave na sukaraṁ akkhānena
pāpuṇituṁ yāva sukhā saggā"ti 1- ca. taṁsaggagamanatthāyāti tasmiṁ saggasmiṁ
uppattivasena gamanatthāya. sīlabbatanti sīlasaṅkhātaṁ vataṁ. atha vā sīlabbatanti
uposathasīlañceva "mama cammaṁ cammatthikā harantū"tiādinā attano
sarīrāvayavapariccāgasamādiyanasaṅkhātaṁ vatañca.
#[13] sarīrakiccanti mukhadhovanādisarīrapaṭijagganaṁ. bhutvā yāpanamattakanti
indriyāni nibbisevanāni kātuṁ sarīraṭṭhitimattakaṁ āhāraṁ āharitvā. caturo
aṅgeti cattāri aṅgāni. adhiṭṭhāyāti adhiṭṭhahitvā. semīti sayāmi.
#[14] chaviyātiādi tesaṁ catunnaṁ aṅgānaṁ dassanaṁ. tattha ca chavicammānaṁ
vissajjanaṁ ekaṁ aṅgaṁ, sesāni ekekameva, maṁsaggahaṇeneva cettha rudhirampi
saṅgahitanti daṭṭhabbaṁ. etenāti etehi. harātu soti yassa etehi chaviādīhi karaṇīyaṁ
atthi, tassa mayā dinnamevetaṁ, sabbaṁ so haratūti attano attabhāve anapekkhapavāraṇaṁ
pavāreti.
evaṁ mahāsattassa iminā niyāmeneva anvaddhamāsaṁ uposathakammaṁ karontassa
dīgho addhā vītivatto. evaṁ gacchante kāle ekadivasaṁ aññataro nesādabrāhmaṇo
somadattena nāma attano puttena saha taṁ ṭhānaṁ patvā aruṇuggamanasamaye nāgakaññāhi
parivāriyamānaṁ 2- mahāsattaṁ disvā tassa santikaṁ agamāsi. tāvadeva nāgakaññāyo paṭhaviyaṁ
nimujjitvā nāgabhavanameva gatā. brāhmaṇo mahāsattaṁ pucchi "ko nu kho tvaṁ mārisa
devo vā yakkho vā nāgo vā"ti. bodhisatto "yathābhūtaṁ attānaṁ āvikatvā sacāyaṁ
ito gaccheyya, idha me vāsaṁ mahājanassa pākaṭaṁ kareyya, tena me uposathavāsassa
antarāyopisiyā, yannūnāhaṁ ito imaṁ nāgabhavanaṁ netvā mahatiyā sampattiyā yojeyyaṁ,
evāyaṁ tattheva abhiramissati, tena me uposathakammaṁ addhaniyaṁ siyā"ti. atha naṁ āha
"brāhmaṇa mahantaṁ te yasaṁ dassāmi, ramaṇīyaṁ nāgabhavanaṁ, ehi tattha gacchāmā"ti. "sāmi

footnote: 1 ma.u. 14/155/223 2 sī. paricāriyamānaṁ

page number: 143

putto me atthi, tasmiṁ āgacchante āgamissāmī"ti. "gaccha brāhmaṇa puttaṁ
ānehī"ti brāhmaṇo gantvā puttassa tamatthaṁ ārocetvā taṁ ānesi. mahāsatto
te ubhopi ādāya attano ānubhāvena nāgabhavanaṁ ānesi. tesaṁ tattha dibbo attabhāvo
pātubhavi. atha tesaṁ mahāsatto dibbasampattiṁ datvā cattāri cattāri nāgakaññāsatāni
adāsi. te mahatiṁ sampattiṁ anubhaviṁsu.
bodhisattopi appamatto uposathakammaṁ karoti, anvaddhamāsaṁ mātāpitūnaṁ upaṭṭhānaṁ
gantvā dhammakathaṁ kathetvā tato ca brāhmaṇassa santikaṁ gantvā ārogyaṁ pucchitvā
"yena te attho, taṁ vadeyyāsī"ti āpucchitvā "anukkaṇṭhamāno abhiramā"ti vatvā
somadattenapi saddhiṁ paṭisanthāraṁ katvā attano nivesanaṁ gacchati. brāhmaṇo
ekasaṁvaccharaṁ 1- tattha vasitvā mandapuññatāya ukkaṇṭhitvā anicchamānampi puttaṁ
gahetvā bodhisattaṁ āpucchitvā tena diyyamānaṁ bahuṁ dhanaṁ sabbakāmadadaṁ maṇiratanampi
alakkhikatāya aggahetvā "manussalokaṁ gantvā pabbajissāmī"ti āha. mahāsatto
nāgamāṇavake āṇāpetvā taṁ saputtakaṁ manussalokaṁ pāpesi. te ubhopi dibbābharaṇāni
dibbavatthāni ca omuñcitvā nhāyituṁ ekaṁ pokkharaṇiṁ otariṁsu, tasmiṁ khaṇe tāni
antaradhāyitvā nāgabhavanameva agamaṁsu, atha paṭhamanivatthakāsāvapilotikāva sarīre paṭimuñci,
dhanusarasattiyo gahetvā araññaṁ gantvā mige vadhitvā purimaniyāmeneva jīvikaṁ
kappesuṁ.
tena ca samayena aññataro tāpaso supaṇṇarājato laddhaṁ ālambāyanamantaṁ 2- tassa
anucchavikāni osadhāni mantūpacārañca attānaṁ upaṭṭhahantassa aññatarassa brāhmaṇassa
adāsi. so "laddho me jīvikūpāyo"ti katipāhaṁ vasitvā tāpasaṁ āpucchitvā pakkamanto
anupubbena yamunātīraṁ patvā taṁ mantaṁ sajjhāyanto mahāmaggena gacchati. tadā
bodhisattassa bhavanato tassa paricārikā nāgamāṇavikā taṁ sabbakāmadadaṁ maṇiratanaṁ

footnote: 1 chaßēéa. saṁvaccharaṁ 2 chaßēéa. ālampāyanamantaṁ

page number: 144

ādāya yamunātīre vālukārāsimatthake ṭhapetvā tassobhāsena rattiyaṁ kīḷitvā
aruṇuggamane tassa brāhmaṇassa mantasaddaṁ sutvā "supaṇṇo"ti saññāya bhayatajjitā
maṇiratanaṁ aggahetvā paṭhaviyaṁ nimujjitvā nāgabhavanaṁ agamaṁsu.
brāhmaṇo taṁ maṇiratanaṁ ādāya pāyāsi. tasmiṁ khaṇe so nesādabrāhmaṇo
puttena saddhiṁ migavadhāya araññaṁ gacchanto tassa hatthe taṁ maṇiratanaṁ disvā "idaṁ
bhūridattassa sabbakāmadadaṁ maṇiratanan"ti sañjānitvā taṁ gaṇhitukāmo tena saddhiṁ
allāpasallāpaṁ 1- katvā mantavādibhāvaṁ jānitvā evamāha "sace me tvaṁ imaṁ maṇiratanaṁ
dassasi, evāhaṁ te mahānubhāvaṁ nāgaṁ dassessāmi, yaṁ tvaṁ gahetvā
gāmanigamarājadhāniyo caranto bahudhanaṁ lacchasī"ti. "tena hi dassetvā gaṇhāhī"ti vutte
taṁ ādāya bodhisattaṁ uposathakaraṇaṭṭhāne vammikamatthake bhoge ābhujitvā nipannaṁ
avidūre ṭhito hatthaṁ pasāretvā dassesi.
mahāsatto taṁ nesādaṁ disvā "ayaṁ uposathassa me antarāyaṁ kareyyāti nāgabhavanaṁ
netvā mahāsampattiyaṁ patiṭṭhāpitopi na icchi. tato apakkamitvā sayaṁ gantukāmo mayā
diyyamānampi maṇiratanaṁ gaṇhituṁ na icchi. idāni pana ahituṇḍikaṁ gahetvā āgacchati.
sacāhaṁ imassa mittadubbhino kujjheyyaṁ, sīlaṁ me khaṇḍaṁ bhavissati. mayā kho pana
paṭhamaṁyeva caturaṅgasamannāgato uposatho adhiṭṭhito, so yathādhiṭṭhitova hotu. alampāyano
maṁ chindatu vā mā vā, nevassa kujjhissāmī"ti cintetvā akkhīni nimmīletvā
adhiṭṭhānapāramiṁ purecārikaṁ katvā bhogantare sīsaṁ pakkhipitvā niccalova hutvā
nipajji. nesādabrāhmaṇopi "bho alampāyana imaṁ nāgaṁ gaṇha, maṇiṁ me dehī"ti āha.
alampāyano nāgaṁ disvā tuṭṭho maṇiṁ kismiñci agaṇetvā "gaṇha brāhmaṇā"ti
hatthe khipi. so tassa hatthato bhassitvā paṭhaviyaṁ patitamattova paṭhaviṁ pavisitvā
nāgabhavanameva gato. nesādabrāhmaṇo maṇiratanato bhūridattena saddhiṁ mittabhāvato ca
parihāyitvā nippaccayova pakkanto.

footnote: 1 chaßēéa. ālāpasallāpaṁ

page number: 145

#[15] alampāyanopi mahānubhāvehi osadhehi attano sarīraṁ makkhetvā thokaṁ
khāditvā kheḷaṁ attano kāyasmiṁ paribhāvetvā dibbamantaṁ jappanto bodhisattaṁ
upasaṅkamitvā naṅguṭṭhe gahetvā ākaḍḍhitvā sīse daḷhaṁ gaṇhanto mukhamassa
vivaritvā osadhaṁ khāditvā mukhe sahakheḷaṁ osiñci. sucijātiko mahāsatto sīlabhedabhayena
akujjhitvā akkhīni na ummīlesi. atha naṁ osadhamantabalena naṅguṭṭhe gahetvā heṭṭhā
sīsaṁ katvā sañcāletvā gahitagocaraṁ chaḍḍāpetvā bhūmiyaṁ dīghaso nipajjāpetvā
masūrakaṁ maddanto viya hatthehi parimaddi. aṭṭhīni cuṇṇiyamānāni viya ahesuṁ.
puna naṅguṭṭhe gahetvā dussaṁ pothento viya pothesi. mahāsatto evarūpaṁ dukkhaṁ
anubhontopi neva kujjhittha, aññadatthu attano sīlameva āvajjesi. iti so mahāsattaṁ
dubbalaṁ katvā vallīhi peḷaṁ sajjetvā mahāsattaṁ tattha pakkhipi. sarīraṁ panassa
mahantaṁ tattha na pavisati. atha naṁ paṇhiyā koṭṭento pavesetvā peḷaṁ ādāya ekaṁ gāmaṁ
gāmamajjhe otāretvā "nāgassa naccaṁ daṭṭhukāmā āgacchantū"ti saddamakāsi.
sakalagāmavāsino sannipatiṁsu. tasmiṁ khaṇe alampāyano "nikkhama mahānāgā"ti āha. mahāsatto
cintesi "ajja mayā parisaṁ tosentena kīḷituṁ vaṭṭati, evaṁ alampāyano bahudhanaṁ
labhitvā tuṭṭho maṁ vissajjessati, yaṁ yaṁ esa maṁ kāreti, taṁ taṁ karissāmī"ti.
atha naṁ so peḷato nikkhamantaṁ "mahā hohī"ti āha, so mahā ahosi. "khuddako
vaṭṭo viphaṇo ekaphaṇo dviphaṇo yāva sahassaphaṇo ucco nīco dissamānakāyo
adissamānakāyo dissamānaupaḍḍhakāyo nīlo pīto lohito odāto mañjiṭṭho hohi,
dhūmaṁ vissajjehi, jālasikhaṁ udakañca vissajjehī"ti vutte, tena vuttaṁ taṁ taṁ
ākāraṁ nimminitvā naccaṁ dassesi. taṁ disvā manussā acchariyabbhutacittajātā
bahūni hiraññasuvaṇṇavatthālaṅkārādīni akaṁsu. iti tasmiṁ gāme satasahassamattaṁ labhi. so
kiñcāpi mahāsattaṁ gaṇhanto "sahassaṁ labhitvā taṁ vissajjessāmī"ti āha. taṁ pana
dhanaṁ labhitvā "gāmakepi tāva mayā ettakaṁ dhanaṁ laddhaṁ, nagare kira bahudhanaṁ labhissāmī"ti
dhanalobhena na muñci.

page number: 146

so tasmiṁ gāme kuṭumbaṁ saṇṭhapetvā ratanamayaṁ peḷaṁ kāretvā tattha mahāsattaṁ
pakkhipitvā sukhayānakaṁ āruyha mahantena parivārena gāmanigamarājadhānīsu taṁ kīḷāpetvā
bārāṇasiṁ pāpuṇi, nāgarājassa madhulājaṁ deti, abaddhasattuñca deti. so gocaraṁ na gaṇhi
avissajjanabhayena. gocaraṁ agaṇhantampi ca naṁ cattāro nagaradvāre ādiṁ katvā tattha
tattha māsamattaṁ kīḷāpesi. tena vuttaṁ:-
[15] "saṁsito akataññunā alampāyano 1- mamaggahi
peḷāya pakkhipitvāna kīḷeti maṁ tahiṁ tahiṁ.
[16] peḷāya pakkhipantepi maṁ maddantepi pāṇinā
alampāne na kuppāmi sīlakhaṇḍabhayā mama.
[17] sakajīvitapariccāgo tiṇatopi lahuko mama 2-
sīlavītikkamo mayhaṁ paṭhavīuppatanaṁ 3- viya.
[18] nirantaraṁ jātisataṁ cajeyyaṁ mama jīvitaṁ
neva sīlaṁ pabhindeyyaṁ catuddīpāna 4- hetupi.
[19] api cāhaṁ sīlarakkhāya sīlapāramipūriyā
na karomi citte aññathattaṁ pakkhipantampi peḷake"ti.
#[15] tattha saṁsitoti eso nāgo amukassa nigrodharukkhassa samīpe
vammikamatthake sayitoti evaṁ ṭhānaṁ dassetvā kathito. akataññunāti attanā kataṁ upakāraṁ
ajānantena mittadubbhinā nesādabrāhmaṇenāti adhippāyo. alampāyanoti
alampāyanavijjāparijappanena "alampāyano"ti evaṁladdhanāmo ahituṇḍikabrāhmaṇo.
mamaggahīti maṁ

footnote: 1 pāḷi. ālambāno 2 pāḷi. mayi 3 pāḷi. ubbattanā 4 catunnaṁ dīpān(syā)

page number: 147

aggahesi. kīḷeti maṁ tahiṁ tahinti tattha tattha gāmanigamajanapadarājadhānīsu attano
jīvikatthaṁ maṁ kīḷāpeti.
#[17] tiṇatopi lahuko mamāti attano jīvitapariccāgo tiṇasalākapariccāgatopi
lahuko hutvā mama upaṭṭhātīti attho. paṭhavīuppatanaṁ viyāti sīlavītikkamo pana
catunahutādhikadviyojanasatasahassabahalāya mahāpaṭhaviyā parivattanaṁ viya tatopi taṁ bhāriyataraṁ
hutvā mayhaṁ upaṭṭhātīti dasseti.
#[18] nirantaraṁ jātisatanti mama jātīnaṁ anekasatampi anekasatāsupi jātīsu
nirantarameva sīlassa avītikkamanahetu mama jīvitaṁ cajeyyaṁ cajituṁ sakkomi. neva sīlaṁ
pabhindeyyanti sīlaṁ pana samādinnaṁ ekampi neva bhindeyyaṁ na vināseyyaṁ.
catuddīpāna hetupīti cakkavattirajjasiriyāpi kāraṇāti dasseti.
#[19] idāni yadatthaṁ attano jīvitampi pariccajitvā tadā sīlameva rakkhitaṁ, tāya
ca sīlarakkhāya tathā anatthakārakesu nesādālampāyanabrāhmaṇesu cittassa aññathattaṁ na
kataṁ, taṁ dassetuṁ "api cā"ti osānagāthamāha. taṁ heṭṭhā vuttatthameva.
evaṁ pana mahāsatte ahituṇḍikahatthagate 2- tassa mātā dussupinaṁ disvā pattañca
tattha apassantī lokādibhūtā ahosi. athassā jeṭṭhaputto sudassano taṁ pavattiṁ sutvā
subhogaṁ "himavantaṁ gantvā pañcasu mahānadīsu sattasu ca mahāsaresu bhūridattaṁ
upadhāretvā ehī"ti pahiṇi. kāṇāriṭṭhaṁ "devalokaṁ gantvā sace devatāhi dhammaṁ
sotukāmāhi bhūridatto tattha nīto, tato naṁ ānehī"ti pahiṇi. sayampana "manussaloke
gavesissāmī"ti tāpasavesena nāgabhavanato nikkhami. accimukhī 3- nāmassa vemātikā bhaginī
bodhisatte adhimattasinehā taṁ anubandhi. taṁ maṇḍūkacchāpiṁ katvā jaṭantare pakkhipitvā
mahāsattassa uposathakaraṇaṭṭhānaṁ ādiṁ katvā sabbattha gavesanto anukkamena bārāṇasiṁ

footnote: 1 chaßēéa. hetūti 2 sī. ahiguṇḍika... 3 ma. ajamukhī

page number: 148

patvā rājadvāraṁ agamāsi. tadā alampāyano rājaṅgaṇe mahājanassa majjhe rañño
bhūridattassa kīḷaṁ dassetuṁ peḷaṁ vivaritvā "ehi mahānāgā"ti saññamadāsi.
mahāsatto sīsaṁ nīharitvā olokento jeṭṭhabhātikaṁ disvā peḷato nikkhamma
tadabhimukho pāyāsi. mahājano bhīto paṭikkami. so gantvā taṁ abhivādetvā nivattitvā
peḷameva pāvisi. alampāyano "iminā ayaṁ tāpaso daṭṭho"ti saññāya "mā bhāyi,
mā bhāyī"ti āha. sudassano "ayaṁ nāgo mayhaṁ kiṁ karissati mayā sadiso ahituṇḍiko
nāma natthī"ti tena vādappaṭivādaṁ samuṭṭhāpetvā "tvaṁ imaṁ nāgaṁ gahetvā
gajjasi, ahaṁ taṁ imāya maṇḍūkacchāpiyā icchanto nāsayissāmī"ti bhaginiṁ
pakkosāpetvā 1- hatthaṁ pasāresi. sā tassa saddaṁ sutvā jaṭantare nipannā
tikkhattuṁ maṇḍūkavassitaṁ vassitvā nikkhamitvā aṁsakūṭe nisīditvā uppatitvā
tassa hatthatale tīṇi visabindūni pātetvā puna tassa jaṭantarameva pāvisi.
sudassano visabinduṁ dassetvā "idaṁ binduṁ sace paṭhaviyaṁ pātessati,
osadhitiṇavanappatayo sabbe nassissanti. sace ākāse khipissati, satta vassāni devo na
vassissati. sace udake pātessati, yāvatā tattha udakajātā pāṇā sabbe mareyyun"ti
vatvā rājānaṁ saddahāpetuṁ tayo āvāṭe khaṇāpetvā ekaṁ nānābhesajjānaṁ pūresi,
dutiyaṁ gomayassa, tatiyaṁ dibbosadhānañceva pūretvā majjhe āvāṭe visabinduṁ pakkhipi.
taṁkhaṇaññeva dhūmāyitvā jālā uṭṭhahi. sā gantvā gomayāavāṭaṁ gaṇhi. tatopi jālā
uṭṭhāya dibbosadhapuṇṇaṁ gahetvā dibbosadhāni jhāpetvā nibbāyi. alampāyanaṁ
tattha āvāṭassa avidūre ṭhitaṁ usumā pharitvā sarīracchaviṁ uppāṭetvā gatā.
setakuṭṭhī ahosi. so bhayatajjito "nāgarājānaṁ vissajjemī"ti tikkhattuṁ vācaṁ
nicchāresi. taṁ sutvā bodhisatto ratanapeḷāya nikkhamitvā sabbālaṅkārapaṭimaṇḍitaṁ
attabhāvaṁ māpetvā devalīḷāya ṭhito. sudassano ca accimukhī ca tatheva aṭṭhaṁsu.

footnote: 1 chaßēéa. pakkositvā

page number: 149

tato sudassano attano bhāgineyyabhāvaṁ rañño ārocesi. taṁ sutvā rājā
te āliṅgitvā sīle cumbitvā antepuraṁ netvā mahantaṁ sakkārasammānaṁ katvā
bhūridattena saddhiṁ paṭisanthāraṁ karonto "tāta evaṁ mahānubhāvaṁ taṁ alampāyano kathaṁ
gaṇhī"ti pucchi. so sabbaṁ vitthārena kathetvā "mahārāja raññā nāma iminā niyāmena
rajjaṁ kāretuṁ vaṭṭatī"ti mātulassa dhammaṁ desesi. atha sudassano "mātula mama mātā
bhūridattaṁ apassantī kilamati, na sakkā amhehi idha papañcaṁ kātun"ti mātulaṁ
āpucchitvā bhūridattāccimukhīhi saddhiṁ nāgabhavanameva gato.
atha tattha mahāpuriso gilānaseyyāya nipanno gilānapucchanatthaṁ āgatāya mahatiyā
nāgaparisāya vede ca yaññe ca brāhmaṇe ca sambhāvetvā kāṇāriṭṭhe kathente taṁ vādaṁ
bhinditvā nānānayehi dhammaṁ desetvā sīlasampadāya diṭṭhisampadāya ca patiṭṭhāpetvā
yāvajīvaṁ sīlāni rakkhitvā uposathakammaṁ katvā āyupariyosāne saggapuraṁ pūresi.
tadā mātāpitaro mahārājakulāni ahesuṁ, nesādabrāhmaṇodevadatto, somadatto
ānando, accimukhī uppalavaṇṇā, sudassano sāriputto, subhoto mahāmoggallāno,
kāṇāriṭṭho sunakkhatto, bhūridatto lokanātho.
tassa idhāpi sesapāramiyo heṭṭhā vuttanayeneva niddhāretabbā. idhāpi
yojanasatike attano nāgabhavanaṭṭhāne soḷasahi nāgakaññāsahassehi cittarūpaṁ viya
paricāriyamāno devalokasampattisadise nāgalokissariye ṭhitopi issariyamadaṁ akatvā
anvaddhamāsaṁ mātāpitūpaṭṭhānaṁ, kule jeṭṭhāpacāyanaṁ, sakalāya nāgaparisāya
cātumahārājikaparisāya tāvatiṁsaparisāya ca samuṭṭhitapañhānaṁ taṁtaṁparisamajjhe kumudanālakalāpaṁ
viya sunisitasatthena attano paññāsatthena tāvadeva pacchinditvā tesaṁ
cittānukūladhammadesanā vuttappakāraṁ, bhogasampattiṁ pahāya attano sarīrajīvitanirapekkhaṁ
caturaṅgasamannāgataṁ uposathādhiṭṭhānaṁ, tattha ca paṭiññāya visaṁvādanabhayena
ahituṇḍikahatthagamanaṁ, tasmiṁ ca mukhe visamissakheḷapātanaṁ

page number: 150

naṅguṭṭhe gahetvā āviñchanaṁ kaḍḍhanaṁ bhūmiyaṁ ghaṁsanaṁ maddanaṁ pothananti evamādiṁ
nāmappakāravippakāraṁ karontepi evarūpaṁ mahādukkhaṁ anubhavatopi 1- kujjhitvā
olokanamattena taṁ chārikaṁ kātuṁ samatthassāpi sīlapāramiṁ āvajjitvā sīlakhaṇḍanabhayena
īsakampi cittassa vikārābhāvo, dhanaṁ labhāpemīti vā tassa cittānuvattanaṁ, subhogena
punānītassa akataññuno mittadubbhissa nesādabrāhmaṇassa sīlaṁ anadhiṭṭhahitvāpi
akujjhanaṁ, kāṇāriṭṭhena kathitaṁ micchāvādaṁ bhinditvā anekapariyāyena dhammaṁ bhāsitvā
nāgaparisāya sīlesu sammādiṭṭhiyaṁ ca patiṭṭhāpananti evamādayo bodhisattassa
guṇānubhāvā vibhāvetabbā. tenetaṁ vuccati:-
"evaṁ acchariyā hete .pe. dhammassa anudhammato"ti.
bhūridattacariyāvaṇṇanā niṭṭhitā.
--------------
3. campeyyanāgacariyāvaṇṇanā
[20] punāparaṁ yadā homi campeyyako mahiddhiko
tadāpi dhammiko āsiṁ sīlabbatasamappitoti.
#[20] tatiye campeyyakoti aṅgamagadharaṭṭhānaṁ antare campā nāma nadī, tassā
heṭṭhā nāgabhavanampi avidūrabhavattā campā nāma, tattha jāto nāgarājā campeyyako.
tadāpi dhammiko āsinti tasmiṁ campeyyanāgarājakālepi ahaṁ dhammacārī ahosiṁ.
bodhisatto hi tadā campānāgabhavane nibbattitvā campeyyo nāma nāgarājā ahosi
mahiddhiko mahānubhāvo. so tattha nāgarajjaṁ kārento

footnote: 1 ma. anubhavantopi

page number: 151

devarājabhogasampattisadisaissariyasampattiṁ anubhavanto pāramipūraṇassa anokāsabhāvato
"kiṁ me imāya tiracchānayoniyā, uposathavāsaṁ vasitvā ito muccitvā sammadeva
pāramiyo pūressāmī"ti tato paṭṭhāya attano pāsādeyeva uposathakammaṁ karoti.
alaṅkatanāgamāṇavikā tassa santikaṁ āgacchanti. so "idha me sīlassa antarāyo
bhavissatī"ti pāsādato nikkhamitvā uyyāne nisīdati. tatrāpi tā āgacchanti. so
cintesi "idha me sīlassa saṅkileso bhavissati, ito nāgabhavanato nikkhamitvā
manussalokaṁ gantvā uposathavāsaṁ vasissāmī"ti. so tato paṭṭhāya uposathadivasesu
nāgabhavanā nikkhamitvā ekassa paccantagāmassa avidūre maggasamīpe vammikamatthake "mama
cammādīhi atthikā cammādīni gaṇhantu, kīḷāsappaṁ vā kātukāmā kīḷāsappaṁ
karontū"ti sarīraṁ dānamukhe vissajjetvā bhoge ābhujitvā nipanno uposathavāsaṁ
vasati cātuddasiyaṁ pañcadasiyañca, pāṭipade nāgabhavanaṁ gacchati, tassevaṁ uposathaṁ
karontassa dīgho addhā vītivatto.
atha bodhisatto sumanāya nāma attano aggamahesiyā "deva tvaṁ manussalokaṁ
gantvā uposathaṁ upavassi, so ca sāsaṅko sappaṭibhayo"ti vutto maṅgalapokkharaṇitīre
ṭhatvā "sace maṁ bhadde koci paharitvā kilamessati, imissā pokkharaṇiyā udakaṁ āvilaṁ
bhavissati. sace supaṇṇo gaṇhissati, udakaṁ pakkuthissati. sace ahituṇḍiko
gaṇhissati, udakaṁ lohitavaṇṇaṁ bhavissatī"ti tīṇi nimittāni tassā ācikkhitvā
cātuddasīuposathaṁ adhiṭṭhāya nāgabhavanā nikkhamitvā tattha gantvā vammikamatthake
nipajji sarīrasobhāya vammikaṁ sobhayamāno. sarīrañhissa rajatadāmaṁ viya setaṁ ahosi, matthako
rattakambalageṇḍuko viya, sarīraṁ naṅgalasīsappamāṇaṁ, bhūridattakāle 1- pana ūruppamāṇaṁ,
saṅkhapālakāle 2- ekadoṇikanāvappamāṇaṁ.
tadā eko bārāṇasimāṇavo takkasilaṁ gantvā alampāyanamantaṁ uggaṇhitvā
tena maggena attano gāmaṁ gacchanto mahāsattaṁ disvā "kiṁ me tucchahatthena gāmaṁ gantuṁ,

footnote: 1 khu.jā. 28/784-981/206-229 2 khu.jā. 27/143-194/443-452

page number: 152

imaṁ nāgaṁ gahetvā gāmanigamarājadhānīsu kīḷāpento dhanaṁ uppādetvāva gamissāmī"ti
cintetvā dibbosadhāni gahetvā dibbamantaṁ parivattetvā tassa santikaṁ agamāsi.
dibbamantaṁ sutakālato paṭṭhāya mahāsattassa kaṇṇesu tattasalākāpavesanakālo viya
ahosi matthake 1- sikharena abhimanthiyamāno viya. so "ko nu kho eso"ti bhogantarato
sīsaṁ ukkhipitvā olokento ahituṇḍikaṁ disvā cintesi "mama visaṁ uggatejaṁ,
sacāhaṁ kujjhitvā nāsāvātaṁ vissajjessāmi, cintesi "mama visaṁ uggatejaṁ,
sacāhaṁ kujjhitvā nāsāvātaṁ vissajjessāmi, etassa sarīraṁ bhusamuṭṭhi viya
vippakirissati, atha me sīlaṁ khaṇḍaṁ bhavissati, na naṁ olokessāmī"ti. so akkhīni
nimmīletvā sīsaṁ bhogantare ṭhapesi. ahituṇḍikabrāhmaṇo osadhaṁ khāditvā mantaṁ
parivattetvā kheḷaṁ mahāsattassa sarīre osiñci. 2- osadhānañca mantassa ca ānubhāvena
kheḷena phuṭṭhaphuṭṭhaṭṭhāne phoṭānaṁ uṭṭhānakālo viya ahosi.
atha so naṅguṭṭhe gahetvā ākaḍḍhitvā dīghaso nipajjāpetvā ajapadena
daṇḍena uppīḷetvā dubbalaṁ katvā sīsaṁ daḷhaṁ gahetvā nippīḷesi. mahāsatto mukhaṁ
vivari. athassa mukhe kheḷaṁ osiñcitvā osadhamantabalena dante bhindi. mukhaṁ lohitassa
pūri. mahāsatto attano sīlabhedabhayena evarūpaṁ dukkhaṁ adhivāsento akkhīni
ummīletvā olokanamattampi nākāsi. sopi "nāgarājānaṁ dubbalaṁ karissāmī"ti
naṅguṭṭhato paṭṭhāya aṭṭhīni sañcuṇṇayamāno viya sakalasarīraṁ madditvā paṭṭakaveṭhanaṁ nāma
veṭhesi, tantamajjitaṁ nāma majji, naṅguṭṭhe gahetvā dussapothanaṁ nāma pothesi.
mahāsattassa sakalasarīraṁ lohitamakkhitaṁ ahosi, so mahāvedanaṁ adhivāsesi.
athassa dubbalabhāvaṁ ñatvā 3- vallīhi peḷaṁ karitvā tattha naṁ pakkhipitvā
paccantagāmaṁ netvā mahājanassa majjhe kīḷāpesi. nīlādīsu vaṇṇesu vaṭṭacaturassādīsu
saṇṭhānesu aṇuṁthūlādīsu pamāṇesu yaṁ yaṁ brāhmaṇo icchati. mahāsatto taṁ tadeva

footnote: 1 sī. matthako 2 sī. opi 3 sī. karitvā

page number: 153

katvā naccati, phaṇasatampi phaṇasahassampi karotiyeva. mahājano pasīditvā bahudhanamadāsi.
ekadivasameva kahāpaṇasahassañceva sahassagghanike ca parikkhāre labhi. brāhmaṇo
āditova "sahassaṁ labhitvā vissajjessāmī"ti cintesi, taṁ pana dhanaṁ labhitvā
"paccantagāmeyeva tāva me ettakaṁ dhanaṁ laddhaṁ, rājarājamahāmattānaṁ dassite kīva bahuṁ
dhanaṁ labhissāmī"ti sakaṭañca sukhayānakañca gahetvā sakaṭe parikkhāre ṭhapetvā sukhayānake
nisinno "mahantena parivārena mahāsattaṁ gāmanigamarājadhānīsu kīḷāpento bārāṇasiyaṁ
uggasenarañño santike kīḷāpetvā vissajjessāmī"ti agamāsi. so maṇḍūke
māretvā nāgarañño deti. nāgarājā "punappunaṁ maṁ nissāya māressāmī"ti na khādati.
athassa madhulāje adāsi. tepi "sacāhaṁ gocaraṁ gaṇhissāmi, antopeḷāyameva maraṇaṁ
bhavissatī"ti na khādati.
[21] brāhmaṇo māsamattena bārāṇasiṁ patvā dvāragāmake taṁ kīḷāpento
bahudhanaṁ labhi. rājāpi naṁ pakkosāpetvā "amhākampi kīḷāpehī"ti āha. "sādhu deva
sve paṇṇarase tumhākaṁ kīḷāpessāmī"ti āha. rājā "sve nāgarājā rājaṅgaṇe
naccissati, mahājano sannipatitvā passatū"ti bheriṁ carāpetvā punadivase rājaṅgaṇaṁ
alaṅkārāpetvā brāhmaṇaṁ pakkosāpesi. so ratanapeḷāya mahāsattaṁ netvā vicittatthare
peḷaṁ ṭhapetvā nisīdi. rājāpi pāsādā oruyha mahājanaparivuto rājāsane nisīdi.
brāhmaṇo mahāsattaṁ nīharitvā naccāpesi. mahāsatto tena cintitacintitākāraṁ
dassesi. mahājano sakabhāvena sandhāretuṁ na sakkoti. celukkhepasahassāni pavattanti.
bodhisattassa upari ratanavassaṁ vassi. tena vuttaṁ "tadāpi maṁ dhammacārin"tiādi.
tattha tadāpīti yadāhaṁ campeyyako nāgarājā homi, tadāpi. dhammacārinti
dasakusalakammapathadhammaṁ eva carati, na aṇumattampi adhammanti dhammacārī. upavuṭṭhaṁ
uposathanti aṭṭhaṅgasamannāgatassa ariyuposathasīlassa rakkhaṇavasena upavasitauposathaṁ.
rājadvāramhi kīḷatīti bārāṇasiyaṁ uggasenarañño gehadvāre kīḷāpeti.

page number: 154

[22] yaṁ yaṁ so vaṇṇaṁ cintayīti 1- so ahituṇḍikabrāhmaṇo "yaṁ yaṁ
nīlādivaṇṇaṁ hotū"ti cintesi. tena vuttaṁ "nīlaṁ va pītalohitan"ti. tattha nīlaṁ vāti
vāsaddo aniyamattho, gāthāsukhatthaṁ rassaṁ katvā vutto, tena vāsaddena vuttāvasiṭṭhaṁ
odātādivaṇṇavisesañceva vaṭṭādisaṇṭhānavisesañca aṇuṁthūlādipamāṇavisesañca
saṅgaṇhāti. tassa cittānuvattantoti tassa ahituṇḍikassa cittaṁ anuvattanto.
cintitasannibhoti tena cintitacintitākārena pekkhajanassa upaṭṭhahāmīti dasseti.
[23] na kevalañca tena cintitākāradassanaṁ eva mayhaṁ ānubhāvo. api ca thalaṁ
kareyyamudakaṁ, udakampi thalaṁ kareti thalaṁ mahāpaṭhaviṁ gahetvā udakaṁ, udakampi gahetvā
paṭhaviṁ kātuṁ sakkuṇeyyaṁ evaṁ mahānubhāvo ca. yadihantassa kuppeyyanti tassa
ahituṇḍikassa ahaṁ yadi kujjheyyaṁ. khaṇena chārikaṁ kareti kodhuppādakkhaṇe eva bhasmaṁ
kareyyaṁ.
[24] evaṁ bhagavā tadā attano uppajjanakānatthapaṭibāhane samatthataṁ
dassetvā idāni yena adhippāyena taṁ paṭibāhanaṁ na kataṁ, taṁ dassetuṁ "yadi cittavasī
hessan"tiādimāha.
tassattho:- "ayaṁ ahituṇḍiko maṁ ativiya bādhati, na me ānubhāvaṁ jānāti,
handassa me ānubhāvaṁ dassessāmī"ti kujjhitvā olokanamattenāpi yadi cittavasī
abhavissaṁ, atha so bhusamuṭṭhi viya vippakirissati. ahaṁ yathāsamādinnato parihāyissāmi
sīlato. tathā ca sati sīlena parihīnassa khaṇḍitasīlassa yvāyaṁ mayā dīpaṅkaradasabalassa
pādamūlato paṭṭhāya abhipatthito, uttamattho buddhabhāvo so na sijjhati.
[25] kāmaṁ bhijjatuyaṁ kāyoti ayaṁ cātumahābhūtiko odanakummāsūpacayo
aniccucchādanaparimaddanabhedanaviddhaṁsanadhammo kāyo kiñcāpi bhijjatu vinassatu, idheva
imasmiṁ eva ṭhāne mahāvāte khittabhusamuṭṭhi viya vippakirīyatu, neva sīlaṁ
pabhindeyyaṁ, vikirante bhusaṁ viyāti sīlaṁ pana uttamatthasiddhiyā hetubhūtaṁ imasmiṁ
kaḷevare bhusamuṭṭhi viya

footnote: 1 pāḷi. yaṁ so vaṇṇaṁ cintayati

page number: 155

vippakirantepi neva bhindeyyaṁ, kāyajīvitesu nirapekkho hutvā sīlapāramiṁyeva
pūremīti cintetvā naṁ tādisaṁ dukkhaṁ tadā adhivāsesinti dasseti.
atha mahāsattassa pana ahituṇḍikahatthagatassa māso paripūri, ettakaṁ kālaṁ
nirāhārova ahosi. sumanā "aticirāyati me sāmiko, kā nu kho pavattī"ti pokkharaṇiṁ
olokentī lohitavaṇṇaṁ udakaṁ disvā "ahituṇḍikena gahito bhavissatī"ti ñatvā
nāgabhavanā nikkhamitvā vammikasantikaṁ gantvā mahāsattassa gahitaṭṭhānaṁ kilamitaṭṭhānañca
disvā roditvā kanditvā paccantagāmaṁ gantvā pucchitvā taṁ pavattiṁ sutvā
bārāṇasiṁ gantvā rājadvāre ākāse rodamānā aṭṭhāsi. mahāsatto naccantova ākāsaṁ
ullokento taṁ disvā lajjito peḷaṁ pavisitvā nipajji.
rājā tassa peḷaṁ paviṭṭhakāle "kiṁ nu kho kāraṇan"ti ito cito ca olokento
taṁ ākāse ṭhitaṁ disvā "kā nu tvan"ti pucchitvā tassā nāgakaññābhāvaṁ sutvā
"nissaṁsayaṁ kho nāgarājā imaṁ disvā lajjito peḷaṁ paviṭṭho, ayañca yathādassito
iddhānubhāvo nāgarājasseva, na ahituṇḍikassā"ti niṭṭhaṁ gantvā "evaṁ mahānubhāvo
ayaṁ nāgarājā, kathaṁ nāma imassa hatthaṁ gato"ti pucchitvā "ayaṁ dhammacārī sīlavā
nāgarājā, cātuddasīpaṇṇarasīsu uposathaṁ upavasanto attano sarīraṁ dānamukhe
niyyātetvā mahāmaggasamīpe vammikamatthake nipajjati, tatthāyametena gahito, imassa
devaccharāpaṭibhāgā anekasahassā itthiyo, devalokasampattisadisā nāgabhavanasampatti,
ayaṁ mahiddhiko mahānubhāvo sakalapaṭhaviṁ parivattetuṁ samattho, kevalaṁ `sīlaṁ me
bhijjissatī'ti evarūpaṁ vippakāraṁ dukkhañca anubhotī"ti ca sutvā saṁvegappatto
tāvadeva tassa ahituṇḍikassa brāhmaṇassa bahuṁ dhanaṁ mahantañca yasaṁ issariyañca datvā
"handa bho imaṁ nāgarājānaṁ vissajjehī"ti vissajjāpesi.
mahāsatto nāgavaṇṇaṁ antaradhāpetvā māṇavakavaṇṇena devakumāro viya
aṭṭhāsi. sumanāpi ākāsato otaritvā tassa santike aṭṭhāsi. nāgarājā rañño

page number: 156

añjaliṁ katvā "ehi mahārāja, mayhaṁ nivesanaṁ passituṁ āgacchāhī"ti yāci. tenāha
bhagavā:-
"mutto campeyyako nāgo rājānaṁ etadabravi
namo te kāsirājatthu namo me kāsivaḍḍhana
añjaliṁ te paggaṇhāmi passeyyaṁ me nivesanan"ti. 1-
atha rājā tassa nāgabhavanagamanaṁ anujāni. mahāsatto taṁ saparisaṁ gahetvā
nāgabhavanaṁ netvā attano issariyasampattiṁ dassetvā katipāhaṁ tattha vasāpetvā bheriṁ
carāpesi "sabbā rājaparisā yāvadicchakaṁ hiraññasuvaṇṇādikaṁ dhanaṁ gaṇhatū"ti. rañño
ca anekehi sakaṭasatehi dhanaṁ pesesi. "mahārāja raññā nāma dānaṁ dātabbaṁ, sīlaṁ
rakkhitabbaṁ, dhammikā rakkhāvaraṇagutti sabbattha saṁvidahitabbā"ti dasahi rājadhammakathāhi
ovaditvā vissajjesi. rājā mahantena yasena nāgabhavanā nikkhamitvā bārāṇasimeva
gato. tato paṭṭhāya kira jambudīpatale hiraññasuvaṇṇaṁ jātaṁ. mahāsatto sīlāni rakkhitvā
anvaddhamāsaṁ uposathakammaṁ katvā sapariso saggapuraṁ pūresi. tadā ahituṇḍiko
devadatto ahosi, sumanā rāhulamātā, uggaseno sāriputtatthero, campeyyako
nāgarājā lokanātho.
tassa idhāpi yathārahaṁ sesapāramiyo niddhāretabbā. idha bodhisattassa
acchariyānubhāvā heṭṭhā vuttanayā evāti.
campeyyanāgacariyāvaṇṇanā niṭṭhitā.
-------------------

footnote: 1 khu.jā. 27/253/359

page number: 157

4. cūḷabodhicariyāvaṇṇanā
[26] punāparaṁ yadā homi cūḷabodhi susīlavā
bhavaṁ disvāna bhayato nekkhammaṁ abhinikkhamiṁ.
[27] yā me dutiyikā āsi brāhmaṇī kanakasannibhā
sāpi vaṭṭe anapekkhā nekkhammaṁ abhinikkhami.
[28] nirālayā chinnabandhu anapekkhā kule gaṇe
carantā gāmanigamaṁ bārāṇasiṁ upāgamuṁ.
[29] tattha vasāma nipakā asaṁsaṭṭhā kule gaṇe
nirākule appasadde rājuyyāne vasāmubhoti.
#[26] catutthe cūḷabodhīti mahābodhiparibbājakattabhāvaṁ upādāya idha "cūḷabodhī"ti
samaññā āropitā, na pana imasmiṁ eva jātake 1- attano jeṭṭhabhātikādino
mahābodhissa sambhavatoti daṭṭhabbaṁ. susīlavāti suṭṭhu sīlavā, sampannasīloti attho.
bhavaṁ disvāna bhayatoti kāmādibhavaṁ bhāyitabbabhāvena passitvā. nekkhammanti ettha
casaddassa lopo daṭṭhabbo, tena "disvānā"ti padaṁ ākaḍḍhīyati. idaṁ vuttaṁ hoti:-
jātijarābyādhimaraṇaṁ apāyadukkhaṁ, atīte vaṭṭamūlakaṁ dukkhaṁ, anāgate vaṭṭamūlakaṁ dukkhaṁ,
paccuppanne āhārapariyeṭṭhimūlakaṁ dukkhanti imesaṁ aṭṭhannaṁ saṁvegavatthūnaṁ
paccavekkhaṇena sabbampi kāmādibhedaṁ bhavaṁ saṁsārabhayato upaṭṭhahamānaṁ disvā nibbānaṁ
tassa upāyabhūtā samathavipassanā tadupāyabhūtā ca pabbajjāti idaṁ tividhampi nekkhammaṁ
anussavādisiddhena ñāṇacakkhunā tappaṭipakkhato disvā tāpasapabbajjūpagamanena
anekādīnavākulā gahaṭṭhabhāvā abhinikkhamitvā gatoti.

footnote: 1 khu.jā. 27/49-61/218-9

page number: 158

#[27] dutiyikāti porāṇadutiyikā, gihikāle pajāpatibhūtā. kanakasannibhāti
kañcanasannibhattacā. vaṭṭe anapekkhāti saṁsāre nirālayā. nekkhammaṁ abhinikkhamīti
nekkhammatthāya gehato nikkhami, pabbajīti attho.
#[28] ālayanti sattā etenāti ālayo, taṇhā, tadabhāvena nirālayā. tato
eva ñātīsu taṇhābandhanassa chinnattā chinnabandhu. evaṁ gihibandhanābhāvaṁ dassetvā
idāni pabbajitānampi kesañci yaṁ hoti bandhanaṁ, tassāpi abhāvaṁ dassetuṁ "anapekkhā
kule gaṇe"ti vuttaṁ. tattha kuleti upaṭṭhākakule. gaṇeti tāpasagaṇe, sesā
brahmacārinoti vuccanti. upāgamunti ubhopi mayaṁ upāgamimhā.
#[29] tatthāti bārāṇasisāmante. nipakāti paññavanto. nirākuleti
janasañcārarahitattā janehi anākule. appasaddeti migapakkhīnaṁ uṭṭhāpanato 1- tesaṁ
vassitasaddenāpi virahitattā appasadde. rājuyyāne vasāmubhoti bārāṇasirañño
uyyāne mayaṁ ubho janā tadā vasāma. tatrāyaṁ anupubbikathā:- atīte imasmiṁ eva
bhaddakappe bodhisatto brahmalokato cavitvā aññatarasmiṁ kāsigāme ekassa mahāvibhavassa
brāhmaṇassa putto hutvā nibbatti, tassa nāmaggahaṇasamaye "bodhikumāro"ti nāmaṁ
kariṁsu. vayappatatakāle panassa takkasilaṁ gantvā sabbasippāni uggaṇhitvā
paccāgatassa anicchamānakasseva mātāpitaro samajātikaṁ kulakumārikaṁ ānesuṁ. sāpi
brahmalokacutāva uttamarūpadharā devaccharāpaṭibhāgā. tesaṁ anicchamānānaṁ eva aññamaññaṁ
āvāhavivāhaṁ kariṁsu. ubhinnampi pana nesaṁ kilesasamudācāro na bhūtapubbo, sārāgavasena
aññamaññaṁ olokanampi nāhosi, kā pana kathā itarasaṁsagge. evaṁ parisuddhasīlā ahesuṁ.
aparabhāge mahāsatto mātāpitūsu kālaṁkatesu tesaṁ sarīrakiccaṁ katvā taṁ
pakkosāpetvā "bhadde tvaṁ imaṁ asītikoṭidhanaṁ gahetvā sukhena jīvāhī"ti āha. tvaṁ
pana

footnote: 1 sī. upaṭṭhāpanato

page number: 159

ayyaputtāti. mayhaṁ dhanena kiccaṁ natthi, pabbajissāmīti. kiṁ pana pabbajjā
itthīnampi na vaṭṭatīti. vaṭṭati bhaddeti. tena hi mayhampi dhanena kiccaṁ natthi,
ahampi pabbajissāmīti. te ubhopi sabbaṁ vibhavaṁ pariccajitvā mahādānaṁ datvā
nikkhamitvā araññaṁ pavisitvā pabbajitvā uñchācariyāya phalāphalehi yāpentā
pabbajjāsukheneva dasa saṁvaccharāni vasitvā loṇambilasevanatthāya janapadacārikaṁ carantā
anupubbena bārāṇasiṁ patvā rājuyyāne vasiṁsu. tena vuttaṁ "rājuyyāne vasāmubho"ti.
[30] athekadivasaṁ rājā uyyānakīḷaṁ gato uyyānassa ekapasse pabbajjāsukhena
vītināmentānaṁ tesaṁ samīpaṭṭhānaṁ gantvā paramapāsādikaṁ uttamarūpadharaṁ paribbājikaṁ
olokento kilesavasena paṭibaddhacitto hutvā bodhisattaṁ "ayaṁ te paribbājikā kiṁ
hotī"ti pucchi. tena "na ca kiñci hoti, kevalaṁ ekapabbajjāya pabbajitā, api ca kho pana
gihikāle pādaparicārikā ahosī"ti vutte rājā "ayaṁ kiretassa na kiñci hoti, api ca
kho panassa gihikāle pādaparicārikā ahosi, yannūnāhaṁ imaṁ antepuraṁ paveseyyaṁ,
tenevassa imissā paṭipattiṁ jānissāmī"ti andhabālo tattha attano paṭibaddhacittaṁ
nivāretuṁ asakkonto aññataraṁ purisaṁ āṇāpesi "imaṁ paribbājikaṁ rājanivesanaṁ
nehī"ti.
so tassa paṭissuṇitvā "adhammo loke vattatī"tiādīni vatvā paridevamānaṁ eva
taṁ ādāya pāyāsi. bodhisatto tassā paridevanasaddaṁ sutvā ekavāraṁ oloketvā puna
na olokesi. "sace panāhaṁ vāressāmi, tesu cittaṁ padosetvā mayhaṁ sīlassa antarāyo
bhavissatī"ti sīlapāramiṁyeva āvajjento nisīdi. tena vuttaṁ "uyyānadassanaṁ
gantvā, rājā addasa brāhmaṇin"tiādi.
tattha tuyhesā kā kassa bhariyāti tuyhaṁ tava esā kā, kiṁ bhariyā,
udāhu bhaginī vā samānā kassa aññassa bhariyā.
[31] na mayhaṁ bhariyā esāti kāmañcesā mayhaṁ gihikāle bhariyā ahosi,
pabbajitakālato paṭṭhāya na mayhaṁ bhariyā esā, nāpi ahaṁ etissā sāmiko, kevalaṁ pana

page number: 160

sahadhammā ekasāsanī, ahampi paribbājako ayampi paribbājikāti samānadhammā
paribbājakasāsanena ekasāsanī, sabrahmacārinīti attho.
[32] tissā sārattagadhitoti kāmarāgena sāratto hutvā paṭibaddho.
gāhāpetvāna ceṭaketi ceṭakehi gaṇhāpetvā ceṭake vā attano rājapurise
āṇāpetvā taṁ paribbājikaṁ gaṇhāpetvā. nippīḷayanto balasāti taṁ anicchamānaṁ
eva ākaḍḍhanaparikaḍḍhanādinā nippīḷayanto bādhento, tathāpi agacchantiṁ balasā
balakkārena rājapurisehi gaṇhāpetvā attano antepuraṁ pavesesi.
[33] odapattakiyāti udakapattaṁ āmasitvā gahitabhariyā odapattikā nāma, idaṁ
vacanaṁ purāṇadutiyikābhāvena upalakkhaṇamattaṁ daṭṭhabbaṁ. sā panassa brāhmaṇavivāhavasena
mātāpitūhi sampaṭipāditā, "odapattakiyā"ti 1- ca bhāvena bhāvalakkhaṇe bhummaṁ. sahajāti
pabbajjājātivasena sahajātā, tenevāha "ekasāsanī"ti. "ekasāsanī"ti ca idaṁ
bhummatthe paccattaṁ, ekasāsaniyāti attho. nayantiyāti nīyantiyā. kopo me
upapajjathāti ayaṁ te gihikāle bhariyā brāhmaṇī sīlavatī, pabbajitakāle ca
sabrahmacārinībhāvato sahajātā bhaginī, sā tuyhaṁ purato balakkārena ākaḍḍhitvā nīyati.
"bodhibrāhmaṇa kiṁ te purisabhāvan"ti purisamānena ussāhito cirakālasayito
vammikabilato kenaci purisena ghaṭito "susū"ti phaṇaṁ karonto āsīviso viya me
cittato 2- kopo sahasā vuṭṭhāsi.
[34-5] sahakope samuppanneti kopuppattiyā saha, tassa
uppattisamanantaramevāti attho. sīlabbatamanussarinti attano sīlapāramiṁ āvajjesiṁ.
tattheva kopaṁ niggaṇhinti tasmiṁ eva āsane yathānisinnova taṁ kopaṁ nivāresiṁ.
nādāsiṁ vaḍḍhitūparīti tato ekavāruppattito upari uddhaṁ vaḍḍhituṁ na adāsiṁ. idaṁ
vuttaṁ hoti:- kope uppannamatte eva "nanu tvaṁ bodhiparibbājaka sabbapāramiyo
pūretvā sabbaññutaññāṇaṁ paṭivijjhitukāmo, tassa te kimidaṁ sīlamattepi
upakkhalanaṁ, 3- tayidaṁ gunnaṁ

footnote: 1 sī. odapattakiniyā 2 sī.,ma. mettacittato 3 sī. upalakkhaṇaṁ

page number: 161

khuramattodake osīdantassa mahāsamuddassa paratīraṁ gaṇhitukāmatā viya hotī"ti attānaṁ
paribhāsitvā paṭisaṅkhānabalena tasmiṁ eva khaṇe kopaṁ niggahetvā puna uppajjanavasenassa
vaḍḍhituṁ na adāsinti. tenevāha "yadi taṁ brāhmaṇin"tiādi.
tassattho:- taṁ paribbājikaṁ brāhmaṇiṁ so rājā vā añño 1- vā koci tiṇhāyapi
nisitāya sattiyā koṭṭeyya, khaṇḍākhaṇḍikaṁ yadi chindeyya, evaṁ santepi sīlaṁ
attano sīlapāramiṁ neva bhindeyyaṁ, kasmā? bodhiyā eva kāraṇā, sabbattha
akhaṇḍitasīleneva sakkā sammāsambodhiṁ pāpuṇituṁ, na itarenāti.
[36] na me sā brāhmaṇī dessāti sā brāhmaṇī jātiyā gottena kulappadesena
ācārasampattiyā ciraparicayena pabbajjādiguṇasampattiyā cāti sabbappakārena na me
dessā na appiyā, etissā mama appiyabhāvo koci natthi. napi me balaṁ na vijjatīti
mayhampi balaṁ na na vijjati, atthi eva. ahaṁ nāgabalo thāmasampanno, icchamāno sahasā
vuṭṭhahitvā taṁ ākaḍḍhante purise nippothetvā taṁ gahetvā yathicchitaṭṭhānaṁ gantuṁ
samatthoti dasseti. sabbaññutaṁ piyaṁ mayhanti tato paribbājikato sataguṇena
sahassaguṇena satasahassaguṇena sabbaññutaññāṇameva mayhaṁ piyaṁ. tasmā sīlānurakkhissanti
tena kāraṇena sīlameva anurakkhissaṁ.
atha so rājā uyyāne papañcaṁ akatvāva sīghataraṁ garukatvā taṁ paribbājikaṁ
pakkosāpetvā mahantena yasena nimantesi. sā yasassa aguṇaṁ pabbajjāya guṇaṁ attano
bodhisattassa ca mahantaṁ bhogakkhandhaṁ pahāya saṁvegena pabbajitabhāvañca kathesi. rājā kenaci
pariyāyena tassā manaṁ alabhanto cintesi "ayaṁ paribbājikā sīlavatī kalyāṇadhammā, sopi
paribbājako imāya ākaḍḍhitvā nīyamānāya na kiñci vippakāraṁ dassesi. sabbattha
nirapekkhacitto, na kho pana metaṁ patirūpaṁ, yaṁ evarūpesu guṇavantesu vippakāro,
yannūnāhaṁ

footnote: 1 sī. amacco

page number: 162

imaṁ paribbājikaṁ gahetvā uyyānaṁ gantvā imaṁ, tañca paribbājakaṁ khamāpeyyan"ti.
evaṁ pana cintetvā "paribbājikaṁ uyyānaṁ ānethā"ti purise āṇāpetvā sayaṁ
paṭhamataraṁ gantvā bodhisattaṁ upasaṅkamitvā pucchi "bho pabbajita kiṁ mayā tāya
paribbājikāya nīyamānāya kopo te uppajjitthā"ti. mahāsatto āha:-
"uppajji me na muccittha na me muccittha jīvato
rajaṁva vipulā vuṭṭhi khippameva nivārayin"ti. 1-
taṁ sutvā rājā "kiṁ nu kho esa kopameva sandhāya vadati, udāhu aññaṁ kiñci
sippādikan"ti cintetvā puna pucchi:-
"kiṁ te uppajji no mucci kiṁ te no mucci jīvato
rajaṁva vipulā vuṭṭhi katamaṁ taṁ nivārayī"ti. 1-
tattha uppajjīti ekavāraṁ uppajji, na puna uppajji. na muccitthāti
kāyavacīvikāruppādanavasena pana na muccittha, na naṁ bahi pavattituṁ vissajjesinti
attho. rajaṁva vipulā vuṭṭhīti yathā nāma gimhānaṁ pacchime māse uppannaṁ rajaṁ vipulā
akālavuṭṭhidhārā 2- ṭhānaso nivāreti, evaṁ taṁ vūpasamento nivārayiṁ, nivāresinti
attho.
athassa mahāpuriso nānappakārena kodhe ādīnavaṁ pakāsento:-
"yamhi jāte na passati ajāte sādhu passati
so me uppajji no mucci kodho dummedhagocaro.
yena jātena nandanti amittā dukkhamesino
so me uppajji no mucci kodho dummedhagocaro.

footnote: 1 khu.jā. 27/50/219 2 ma. akālavuṭṭhi

page number: 163

yasmiñca jāyamānamhi sadatthaṁ nāvabujjhati
so me uppajji no mucci kodho dummedhagocaro.
yenābhibhūto kusalaṁ jahāti
parakkare vipulañcāpi atthaṁ
sa bhīmaseno balavā pamaddī
kodho mahārāja na me amuccatha.
kaṭṭhasmiṁ manthamānasmiṁ 1- pāvako nāma jāyati
tameva kaṭṭhaṁ ḍahati yasmā so jāyate gini.
evaṁ mandassa posassa bālassa avijānato
sārambhā jāyate kodho sapi teneva ḍayhati.
aggīva tiṇakaṭṭhasmiṁ kodho yassa pavaḍḍhati
nihīyati tassa yaso kāḷapakkheva candimā.
anindho dhūmaketūva kodho yassūpasammati
āpūrati tassa yaso sukkapakkheva candimā"ti 2-
imāhi gāthāhi dhammaṁ desesi.
tattha na passatīti attatthampi na passati, pageva paratthaṁ. sādhu passatīti attatthaṁ
paratthaṁ ubhayatthañca sammadeva passati. dummedhagocaroti nippaññānaṁ visayabhūto,
nippañño vā gocaro āhāro indhanaṁ etassāti dummedhagocaro. dukkhamesinoti
dukkhaṁ icchantā. sadatthanti attano atthaṁ vuḍḍhiṁ. parakkareti apaneyya vināseyya.
sa bhīmasenoti so

footnote: 1 pāḷi. matthamānasmiṁ 2 khu.jā. 27/58-61/218-9

page number: 164

bhīmāya bhayajananiyā mahatiyā kilesasenāya samannāgato. pamaddīti balavabhāvena satte
pamaddanasīlo. na me amuccathāti mama santikā mokkhaṁ na labhi, abbhantare eva damito.
nibbisevano katoti attho. khīraṁ viya vā muhuttaṁ dadhibhāvena cittena
patiṭṭhahitthātipi attho.
manthamānasminti araṇisahite mathiyamāne. "mathamānasmin"tipi pāṭho. yasmāti yato
kaṭṭhā. ginīti aggi. bālassa avijānatoti bālassa ajānantassa. sārambhā jāyateti
karaṇuttariyakaraṇalakkhaṇā 1- sārambhā araṇimanthanato viya pāvako kodho jāyate. sapi
tenevāti sopi bālo teneva kodhena kaṭṭhaṁ viya agginā ḍayhati. anindho dhūmaketūvāti
anindhano aggi viya. tassāti tassa adhivāsanakhantiyā samannāgatassa puggalassa
sukkapakkhe cando viya laddho yaso aparāparaṁ āpūratīti.
rājā mahāsattassa dhammakathaṁ sutvā mahāpurisaṁ paribbājikampi rājagahato āgataṁ
khamāpetvā "tumhe pabbajjāsukhaṁ anubhavantā idheva uyyāne vasatha, ahaṁ vo dhammikaṁ
rakkhāvaraṇaguttiṁ karissāmī"ti vatvā vanditvā pakkāmi. te ubhopi tattheva vasiṁsu.
aparabhāge paribbājikā kālaṁ akāsi. bodhisatto himavantaṁ pavisitvā jhānābhiññāyo
nibbattetvā āyupariyosāne brahmalokaparāyano ahosi. tadā paribbājikā
rāhulamātā ahosi, rājā ānandatthero, bodhiparibbājako lokanātho.
tassa idhāpi yathārahaṁ sesapāramiyo niddhāretabbā. tathā mahantaṁ bhogakkhandhaṁ
mahantañca ñātiparivaṭṭaṁ pahāya mahābhinikkhamanasadisaṁ gehato nikkhamanaṁ, tathā nikkhamitvā
pabbajitassa bahujanasammatassa sato paramappicchatāya kulesu ca gaṇesu ca alaggatā,
accantameva lābhasakkārajigucchāya pavivekābhirati, atisayavatī ca abhisallekhavutti,
tathārūpāya sīlavatiyā kalyāṇadhammāya paribbājikāya ananuññātāya 2- attano purato
balakkārena parāmasiyamānāya sīlapāramiṁ āvajjetvā vikārānāpatti, katāparādhe ca tasmiṁ
rājini

footnote: 1 ma. karaṇuttariyalakkhaṇā 2 sī. aññātakāya

page number: 165

upagate hitacittataṁ mettacittataṁ upaṭṭhapetvā diṭṭhadhammikasamparāyikehi
samanusāsananti evamādayo idha mahāpurisassa guṇānubhāvā vibhāvetabbā. tenetaṁ vuccati
"evaṁ acchariyā hete .pe. dhammassa anudhammato"ti.
cūḷabodhicariyāvaṇṇanā
-----------
5. mahiṁsarājacariyāvaṇṇanā 1-
[37] punāparaṁ yadā homi mahiṁso 2- pavanacārako
pavaḍḍhakāyo balavā mahanto bhīmadassano.
[38] pabbhāre giridugge ca rukkhamūle dakāsaye
hotettha ṭhānaṁ mahiṁsānaṁ koci koci tahiṁ tahiṁ.
[39] vicaranto brahāraññe ṭhānaṁ addasa bhaddakaṁ
taṁ ṭhānaṁ upagantvāna tiṭṭhāmi ca sayāmi cāti. 3-
#[37] pañcame mahiṁso pavanacārakoti mahāvanacārī vanamahiṁso yadā homīti
yojanā. pavaḍḍhakāyoti vayasampattiyā 4- aṅgapaccaṅgānañca thūlabhāvena abhivaḍḍhakāyo.
balavāti mahābalo thāmasampanno. mahantoti vipulasarīro. hatthikalabhappamāṇo 5- kira
tadā bodhisattassa kāyo hoti. bhīmadassanoti mahāsarīratāya varamahiṁsajātitāya ca sīlaṁ
ajānantānaṁ bhayaṁ jananato bhayānakadassano.
#[38] pabbhāreti olambakasilākucchiyaṁ. dakāsayeti jalāsayasamīpe. hotettha
ṭhānanti ettha mahāvane yo koci padeso vanamahiṁsānaṁ tiṭṭhanaṭṭhānaṁ hoti. tahiṁ tahinti
tattha tattha.

footnote: 1 ka. mahisarāja... 2 ka. mahiso 3 khu.cariyā. 33/38-9/604
footnote: 4 sī. vayappattiyā 5 sī. hatthikkhandhappamāṇo

page number: 166

#[39] vicarantoti vihāraphāsukaṁ vīmaṁsituṁ viharanto. ßēhānaṁ addasa bhaddakanti
evaṁ vicaranto tasmiṁ mahāraññe bhaddakaṁ mayhaṁ phāsukaṁ rukkhamūlaṭṭhānaṁ addakkhiṁ.
disvā ca taṁ ṭhānaṁ upagantvāna, tiṭṭhāmi ca sayāmi ca gocaraṁ gahetvā divā taṁ
rukkhamūlaṭṭhānaṁ gantvā ṭhānasayanehi vītināmemīti dasseti.
[40] tadā kira bodhisatto himavantappadese mahiṁsayoniyaṁ nibbattitvā vayappatto
thāmasampanno mahāsarīro hatthikalabhappamāṇo pabbatapādapabbhāragiriduggavanaghaṭādīsu 1-
vicaranto ekaṁ phāsukaṁ mahārukkhamūlaṁ disvā gocaraṁ gahetvā divā tattha vasati. atheko
lolamakkaṭo rukkhā otaritvā mahāsattassa piṭṭhiṁ abhiruhitvā uccārapassāvaṁ katvā
siṅgesu gaṇhitvā olambanto naṅguṭṭhe gahetvā dolāyanto kīḷi. bodhisatto
khantimettānuddayasampadāya taṁ tassa anācāraṁ na manasākāsi. makkaṭo punappunaṁ tatheva
karoti. tena vuttaṁ "athettha kapi māgantvā"tiādi.
tattha kapi māgantvāti kapi āgantvā, makāro padasandhikaro. pāpoti lāmako.
anariyoti anaye iriyanena aye ca na iriyanena anariyo, nihīnācāroti attho.
lahūti lolo. khandheti khandhappadese. muttetīti passāvaṁ karoti. ohadetīti 2- karīsaṁ
ossajjati. tanti taṁ maṁ, tadā mahiṁsabhūtaṁ maṁ.
[41] sakimpi divasanti ekadivasampi dūseti maṁ sabbakālampi. tenāha "dūseti
maṁ sabbakālan"ti. na kevalañca dutiyatatiyacatutthadivasamattaṁ, atha kho sabbakālampi maṁ
passāvādīhi dūseti. yadā yadā muttādīni kātukāmo, tadā tadā mayhameva upari
karotīti dasseti. upaddutoti bādhito, tena siṅgesu olambanādinā
muttādiasucimakkhaṇena tassa ca apaharaṇatthaṁ anekavāraṁ siṅgakoṭīhi vālaggena ca
anekavāraṁ kaddamapaṁsumissakaṁ udakaṁ siñcitvā dhovanena ca nippīḷito homīti attho.

footnote: 1 ma. pabbatapāde 2 sī., ma., ka. ohanetīti

page number: 167

[42] yakkhoti tasmiṁ rukkhe adhivatthā devatā. maṁ idamabravīti rukkhakkhandhe
ṭhatvā "mahiṁsarāja kasmā imassa duṭṭhamakkaṭassa avamānaṁ sahasī"ti imamatthaṁ pakāsento
"nāsehetaṁ chavaṁ pāpaṁ, siṅgehi ca khurehi cā"ti idaṁ vacanaṁ maṁ abhāsi.
[43] evaṁ vutte tadā yakkheti tadā tasmiṁ kāle tasmiṁ yakkhe evaṁ vutte
sati. ahaṁ taṁ idamabravinti ahaṁ taṁ yakkhaṁ idaṁ idāni vakkhamānaṁ abraviṁ abhāsiṁ.
kuṇapenāti kilesāsucipaggharaṇena sucijātikānaṁ sādhūnaṁ paramajigucchanīyatāya
atiduggandhavāyanena 1- ca kuṇapasadisatāya kuṇapena. pāpenāti pāṇātipātapāpena.
anariyenāti anariyānaṁ asādhūnaṁ māgavikanesādādīnaṁ hīnapurisānaṁ dhammattā anariyena kiṁ
kena kāraṇena tvaṁ devate maṁ makkhesi, ayuttaṁ tayā vuttaṁ maṁ pāpe niyojentiyāti
dasseti.
[44] idāni tasmiṁ pāpadhamme ādīnavaṁ pakāsento "yadihantiādimāha.
tassattho:- bhadde devate ahaṁ tassa yadi kujjheyyaṁ, tatopi lāmakataro bhaveyyaṁ. yena hi
adhammacaraṇena so bālamakkaṭo nihīno nāma jāto, sace panāhaṁ tatopi balavataraṁ
pāpadhammaṁ careyyaṁ, nanu tena tato pāpataro bhaveyyaṁ, aṭṭhānañcetaṁ yadihaṁ idhalokaparalokaṁ
taduttari ca jānitvā ṭhito ekanteneva parahitāya paṭipanno evarūpaṁ pāpadhammaṁ
careyyanti. kiñca bhiyyo:- sīlañca me pabhijjeyyāti ahañceva kho pana evarūpaṁ pāpaṁ
kareyyaṁ, mayhaṁ sīlapāramī khaṇḍitā siyā. viññū ca garaheyyu manti paṇḍitā ca
devamanussā maṁ garaheyyuṁ "passatha bho ayaṁ bodhisatto bodhipariyesanaṁ caramāno evarūpaṁ
pāpaṁ akāsī"ti.
[45] hīḷitā jīvitā vāpīti vāsaddo avadhāraṇe. evaṁ viññūhi hīḷitā garahitā
jīvitāpi parisuddhena parisuddhasīlena hutvā mataṁ vā maraṇameva varaṁ uttamaṁ seyyo.
kyāhaṁ jīvitahetupi, kāhāmi paraheṭhananti evaṁ jānanto ca ahaṁ mayhaṁ
jīvitanimittampi parasattavihiṁsanaṁ kiṁ kāhāmi kiṁ karissāmi, etassa karaṇe 2- kāraṇaṁ,
natthīti attho.

footnote: 1 sī. akittiduggandhavāyanena 2 sī.,ma. karaṇena

page number: 168

ayaṁ pana aññepi maṁ viya maññamāno evaṁ anācāraṁ karissati, tato yesaṁ
caṇḍamahiṁsānaṁ evaṁ karissati, te eva etaṁ vadhissanti, sā etassa aññehi māraṇā
mayhaṁ dukkhato ca pāṇātipātato ca mutti bhavissatīti āha. tena vuttaṁ:-
[46] "mamevāyaṁ maññamāno aññepevaṁ karissati
teva tassa vadhissanti sā me mutti bhavissatī"ti.
#[46] tattha mamevāyanti maṁ viya ayaṁ. aññepīti aññesampi. sesaṁ vuttatthameva.
[47] hīnamajjhimaukkaṭṭheti hīne ca majjhime ca ukkaṭṭhe ca nimittabhūte.
sahanto avamānitanti vibhāgaṁ akatvā tehi pavattitaṁ avamānaṁ paribhavaṁ sahanto khamanto.
evaṁ labhati sappaññoti evaṁ hīnādīsu vibhāgaṁ akatvā khantimettānuddayaṁ
upaṭṭhapetvā tadaparādhaṁ sahanto sīlādipāramiyo brūhetvā manasā yathāpatthitaṁ
yathicchitaṁ sabbaññutaññāṇaṁ labhati paṭivijjhati, tassa taṁ na dūreti.
evaṁ mahāsatto attano ajjhāsayaṁ pakāsento devatāya dhammaṁ desesi. so
katipāhaccayena aññattha gato. añño caṇḍamahiṁso nivāsaphāsutāya taṁ ṭhānaṁ gantvā
aṭṭhāsi. duṭṭhamakkaṭo "so eva ayan"ti saññāya tassa piṭṭhiṁ abhiruhitvā tatheva
anācāraṁ akāsi. atha naṁ so vidhunanto bhūmiyaṁ pātetvā siṅgena hadaye vijjhitvā
pādehi madditvā sañcuṇṇesi. tadā sīlavā mahiṁsarājā lokanātho.
tassa idhāpi heṭṭhā vuttanayeneva yathārahaṁ sesapāramiyo niddhāretabbā. tathā
hatthināgabhūridattacampeyyanāgarājacariyāsu viya idha mahāsattassa guṇānubhāvā
veditabbā.
mahiṁsarājacariyāvaṇṇanā niṭṭhitā.
---------------

page number: 169

6. rurumigarājacariyāvaṇṇanā
[48] punāparaṁ yadā homi sutattakanakasannibho
migarājā ruru nāma paramasīlasamāhitoti.
#[48] chaṭṭhe sutattakanakasannibhoti yathā suṭṭhu apagatasabbakāḷako hoti, evaṁ
aggimhi pakkhipitvā sutattakanakasannibho. migarājā ruru nāmāti jātisiddhena nāmena
ruru nāma migarājā, jātito ruru, migānañca rājāti attho. paramasīlasamāhitoti
uttamasīlasamāhito, visuddhasīlo ceva samāhitacitto ca, visuddhasīle vā sammā
āhitacittoti evamettha attho veditabbo.
tadā bodhisatto rurumigayoniyaṁ nibbatti, tassa sarīracchavi suṭṭhu tāpetvā
majjitakañcanapaṭṭavaṇṇo ahosi hatthapādā sākhārasaparikammakatā viya naṅguṭṭhaṁ
camarīnaṅguṭṭhaṁ viya siṅgāni rajatadāmavaṇṇāni akkhīni sumajjitamaṇiguḷikā viya mukhaṁ
odahitvā 1- ṭhapitarattakambalageṇḍukā viya. so janasaṁsaggaṁ pahāya vivekavāsaṁ vasitukāmo
parivāraṁ chaḍḍetvā ekakova gaṅgānivattane ramaṇīye sālamissake supupphitapavane vasati.
tena vuttaṁ:-
[49] "ramme padese ramaṇīye vivitte amanussake
tattha vāsaṁ upagañchiṁ gaṅgākūle manorame"ti.
#[49] tattha ramme padeseti muttātalasadisavālukācuṇṇapaṇḍarehi bhūmibhāgehi
siniddhaharitatiṇasañcaritehi vanatthalehi maṇikkhandhanimmalasalilehi jalāsayehi ca
samannāgatattā yebhuyyena ca indagopakavaṇṇāya rattāya sukhasamphassāya tiṇajātiyā
sañchannattā ramme araññappadese. ramaṇīyeti pupphaphalapallavālaṅkatavipulasākhāvinaddhehi

footnote: 1 sī. olambetvā

page number: 170

vanagahanehi upasobhitattā tattha paviṭṭhassa janassa ratijananaṭṭhena ramaṇīye. vuttampi
cetaṁ rurumigarājajātake:-
"etasmiṁ vanasaṇḍasmiṁ ambā sālā ca pupphitā
indagopakasañchannā ettheso tiṭṭhate migo"ti. 1-
vivitteti janavāsavirahena suññe. amanussaketi sañcaraṇamanussānampi tattha
abhāvena manussarahite. manorameti yathāvuttaguṇasampattiyā visesato pavivekakāmānaṁ mano
rametīti manorame.
[50] atha uparigaṅgāyāti ettha athāti adhikāre nipāto, tena mayi tattha
tathā vasante idaṁ adhikārantaraṁ uppannanti dīpeti. uparigaṅgāyāti gaṅgāya
nadiyā uparisote. dhanikehi paripīḷitoti iṇaṁ gahetvā taṁ dātuṁ asakkonto
iṇāyikehi bodhiyamāno.
eko kira bārāṇasiseṭṭhi 2- attano puttaṁ "ayaṁ sippaṁ uggaṇhanto
kilamissatī"ti kiñci sippaṁ na uggaṇhāpesi. gītavāditanaccakhādanabhojanato uddhaṁ na
kiñci aññāsi. taṁ vayappattaṁ patirūpena dārena saṁyojetvā manaṁ niyyātetvā
mātāpitaro kālamakaṁsu. so tesaṁ accayena itthidhuttasurādhuttādiparivuto
nānābyasanamukhehi sabbaṁ dhanaṁ viddhaṁsetvā tattha tattha iṇaṁ ādāya tampi dātuṁ
asakkonto dhanikehi codiyamāno "kiṁ mayhaṁ jīvitena, tenevamhi attabhāvena añño viya
jāto, maraṇaṁ me seyyo"ti cintetvā iṇāyike āha "tumhākaṁ iṇapaṇṇāni gahetvā
āgacchatha, gaṅgātīre me nihitaṁ kulasantakaṁ dhanaṁ atthi, taṁ vo dassāmī"ti. te tena
saddhiṁ agamaṁsu. so "idha dhanaṁ, ettha dhanan"ti nidhiṭṭhānaṁ ācikkhanto viya "evaṁ
me iṇamokkho bhavissatī"ti palāyitvā gaṅgāyaṁ pati. so caṇḍasotena vuyhanto
kāruññaravaṁ ravi. tena vuttaṁ:-

footnote: 1 khu.jā. 27/119/285 2 ma. bārāṇasīseṭṭhibrāhmaṇo

page number: 171

#[50] "atha upari gaṅgāya dhanikehi paripīḷito
puriso gaṅgāya patati jīvāmi vā marāmi vā.
[51] rattindivaṁ so gaṅgāya vuyhamāno mahodake
ravanto karuṇaṁ ravaṁ majjhe gaṅgāya gacchatī"ti.
tattha jīvāmi vā marāmi vāti imasmiṁ gaṅgāsote patito jīvāmi vā marāmi vā,
jīvitaṁ vā me ettha hotu maraṇaṁ vā, ubhayathāpi iṇāyikapīḷā na hotīti adhippāyo.
#[51] majjhe gaṅgāya gacchatīti so puriso rattindivaṁ gaṅgāya vuyhamāno
jīvitapemassa 1- vijjamānattā maraṇaṁ appamatto maraṇabhayatajjito hutvā karuṇaṁ ravaṁ
ravanto gaṅgāya majjhe mahodakena gacchati.
[52] atha mahāpuriso aḍḍharattasamaye tassa taṁ karuṇaṁ paridevantassa paridevitasaddaṁ
sutvā "manussasaddo sūyati, mā mayi idha dharante maratu, jīvitamassa dassāmī"ti
cintetvā sayanagumbā vuṭṭhāya nadītīraṁ gantvā "ambho purisa mā bhāyi, jīvitaṁ te
dassāmī"ti vatvā assāsetvā sotaṁ chindanto gantvā taṁ piṭṭhiyaṁ āropetvā
tīraṁ pāpetvā attano vasanaṭṭhānaṁ netvā parissamaṁ vinodetvā phalāphalāni datvā
dvīhatīhaccayena taṁ āha "ambho purisa ahaṁ taṁ bārāṇasigāmimaggaṁ pāpessāmi, tvaṁ
`asukaṭṭhāne nāma kañcanamigo vasatī'ti mā kassaci ārocehī"ti. so "sādhu sāmī"ti
sampaṭicchi. mahāsatto taṁ attano piṭṭhiṁ āropetvā bārāṇasimagge otāretvā
nivatti. tena vuttaṁ:-
#[52] tassāhaṁ saddaṁ sutvāna karuṇaṁ paridevato
gaṅgāya tīre ṭhatvāna apucchiṁ kosi tvaṁ naro.

footnote: 1 sī.,ma. jīvitagavesassa

page number: 172

[53] so me puṭṭho byākāsi attano karaṇaṁ tadā
dhanikehi bhīto tasito pakkhantohaṁ mahānadiṁ.
[54] tassa katvāna kāruññaṁ cajitvā mama jīvitaṁ
pavisitvā nīhariṁ tassa andhakāramhi rattiyā.
[55] assatthakālamaññāya tassāhaṁ idamabraviṁ
ekaṁ taṁ varaṁ yācāmi mā maṁ kassaci pāvadā"ti.
tattha kosi tvaṁ naroti tvaṁ ko manusso asi, kuto idha vuyhamāno āgatosīti
attho.
#[53] attano karaṇanti attano kiriyaṁ. dhanikehi bhītoti iṇāyikehi ubbiggo.
tasitoti utrasto.
#[54] tassa katvāna kāruññaṁ, cajitvā mama jīvitanti kāruññaṁ katvā
mahākaruṇāya samussāhito mama jīvitaṁ tassa purisassa pariccajitvā. pavisitvā nīhariṁ
tassāti nadiṁ pavisitvā sotaṁ chindanto ujukameva gantvā mama piṭṭhiṁ āropetvā tato
taṁ nīhariṁ. tassāti upayogatthe sāmivacanaṁ. "tatthā"tipi pāḷi, tattha nadiyanti attho.
andhakāramhi rattiyāti rattiyā andhakārasamaye, kāḷapakkharattiyanti attho.
#[55] assatthakālamaññāyāti parissamaṁ apanetvā phalāphalāni datvā
dvīhatīhaccayena kilamathassa vigatakālaṁ jānitvā. ekaṁ taṁ varaṁ yācāmīti ahaṁ taṁ ekaṁ
varaṁ yācāmi, mayhaṁ ekaṁ varaṁ dehīti attho. kiṁ taṁ varanti ce? āha:- mā maṁ kassaci
pāvadāti "asukaṭṭhāne suvaṇṇamigo vasatī"ti kassaci rañño vā rājamahāmattassa vā
maṁ mā pāvada.
atha tasmiṁ purise bārāṇasiṁ paviṭṭhadivaseyeva so rājā "ahaṁ deva suvaṇṇavaṇṇaṁ
migaṁ mayhaṁ dhammaṁ desentaṁ supinena addasaṁ. ahaṁ hi saccasupinā, addhā so
vijjati, tasmā kañcanamigassa dhammaṁ sotukāmā labhissāmi ce jīvissāmi, no ce me
jīvitaṁ natthī"ti

page number: 173

aggamahesiyā vutto taṁ assāsetvā "sace manussaloke atthi, labhissasī"ti vatvā
brāhmaṇe pakkosāpetvā "suvaṇṇamigā nāma hontī"ti pucchitvā "āma deva
hontī"ti sutvā sahassatthavikaṁ suvaṇṇacaṅkoṭake ṭhapetvā taṁ hatthikkhandhaṁ
āropetvā nagare bheriṁ carāpesi "yo suvaṇṇamigaṁ ācikkhissati, tassa hatthinā saddhiṁ
imaṁ dassāmī"ti. tato uttarimpi dātukāmo hutvā:-
"tassa gāmavaraṁ dammi nāriyo ca alaṅkatā
yo 1- metaṁ migamakkhāti migānaṁ migamuttaman"ti 2-
gāmaṁ suvaṇṇapaṭṭe likhāpetvā sakalanagare vācāpesi. atha so seṭṭhiputto taṁ gāthaṁ
sutvā rājapurisānaṁ santikaṁ gantvā "rañño evarūpaṁ migaṁ ācikkhissāmi, maṁ
rājānaṁ dassethā"ti āha. rājapurisā taṁ rañño santikaṁ netvā tamatthaṁ ārocesuṁ. rājā
"saccaṁ bho addasā"ti pucchi. so "saccaṁ deva mayā saddhiṁ āgacchatu, ahaṁ taṁ
dassessāmī"ti āha. rājā tameva purisaṁ maggadesakaṁ katvā mahantena parivārena taṁ ṭhānaṁ
gantvā tena mittadubbhinā purisena dassitaṁ padesaṁ āvudhahatthe purise samantatova
parivāretvā "ukkuṭṭhiṁ karothā"ti vatvā sayaṁ katipayehi janehi saddhiṁ ekamante
aṭṭhāsi. sopi puriso avidūre aṭṭhāsi. mahāsatto saddaṁ sutvā "mahato balakāyassa
saddo, addhā tamhā me purisā bhayena uppannena bhavitabban"ti ñatvā uṭṭhāya
sakalaparisaṁ oloketvā "rañño ṭhitaṭṭhāneyeva me sotthi bhavissatī"ti rājābhimukho
pāyāsi. rājā taṁ āgacchantaṁ disvā "nāgabalo avattharanto āgaccheyyā"ti saraṁ
sannayhitvā "imaṁ migaṁ santāsetvā sace palāyati, vijjhitvā dubbalaṁ katvā
gaṇhissāmī"ti bodhisattābhimukho ahosi. mahāsatto:-
"āgamehi mahārāja mā maṁ vijjhi rathesabha
ko nu me idamakkhāsi ettheso tiṭṭhate migo"ti 3-

footnote: 1 sī.,ma.,ka. ko 2 khu.jā. 27/117/284 3 khu.jā. 27/121/285

page number: 174

gāthaṁ abhāsi. rājā tassa madhurakathāya bajjhitvā saraṁ paṭisaṁharitvā gāravena aṭṭhāsi.
mahāsattopi rājānaṁ upasaṅkamitvā madhurapaṭisanthāraṁ akāsi. mahājanopi sabbāvudhāni
apanetvā āgantvā rājānaṁ parivāresi. tena vuttaṁ:-
[56] "nagaraṁ gantvāna ācikkhi pucchito dhanahetuko
rājānaṁ so gahetvāna upagañchi mamantikan"ti.
tassattho:- yo mittadubbhī pāpapuriso jīvitaṁ pariccajitvā tathā mayā pāṇasaṁsayato
mocito bārāṇasinagaraṁ gantvā attanā laddhabbadhananimittaṁ rañño maṁ ācikkhi,
ācikkhitvā so rañño gāhāpetuṁ maggadesako hutvā rājānaṁ gahetvā mama
santikamupāgamīti.
mahāsatto suvaṇṇakiṅkiṇikaṁ cālento viya madhurassarena rājānaṁ puna pucchi "ko
nu te idamakkhāsi, ettheso tiṭṭhate migo"ti. tasmiṁ khaṇe so pāpapuriso thokaṁ
paṭikkamitvā sotapathe aṭṭhāsi. rājā "iminā me tvaṁ dassito"ti taṁ purisaṁ
niddisi. tato bodhisatto:-
"saccaṁ kireva māhaṁsu narā ekacciyā idha
kaṭṭhaṁ niplavitaṁ seyyo na tvevekacciyo naro"ti 1-
gāthamāha. taṁ sutvā rājā saṁvegajāto:-
"kiṁ nu ruru garahasi migānaṁ
kiṁ pakkhīnaṁ kiṁ pana mānusānaṁ
bhayaṁ hi maṁ vindatinapparūpaṁ
sutvāna taṁ mānusiṁ bhāsamānan"ti 1-
gāthamāha. tato mahāpuriso "mahārāja na migaṁ na pakkhiṁ garahāmi, manussaṁ pana
garahāmī"ti dassento:-

footnote: 1 khu.jā. 27/123-4/285

page number: 175

"yamuddhariṁ vāhane vuyhamānaṁ
mahodake salile sīghasote
tatonidānaṁ bhayamāgataṁ mama
dukkho have rāja asabbhisaṅgamo"ti 1-
āha.
tattha niplavitanti uddharitaṁ. ekacciyoti ekacco mittadubbhī pāpapuriso
udake patantopi 2- uttārito natveva seyyo. kaṭṭhaṁ hi nānappakārena upakārāya
saṁvattati, mittadubbhī pana vināsāya, tasmā tato kaṭṭhameva varataranti. migānanti
rurumigarāja migānaṁ kiṁ aññataraṁ garahasi, udāhu pakkhīnaṁ manussānanti pucchati. bhayaṁ
hi maṁ vindatinapparūpanti mahantaṁ bhayaṁ maṁ paṭilabhati, attano santakaṁ viya karotīti
attho.
vāhaneti patitapatite vahituṁ samatthe gaṅgāvahe. mahodake salileti mahodakībhūte
salile. ubhayenāpi gaṅgāvahassa bahūdakataṁ dasseti. tatonidānanti mahārāja yo mayhaṁ tayā
dassito puriso, eso mayā gaṅgāya 3- vuyhamāno aḍḍharattasamaye karuṇaṁ paridevanto
tato uttārito, tatonidānaṁ idaṁ mayhaṁ bhayamāgataṁ, asappurisehi samāgamo nāma
dukkhoti.
taṁ sutvā rājā tassa kujjhitvā "evaṁ bahūpakārassa nāma guṇaṁ na jānāti,
dukkhaṁ uppādeti, vijjhitvā naṁ jīvitakkhayaṁ pāpessāmī"ti saraṁ sannayhi. tena
vuttaṁ:-
[57] "yāvatā karaṇaṁ sabbaṁ rañño ārocitaṁ mayā
rājā sutvāna vacanaṁ usuṁ tassa pakappayi
idheva ghātayissāmi mittadubbhiṁ anariyan"ti.
#[57] tattha yāvatā karaṇanti yaṁ tassa mayā kataṁ upakārakaraṇaṁ, taṁ sabbaṁ.
pakappayīti sannayhi. mittadubbhinti attano mittesu upakārīsu dubbhanasīlaṁ.

footnote: 1 khu.jā. 27/125/285 2 sī.,ma. marantopi 3 sī. gaṅgāvahe

page number: 176

tato mahāsatto "esa bālo maṁ nissāya mā nassī"ti cintetvā "mahārāja vadho
nāmesa bālassa vā paṇḍitassa vā na sādhūhi pasaṁsito, aññadatthu garahito eva, tasmā
mā imaṁ ghātehi, ayaṁ yathāruci gacchatu, yañceva tassa `dassāmī'ti tayā paṭiññātaṁ,
tampi ahāpetvāva dehī"ti āha. "ahañca te yaṁ icchitaṁ, taṁ karissāmi, attānaṁ
tuyhaṁ dammī"ti āha. tena vuttaṁ:-
[58] "tamahaṁ anurakkhanto nimminiṁ mama attanā
tiṭṭhateso mahārāja kāmakāro bhavāmi te"ti.
#[58] tattha nimmininti taṁ mittadubbhiṁ pāpapuggalaṁ anurakkhanto mama attano
attabhāvena taṁ parivattesiṁ, attānaṁ rañño niyyātetvā rājahatthato pattaṁ tassa maraṇaṁ
nivāresinti attho. tiṭṭhatesotiādi vinimayākāradassanaṁ.
[59] idāni yadatthaṁ so attavinimayo kato, taṁ dassetuṁ osānagāthamāha.
tassattho:- tadā maṁ nissāya taṁ mittadubbhiṁ purisaṁ tasmiṁ raññe jīvitā
voropetukāme ahaṁ attānaṁ rañño pariccajanto mama sīlameva anurakkhiṁ, jīvitaṁ pana
nārakkhiṁ. yaṁ panāhameva attano jīvitanirapekkhaṁ sīlavā āsiṁ, taṁ sammāsambodhiyā eva
kāraṇāti.
atha rājā bodhisattena attano jīvitaṁ pariccajitvā tassa purisassa maraṇe
nivārente tuṭṭhamānaso "gaccha bho migarājassa anuggahena mama hatthato maraṇā mutto"ti
vatvā yathāpaṭiññāya tañcassa dhanaṁ dāpesi. mahāsattassa yathāruciyāva 1- anujānitvā
taṁ nagaraṁ netvā nagarañca bodhisattañca alaṅkārāpetvā deviyā dhammaṁ desāpesi.
mahāsatto deviṁ ādiṁ katvā rañño ca rājaparisāya ca madhurāya manussabhāsāya dhammaṁ
desetvā rājānaṁ dasahi rājadhammehi ovaditvā mahājanaṁ anusāsitvā araññaṁ pavisitvā

footnote: 1 sī. yathāruciyā varaṁ

page number: 177

migagaṇaparivuto vāsaṁ kappesi. rājāpi mahāsattassa ovāde ṭhatvā sabbasattānaṁ abhayaṁ
datvā dānādīni puññāni katvā sugatiparāyano ahosi. tadā seṭṭhiputto devadatto
ahosi, rājā ānando, rurumigarājā lokanātho.
tassa idhāpi heṭṭhā vuttanayeneva yathārahaṁ sesapāramiyo niddhāretabbā. tathā
idhāpi pavivekārāmatāya janasaṁsaggaṁ anicchato yūthaṁ pahāya ekakavihāro, aḍḍharattasamaye
nadiyā vuyhamānassa karuṇaṁ paridevantassa purisassa aṭṭassaraṁ sutvā sayitaṭṭhānato
vuṭṭhāya nadītīraṁ gantvā mahāgaṅgāya mahati udakoghe vattamāne attano jīvitaṁ
pariccajitvā otaritvā sotaṁ pacchinditvā taṁ purisaṁ attano piṭṭhiyaṁ āropetvā
tīraṁ pāpetvā samassāsetvā phalāphalādīni datvā parissamavinodanaṁ, puna taṁ attano
piṭṭhiṁ āropetvā araññato nīharitvā mahāmagge otāraṇaṁ, saraṁ sannayhitvā
vijjhissāmīti abhimukhe ṭhitassa rañño nibbhayena hutvā paṭimukhameva gantvā paṭhamataraṁ
manussabhāsāya ālapitvā madhurapaṭisanthārakaraṇaṁ, mittadubbhī pāpapurisaṁ hantukāmaṁ
rājānaṁ dhammakathaṁ katvā punapi attano jīvitaṁ pariccajitvā maraṇato pamocanaṁ, tassa ca
rañño yathāpaṭiññaṁ dhanadāpanaṁ, raññā attano vare dīyamāne tena sabbasattānaṁ abhayadāpanaṁ,
rājānañca deviñca pamukhaṁ katvā mahājanassa dhammaṁ desetvā dānādīsu puññesu tesaṁ
patiṭṭhāpanaṁ, laddhābhayānaṁ migānaṁ ovādaṁ datvā manussānaṁ sassakhādanato nivāraṇaṁ,
paṇṇasaññāya ca tassa yāvajjakālā thāvarakaraṇanti evamādayo mahāsattassa guṇānubhāvā
vibhāvetabbāti.
rurumigarājacariyāvaṇṇanā niṭṭhitā.
-----------
7. mātaṅgacariyāvaṇṇanā
[60] punāparaṁ yadā homi jaṭilo uggatāpano
mātaṅgo nāma nāmena sīlavā susamāhitoti.

page number: 178

#[60] sattame jaṭiloti jaṭāvanto, jaṭābandhakesoti attho. uggatāpanoti
mamacchaṭṭhānaṁ indriyānaṁ tāpanato niggaṇhanato tapasaṅkhātaṁ uggatāpanaṁ etassāti
uggatāpano, ghoratapo paramadhitindriyoti 1- attho. atha vā nānappakāre
diṭṭhadhammikādibhede anatthe uggiraṇato bahi chaḍḍāpanato ghorabhīmabhayānakaṭṭhena vā
"uggā"ti laddhanāme kilese vīriyātapena santāpanato ugge tāpetīti uggatāpano.
mātaṅgo nāma nāmenāti nāmena mātaṅgo nāma. mātaṅgakule nibbattiyā jātiyā
āgataṁ hissa etaṁ nāmaṁ. sīlavāti sīlasampanno suparisuddhasīlo. susamāhitoti
upacārappanāsamādhīhi suṭṭhu samāhito, jhānasamāpattilābhīti attho.
tadā hi bodhisatto caṇḍālayoniyaṁ nibbattitvā rūpena duddasiko bahinagare
caṇḍālagāme vasati. "mātaṅgapaṇḍito"ti pakāsanāmo. athekadivasaṁ tasmiṁ nagare nakkhatte
ghosite yebhuyyena nāgarā nakkhattaṁ kīḷanti. aññatarāpi brāhmaṇamahāsālakaññā
soḷasapaṇṇarasavassuddesikā devakaññā viya rūpena dassanīyā pāsādikā "attano
vibhavānurūpaṁ nakkhattaṁ kīḷissāmī"ti pahūtakhajjabhojjādīni sakaṭesu āropetvā
sabbasetaṁ vaḷavārathamāruyha mahatā parivārena uyyānabhūmiṁ gacchati. diṭṭhamaṅgalikā nāmesā,
sā kira dussaṇṭhitaṁ rūpaṁ "avamaṅgalan"ti taṁ daṭṭhuṁ na icchati, tenassā
"diṭṭhamaṅgalikā"tveva samaññā udapādi.
tadā bodhisatto kālasseva uṭṭhāya paṭapilotikaṁ nivāsetvā jajjaritamukhabhāgaṁ
veṇudaṇḍaṁ gahetvā bhājanahattho nagaraṁ pavisati manusse disvā dūratova tesaṁ dūrīkaraṇatthaṁ
tena veṇudaṇḍena saññaṁ karonto. atha diṭṭhamaṅgalikā "ussaratha ussarathā"ti ussāraṇaṁ
karontehi attano purisehi nīyamānā nagaradvāramajjhe mātaṅgaṁ disvā "ko eso"ti
āha. "ayye mātaṅgacaṇḍālo"ti ca vutte "īdisaṁ disvā gatānaṁ kuto vuḍḍhī"ti yānaṁ
nivattāpesi. manussā "yaṁ mayaṁ uyyānaṁ gantvā bahuṁ khajjabhojjādiṁ labheyyāma, tassa
no

footnote: 1 sī. samitindariyoti

page number: 179

mātaṅgena antarāyo kato"ti kupitā "gaṇhatha caṇḍālan"ti leḍḍūhi paharitvā
visaññībhūtaṁ pātetvā agamaṁsu.
so na cireneva satiṁ paṭilabhitvā vuṭṭhāya manusse pucchi "kiṁ ayyā dvāraṁ nāma
sabbasādhāraṇaṁ, udāhu brāhmaṇānaṁ eva katan"ti. sabbesaṁ sādhāraṇanti. "evaṁ
sabbasādhāraṇadvāre ekamantaṁ apakkamantaṁ maṁ diṭṭhamaṅgalikāya manussā imaṁ anayabyasanaṁ
pāpesun"ti rathikāya manussānaṁ ārocetvā "handāhaṁ imissā mānaṁ bhindissāmī"ti
tassā nivesanadvāraṁ gantvā "ahaṁ diṭṭhamaṅgalikaṁ aladdhā na vuṭṭhahissāmī"ti
nipajji. diṭṭhamaṅgilakāya pitā "gharadvāre mātaṅgo nipanno"ti sutvā "tassa kākaṇikaṁ
detha, telena sarīraṁ makkhetvā gacchatū"ti āha. so "diṭṭhamaṅgalikaṁ aladdhā na
uṭṭhahissāmi"cceva āha. tato brāhmaṇena "dve kākaṇike detha māsakaṁ pādaṁ kahāpaṇaṁ
dve tīṇi yāva kahāpaṇasataṁ kahāpaṇasahassaṁ dethā"ti vuttepi na sampaṭicchati eva. evaṁ
tesaṁ mantentānaṁ eva sūriyo atthaṅgato.
atha diṭṭhamaṅgalikāya mātā pāsādā oruyha sāṇipākāraṁ parikkhipāpetvā
tassa santikaṁ gantvā "tāta mātaṅga diṭṭhamaṅgalikāya aparādhaṁ khama, dve sahassāni
gaṇhāhi yāva satasahassaṁ gaṇhāhī"ti vuttepi na sampaṭicchi, nipajji eva. tassevaṁ cha
divase nipajjitvā sattame divase sampatte samantā sāmantagharā paṭivisakagharā ca
manussā uṭṭhahitvā "tumhe mātaṅgaṁ vā uṭṭhāpetha, dārikaṁ vā detha, mā amhe
nāsayitthā"ti āhaṁsu. tadā kira ayaṁ tasmiṁ dese desadhammo "yassa gharadvāre evaṁ
nipajjitvā caṇḍālo marati, tena gharena saddhiṁ sattasattagharavāsino caṇḍālā hontī"ti.
tato diṭṭhamaṅgalikāya mātāpitaro diṭṭhamaṅgalikaṁ paṭapilotikaṁ nivāsāpetvā
caṇḍālānucchavikaṁ parikkhāraṁ datvā paridevamānaṁ eva tassa santikaṁ netvā "handa dāni
dārikaṁ uṭṭhāya gaṇhāhī"ti adaṁsu. sā passe ṭhatvā "uṭṭhāhī"ti āha. so "ahaṁ
ativiya kilanto, hatthe gahetvā maṁ uṭṭhāpehī"ti āha. sā tathā akāsi. mātaṅgo "mayaṁ

page number: 180

antonagare vasituṁ na labhāma, ehi, bahinagare caṇḍālagāmaṁ gamissāmā"ti taṁ apassāya
attano gehaṁ agamāsi. "tassā piṭṭhiṁ abhiruhitvā"ti jātakabhāṇakā vadanti.
evaṁ pana gehaṁ gantvā jātisambhedavītikkamaṁ akatvāva katipāhaṁ gehe vasitvā
balaṁ gahetvā cintesi "ahaṁ imaṁ brāhmaṇamahāsālakaññaṁ mayhaṁ caṇḍālagehe vāsāpesiṁ,
handa dāni taṁ lābhaggayasaggappattaṁ karissāmī"ti. so araññaṁ pavisitvā pabbajitvā
sattāhabbhantareyeva aṭṭhasamāpattiyo pañcābhiññāyo nibbattetvā iddhiyā
caṇḍālagāmadvāre otaritvā gehadvāre ṭhito diṭṭhamaṅgalikaṁ pakkosāpetvā "sāmi
kissa maṁ anāthaṁ katvā pabbajitosī"ti paridevamānaṁ "tvaṁ bhadde mā cintayi, tava
porāṇakayasato idāni mahantataraṁ yasaṁ karissāmi, tvaṁ pana `mahābrahmā me sāmiko, na
mātaṅgo, so brahmalokaṁ gato, ito sattame divase puṇṇamāya candamaṇḍalaṁ bhinditvā
āgamissatī'ti parisāsu vadeyyāsī"ti vatvā himavantameva gato.
diṭṭhamaṅgalikāpi bārāṇasiyaṁ mahājanamajjhe tesu tesu ṭhānesu tathā kathesi. atha
puṇṇamadivase bodhisatto candamaṇḍalassa gaganamajjhe ṭhitakāle brahmattabhāvaṁ
māpetvā candamaṇḍalaṁ bhinditvā dvādasayojanikaṁ bārāṇasiṁ sakalaṁ kāsiraṭṭhañca
ekobhāsaṁ katvā ākāsato otaritvā bārāṇasiyā upari tikkhattuṁ paribbhamitvā
mahājanena gandhamālādīhi pūjiyamāno caṇḍālagāmābhimukho ahosi. brahmabhattā
sannipatitvā taṁ caṇḍālagāmakaṁ gantvā diṭṭhamaṅgalikāya gehaṁ suddhavatthagandhamālādīhi
devavimānaṁ viya alaṅkariṁsu. diṭṭhamaṅgalikā ca tadā utunī hoti. mahāsatto tattha
gantvā diṭṭhamaṅgalikaṁ aṅguṭṭhena nābhiyaṁ parāmasitvā "bhadde gabbho te patiṭṭhito,
tvaṁ puttaṁ vijāyissasi, tvampi puttopi te lābhaggayasaggappattā bhavissatha, tava
sīsadhovanaudakaṁ 1- sakalajambudīpe rājūnaṁ abhisekodakaṁ bhavissati, nhānodakaṁ pana te
amatodakaṁ bhavissati, ye naṁ sīse abhisiñcissanti, 2- te sabbarogehi muccissanti,
kāḷakaṇṇiyā ca parimuccissanti,

footnote: 1 pādadhovanaudakaṁ (jātaka-ṭṭha. 4/178 chaßēéa.) 2 chaßēéa. āsiñcissanti

page number: 181

tava pādapiṭṭhe sīsaṁ ṭhapetvā vandantā sahassaṁ dassanti, kathāsavanaṭṭhāne ṭhatvā
vandantā sataṁ dassanti, cakkhupathe ṭhatvā vandantā ekekaṁ kahāpaṇaṁ datvā
vandissanti, appamattā hohī"ti taṁ ovaditvā gehā nikkhamma mahājanassa
passantasseva candamaṇḍalaṁ pāvisi.
brahmabhattā sannipatitvā diṭṭhamaṅgalikaṁ mahantena sakkārena nagaraṁ pavesetvā
mahantena sirisobhaggena tattha vasāpesuṁ. devavimānasadisañcassā nivesanaṁ kāresuṁ. tattha
netvā uḷāraṁ lābhasakkāraṁ upanāmesuṁ. puttalābhādi sabbo bodhisattena vuttasadisova
ahosi. soḷasasahassā brāhmaṇā diṭṭhamaṅgalikāya puttena saha nibaddhaṁ bhuñjanti,
sahassamattā naṁ parivārenti, anekasahassānaṁ dānaṁ dīyati. atha mahāsatto "ayaṁ aṭṭhāne
abhippasanno, handassa dakkhiṇeyye jānāpessāmī"ti bhikkhāya caranto tassā gehaṁ
gantvā tena saddhiṁ sallapitvā agamāsi. atha kumāro gāthamāha:-
"kuto nu āgacchasi dummavāsī
otallako paṁsupisācakova
saṅkāracoḷaṁ paṭimuñca kaṇṭhe
ko re tuvaṁ hosi adakkhiṇeyyo"ti.
tena vuttaṁ anācāraṁ asahamānā devatā tassa tesañca soḷasasahassānaṁ
brāhmaṇānaṁ mukhaṁ viparivattesuṁ. taṁ disvā diṭṭhamaṅgalikā mahāsattaṁ upasaṅkamitvā
tamatthaṁ ārocesi. bodhisatto "tassa anācāraṁ asahantehi yakkhehi so vippakāro kato,
api ca kho pana imaṁ ucchiṭṭhapiṇḍakaṁ tesaṁ mukhe āsiñcitvā taṁ vippakāraṁ
vūpasamehī"ti āha. sāpi tathā tvā taṁ vūpasamesi. atha diṭṭhamaṅgalikā puttaṁ āha "tāta
imasmiṁ loke dakkhiṇeyyā nāma mātaṅgapaṇḍitasadisā bhavanti, na ime brāhmaṇā viya
jātimattena,

footnote: 1 khu.jā. 27/1/325

page number: 182

mantasajjhāyanamattena vā mānatthaddhā"ti vatvā ye tadā sīlādiguṇavisesayuttā
jhānasamāpattilābhino ceva paccekabuddhā ca, tatthevassa pasādaṁ uppādesīti.
tadā vettavatīnagare jātimanto nāma eko brāhmaṇo pabbajitvāpi jātiṁ
nissāya mahantaṁ mānamakāsi. mahāsatto "tassa mānaṁ bhindissāmī"ti taṁ ṭhānaṁ gantvā
tassāsanne uparisote vāsaṁ kappesi. tena vuttaṁ:-
[61] "ahañca brāhmaṇo eko gaṅgākūle vasāmubho
ahaṁ vasāmi upari heṭṭhā vasati brāhmaṇo"ti.
atha mahāsatto ekadivasaṁ dantakaṭṭhaṁ khāditvā "idaṁ jātimantassa jaṭāsu
laggatū"ti adhiṭṭhāya nadiyaṁ pātesi. taṁ tassa udakaṁ ācamentassa jaṭāsu aggi, so taṁ
disvā "nassa vasalā"ti vatvā "kutoyaṁ kāḷakaṇṇī āgato, upadhāressāmi nan"ti
uddhaṁsotaṁ gacchanto mahāsattaṁ disvā "kiṁ jātikosī"ti pucchi. caṇḍālosmīti.
tayā nadiyaṁ dantakaṭṭhaṁ pātitanti. āma mayāti. "nassa vasala caṇḍāla kāḷakaṇṇi mā idha
vasi, heṭṭhāsote vasā"ti vatvā heṭṭhāsote vasantenapi pātite dantakaṭṭhe paṭisotaṁ
āgantvā jaṭāsu laggante "nassa vasala, sace idha vasissasi, sattame divase sattadhā te
muddhā phalissatī"ti āha. tena vuttaṁ:-
[62] "vicaranto anukūlamhi uddhaṁ me assamaddasa
tattha maṁ paribhāsetvā abhisapi muddhaphālanaṁ.
[63] yadihantassa pakuppeyyaṁ yadi sīlaṁ na gopaye
oloketvānahaṁ tassa kareyyaṁ chārikaṁ viyā"ti.
#[62] tattha vicaranto anukūlamhīti ucchiṭṭhadantakaṭṭhe attano jaṭāsu lagge
tassa āgamanagavesanavasena gaṅgāya tīre anuvicaranto. uddhaṁ me assamaddasāti attano

page number: 183

vasanaṭṭhānato uparisote mama assamaṁ paṇṇasālaṁ addakkhi. tattha maṁ paribhāsetvāti mama
assamaṁ āgantvā jātiṁ sutvā tatovapaṭikkamitvā savanūpacāre ṭhatvā "nassa vasala caṇḍāla
kāḷakaṇṇi mā idha vasī"tiādīni vatvā bhayena santajjetvā. abhisapi muddhaphālananti
"sace jīvitukāmosi, ettova sīghaṁ palāyassū"ti vatvā "sace na pakkamissasi, ito te
sattame divase sattadhā muddhā phalatū"ti me abhisapaṁ adāsi.
kiṁ pana tassa abhisapena muddhā phalatīti? na phalati, kuhako pana so, evamayaṁ
maraṇabhayatajjito sudūraṁ pakkamissatīti saññāya santāsanatthaṁ tathā āha.
#[63] yadihantassa pakuppeyyanti tassa mānatthaddhassa kūṭajaṭilassa ahaṁ yadi
kujjheyyaṁ. yadi sīlaṁ na gopayeti sīlaṁ yadi na rakkheyyaṁ, idaṁ sīlaṁ nāma
jīvitanirapekkhaṁ sammadeva rakkhitabbanti yadi na cinteyyanti attho. oloketvānahaṁ
tassa, kareyyaṁ chārikaṁ viyāti sacāhaṁ tadā tassa appatīto abhavissaṁ. mama cittācāraṁ
ñatvā mayi abhippasannā devatā khaṇeneva taṁ bhasmamuṭṭhiṁ viya viddhaṁseyyanti
adhippāyo. satthā pana tadā attano appatītabhāve sati devatāhi sādhetabbaṁ tassa anatthaṁ
attanā kattabbaṁ viya katvā desesi "kareyyaṁ chārikaṁ viyā"ti.
vitaṇḍavādī panāha "bodhisattova taṁ jaṭilaṁ icchamāno iddhiyā chārikaṁ kareyya,
evañhi sati imissā pāḷiyā attho ujukameva nīto hotī"ti. so evamassa vacanīyo
"tvaṁ iddhiyā parūpaghātaṁ vadasi, iddhi nāmesā adhiṭṭhānā iddhi vikubbanā iddhi
manomayā iddhi ñāṇavipphārā iddhi samādhivipphārā iddhi ariyā iddhi
kammavipākajā iddhi puññavato iddhi vijjāmayā iddhi tattha tattha
sammāpayogappaccayā ijjhanaṭṭhena iddhīti dasavidhā. tattha "kataraṁ iddhiṁ vadesī"ti?
bhāvanāmayanti. kiṁ pana bhāvanāmayāya parūpaghātakammaṁ hotīti? āma ekacce ācariyā
"ekavāraṁ hotī"ti vadanti, yathā hi paraṁ paharitukāmena udakabharite ghaṭe khitte paropi
paharīyati, ghatopi bhijjati, evameva kāvanāmayāya iddhiyā ekavāraṁ parūpaghātakammaṁ hoti,
tato paṭṭhāya pana sā nassati.

page number: 184

atha so "bhāvanāmayāya iddhiyā neva ekavāraṁ na dvevāraṁ parūpaghātakammaṁ hotī"ti
vatvā pucchitabbo "kiṁ bhāvanāmayā iddhi kusalā akusalā abyākatā sukhāya vedanāya
sampayuttā dukkhāya vedanāya sampayuttā adukkhamasukhāya vedanāya sampayuttā
savitakkasavicārā avitakkavicāramattā avitakkāvicārā kāmāvacarā rūpāvacarā
arūpāvacarā"ti? jānanto "bhāvanāmayā iddhi kusalā abyākatā vā adukkhamasukhavedaniyā
avitakkāvicārā rūpāvacarā"ti 1- vakkhati. so vattabbo "pāṇātipātacetanā kusalādīsu
kataraṁ koṭṭhāsaṁ bhajatī"ti? jānanto vakkhati "pāṇātipātacetanā akusalāva dukkhavedanāva
savitakkasavicārāva kāmāvacarāvā"ti. evaṁ sante "tava pañho neva kusalattikena sameti,
na vedanāttikena na vitakkattikena na bhūmantarenā"ti pāḷiyā virodhaṁ dassetvā
saññāpetabbo, yadi pana so "puna caparaṁ bhikkhave idhekacco samaṇo vā brāhmaṇo vā
iddhimā cetovasippatto aññissā kucchigataṁ gabbhaṁ pāpakena manasānupekkhitā hoti
`aho vata yaṁ taṁ kucchigataṁ gabbhaṁ na sotthinā abhinikkhameyyā'ti. evampi bhikkhave
kulumpassa upaghāto hotī"ti saṅgītiṁ anāruḷhaṁ kulumpasuttaṁ udāhareyya,
tassāpi "tvaṁ atthaṁ na jānāsi. iddhimā cetovasippattoti hi ettha na bhāvanāmayā
iddhi adhippetā, āthabbanikā iddhi adhippetā. sā hi ettha labbhamānā labbhatīti
bhāvanāmayāya iddhiyā parūpaghāto na sambhavatiyevā"ti saññāpetabbo. no ce saññattiṁ
upeti, kammaṁ katvā uyyojetabbo. tasmā yathāvuttanayenevettha gāthāya attho
veditabbo.
tathā pana tena abhisapito mahāsatto "sacāhaṁ etassa kujjhissāmi, sīlaṁ me
arakkhitaṁ bhavissati, upāyenevassa mānaṁ bhindissāmi, sā cassa rakkhā bhavissatī"ti
sattame divase sūriyuggamanaṁ vāresi. manussā sūriyassa anuggamanena ubbāḷhā
jātimantatāpasaṁ upasaṅkamitvā "bhante tumhe sūriyassa uggantuṁ na dethā"ti
pucchiṁsu. 2- so "na metaṁ kammaṁ, gaṅgātīre pana eko caṇḍālatāpaso vasati, tassetaṁ
kammaṁ siyā"ti āha. manussā

footnote: 1 chaßēéa. rūpāvacarā cāti 2 ma. vadiṁsu

page number: 185

mahāsattaṁ upasaṅkamitvā "bhante tumhe sūriyassa uggantuṁ na dethā"ti pucchiṁsu.
āmāvusoti. kiṁ kāraṇāti. tumhākaṁ kulūpakatāpaso maṁ niraparādhaṁ abhisapi, tasmiṁ
āgantvā khamāpanatthaṁ mama pādesu patite sūriyaṁ vissajjessāmīti. te gantvā taṁ
ākaḍḍhantā ānetvā mahāsattassa pādamūle nipajjāpetvā khamāpetvā "sūriyaṁ
vissajjetha bhante"ti āhaṁsu. na sakkā vissajjetuṁ, sacāhaṁ vissajjessāmi, imassa
sattadhā muddhā phalissatīti. atha bhante kiṁ karomāti. mahāsatto "mattikāpiṇḍaṁ
āharathā"ti āharāpetvā "imaṁ tāpasassa sīse ṭhapetvā tāpasaṁ otāretvā
udake ṭhapetha. 1- yadā sūriyo dissati, tadā tāpaso udake nimujjatū"ti vatvā sūriyaṁ
vissajjesi. sūriyarasmīhi phuṭṭhamatteva mattikāpiṇḍo sattadhā bhijji. tāpaso udake
nimujji. tena vuttaṁ:-
[64] "yaṁ so tadā maṁ abhisapi kupito duṭṭhamānaso
tasseva matthake nipati yogena taṁ pamocayin"ti.
#[64] tattha yaṁ so tadā maṁ abhisapīti so jātimantajaṭilo yaṁ muddhaphālanaṁ
sandhāya tadā maṁ abhisapi, mayhaṁ sapaṁ adāsi. tasseva matthake nipatīti taṁ mayhaṁ
upari tena icchitaṁ tasseva pana upari nipati nipatanabhāvena aṭṭhāsi. evañhetaṁ
hoti yathā taṁ appaduṭṭhassa padussato. vuttañhetaṁ bhagavatā "yo appaduṭṭhassa
narassa dussati .pe. paṭivātaṁva khitto"ti. 2- yogena taṁ pamocayinti taṁ tassa
bhāsitaṁ matthakaphālanaṁ upāyena tato pamocesiṁ, taṁ vā jaṭilaṁ tato pamocesiṁ, yena
upāyena taṁ na hoti, tathā akāsinti attho.
yaṁ hi tena pāramitāparibhāvanasamiddhāhi nānāsamāpattivihāraparipūritāhi
sīladiṭṭhisampadāhi susaṅkhatasantāne mahākaruṇādhivāse mahāsatte ariyūpavādakammaṁ
abhisapasaṅkhātaṁ pharusavacanaṁ payuttaṁ, taṁ mahāsattassa khettavisesabhāvato tassa ca
ajjhāsayapharusatāya diṭṭhadhammavedanīyaṁ hutvā sace so mahāsattaṁ na khamāpesi, sattame divase

footnote: 1 ma. vāsetha 2 khuḍha. 25/125/39

page number: 186

vipaccanasabhāvaṁ jātaṁ, khamāpite pana mahāsatte payogasampattipaṭibāhitattā
avipākadhammataṁ āpajji ahosikammabhāvato. ayañhi ariyūpavādapāpassa diṭṭhadhammavedanīyassa
ca dhammatā. tattha yaṁ sattame divase bodhisattena sūriyuggamananivāraṇaṁ kataṁ, ayamettha
yogoti adhippeto upāyo, tena hi ubbāḷhā manussā bodhisattassa santike tāpasaṁ
ānetvā khamāpesuṁ, sopi ca mahāsattassa guṇe jānitvā tasmiṁ cittaṁ pasādesīti
veditabbaṁ. yaṁ panassa matthake mattikāpiṇḍassa ṭhapanaṁ, tassa ca sattadhā phālanaṁ kataṁ,
taṁ manussānaṁ cittānurakkhaṇatthaṁ, aññathā hi ime pabbajitāpi samānā cittassa vase
vattanti, na pana cittaṁ attano vase vattāpentīti mahāsattampi tena sadisaṁ katvā
gaṇheyyuṁ. tadassa nesaṁ dīgharattaṁ ahitāya dukkhāyāti.
[65] idāni yadatthaṁ tadā tasmiṁ tāpase cittaṁ adūsetvā suparisuddhaṁ sīlameva
rakkhitaṁ, taṁ dassetuṁ "anurakkhiṁ mama sīlan"ti osānagāthamāha. taṁ heṭṭhā vuttatthameva.
tadā maṇḍabyo udeno ahosi, 1- mātaṅgo lokanātho.
idhāpi sesapāramiyo niddhāretabbā. tathā nihīnajātikassa sato yathādhippāyaṁ
diṭṭhamaṅgalikāya mānaniggaho, pabbajitvā "diṭṭhamaṅgalikāya avassayo bhavissāmī"ti
uppannacitto araññaṁ gantvā pabbajitvā sattadivasabbhantareyeva yathādhippāyaṁ
jhānābhiññānibbattanaṁ, tato āgantvā diṭṭhamaṅgalikāya lābhaggayasaggappattiyā
upāyasampādanaṁ, maṇḍabyakumārassa mānaniggaho, jātimantatāpasassa mānaniggaho,
tassa ca ajānantasseva bhāvino jīvitantarāyassa apanayanaṁ, mahāparādhassāpi tassa
akujjhitvā attano sīlānurakkhanaṁ, acchariyabbhutapāṭihāriyakaraṇanti evamādayo
mahāsattassa guṇānubhāvā vibhāvetabbā.
mātaṅgacariyāvaṇṇanā niṭṭhitā.

footnote: 1 chaßēéa. ayaṁ pāṭho na dissati

page number: 187

8. dhammadevaputtacariyāvaṇṇanā
[66] "punāparaṁ tadā homi mahāpakkho 1- mahiddhiko
dhammo nāma mahāyakkho sabbalokānukampako"ti. 2-
#[66] aṭṭhame mahāpakkhoti mahāparivāro. mahiddhikoti mahatiyā deviddhiyā
samannāgato. dhammo nāma mahāyakkhoti nāmena dhammo nāma mahānubhāvo devaputto.
sabbalokānukampakoti vibhāgaṁ akatvā mahākaruṇāya sabbalokaṁ anuggaṇhanako.
mahāsatto hi tadā kāmāvacaradevaloke dhammo nāma devaputto hutvā
nibbatti, so dibbālaṅkārapaṭimaṇḍito dibbarathaṁ abhiruyha accharāgaṇaparivuto
manussesu sāyamāsaṁ bhuñjitvā attano attano gharadvāresu sukhakathāya nisinnesu
puṇṇamuposathadivase gāmanigamarājadhānīsu ākāse ṭhatvā "pāṇātipātādīhi
dasahi akusalakammapathehi viramitvā tividhasucaritadhammaṁ pūretha, matteyyā petteyyā
sāmaññā brahmaññā kule jeṭṭhāpacāyino bhavatha, saggaparāyanā hutvā mahantaṁ
yasaṁ anubhavissathā"ti manusse dasakusalakammapathe samādapento jambudīpaṁ padakkhiṇaṁ
karoti. tena vuttaṁ:-
[67] "dasakusalakammapathe samādapento mahājanaṁ
carāmi gāmanigamaṁ samitto saparijjano"ti 3-
tattha samittoti dhammikehi dhammavādīhi sahāyehi sasahāyo.
tena ca samayena adhammo nāmeko devaputto kāmāvacaradevaloke nibbatti,
"so pāṇaṁ hanatha adinnaṁ ādiyathā"tiādinā nayena satte akusalakammapathe
samādapento mahatiyā parisāya parivuto jambudīpaṁ vāmaṁ 4- karoti. tena vuttaṁ:-

footnote: 1 ka. mahesakkho 2 khu.cariyā. 33/18/575-6 3 khu.cariyā. 33/18/575-6 4 sī.
footnote: padakkhiṇaṁ

page number: 188

[68] "pāpo kadariyo yakkho dīpento dasa pāpake
sopettha mahiyā carati samitto saparijjano"ti.
#[68] tattha pāpoti pāpadhammehi samannāgato. kadariyoti thaddhamaccharī. yakkhoti
devaputto. dīpento dasa pāpaketi sabbaloke gocaraṁ nāma sattānaṁ upabhogaparibhogāya
jātaṁ, tasmā satte vadhitvā yaṁkiñci katvā ca attā pīṇetabbo, indriyāni
santappetabbānītiādinā nayena pāṇātipātādike dasa lāmakadhamme kattabbe
katvā pakāsento. sopetthāti sopi adhammo devaputto imasmiṁ jambudīpe. mahiyāti
bhūmiyā āsanne, manussānaṁ dassanasavanūpacāreti attho.
[69] tattha ye sattā sādhukammikā 1- dhammagaruno, te dhammaṁ devaputtaṁ
tathā āgacchantameva disvā āsanā vuṭṭhāya gandhamālādīhi pūjentā yāva
cakkhupathasamatikkamanā tāva abhitthavanti, pañjalikā namassamānā tiṭṭhanti, tassa vacanaṁ
sutvā appamattā sakkaccaṁ puññāni karonti. ye pana sattā pāpasamācārā
kurūrakammantā, te adhammassa vacanaṁ sutvā abbhanumodanti, bhiyyoso mattāya pāpāni
samācaranti. evaṁ te tadā aññamaññassa ujuvipaccanīkavādā ceva ujuvipaccanīkakiriyā
ca hutvā loke vicaranti. tenāha bhagavā "dhammavādī adhammo ca ubho paccanikā mayan"ti.
evaṁ pana gacchante kāle athekadivasaṁ tesaṁ rathā ākāse sammukhā ahesuṁ. atha
nesaṁ parisā "tumhe kassa, tumhe kassā"ti pucchitvā "mayaṁ dhammassa, mayaṁ
dhammassā"ti vatvā maggā okkamitvā dvidhā jātā, dhammassa pana adhammassa ca rathā
abhimukhā hutvā īsāya īsaṁ āhacca aṭṭhaṁsu. "tava rathaṁ okkamāpetvā mayhaṁ maggaṁ
dehi, tava rathaṁ okkamāpetvā mayhaṁ maggaṁ dehī"ti, aññamaññaṁ maggadāpanatthaṁ vivādaṁ
akaṁsu. parisā ca nesaṁ āvudhāni abhiharitvā yuddhasajjā ahesuṁ. yaṁ sandhāya vuttaṁ:-

footnote: 1 ma. dhammikā

page number: 189

"dhure dhuraṁ ghaṭṭayantā samimhā paṭipathe ubho.
[70] kalaho vattatī bhesmā kalyāṇapāpakassa ca
maggā okkamanatthāya mahāyuddho upaṭṭhito"ti.
tattha dhure dhuranti ekassa rathīsāya itarassa rathīsaṁ ghaṭṭayantā. samimhāti
samāgatā sammukhībhūtā. puna ubhoti vacanaṁ ubhopi mayaṁ aññamaññassa paccanīkā hutvā
loke vicarantā ekadivasaṁ paṭimukhaṁ āgacchantā dvīsu parisāsu ubhosu passesu maggato
okkantāsu saha rathena mayaṁ ubho eva samāgatāti dassanatthaṁ vuttaṁ. bhesmāti
bhayajanako. kalyāṇapāpakassa cāti kalyāṇassa ca pāpakassa ca. mahāyuddho upaṭṭhitoti
mahāsaṅgāmo paccupaṭṭhito āsi.
aññamaññassa hi parisāya ca yujjhitukāmatā jātā. tattha hi dhammo adhammaṁ āha
"samma tvaṁ adhammo, ahaṁ dhammo, maggo mayhaṁ anucchaviko, tava rathaṁ okkamāpetvā
1- mayhaṁ maggaṁ dehī"ti. itaro "ahaṁ daḷhayāno balavā asantāsī, tasmā maggaṁ na
demi, yuddhaṁ pana karissāmi, yo yuddhe jinissati, tassa maggo hotū"ti āha.
tenevāha:-
"yasokaro puññakarohamasmiṁ
sadātthuto samaṇabrāhmaṇānaṁ
maggāraho devamanussapūjito
dhammo ahaṁ dehi adhamma maggaṁ. 2-
adhammayānaṁ daḷhamāruhitvā
asantasanto balavāhamasmi
sa kissa hetumhi tavajja dajjaṁ
maggaṁ ahaṁ dhamma adinnapubbaṁ. 2-

footnote: 1 ma. okkāmetvā 2 khu.jā. 27/26-30/240-1

page number: 190

dhammo have pāturahosi pubbe
pacchā adhammo udapādi loke
jeṭṭho ca seṭṭho ca sanantano ca
uyyāhi jeṭṭhassa kaniṭṭha maggā. 1-
na yācanāya napi pātirūpā
na arahattā 2- tehaṁ dadeyyaṁ maggaṁ
yuddhañca no hotu ubhinnamajja
yuddhamhi yo jessati tassa maggo. 1-
sabbā disā anuvisaṭohamasmi
mahabbalo amitayaso atulyo
guṇehi sabbehi upetarūpo
dhammo adhamma tvaṁ kathaṁ vijessasi. 1-
lohena ve haññati jātarūpaṁ
na jātarūpena hananti lohaṁ
sace adhammo haññati 3- dhammamajja
ayo suvaṇṇaṁ viya dassaneyyaṁ. 4-
sace tuvaṁ yuddhabalo adhamma
na tuyhaṁ vuḍḍhā ca garū ca atthi
maggañca te dammi piyāppiyena
vācā duruttānipi te khamāmī"ti. 4-
imā hi 5- tesaṁ vacanapaṭivacanakathā. 6-

footnote: 1 khu.jā. 27/26-30/240-1 2 sī., i. na arahati, chaßēéa. arahatā 3 chaßēéa. hañchati
footnote: 4 khu.jā. 27/31-2/241 5 ma. imāpi 6 ma. gāthā

page number: 191

tattha yasokaroti dhamme niyojanavasena devamanussānaṁ yasadāyako. dutiyapadepi
eseva nayo. sadātthutoti sadā thuto niccappasattho. sa kissa hetumhi tavajja dajjanti
somhi ahaṁ adhammo adhammayānarathaṁ abhiruḷho abhīto balavā. kiṁ kāraṇā ajja bho dhamma
kassaci adinnapubbaṁ maggaṁ tuyhaṁ dammi. pāturahosīti paṭhamakappikakāle imasmiṁ loke
dasakusalakammapathadhammo pubbe pāturahosi, pacchā adhammo. jeṭṭho cāti pure
nibbattabhāvena ahaṁ jeṭṭho ca seṭṭho ca porāṇako ca, tvaṁ pana kaniṭṭho, tasmā "maggā
uyyāhī"ti vadati.
napi pātirūpāti ahaṁ hi bhoto neva yācanāya na patirūpavacanena na maggārahatāya
maggaṁ dadeyyaṁ. anuvisaṭoti ahaṁ catasso disā catasso anudisāti sabbā disā
attano guṇena patthaṭo paññāto. lohenāti ayomuṭṭhikena. haññatīti hanissati. 1-
yuddhabalo adhammāti sace tvaṁ yuddhabalo asi adhamma. vuḍḍhā ca garū cāti yadi tuyhaṁ
ime vuḍḍhā ime garū paṇḍitāti evaṁ natthi. piyāppiyenāti piyena viya appiyena,
appiyenapi dadanto 2- piyena viya te maggaṁ dadāmīti attho.
mahāsatto hi tadā cintesi "sacāhaṁ imaṁ pāpapuggalaṁ sabbalokassa ahitāya
paṭipannaṁ evaṁ mayā vilomaggāhaṁ gahetvā ṭhitaṁ accharaṁ paharitvā `anācāra mā
idha tiṭṭha, sīghaṁ paṭikkama vinassā'ti vadeyyaṁ, so taṅkhaṇaññeva mama dhammatejena
bhusamuṭṭhi viya vikireyya, na kho pana metaṁ patirūpaṁ, svāhaṁ sabbalokaṁ anukampanto
`lokatthacariyaṁ matthakaṁ pāpessāmī'ti paṭipajjāmi, ayaṁ kho pana pāpo āyatiṁ
mahādukkhabhāgī, svāyaṁ mayā visesato anukampitabbo, tasmāssa maggaṁ dassāmi, evaṁ
me sīlaṁ suvisuddhaṁ akhaṇḍitaṁ bhavissatī"ti. evaṁ pana cintetvā bodhisatte "sace
tuvaṁ yuddhabalo"ti gāthaṁ vatvā thokaṁ maggato okkantamatte eva adhammo rathe ṭhātuṁ
asakkonto avaṁsiro paṭhaviyaṁ patitvā paṭhaviyā vivare dinne gantvā avīcimhi eva
nibbatti. tena vuttaṁ:-

footnote: 1 ma. harīyati 2 ma. appiyo santo

page number: 192

[71] "yadihantassa kuppeyyaṁ yadi bhinde tapoguṇaṁ
sahaparijanaṁ tassa rajabhūtaṁ kareyyahaṁ.
[72] apicāhaṁ sīlarakkhāya nibbāpetvāna mānasaṁ
saha janenokkamitvā 1- pathaṁ pāpassadāsahaṁ.
[73] saha pathato okkante 2- katvā cittassa nibbutiṁ
vivaraṁ adāsi paṭhavī pāpayakkhassa tāvade"ti. 3-
#[71] tattha yadihantassa kuppeyyanti tassa adhammassa yadi ahaṁ kujjheyyaṁ. yadi
bhinde tapoguṇanti tenevassa kujjhanena mayhaṁ tapoguṇaṁ sīlasaṁvaraṁ yadi vināseyyaṁ.
sahaparijanaṁ tassāti sahaparijanaṁ taṁ adhammaṁ. rajabhūtanti rajamiva bhūtaṁ, rajabhāvaṁ pattaṁ ahaṁ
kareyyaṁ.
#[72] apicāhanti ettha ahanti nipātamattaṁ. sīlarakkhāyāti sīlarakkhanatthaṁ.
nibbāpetvānāti paṭikacceva khantimettānuddayassa upaṭṭhāpitattā tasmiṁ adhamme
uppajjanakakodhassa anuppādaneneva dosajapariḷāhavūpasamanena mānasaṁ vūpasametvā.
saha jane nokkamitvāti mayhaṁ parijanena saddhiṁ maggā okkamitvā tassa pāpassa
adhammassa ahaṁ maggaṁ adāsiṁ.
#[73] saha pathato okkanteti vuttanayena cittassa vūpasamaṁ katvā "maggaṁ te
dammī"ti ca vatvā thokaṁ maggato saha okkamanena. pāpayakkhassāti adhammadevaputtassa.
tāvadeti taṅkhaṇaṁ eva mahāpaṭhavī vivaramadāsi. jātakaṭṭhakathāyaṁ pana "maggañca te dammī"ti
gāthāya kathitakkhaṇeyevāti vuttaṁ.
evaṁ tasmiṁ bhūmiyaṁ patite catunahutādhikadviyojanasatasahassabahalā sakalaṁ varāvaraṁ 4-
dhārentīpi mahāpaṭhavī "nāhamimaṁ pāpapurisaṁ dhāremī"ti kathentī viya tena ṭhitaṭṭhāne
dvidhā

footnote: 1 pāḷi. janenukkamitvā 2 pāḷi. ukkante 3 khu.cariyā. 33/71-3/608 4 sī.
footnote: carācaraṁ

page number: 193

bhijji. mahāsatto pana tasmiṁ nipatitvā avīcimhi nibbatte rathadhure yathāṭhitova
saparijano mahatā devānubhāvena gamanamaggeneva gantvā attano bhavanaṁ pāvisi.
tenāha bhagavā:-
"khantībalo yuddhabalaṁ vijetvā
hantvā adhammaṁ nihanitvā bhūmyā
pāyāsi vitto abhiruyha sandanaṁ
maggeneva atibalo saccanikkamo"ti. 1-
tadā adhammo devadatto ahosi, tassa parisā devadattaparisā, dhammo
lokanātho, tassa parisā buddhaparisā.
idhāpi heṭṭhā vuttanayeneva sesapāramiyo yathārahaṁ niddhāretabbā. tathā idhāpi
dibbehi āyuvaṇṇayasasukhāadhipateyyehi dibbeheva uḷārehi kāmaguṇehi samappitassa
samaṅgībhūtassa anekasahassasaṅkhāhi accharāhi sabbakālaṁ paricāriyamānassa mahati
pamādaṭṭhāne ṭhitassa sato īsakampi pamādaṁ anāpajjitvā "lokatthacariyaṁ matthakaṁ
pāpessāmī"ti māse māse puṇṇamiyaṁ dhammaṁ dīpento saparijano manussapathe vicaritvā
mahākaruṇāya sabbasatte adhammato vivecetvā dhamme niyojanaṁ, adhammena samāgatopi
tena kataṁ anācāraṁ agaṇetvā tattha cittaṁ akopetvā khantimettānuddayameva
paccupaṭṭhapetvā akhaṇḍaṁ suvisuddhañca katvā attano sīlassa rakkhananti evamādayo
mahāsattassa guṇānubhāvā vibhāvetabbāti.
dhammadevaputtacariyāvaṇṇanā niṭṭhitā.

footnote: 1 khu.jā. 27/34/242

page number: 194

9. jayadisacariyāvaṇṇanā 1-
[74] pañcālaraṭṭhe nagaravare kappilāyaṁ puruttame
rājā jayadiso nāma sīlaguṇamupāgato.
[75] tassa rañño ahaṁ putto sutadhammo susīlavā
alīnasatto guṇavā anurakkhaparijano sadā.
[76] pitā me migavaṁ gantvā porisādaṁ upāgami
so me pitumaggahesi bhakkhosi mama mā calīti.
#[74] navame pañcālaraṭṭheti evaṁnāmake janapade. nagaravare, kappilāyanti
"kappilā"ti evaṁladdhanāme uttamanagare. "nagaravare"ti vatvā puna "puruttame"ti vacanaṁ
tasmiṁ kāle jambudīpe sabbanagarānaṁ tassa nagarassa agganagarabhāvadassanatthaṁ. jayadiso
nāmāti raññā attano paccatthike jite jāto, attano vā paccāmittabhūtaṁ
yakkhinīsaṅkhātaṁ jayadisaṁ jitoti evaṁladdhanāmo. sīlaguṇamupāgatoti ācārasīlañceva
ussāhasampattiyādirājaguṇañca upāgato, tena samannāgatoti attho.
#[75] tassa raññoti jayadisarājassa, ahaṁ putto ahosinti vacanaseso.
sutadhammoti yāvatā rājaputtena sotabbadhammo nāma, tassa sabbassa sutattā sutadhammo,
bahussutoti attho. atha vā sutadhammoti vissutadhammo, dhammacariyāya samacariyāya pakāso
paññāto, loke patthaṭakittidhammoti attho. alīnasattoti evaṁnāmo. guṇavāti uḷārehi
mahāpurisaguṇehi samannāgato. anurakkhaparijano sadāti saddhādiguṇavisesayogato catūhi
saṅgahavatthūhi sammadeva saṅgahaṇato ca sabbakālaṁ sambhattaparivārajano.

footnote: 1 chaßēéa. alīnasattucariyāvaṇṇanā 2 sī.,ma. jātoti

page number: 195

#[76] pitā me migavaṁ gantvā, porisādaṁ upāgamīti mayhaṁ pitā jayadisarājā
migavaṁ caranto araññamajjhaṁ gantvā porisādaṁ manussakhādakaṁ yakkhiniputtaṁ upagañchi,
tena samāgami.
jayadisarājā kira ekadivasaṁ "migavaṁ gamissāmī"ti tadanurūpena mahatā parivārena
kapilanagarato nikkhami. taṁ nikkhantamattameva takkasilāvāsī nando nāma brāhmaṇo
catasso satārahā gāthā nāma kathetuṁ ādāya upasaṅkamitvā attano āgamanakāraṇaṁ
rañño ārocesi. rājā "nivattitvā suṇissāmī"ti tassa vasanagehaṁ paribbayañca
dāpetvā araññaṁ paviṭṭho "yassa passena migo palāyati, tasseva so gīvā"ti vatvā
mige pariyesanto vicarati. atheko pasadamigo mahājanassa padasaddena āsayato nikkhamitvā
rañño abhimukho gantvā palāyi. amaccā parihāsaṁ kariṁsu. rājā taṁ anubandhitvā
tiyojanamatthake taṁ parikkhīṇajavaṁ ṭhitaṁ vijjhitvā pātesi. patitaṁ khaggena dvidhā katvā
anatthikopi "maṁsena migaṁ gahetuṁ nāsakkhī"ti vacanamocanatthaṁ kāje katvā āgacchanto
ekassa nigrodhassa mūle dabbatiṇesu nisīditvā thokaṁ vissamitvā gantuṁ ārabhi.
tena ca samayena tasseva rañño jeṭṭhabhātā jātadivase eva ekāya
yakkhiniyā khādituṁ gahito ārakkhamanussehi anubaddhāya tāya niddhamanamaggena
gacchantiyā ure ṭhapito mātusaññāya mukhena thanaggahaṇena puttasinehaṁ uppādetvā
saṁvaḍḍhiyamāno tadāhāropayogitāya manussamaṁsaṁ khādanto anukkamena vuddhippatto
attānaṁ antaradhāpanatthaṁ yakkhiniyā dinnaosadhamūlānubhāvena antarahito hutvā
manussamaṁsaṁ khāditvā jīvanto tāya yakkhiniyā matāya taṁ osadhamūlaṁ attano pamādena
nāsetvā dissamānarūpova manussamaṁsaṁ khādanto naggo ubbiggavirūpadassano
rājapurisehi passitvā anubaddho palāyitvā araññaṁ pavisitvā tassa nigrodhassa
mūle vāsaṁ kappento rājānaṁ disvā "bhakkhosi me"ti hatthe aggahesi. tena vuttaṁ
"so me pitumaggahesi, bhakkhosi mama mā calī"tiādi.

page number: 196

[77] tassa taṁ vacanaṁ sutvā bhīto tasitavedhito
ūrukkhambho ahu tassa disvāna porisādakanti.
tattha so me pitumaggahesīti so porisādo mama pitaraṁ jayadisarājānaṁ attano
nisinnarukkhasamīpamāgataṁ "mama bhakkho tvaṁ āgatosi, hatthaparipphandanādivasena mā cali,
calantampi ahaṁ taṁ khādissāmī"ti hatthe aggahesi.
#[77] tassāti tassa yakkhiniputtassa. tasitavedhitoti cittutrāsena tasito
sarīraparikammena vedhito. ⏓rukkhambhoti ubhinnaṁ ūrūnaṁ thaddhabhāvo, yena so tato
palāyituṁ nāsakkhi.
migavaṁ gahetvā muñcassūti ettha migavanti migavavasena laddhattā taṁ migamaṁsaṁ
"migavan"ti āha. imaṁ migamaṁsaṁ gahetvā maṁ muñcassūti attho. so hi rājā naṁ
yakkhiniputtaṁ disvā bhīto ūrukkhambhaṁ patvā khāṇuko viya aṭṭhāsi. so vegena
gantvā taṁ hatthe gahetvā "bhakkhosi me āgatosī"ti āha. atha naṁ rājā
satiṁ paccupaṭṭhapetvā "sace āhāratthiko, imaṁ te maṁsaṁ dadāmi, taṁ gahetvā khāda,
maṁ muñcāhī"ti āha. taṁ sutvā porisādo "kimidaṁ mayhameva santakaṁ datvā mayā
vohāraṁ karosi, nanu imaṁ maṁsañca tvañca mama hatthagatakālato paṭṭhāya mayhameva
santakaṁ, tasmā taṁ paṭhamaṁ khāditvā pacchā maṁsaṁ khādissāmī"ti āha.
atha rājā "maṁsanikkayenāyaṁ na maṁ muñcati, mayā ca migavaṁ āgacchantena tassa
brāhmaṇassa `āgantvā te dhanaṁ dassāmī'ti paṭiññā katā, sacāyaṁ yakkho
anujānissati, saccaṁ anurakkhanto gehaṁ gantvā taṁ paṭiññaṁ mocetvā puna imassa
yakkhassa bhattatthaṁ āgaccheyyan"ti cintetvā tassa tamatthaṁ ārocesi. taṁ sutvā

page number: 197

porisādo "sace tvaṁ saccaṁ anurakkhanto gantukāmosi, gantvā tassa brāhmaṇassa
dātabbaṁ dhanaṁ datvā saccaṁ anurakkhanto sīghaṁ puna āgaccheyyāsī"ti vatvā rājānaṁ
vissajjesi. so tena vissaṭṭho "tvaṁ mā cintayi, ahaṁ pātova āgamissāmī"ti vatvā
magganimittāni sallakkhento attano balakāyaṁ upagantvā tena parivuto nagaraṁ
pavisitvā taṁ nandabrāhmaṇaṁ pakkosāpetvā mahārahe āsane nisīdāpetvā tā gāthā
sutvā cattāri sahassāni datvā yānaṁ āropetvā "imaṁ takkasilameva nethā"ti manusse
datvā brāhmaṇaṁ uyyojetvā dutiyadivase porisādassa santikaṁ gantukāmo puttaṁ
rajje patiṭṭhapetuṁ anusāsaniñca dento tamatthaṁ ārocesi. tena vuttaṁ:-
[78] "migavaṁ gahetvā muñcassu katvā āgamanaṁ puna
brāhmaṇassa dhanaṁ datvā pitā āmantayī mamaṁ.
[79] rajjaṁ putta paṭipajja mā pamajji puraṁ idaṁ
kataṁ me porisādena mama āgamanaṁ punā"ti.
#[78] tattha āgamanaṁ punāti puna āgamanaṁ paṭiññātassa 1- porisādassa
saṅgaraṁ katvā. brāhmaṇassa dhanaṁ datvāti takkasilato āgatassa nandanāmassa
brāhmaṇassa tā gāthā sutvā catusahassaparimāṇaṁ dhanaṁ datvā. pitā āmantayī
mamanti mama pitā jayadisarājā maṁ āmantesi.
#[79] kathaṁ āmantesīti ce? āha "rajjan"tiādi. tassattho:- putta tvaṁ
imaṁ kulasantakaṁ rajjaṁ paṭipajja, yathāhaṁ dhammena samena rajjaṁ kāremi, evaṁ tvampi
chattaṁ ussāpetvā rajjaṁ kārehi, tvaṁ idaṁ puraṁ rakkhanto rajjañca kārento
mā pamādamāpajji, asukasmiṁ ṭhāne nigrodharukkhamūle porisādena yakkhena katametaṁ
mayā saṅgaraṁ mama puna tassa santikaṁ āgamanaṁ uddissa, kevalaṁ tassa brāhmaṇassa
dhanadānatthaṁ idhāgato saccaṁ anurakkhanto, tasmā tatthāhaṁ gamissāmīti.

footnote: 1 sī.,ma. patthitassa

page number: 198

taṁ sutvā mahāsatto "mā kho tvaṁ mahārāja tattha agamāsi, ahaṁ tattha
gamissāmi, sace pana tvaṁ tāta gamissasiyeva, ahampi tayā saddhiṁ gamissāmiyevā"ti.
"evaṁ sante mayaṁ ubhopi na bhavissāma, tasmā ahameva tattha gamissāmī"ti nānappakārena
vārentaṁ rājānaṁ saññāpetvā mātāpitaro vanditvā pitu atthāya attānaṁ
pariccajitvā sotthibhāvāya pitari sāsitavādaṁ payuñjamāne mātubhaginibhariyāsu ca
saccakiriyaṁ karontīsu āvudhaṁ gahetvā nagarato nikkhamitvā assupuṇṇamukhaṁ mahājanaṁ
anubandhantaṁ āpucchitvā pitarā akkhātanayena yakkhavāsamaggaṁ paṭipajji.
yakkhiniputtopi "khattiyā nāma bahumāyā, ko jānāti, kiṁ bhavissatī"ti rukkhaṁ
abhiruhitvā rañño āgamanaṁ olokento nisinno kumāraṁ āgacchantaṁ disvā "pitaraṁ
nivattetvā putto āgato bhavissati, natthi me bhayan"ti otaritvā tassa piṭṭhiṁ
dassetvāva nisīdi. mahāsatto āgantvā tassa purato aṭṭhāsi. tena vuttaṁ:-
[80] "mātāpitū ca vanditvā nimminitvāna attanā 1-
nikkhipitvā dhanuṁ khaggaṁ porisādamupāgamiṁ.
[81] sasatthahatthūpagataṁ kadāci so tasissati
tena bhijjissatī sīlaṁ parittāsaṁ kate mayi.
[82] sīlakhaṇḍabhayā mayhaṁ tassa dessaṁ na byāhariṁ
mettacitto hitavādī idaṁ vacanamabravin"ti. 2-
#[81] sasatthahatthūpagatanti sasatthahatthaṁ upagataṁ āvudhapāṇiṁ maṁ attano santikaṁ
upagataṁ disvā. kadāci so tasissatīti so yakkho api taseyya. tena bhijjissatī
sīlanti tena tassa tāsuppādanena mayhaṁ sīlaṁ vinassati saṅkisissati. parittāsaṁ kate
mayīti mayi tassa paritāsaṁ kate sati.

footnote: 1 pāḷi. attānaṁ 2 khu.cariyā. 33/80-2/609

page number: 199

#[82] sīlakhaṇḍabhayā mayhaṁ, tassa dessaṁ na byāharinti yathā ca sīlabhedabhayena
nihitasattho tassa santikaṁ agamāsi, evaṁ mayhaṁ sīlakhaṇḍabhayā eva tassa porisādassa
dessaṁ aniṭṭhampi na byāhariṁ, kevalaṁ pana mettacittena hitavādī idaṁ idāni
vakkhamānaṁ vacanaṁ abhāsiṁ.
mahāsatto ca gantvā purato ṭhito, yakkhiniputto taṁ vīmaṁsitukāmo "kosi tvaṁ,
kuto āgato, kiṁ maṁ na jānāsi `luddo manussamaṁsakhādako'ti kasmā ca idhāgatosī"ti
pucchi. kumāro "ahaṁ jayadisarañño putto tvaṁ porisādakoti jānāmi, pitu jīvitaṁ
rakkhituṁ idhāgato, tasmā taṁ muñca, maṁ khādā"ti āha. puna yakkhiniputto mukhākāreneva
"taṁ tassa 1- puttoti ahaṁ jānāmi, dukkaraṁ pana tayā kataṁ evaṁ āgacchantenā"ti āha.
kumāro "na idaṁ dukkaraṁ, yaṁ pitu atthe jīvitapariccajanaṁ, mātāpituhetu hi evarūpaṁ
puññaṁ katvā ekanteneva sagge pamodati, ahañca `amaraṇadhammo nāma koci satto natthī"ti
jānāmi, attanā kiñci ca kataṁ pāpaṁ nāma na sarāmi, tasmā maraṇatopi me bhayaṁ natthi,
idaṁ sarīraṁ mayā te nissaṭṭhaṁ, aggiṁ jāletvā khādā"ti āha. tena vuttaṁ:-
[83] "ujjālehi mahāaggiṁ papatissāmi rukkhato
tvaṁ pakkakālamaññāya bhakkhaya maṁ pitāmahā"ti.
taṁ sutvā yakkhiniputto "na sakkā imassa maṁsaṁ khādituṁ, upāyena imaṁ 2-
palāpessāmī"ti cintetvā "tena hi araññaṁ pavisitvā sāradārūni āharitvā
niddhūme aṅgāre karohi, tattha te maṁsaṁ pacitvā khādissāmī"ti āha. mahāsatto tathā
katvā tassa ārocesi. so taṁ olokento "ayaṁ purisasīho maraṇatopi bhayaṁ natthi,
evaṁ nibbhayo nāma na mayā diṭṭhapubbo"ti lomahaṁsajāto kumāraṁ olokesi. kumāro
kissa maṁ olokesi, na yathāvuttaṁ karosīti. yakkhiniputto mahāsattaṁ "sattadhā tassa
muddhā phaleyya, yo taṁ khādeyyā"ti āha. sace maṁ na khāditukāmosi, atha kasmā

footnote: 1 sī. gatassa 2 ma. naṁ

page number: 200

aggiṁ kāresīti. tava pariggaṇhanatthanti. tvaṁ idāni maṁ kathaṁ pariggaṇhissasi,
svāhaṁ tiracchānayoniyaṁ nibbattopi sakkassa devarañño attānaṁ pariggaṇhituṁ na
adāsin"ti tamatthaṁ 1- dassento:-
"idaṁ hi so brāhmaṇaṁ maññamāno
saso avāsesi sake sarīre
teneva so candimā devaputto
sasatthuto 2- kāmaduhajja yakkhā"ti 3-
gāthamāha.
tattha saso avāsesi sake sarīreti attano sarīrahetu imaṁ sarīraṁ khāditvā idha
vasāti evaṁ sake sarīre attano sarīraṁ dento taṁ brāhmaṇarūpaṁ sakkaṁ tattha vāsesi.
sasatthutoti "sasī"ti evaṁ sasasaddena thuto. kāmaduhoti kāmavaḍḍhano. yakkhāti deva. 4-
evaṁ mahāsatto cande sasalakkhaṇaṁ kappaṭṭhiyaṁ pāṭihāriyaṁ sakkhiṁ katvā attano
sakkenapi pariggaṇhituṁ asakkuṇeyyataṁ abhāsi. taṁ sutvā porisādo
acchariyabbhutacittajāto:-
"cando yathā rāhumukhā pamutto
virocate paṇṇaraseva bhāṇumā
evaṁ tuvaṁ porisādā pamutto
viroca kapile 5- mahānubhāva
āmodayaṁ pitaraṁ mātarañca
sabbo ca te nandatu ñātipakkho"ti 6-
gāthaṁ vatvā "gaccha mahāvīrā"ti kumāraṁ vissajjesi. sopi taṁ nibbisevanaṁ katvā pañca
sīlāni datvā "yakkho nu kho esa, no"ti vīmaṁsanto "yakkhānaṁ akkhīni rattāni

footnote: 1 chaßēéa. imamatthaṁ 2 pāḷi. sasaṭṭhako 3 khu.jā. 27/93/394 4 ma. yakkhoti devo
footnote: 5 pāḷi. kapille, sī., i. kampilla 6 khu.jā. 27/94/394

page number: 201

honti animisāni ca, chāyā ca na paññāyati, asambhīto hoti, na imassa tathā, tasmā
nāyaṁ yakkho manusso eso, mayhaṁ kira pitu tayo bhātaro yakkhiniyā gahitā, tesu tāya
dve khāditā bhavissanti, eko puttasinehena paṭijaggito bhavissati, iminā tena
bhavitabban"ti nayaggāhena anumānena sabbaññutaññāṇena viya aviparītato niṭṭhaṁ
gantvā "mayhaṁ pitu ācikkhitvā rajje patiṭṭhāpessāmī"ti cintetvā "na tvaṁ
yakkho, pitu me jeṭṭhabhātikosi, ehi mayā saddhiṁ gantvā kulasantakaṁ rajjaṁ
paṭipajjāhī"ti āha. tena vuttaṁ "tvaṁ pitāmahā"ti, tvaṁ mama mahāpitāti attho.
itarena "nāhaṁ manusso"ti vutte tena saddhātabbassa dibbacakkhukatāpasassa santikaṁ
nesi. tāpasena "kiṁ karontā pitā puttā araññe vicarathā"ti pitubhāve kathite porisādo
saddahitvā "gaccha tāta tvaṁ, na me rajjena attho, pabbajissāmahan"ti tāpasassa
santike isipabbajjaṁ pabbaji. tena vuttaṁ:-
[84] "iti sīlavataṁ hetu nārakkhiṁ mama jīvitaṁ
pabbājesiṁ cahaṁ tassa sadā pāṇātipātikan"ti.
tattha sīlavataṁ hetūti sīlavantānaṁ mama pitūnaṁ hetu, atha vā sīlavataṁ hetūti
sīlavatahetu, mayhaṁ sīlavatasamādānanimittaṁ tassa abhijjanatthaṁ. tassāti taṁ porisādaṁ.
atha mahāsatto attano mahāpitaraṁ pabbajitaṁ vanditvā nagarassa samīpaṁ
gantvā "kumāro kira āgato"ti sutvā haṭṭhatuṭṭhena raññā nāgarehi
negamajānapadehi ca paccuggato rājānaṁ vanditvā sabbaṁ pavattiṁ ārocesi. taṁ
sutvā rājā taṅkhaṇaññeva bheriṁ carāpetvā mahantena parivārena tassa
santikaṁ gantvā "ehi bhātika rajjaṁ paṭipajjāhī"ti āha. "alaṁ mahārājā"ti. tena
hi mayhaṁ uyyāne vasāti. na āgacchāmīti. rājā tassa assamassa avidūre
gāmaṁ nivesetvā bhikkhaṁ paṭṭhapesi. so cūḷakammāsadammanigamo nāma jāto.

page number: 202

tadā mātāpitaro mahārājakulāni ahesuṁ, tāpaso sāriputto, porisādo
aṅgulimālo, kaniṭṭhā uppalavaṇṇā, aggamahesī rāhulamātā, alīnasattukumāro
lokanātho.
tassa idhāpi heṭṭhā vuttanayeneva yathārahaṁ sesapāramiyo niddhāretabbā. tathā
pitarā nivāriyamāno attano jīvitaṁ pariccajitvā pitu jīvitarakkhaṇatthaṁ "porisādassa
santikaṁ gamissāmī"ti nicchayo, tassa ca santāsapariharaṇatthaṁ nihitasatthassa gamanaṁ,
"attano sīlakhaṇḍanaṁ mā hotū"ti tena piyavācāya samudācāro, tena ca nānānayehi
pariggaṇhiyamānassa maraṇasantāsābhāvo, pitu atthe mayhaṁ sarīraṁ saphalaṁ karissāmīti
haṭṭhatuṭṭhabhāvo, sakkenāpi pariggaṇhituṁ asakkuṇeyyassa sasajātiyampi pariccāgatthaṁ
attano jīvitanirapekkhabhāvassa jānanaṁ, tena samāgamepi ossaṭṭhepi cittassa
vikārābhāvo, tassa ca manussabhāvamahāpitubhāvānaṁ aviparītato jānanaṁ, ñātamatte
ca taṁ kulasantake rajje patiṭṭhāpetukāmatā, dhammadesanāya saṁvejetvā sīlesu
patiṭṭhāpananti evamādayo idha bodhisattassa guṇānubhāvā vibhāvetabbāti.
jayadisacariyāvaṇṇanā niṭṭhitā.
--------------
10. saṅkhapālacariyāvaṇṇanā
[85] punāparaṁ yadā homi saṅkhapālo mahiddhiko
dāṭhāvudho ghoraviso dvijivho uragābhibhū.
[86] catuppathe mahāmagge nānājanasamākule
caturo aṅge adhiṭṭhāya tattha vāsaṁ akappayiṁ.

page number: 203

[87] chaviyā cammena maṁsena nhārūhi aṭṭhikehi vā
yassa etena karaṇīyaṁ dinnaṁyeva harātu soti. 1-
#[85] dasame saṅkhapālotiādīsu ayaṁ saṅkhepattho:- devabhogasampattisadisāya
mahatiyā nāgiddhiyā samannāgatattā mahiddhiko. heṭṭhā dve, upari dveti catasso
dāṭhā āvudhā etassāti dāṭhāvudho. uggatejavisatāya ghoraviso. nāgayonisiddhāhi
dvīhi jivhāhi samannāgatoti dvijivho. mahānubhāvānampi urena gamanato "uragā"ti
laddhanāmānaṁ nāgānaṁ adhipatibhāvato uragābhibhū.
#[86] dvinnaṁ maggānaṁ vinivijjhitvā sandhibhāvena gataṭṭhānasaṅkhāte catuppathe.
aparāparaṁ mahājanasañcaraṇaṭṭhānabhūte mahāmagge. tato eva mahājanasamākiṇṇabhāvena
nānājanasamākule. idāni vakkhamānānaṁ catunnaṁ aṅgānaṁ vasena caturo aṅge.
adhiṭṭhāya adhiṭṭhahitvā, citte ṭhapetvā. yadāhaṁ saṅkhapālo nāma yathāvuttarūpo
nāgarājā homi, tadā heṭṭhā vuttappakāre ṭhāne vāsaṁ uposathavāsavasena nivāsaṁ
akappayiṁ kappesiṁ.
mahāsatto hi dānasīlādipuññapasuto hutvā bodhipariyesanavasena aparāparaṁ
devamanussagatīsu saṁsaranto kadāci devabhogasadisasampattike nāgabhavane nibbattitvā
saṅkhapālo nāma nāgarājā ahosi mahiddhiko mahānubhāvo. so gacchante kāle tāya
sampattiyā vippaṭisārī hutvā manussayoniṁ patthento uposathavāsaṁ vasi. athassa
nāgabhavane vasantassa uposathavāso na sampajjati, sīlaṁ saṅkilissati, tena so
nāgabhavanā nikkhamitvā kaṇhavaṇṇāya nadiyā avidūre mahāmaggassa ca ekapadikamaggassa
ca antare ekaṁ vammikaṁ parikkhipitvā uposathaṁ adhiṭṭhāya cātuddasapaṇṇarasesu
samādinnasīlo "mama cammādīni atthikā gaṇhantū"ti attānaṁ dānamukhe vissajjetvā

footnote: 1 khu.cariyā. 33/87/610

page number: 204

nipajjati, pāṭipade nāgabhavanaṁ gacchati. tena vuttaṁ "punāparaṁ yadā homi, saṅkhapālo
mahiddhiko"tiādi. 1- tassattho vuttoyeva.
#[87] yaṁ panettha chaviyā cammenātiādikaṁ "caturo aṅge adhiṭṭhāyā"ti vuttaṁ
caturaṅgādhiṭṭhānadassanaṁ. chavicammāni hi idha ekamaṅgaṁ. evaṁ uposathavāsaṁ vasantassa
mahāsattassa dīgho addhā vītivatto.
athekadivasaṁ tasmiṁ tathā sīlaṁ samādiyitvā nipanne soḷasa bhojaputtā "maṁsaṁ
āharissāmā"ti āvudhahatthā araññe carantā kiñci alabhitvā nikkhamantā taṁ
vammikamatthake nipannaṁ disvā "mayaṁ ajja godhāpotakampi na labhimhā, imaṁ nāgarājānaṁ
vadhitvā khādissāmā"ti cintetvā "mahā kho panesa gayhamāno palāyeyyāti
yathānipannakaṁyeva naṁ bhogesu sūlehi vijjhitvā dubbalaṁ katvā gaṇhissāmā"ti sūlāni
ādāya upasaṅkamiṁsu. bodhisattassāpi sarīraṁ mahantaṁ ekadoṇikanāvappamāṇaṁ vaṭṭetvā
ṭhapitasumanapupphadāmaṁ viya jiñjukaphalasadisehi akkhīhi jayasumanapupphasadisena ca sīsena
samannāgataṁ ativiya sobhati. so tesaṁ soḷasannaṁ janānaṁ padasaddena bhogantarato sīsaṁ
nīharitvā rattakkhīni ummīletvā te sūlahatthe āgacchante disvā "ajja mayhaṁ
manoratho matthakaṁ pāpuṇissatī"ti attānaṁ dānamukhe niyyātetvā "ime mama sarīraṁ
sattīhi koṭṭetvā chiddāvachiddaṁ karonte na olokessāmī"ti attano sīlakhaṇḍabhayena
daḷhaṁ adhiṭṭhānaṁ adhiṭṭhahitvā sīsaṁ bhogantare eva pavesetvā nipajji.
atha naṁ te upagantvā naṅguṭṭhe gahetvā ākaḍḍhantā bhūmiyaṁ pātetvā
tikhiṇasūlehi aṭṭhasu ṭhānesu vijjhitvā sakaṇṭakā kāḷavettayaṭṭhiyo 2- pahāramukhehi
pavesetvā aṭṭhasu ṭhānesu kājehi ādāya mahāmaggaṁ paṭipajjiṁsu. mahāsatto sūlehi
vijjhanato paṭṭhāya ekaṭṭhānepi akkhīni ummīletvā te na olokesi. tassa aṭṭhahi
kājehi ādāya nīyamānassa sīsaṁ olambitvā bhūmiṁ paharati. atha naṁ "sīsamassa

footnote: 1 chaßēéa. "punāparaṁ yadā homi, saṅkhapālo"tiādi 2 sī. tālavettayaṭṭhiyo

page number: 205

olambatī"ti mahāmagge nipajjāpetvā sukhumena sūlena nāsāpuṭe vijjhitvā rajjukaṁ
pavesetvā sīsaṁ ukkhipitvā kājakoṭiyaṁ laggetvā punapi ukkhipitvā maggaṁ
paṭipajjiṁsu. tena vuttaṁ:-
[88] "addasaṁsu bhojaputtā kharā luddā akāruṇā
upagañchuṁ mamaṁ tattha daṇḍamuggarapāṇino.
[89] nāsāya vinivijjhitvā naṅguṭṭhe piṭṭhikaṇḍake
kāje āropayitvāna bhojaputtā hariṁsu maṁ.
[90] sasāgarantaṁ paṭhaviṁ sakānanaṁ sapabbataṁ
icchamāno cahantattha nāsāvātena jhāpaye.
[91] sūlehi vijjhayantepi koṭṭayantepi sattibhi
bhojaputte na kuppāmi esā me sīlapāramī"ti.
#[88-89] tattha bhojaputtāti luddaputtā. kharāti kakkhaḷā, pharusakāyavacīkammantā.
luddāti dāruṇā, ghoramānasā. akāruṇāti nikkaruṇā. daṇḍamuggarapāṇinoti
caturassadaṇḍahatthā. nāsāya vinivijjhitvāti rajjukaṁ pavesetuṁ sukhumena
sūlena nāsāpuṭe vijjhitvā. naṅguṭṭhe piṭṭhikaṇṭaketi naṅguṭṭhappadese tattha tattha
piṭṭhikaṇṭakasamīpe ca vinivijjhitvāti sambandho. kāje āropayitvānāti aṭṭhasu
ṭhānesu vinivijjhitvā baddhesu aṭṭhasu vettalatāmaṇḍalesu ekekasmiṁ ovijjhitaṁ 1-
ekekaṁ kājaṁ dve dve bhojaputtā attano attano khandhaṁ āropetvā.
#[90] sasāgarantaṁ paṭhavinti samuddapariyantaṁ mahāpaṭhaviṁ. sakānanaṁ sapabbatanti
saddhiṁ kānanehi pabbatehi cāti sakānanaṁ sapabbatañca. nāsāvātena jhāpayeti sacāhaṁ

footnote: 1 sī. ovijjhitvā

page number: 206

icchamāno icchanto kujjhitvā nāsāvātaṁ vissajjeyyaṁ, samuddapariyantaṁ sakānanaṁ
sapabbataṁ imaṁ mahāpaṭhaviṁ jhāpeyyaṁ, saha nāsāvātavissajjanena chārikaṁ kareyyaṁ,
etādiso tadā mayhaṁ ānubhāvo.
#[91] evaṁ santepi sūlehi vinivijjhante, koṭṭayantepi sattibhi. bhojaputte
na kuppāmīti dubbalabhāvakaraṇatthaṁ vettalatāpavesanatthañca sāradārūhi tacchetvā
katehi tikhiṇasūlehi aṭṭhasu ṭhānesu vijjhantepi dubbalabhāvakaraṇatthaṁ tikhiṇāhi sattīhi
tahiṁ tahiṁ koṭṭayantepi bhojaputtānaṁ luddānaṁ na kuppāmi. esā me sīlapāramīti
evaṁ mahānubhāvassa tathā adhiṭṭhahantassa yā me mayhaṁ sīlakhaṇḍabhayena tesaṁ akujjhanā,
esā ekanteneva jīvitanirapekkhabhāvena pavattā mayhaṁ sīlapāramī, sīlavasena
paramatthapāramīti attho.
tathā pana bodhisatte tehi nīyamāne mithilanagaravāsī āḷāro nāma kuṭumbiko
pañcasakaṭasatāni ādāya sukhayānake nisīditvā gacchanto te bhojaputte mahāsattaṁ
harante disvā kāruññaṁ uppādetvā te ludde pucchi "kissāyaṁ nāgo nīyati,
netvā cimaṁ kiṁ karissathā"ti. te "imassa nāgassa maṁsaṁ sāduñca muduñca thūlañca
pacitvā khādissāmā"ti āhaṁsu. atha so tesaṁ soḷasavāhagoṇe 1- pasataṁ pasataṁ
suvaṇṇamāsake sabbesaṁ nivāsanapārupanāni bhariyānampi tesaṁ vatthāsaraṇāni datvā "sammā
ayaṁ mahānubhāvo nāgarājā, attano sīlaguṇena tumhākaṁ na dubbhi, imaṁ kilamentehi
bahuṁ tumhehi apuññaṁ pasutaṁ, vissajjethā"ti āha. te "ayaṁ amhākaṁ manāpo bhakkho,
bahū ca no uragā bhuttapubbā, tathāpi tava vacanaṁ amhehi pūjetabbaṁ, tasmā imaṁ
nāgaṁ vissajjessāmā"ti vissajjetvā mahāsattaṁ bhūmiyaṁ nipajjāpetvā attano
kakkhaḷatāya tā kaṇṭakācitā āvutā kāḷavettalatā koṭiyaṁ gahetvā ākaḍḍhituṁ
ārabhiṁsu.

footnote: 1 ma. soḷasabhojaputtānaṁ vāhagoṇe

page number: 207

atha so nāgarājānaṁ kilamantaṁ disvā akilamentova asinā latā chinditvā
dārakānaṁ kaṇṇavedhato paṭiharaṇaniyāmena 1- adukkhāpento saṇikaṁ nīhari. tasmiṁ kāle
te bhojaputtā yaṁ bandhanaṁ tassa natthuto pavesetvā paṭimukkaṁ, taṁ bandhanaṁ saṇikaṁ
mocayiṁsu. mahāsatto muhuttaṁ pācīnābhimukho gantvā assupuṇṇehi nettehi āḷāraṁ
olokesi. luddā thokaṁ gantvā "urago dubbalo, matakāle gahetvāva naṁ gamissāmā"ti
nilīyiṁsu. āḷāro mahāsattassa añjaliṁ paggayha "gaccheva kho tvaṁ mahānāga, mā taṁ
luddā puna gahesun"ti vadanto thokaṁ taṁ nāgaṁ anugantvā nivatti.
bodhisatto nāgabhavanaṁ gantvā tattha papañcaṁ akatvā mahantena parivārena
nikkhamitvā āḷāraṁ upasaṅkamitvā nāgabhavanassa vaṇṇaṁ kathetvā taṁ tattha netvā
tīhi kaññāsatehi saddhiṁ mahantamassa yasaṁ datvā dibbehi kāmehi santappesi.
āḷāro nāgabhavane ekavassaṁ vasitvā dibbe kāme paribhuñjitvā "icchāmahaṁ samma
pabbajitun"ti nāgarājassa kathetvā pabbajitaparikkhāre gahetvā tato nikkhamitvā
himavantappadesaṁ gantvā pabbajitvā tattha ciraṁ vasitvā aparabhāge cārikaṁ caranto
bārāṇasiṁ patvā bārāṇasiraññā samāgato tena ācārasampattiṁ 2- nissāya pasannena
"tvaṁ uḷārabhogā maññe kulā pabbajito, kena nu kho kāraṇena pabbajitosī"ti
puṭṭho attano pabbajjākāraṇaṁ kathento luddānaṁ hatthato bodhisattassa vissajjāpanaṁ
ādiṁ katvā sabbaṁ pavattiṁ rañño ācikkhitvā:-
"diṭṭhā mayā mānusakāpi kāmā
asassatā vipariṇāmadhammā
ādīnavaṁ kāmaguṇesu disvā
saddhāyahaṁ pabbajitomhi rāja.
dumapphalānīva patanti māṇavā
daharā ca vuḍḍhā 3- ca sarīrabhedā

footnote: 1 sī. vaṭṭiharaṇaniyāmena 2 ma. ākārasampattiṁ 3 chaßēéa. vuddhā

page number: 208

etampi disvā pabbajitomhi rāja
apaṇṇakaṁ sāmaññameva seyyo"ti 1-
imāhi gāthāhi dhammaṁ desesi.
taṁ sutvā rājā:-
"addhā have sevitabbā sapaññā
bahussutā ye bahuṭhānacintino
nāgañca sutvāna tavañcaḷāra
kāhāmi puññāni anappakānī"ti 2-
āha.
athassa tāpaso:-
"addhā have sevitabbā sapaññā
bahussutā ye bahuṭhānacintino
nāgañca sutvāna mamañca rāja
karohi puññāni anappakānī"ti 2-
evaṁ dhammaṁ desetvā tattheva cattāro vassānamāse vasitvā puna himavantaṁ gantvā
yāvajīvaṁ cattāro brahmavihāre bhāvetvā brahmalokūpago ahosi. bodhisattopi
yāvajīvaṁ uposathavāsaṁ vasitvā saggapūraṁ pūresi. sopi rājā dānādīni puññāni
katvā yathākammaṁ gato. tadā āḷāro sāriputtatthero ahosi, bārāṇasirājā
ānandatthero, saṅkhapālanāgarājā lokanātho.

footnote: 1 khu.jā. 27/191-2/452 2 khu.jā. 27/193/452

page number: 209

tassa sarīrapariccāgo dānapāramī, tathārūpenapi visatejena samannāgatassa tathārūpāyapi
pīḷāya sati sīlassa abhinnatā sīlapāramī, devabhogasampattisadisaṁ bhogaṁ pahāya nāgabhavanato
nikkhamitvā samaṇadhammakaraṇaṁ nekkhammapāramī, "dānādiatthaṁ idañcidañca kātuṁ
vaṭṭatī"ti saṁvidahanaṁ paññāpāramī, kāmavitakkavinodanaṁ adhivāsanavīriyañca vīriyapāramī,
adhivāsanakhanti khantipāramī, saccasamādānaṁ saccapāramī, acalasamādānādhiṭṭhānaṁ
adhiṭṭhānapāramī, bhojaputte upādāya sabbasattesu mettānuddayabhāvo mettāpāramī,
vedanāya sattasaṅkhārakatavippakāresu ca 1- majjhattabhāvo upekkhāpāramīti evaṁ dasa
pāramiyo labbhanti. sīlapāramī pana atisayavatīti katvā sā eva desanaṁ āruḷhā. tathā idha
bodhisattassa guṇānubhāvā "yojanasatike nāgabhavanaṭṭhāne"tiādinā bhūridattacariyāyaṁ 2-
vuttanayeneva yathārahaṁ vibhāvetabbāti.
saṅkhapālacariyāvaṇṇanā niṭṭhitā.
eteti ye hatthināgacariyādayo imasmiṁ vagge niddiṭṭhā anantaragāthāya ca
"hatthināgo bhūridatto"tiādinā uddānavasena saṅgahetvā dassitā nava cariyā, te
sabbe visesato sīlapāramipūraṇavasena pavattiyā sīlaṁ balaṁ etesanti sīlabalā. sīlassa
paramatthapāramibhūtassa parikkharaṇato santānassa ca paribhāvanāvasena abhisaṅkharaṇato
parikkhārā. ukkaṁsagatāya 3- sīlaparamatthapāramiyā asampuṇṇattā padeso etesaṁ atthi,
na nippadesoti padesikā sappadesā. kasmāti ce? āha "jīvitaṁ parirakkhitvā, sīlāni
anurakkhisan"ti, yasmā etesu hatthināgacariyādīsu ahaṁ attano jīvitaṁ ekadesena
parirakkhitvāva sīlāni anurakkhiṁ. jīvitaṁ na sabbathā pariccajiṁ, ekanteneva pana
saṅkhapālassa me sato sabbakālampi jīvitaṁ yassa kassaci niyyattaṁ, saṅkhapālanāgarājassa
pana me mahānubhāvassa uggavisatejassa sato samānassa sabbakālampi tehi luddehi

footnote: 1 sī.sattakatavippakāresu ca 2 khu.cariyā. 33/11-9/601-2 3 ma. ukkaṭṭhasaṅgahako

page number: 210

samāgame tato pubbepi pacchāpi sato evaṁ puggalavibhāgaṁ akatvā yassa kassaci
sīlānurakkhaṇatthameva jīvitaṁ ekaṁseneva niyyattaṁ nīyātitaṁ dānamukhe nissaṭṭhaṁ, tasmā
sā sīlapāramīti yasmā cetadevaṁ, tasmā tena kāraṇena sā paramatthapāramibhāvaṁ
pattā mayhaṁ sīlapāramīti dassetīti.
paramatthadīpaniyā cariyāpiṭakasaṁvaṇṇanāya
dasavidhacariyāsaṅgahassa visesato sīlapāramivibhāvanassa
dutiyavaggassa atthavaṇṇanā niṭṭhitā.
-----------------

page number: 211

3. yudhañjayavagga
1. yudhañjayacariyāvaṇṇanā
#[1] tatiyavaggassa paṭhame amitayasoti aparimitaparivāravibhavo. rājaputto
yudhañjayoti rammanagare sabbadattassa nāma rañño putto nāmena yudhañjayo nāma.
ayaṁ hi bārāṇasī udayajātake 1- surundhananagaraṁ nāma 2- jātā, cūḷasuttasomajātake 3-
sudassanaṁ nāma, soṇanandajātake 4- brahmavaḍḍhanaṁ nāma, khaṇḍahālajātake 5- pupphavatī
nāma, imasmiṁ pana yudhañjayajātake 6- rammanagaraṁ nāma ahosi, evamassa kadāci 7-
nāmaṁ parivattati. tena vuttaṁ "rājaputtoti rammanagare sabbadattassa nāma rañño
putto"ti. tassa pana rañño puttasahassaṁ ahosi. bodhisatto jeṭṭhaputto, tassa rājā
uparajjaṁ adāsi. so heṭṭhā vuttanayeneva divase divase mahādānaṁ pavattesi. evaṁ
gacchante kāle bodhisatto ekadivasaṁ pātova rathavaraṁ abhiruhitvā mahantena sirivibhavena
uyyānakīḷaṁ gacchanto rukkhaggatiṇaggasākhaggamakkaṭakasuttajālādīsu muttājālākārena
lagge ussāvabindū disvā "samma sārathi kiṁ nāmetan"ti pucchitvā "ete deva
himasamaye patanakaussāvabindū nāmā"ti sutvā divasabhāgaṁ uyyāne kīḷitvā sāyanhakāle
paccāgacchanto te adisvā "samma sārathi kahaṁ te ussāvabindū, na te idāni
passāmī"ti pucchitvā "deva sūriye uggacchante sabbe bhijjitvā vilayaṁ
gacchantī"ti sutvā "yathā ime uppajjitvā bhijjanti, evaṁ imesaṁ sattānaṁ
jīvitasaṅkhārāpi tiṇagge ussāvabindusadisāva, tasmā mayā byādhijarāmaraṇehi
apīḷiteneva mātāpitaro āpucchitvā pabbajituṁ vaṭṭatī"ti ussāvabindumeva ārammaṇaṁ
katvā āditte viya tayo bhave passanto attano gehaṁ āgantvā alaṅkatapaṭiyattāya
vinicchayasālāya nisinnassa pitu santikameva gantvā pitaraṁ vanditvā ekamantaṁ ṭhito
pabbajjaṁ yāci. tena vuttaṁ:-

footnote: 1 khu.jā. 27/37-58/242-45 2 sī. sududdanagaraṁ nāma 3 khu.jā. 27/195-245/452-61
footnote: 4 khu.jā. 28/92-183/48-56 5 pāḷi. candakumāra..., khu.jā. 28/982-1152/229-46 6 khu.jā. 27/73-83/247-8 7 ma. kadāci kadāci

page number: 212

[1] "yadāhaṁ amitayaso rājaputto yudhañjayo
ussāvabinduṁ sūriyātape patitaṁ disvāna saṁvijiṁ.
[2] taññevādhipatiṁ katvā saṁvegamanubrūhayiṁ
mātāpitū ca vanditvā pabbajjamanuyācahan"ti.
#[1] tattha sūriyātapeti sūriyātapahetu, sūriyarasmisamphassanimittaṁ.
"sūriyātapenā"tipi pāṭho. patitaṁ disvānāti vinaṭṭhaṁ passitvā, pubbe
rukkhaggādīsu muttājālādiākārena laggaṁ hutvā dissamānaṁ sūriyarasmisamphassena
vinaṭṭhaṁ paññācakkhunā oloketvā. saṁvijinti yathā etāni, evaṁ sattānaṁ
jīvitānipi lahuṁ lahuṁ bhijjamānasabhāvānīti aniccatāmanasikāravasena saṁvegamāpajjiṁ.
#[2] taññevādhipatiṁ katvā, saṁvegamanubrūhayinti taññeva ussāvabindūnaṁ
aniccataṁ adhipatiṁ mukhaṁ pubbaṅgamaṁ purecārikaṁ katvā tatheva sabbasaṅkhārānaṁ
ittaraṭṭhitikataṁ parittakālataṁ manasikaronto ekavāraṁ uppannaṁ saṁvegaṁ punappunaṁ
uppādanena anuvaḍḍhesiṁ. pabbajjamanuyācahanti "tiṇagge ussāvabindū viya na
ciraṭṭhitike sattānaṁ jīvite mayā byādhijarāmaraṇehi anabhibhūteneva pabbajitvā yattha
etāni na santi, taṁ amataṁ mahānibbānaṁ gavesitabban"ti cintetvā mātāpitaro
upasaṅkamitvā vanditvā "pabbajjaṁ me anujānāthā"ti te ahaṁ pabbajjaṁ yāciṁ. evaṁ
mahāsattena pabbajjāya yācitāya sakalanagare mahantaṁ kolāhalamahosi "uparājā kira yudhañjayo
pabbajitukāmo"ti.
tena ca samayena kāsiraṭṭhavāsino rājānaṁ daṭṭhuṁ āgantvā rammake paṭivasanti.
te sabbepi sannipatiṁsu. iti sapariso rājā negamā ceva jānapadā ca bodhisattassa
mātā devī ca sabbe ca orodhā mahāsattaṁ "mā kho tvaṁ tāta kumāra pabbajī"ti
nivāresuṁ. tattha rājā "sace te kāmehi ūnaṁ, ahaṁ te paripūrayāmi, 1- ajjeva rajjaṁ
paṭipajjāhī"ti āha. tassa mahāsatto:-

footnote: 1 sī. paripūressāmi

page number: 213

"mā maṁ deva nivārehi 1- pabbajantaṁ rathesabha
māhaṁ kāmehi sammatto jarāya vasamanvagū"ti 2-
attano pabbajjāchandameva vatvā taṁ sutvā saddhiṁ orodhehi mātuyā karuṇaṁ
paridevantiyā:-
"ussāvova tiṇaggamhi sūriyuggamanaṁ pati
evamāyu manussānaṁ mā maṁ amma nivārayā"ti 3-
attano pabbajjākāraṇaṁ kathetvā nānappakāraṁ tehi yāciyamānopi
abhisaṁvaḍḍhamānasaṁvegattā anosakkitamānaso piyatare mahati ñātiparivaṭṭe uḷāre
rājissariye ca nirapekkhacitto pabbaji. tena vuttaṁ:-
[3] "yācanti maṁ pañjalikā sanegamā saraṭṭhakā
ajjeva putta paṭipajja iddhaṁ phītaṁ mahāmahiṁ.
[4] sarājake sahorodhe sanegame saraṭṭhake
karuṇaṁ paridevante anapekkho pariccajin"ti.
#[3-4] tattha pañjalikāti paggahitāñjalikā. sanegamā saraṭṭhakāti negamehi
ceva raṭṭhavāsīhi ca saddhiṁ sabbe rājapurisā "mā kho tvaṁ deva pabbajī"ti maṁ
yācanti, mātāpitaro pana ajjeva putta paṭipajja, gāmanigamarājadhāniabhivuddhiyā
vepullappattiyā ca iddhaṁ vibhavasārasampattiyā sassādinipphattiyā ca phītaṁ imaṁ
mahāmahiṁ anusāsa, chattaṁ ussāpetvā rajjaṁ kārehīti yācanti, evaṁ pana saha
raññāti sarājake, tathā sahorodhe sanegame saraṭṭhake mahājane yathā suṇantānampi
pageva passantānaṁ mahantaṁ kāruññaṁ hoti, evaṁ karuṇaṁ paridevante tattha tattha
anapekkho alaggacitto ahaṁ tadā pabbajinti dasseti.

footnote: 1..ṭāta nivāresi (syā) 2 khu.jā. 27/77/247 3 khu.jā.27 /79/248

page number: 214

#[5-6] idāni yadatthaṁ cakkavattisirisadisaṁ rajjasiriṁ piyatare ñātibandhave
pahāya siniddhaṁ pariggahaparijanaṁ lokābhimataṁ mahantaṁ yasañca nirapekkho pariccajinti
dassetuṁ dve gāthā abhāsi.
[5] "kevalaṁ paṭhavīrajjaṁ ñātiparijanaṁ yasaṁ
cajamāno na cintesiṁ bodhiyāyeva kāraṇā.
[6] mātā pitā na me dessā napi me dessaṁ mahāyasaṁ 1-
sabbaññutaṁ piyaṁ mayhaṁ tasmā rajjaṁ pariccajin"ti.
tattha kevalanti anavasesaṁ itthāgāraṁ samuddapariyantañca paṭhaviṁ pabbajjādhippāyena
cajamāno evaṁ me sammāsambodhi sakkā adhigantunti bodhiyāyeva kāraṇā na kiñci
cintesiṁ, na tattha īsakaṁ laggaṁ 2- janesinti attho. tasmāti yasmā mātāpitaro
tañca mahāyasaṁ rajjañca me na dessaṁ, piyameva, tato pana sataguṇena sahassaguṇena
satasahassaguṇena sabbaññutaññāṇameva mayhaṁ piyataraṁ, tasmā mātādīhi saddhiṁ rajjaṁ
ahaṁ tadā pariccajinti.
tadetaṁ sabbaṁ pariccajitvā pabbajjāya mahāsatte nikkhamante tassa kaniṭṭhabhātā
yudhiṭṭhilakumāro. nāma pitaraṁ vanditvā pabbajjaṁ anujānāpetvā bodhisattaṁ
anubandhi. te ubhopi nagarā nikkhamma mahājanaṁ nivattetvā himavantaṁ pavisitvā manorame
ṭhāne assamapadaṁ katvā isipabbajjaṁ pabbajitvā jhānābhiññāyo nibbattetvā
vanamūlaphalādīhi yāvajīvaṁ yāpetvā brahmalokaparāyaṇā ahesuṁ. tenāha bhagavā:-
"ubho kumārā pabbajitā yudhañjayo yudhiṭṭhilo
pahāya mātāpitaro saṅgaṁ chetvāna maccuno"ti. 3-

footnote: 1 pāḷi. dessā mahāyasā, evamuparipi (syā) 2 ma. saṅgaṁ 3 khu.jā. 27/83/248

page number: 215

tattha saṅgaṁ chetvāna maccunoti maccumārassa sahakārikāraṇabhūtattā santakaṁ
rāgadosamohasaṅgaṁ vikkhambhanavasena chinditvā ubhopi pabbajitāti. tadā mātāpitaro
mahārājakulāni ahesuṁ, yudhiṭṭhilakumāro ānandatthero, yudhañjayo lokanātho.
tassa pabbajjato pubbe pavattitamahādānāni ceva rajjādipariccāgo ca
dānapāramī, kāyavacīsaṁvaro sīlapāramī, pabbajjā ca jhānādhigamo ca nekkhammapāramī,
aniccato manasikāraṁ ādiṁ katvā abhiññādhigamapariyosānā paññā dānādīnaṁ
upakārānupakāradhammapariggaṇhanapaññā ca paññāpāramī, sabbattha tadatthasādhanaṁ
vīriyaṁ vīriyapāramī, ñāṇanti adhivāsanakhanti ca khantipāramī, paṭiññāya avisaṁvādanaṁ
saccapāramī, sabbattha acalasamādānādhiṭṭhānaṁ adhiṭṭhānapāramī, sabbasattesu hitacittatāya
mettābrahmavihāravasena ca mettāpāramī, sattasaṅkhārakatavippakāraupekkhanavasena
upekkhābrahmavihāravasena ca upekkhāpāramīti dasa pāramiyo labbhanti. visesato
pana nekkhammapāramīti veditabbā. tathā akitticariyāyaṁ 1- viya idhāpi mahāpurisassa
acchariyaguṇā yathārahaṁ niddhāretabbā. tena vuccati "evaṁ acchariyā hete, abbhutā
ca mahesino .pe. dhammassa anudhammato"ti.
yudhañjayacariyāvaṇṇanā niṭṭhitā.
--------------
2. somanassacariyāvaṇṇanā
[7] punāparaṁ yadā homi indapatthe 2- puruttame
kāmito dayito putto somanassoti vissuto.
[8] sīlavā guṇasampanno kalyāṇapaṭibhānavā
vuḍḍhāpacāyī hirimā 3- saṅgahesu ca kovido.

footnote: 1 khu.cariyā. 33/1-10/582-3 2 sī.indapatte, evamuparipi 3 chaßēéa. hirīmā,
footnote: evamuparipi

page number: 216

[9] tassa rañño patikaro ahosi kuhakatāpaso
ārāmaṁ mālāvacchañca 1- ropayitvāna jīvatīti. 2-
#[7] dutiye indapatthe 3- puruttameti evaṁnāmake nagaravare. kāmitoti
mātāpituādīhi "aho vata eko putto uppajjeyyā"ti evaṁ cirakāle patthito.
dayitoti piyāyito. somanassoti vissutoti "somanasso"ti evaṁ pakāsanāmo.
#[8] sīlavāti dasakusalakammapathasīlena ceva ācārasīlena ca samannāgato. guṇasampannoti
saddhābāhusaccādiguṇehi upeto, paripuṇṇo vā. kalyāṇapaṭibhānavāti
taṁtaṁitikattabbasādhanena upāyakosallasaṅkhātena ca sundarena paṭibhānena
samannāgato. vuḍḍhāpacāyīti mātāpitaro kule jeṭṭhāti evaṁ ye jātivuḍḍhā ye ca
sīlādiguṇehi vuḍḍhā, tesaṁ apacāyanasīlo. hirimāti pāpajigucchanalakkhaṇāya hiriyā
samannāgato. saṅgahesu ca kovidoti dānapiyavacanātthacariyāsamānattatāsaṅkhātehi
catūhi saṅgahavatthūhi yathārahaṁ sattānaṁ saṅgaṇhanesu kusalo. evarūpo reṇussa nāma
kururājassa putto somanassoti vissuto yadā homīti sambandho.
#[9] tassa rañño patikaroti tena kururājena pati abhikkhaṇaṁ upakattabbabhāvena
patikaro vallabho. kuhakatāpasoti asantaguṇasambhāvanalakkhaṇena kohaññena jīvitakappanako
eko tāpaso, tassa rañño sakkātabbo ahosi. ārāmanti phalārāmaṁ, yattha
eḷālukalābukumbhaṇḍatipusādivalliphalāni ceva taṇḍuleyyakādisākañca 4- ropīyati.
mālāvacchanti jātiatimuttakādipupphagacchaṁ, tena pupphārāmaṁ dasseti. ettha ca
ārāmaṁ katvā tattha mālāvacchañca yathāvuttaphalavacchañca ropetvā tato laddhadhanaṁ
saṁharitvā ṭhapento jīvatīti attho veditabbo.

footnote: 1 pāḷi. mālāgacchañca (syā) 2 khu.cariyā. 33/7-9/612 3 sī. indapatte 4 ma.
footnote: vārisākañca

page number: 217

tatrāyaṁ anupubbikathā:- tadā mahārakkhito nāma tāpaso pañcasatatāpasaparivāro
himavante vasitvā loṇambilasevanatthāya janapadacārikaṁ caranto indapatthanagaraṁ patvā
rājuyyāne vasitvā sapariso piṇḍāya caranto rājadvāraṁ pāpuṇi. rājā isigaṇaṁ
disvā iriyāpathe pasanno alaṅkatamahātale nisīdāpetvā paṇītenāhārena parivisitvā
"bhante imaṁ vassārattaṁ mama uyyāneyeva vasathā"ti vatvā tehi saddhiṁ uyyānaṁ
gantvā vasanaṭṭhānāni kāretvā pabbajitaparikkhāre datvā nikkhami. tato paṭṭhāya
sabbepi te rājanivesane bhuñjanti.
rājā pana aputtako putte pattheti, puttā nuppajjanti. vassārattaccayena
mahārakkhito "himavantaṁ gamissāmā"ti rājānaṁ āpucchitvā raññā katasakkārasammāno
nikkhamitvā antarāmagge majjhanhikasamaye maggā okkamma ekassa sandacchāyassa 1-
rukkhassa heṭṭhā sapariso nisīdi. tāpasā kathaṁ samuṭṭhāpesuṁ "rājā aputtako, sādhu
vatassa sace rājaputtaṁ labheyyā"ti. mahārakkhito taṁ kathaṁ sutvā "bhavissati nu kho rañño
putto, udāhu no"ti upadhārento "bhavissatī"ti ñatvā "mā tumhe cintayittha,
ajja paccūsakāle eko devaputto cavitvā rañño aggamahesiyā kucchimhi
nibbattissatī"ti āha.
taṁ sutvā eko kūṭajaṭilo "idāni rājakulūpako bhavissāmī"ti cintetvā
tāpasānaṁ gamanakāle gilānālayaṁ katvā nipajjitvā "ehi gacchāmā"ti vutte
"na sakkomī"ti āha. mahārakkhito tassa nipannakāraṇaṁ ñatvā "yadā sakkosi,
tadā āgaccheyyāsī"ti isigaṇaṁ ādāya himavantameva gato. kuhako nivattitvā
vegena gantvā rājadvāre ṭhatvā "mahārakkhitassa upaṭṭhākatāpaso āgato"ti
rañño ārocāpetvā 2- raññā vegena pakkosāpito pāsādaṁ abhiruyha paññatte
āsane nisīdi. rājā taṁ vanditvā ekamantaṁ nisinno isīnaṁ ārogyaṁ pucchitvā
"bhante atikhippaṁ nivattittha, kenatthena āgatatthā"ti āha.

footnote: 1 ma. sampannacchāyassa 2 ma. ārocetvā

page number: 218

mahārāja isigaṇo sukhanisinno "sādhu vatassa sace rañño vaṁsānurakkhako putto
uppajjeyyā"ti kathaṁ samuṭṭhāpesi. ahaṁ taṁ kathaṁ sutvā "bhavissati nu kho rañño
putto, udāhu no"ti dibbacakkhunā olokento "mahiddhiko devaputto cavitvā
aggamahesiyā sudhammāya kucchimhi nibbattissatī"ti disvā "ajānantā gabbhaṁ 1-
nāseyyuṁ, ācikkhissāmi tāva nan"ti tumhākaṁ kathanatthāya āgato, kathitaṁ vo
mayā, gacchāmahanti. rājā "bhante na sakkā gantun"ti haṭṭhatuṭṭho pasannacitto
kuhakatāpasaṁ uyyānaṁ netvā vasanaṭṭhānaṁ saṁvidahitvā adāsi. so tato paṭṭhāya
rājakule bhuñjanto vasati, "dibbacakkhuko"tvevassa nāmaṁ ahosi.
tadā bodhisatto tāvatiṁsabhavanato cavitvā tattha paṭisandhiṁ gaṇhi, jātassa ca
nāmaggahaṇadivase "somanasso"ti nāmaṁ kariṁsu. so kumāraparihārena vaḍḍhati. kuhakatāpasopi
uyyānassa ekapasse nānappakāraṁ sūpeyyasākañca phalavalliādayo ca ropetvā
paṇṇikānaṁ hatthe vikkiṇanto dhanaṁ saṁharati. atha bodhisattassa sattavassikakāle rañño
paccanto kupito. so "tāta dibbacakkhutāpase mā pamajjā"ti kumāraṁ paṭicchāpetvā
paccantaṁ vūpasametuṁ gato.
[10-13] athekadivasaṁ kumāro "jaṭilaṁ passissāmī"ti uyyānaṁ gantvā
kūṭajaṭilaṁ ekaṁ gandhikakāsāvaṁ nivāsetvā ekaṁ pārupitvā ubhohi hatthehi dve ghaṭe
gahetvā sākavatthusmiṁ udakaṁ siñcantaṁ disvā "ayaṁ kūṭajaṭilo attano samaṇadhammaṁ
akatvā paṇṇikakammaṁ karotī"ti ñatvā "kiṁ karosi paṇṇikagahapatikā"ti taṁ
lajjāpetvā avanditvā eva nikkhami.
kūṭajaṭilo "ayaṁ idāneva evarūpo, pacchā `ko jānāti kiṁ karissatī'ti,
idāneva naṁ nāsetuṁ vaṭṭatī"ti cintetvā rañño āgamanakāle pāsāṇaphalakaṁ
ekamantaṁ khipitvā pānīyaghaṭaṁ bhinditvā paṇṇasālāya tiṇāni vikiritvā sarīraṁ

footnote: 1 ma. naṁ gabbhaṁ

page number: 219

telena makkhetvā paṇṇasālaṁ pavisitvā sasīsaṁ pārupitvā mahādukkhappatto viya
mañce nipajji. rājā āgantvā nagaraṁ padakkhiṇaṁ katvā nivesanaṁ apavisitvāva
"mama sāmikaṁ dibbacakkhukaṁ passissāmī"ti paṇṇasāladvāraṁ gantvā taṁ vippakāraṁ
disvā "kiṁ nu kho etan"ti anto pavisitvā taṁ nipannakaṁ disvā pāde parimajjanto
pucchi "kena tvaṁ bhante evaṁ viheṭhito, kamajja yamalokaṁ nemi, taṁ me sīghaṁ
ācikkhā"ti.
taṁ sutvā kūṭajaṭilo nitthunanto uṭṭhāya diṭṭho mahārāja tvaṁ me, passitvā
tayi vissāsena ahaṁ imaṁ vippakāraṁ patto, tava puttenamhi evaṁ viheṭhitoti. taṁ
sutvā rājā coraghātake āṇāpesi "gacchatha kumārassa sīsaṁ chinditvā sarīrañcassa
khaṇḍākhaṇḍikaṁ chinditvā rathiyā rathiyaṁ vikirathā"ti. te mātarā alaṅkaritvā attano
aṅge nisīdāpitaṁ kumāraṁ ākaḍḍhiṁsu "raññā te vadho āṇatto"ti. kumāro
maraṇabhayatajjito mātu aṅkato vuṭṭhāya "rañño maṁ dassetha, santi rājakiccānī"ti āha.
te kumārassa vacanaṁ sutvā māretuṁ avisahantā goṇaṁ viya rajjuyā parikaḍḍhantā
netvā rañño dassesuṁ. tena vuttaṁ:-
#[10] "tamahaṁ disvāna kuhakaṁ thusarāsiṁva ataṇḍulaṁ
dumaṁva antosusiraṁ kadaliṁva asārakaṁ.
#[11] natthimassa sataṁ dhammo sāmaññā apagato ayaṁ
hirīsukkadhammajahito jīvitavuttikāraṇā.
#[12] kupito āsi 1- paccanto aṭavīhi parantihi 2-
taṁ nisedhetuṁ gacchanto anusāsi pitā mama.
#[13] mā pamajja tuvaṁ tāta jaṭilaṁ uggatāpanaṁ 3-
yadicchakaṁ pavattehi sabbakāmadado hi so"ti.

footnote: 1 chaßēéa. ahu, i. ahosi 2 i. aparantihi, evamuparipi 3 pāḷi. jaṭileuggatāpane
footnote: (syā)

page number: 220

tattha thusarāsiṁva ataṇḍulanti taṇḍulakaṇehi virahitaṁ thusarāsiṁ viya dumaṁva rukkhaṁ
viya anto mahāsusiraṁ. kadaliṁva asārakaṁ sīlādisārarahitaṁ tāpasaṁ 1- ahaṁ disvā natthi
imassa sataṁ sādhūnaṁ jhānādidhammo, kasmā? sāmaññā samaṇabhāvā sīlamattatopi
apagato parihīno ayaṁ, tathā hi ayaṁ hirīsukkadhammajahito pajahitahirisaṅkhātasukkadhammo.
jīvitavuttikāraṇāti "kevalaṁ jīvitasseva hetu ayaṁ tāpasaliṅgena caratī"ti cintesinti
dasseti. parantihīti paranto paccanto nivāsabhūto etesaṁ atthīti parantino,
sīmantarikavāsino, tehi parantīhi aṭavikehi paccantadeso khobhito ahosi, taṁ
paccantakopaṁ nisedhetuṁ vūpasametuṁ gacchanto mama pitā kururājā "tāta somanassakumāra
mayhaṁ sāmikaṁ uggatāpanaṁ 2- ghoratapaṁ paramasantindriyaṁ jaṭilaṁ mā pamajji. sopi
amhākaṁ sabbakāmadado, tasmā yadicchakaṁ cittaruciyaṁ tassa cittānukūlaṁ pavattehi
anuvattehī"ti tadā maṁ anusāsīti dasseti.
[14] "tamahaṁ gantvānupaṭṭhānaṁ idaṁ vacanamabraviṁ
kacci te gahapati kusalaṁ kiṁ vā te āharīyatu.
[15] tena so kupito āsi kuhako mānanissito
ghātāpemi tuvaṁ ajja raṭṭhā pabbājayāmi vā.
[16] nisedhayitvā paccantaṁ rājā kuhakamabravi
kacci te bhante khamanīyaṁ 3- sammāno te pavattito.
[17] tassa ācikkhatī pāpo kumāro yathā nāsiyo
tassa taṁ vacanaṁ sutvā āṇāpesi mahīpati.

footnote: 1 ma. taṁ tāpasaṁ 2 sī. uggatapaṁ 3 pāḷi. kaccikhamanīyaṁ tava (syā)

page number: 221

[18] sīsaṁ tattheva chinditvā katvāna catukhaṇḍikaṁ
rathiyā rathiyaṁ dassetha sā gati jaṭilahīḷitā.
[19] tattha kāraṇikā gantvā 1- caṇḍā luddā 2- akāruṇā
mātu aṅke nisinnassa ākaḍḍhitvā nayanti man"ti.
#[14] tamahaṁ gantvānupaṭṭhānanti pitu vacanaṁ anatikkanto taṁ kūṭatāpasaṁ
upaṭṭhānatthaṁ gantvā taṁ sākavatthusmiṁ udakaṁ āsiñcantaṁ disvā "paṇṇiko ayan"ti
ca ñatvā kacci te gahapati kusalanti gahapati te sarīrassa 3- kacci kusalaṁ kusalameva,
tathā hi sākavatthusmiṁ udakaṁ āsiñcasi. kiṁ vā tava hiraññaṁ vā suvaṇṇaṁ vā
āharīyatu, tathā hi paṇṇikavuttiṁ anutiṭṭhasīti idaṁ vacanaṁ abhāsiṁ.
#[15] tena so kupito āsīti tena mayā vuttagahapativādena so mānanissito
mānaṁ allīno kuhako mayhaṁ kupito kuddho ahosi. kuddho ca samāno "ghātāpemi
tuvaṁ ajja, raṭṭhā pabbājayāmi vā"ti āha.
tattha tuvaṁ ajjāti tvaṁ ajja, idāniyeva rañño āgatakāleti attho.
#[16] nisedhayitvā paccantanti paccantaṁ vūpasametvā nagaraṁ apaviṭṭho
taṅkhaṇaññeva uyyānaṁ gantvā kuhakaṁ kuhakatāpasaṁ kacci te bhante khamanīyaṁ,
sammāno te pavattitoti kumārena te sammāno pavattito ahosi.
#[17] kumāro yathā nāsiyoti yathā kumāro nāsiyo nāsetabbo
ghātāpetabbo, tathā so pāpo tassa rañño ācikkhi. āṇāpesīti mayhaṁ sāmike
imasmiṁ dibbacakkhutāpase sati kiṁ mama na nipphajjati, tasmā puttena me attho natthi,
tatopi ayameva seyyoti cintetvā āṇāpesi.

footnote: 1 pāḷi. tattha te karaṇī gantvā (syā) 2 pāḷi. luddhā (syā) 3 sī. sarīraṁ

page number: 222

#[18] kinti? sīsaṁ tattheva chinditvāti yasmiṁ ṭhāne taṁ kumāraṁ passatha,
tattheva tassa sīsaṁ chinditvā sarīrañcassa katvāna catukhaṇḍikaṁ caturo khaṇḍe katvā
rathiyā rathiyaṁ nīyantā vīthito vīthiṁ vikkhipantā dassetha. kasmā? sā gati jaṭilahīḷitāti
yehi ayaṁ jaṭilo hīḷito, tesaṁ jaṭilahīḷitānaṁ 1- sā gati sā nipphatti so vipākoti.
jaṭilahīḷitāti vā jaṭilahīḷanahetu sā tassa nipphattīti evañcettha attho daṭṭhabbo.
#[19] tatthāti tassa rañño āṇāyaṁ, tasmiṁ vā tāpasassa paribhave.
kāraṇikāti ghātakā, coraghātakāti attho. caṇḍāti kurūrā. luddāti sudāruṇā.
akāruṇāti tasseva vevacanaṁ kataṁ, "akaruṇā"tipi pāḷi, nikkaruṇāti attho. mātu aṅke
nisinnassāti mama mātu sudhammāya deviyā ucchaṅge nisinnassa. "nisinnassā"ti
anādare sāmivacanaṁ. ākaḍḍhitvā nayanti manti mātarā alaṅkaritvā attano aṅke
nisīdāpitaṁ maṁ rājāṇāya me coraghātakā goṇaṁ viya rajjuyā ākaḍḍhitvā āghātanaṁ
nayanti. kumāre pana nīyamāne dāsigaṇaparivutā saddhiṁ orodhehi sudhammā devī
nāgarāpi "mayaṁ niraparādhaṁ kumāraṁ māretuṁ na dassāmā"ti tena saddhiṁyeva agamaṁsu.
[20] "tesāhaṁ evamavacaṁ bandhataṁ gāḷhabandhanaṁ
rañño dassetha maṁ khippaṁ rājakiriyāni atthi me.
[21] te maṁ rañño dassayiṁsu pāpassa pāpasevino
disvāna taṁ saññāpesiṁ mamañca vasamānayin"ti.
#[20] bandhataṁ gāḷhabandhananti gāḷhabandhanaṁ bandhantānaṁ tesaṁ kāraṇikapurisānaṁ.
rājakiriyāni atthi meti mayā rañño vattabbāni rājakiccāni atthi. tasmā rañño
dassetha maṁ khippanti tesaṁ ahaṁ evaṁ vacanaṁ avacaṁ.

footnote: 1 ma. jaṭilahīḷitānaṁ hīḷitajaṭilānaṁ

page number: 223

#[21] rañño dassayiṁsu, pāpassa pāpasevinoti attanā pāpasīlassa
lāmakācārassa kūṭatāpasassa sevanato pāpasevino rañño maṁ dassayiṁsu. disvāna
taṁ saññāpesinti taṁ mama pitaraṁ kururājānaṁ passitvā "kasmā maṁ deva
mārāpesī"ti vatvā tena "kasmā ca pana tvaṁ 1- mayhaṁ sāmikaṁ dibbacakkhutāpasaṁ
gahapativādena samudācari. idañcidañca vippakāraṁ karī"ti vutte "deva gahapatiññeva
`gahapatī'ti vadantassa ko mayhaṁ doso"ti vatvā tassa nānāvidhāni mālāvacchāni
ropetvā pupphapaṇṇaphalāphalādīni vikkiṇanaṁ hatthato cassa tāni devasikaṁ vikkiṇantehi
mālākārapaṇṇikehi saddahāpetvā "mālāvatthupaṇṇavatthūni upadhārethā"ti vatvā
paṇṇasālañcassa pavisitvā pupphādivikkiyaladdhaṁ kahāpaṇakabhaṇḍikaṁ 2- attano purisehi
nīharāpetvā rājānaṁ saññāpesiṁ tassa kūṭatāpasabhāvaṁ jānāpesiṁ. mamañca
vasamānayinti tena saññāpanena "saccaṁ kho pana kumāro vadati, ayaṁ kūṭatāpaso
pubbe appiccho viya hutvā idāni mahāpariggaho jāto"ti yathā tasmiṁ nibbinno
mama vase vattati, evaṁ rājānaṁ mama vasamānesiṁ.
tato mahāsatto "evarūpassa bālassa rañño santike vasanato himavantaṁ
pavisitvā pabbajituṁ yuttan"ti cintetvā rājānaṁ āpucchi "na me mahārāja idha
vāsena attho, anujānātha maṁ pabbajissāmī"ti. rājā "tāta mayā anupadhāretvāva
te vadho āṇatto, khama mayhaṁ aparādhan"ti mahāsattaṁ khamāpetvā "ajjeva imaṁ rajjaṁ
paṭipajjāhī"ti āha. kumāro "deva kimatthi mānusakesu bhogesu, ahaṁ pubbe dīgharattaṁ
dibbabhogasampattiyo anubhaviṁ, na tatthāpi me saṅgo, pabbajissāmevāhaṁ, na tādisassa
bālassa paraneyyabuddhino santike vasāmī"ti vatvā taṁ ovadanto:-
"anisamma kataṁ kammaṁ anavatthāya cintitaṁ
bhesajjasseva vebhaṅgo vipāko hoti pāpako.

footnote: 1 ma. tathā hi pana tvaṁ 2 sī. kahāpaṇamāsakabhaṇḍikaṁ

page number: 224

nisamma ca kataṁ kammaṁ sammāvatthāya cintitaṁ
bhesajjasseva sampatti vipāko hoti bhadrako.
alaso gihī kāmabhogī na sādhu
asaññato pabbajito na sādhu
rājā na sādhu anisammakārī
yo paṇḍito kodhano taṁ na sādhu.
nisamma khattiyo kayirā nānisamma disampati
nisammakārino rāja yaso kitti ca vaḍḍhati.
nisamma daṇḍaṁ paṇayeyya issaro
vegā kataṁ tappati bhūmipāla
sammāpaṇīdhī ca narassa atthā
anānutappā te bhavanti pacchā.
anānutappāni hi ye karonti
vibhajja kammāyatanāni loke
viññuppasatthāni sukhudrayāni
bhavanti buddhānumatāni tāni.
āgacchuṁ dovārikā khaggabandhā 1-
kāsāviyā hantuṁ 2- mamaṁ janinda
mātuñca aṅkasmimahaṁ nisinno
ākaḍḍhito sahasā tehi deva.

footnote: 1 sī. khaggahatthā 2 chaßēéa. hantu

page number: 225

kaṭukaṁ hi sambādhaṁ sukicchaṁ patto
madhurampi yaṁ jīvitaṁ laddha rāja
kicchenahaṁ ajja vadhā pamutto 1-
pabbajjamevābhimanohamasmī"ti 2-
imāhi gāthāhi dhammaṁ desesi.
tattha anisammāti anupadhāretvā. anavatthāyāti avavatthapetvā. vebhaṅgoti
vipatti. vipākoti nipphatti. asaññatoti asaṁvuto dussīlo. paṇayeyyāti paṭṭhapeyya.
vegāti vegena sahasā. sammāpaṇīdhī cāti sammāpaṇidhinā, yoniso ṭhapitena cittena
katā narassa atthā pacchā anānutappā bhavantīti attho. vibhajjāti imāni kātuṁ
yuttāni, imāni ayuttānīti evaṁ paññāya vibhajjitvā. kammāyatanānīti kammāni.
buddhānumatānīti paṇḍitehi anumatāni anavajjāni honti. kaṭukanti dukkhaṁ asātaṁ
sambādhaṁ sukicchaṁ maraṇabhayaṁ pattomhi. laddhāti attano ñāṇabalena jīvitaṁ labhitvā.
pabbajjamevābhimanoti pabbajjābhimukhacitto evāhamasmi.
evaṁ mahāsattena dhamme desite rājā deviṁ āmantesi "devi tvaṁ
puttaṁ nivattehī"ti devīpi kumārassa pabbajjameva rocesi. mahāsatto mātāpitaro
vanditvā "sace mayhaṁ doso atthi, taṁ khamathā"ti khamāpetvā mahājanaṁ āpucchitvā
himavantābhimukho agamāsi. gate ca pana mahāsatte mahājano kūṭajaṭilaṁ pothetvā jīvitakkhayaṁ
pāpesi. bodhisattopi sanāgarehi amaccaparisajjādīhi rājapurisehi assumukhehi
anubandhiyamāno te nivattesi. manussesu nivattesu manussavaṇṇenāgantvā
devatāhi nīto satta pabbatarājiyo atikkamitvā himavante vissakammunā nimmitāya
paṇṇasālāya isipabbajjaṁ pabbaji. tena vuttaṁ:-
[22] "so maṁ tattha khamāpesi mahārajjaṁ adāsi me
sohaṁ tamaṁ dālayitvā pabbajiṁ anagāriyan"ti.

footnote: 1 pāḷi. kicchenahaṁ ajja vadhāya mutto 2 khu.jā. 27/231-4/356-7

page number: 226

tattha tamaṁ dālayitvāti kāmādīnavadassanassa paṭipakkhabhūtaṁ sammohatamaṁ
vidhamitvā. pabbajinti upāgacchiṁ. anagāriyanti pabbajjaṁ.
[23] idāni yadatthaṁ tadā taṁ rājissariyaṁ pariccattaṁ, taṁ dassetuṁ "na me
dessan"ti osānagāthamāha. tassattho vuttanayova.
evaṁ pana mahāsatte pabbajite yāva soḷasavassakālā rājakule paricārikavesena
devatāyeva naṁ upaṭṭhahiṁsu. so tattha jhānābhiññāyo nibbattetvā brahmalokūpago
ahosi. tadā kuhako devadatto ahosi, mātā mahāmāyā, 1- mahārakkhitatāpaso
sāriputtatthero, somanassakumāro lokanātho.
tattha yudhañjayacariyāyaṁ 2- vuttanayeneva dasa pāramiyo niddhāretabbā. idhāpi
nekkhammapāramī atisayavatīti sā eva desanaṁ āruḷhā. tathā sattavassikakāle eva
rājakiccesu samatthatā. tassa tāpasassa kūṭajaṭilabhāvapariggaṇhanaṁ tena payuttena
raññā vadhe āṇatte santāsābhāvo, rañño santikaṁ gantvā nānānayehi
tassa sadosataṁ attano ca niraparādhataṁ mahājanassa majjhe pakāsetvā rañño ca
paraneyyabuddhitaṁ bālabhāvañca paṭṭhapetvā tena khamāpitepi tassa santike vāsato
rajjissariyato ca saṁvegmāpajjitvā nānappakāraṁ yāciyamānenapi hatthagataṁ rajjasiriṁ 3-
kheḷapiṇḍaṁ viya chaḍḍetvā katthaci alaggacittena hutvā pabbajanaṁ pabbajitvā
pavivekārāmena hutvā nacirasseva appakasirena jhānābhiññānibbattananti
evamādayo mahāsattassa guṇānubhāvā vibhāvetabbāti.
somanassacariyāvaṇṇanā niṭṭhitā.
-----------

footnote: 1 ma. mātāpitaro rājakulāni ahesuṁ 2 khu.cariyā. 33/1-6/611-2 3 sī. rājissariyaṁ

page number: 227

3. ayogharacariyāvaṇṇanā
[24] punāparaṁ yadā homi kāsirājassa atrajo
ayogharamhi saṁvaḍḍho nāmenāsi 1- ayogharoti.
#[24] tatiye ayogharamhi saṁvaḍḍhoti amanussaupaddavaparivajjanatthaṁ caturassasālavasena
2- kate mahati sabbāyomaye gehe saṁvaḍḍho. nāmenāsi ayogharoti ayoghare
jātasaṁvaḍḍhabhāveneva "ayogharakumāro"ti nāmena pākaṭo ahosi.
[25-26] tadā hi kāsirañño aggamahesiyā purimattabhāve sapatti "tava jātaṁ
jātaṁ pajaṁ khādeyyan"ti patthanaṁ paṭṭhapetvā yakkhiniyoniyaṁ nibbattā okāsaṁ
labhitvā tassā vijātakāle dve vāre putte khādi. tatiyavāre pana bodhisatto
tassā kucchiyaṁ paṭisandhiṁ gaṇhi. rājā "deviyā jātaṁ jātaṁ pajaṁ ekā yakkhinī
khādati, kiṁ nu kho kātabban"ti manussehi sammantetvā "amanussā nāma ayogharassa
bhāyanti, ayogharaṁ kātuṁ vaṭṭatī"ti vutte kammāre āṇāpetvā thambhe ādiṁ
katvā ayomayeheva sabbagehasambhārehi caturassasālaṁ mahantaṁ ayogharaṁ niṭṭhāpetvā
paripakkagabbhaṁ deviṁ tattha vāsesi. sā tattha dhaññapuññalakkhaṇaṁ puttaṁ vijāyi,
"ayogharakumāro"tvevassa nāmaṁ kariṁsu. taṁ dhātīnaṁ datvā mahantaṁ ārakkhaṁ saṁvidahitvā
rājā deviṁ antepuraṁ ānesi. yakkhinīpi udakavāraṁ gantvā vessavaṇassa udakaṁ
vahantī jīvitakkhayaṁ pattā.
mahāsatto ayoghareyeva vaḍḍhitvā viññutaṁ patto tattheva sabbasippāni
uggaṇhi. rājā puttaṁ soḷasavassuddesikaṁ viditvā "rajjamassa dassāmī"ti amacce
āṇāpesi "puttaṁ me ānethā"ti. te "sādhu devā"ti nagaraṁ alaṅkārāpetvā
sabbālaṅkāravibhūsitaṁ maṅgalavāraṇaṁ ādāya tattha gantvā kumāraṁ alaṅkaritvā

footnote: 1 pāḷi. nāmenāsiṁ (syā) 2 sī.,ma. catusālavasena

page number: 228

hatthikkhandhe nisīdāpetvā nagaraṁ padakkhiṇaṁ kāretvā rañño dassesuṁ. mahāsatto
rājānaṁ vanditvā aṭṭhāsi. rājā tassa sarīrasobhaṁ oloketvā balavasinehena taṁ
āliṅgitvā "ajjeva me puttaṁ abhisiñcathā"ti amacce āṇāpesi. mahāsatto
pitaraṁ vanditvā "na mayhaṁ rajjena attho, ahaṁ pabbajissāmi, pabbajjaṁ me
anujānāthā"ti āha. tena vuttaṁ:-
#[25] "dukkhena jīvito laddho sampīḷe patiposito
ajjeva putta paṭipajja kevalaṁ vasudhaṁ 1- imaṁ.
#[26] saraṭṭhakaṁ sanigamaṁ sajanaṁ vanditvā khattiyaṁ
añjaliṁ paggahetvāna idaṁ vacanamabraviṁ.
[27] ye keci mahiyā sattā hīnamukkaṭṭhamajjhimā
nirārakkhā sake gehe vaḍḍhanti sakañātihi.
[28] idaṁ loke uttariyaṁ sampīḷe mama posanaṁ
ayogharamhi saṁvaḍḍho appabhe candasūriye.
[29] pūtikuṇapasampuṇṇā muccitvā mātu kucchito
tato ghoratare dukkhe puna pakkhittayoghare.
[30] yadihaṁ tādisaṁ patvā dukkhaṁ paramadāruṇaṁ
rajjesu yadi rajjāmi pāpānaṁ uttamo siyaṁ.
[31] ukkaṇṭhitomhi kāyena rajjenamhi anatthiko
nibbutiṁ pariyesissaṁ yattha maṁ maccu na maddiye.
[32] evāhaṁ cintayitvāna viravante mahājane
nāgova bandhanaṁ chetvā pāvisiṁ kānanaṁ vanaṁ.

footnote: 1 pāḷi. vasundhanaṁ (syā)

page number: 229

[33] mātā pitā na me dessā napi me dessaṁ mahāyasaṁ
sabbaññutaṁ piyaṁ mayhaṁ tasmā rajjaṁ pariccajin"ti.
tattha dukkhenāti tāta tava bhātikā dve ekāya yakkhiniyā khāditā, tuyhaṁ
pana tato amanussabhayato nivāraṇatthaṁ katena dukkhena mahatā āyāsena jīvito laddho.
sampīḷe patipositoti nānāvidhāya amanussarakkhāya sambādhe ayoghare vijāyanakālato
paṭṭhāya yāva soḷasavassuppattiyā sambādhe saṁvaḍḍhitoti attho. ajjeva putta
paṭipajja, kevalaṁ vasudhaṁ imanti kañcanamālālaṅkatassa setacchattassa heṭṭhā
ratanarāsimhi ṭhapetvā tīhi saṅkhehi abhisiñciyamāno imaṁ kulasantakaṁ kevalaṁ sakalaṁ
samuddapariyantaṁ tatoyeva saha raṭṭhehīti saraṭṭhakaṁ saha nigamehi mahāgāmehīti sanigamaṁ
aparimitena parivārajanena saddhiṁ sajanaṁ imaṁ vasudhaṁ mahāpaṭhaviṁ ajjeva putta paṭipajja, rajjaṁ
kārehīti attho. vanditvā khattiyaṁ. añjaliṁ paggahetvāna, idaṁ vacanamabravinti
khattiyaṁ kāsirājānaṁ mama pitaraṁ vanditvā tassa añjaliṁ paṇāmetvā idaṁ vacanaṁ
abhāsiṁ.
#[27] ye keci mahiyā sattāti imissā mahāpaṭhaviyā ye keci sattā nāma.
hīnamukkaṭṭhamajjhimāti lāmakā ceva uttamā ca, ubhinnaṁ vemajjhe bhavattā majjhimā ca.
sake geheti sabbe te sake gehe. sakañātihīti sakehi ñātīhi sammodamānā
vissaṭṭhā anukkaṇṭhitā yathāvibhavaṁ vaḍḍhanti.
#[28] idaṁ loke uttariyanti idaṁ pana imasmiṁ loke asadisaṁ, mayhaṁ eva
āveṇikaṁ. kiṁ pana taṁ sampīḷe mama posananti sambādhe mama saṁvaḍḍhanaṁ. tathā hi
ayogharamhi saṁvaḍḍho, appabhe candasūriyeti candasūriyānaṁ pabhārahite ayoghare.
saṁvaḍḍhomhīti saṁvaḍḍho amhi.
#[29] pūtikuṇapasampuṇṇāti pūtigandhanānappakārakuṇapasampuṇṇā gūthanirayasadisā mātu
kucchito jīvitasaṁsaye vattamāne kathaṁ muccitvā nikkhamitvā. tato ghoratareti

page number: 230

tatopi gabbhavāsato dāruṇatare, avissaṭṭhavāsena dukkhe. pakkhittayoghareti pakkhitto
ayoghare, bandhanāgāre ṭhapito viya ahosinti dasseti.
#[30] yadihanti ettha yadīti nipātamattaṁ. tādisanti yādisaṁ pubbe vuttaṁ,
tādisaṁ paramadāruṇaṁ dukkhaṁ patvā ahaṁ rajjesu yadi rajjāmi yadi ramissāmi, evaṁ
sante pāpānaṁ lāmakānaṁ nihīnapurisānaṁ uttamo nihīnatamo siyaṁ. 1-
#[31] ukkaṇṭhitomhi kāyenāti aparimuttagabbhavāsādinā pūtikāyena ukkaṇṭhito
nibbinno amhi. rajjenamhi anatthikoti rajjenapi anatthiko amhi. yakkhiniyā
hatthato muttopi hi nāhaṁ ajarāmaro, kiṁ me rajjena, rajjaṁ hi nāma sabbesaṁ anatthānaṁ
sannipātaṭṭhānaṁ, tattha ṭhitakālato paṭṭhāya dunnikkhamaṁ hoti, tasmā taṁ anupagantvā
nibbutiṁ pariyesissaṁ, yattha maṁ maccu na maddiyeti yattha ṭhitaṁ maṁ mahāseno maccurājā
na maddiye na otthareyya na abhibhaveyya, taṁ nibbutiṁ amatamahānibbānaṁ
pariyesissāmīti.
#[32] evāhaṁ cintayitvānāti evaṁ iminā vuttappakārena nānappakāraṁ saṁsāre
ādīnavaṁ paccavekkhaṇena nibbāne ānisaṁsadassanena ca yoniso cintetvā. viravante
mahājaneti mayā vippayogadukkhāsahanena viravante paridevante mātāpituppamukhe
mahante jane. nāgova bandhanaṁ chetvāti yathā nāma mahābalo hatthināgo dubbalataraṁ
rajjubandhanaṁ sukheneva chindati, evameva ñātisaṅgādibhedassa tasmiṁ jane taṇhābandhanassa
chindanena bandhanaṁ chetvā kānanasaṅkhātaṁ mahāvanaṁ pabbajjūpagamanavasena pāvisiṁ.
osānagāthā vuttatthā eva.
tattha ca mahāsatto attano pabbajjādhippāyaṁ jānitvā "tāta kiṁkāraṇā
pabbajasī"ti raññā vutto "deva ahaṁ mātukucchimhi dasa māse gūthaniraye viya vasitvā
mātu kucchito nikkhanto yakkhiniyā bhayena soḷasavassāni bandhanāgāre vasanto

footnote: 1 sī.,ma. siyā

page number: 231

bahi oloketumpi na labhiṁ, ussadaniraye pakkhitto viya ahosiṁ, yakkhinito muttopi
ajarāmaro na homi, maccu nāmesa na sakkā kenaci jinituṁ, bhave ukkaṇṭhitomhi,
yāva me byādhijarāmaraṇāni nāgacchanti, tāvadeva pabbajitvā dhammaṁ carissāmi,
alaṁ me rajjena, anujānāhi maṁ deva pabbajitun"ti vatvā:-
"yamekarattiṁ paṭhamaṁ gabbhe vasati māṇavo
abbhuṭṭhitova so yāti sa gacchaṁ na nivattatī"ti- 1-
ādinā catuvīsatiyā gāthāhi pitu dhammaṁ desetvā "mahārāja tumhākaṁ rajjaṁ tumhākameva
hotu, na mayhaṁ iminā attho, tumhehi saddhiṁ kathenteyeva byādhijarāmaraṇāni
āgaccheyyuṁ, tiṭṭhatha tumhe"ti vatvā ayadāmaṁ chinditvā mattahatthī
viya kañcanapañjaraṁ bhinditvā sīhapotako viya kāme pahāya mātāpitaro vanditvā
nikkhami. athassa pitā "ayaṁ nāma kumāro pabbajitukāmo, kimaṅgaṁ panāhaṁ, mamāpi
rajjena attho natthī"ti rajjaṁ pahāya tena saddhiṁ eva nikkhami, tasmiṁ nikkhamante
devīpi amaccāpi brāhmaṇagahapatikādayopīti sakalanagaravāsino bhoge chaḍḍetvā
nikkhamiṁsu. samāgamo mahā ahosi, parisā dvādasayojanikā jātā, te ādāya
mahāsatto himavantaṁ pāvisi.
sakko devarājā tassa nikkhantabhāvaṁ ñatvā vissakammaṁ pesetvā
dvādasayojanāyāmaṁ sattayojanavitthāraṁ assamapadaṁ kāresi, sabbe ca pabbajitaparikkhāre
paṭiyādāpesi. idha mahāsattassa pabbajjā ca ovādadānañca brahmalokaparāyanatā
ca parisāya sammāpaṭipatti ca sabbā mahāgovindacariyāyaṁ 2- vuttanayeneva
veditabbā. tadā mātāpitaro mahārājakulāni ahesuṁ, parisā buddhaparisā,
ayogharapaṇḍito lokanātho.

footnote: 1 khu.jā. 27/363/375 2 khu.cariyā. 33/37-9/586-7

page number: 232

tassa sesapāraminiddhāraṇā ānubhāvavibhāvanā ca heṭṭhā vuttanayeneva
veditabbāti.
ayogharacariyāvaṇṇanā niṭṭhitā.
----------
4. bhisacariyāvaṇṇanā 1-
[34] punāparaṁ yadā homi kāsīnaṁ puravaruttame
bhaginī ca bhātaro satta nibbattā sotthiye 2- kuleti.
#[34] catutthe yadā homi, kāsīnaṁ puravaruttameti "kāsī"ti bahuvacanavasena
laddhavohārassa raṭṭhassa nagaravare bārāṇasiyaṁ yasmiṁ kāle jātasaṁvaḍḍho hutvā
vasāmīti attho. bhaginī ca bhātaro satta, nibbattā sotthiye kuleti upakañcanādayo
cha ahañcāti bhātaro satta sabbakaniṭṭhā kañcanadevī nāma bhaginī cāti sabbe mayaṁ
aṭṭha janā mantajjhenaniratatāya sotthiye uditodite mahati brāhmaṇakule tadā
nibbattā jātāti attho.
[35] bodhisatto hi tadā bārāṇasiyaṁ asītikoṭivibhavassa brāhmaṇamahāsālassa
putto hutvā nibbatti, tassa "kañcanakumāro"ti nāmaṁ kariṁsu. athassa padasā
vicaraṇakāle aparo putto vijāyi, "upakañcanakumāro"tissa nāmaṁ kariṁsu. tato
paṭṭhāya mahāsattaṁ "mahākañcanakumāro"ti samudācaranti. evaṁ paṭipāṭiyā satta
puttā ahesuṁ. sabbakaniṭṭhā pana ekā dhītā, tassā "kañcanadevī"ti nāmaṁ kariṁsu.
mahāsatto vayappatto takkasilaṁ gantvā sabbasippāni uggahetvā paccāgañchi.
atha naṁ mātāpitaro gharāvāsena bandhitukāmā "attano samānajātikulato te
dārikaṁ ānessāmā"ti vadiṁsu. so "amma tāta na mayhaṁ gharāvāsena attho, mayhañhi
sabbo lokasannivāso āditto viya sappaṭibhayo, bandhanāgāraṁ viya palibuddhanaṁ,

footnote: 1 sī. mahākañcanacariyā 2 chaßēéa. sottiye, evamuparipi

page number: 233

ukkārabhūmi viya jiguccho hutvā upaṭṭhāti, na me cittaṁ kāmesu rajjati, aññe vo
puttā atthi, te gharāvāsena nimantethā"ti vatvā punappunaṁ yācitopi sahāyehi
yācāpitopi na icchi, atha naṁ sahāyā "samma kiṁ pana tvaṁ patthayanto kāme paribhuñjituṁ
na icchasī"ti pucchiṁsu. so tesaṁ attano nekkhammajjhāsayaṁ ārocesi. tena vuttaṁ:-
#[35] "etesaṁ pubbajo āsiṁ hirīsukkamupāgato
bhavaṁ disvāna bhayato nekkhammābhirato ahaṁ.
[36] mātāpitūhi pahitā sahāyā ekamānasā
kāmehi maṁ nimantenti kulavaṁsaṁ dhārehīti.
[37] yaṁ tesaṁ vacanaṁ vuttaṁ gihidhamme sukhāvahaṁ
taṁ me ahosi kaṭhinaṁ tattaphālasamaṁ viya.
[38] te maṁ tadā ukkhipantaṁ pucchiṁsu patthitaṁ mama
kiṁ tvaṁ patthayasi samma yadi kāme na bhuñjasi.
[39] tesāhaṁ evamavacaṁ atthakāmo hitesinaṁ
nāhaṁ patthemi gihibhāvaṁ nekkhammābhirato ahaṁ.
[40] te mayhaṁ vacanaṁ sutvā pitu mātu ca 1- sāvayuṁ
mātāpitā evamāhu sabbeva 2- pabbajāma bho"ti.
tattha etesaṁ pubbajo āsinti etesaṁ upakañcanakādīnaṁ sattannaṁ jeṭṭhabhātiko
ahaṁ tadā ahosiṁ. hirīsukkamupāgatoti sukkavipākattā santānassa visodhanato ca
sukkaṁ pāpajigucchanalakkhaṇaṁ hiriṁ bhusaṁ āgato, ativiya pāpaṁ jigucchanto āsinti
attho. bhavaṁ disvāna bhayato, nekkhammābhirato ahanti kāmabhavādīnaṁ vasena sabbaṁ
bhavaṁ pakkhandituṁ āgacchantaṁ caṇḍahatthiṁ viya hiṁsituṁ āgacchantaṁ ukkhittāsikaṁ vadhakaṁ
viya

footnote: 1 pāḷi. pitumātuñca (syā) 2 pāḷi. sabbepi (syā)

page number: 234

sīhaṁ viya yakkhaṁ viya rakkhasaṁ viya ghoravisaṁ viya āsivisaṁ viya ādittaṁ aṅgāraṁ viya
sappaṭibhayaṁ bhayānakabhāvato passitvā tato muccanatthañca pabbajjābhirato pabbajitvā
"kathaṁ nu kho dhammacariyaṁ sammāpaṭipattiṁ pūreyyaṁ, jhānasamāpattiyo ca nibbatteyyan"ti
pabbajjākusaladhammapaṭhamajjhānādiabhirato tadā ahaṁ āsinti attho.
#[36] pahitāti mātāpitūhi pesitā. ekamānasāti samānajjhāsayā pubbe mayā
ekacchandā manāpacārino mātāpitūhi pahitattā pana mama paṭikkūlaṁ amanāpaṁ vadantā.
kāmehi maṁ nimantentīti mātāpitūhi vā ekamānasā kāmehi maṁ nimantenti. kulavaṁsaṁ
kāmehi maṁ nimantentīti mātāpitūhi vā ekamānasā kāmehi maṁ nimantenti. kulavaṁsaṁ
dhārehīti gharāvāsaṁ saṇṭhapento attano kulavaṁsaṁ dhārehi patiṭṭhapehīti kāmehi maṁ
nimantesunti attho.
#[37] yaṁ tesaṁ vacanaṁ vuttanti tesaṁ mama piyasahāyānaṁ yaṁ vacanaṁ vuttaṁ. gihidhamme
sukhāvahanti gihibhāve sati gahaṭṭhabhāve ṭhitassa purisassa ñāyānugatattā diṭṭhadhammikassa
samparāyikassa ca sukhassa āvahanato sukhāvahaṁ. taṁ me ahosi kaṭhinanti taṁ tesaṁ mayhaṁ
sahāyānaṁ mātāpitūnañca vacanaṁ ekanteneva nekkhammābhiratattā amanāpabhāvena
me kaṭhinaṁ pharusaṁ divasaṁ santattaphālasadisaṁ ubhopi kaṇṇe jhāpentaṁ viya ahosi.
#[38] te maṁ tadā ukkhipantanti te mayhaṁ sahāyā mātāpitūhi attano
ca upanimantanavasena anekavāraṁ upanīyamāne kāme uddhamuddhaṁ khipantaṁ chaḍḍentaṁ
paṭikkhipantaṁ maṁ pucchiṁsu. patthitaṁ mamāti ito visuddhataraṁ kiṁ nu kho iminā
patthitanti mayā abhipatthitaṁ mama taṁ patthanaṁ pucchiṁsu "kiṁ tvaṁ patthayase samma, yadi
kāme na bhuñjasī"ti.
#[39] atthakāmoti attano atthakāmo, pāpabhīrūti attho. "attakāmo"tipi
pāḷi. hitesinanti mayhaṁ hitesīnaṁ piyasahāyānaṁ. keci "atthakāmahitesinan"ti
paṭhanti, taṁ na sundaraṁ.
#[40] pitu mātu ca sāvayunti te mayhaṁ sahāyā anivattanīyaṁ mama
pabbajjā chandaṁ viditvā pabbajitukāmatādīpakaṁ mayhaṁ vacanaṁ pitu mātu ca sāvesuṁ.

page number: 235

"yagghe ammatātā jānātha, ekanteneva mahākañcanakumāro pabbajissati, na so
sakkā kenaci upāyena kāmesu upanetun"ti 1- avocuṁ. mātāpitā evamāhūti tadā
mayhaṁ mātāpitaro mama sahāyehi vuttaṁ mama vacanaṁ sutvā evamāhaṁsu "sabbeva
pabbajāma bho"ti, yadi mahākañcanakumārassa nekkhammaṁ abhirucitaṁ, yaṁ tassa abhirucitaṁ,
tadamhākampi abhirucitameva, tasmā sabbeva pabbajāma bhoti. "bho"ti tesaṁ
brāhmaṇānaṁ ālapanaṁ. "pabbajāma kho"tipi pāṭho, pabbajāma evāti attho.
mahāsattassa hi pabbajjāchandaṁ viditvā upakañcanādayo cha bhātaro bhaginī ca
kañcanadevī pabbajitukāmāva ahesuṁ. tena tepi mātāpitūhi gharāvāsena nimantiyamānā
na icchiṁsuyeva. tasmā evamāhaṁsu "sabbeva pabbajāma bho"ti.
evañca pana vatvā mahāsattaṁ mātāpitaro pakkositvā attanopi adhippāyaṁ
tassa ācikkhitvā "tāta yadi pabbajitukāmosi, asītikoṭidhanaṁ tava santakaṁ yathāsukhaṁ
vissajjehī"ti āhaṁsu. atha naṁ mahāpuriso kapaṇaddhikādīnaṁ vissajjetvā
mahābhinikkhamanaṁ nikkhamitvā himavantaṁ pāvisi. tena saddhiṁ mātāpitaro cha bhātaro ca
bhaginī ca eko dāso ekā dāsī eko ca sahāyo gharāvāsaṁ pahāya agamaṁsu. tena vuttaṁ:-
[41] "ubho mātā pitā mayhaṁ bhaginī ca satta bhātaro
amitadhanaṁ chaḍḍayitvā pavisimhā mahāvanan"ti.
jātakaṭṭhakathāyaṁ pana "mātāpitūsu kālaṅkatesu tesaṁ kattabbakiccaṁ katvā
mahāsatto mahābhinikkhamanaṁ nikkhamī"ti vuttaṁ.
evaṁ himavantaṁ pavisitvā ca te bodhisattappamukhā ekaṁ padumasaraṁ nissāya ramaṇīye
bhūmikāge assamaṁ katvā pabbajitvā vanamūlaphalāhārā yāpayiṁsu. tesu upakañcanādayo
aṭṭha janā vārena phalāphalaṁ āharitvā ekasmiṁ pāsāṇaphalake attano itaresañca

footnote: 1 sī. patāretunti

page number: 236

koṭṭhāse katvā ghaṇḍisaññaṁ datvā attano koṭṭhāsaṁ ādāya vasanaṭṭhānaṁ pavisanti.
sesāpi ghaṇḍisaññāya paṇṇasālato nikkhamitvā attano attano pāpuṇanakoṭṭhāsaṁ
ādāya vasanaṭṭhānaṁ gantvā paribhuñjitvā samaṇadhammaṁ karonti.
aparabhāge bhisāni āharitvā tatheva khādanti. tattha te 1- ghoratapā
paramadhitindriyā 2- kasiṇaparikammaṁ karontā vihariṁsu. atha nesaṁ sīlatejena sakkassa
bhavanaṁ kampi. sakko taṁ kāraṇaṁ ñatvā "ime isayo vīmaṁsissāmī"ti attano ānubhāvena
mahāsattassa koṭṭhāse tayo divase antaradhāpesi. mahāsatto paṭhamadivase koṭṭhāsaṁ
adisvā "mama koṭṭhāso pamuṭṭho bhavissatī"ti cintesi. dutiyadivase "mama dosena
bhavitabbaṁ, paṇāmanavasena mama koṭṭhāsaṁ na ṭhapitaṁ maññe"ti cintesi. tatiyadivase "taṁ
kāraṇaṁ sutvā khamāpessāmī"ti sāyanhasamaye ghaṇḍisaññaṁ datvā tāya saññāya
sabbesu sannipatitesu tamatthaṁ ārocetvā tīsupi divasesu tehi jeṭṭhakoṭṭhāsassa
ṭhapitabhāvaṁ sutvā "tumhehi mayhaṁ koṭṭhāso ṭhapito, mayā pana na laddho, kiṁ nu kho
kāraṇan"ti āha. taṁ sutvā sabbeva saṁvegappattā ahesuṁ.
tasmiṁ assame rukkhadevatāpi attano bhavanato otaritvā tesaṁ santike nisīdi.
manussānaṁ hatthato palāyitvā araññaṁ paviṭṭho eko vāraṇo ahituṇḍikahatthato
palāyitvā mutto sappakīḷāpanako eko vānaro ca tehi isīhi kataparicayā tadā
tesaṁ santikaṁ gantavā ekamantaṁ aṭṭhaṁsu. sakkopi "isigaṇaṁ pariggaṇhissāmī"ti
adissamānakāyo tattheva aṭṭhāsi. tasmiñca khaṇe bodhisattassa kaniṭṭho upakañcanatāpaso
uṭṭhāya bodhisattaṁ vanditvā sesānaṁ apacitiṁ dassetvā "ahaṁ saññaṁ paṭṭhapetvā 3-
attānaññeva sodhetuṁ labhāmī"ti pucchitvā "āma labhasī"ti vutte isigaṇamajjhe
ṭhatvā sapathaṁ karonto:-

footnote: 1 sī. tathā 2 sī. parivāritindriyā 3 ma. aññaṁ apaṭṭhapetvā

page number: 237

"assaṁ gavaṁ rajataṁ jātarūpaṁ
bhariyaṁ ca so idha labhataṁ manāpaṁ
puttehi dārehi samaṅgi hotu
bhisāni te brāhmaṇa yo ahāsī"ti 1-
imaṁ gāthaṁ abhāsi. imaṁ hi so "yattakāni piyavatthūni honti, tehi vippayoge
tattakāni dukkhāni uppajjantī"ti vatthukāme garahanto āha.
taṁ sutvā isigaṇo "mārisa mā kathaya, atibhāriyo te sapatho"ti kaṇṇe pidahi.
bodhisattopi "atibhāriyo te sapatho, na tvaṁ tāta gaṇhasi, tava pattāsane
nisīdā"ti āha. sesāpi sapathaṁ karontā yathākkamaṁ:-
"mālaṁ ca so kāsikacandanaṁ ca
dhāretu puttassa bahū bhavantu
kāmesu tibbaṁ kurutaṁ apekkhaṁ
bhisāni te brāhmaṇa yo ahāsi.
pahūtadhañño kasimā yasassī
putte gihī dhanimā sabbakāme
vayaṁ apassaṁ gharamāvasātu
bhisāni te brāhmaṇa yo ahāsi.
so khattiyo hotu pasayhakārī
rājābhirājā balavā yasassī
sacāturantaṁ mahimāvasātu
bhisāni te brāhmaṇa yo ahāsi.

footnote: 1 khu.jā. 27/78/299

page number: 238

so brāhmaṇo hotu avītarāgo
muhuttanakkhattapathesu yutto
pūjetu naṁ raṭṭhapatī yasassī
bhisāni te brāhmaṇa yo ahāsi.
ajjhāyakaṁ sabbasamantavedaṁ 1-
tapassinaṁ maññatu sabbaloko
pūjentu naṁ jānapadā samecca
bhisāni te brāhmaṇa yo ahāsi.
catussadaṁ gāmavaraṁ samiddhaṁ
dinnaṁ hi so bhuñjatu vāsavena
avītarāgo maraṇaṁ upetu
bhisāni te brāhmaṇa yo ahāsi.
so gāmaṇī hotu sahāyamajjhe
naccehi gītehi pamodamāno
mā rājato byasanamalattha 2- kiñci
bhisāni te brāhmaṇa yo ahāsi.
taṁ 3- ekarājā paṭhaviṁ vijetvā
itthīsahassassa ṭhapetu agge 4-
sīmantinīnaṁ pavarā bhavātu
bhisāni te brāhmaṇa yo 5- ahāsi.

footnote: 1 sī.,ma. sabbasamattavedaṁ 2 chaßēéa.so rājato byasanamālattha 3 pāḷi.yaṁ
footnote: 4 pāḷi. itthīsahassānaṁ ṭhapetu aggaṁ 5 chaßēéa. yā

page number: 239

dāsīnaṁ 1- hi sā sabbasamāgatānaṁ
bhuñjeyya sāduṁ avikampamānā
carātu lābhena vikatthamānā
bhisāni te brāhmaṇa yo 2- ahāsi.
āvāsiko hotu mahāvihāre
navakammiko hotu gajaṅgalāyaṁ 3-
ālokasandhiṁ divasaṁ 4- karotu
bhisāni te brāhmaṇa yo ahāsi.
so bajjhatu 5- pāsasatehi chamhi
rammā vanā nīyatu rājadhāniṁ
tuttehi 6- so haññatu pācanehi
bhisāni te brāhmaṇa yo ahāsi.
alakkamālī tipukaṇṇapiṭṭho
laṭṭhīhato sappamukhaṁ upetu
sakacchabandho 7- visikhaṁ carātu
bhisāni te brāhmaṇa yo ahāsī"ti 8-
imā gāthāyo avocuṁ.
tattha tibbanti vatthukāmakilesakāmesu bahalaṁ apekkhaṁ karotu. kasimāti
sampannakasikammo. putte gihī dhanimā sabbakāmeti putte labhatu, gihī hotu,
sattavidhena

footnote: 1 chaßēéa. isīnaṁ 2 chaßēéa. yā 3 pāḷi. kajaṅgalāyaṁ (syā) 4 pāḷi. divasā (syā)
footnote: 5 chaßēéa. bajjhataṁ 6 pāḷi. guttehi (syā) 7 pāḷi. sakañca baddho (syā) 8 khu.jā.
footnote: 27/79-90/299-301

page number: 240

dhanena dhanimā hotu, rūpādibhede sabbakāme labhatu. vayaṁ apassanti mahallakakālepi
apabbajitvā attano vayaṁ apassanto pañcakāmaguṇasamiddhaṁ gharameva āvasatu.
rājābhirājāti rājūnaṁ antare atirājā. avītarāgoti purohitaṭṭhānataṇhāya
sataṇho. tapassinanti tapasīlaṁ, sīlasampannoti naṁ maññatu. catussadanti
ākiṇṇamanussatāya manussehi pahūtadhaññatāya dhaññena sulabhadārutāya dārūhi
sampannodakatāya udakenāti catūhi ussannaṁ. vāsavenāti vāsavena dinnaṁ viya
acalaṁ, vāsavato laddhavarānubhāveneva 1- rājānaṁ ārādhetvā tena dinnantipi
attho. avītarāgoti avigatarāgo kaddame sūkaro viya kāmapaṅke nimuggova hotu.
gāmaṇīti gāmajeṭṭhako. tanti taṁ itthiṁ. ekarājāti aggarājā. itthīsahassassāti
vacananaṭṭhatāya vuttaṁ, soḷasannaṁ itthisahassānaṁ aggaṭṭhāne ṭhapetūti attho.
sīmantinīnanti sīmantadharānaṁ. itthīnanti attho. sabbasamāgatānanti sabbesaṁ
sannipatitānaṁ majjhe nisīditvā. avikampamānāti anosakkamānā sādurasaṁ bhuñjatūti
attho. carātu lābhena vikatthamānāti lābhahetu siṅgāravesaṁ gahetvā lābhaṁ
uppādetuṁ caratu. āvāsikoti āvāsajagganako. gajaṅgalāyanti evaṁnāmake nagare,
tattha kira dabbasambhārā sulabhā. ālokasandhiṁ divasanti ekadivasena ekameva
vātapānaṁ karotu. so kira devaputto kassapabuddhakāle gajaṅgalanagaraṁ 2- nissāya
yojanike mahāvihāre āvāsiko saṁghatthero hutvā jiṇṇe vihāre navakammāni
karontova mahādukkhaṁ anubhavi, taṁ sandhāyāha.
pāsasatehīti bahūhi pāsehi. chamhīti catūsu pādesu gīvāya paṭibhāge cāti
chasu ṭhānesu. tuttehīti dvikaṇṭakāhi dīghalaṭṭhīhi. pācanehīti rassapācanehi,
aṅkusakehi vā. alakkamālīti ahituṇḍikena kaṇṭhe parikkhipitvā ṭhapitāya alakkamālāya

footnote: 1 sī. laddhavarānubhāvenekaṁ 2 sī. kajaṅganagaraṁ

page number: 241

samannāgato. tipukaṇṇapiṭṭhoti tipupiḷandhanena piḷandhitapiṭṭhikaṇṇo kaṇṇapiṭṭho.
laṭṭhīhatoti sappakīḷāpanaṁ sikkhāpayamāno laṭṭhiyā hato hutvā. sabbaṁ te
kāmabhogaṁ gharāvāsaṁ attanā attanā anubhūtadukkhañca jigucchantā tathā tathā
sapathaṁ karontā evamāhaṁsu.
atha bodhisatto "sabbehi imehi sapatho kato, mayāpi kātuṁ vaṭṭatī"ti sapathaṁ
karonto:-
"yo ve anaṭṭhaṁva 1- naṭṭhanti cāhi
kāmeva so labhatu bhuñjatu ca 2-
agāramajjhe maraṇaṁ upetu
yo vā bhonto saṅkati kañci devā"ti 3-
imaṁ gāthamāha.
tattha bhontoti bhavanto. saṅkatīti āsaṅkati. kañcīti aññataraṁ.
atha sakko "sabbepime kāmesu nirapekkhā"ti jānitvā saṁviggamānaso na
imesu kenacipi bhisāni nītāni, nāpi tayā anaṭṭhaṁ naṭṭhanti vuttaṁ, api ca ahaṁ
tumhe vīmaṁsitukāmo antaradhāpesinti dassento:-
"vīmaṁsamāno isino bhisāni
tīre gahetvāna thale nidhesiṁ
suddhā apāpā isayo vasanti
etāni te brahmacārī bhisānī"ti 4-
osānagāthamāha.

footnote: 1 pāḷi. anaṭṭhaṁ (syā) 2 chaßēéa. labhataṁ bhuñjataṁ ca 3 khu.jā. 27/91/301 4 khu.jā.
footnote: 27/95/302

page number: 242

taṁ sutvā bodhisatto:-
"na te naṭā no pana kīḷaneyyā
na bandhavā no pana te sahāyā 1-
kismiṁ vupatthambha sahassanetta
isīhi tvaṁ kīḷasi devarājā"ti 2-
sakkaṁ tajjesi.
atha naṁ sakko:-
"ācariyo mesi pitā ca mayhaṁ
esā patiṭṭhā khalitassa brahme
ekāparādhaṁ khama bhūripañña
na paṇḍitā kodhabalā bhavantī"ti 2-
khamāpesi.
mahāsatto sakkassa devarañño khamitvā sayaṁ isigaṇaṁ khamāpento:-
"suvāsitaṁ isinaṁ ekarattaṁ
yaṁ vāsavaṁ bhūtapatiddasāma
sabbeva bhonto sumanā bhavantu
yaṁ brāhmaṇo paccupādī 3- bhisānī"ti 2-
āha.
tattha na te naṭāti devarāja mayaṁ tava naṭā vā kīḷitabbayuttakā vā na
homa. nāpi tava ñātakā, na sahāyā hassaṁ kātabbā. atha tvaṁ kismiṁ vupatthambhāti
kiṁ upatthambhaṁ katvā, kiṁ nissāya isīhi saddhiṁ kīḷasīti attho. esā patiṭṭhāti
esā tava

footnote: 1 sī. sahāsā 2 khu.jā. 27/96-8/302 3 sī. paccapādī

page number: 243

pādacchāyā ajja mama khalitassa aparādhassa patiṭṭhā hotu. suvāsitanti āyasmantānaṁ
isīnaṁ ekarattimpi imasmiṁ araññe vasitaṁ suvasitameva. kiṁ kāraṇā? yaṁ vāsavaṁ bhūtapatiṁ
addasāma. sace hi mayaṁ nagare avasimhā, na imaṁ addasāma. bhontoti bhavanto. sabbepi
sumanā bhavantu tussantu, sakkassa devarañño khamantu, kiṁ kāraṇā? yaṁ brāhmaṇo
paccupādī 1- bhisāni yasmā tumhākaṁ ācariyo bhisāni alabhīti. sakko isigaṇaṁ
vanditvā devalokaṁ gato. isigaṇopi jhānābhiññāyo nibbattetvā brahmalokūpago
ahosi, tadā upakañcanādayo cha bhātaro sāriputtamoggallānamahākassapānuruddhapuṇṇa-
ānandattherā, bhaginī uppalavaṇṇā, dāsī khujjuttarā, dāso citto gahapati,
rukkhadevatā sātāgiro, vāraṇo pālileyyanāgo, vānaro madhuvāsiṭṭho, sakko
kāḷudāyī, mahākañcanatāpaso lokanātho.
tassa idhāpi heṭṭhā vuttanayeneva dasa pāramiyo niddhāretabbā. tathā
accantameva kāmesu anapekkhatādayo guṇānubhāvā vibhāvetabbāti.
bhisacariyāvaṇṇanā niṭṭhitā.
-----------
5. soṇanandapaṇḍitacariyāvaṇṇanā 2-
[42] punāparaṁ yadā homi nagare brahmavaḍḍhane
tattha kulavare seṭṭhe mahāsāle ajāyahanti. 3-
#[42] pañcame nagare brahmavaḍḍhaneti brahmavaḍḍhananāmake nagare. kulavareti
aggakule. seṭṭheti pāsaṁsatame. mahāsāleti mahāsāre. ajāyahanti ajāyiṁ ahaṁ. idaṁ
vuttaṁ hoti:- tasmiṁ kāle "brahmavaḍḍhanan"ti laddhanāme bārāṇasinagare yadā homi
bhavāmi paṭivasāmi, tadā abhijātasampattiyā uditoditabhāvena agge vijjāvatasampattiyā
seṭṭhe asītikoṭivibhavatāya mahāsāle brāhmaṇakule ahaṁ uppajjinti.

footnote: 1 chaßēéa. paccapādī 2 chaßēéa. soṇapaṇḍita... 3 ajāyihaṁ, khu.cariyā. 33/42/616

page number: 244

tadā hi mahāsatto brahmalokato cavitvā brahmavaḍḍhananagare asītikoṭivibhavassa
aññatarassa brāhmaṇamahāsālassa putto hutvā nibbatti, tassa nāmaggahaṇadivase
"soṇakumāro"ti nāmaṁ kariṁsu. tassa padasā gamanakāle aññopi satto brahmalokā cavitvā
bodhisattassa mātuyā kucchimhi paṭisandhiṁ gaṇhi, tassa jātassa "nandakumāro"ti
nāmaṁ kariṁsu. tesaṁ uggahitavedānaṁ sabbasippanipphattipattānaṁ vayappattānaṁ
rūpasampadaṁ disvā tuṭṭhahaṭṭhā mātāpitaro "gharabandhanena bandhissāmā"ti paṭhamaṁ
soṇakumāraṁ āhaṁsu "tāta te patirūpakulato dārikaṁ ānessāma, tvaṁ kuṭumbaṁ
paṭipajjāhī"ti.
mahāsatto "alaṁ mayhaṁ gharāvāsena, ahaṁ yāvajīvaṁ tumhe paṭijaggitvā
tumhākaṁ accayena pabbajissāmī"ti āha, mahāsattassa hi tadā tayopi bhavā ādittaṁ
agāraṁ viya aṅgārakāsu viya ca upaṭṭhahiṁsu. visesato panesa nekkhammajjhāsayo
nekkhammādhimutto ahosi. tassa adhippāyaṁ ajānantā te punappunaṁ kathentāpi
tassa cittaṁ alabhitvā nandakumāraṁ āmantetvā "tāta tena hi tvaṁ kuṭumbaṁ
paṭipajjāhī"ti vatvā tenāpi "nāhaṁ mama bhātarā chaḍḍitakheḷaṁ sīsena ukkhipāmi,
ahampi tumhākaṁ accayena bhātarā saddhiṁ pabbajissāmī"ti vutte "ime evaṁ taruṇā
kāme jahanti, kimaṅgaṁ pana mayanti sabbeva pabbajissāmā"ti cintetvā "tāta kiṁ vo
amhākaṁ accayena pabbajjāya, sabbe saheva pabbajāmā"ti vatvā ñātīnaṁ dātabbayuttakaṁ
datvā dāsajanaṁ bhujissaṁ katvā rañño ārocetvā sabbaṁ dhanaṁ vissajjetvā mahādānaṁ
pavattetvā cattāropi janā brahmavaḍḍhananagarā nikkhamitvā himavantappadese
padumapuṇḍarīkamaṇḍitaṁ mahāsaraṁ nissāya ramaṇīye vanasaṇḍe assamaṁ māpetvā pabbajitvā
tattha vasiṁsu. tena vuttaṁ:-
[43] "tadāpi 1- lokaṁ disvā andhībhūtaṁ 2- tamotthaṭaṁ
cittaṁ bhavato patikuṭati tuttavegahataṁ viya.

footnote: 1 pāḷi. tadāsiṁ (syā) 2 pāḷi. andhabhūtaṁ (syā)

page number: 245

[44] disvāna vividhaṁ pāpaṁ evaṁ cintesahaṁ tadā
tadāhaṁ gehā nikkhamma pavisissāmi kānanaṁ.
[45] tadāpi maṁ nimantiṁsu kāmabhogehi ñātayo
tesampi chandamācikkhiṁ mā nimantetha tehi maṁ.
[46] yo me kaniṭṭhako bhātā nando nāmāsi paṇḍito
sopi maṁ anusikkhanto pabbajjaṁ samarocayi.
[47] ahaṁ soṇo ca nando ca ubho mātāpitā mama
tadāpi bhoge chaḍḍetvā pāvisimhā mahāvanan"ti.
#[43] tattha tadāpīti yadā ahaṁ brahmavaḍḍhananagare soṇo nāma brāhmaṇakumāro
ahosiṁ, tadāpi. lokaṁ disvānāti sakalampi sattalokaṁ paññācakkhunā passitvā.
andhībhūtanti paññācakkhuvirahena andhajātaṁ andhabhāvaṁ pattaṁ. tamotthaṭanti
avijjandhakārena abhibhūtaṁ. cittaṁ bhavato patikuṭatīti jātiādisaṁvegavatthupaccavekkhaṇena
kāmādibhavato mama cittaṁ saṅkuṭati sannilīyati na visarati. tuttavegahataṁ viyāti tuttaṁ
vuccati ayokaṇṭakasīso dīghadaṇḍo, yo patodoti vuccati, tena vegasā abhihato yathā
hatthājānīyo saṁvegappatto hoti, evaṁ mama cittaṁ tadā kāmādīnavapaccavekkhaṇena
saṁvegappattanti dasseti.
#[44-45] disvāna vividhaṁ pāpanti gehaṁ āvasantehi gharāvāsanimittaṁ
chandadosādivasena karīyamānaṁ nānāvidhaṁ pāṇātipātādipāpakammañceva tannimittañca nesaṁ
lāmakabhāvaṁ passitvā. evaṁ cintesahaṁ tadāti "kadā nu kho ahaṁ mahāhatthī viya ayabandhanaṁ
gharabandhanaṁ chinditvā gehato nikkhamanavasena vanaṁ pavisissāmī"ti evaṁ tadā
soṇakumārakāle cintesiṁ ahaṁ. tadāpi maṁ nimantiṁsūti na kevalaṁ

page number: 246

ayogharapaṇḍitādikāleyeva, atha kho tadāpi tasmiṁ soṇakumārakālepi maṁ mātāpituādayo
ñātayo kāmabhogino kāmajjhāsayā "ehi tāta imaṁ asītikoṭidhanaṁ vibhavaṁ paṭipajja, kulavaṁsaṁ
patiṭṭhāpehī"ti uḷārehi bhogehi nimantayiṁsu. tesampi chandamācikkhinti tesampi mama
ñātīnaṁ tehi kāmabhogehi mā maṁ nimantayitthāti attano chandampi ācikkhiṁ,
pabbajjāya ninnajjhāsayampi kathesiṁ, yathājjhāsayaṁ paṭipajjathāti adhippāyo.
#[46-47] sopi maṁ anusikkhantoti "ime kāmā nāma appassādā bahudukkhā
bahūpāyāsā"tiādinā 1- nayena nānappakāraṁ kāmesu ādīnavaṁ paccavekkhitvā
yathāhaṁ sīlādīni sikkhanto pabbajjaṁ rocesiṁ, sopi nandapaṇḍito tatheva tassa
nekkhammena maṁ anusikkhanto pabbajjaṁ samarocayīti. ahaṁ soṇo ca nando cāti tasmiṁ
kāle soṇanāmako ahaṁ mayhaṁ kaniṭṭhabhātā nando cāti. ubho mātāpitā mamāti "ime nāma
puttakā evaṁ taruṇakālepi kāme jahanti, kimaṅgaṁ pana mayan"ti uppannasaṁvegā
mātāpitaro ca. bhoge chaḍḍetvāti asītikoṭivibhavasamiddhe mahābhoge anapekkhacittā
kheḷapiṇḍaṁ viya pariccajitvā mayaṁ cattāropi janā himavantappadese mahāvanaṁ
nekkhammajjhāsayena pavisimhāti attho.
pavisitvā ca te tattha ramaṇīye bhūmibhāge assamaṁ māpetvā tāpasapabbajjāya
pabbajitvā tattha vasiṁsu. te ubhopi bhātaro mātāpitaro paṭijaggiṁsu. tesu
nandapaṇḍito "mayā ābhataphalāphalāneva mātāpitaro khādāpessāmī"ti hiyyo
ca purimagocaragahitaṭṭhānato ca yāni tāni avasesāni phalāphalāni pātova ānetvā
mātāpitaro khādāpeti. te tāni khāditvā mukhaṁ vikkhāletvā uposathikā honti.
soṇapaṇḍito pana dūraṁ gantvā madhuramadhurāni supakkāni āharitvā upanāmeti. atha naṁ te
"tāta kaniṭṭhena ābhatāni mayaṁ khāditvā uposathikā jātā, idāni no attho natthī"ti
vadanti. iti tassa phalāphalāni paribhogaṁ na labhanti vinassanti, punadivasādīsupi
tathevāti evaṁ so pañcābhiññatāya dūrampi gantvā āharati, te pana na khādanti.

footnote: 1 vißēáahāvi. 2/417/306, maßēáū. 12/234/198, maßēéa. 13/42/29

page number: 247

atha mahāsatto cintesi "mātāpitaro sukhumālā, nando ca yāni tāni
apakkāni duppakkāni phalāphalāni āharitvā khādāpeti, evaṁ sante ime na ciraṁ
pavattissanti, vāressāmi nan"ti. atha naṁ āmantetvā "nanda ito paṭṭhāya phalāphalaṁ
āharitvā mamāgamanaṁ patimānehi, ubho ekatova khādāpessāmā"ti āha. evaṁ
vuttepi attano puññaṁ paccāsīsanto na tassa vacanamakāsi. mahāsatto taṁ upaṭṭhānaṁ
āgataṁ "na tvaṁ paṇḍitānaṁ vacanaṁ karosi, ahaṁ jeṭṭho, mātāpitaro ca mameva bhāro,
ahameva ne paṭijaggissāmi, tvaṁ ito aññattha yāhī"ti tassa accharaṁ pahari.
so tena paṇāmito tattha ṭhātuṁ asakkonto taṁ vanditvā mātāpitūnaṁ tamatthaṁ
ārocetvā attano paṇṇasālaṁ pavisitvā kasiṇaṁ oloketvā taṁdivasameva aṭṭha ca
samāpattiyo pañca ca abhiññāyo nibbattetvā cintesi "kiṁ nu kho ahaṁ sinerupādato
ratanavālukaṁ āharitvā mama bhātu paṇṇasālāpariveṇaṁ ākiritvā khamāpessāmi,
udāhu anotattato udakaṁ āharitvā khamāpessāmi. atha vā me bhātā devatāvasena
khameyya, cattāro mahārājāno sakkañca devarājānaṁ ānetvā khamāpessāmi,
evaṁ pana na sobhissati, ayaṁ kho manojo brahmavaḍḍhanarājā sakalajambudīpe aggarājā,
taṁ ādiṁ katvā sabbe rājāno ānetvā khamāpessāmi, evaṁ sante mama bhātu guṇo
sakalajambudīpaṁ avattharitvā gamissati, cando viya sūriyo viya ca paññāyissatī"ti.
so tāvadeva iddhiyā gantvā brahmavaḍḍhananagare tassa rañño nivesanadvāre
otaritvā "eko tāpaso tumhe daṭṭhukāmo"ti rañño ārocāpetvā tena katokāso
tassa santikaṁ gantvā ahaṁ attano balena sakalajambudīpe rajjaṁ gahetvā tava
dassāmīti. kathaṁ pana tumhe bhante sakalajambudīpe rajjaṁ gahetvā dassathāti. mahārāja
kassaci vadhacchedaṁ akatvā attano iddhiyāva gahetvā dassāmīti mahatiyā senāya
saddhiṁ taṁ ādāya kosalaraṭṭhaṁ gantvā nagarassa avidūre khandhāvāraṁ nivesetvā
"yuddhaṁ vā no detu, vase vā vattatū"ti kosalarañño dūtaṁ pāhesi. tena kujjhitvā

page number: 248

yuddhasajjena hutvā nikkhantena saddhiṁ yuddhe āraddhe attano iddhānubhāvena yathā
dvinnaṁ senānaṁ pīḷanaṁ na hoti, evaṁ katvā yathā ca kosalarājā tassa vase vattati,
evaṁ vacanapaṭivacanaharaṇehi saṁvidahi. etenupāyena sakalajambudīpe rājāno tassa vase
vattāpesi.
so tena parituṭṭho nandapaṇḍitaṁ āha "bhante tumhehi yathā mayhaṁ paṭiññātaṁ,
tathā kataṁ, bahūpakārā me tumhe, kimahaṁ tumhākaṁ karissāmi, ahaṁ hi te sakalajambudīpe
upaḍḍharajjampi 1- dātuṁ icchāmi, kimaṅgaṁ pana hatthiassarathamaṇimuttāpavāḷa-
rajatasuvaṇṇadāsidāsaparijanaparicchedan"ti. taṁ sutvā nandapaṇḍito na me te
mahārāja rajjena attho, nāpi hatthiyānādīhi, api ca kho te raṭṭhe asukasmiṁ nāma
assame mama mātāpitaro pabbajitvā vasanti, tyāhaṁ upaṭṭhahanto ekasmiṁ aparādhe
mama jeṭṭhabhātikena soṇapaṇḍitena nāma mahesinā paṇāmito, svāhaṁ taṁ ādāya
tassa santikaṁ gantvā khamāpessāmi, tassa me tvaṁ khamāpane sahāyo hohīti. rājā
"sādhū"ti sampaṭicchitvā catuvīsatiakkhobhanī 2- parimāṇāya senāya parivuto ekasatarājūhi
saddhiṁ nandapaṇḍitaṁ purakkhatvā taṁ assamapadaṁ patvā caturaṅgulappadesaṁ muñcitvā
ākāse ṭhitena kājena anotattato udakaṁ āharitvā pānīyaṁ paṭisāmetvā pariveṇaṁ
sammajjitvā mātāpitūnaṁ āsannappadese nisinnaṁ jhānaratisamappitaṁ mahāsattaṁ
upasaṅkamitvā nandapaṇḍito naṁ khamāpesi. mahāsatto nandapaṇḍitaṁ mātaraṁ
paṭicchāpetvā attanā yāvajīvaṁ pitaraṁ paṭijaggi. tesaṁ pana rājūnaṁ:-
"ānando ca pamodo ca sadā hasitakīḷitaṁ
mātaraṁ paricaritvāna labbhametaṁ vijānatā.
ānando ca pamodo ca sadā hasitakīḷitaṁ
pitaraṁ paricaritvāna labbhametaṁ vijānatā. 3-

footnote: 1 ma. uparajjampi 2 sī., ma....akkhobhiṇī 3 khu.jā. 28/176-7/55

page number: 249

dānañca peyyavajjañca atthacariyā ca yā idha
samānattatā ca dhammesu tattha tattha yathārahaṁ
ete kho saṅgahā loke rathassāṇīva yāyato.
ete ca saṅgahā nāssu na mātā puttakāraṇā
labhetha mānaṁ pūjaṁ vā pitā vā puttakāraṇā.
yasmā ca saṅgahā ete sammapekkhanti 1- paṇḍitā
tasmā mahattaṁ papponti pāsaṁsā ca bhavanti te.
brahmāti mātāpitaro pubbācariyāti vuccare
āhuneyyā ca puttānaṁ pajāya anukampakā.
tasmā hi ne namasseyya sakkareyya ca paṇḍito
annena atha pānena vatthena sayanena ca
ucchādanena nhāpanena pādānaṁ dhovanena ca.
tāya naṁ pāricariyāya mātāpitūsu paṇḍitā
idheva naṁ pasaṁsanti pecca sagge pamodatī"ti 2-
buddhalīḷāya dhammaṁ desesi, taṁ sutvā sabbepi te rājāno sabalakāyā pasīdiṁsu. atha
ne pañcasu sīlesu patiṭṭhāpetvā "dānādīsu appamattā hothā"ti ovaditvā
vissajjesi. te sabbepi dhammena rajjaṁ kāretvā āyupariyosāne devanagaraṁ pūrayiṁsu.
bodhisatto "ito paṭṭhāya mātaraṁ paṭijaggāhī"ti mātaraṁ nandapaṇḍitaṁ paṭicchāpetvā
attanā yāvajīvaṁ pitaraṁ paṭijaggi. te ubhopi āyupariyosāne brahmalokaparāyaṇā
ahesuṁ. tadā mātāpitaro mahārājakulāni, nandapaṇḍito ānandatthero,
manojo rājā sāriputtatthero, ekasatarājāno asītimahātherā ceva aññatarattherā
ca, catuvīsatiakkhobhanīparisā buddhaparisā, soṇapaṇḍito lokanātho.

footnote: 1 pāḷi. sammavekkhanti 2 khu.jā. 28/178-83/55-6

page number: 250

tassa kiñcāpi sātisayā nekkhammapāramī, tathāpi heṭṭhā vuttanayeneva
sesapāramiyo ca niddhāretabbā. tathā accantameva kāmesu anapekkhatā, mātāpitūsu
tibbo sagāravasappatissabhāvo, mātāpitūpaṭṭhānena atitti, satipi nesaṁ upaṭṭhāne
sabbakālaṁ samāpattivihārehi vītināmananti evamādayo mahāsattassa guṇānubhāvā
vibhāvetabbāti.
soṇanandapaṇḍitacariyāvaṇṇanā niṭṭhitā.
nekkhammapāramī niṭṭhitā.
------------
6. temiyacariyāvaṇṇanā 1-
[48] punāparaṁ yadā homi kāsirājassa atrajo
mūgapakkhoti nāmena temiyoti vadanti maṁ.
[49] soḷasitthisahassānaṁ na vijjati pumo tadā 2-
ahorattānamaccayena nibbatto ahamekakoti.
#[48] chaṭṭhe kāsirājassa atrajoti kāsirañño atrajo putto yadā homi, tadā
mūgapakkhoti nāmena, temiyoti vadanti manti temiyoti nāmena mūgapakkhavatādhiṭṭhānena
"mūgapakkho"ti mātāpitaro ādiṁ katvā sabbeva maṁ vadantīti sambandho. mahāsattassa hi
jātadivase sakalakāsiraṭṭhe devo vassi, yasmā ca so rañño ceva amaccādīnañca hadayaṁ
uḷārena pītisinehena temayamāno uppanno, tasmā "temiyakumāro"ti nāmaṁ ahosi.
#[49] soḷasitthisahassānanti soḷasannaṁ kāsirañño itthāgārasahassānaṁ. na
vijjati pumoti putto na labbhati. na kevalañca putto eva, dhītāpissa natthi eva.
ahorattānaṁ accayena, nibbatto ahamekakoti aputtakasseva tassa rañño bahūnaṁ

footnote: 1 pāḷi. mūgapakkhacariyāvaṇṇanā(syā) 2 chaßēéa. tathā

page number: 251

saṁvaccharānaṁ atītattā anekesaṁ ahorattānaṁ apagamanena 1- sakkadattiyo ahamekakova
bodhipariyesanaṁ caramāno tadā tassa putto hutvā uppannoti satthā vadati.
tatrāyaṁ anupubbikathā:- atīte bārāṇasiyaṁ kāsirājā rajjaṁ kāresi. tassa
soḷasasahassā itthiyo ahesuṁ. tāsu ekāpi puttaṁ vā dhītaraṁ vā na labhati, nāgarā
"amhākaṁ rañño vaṁsānurakkhako ekopi putto natthī"ti vippaṭisārī jātā
sannipatitvā rājānaṁ "puttaṁ patthehī"ti āhaṁsu. rājā soḷasasahassā itthiyo
"puttaṁ patthethā"ti āṇāpesi. tā candādīnaṁ upaṭṭhānādīni katvā patthentiyopi na
labhiṁsu. aggamahesī panassa maddarājadhītā candādevī nāma sīlasampannā ahosi. rājā
"tvampi puttaṁ patthehī"ti āha. sā puṇṇamadivase uposathikā hutvā attano
sīlaṁ āvajjetvā "sacāhaṁ akhaṇḍasīlā, iminā me saccena putto uppajjatū"ti
saccakiriyamakāsi. tassā sīlatejena sakkassa āsanaṁ uṇhākāraṁ dassesi. sakko
āvajjento taṁ kāraṇaṁ ñatvā "candādeviyā puttapaṭilābhassa upāyaṁ karissāmī"ti
tassā anucchavikaṁ puttaṁ upadhārento bodhisattaṁ tāvatiṁsabhavane nibbattitvā tattha
yāvatāyukaṁ ṭhatvā tato cavitvā uparidevaloke uppajjitukāmaṁ disvā tassa santikaṁ
gantvā "samma tayi manussaloke uppanne pāramiyo ca te pūressanti, mahājanassa
ca vuḍḍhi bhavissati, ayaṁ kāsirañño candā nāma aggamahesī puttaṁ pattheti, tassā
kucchiyaṁ uppajjāhī"ti āha.
so "sādhū"ti paṭissuṇitvā tassā kucchiyaṁ paṭisandhiṁ gaṇhi. tassa sahāyā
pañcasatā devaputtā khīṇāyukā devalokā cavitvā tasseva rañño amaccabhariyānaṁ
kucchīsu paṭisandhiṁ gaṇhiṁsu. devī gabbhassa patiṭṭhitabhāvaṁ ñatvā rañño ārocesi.
rājā gabbhaparihāraṁ dāpesi. sā paripuṇṇagabbhā dhaññapuññalakkhaṇasampannaṁ puttaṁ
vijāyi. taṁdivasameva amaccagehesu pañcakumārasatāni vijāyiṁsu. ubhayampi sutvā rājā

footnote: 1 sī. accayena

page number: 252

"mama puttassa parivārā ete"ti pañcannaṁ dārakasatānaṁ pañcadhātisatāni pesetvā
kumārapasādhanāni ca pesesi. mahāsattassa pana atidīghādidosavivajjitā alambatthanā
madhurathaññā catusaṭṭhidhātiyo datvā mahantaṁ sakkāraṁ katvā candādeviyāpi varaṁ adāsi.
sā gahitakaṁ katvā ṭhapesi. dārako mahatā parivārena vaḍḍhati. atha naṁ ekamāsikaṁ
alaṅkaritvā rañño santikaṁ ānayiṁsu. rājā piyaputtaṁ oloketvā āliṅgitvā
aṅke nisīdāpetvā ramayamāno nisīdi.
#[50] tasmiṁ khaṇe cattāro corā ānītā. rājā tesu ekassa sakaṇṭakāhi
kasāhi pahārasahassaṁ āṇāpesi, ekassa saṅkhalikāya bandhitvā bandhanāgārappavesanaṁ,
ekassa sarīre sattippahāradānaṁ, ekassa sūlāropanaṁ. mahāsatto pitu kathaṁ
sutvā saṁvegappatto hutvā "aho mama pitā rajjaṁ nissāya bhāriyaṁ nirayagāmikammaṁ
karotī"ti cintesi. punadivase naṁ setacchattassa heṭṭhā alaṅkatasirisayane nipajjāpesuṁ.
so thokaṁ niddāyitvā paṭibuddho akkhīni ummīletvā setacchattaṁ
olokento 1- mahantaṁ sirivibhavaṁ passi, athassa pakatiyāpi saṁvegappattassa atirekataraṁ
bhayaṁ uppajji. so "kuto nu kho ahaṁ imaṁ rājagehaṁ āgato"ti upadhārento
jātissarañāṇena devalokato āgatabhāvaṁ ñatvā tato paraṁ olokento ussadaniraye pakkabhāvaṁ
passi. tato paraṁ olokento tasmiṁyeva nagare rājabhāvaṁ passi. atha so "ahaṁ
vīsativassāni rajjaṁ kāretvā asītivassasahassāni ussadaniraye pacciṁ, idāni punapi
imasmiṁ coragehe nibbattosmi, pitāpi me hiyyo catūsu coresu ānītesu tathārūpaṁ
pharusaṁ nirayasaṁvattanikaṁ kathaṁ kathesi. na me iminā aviditavipulānatthāvahena 2- rajjena
attho, kathaṁ nu kho imamhā coragehā mucceyyan"ti cintento nipajji. atha naṁ ekā
devadhītā "tāta temiya kumāra mā bhāyi, tīṇi aṅgāni adhiṭṭhahitvā tava sotthi
bhavissatī"ti samassāsesi. taṁ sutvā mahāsatto rajjasaṅkhātā anatthato muccitukāmo
soḷasasaṁvaccharāni tīṇi aṅgāni acalādhiṭṭhānavasena adhiṭṭhahi. tena vuttaṁ:-

footnote: 1 ma. oloketvā 2 sī. avirata...

page number: 253

[50] "kicchāladdhaṁ piyaṁ puttaṁ abhijātaṁ jutindharaṁ
setacchattaṁ dhārayitvāna sayane posesi maṁ pitā.
[51] niddāyamāno sayanavare pabujjhitvānahaṁ tadā
addasaṁ paṇḍaraṁ chattaṁ yenāhaṁ nirayaṁ gato.
[52] saha diṭṭhassa me chattaṁ tāso uppajji bheravo
vinicchayaṁ samāpanno kathāhaṁ imaṁ muñcissaṁ.
[53] pubbasālohitā mayhaṁ devatā atthakāminī
sā maṁ disvāna dukkhitaṁ tīsu ṭhānesu yojayi.
[54] mā paṇḍiccayaṁ vibhāvaya bālamato bhava sabbapāṇinaṁ
sabbo tañjano ocināyatu evaṁ tava attho bhavissati.
[55] evaṁ vuttāyahaṁ tassā idaṁ vacanamabraviṁ
karomi tetaṁ vacanaṁ yaṁ maṁ bhaṇasi devate
atthakāmāsi me amma hitakāmāsi devate.
[56] tassāhaṁ vacanaṁ sutvā sāgareva thalaṁ labhiṁ
haṭṭho saṁviggamānaso tayo aṅge adhiṭṭhahiṁ.
[57] mūgo ahosiṁ badhiro pakkho gativivajjito
ete aṅge adhiṭṭhāya vassāni soḷasaṁ vasin"ti.
tattha kicchāladdhanti kicchena kasirena cirakālapatthanāya laddhaṁ. abhijātanti
jātisampannaṁ. kāyajutiyā ceva ñāṇajutiyā ca samannāgatattā jutindharaṁ. setacchattaṁ
dhārayitvāna, sayane poseti naṁ pitāti pitā me kāsirājā "mā naṁ kumāraṁ rajo
vā ussavo vā"ti jātakālato paṭṭhāya setacchattassa heṭṭhā sirisayane
sayāpetvā mahantena parivārena maṁ poseti.

page number: 254

#[51] niddāyamāno sayanavare pabujjhitvā ahaṁ olokento paṇḍaraṁ setacchattaṁ
addasaṁ. yenāhaṁ nirayaṁ gatoti yena setacchattena tato tatiye attabhāve ahaṁ nirayaṁ
gato, setacchattasīsena rajjaṁ vadati.
#[52] saha diṭṭhassa me chattanti taṁ setacchattaṁ diṭṭhassa diṭṭhavato me saha tena
dassanena, dassanasamakālamevāti attho. tāso uppajji bheravoti suparividitādīnavattā
bhayānako cittutrāso udapādi. vinicchayaṁ samāpanno, kathāhaṁ imaṁ muñcissanti kathaṁ
nu kho ahaṁ imaṁ rajjaṁ kāḷakaṇṇiṁ muñceyyanti evaṁ vicāraṇaṁ āpajjiṁ.
#[53] pubbasālohitā mayhanti pubbe ekasmiṁ attabhāve mama mātubhūtapubbā
tasmiṁ chatte adhivatthā devatā mayhaṁ atthakāminī hitesinī. sā maṁ disvāna
dukkhitaṁ, tīsu ṭhānesu yojayīti sā devatā maṁ tathā cetodukkhena dukkhitaṁ disvā
mūlapakkhabadhirabhāvasaṅkhātesu tīsu rajjadukkhato nikkhamanakāraṇesu yojesi.
#[54] paṇḍiccayanti paṇḍiccaṁ, ayameva vā pāṭho. mā vibhāvayāti mā
pakāsehi. bālamatoti bāloti ñāto. sabboti sakalo antojano ceva bahijano ca.
ocināyatūti nīharathetaṁ kāḷakaṇṇinti avajānātu. evaṁ tava attho bhavissatīti
evaṁ yathāvuttanayena avajānitabbabhāve sati tuyhaṁ gehato nikkhamanena hitaṁ
pāramiparipūraṇaṁ bhavissati.
#[55] tetaṁ vacananti te etaṁ tīṇi aṅgāni adhiṭṭhāhīti vacanaṁ. atthakāmāsi
me ammāti amma devate mama atthakāmā asi. hitakāmāti tasseva pariyāyavacanaṁ.
atthoti vā ettha sukhaṁ veditabbaṁ. hitanti tassa kāraṇabhūtaṁ puññaṁ.
#[56] sāgareva thalaṁ labhinti coragehe vatāhaṁ jāto, ahu me mahāvatānatthoti
sokasāgare osīdanto tassā devatāya ahaṁ vacanaṁ sutvā sāgare osīdanto viya thalaṁ
patiṭṭhaṁ alabhiṁ, rajjakulato nikkhamanopāyaṁ alabhinti attho. tayo aṅge adhiṭṭhahinti
yāva gehato nikkhamiṁ, tāva tīṇi aṅgāni kāraṇāni adhiṭṭhahiṁ.

page number: 255

#[57] idāni tāni sarūpato dassetuṁ "mūgo ahosin"ti gāthamāha.
tattha pakkhoti pīṭhasappi. sesaṁ suviññeyyameva.
evaṁ pana mahāsatte devatāya dinnanaye ṭhatvā jātavassato paṭṭhāya
mūgādibhāvena attānaṁ dassente mātāpitaro dhātiādayo ca "mūgānaṁ hanupariyosānaṁ
nāma evarūpaṁ na hoti, badhirānaṁ kaṇṇasotaṁ nāma evarūpaṁ na hoti, pīṭhasappīnaṁ
hatthapādā nāma evarūpā na honti, bhavitabbamettha kāraṇena, vīmaṁsissāma nan"ti
cintetvā "khīrena tāva vīmaṁsissāmā"ti sakaladivasaṁ khīraṁ na denti, so sussantopi
khīratthāya saddaṁ na karoti.
athassa mātā "putto me chāto, khīramassa dethā"ti khīraṁ dāpesi. evaṁ
antarantarā khīraṁ adatvā ekasaṁvaccharaṁ vīmaṁsantāpi antaraṁ na passiṁsu. tato
"kumārakā nāma pūvakhajjakaṁ piyāyanti, phalāphalaṁ piyāyanti, kīḷanabhaṇḍakaṁ piyāyanti,
bhojanaṁ piyāyantī"ti tāni tāni palobhanīyāni upanetvā vīmaṁsanavasena palobhentā
yāva pañcavassakālā antaraṁ na passiṁsu. atha naṁ "dārakā nāma aggito bhāyanti,
mattahatthito bhāyanti, sappato bhāyanti, ukkhittāsikapurisato bhāyanti, tehi
vīmaṁsissāmā"ti yathā tehissa anattho na jāyati, tathā purimameva saṁvidahitvā
atibhayānakākārena upagacchante kāresuṁ.
mahāsatto nirayabhayaṁ āvajjetvā "ito sataguṇena sahassaguṇena satasahassaguṇena
nirayo bhāyitabbo"ti niccalova hoti. evampi vīmaṁsitvā antaraṁ na passantā
puna "dārakā nāma samajjatthikā hontī"ti samajjaṁ kāretvāpi mahāsattaṁ sāṇiyā
parikkhipitvā ajānantasseva catūsu passesu saṅkhasaddehi bherisaddehi ca sahasā
ekaninnādaṁ kāretvāpi andhakāre ghaṭehi dīpaṁ upanetvā sahasā ālokaṁ
dassetvāpi sakalasarīraṁ phāṇitena makkhetvā bahumakkhike ṭhāne nipajjāpetvāpi
nhāpanādīni akatvā uccārapassāvamatthake nipannaṁ ajjhupekkhitvāpi tattha ca

page number: 256

palipannaṁ sayamānaṁ parihāsehi akkosanehi ca ghaṭṭetvāpi heṭṭhāmañce aggikapallaṁ
katvā uṇhasantāpena pīḷetvāpīti evaṁ nānāvidhehi upāyehi vīmaṁsantāpissa
antaraṁ na passiṁsu.
mahāsatto hi sabbattha nirayabhayameva āvajjetvā adhiṭṭhānaṁ avikopento
niccalova ahosi. evaṁ paṇṇarasavassāni vīmaṁsitvā atha soḷasavassakāle
"pīṭhasappino vā hontu mūgabadhirā vā rajanīyesu arajjantā dussanīyesu adussantā
nāma natthīti nāṭakānissa paccupaṭṭhapetvā vīmaṁsissāmā"ti kumāraṁ gandhodakena
nhāpetvā devaputtaṁ viya alaṅkaritvā devavimānakappaṁ pupphagandhadāmādīhi
ekāmodapamodaṁ pāsādaṁ āropetvā uttamarūpadharā bhāvavilāsasampannā
devaccharāpaṭibhāgā itthiyo upaṭṭhapesuṁ "gacchatha naccādīhi kumāraṁ abhiramāpethā"ti.
tā upagantvā tathā kātuṁ vāyamiṁsu. so buddhisampannatāya "imā me sarīrasamphassaṁ mā
vindiṁsū"ti assāsapassāse nirundhi. tā tassa sarīrasamphassaṁ avindantiyo
"thaddhasarīro esa, nāyaṁ manusso, yakkho bhavissatī"ti pakkamiṁsu.
evaṁ soḷasa vassāni soḷasahi mahāvīmaṁsāhi anekāhi ca khuddakavīmaṁsāhi
pariggaṇhituṁ asakkuṇitvā mātāpitaro "tāta temiyakumāra mayaṁ tava amūgādibhāvaṁ
jānāma, na hi tesaṁ evarūpāni mukhakaṇṇasotapādāni honti, tvaṁ amhehi
patthetvā laddhaputtako, mā no nāsehi, sakalajambudīpe rājūnaṁ santikā garahato
mocehī"ti saha visuṁ visuñca anekavāraṁ yāciṁsu. so tehi evaṁ yāciyamānopi
asuṇanto viya hutvā nipajji.
[58] atha rājā mahāsattassa ubho pāde kaṇṇasote jivhaṁ ubho ca hatthe
kusalehi purisehi vīmaṁsāpetvā "yadipi apīṭhasappiādīnaṁ viyassa pādādayo, tathāpi
ayaṁ pīṭhasappi mūgabadhiro maññe, īdise kāḷakaṇṇipurise imasmiṁ gehe vasante tayo
antarāyā paññāyanti jīvitassa vā chattassa vā mahesiyā vā"ti lakkhaṇapāṭhakehi

page number: 257

idāni kathitaṁ, jātadivase pana "tumhākaṁ domanassapariharaṇatthaṁ `dhaññapuññalakkhaṇo'ti
vuttan"ti amaccehi ārocitaṁ sutvā antarāyabhayena bhīto "gacchatha naṁ
avamaṅgalarathe nipajjāpetvā pacchimadvārena nīharāpetvā āmakasusāne nikhaṇathā"ti
āṇāpesi. taṁ sutvā mahāsatto haṭṭho 1- udaggo ahosi "cirassaṁ vata me manoratho
pāpuṇissatī"ti. tena vuttaṁ:-
#[58] "tato me hatthe pāde ca jivhaṁ sotañca maddiya
anūnataṁ me passitvā kāḷakaṇṇīti nindisuṁ.
[59] tato jānapadā sabbe senāpatipurohitā
sabbe ekamanā hutvā chaḍḍanaṁ anumodisuṁ.
[60] sohaṁ tesaṁ matiṁ sutvā haṭṭho saṁviggamānasova
yassatthāya tapo ciṇṇo so me attho samijjhathā"ti.
tattha maddiyāti maddanavasena vīmaṁsitvā. anūnatanti hatthādīhi avikalataṁ.
nindisunti "evaṁ anūnāvayavopi samāno mūgādi viya dissamāno rajjaṁ kāretuṁ
abhabbo, kāḷakaṇṇipuriso ayan"ti garahiṁsu. "niddisun"tipi pāṭho, vadiṁsūti attho.
#[59] chaḍḍanaṁ anumodisunti rājadassanatthaṁ āgatā sabbepi janapadavāsino
senāpatipurohitappamukhā rājapurisā te sabbepi ekamanā samānacittā hutvā
antarāyapariharaṇatthaṁ raññā āṇattā bhūmiyaṁ nikhaṇanavasena mama chaḍḍanaṁ mukhasaṅkocaṁ
akatvā abhimukhabhāvena sādhu suṭṭhu idaṁ kattabbamevāti anumodiṁsu.
#[60] so me attho samijjhathāti yassatthāya yadatthaṁ tato
mūgādibhāvādhiṭṭhānavasena dukkaracaraṇaṁ ciṇṇaṁ caritaṁ, so attho mama samijjhati. tesaṁ mama

footnote: 1 ma. tuṭṭhahaṭṭho

page number: 258

mātāpituādīnaṁ matiṁ adhippāyaṁ sutvā so ahaṁ mama adhippāyasamijjhanena haṭṭho
anupadhāretvā bhūmiyaṁ nikhaṇanānujānanena saṁviggamānasova ahosinti vacanasesena
sambandho veditabbo.
[61] evaṁ kumārassa bhūmiyaṁ nikhaṇane raññā āṇatte candādevī taṁ pavattiṁ
sutvā rājānaṁ upasaṅkamitvā deva tumhehi mayhaṁ varo dinno, mayā ca gahitakaṁ
katvā ṭhapito, taṁ me idāni dethāti. gaṇha devīti. puttassa me rajjaṁ dethāti.
putto te kāḷakaṇṇī, na sakkā dātunti tena hi deva yāvajīvaṁ adento satta
vassāni dethāti. tampi na sakkāti. cha vassāni pañca cattāri tīṇi dve ekaṁ
vassaṁ, satta māse cha pañca cattāro tayo dve ekaṁ māsaṁ addhamāsaṁ sattāhaṁ
dethāti. sādhu gaṇhāti.
sā puttaṁ alaṅkārāpetvā "temiyakumārassa idaṁ rajjan"ti nagare bheriṁ
carāpetvā alaṅkārāpetvā puttaṁ hatthikkhandhaṁ āropetvā setacchattaṁ matthake
kārāpetvā nagaraṁ padakkhiṇaṁ katvā āgataṁ alaṅkatasirisayane nipajjāpetvā
sabbarattiṁ yāci "tāta temiya taṁ nissāya soḷasa vassāni niddaṁ alabhitvā
rodamānāya me akkhīni uppakkāni, sokena hadayaṁ bhijjati viya, tava apīṭhasappiādibhāvaṁ
jānāmi, mā maṁ anāthaṁ karī"ti. iminā niyāmena cha divase yāci. chaṭṭhe divase vā
rājā sunandaṁ nāma sārathiṁ pakkosāpetvā "sve pātova avamaṅgalarathena
kumāraṁ nīharitvā āmakasusāne bhūmiyaṁ nikhaṇitvā paṭhavivaḍḍhanakakammaṁ katvā ehī"ti
āha. taṁ sutvā devī "tāta kāsirājā taṁ sve āmakasusāne nikhaṇituṁ āṇāpesi.
sve maraṇaṁ pāpuṇissatī"ti āha.
mahāsatto taṁ sutvā "temiya soḷasa vassāni tayā kato vāyāmo matthakaṁ
patto"ti haṭṭho udaggo ahosi. mātuyā panassa hadayaṁ bhijjanākāraṁ viya ahosi.
atha tassā rattiyā accayena pātova sārathi rathaṁ ādāya dvāre ṭhapetvā sirigabbhaṁ
pavisitvā "devi mā mayhaṁ kujjhi, rañño āṇā"ti puttaṁ āliṅgitvā nipannaṁ

page number: 259

deviṁ piṭṭhihatthena apanetvā kumāraṁ ukkhipitvā pāsādā otari. devī uraṁ
paharitvā mahāsaddena paridevitvā mahātale ohīyi.
atha naṁ mahāsatto oloketvā "mayi akathente mātu soko balavā bhavissatī"ti
kathetukāmo hutvāpi "sace kathessāmi soḷasa vassāni kato vāyāmo mogho bhavissati,
akathento panāhaṁ attano ca mātāpitūnañca paccayo bhavissāmī"ti adhivāsesi.
sārathi "mahāsattaṁ rathaṁ āropetvā pacchimadvārābhimukhaṁ rathaṁ pesessāmī"ti
pācīnadvārābhimukhaṁ pesesi. ratho nagarā nikkhamitvā devatānubhāvena tiyojanaṭṭhānaṁ gato.
mahāsatto suṭṭhutaraṁ tuṭṭhacitto ahosi. tattha vanaghaṭaṁ sārathissa āmakasusānaṁ viya
upaṭṭhāsi. so "idaṁ ṭhānaṁ sundaran"ti rathaṁ okkamāpetvā maggapasse ṭhapetvā rathā
oruyha mahāsattassa ābharaṇabhaṇḍaṁ omuñcitvā katvā ṭhapetvā kuddālaṁ ādāya
avidūre āvāṭaṁ khaṇituṁ ārabhi. tena vuttaṁ:-
#[61] "nhāpetvā anulimpitvā veṭhetvā rājaveṭhanaṁ
abhisiñcitvā chattena kāresuṁ puraṁ padakkhiṇaṁ.
[62] sattāhaṁ dhārayitvāna uggate ravimaṇḍale
rathena maṁ nīharitvā sārathi vanamupāgami.
[63] ekokāse rathaṁ katvā sajjassaṁ hatthamuccito 1-
sārathi khaṇatī kāsuṁ nikhātuṁ paṭhaviyā maman"ti.
tattha nhāpetvāti soḷasahi gandhodakaghaṭehi nhātvā. anulimpitvāti
surabhivilepanena vilimpetvā. veṭhetvā rājaveṭhananti kāsirājūnaṁ paveṇiyāgataṁ
rājamakuṭaṁ sīle paṭimuñcitvā. abhisiñcitvāti tasmiṁ rājakule rājābhisekaniyāmena
abhisiñcitvā. chattena kāresuṁ puraṁ padakkhiṇanti setacchattena dhāriyamānena maṁ nagaraṁ
padakkhiṇaṁ kāresuṁ.

footnote: 1 pāḷi. hatthamuñcito, i. hatthamuñcitaṁ (syā)

page number: 260

#[62] sattāhaṁ dhārayitvānāti mayhaṁ mātu candādeviyā varalābhanavasena 1-
laddhaṁ sattāhaṁ mama setacchattaṁ dhārayitvā. uggate ravimaṇḍaleti tato punadivase
sūriyamaṇḍale uggatamatte avamaṅgalarathena maṁ nagarato nīharitvā bhūmiyaṁ nikhaṇanatthaṁ
sārathi sunando vanamupagacchi.
#[63] sajjassanti sannaddho assaṁ, yuge yojitassaṁ me rathaṁ maggato
ukkamāpanavasena ekokāse katvā. hatthamuccitoti muccitahattho, rathapācanato
muttahatthoti attho. atha vā hatthamuccitoti hatthamutto mama hatthato muccitvāti
attho. kāsunti āvāṭaṁ. nikhātunti nikhaṇituṁ.
[64-65] idāni yadatthaṁ mayā soḷasa vassāni mūgavatādiadhiṭṭhānena
dukkaracariyā adhiṭṭhitā, taṁ dassetuṁ:-
#[64] "adhiṭṭhitamadhiṭṭhānaṁ tajjento vividhakāraṇā
na bhindiṁva tamadhiṭṭhānaṁ bodhiyāyeva kāraṇā.
#[65] mātā pitā na me dessā attā me na ca dessiyo
sabbaññutaṁ piyaṁ mayhaṁ tasmāva tamadhiṭṭhahin"ti
gāthādvayamāha.
tattha tajjento vividhakāraṇāti dvimāsikakālato paṭṭhāya yāva soḷasasaṁvaccharā
thaññapaṭisedhanādīhi vividhehi nānappakārehi kāraṇehi tajjayanto bhayaviddhaṁsanavasena
viheṭhiyamāno. sesaṁ suviññeyyameva.
atha mahāsatto sunande kāsuṁ khaṇante "ayaṁ me vāyāmakālo"ti uṭṭhāya
attano hatthapāde sambāhitvā rathā otarituṁ me balaṁ atthīti ñatvā cittaṁ
uppādesi. tāvadevassa pādapatiṭṭhānaṭṭhānaṁ vātapuṇṇabhastacammaṁ viya uggantvā

footnote: 1 ma. varayācanavasena

page number: 261

rathassa pacchimantaṁ āhaccaṁ aṭṭhāsi. so otaritvā katipaye vāre aparāparaṁ
caṅkamitvā "yojanasatampi gantuṁ me balaṁ atthī"ti ñatvā rathaṁ pacchimante gahetvā
kumārakānaṁ kīḷanayānakaṁ viya ukkhipitvā "sace sārathi mayā saddhiṁ paṭivirujjheyya,
atthi me paṭivirujjhituṁ balan"ti sallakkhetvā pasādhanatthāya cittaṁ uppādesi.
taṅkhaṇaññeva sakkassa bhavanaṁ uṇhākāraṁ dassesi. sakko taṁ kāraṇaṁ ñatvā
vissakammaṁ āṇāpesi "gaccha kāsirājaputtaṁ alaṅkarohī"ti. so "sādhū"ti vatvā
dibbehi mānusehi ca alaṅkārehi sakkaṁ viya taṁ alaṅkari. so devarājalīḷāya
sārathissa khaṇanokāsaṁ gantvā āvāṭatīre ṭhatvā:-
"kinnu santaramānova kāsuṁ khaṇasi sārathi
puṭṭho me samma akkhāhi kiṁ kāsuyā karissasī"ti 1-
āha.
tena uddhaṁ anoloketvāva:-
"rañño mūgo ca pakkho ca putto jāto acetaso
somhi raññā samajjhiṭṭho puttaṁ me nikhaṇaṁ vane"ti 1-
vutte mahāsatto:-
"na badhiro na mūgosmi na pakkho na ca vīkalo 2-
adhammaṁ sārathi kayirā maṁ ce tvaṁ nikhaṇaṁ vane.
⏓rū bāhuñca 3- me passa bhāsitañca suṇohi me
adhammaṁ sārathi kayirā maṁ ce tvaṁ nikhaṇaṁ vane"ti 1-
vatvā puna tena āvāṭakhaṇanaṁ pahāya uddhaṁ oloketvā tassa rūpasampattiṁ disvā
"manusso vā devo vā"ti ajānantena:-

footnote: 1 khu.jā. 28/3-6/127 2 pāḷi. na ca piṅgulo (syā) 3 pāḷi. urū bāhū ca (syā)

page number: 262

"devatā nusi gandhabbo adu sakko purindado
ko vā tvaṁ kassa vā putto kathaṁ jānemu taṁ mayan"ti 1-
vutte:-
"namhi devo na gandhabbo nāpi sakko purindado
kāsirañño ahaṁ putto yaṁ kāsuyā nikhaññasi. 2-
tassa rañño ahaṁ putto yaṁ tvaṁ sammūpajīvasi
adhammaṁ sārathi kayirā maṁ ce tvaṁ nikhaṇaṁ vane.
yassa rukkhassa chāyāya nisīdeyya sayeyya vā
na tassa sākhaṁ bhañjeyya mittadubbho hi pāpako.
yathā rukkho tathā rājā yathā sākhā tathā ahaṁ
yathā chāyūpago poso evaṁ tvamasi sārathi
adhammaṁ sārathi kayirā maṁ ce tvaṁ nikhaṇaṁ vane"ti- 1-
ādinā nayena dhammaṁ desetvā tena nivattanatthaṁ yācito anivattanakāraṇaṁ pabbajjāchandaṁ
tassa ca hetu nirayabhayādikaṁ atītabhave attano pavattiṁ vitthārena kathetvā
tāya dhammakathāya tāya ca paṭipattiyā tasmimpi pabbajitukāme jāte rañño imaṁ 3-:-
"rathaṁ niyyātayitvāna anaṇo ehi sārathi
anaṇassa hi pabbajjā etaṁ isīhi vaṇṇitan"ti 4-
vatvā taṁ vissajjesi.
so rathaṁ ābharaṇāni ca gahetvā rañño santikaṁ gantvā tamatthaṁ ārocesi.
rājā tāvadeva "mahāsattassa santikaṁ gamissāmī"ti nagarato niggacchi 5- saddhiṁ
caturaṅginiyā senāya itthāgārehi nāgarajānapadehi ca. mahāsattopi kho sārathiṁ

footnote: 1 khu.jā. 28/7-12/128 2 sī., i. nighaññasi 3 sī. ayaṁ pāṭho na dissati
footnote: 4 khu.jā. 28/44/131 5 ma. nikkhamitvā gacchi

page number: 263

uyyojetvā pabbajitukāmo jāto, tassa cittaṁ ñatvā sakko vissakammaṁ pesesi
"temiyapaṇḍito pabbajitukāmo, tassa assamapadaṁ pabbajitaparikkhāre ca māpehī"ti. so
gantvā tiyojanike vanasaṇḍe assamaṁ māpetvā rattiṭṭhānadivāṭṭhānacaṅkamana-
pokkharaṇīphalarukkhasampannaṁ katvā sabbe ca pabbajitaparikkhāre māpetvā sakaṭṭhānameva
gato. bodhisatto taṁ disvā sakkadattiyabhāvaṁ ñatvā paṇṇasālaṁ pavisitvā vatthāni
apanetvā tāpasavesaṁ gahetvā kaṭṭhatthare nisinno aṭṭha samāpattiyo pañca ca
abhiññāyo nibbattetvā pabbajjāsukhena assame nisīdi.
kāsirājāpi sārathinā dassitamaggena gantvā assamaṁ pavisitvā mahāsattena
saha samāgantvā katapaṭisanthāro rajjena nimantesi. temiyapaṇḍito taṁ paṭikkhipitvā
anekākāravokāraṁ aniccatādipaṭisaṁyuttāya ca kāmādīnavapaṭisaṁyuttāya ca dhammiyā
kathāya rājānaṁ saṁvejesi. so saṁviggamānaso gharāvāse ukkaṇṭhito pabbajitukāmo
hutvā amacce itthāgāre ca pucchi. tepi pabbajitukāmā ahesuṁ. atha rājā candādeviṁ
ādiṁ katvā soḷasa sahasse orodhe ca amaccādike ca pabbajitukāme ñatvā nagare
bheriṁ carāpesi "ye mama puttassa santike pabbajitukāmā, te pabbajantū"ti.
suvaṇṇakoṭṭhāgārādīni ca vivarāpetvā vissajjāpesi. nāgarā ca yathāpasāriteyeva
āpaṇe vivaṭadvārāneva gehāni ca pahāya rañño santikaṁ agamaṁsu. rājā mahājanena
saddhiṁ mahāsattassa santike pabbaji. sakkadattiyaṁ tiyojanaṁ assamapadaṁ paripūri.
sāmantarājāno "kāsirājā pabbajito"ti sutvā "bārāṇasirajjaṁ
gahessāmā"ti nagaraṁ pavisitvā devanagarasadisaṁ nagaraṁ sattaratanabharitaṁ devavimānakappaṁ
rājanivesanañca disvā "imaṁ dhanaṁ nissāya bhayena bhavitabban"ti tāvadeva
nikkhamitvā pāyāsuṁ. tesaṁ āgamaṁ sutvā mahāsatto vanantaṁ gantvā ākāse
nisīditvā dhammaṁ desesi. te sabbe saddhiṁ parisāya tassa santike pabbajiṁsu. evaṁ
aparepi aparepīti mahāsamāgamo ahosi. sabbe phalāphalāni paribhuñjitvā samaṇadhammaṁ

page number: 264

karonti. yo kāmādivitakkaṁ vitakketi, tassa cittaṁ ñatvā mahāsatto tattha gantvā
ākāse nisīditvā dhammaṁ deseti.
so dhammassavanasappāyaṁ labhitvā samāpattiyo abhiññāyo ca nibbatteti. evaṁ
aparopi aparopīti sabbepi jīvitapariyosāne brahmalokaparāyaṇā ahesuṁ. tiracchānagatāpi
mahāsatte isigaṇepi cittaṁ pasādetvā chasu kāmasaggesu nibbattiṁsu. mahāsattassa
brahmacariyaṁ ciraṁ dīghamaddhānaṁ pavattittha. tadā chatte adhivatthā devatā uppalavaṇṇā
ahosi, sārathi sāriputtatthero, mātāpitaro mahārājakulāni, parisā buddhaparisā,
temiyapaṇḍito lokanātho.
tassa adhiṭṭhānapāramī idha matthakaṁ pattā, sesapāramiyopi yathārahaṁ
niddhāretabbā. tathā māsajātakālato paṭṭhāya nirayabhayaṁ pāpabhīrutā rajjajigucchā
nekkhammanimittaṁ mūgādibhāvādhiṭṭhānaṁ tattha ca virodhippaccayasamodhānepi niccalabhāvoti
evamādayo guṇānubhāvā vibhāvetabbāti.
temiyacariyāvaṇṇanā niṭṭhitā.
adhiṭṭhānapāramī niṭṭhitā.
------------
7. kapirājacariyāvaṇṇanā
[67] sattame yadā ahaṁ kapi āsinti yasmiṁ kāle ahaṁ kapiyoniyaṁ
nibbattitvā vuddhimanvāya nāgabalo thāmasampanno assapotakappamāṇo mahāsarīro
kapi homi. nadīkūle darīsayeti ekissā nadiyā tīre ekasmiṁ darībhāge yadā
vāsaṁ kappemīti attho.
tadā kira bodhisatto yūthapariharaṇaṁ akatvā ekacaro hutvā vihāsi. tassā pana
nadiyā vemajjhe eko dīpako nānappakārehi ambapanasādīhi phalarukkhehi sampanno.

page number: 265

bodhisatto thāmajavasampannatāya nadiyā orimatīrato uppatitvā dīpakassa pana nadiyā
ca majjhe eko piṭṭhipāsāṇo atthi, tasmiṁ patati. tato uppatitvā tasmiṁ dīpake patati.
so tattha nānappakārāni phalāphalāni khāditvā sāyaṁ teneva upāyena paccāgantvā
attano vasanaṭṭhāne vasitvā punadivase tatheva karoti. iminā niyāmena vāsaṁ kappesi.
tasmiṁ pana kāle eko kumbhīlo sapajāpatiko tassaṁ nadiyaṁ vasati. tassa bhariyā
bodhisattaṁ aparāparaṁ gacchantaṁ disvā tassa hadayamaṁse dohaḷaṁ uppādetvā kumbhīlaṁ
āha "mayhaṁ kho ayyaputta imassa vānarassa hadayamaṁse dohaḷo uppanno"ti. so
"sādhu bhadde lacchasī"ti vatvā "ajja taṁ sāyaṁ dīpakato āgacchantameva gaṇhissāmī"ti
gantvā piṭṭhipāsāṇe nipajji. bodhisatto taṁ divasaṁ gocaraṁ caritvā sāyanhasamaye
dīpake ṭhitova pāsāṇaṁ oloketvā "ayaṁ pāsāṇo idāni uccataro khāyati, kiṁ nu
kho kāraṇan"ti cintesi. mahāsattassa hi udakappamāṇañca pāsāṇappamāṇañca
suvavatthāpitameva hoti. tenassa etadahosi "ajja imissā nadiyā udakaṁ neva
hāyati, atha ca panāyaṁ pāsāṇo mahā hutvā paññāyanti, kacci nu kho ettha
mayhaṁ gahaṇatthāya kumbhīlo nipanno"ti.
so "vīmaṁsissāmi tāva nan"ti tattheva ṭhatvā pāsāṇe saddhiṁ kathento viya
"bho pāsāṇā"ti vatvā paṭivacanaṁ alabhanto yāvatatiyaṁ "bho pāsāṇo"ti āha.
pāsāṇo paṭivacanaṁ na deti. punapi bodhisatto "kiṁ bho pāsāṇa ajja mayhaṁ paṭivacanaṁ
na desī"ti āha. kumbhīlo "addhā ayaṁ pāsāṇo aññesu divasesu vānarindassa
paṭivacanaṁ deti maññe, ajja pana mayā ottharitattā na deti, handāhaṁ dassāmissa
paṭivacanan"ti cintetvā "kiṁ vānarindā"ti āha. kosi tvanti. ahaṁ kumbhīloti.
kimatthaṁ ettha nipannosīti. tava hadayaṁ patthayamānoti. bodhisatto cintesi "añño
me gamanamaggo natthi, paṭiruddhaṁ vata me gamanan"ti. tena vuttaṁ:-

page number: 266

#[67] "yadā ahaṁ kapi āsiṁ nadīkūle darīsaye
pīḷito suṁsumārena gamanaṁ na labhāmahaṁ.
[68] yamhokāse ahaṁ ṭhatvā orā pāraṁ patāmahaṁ
tatthacchi sattuvadhako kumbhīlo luddadassano"ti. 2-
#[68] tattha "pīḷito suṁsumārenā"ti aḍḍhagāthāya vuttamevatthaṁ "yamhokāse"ti gāthāya
pākaṭaṁ karoti. tattha yamhokāseti yasmiṁ nadīmajjhe ṭhitapiṭṭhipāsāṇasaṅkhāte padese
ṭhatvā. orāti dīpakasaṅkhātā oratīrā. pāranti tadā mama vasanaṭṭhānabhūtaṁ nadiyā paratīraṁ.
patāmahanti uppatitvā patāmi ahaṁ. tatthacchīti tasmiṁ piṭṭhipāsāṇappadese sattubhūto
vadhako ekanteneva ghātako paccatthiko luddadassano ghorarūpo bhayānakadassano nisīdi.
atha mahāsatto cintesi "añño me gamanamaggo natthi, ajja mayā kumbhīlo
vañcetabbo, evaṁ hi ayañca mahatā pāpato mayā parimocito siyā, mayhañca jīvitaṁ
laddhan"ti. so kumbhīlaṁ āha "samma kumbhīla ahaṁ tuyhaṁ upari patissāmī"ti.
kumbhīlo "vānarinda papañcaṁ akatvā ito āgacchāhī"ti āha. mahāsatto "ahaṁ
āgacchāmi, tvaṁ pana attano mukhaṁ vivaritvā maṁ tava santikaṁ āgatakāle gaṇhāhī"ti
avoca. kumbhīlānañca mukhe vivaṭe akkhīni nimmīlanti. so taṁ kāraṇaṁ asallakkhento
mukhaṁ vivari. athassa akkhīni nimmīliṁsu. so mukhaṁ vivaritvā sabbaso nimmīlitakkhī
hutvā nipajji. mahāsatto tassa tathābhāvaṁ ñatvā dīpakato uppatito gantvā
kumbhīlassa matthakaṁ akkamitvā tato uppatanto vijjulatā viya vijjotamāno paratīre
aṭṭhāsi. tena vuttaṁ:-
[69] "so maṁ asaṁsi ehīti ahampemīti taṁ vadiṁ
tassa matthakamakkamma parakūle patiṭṭhahin"ti.
#[69] tattha asaṁsīti abhāsi. ahampemīti ahampi āgacchāmīti taṁ kathesiṁ.

footnote: 1 chaßēéa. susumārena, evamuparipi 2 pāḷi. luddhadassanoti (syā)

page number: 267

yasmā 1- pana taṁ dīpakaṁ ambajambupanasādiphalarukkhasaṇḍamaṇḍitaṁ ramaṇīyaṁ
nivāsayoggañca, "āgacchāmī"ti pana paṭiññāya dinnattā saccaṁ anurakkhanto
mahāsattopi "āgamissāmevā"ti tathā akāsi. tena vuttaṁ:-
[70] "na tassa alikaṁ bhaṇitaṁ yathā vācaṁ akāsahan"ti.
yasmā cetaṁ saccānurakkhaṇaṁ attano jīvitaṁ pariccajitvā kataṁ, tasmā āha:-
"saccena me samo natthi esā me saccapāramī"ti.
kumbhīlo pana taṁ acchariyaṁ disvā "iminā vānarindena atiaccherakaṁ katan"ti
cintetvā "bho vānarinda imasmiṁ loke catūhi dhammehi samannāgato puggalo amitte
abhibhavati, te sabbepi tuyhaṁ abbhantare atthi maññe"ti āha:-
"yassete caturo dhammā vānarinda yathā tava 2-
saccaṁ dhammo dhiti cāgo diṭṭhaṁ so ativattatī"ti. 3-
tattha yassāti yassa kassaci puggalassa. eteti idāni vattabbe paccakkhato
dasseti. caturo dhammāti cattāro guṇā. saccanti vacīsaccaṁ, "mama santikaṁ
āgamissāmī"ti vatvā musāvādaṁ akatvā āgato evāti etaṁ te vacīsaccaṁ. dhammoti
vicāraṇapaññā. "evaṁ kate idaṁ nāma bhavissatī"ti pavattā te esā vicāraṇapaññā.
dhitīti abbocchinnaṁ vīriyaṁ vuccati, etampi te atthi. cāgoti attapariccāgo,
tvaṁ attānaṁ pariccajitvā mama santikaṁ āgato, yaṁ panāhaṁ gaṇhituṁ nāsakkhiṁ,
mayhamevesa doso. diṭṭhanti paccāmittaṁ. so ativattatīti yassa puggalassa yathā tava
evaṁ ete cattāro dhammā atthi, so yathā maṁ tvaṁ ajja atikkanto, tatheva attano
paccāmittaṁ atikkamati abhibhavatīti.
evaṁ kumbhīlo bodhisattaṁ pasaṁsitvā attano vasanaṭṭhānaṁ gato. tadā kumbhīlo
devadatto ahosi, tassa bhariyā ciñcamāṇavikā, kapirājā pana lokanātho.

footnote: 1 sī. tato yasmā 2 pāḷi. guṇā paramabhaddakā (syā) 3 khu.jā. 27/147/63

page number: 268

tassa idhāpi heṭṭhā vuttanayeneva sesapāramiyo niddhāretabbā. tathā
udakassa pāsāṇassa ca pamāṇavavatthānena idāni pāsāṇo uccataro khāyatīti
pariggaṇhanavasena pāsāṇassa upari suṁsumārassa nipannabhāvajānanaṁ, pāsāṇena
kathanāpadesena tassatthassa nicchayagamanaṁ, suṁsumārassa upari akkamitvā sahasā
paratīre patiṭṭhānavasena sīghakāritāya tassa mahatā pāpato parimocanaṁ, attano
jīvitarakkhaṇaṁ, saccavācānurakkhaṇañcāti evamādayo guṇānubhāvā vibhāvetabbāti.
kapirājacariyāvaṇṇanā niṭṭhitā.
------------
8. saccasavhayapaṇḍitacariyāvaṇṇanā 1-
punāparaṁ yadā homi tāpaso saccasavhayo
saccena lokaṁ pālesiṁ samaggaṁ janamakāsahanti.
aṭṭhame tāpaso saccasavhayoti saccasaddena avhātabbo saccanāmako tāpaso
yadā yasmiṁ kāle homi, tadā. saccena lokaṁ pālesinti attano avisaṁvādibhāvena 2-
sattalokaṁ jambudīpe tattha tattha sattanikāyaṁ pāpato nānāvidhā anatthato ca rakkhiṁ.
samaggaṁ janamakāsahanti tattha tattha kalahaviggahavivādāpannaṁ mahājanaṁ kalahe ādīnavaṁ
dassetvā sāmaggiyaṁ ānisaṁsakathanena samaggaṁ avivadamānaṁ sammodamānaṁ ahamakāsiṁ.
tadā hi mahāsatto bārāṇasiyaṁ aññatarasmiṁ brāhmaṇamahāsālakule nibbatti,
tassa "sacco"ti nāmaṁ kariṁsu. so vayappatto takkasilaṁ gantvā disāpāmokkhassa
ācariyassa santike sippaṁ uggaṇhitvā nacirasseva sabbasippānaṁ nipphattiṁ patto
ācariyena anuññāto bārāṇasiṁ paccāgantvā mātāpitaro vanditvā tehi
abhinandiyamāno tesaṁ cittānurakkhaṇatthaṁ katipāhaṁ tesaṁ santike vasi. atha naṁ mātāpitaro
patirūpena dārena saṁyojetukāmā sabbaṁ vibhavajātaṁ ācikkhitvā gharāvāsena nimantesuṁ.

footnote: 1 chaßēéa. saccatāpasacariyāvaṇṇanā 2 sī. avisaṁvādādibhāvena

page number: 269

mahāsatto nekkhammajjhāsayo attano nekkhammapāramiṁ paribrūhetukāmo gharāvāse
ādīnavaṁ pabbajjāya ānisaṁsañca nānappakārato kathetvā mātāpitūnaṁ assumukhānaṁ
rodamānānaṁ aparimāṇaṁ bhogakkhandhaṁ anantaṁ yasaṁ mahantañca ñātiparivaṭṭaṁ pahāya
mahānāgova ayasaṅkhalikaṁ gharabandhanaṁ chindanto nikkhamitvā himavantappadesaṁ pavisitvā
isipabbajjaṁ pabbajitvā vanamūlaphalāphalehi yāpento nacirasseva aṭṭha samāpattiyo
pañca ca abhiññāyo nibbattetvā jhānakīḷaṁ kīḷayamāno samāpattivihārena viharati.
so ekadivasaṁ dibbacakkhunā lokaṁ olokento addasa sakalajambudīpe manusse
yebhuyyena pāṇātipātādidasākusalakammapathapasute kāmanidānaṁ kāmādhikāraṇaṁ 1- aññamaññaṁ
vivādāpanne. disvā evaṁ cintesi "na kho pana metaṁ patirūpaṁ, yadidaṁ ime satte
evaṁ pāpapasute vivādāpanne ca disvā ajjhupekkhaṇaṁ. ahaṁ hi `satte saṁsārapaṅkato
uddharitvā nibbānathale patiṭṭhapessāmī'ti mahāsambodhiyānaṁ paṭipanno, tasmā taṁ
paṭiññaṁ avisaṁvādento yannūnāhaṁ manussapathaṁ gantvā te te satte pāpato
oramāpeyyaṁ, vivādañca nesaṁ vūpasameyyan"ti.
evaṁ pana cintetvā mahāsatto mahākaruṇāya samussāhito santaṁ samāpattisukhaṁ
pahāya iddhiyā tattha tattha gantvā tesaṁ cittānukūlaṁ dhammaṁ desento
kalahaviggahavivādāpanne satte diṭṭhadhammikañca samparāyikañca virodhe ādīnavaṁ
dassetvā aññamaññaṁ samagge sahite akāsi. anekākāravokārañca pāpe ādīnavaṁ
vibhāvento tato satte vivecetvā ekacce dasasu kusalakammapathadhammesu patiṭṭhāpesi.
ekacce pabbājetvā sīlasaṁvare indriyaguttiyaṁ satisampajaññe pavivekavāse
jhānābhiññāsu ca yathārahaṁ patiṭṭhāpesi. tena vuttaṁ:-
[71] "punāparaṁ yadā homi tāpaso saccasavhayo
saccena lokaṁ pālesiṁ samaggaṁ janamakāsahan"ti.

footnote: 1 chaßēéa. kāmādhikaraṇaṁ

page number: 270

idhāpi mahāpurisassa heṭṭhā vuttanayeneva sesapāramiyo niddhāretabbā. tathā
guṇānubhāvā ca vibhāvetabbāti.
saccasavhayapaṇḍitacariyāvaṇṇanā niṭṭhitā.
----------
9. vaṭṭapotakacariyāvaṇṇanā
[72] "punāparaṁ yadā homi magadhe vaṭṭapotako
ajātapakkho taruṇo maṁsapesi kulāvake.
[73] mukhatuṇḍakenāharitvā mātā posayatī mamaṁ
tassā phassena jīvāmi natthi me kāyikaṁ balaṁ.
[74] saṁvacchare gimhasamaye davaḍāho padippati
upagacchati amhākaṁ pāvako kaṇhavattani.
[75] dhamadhamā 1- iti evaṁ saddāyanto mahāsikhī
anupubbena jhāpento aggi mama upāgami.
[76] aggivegabhayā bhītā tasitā mātāpitā mama
kulāvake maṁ chaḍḍetvā attānaṁ parimocayuṁ.
[77] pāde pakkhe pajahāmi natthi me kāyikaṁ balaṁ
sohaṁ agatiko tattha evaṁ cintesahaṁ tadā.
[78] yesāhaṁ upadhāveyyaṁ bhīto tasitavedhito
te maṁ ohāya pakkantā kathaṁ me ajja kātave"ti.

footnote: 1 pāḷi. dhamadhamaṁ iti (syā)

page number: 271

#[72] navame magadhe vaṭṭapotakotiādīsu ayaṁ saṅkhepattho:- magadharaṭṭhe
aññatarasmiṁ araññappadese vaṭṭakayoniyaṁ nibbattitvā aṇḍakosaṁ padāletvā
aciranikkhantatāya taruṇo maṁsapesibhūto tato eva ajātapakkho vaṭṭakacchāpako yadā
ahaṁ kulāvakeyeva homi.
#[73] mukhatuṇḍakenāharitvāti mayhaṁ mātā attano mukhatuṇḍakena kālena
kālaṁ gocaraṁ āharitvā maṁ poseti. tassā phassena jīvāmīti parisedanatthañceva
paribhāvanatthañca sammadeva kālena kālaṁ mamaṁ adhisayanavasena phusantiyā tassā mama
mātuyā sarīrasamphassena jīvāmi viharāmi attabhāvaṁ pavattemi. natthi me kāyikaṁ balanti
mayhaṁ pana atitaruṇatāya kāyasannissitaṁ balaṁ natthi.
#[74] saṁvacchareti saṁvacchare saṁvacchare. gimhasamayeti gimhakāle.
sukkharukkhasākhānaṁ aññamaññaṁ saṅghaṭṭanasamuppannena agginā tasmiṁ padese davaḍāho
padippati pajjalati, so tathā padīpito. upagacchati amhākanti mayhaṁ mātāpitūnañcāti
amhākaṁ vasanaṭṭhānappadesaṁ attano patiṭṭhānassa asuddhassāpi suddhabhāvakaraṇena
pāvanato pāvakoti ca gatamagge indhanassa bhasmabhāvāvahanato kaṇhavattanīti ca
laddhanāmo aggi vanarukkhagacche dahanto kālena kālaṁ upagacchati.
#[75] evaṁ upagamanato tadāpi saddāyantoti "dhamadhama"iti evaṁ saddaṁ
karonto, anuravadassanaṁ hetaṁ dāvaggino. mahāsikhīti pabbatakūṭasadisānaṁ indhanānaṁ
vasena mahatiyo sikhā etassāti mahāsikhī. anupubbena anukkamena taṁ araññappadesaṁ
jhāpento dahanto aggi mama samīpaṭṭhānaṁ upāgami.
#[76] aggivegabhayāti vegena āgacchato aggino bhayena bhītā. tasitāti
cittutrāsasamuṭṭhitena kāyassa chambhitattena ca utrāsā. mātāpitāti mātāpitaro.
attānaṁ parimocayanti agginā anupaddutaṭṭhānagamanena attano sotthibhāvamakaṁsu.
mahāsatto hi tadā mahāgeṇḍukappamāṇo mahāsarīro ahosi. taṁ mātāpitaro

page number: 272

kenaci upāyena gahetvā gantuṁ asakkuṇantā attasinehena ca abhibhuyyamānā
puttasinehaṁ chaḍḍetvā palāyiṁsu.
#[77] pāde pakkhe pajahāmīti attano ubho pāde ubho pakkhe ca bhūmiyaṁ
ākāse ca gamanasajje karonto pasāremi iriyāmi vāyamāmi. "paṭīhāmī"tipi pāṭho,
vehāsagamanayogge kātuṁ īhāmīti attho. "patīhāmī"tipi paṭhanti, tassattho:- pāde
pakkhe ca pati visuṁ īhāmi, gamanatthaṁ vāyamāmi, taṁ pana vāyāmakaraṇatthameva. kasmā?
yasmā natthi me kāyikaṁ balaṁ. sohaṁ agatiko tatthāti so ahaṁ evaṁbhūto
pādapakkhavekallena gamanavirahito mātāpitūnaṁ apagamanena vā appaṭisaraṇo, tattha
dāvaggiupaddute vane, tasmiṁ vā kulāvake ṭhitova evaṁ idāni vattabbākārena tadā
cintesiṁ. dutiyañcettha ahanti nipātamattaṁ daṭṭhabbaṁ.
#[78] idāni tadā attano cintitākāraṁ dassetuṁ "yesāhan"tiādimāha.
tattha yesāhaṁ upadhāveyyaṁ, bhīto tasitavedhitoti maraṇabhayena bhīto tato eva
cittutrāsena tasito sarīrakampanena vedhito yesamahaṁ pakkhantaraṁ etarahi
dāvaggiupadduto jaladuggaṁ viya maññamāno pavisituṁ upadhāveyyaṁ, te mama mātāpitaro
maṁ ekakaṁ eva ohāya jahitvā pakkantā. kathaṁ me ajja kātaveti kathaṁ nu kho mayā
ajja kātabbaṁ, paṭipajjitabbanti attho.
evaṁ mahāsatto itikattabbatāsammūḷho hutvā ṭhito puna cintesi "imasmiṁ
loke sīlaguṇo nāma atthi, saccaguṇo nāma atthi, atīte pāramiyo pūretvā bodhitale
nisīditvā abhisambuddhā sīlasamādhipaññāvimuttivimuttiñāṇadassanasampannā
saccānudayakāruññakhantisamannāgatā sabbasattesu samappavattamettābhāvanā sabbaññubuddhā
nāma atthi, tehi ca paṭividdho ekantaniyyānaguṇo dhammo atthi, mayi cāpi evaṁ 1-
saccaṁ atthi, saṁvijjamāno eko sabhāvadhammo paññāyati, tasmā atītabuddhe ceva

footnote: 1 chaßēéa. ekaṁ

page number: 273

tehi paṭividdhaguṇe ca āvajjetvā mayi vijjamānaṁ saccaṁ sabhāvadhammaṁ gahetvā
saccakiriyaṁ katvā aggiṁ paṭikkamāpetvā ajja mayā attano ceva idha vāsīnaṁ
sesapāṇīnañca sotthibhāvaṁ kātuṁ vaṭṭatī"ti. evaṁ pana cintetvā mahāsatto attano
ānubhāve ṭhatvā yathācintitaṁ paṭipajji. tena vuttaṁ:-
[79] "atthi loke sīlaguṇo saccaṁ soceyyanuddayā
tena saccena kāhāmi saccakiriyamuttamaṁ.
[80] āvajjetvā dhammabalaṁ saritvā pubbake jine
saccabalamavassāya saccakiriyamakāsahan"ti.
[81] tattha mahāsatto atīte parinibbutānaṁ buddhānaṁ guṇe āvajjetvā
attani vijjamānaṁ saccasabhāvaṁ ārabbha yaṁ gāthaṁ vatvā tadā saccakiriyamakāsi,
taṁ dassetuṁ:-
#[81] "santi 1- pakkhā apatanā santi pādā avañcanā
mātāpitā ca nikkhantā jātaveda paṭikkamā"ti-
ādi vuttaṁ.
tattha santi pakkhā apatanāti mayhaṁ pakkhā nāma atthi upalabbhanti, no ca
kho sakkā etehi uppatituṁ ākāsena gantunti apatanā. santi pādā
avañcanāti pādāpi me atthi, tehi pana vañcituṁ padavāragamanena gantuṁ na sakkāti
avañcanā. mātāpitā ca nikkhantāti ye maṁ aññattha neyyuṁ, tepi maraṇabhayena
mama mātāpitaro nikkhantā. jātavedāti aggiṁ ālapati. so hi jātova vediyati,
dhūmajāluṭṭhānena paññāyati, tasmā "jātavedo"ti vuccati. paṭikkamāti paṭigaccha
nivattāti jātavedaṁ āṇāpeti.

footnote: 1 sī. ākāse

page number: 274

iti mahāsatto "sace mayhaṁ pakkhānaṁ atthibhāvo, te ca pasāretvā
ākāse apatanabhāvo, pādānaṁ atthibhāvo, te ca ukkhipitvā avañcanabhāvo,
mātāpitūnaṁ maṁ kulāvakeyeva chaḍḍetvā palātabhāvo ca saccasabhāvabhūto eva,
jātaveda etena saccena tvaṁ ito paṭikkamā"ti kulāvake nipannova saccakiriyaṁ
akāsi. tassa saha saccakiriyāya soḷasakarīsamatte ṭhāne jātavedo paṭikkami.
paṭikkamanto ca na jhāyamānova 1- araññaṁ gato, udake pana opilāpitaukkā viya
tattheva nibbāyi. tena vuttaṁ:-
[82] "saha sacce kate mayhaṁ mahāpajjalito sikhī
vajjesi soḷasakarīsāni udakaṁ patvā yathā sikhī"ti.
sā panesā bodhisattassa vaṭṭakayoniyaṁ tasmiṁ samaye buddhaguṇānaṁ āvajjanapubbikā
saccakiriyā anaññasādhāraṇāti āha "saccena me samo natthi, esā me
saccapāramī"ti. teneva hi tassa ṭhānassa sakalepi imasmiṁ kappe agginā
anabhibhavanīyattā taṁ kappaṭṭhiyapāṭihāriyaṁ nāmaṁ jātaṁ.
evaṁ mahāsatto saccakiriyavasena attano tattha vāsīnaṁ sattānañca sotthiṁ
katvā jīvitapariyosāne yathākammaṁ gato. tadā mātāpitaro etarahi mātāpitaro
ahesuṁ, vaṭṭakarājā pana lokanātho.
tassa heṭṭhā vuttanayeneva sesapāramiyopi yathārahaṁ niddhāretabbā. tathā
dāvaggimhi tathā bheravākārena avattharitvā āgacchante tasmiṁ vaye ekako hutvāpi
sāradaṁ anāpajjitvā saccādidhammaguṇe buddhaguṇe ca anussaritvā attano eva
ānubhāvaṁ nissāya saccakiriyāya tattha vāsīnampi sattānaṁ sotthibhāvāpādanādayo
ānubhāvā vibhāvetabbāti.
vaṭṭapotakacariyāvaṇṇanā niṭṭhitā.
-----------

footnote: 1 sī. najjhāyamānova

page number: 275

10. maccharājacariyāvaṇṇanā
[83] punāparaṁ yadā homi maccharājā mahāsare
uṇhe sūriyasantāpe sare udaka khīyatha.
[84] tato kākā ca gijjhā ca kaṅkā 1- kulalasenakā
bhakkhayanti divārattiṁ macche upanisīdiyāti.
#[83] dasame yadā homi, maccharājā mahāsareti atīte macchayoniyaṁ nibbattitvā
kosalaraṭṭhe sāvatthiyaṁ jetavane pokkharaṇiṭṭhāne valligahanaparikkhitte ekasmiṁ mahāsare
macchānaṁ catūhi saṅgahavatthūhi rañjanato yadā ahaṁ rājā homi, macchagaṇaparivuto tattha
paṭivasāmi tadā. uṇheti uṇhakāle gimhasamaye. sūriyasantāpeti ādiccasantāpena.
sare udaka khīyathāti tasmiṁ sare udakaṁ khīyittha chijjittha. tasmiṁ hi raṭṭhe tadā devo
na vassi, sassāni milāyiṁsu vāpiādīsu udakaṁ parikkhayaṁ pariyādānaṁ agamāsi,
macchakacchapā kalalagahanaṁ pavisiṁsu. tasmimpi sare macchā kaddamagahanaṁ pavisitvā
tasmiṁ tasmiṁ ṭhāne nilīyiṁsu.
#[84] tatoti tato udakaparikkhayato aparabhāge. kulalasenakāti kulalā ceva
senā ca. bhakkhayanti divārattiṁ, macche upanisīdiyāti tattha tattha kalalapiṭṭhe
upanisīditvā kalalagahanaṁ pavisitvā nipanne macche kākā vā itare vā 2- divā
ceva rattiñca kaṇayaggasadisehi 3- tuṇḍehi koṭṭetvā koṭṭetvā nīharitvā
vipphandamāne bhakkhayanti.
[85] atha mahāsatto macchānaṁ taṁ byasanaṁ disvā mahākaruṇāya samussāhitahadayo
"ṭhapetvā maṁ ime mama ñātake imasmā dukkhā mocetuṁ samattho nāma añño natthi,
kena nu kho ahaṁ upāyena te ito dukkhato moceyyan"ti cintento

footnote: 1 i. bakā 2 ma. kākā divā itare 3 sī. kaṇḍaggasadisehi

page number: 276

"yannūnāhaṁ pubbakehi mahesīhi āciṇṇasamāciṇṇaṁ mayi ca saṁvijjamānaṁ saccadhammaṁ
nissāya saccakiriyaṁ katvā devaṁ vassāpetvā mama ñātisaṅghassa jīvitadānaṁ dadeyyaṁ,
tena ca sakalassāpi āhārūpajīvino sattalokassa mahāupakāro sampādito mayā"ti
nicchayaṁ katvā devaṁ vassāpetuṁ saccakiriyaṁ akāsi. tena vuttaṁ:-
#[85] "evaṁ cintesahaṁ tattha saha ñātīhi pīḷito
kena nu kho upāyena ñātī dukkhā pamocaye.
[86] cintayitvāna dhammatthaṁ saccaṁ addasapassayaṁ
sacce ṭhatvā pamocesiṁ ñātīnaṁ taṁ atikkhayaṁ.
[87] anussaritvā sataṁ dhammaṁ paramatthaṁ vicintayaṁ
akāsiṁ saccakiriyaṁ yaṁ loke dhuvasassatan"ti.
tattha saha ñātīhi pīḷitoti mayhaṁ ñātīhi saddhiṁ tena udakaparikkhayena pīḷito.
sahāti vā nipātamattaṁ. mahākāruṇikatāya tena byasanena dukkhitehi ñātīhi
kāraṇabhūtehi pīḷito, ñātisaṅghadukkhadukkhitoti attho.
#[86] dhammatthanti dhammabhūtaṁ atthaṁ, dhammato vā anapetaṁ atthaṁ, kiṁ taṁ?
saccaṁ. addasapassayanti mayhaṁ ñātīnañca apassayaṁ addasaṁ. atikkhayanti mahāvināsaṁ.
#[87] saddhammanti sataṁ sādhūnaṁ buddhādīnaṁ ekassāpi pāṇino ahiṁsanasaṅkhātaṁ
dhammaṁ anussaritvā. paramatthaṁ vicintayanti taṁ kho pana paramatthaṁ saccaṁ aviparītasabhāvaṁ
katvā cintayanto. yaṁ loke dhuvasassatanti yadetaṁ buddhapaccekabuddhasāvakānaṁ
ekassāpi pāṇino ahiṁsanaṁ, taṁ sabbakālaṁ tathabhāvena dhuvaṁ sassataṁ vicintayaṁ saccakiriyaṁ
akāsinti sambandho.

page number: 277

[88] idāni taṁ dhammaṁ mahāsatto attani vijjamānaṁ gahetvā saccavacanaṁ
payojetukāmo kāḷavaṇṇaṁ kaddamaṁ dvidhā viyūhitvā 1- añjanarukkhasāraghaṭikavaṇṇa-
mahāsarīro sudhotalohitakamaṇisadisāni akkhīni ummīletvā ākāsaṁ ullokento:-
#[88] "yato sarāmi attānaṁ yato pattosmi viññutaṁ
nābhijānāmi sañcicca ekapāṇampi hiṁsitan"ti.
gāthamāha.
tattha yato sarāmi attānanti yato paṭṭhāya ahaṁ attabhāvasaṅkhātaṁ
attānaṁ sarāmi anussarāmi. yato pattosmi viññutanti yato paṭṭhāya tāsu tāsu
itikattabbatāsu viññutaṁ vijānanabhāvaṁ pattosmi, uddhaṁ ārohanavasena ito yāva
mayhaṁ kāyavacīkammānaṁ anussaraṇasamatthatā viññutappatti eva, etthantare
samānajātikānaṁ khādanaṭṭhāne nibbattopi taṇḍulakaṇappamāṇampi macchaṁ mayā na
khāditapubbaṁ, aññampi kañci pāṇaṁ sañcicca hiṁsitaṁ bādhitaṁ nābhijānāmi, pageva
jīvitā voropitaṁ.
[89] etena saccavajjenāti "yadetaṁ mayā kassaci pāṇassa ahiṁsanaṁ vuttaṁ,
sace etaṁ saccaṁ tathaṁ aviparītaṁ, etena saccavacanena pajjunno megho abhivassatu,
ñātisaṅghaṁ me dukkhā pamocetū"ti vatvā puna attano paricārikaceṭakaṁ āṇāpento
viya pajjunnaṁ devarājānaṁ ālapanto:-
"abhitthanaya pajjunna nidhiṁ kākassa nāsaya
kākaṁ sokāya randhehi macche sokā pamocayā"ti
gāthamāha.

footnote: 1 ma. byūhitvā

page number: 278

tattha abhitthanaya pajjunnāti pajjunno vuccati megho, ayaṁ pana meghavasena
laddhanāmaṁ vassavalāhakadevarājānaṁ ālapati. ayaṁ hissa adhippāyo:- devo nāma
anabhitthanayanto vijjulatā anicchārento pavassantopi na sobhati, tasmā tvaṁ
abhitthanayanto vijjulatā nicchārento vassāpehīti. nidhiṁ kākassa nāsayāti kākā
kalalaṁ pavisitvā ṭhite macche tuṇḍena koṭṭetvā nīharitvā khādanti, tasmā tesaṁ
antokalale macchā "nidhī"ti vuccanti, taṁ kākasaṅghassa nidhiṁ devaṁ vassāpento
udakena paṭicchādetvā nāsehi. kākaṁ sokāya randhehīti kākasaṅgho imasmiṁ
mahāsare udakena puṇṇe macche alabhamāno socissati, taṁ kākagaṇaṁ tvaṁ imaṁ kaddamaṁ
pūrento sokāya randhehi, sokassatthāya pana vassāpayatha, yathā antonijjhānalakkhaṇaṁ
sokaṁ pāpuṇāti, evaṁ karohīti attho. macche sokā pamocayāti mama ñātake
sabbeva macche imamhā maraṇasokā pamocehi. "mañca sokā pamocayā"ti 1-
jātake paṭhanti, tattha cakāro sampiṇḍanattho, mañca mama ñātake cāti
sabbeva maraṇasokā pamocehi. macchānaṁ hi anudakabhāvena paccatthikānaṁ ghāsabhāvaṁ
gacchāmāti mahāmaraṇasoko, mahāsattassa pana tesaṁ anayabyasanaṁ paṭicca karuṇāyato
karuṇāpatirūpamukhena sokasambhavo veditabbo.
evaṁ bodhisatto attano paricārikaceṭakaṁ āṇāpento viya pajjunnaṁ ālapitvā
sakale kosalaraṭṭhe mahāvassaṁ vassāpesi. mahāsattassa hi sīlatejena saccakiriyāya
samakālameva sakkassa paṇḍukambalasilāsanaṁ uṇhākāraṁ dassesi. so "kiṁ nu kho"ti
āvajjento taṁ kāraṇaṁ ñatvā vassavalāhakadevarājānaṁ pakkosāpetvā "tāta
mahāpuriso maccharājā ñātīnaṁ maraṇasokena vassāpanaṁ icchati, sakalaṁ kosalaraṭṭhaṁ
ekameghaṁ katvā vassāpehī"ti āha.
so "sādhū"ti sampaṭicchitvā ekaṁ valāhakaṁ nivāsetvā ekaṁ pārupitvā
meghagītaṁ gāyanto pācīnalokadhātuabhimukho pakkhandi. 2- pācīnadisābhāge khalamaṇḍalamattaṁ

footnote: 1 khu.jā. 27/75/24 2 sī. pāyāsi pakkhandi

page number: 279

ekaṁ meghamaṇḍalaṁ uṭṭhāya satapaṭalaṁ sahassapaṭalaṁ hutvā abhitthanayantaṁ vijjulatā
nicchārentaṁ adhomukhaṭhapitaudakakumbhākārena vissandamānaṁ sakalaṁ kosalaraṭṭhaṁ mahoghena 1-
ajjhotthari. devo acchinnadhāraṁ vassanto muhutteneva taṁ mahāsaraṁ pūresi. macchā
maraṇabhayato mucciṁsu. kākādayo appatiṭṭhā ahesuṁ. na kevalaṁ macchā eva, manussāpi
vividhasassāni sampādentā catuppadādayopīti sabbepi vassūpajīvino
kāyikacetasikadukkhato mucciṁsu. tena vuttaṁ:-
[90] "saha kate saccavare pajjunno abhigajjiya
thalaṁ ninnañca pūrento khaṇena abhivassatha.
[91] evarūpaṁ saccavaraṁ katvā vīriyamuttamaṁ
vassāpesiṁ mahāmeghaṁ saccatejabalassito
saccena me samo natthi esā me saccapāramī"ti.
#[90] tattha khaṇena abhivassathāti adandhāyitvā saccakiriyakhaṇeneva abhivassi.
#[91] katvā vīriyamuttamanti deve avassante kiṁ kātabbanti kosajjaṁ
anāpajjitvā ñātatthacariyāsampādanamukhena mahato sattanikāyassa hitasukhanipphādanaṁ
uttamaṁ vīriyaṁ katvā. saccatejabalassitoti mama saccānubhāvabalasannissito hutvā
tadā mahāmeghaṁ vassāpesiṁ. yasmā cetadevaṁ, tasmā "saccena me samo natthi, esā
me saccapāramī"ti mahāmaccharājakāle attano saccapāramiyā anaññasādhāraṇabhāvaṁ
dassesi dhammarājā.
evaṁ mahāsatto mahākaruṇāya samussāhitahadayo sakalaraṭṭhe mahāvassaṁ
vassāpanavasena mahājanaṁ maraṇadukkhato mocetvā jīvitapariyosāne yathākammaṁ gato.
tadā pajjunno ānandatthero ahosi, macchagaṇā buddhaparisā, maccharājā lokanātho.

footnote: 1 sī. mahāmeghena

page number: 280

tassa heṭṭhā vuttanayeneva sesapāramiyopi niddhāretabbā. tathā attano
samānajātikānaṁ khādanaṭṭhāne macchayoniyaṁ nibbattitvā taṇḍulakaṇamattampi macchaṁ
ādiṁ katvā kassacipi pāṇino akhādanaṁ, tiṭṭhatu khādanaṁ ekasattassapi aviheṭhanaṁ,
tathā saccakaraṇena devassa vassāpanaṁ, udake parikkhīṇe kalalagahane nimujjanavasena
attanā anubhavamānaṁ dukkhaṁ vīrabhāvena agaṇetvā ñātisaṅghasseva taṁ dukkhaṁ attano
hadaye katvā asahantassa sabbabhāvena karuṇāyanā, tathā ca paṭipattīti evamādayo
guṇānubhāvā vibhāvetabbāti.
maccharājacariyāvaṇṇanā niṭṭhitā.
-----------
11. kaṇhadīpāyanacariyāvaṇṇanā
[92] punāparaṁ yadā homi kaṇhadīpāyano isi
paropaññāsavassāni anabhirato cariṁ ahaṁ.
[93] na koci etaṁ jānāti anabhiratimanaṁ mama
ahampi kassaci nācikkhiṁ aratiṁ me ca ratimānase.
[94] sabrahmacārī maṇḍabyo sahāyo me mahāisi
pubbakammasamāyutto sūlamāropanaṁ labhīti.
#[92] ekādasame kaṇhadīpāyano isīti evaṁnāmako tāpaso. bodhisatto hi
tadā dīpāyano nāma attano sahāyaṁ maṇḍabyatāpasaṁ sūle uttāsitaṁ upasaṅkamitvā
tassa sīlaguṇena taṁ avijahanto. tiyāmarattiṁ sūlaṁ nissāya ṭhito tassa sarīrato
paggharitvā patitapatitehi lohitabindūhi sukkhehi kāḷavaṇṇasarīratāya "kaṇhadīpāyano"ti
pākaṭo ahosi. paropaññāsavassānīti sādhikāni paññāsavassāni, accantasaṁyoge

page number: 281

upayogavacanaṁ. anabhirato cariṁ ahanti pantasenāsanesu ceva adhikusaladhammesu ca
anabhirativāsaṁ vassanto ahaṁ brahmacariyaṁ acariṁ. pabbajitvā sattāhameva 1- hi tadā
mahāsatto abhirato brahmacariyaṁ cari. tato paraṁ anabhirativāsaṁ vasi.
kasmā pana mahāpuriso anekasatasahassesu attabhāvesu nekkhammajjhāsayo
brahmacariyavāsaṁ abhiramitvā idha taṁ nābhirami? puthujjanabhāvassa cañcalabhāvato. kasmā
ca puna na agāraṁ ajjhāvasīti? paṭhamaṁ nekkhammajjhāsayena kāmesu dosaṁ disvā
pabbaji, athassa ayonisomanasikārena anabhirati uppajji, so taṁ vinodetumasakkontopi
kammañca phalañca saddahitvā tāva mahantaṁ vibhavaṁ pahāya agārasmā nikkhamanto yaṁ
pajahi, puna 2- tadatthameva nivatto, "eḷamūgo capalo vatāyaṁ kaṇhadīpāyano"ti imaṁ
apavādaṁ jigucchanto attano hirottappabhedabhayena. api ca pabbajjāpuññaṁ nāmetaṁ
viññūhi buddhādīhi pasatthaṁ, tehi ca anuṭṭhitaṁ, tasmāpi sahāpi dukkhena sahāpi
domanassena assumukho rodamānopi brahmacariyavāsaṁ vasi, na taṁ vissajjesi.
vuttañhetaṁ:-
"saddhāya nikkhamma puna nivatto
so eḷamūgo capalo 3- vatāyaṁ
etassa vādassa jigucchamāno
akāmako carāmi brahmacariyaṁ
viññuppasatthaṁ ca sataṁ ca ṭhānaṁ
evampahaṁ puññakaro bhavāmī"ti. 4-
#[93] na koci etaṁ jānātīti etaṁ mama anabhiratimanaṁ brahmacariyavāse
abhirativirahitacittaṁ koci manussabhūto na jānāti. kasmā? ahaṁ hi kassaci nācikkhiṁ mama
mānase citte arati carati pavattatīti kassacipi na kathesiṁ, tasmā na koci manussabhūto
etaṁ jānātīti.

footnote: 1 ma. sattāhamattameva 2 sī. yadi puna 3 pāḷi. eḷamūgova bālo (syā) 4 khu.jā.
footnote: 27/66/220

page number: 282

#[94] sabrahmacārīti tāpasapabbajjāya samānasikkhatāya brahmacārī.
maṇḍabyoti evaṁnāmako. sahāyoti gihikāle pabbajitakāle ca daḷhamittatāya
piyasahāyo. mahāisīti mahānubhāvo isi. pubbakammasamāyutto, sūlamāropanaṁ labhīti
katokāsena attano pubbakammena yutto sūlāropanaṁ labhi, sūlaṁ uttāsitoti.
tatrāyaṁ anupubbikathā:- atīte vaṁsaraṭṭhe kosambiyaṁ kosambiko nāma rājā rajjaṁ
kāresi. tadā bodhisatto aññatarasmiṁ nigame asītikoṭivibhavassa brāhmaṇamahāsālassa
putto hutvā nibbatti, nāmena dīpāyano nāma. tādisasseva brāhmaṇamahāsālassa
putto brāhmaṇakumāro tassa piyasahāyo ahosi, nāmena maṇḍabyo nāma. te ubhopi
aparabhāge mātāpitūnaṁ accayena kāmesu dosaṁ disvā mahādānaṁ pavattetvā kāme
pahāya ñātimittaparijanassa rodantassa paridevantassa nikkhamitvā himavantappadese
assamaṁ katvā pabbajitvā uñchācariyāya vanamūlaphalāhārena yāpento paropaññāsavassāni
vasiṁsu, kāmacchandaṁ vikkhambhetuṁ nāsakkhiṁsu, te jhānamattampi na nibbattesuṁ.
te loṇambilasevanatthāya janapadacārikaṁ carantā kāsiraṭṭhaṁ sampāpuṇiṁsu.
tatrekasmiṁ nigame dīpāyanassa gihisahāyo maṇḍabyo nāma paṭivasati. te ubhopi
tassa santikaṁ upasaṅkamiṁsu. so te disvā attamano paṇṇasālaṁ kāretvā catūhi
paccayehi upaṭṭhahi. te tattha tīṇi cattāri vassāni vasitvā taṁ āpucchitvā
cārikaṁ carantā bārāṇasisamīpe atimuttakasusāne vasiṁsu. tattha dīpāyano yathābhirantaṁ
viharitvā puna tasmiṁ nigame maṇḍabyassa attano sahāyassa santikaṁ gato.
maṇḍabyatāpaso tattheva vasi.
athekadivasaṁ eko coro antonagare corikaṁ katvā dhanasāraṁ ādāya
nikkhanto paṭibuddhehi gehasāmikehi nagarārakkhakamanussehi ca anubaddho niddhamanena
nikkhamitvā vegena susānaṁ pavisitvā tāpasassa paṇṇasāladvāre bhaṇḍikaṁ

page number: 283

chaḍḍetvā palāyi. manussā bhaṇḍikaṁ disvā "are duṭṭhajaṭila rattiṁ corikaṁ katvā
divā tāpasavesena carasī"ti tajjetvā pothetvā taṁ ādāya rañño dassayiṁsu.
rājā anupaparikkhitvāva "sūle uttāsethā"ti āha. taṁ susānaṁ netvā khadirasūle
āropayiṁsu. tāpasassa sarīre sūlaṁ na pavisati. tato nimbasūlaṁ āhariṁsu, tampi na
pavisati. tato ayasūlaṁ āhariṁsu, tampi na pavisati. tāpaso "kiṁ nu kho me
pubbakamman"ti cintesi. tassa jātissarañāṇaṁ uppajji. tena pubbakammaṁ addasa:-
so kira purimattabhāve vaḍḍhakīputto hutvā pitu rukkhatacchanaṭṭhānaṁ gantvā ekaṁ
makkhikaṁ gahetvā koviḷārasakalikāya sūlena viya vijjhi. tassa taṁ pāpaṁ imasmiṁ ṭhāne
okāsaṁ labhi. so "na sakkā ito pāpato muccitun"ti ñatvā rājapurise āha
"sace maṁ sūle uttāsetukāmattha, koviḷārasūlaṁ āharathā"ti. te tathā katvā taṁ
sūle uttāsetvā ārakkhaṁ datvā pakkamiṁsu.
tadā kaṇhadīpāyano "ciradiṭṭho me sahāyo"ti maṇḍabyassa santikaṁ
āgacchanto taṁ pavattiṁ sutvā taṁ ṭhānaṁ gantvā ekamantaṁ ṭhito "kiṁ samma
kārakosī"ti pucchitvā "akārakomhī"ti vutte "attano manopadosaṁ rakkhituṁ sakkhi
na sakkhī"ti pucchi. samma yehi ahaṁ gahito, neva tesaṁ na rañño upari mayhaṁ
manopadoso atthīti. "evaṁ sante tādisassa sīlavato chāyā mayhaṁ sukhā"ti
vatvā kaṇhadīpāyano sūlaṁ nissāya nisīdi. ārakkhakapurisā taṁ pavattiṁ rañño
ārocesuṁ. rājā "anisāmetvā me katan"ti vegena tattha gantvā "kasmā
bhante tvaṁ sūlaṁ nissāya nisinnosmī"ti dīpāyanaṁ pucchi. "mahārāja imaṁ tāpasaṁ
rakkhanto nisinnosmī"ti. "kiṁ pana tvaṁ imassa kārakabhāvaṁ ñatvā evaṁ
karosī"ti. so kammassa avisodhitabhāvaṁ ācikkhi. athassa dīpāyano "raññā nāma
nisammakārinā bhavitabbaṁ.
alaso gihī kāmabhogī na sādhu
asaññato pabbajito na sādhu

page number: 284

rājā na sādhu anisammakārī
yo paṇḍito kodhano taṁ na sādhū"ti- 1-
ādīni vatvā dhammaṁ desesi.
rājā maṇḍabyatāpasassa niddosabhāvaṁ ñatvā "sūlaṁ harathā"ti āṇāpesi.
sūlaṁ harantā harituṁ nāsakkhiṁsu. maṇḍabyo āha "mahārāja ahaṁ pubbe katakammadosena
evarūpaṁ ayasaṁ patto, mama sarīrato sūlaṁ harituṁ na sakkā, sacepi mayhaṁ jīvitaṁ
dātukāmo, kakacena imaṁ sūlaṁ cammasamaṁ katvā chindāpehī"ti. rājā tathā
kāresi. sūlaṁ antoyeva ahosi, na kañci pīḷaṁ janesi. tadā kira sukhumaṁ sakalikahīraṁ
gahetvā makkhikāya vaccamaggaṁ pavesesi, taṁ tassa anto eva ahosi. so tena
kāraṇena amaritvā attano āyukkhayeneva mari, tasmā ayampi na matoti. rājā
tāpase vanditvā khamāpetvā ubhopi uyyāneyeva vasāpento paṭijaggi. tato
paṭṭhāya so āṇimaṇḍabyo nāma jāto. so rājānaṁ upanissāya tattheva
vasi. dīpāyano pana tassa vaṇaṁ phāsukaṁ karitvā attano gihisahāyamaṇḍabyena
kāritaṁ paṇṇasālameva gato. tena vuttaṁ:-
#[94] "sabrahmacārī maṇḍabyo sahāyo me mahāisi
pubbakammasamāyutto sūlamāropanaṁ labhi.
[95] tamahaṁ upaṭṭhahitvāna ārogyamanupāpayiṁ
āpucchitvāna āgañchiṁ yaṁ mayhaṁ sakamassaman"ti.
#[95] tattha āpucchitvānāti mayhaṁ sahāyaṁ maṇḍabyatāpasaṁ āpucchitvā. yaṁ
mayhaṁ sakamassamanti yaṁ taṁ mayhaṁ gihisahāyena maṇḍabyabrāhmaṇena kāritaṁ sakaṁ
mama santakaṁ assamapadaṁ paṇṇasālā, taṁ upāgañchiṁ.

footnote: 1 khu.jā. 27/127/112, 4/124, 153/233, 229/356

page number: 285

[96] taṁ pana paṇṇasālaṁ pavisantaṁ disvā sahāyassa ārocesuṁ. so
sutvāva tuṭṭhacitto saputtadāro bahugandhamālaphāṇitādīni ādāya paṇṇasālaṁ
gantvā dīpāyanaṁ vanditvā pāde dhovitvā pānakaṁ pāyetvā āṇimaṇḍabyassa
pavattiṁ suṇanto nisīdi. athassa putto yaññadattakumāro nāma caṅkamanakoṭiyaṁ
geṇḍukena kīḷi. tattha cekasmiṁ vammike āsiviso vasati. kumārena bhūmiyaṁ pahatageṇḍuko
gantvā vammikabile āsivisassa matthake pati. kumāro ajānanto bile hatthaṁ pavesesi.
atha naṁ kuddho āsiviso hatthe 1- ḍaṁsi. so visavegena mucchito tattheva pati.
athassa mātāpitaro sappena daṭṭhabhāvaṁ ñatvā kumāraṁ ukkhipitvā tāpasassa pādamūle
nipajjāpetvā "bhante osadhena vā mantena vā puttakaṁ no nirogaṁ karothā"ti āhaṁsu.
so "ahaṁ osadhaṁ na jānāmi, nāhaṁ vejjakammaṁ karissāmi, pabbajitomhī"ti. "tena hi
bhante imasmiṁ kumārake mettaṁ katvā saccakiriyaṁ karothā"ti. tāpaso "sādhu saccakiriyaṁ
karissāmī"ti vatvā yaññadattassa sīse hatthaṁ ṭhapetvā saccakiriyaṁ akāsi. tena
vuttaṁ:-
#[96] "sahāyo brāhmaṇo mayhaṁ bhariyaṁ ādāya puttakaṁ
tayo janā samāgantvā āgañchuṁ pāhunāgataṁ.
[97] sammodamāno tehi saha nisinno sakāssame
dārako vaṭṭamanukkhipaṁ āsivisamakopayi.
[98] tato so vaṭṭagataṁ maggaṁ anvesanto kumārako
āsivisassa hatthena uttamaṅgaṁ parāmasi.
[99] tassa āmasane kuddho sappo visabalassito
kupito paramakopena aḍaṁsi dārakaṁ khaṇe.

footnote: 1 sī. hatthaṁ

page number: 286

[100] sahadaṭṭho āsivisena 1- dārako papati bhūmiyaṁ
tenāhaṁ dukkhito āsiṁ mama vāhasi taṁ dukkhaṁ.
[101] tyāhaṁ assāsayitvāna dukkhite sokasalline 2-
paṭhamaṁ akāsiṁ kiriyaṁ aggaṁ saccavaruttaman"ti.
#[96] tattha āgañchuṁ pāhunāgatanti atithiabhigamanaṁ abhigamiṁsu.
#[97] vaṭṭamanukkhipanti khipanavaṭṭasaṇṭhānatāya "vaṭṭan"ti laddhanāmaṁ
geṇḍukaṁ anukkhipanto, geṇḍukakīḷaṁ kīḷantoti attho. āsivisamakopayīti bhūmiyaṁ
paṭihato hutvā vammikabilagatena geṇḍukena tattha ṭhitaṁ kaṇhasappaṁ sīse paharitvā
rosesi.
#[98] vaṭṭagataṁ maggaṁ, anvesantoti tena vaṭṭena gataṁ maggaṁ gavesanto.
āsivisassa hatthena, uttamaṅgaṁ parāmasīti vammikabilaṁ pavesitena attano hatthena
āsivisassa sīsaṁ phusi.
#[99] visabalassitoti visabalanissito attano visavegaṁ nissāya uppajjanakasappo.
aḍaṁsi dārakaṁ khaṇeti tasmiṁ parāmasitakkhaṇe eva taṁ brāhmaṇakumāraṁ ḍaṁsi.
#[100] sahadaṭṭhoti ḍaṁsena saheva, daṭṭhasamakālameva. āsivisenāti ghoravisena.
tenāti tena dārakassa visavegena mucchitassa bhūmiyaṁ patanena ahaṁ dukkhito ahosiṁ.
mama vāhasi taṁ dukkhanti taṁ dārakassa mātāpitūnañca dukkhaṁ mama vāhasi, mayhaṁ
sarīre viya mama karuṇāya vāhesi.
#[101] tyāhanti te tassa dārakassa mātāpitaro ahaṁ mā socatha mā
paridevathātiādinā nayena samassāsetvā. sokasallineti sokasallavante. agganti
seṭṭhaṁ tato eva varaṁ uttamaṁ saccakiriyaṁ akāsiṁ.

footnote: 1 pāḷi. ativisena (syā) 2 i., chaßēéa. sokasallite, evamuparipi

page number: 287

[102] idāni taṁ saccakiriyaṁ sarūpena dassetuṁ:-
"sattāhamevāhaṁ pasannacitto
puññatthiko acariṁ brahmacariyaṁ
athāparaṁ yaṁ caritaṁ mamaṁ idaṁ
vassāni paññāsasamādhikāni.
[103] akāmakovāhi ahañcarāmi
etena saccena suvatthi hotu
hataṁ visaṁ jīvatu yaññadatto"ti-
gāthamāha.
#[102] tattha sattāhamevāti pabbajitadivasato paṭṭhāya satta ahāni eva.
pasannacittoti kammaphalasaddhāya pasannamānaso. puññatthikoti puññena atthiko,
dhammacchandayutto. athāparaṁ yaṁ caritanti atha tasmā sattāhā uttari yaṁ mama
brahmacariyacaraṇaṁ.
#[103] akāmakovāhīti pabbajjaṁ anicchanto eva. etena saccena suvatthi
hotūti sace atirekapaññāsavassāni anabhirativāsaṁ vasantena mayā kassaci ajānāpitabhāvo
sacco, etena saccena yaññadattakumārassa sotthi hotu, jīvitaṁ paṭilabhatūti.
evaṁ pana mahāsattena saccakiriyāya katāya yaññadattassa sarīrato visaṁ
bhassitvā paṭhaviṁ pāvisi. kumāro akkhīni ummīletvā mātāpitaro oloketvā
"amma tātā"ti vatvā vuṭṭhāsi. tena vuttaṁ:-
[104] "saha sacce kate mayhaṁ visavegena vedhito
abujjhitvāna vuṭṭhāsi arogo cāsi māṇavo"ti.

page number: 288

tassattho:- mama saccakaraṇena saha samānakālameva tato pubbe visavegena
vedhito kampito visaññibhāvena abujjhitvā ṭhito vigatavisattā paṭiladdhasañño sahasā
vuṭṭhāsi. so māṇavo kumāro visavegābhāvena arogo ca ahosīti.
idāni satthā tassā attano saccakiriyāya paramatthapāramibhāvaṁ dassento
"saccena me samo natthi, esā me saccapāramī"ti āha. taṁ uttānatthameva.
jātakaṭṭhakathāyaṁ pana "mahāsattassa saccakiriyāya kumārassa thanappadesato uddhaṁ
visaṁ bhassitvā vigataṁ. dārakassa pitu saccakiriyāya kaṭito uddhaṁ, mātu saccakiriyāya
avasiṭṭhasarīrato visaṁ bhassitvā vigatan"ti āgataṁ. tathā hi vuttaṁ:-
"yasmā dānaṁ nābhinandiṁ kadāci
disvānahaṁ atithiṁ vāsakāle
na cāpi me appiyataṁ aveduṁ
bahussutā samaṇabrāhmaṇā ca
akāmako vāpi ahaṁ dadāmi
etena saccena suvatthi hotu
hataṁ visaṁ jīvatu yaññadatto.
āsīviso tāta pahūtatejo
yo taṁ adaṁsī patarā udicca
tasmiñca me appiyatāya ajja
pitari ca te natthi koci viseso
etena saccena suvatthi hotu
hataṁ visaṁ jīvatu yaññadatto"ti.
tattha vāsakāleti vasanatthāya gehaṁ āgatakāle. na cāpi me appiyataṁ
avedunti bahussutāpi samaṇabrāhmaṇā ayaṁ neva dānaṁ abhinandati, na amheti imaṁ

page number: 289

mama appiyabhāvaṁ neva jāniṁsu. ahaṁ hi te piyacakkhūhiyeva olokemīti dīpeti. etena
saccenāti sace ahaṁ dadamānopi vipākaṁ asaddahitvā attano anicchāya demi,
anicchabhāvañca me pare na jānanti, etena saccena suvatthi hotūti attho.
itaragāthāya tātāti puttaṁ ālapati. pahūtatejoti balavaviso. patarāti padarā, ayameva
vā pāṭho. udiccāti uddhaṁ gantvā, vammikabilato uṭṭhahitvāti attho. idaṁ
vuttaṁ hoti tāta yaññadatta tasmiñca āsivise tava ca pitari appiyabhāvena mayhaṁ koci
viseso natthi, tañca pana appiyabhāvaṁ ṭhapetvā ajja mayā na koci jānāpitapubbo,
sace etaṁ saccaṁ, etena saccena suvatthi hotūti.
evaṁ bodhisatto kumāre aroge jāte tassa pitaraṁ "dānaṁ dadantena nāma
kammañca phalañca saddahitvā dātabban"ti kammaphalasaddhāya nivesetvā sayaṁ anabhiratiṁ
vinodetvā jhānābhiññāyo uppādetvā āyupariyosāne brahmalokaparāyaṇo
ahosi. tadā maṇḍabyo ānandatthero ahosi, tassa bhariyā visākhā, putto
rāhulatthero, āṇimaṇḍabyo sāriputtatthero, kaṇhadīpāyano lokanātho.
tassa idha pāḷiyā āruḷhā saccapāramī, sesā ca pāramiyo heṭṭhā
vuttanayeneva niddhāretabbā. tathā anavasesamahābhogapariccāgādayo guṇānubhāvā
vibhāvetabbāti.
kaṇhadīpāyanacariyāvaṇṇanā niṭṭhitā.
---------------
12. mahāsutasomacariyāvaṇṇanā
[105] dvādasame sutasomo mahīpatīti evaṁnāmo khattiyo. mahāsatto hi
tadā kururaṭṭhe indapatthanagare korabyassa rañño aggamahesiyā kucchimhi nibbatti,
taṁ sutavittatāya candasamānasommavaravaṇṇatāya ca 1- "sutasomo"ti sañjāniṁsu. taṁ vayappattaṁ

footnote: 1 sī....sommavadanatāya ca

page number: 290

sabbasippanipphattippattaṁ mātāpitaro rajje abhisiñciṁsu. gahito porisādenāti
purisānaṁ manussānaṁ adanato khādanato "porisādo"ti laddhanāmena bārāṇasiraññā
devatābalikammatthaṁ gahito.
bārāṇasirājā hi tathā maṁsaṁ vinā abhuñjanto aññaṁ maṁsaṁ alabhantena bhattakārakena
manussamaṁsaṁ khādāpito rasataṇhāya baddho hutvā manusse ghātetvā manussamaṁsaṁ
khādanto "porisādo"ti laddhanāmo amaccapārisajjappamukhehi nāgarehi
negamajānapadehi ca ussāhitena kāḷahatthinā nāma attano senāpatinā "deva
yadi rajjena atthiko manussamaṁsakhādanato viramāhī"ti vutto "rajjaṁ pajahantopi
manussamaṁsakhādanato na oramissāmī"ti vatvā tehi raṭṭhā pabbājito araññaṁ
pavisitvā ekasmiṁ nigrodharukkhamūle vasanto khāṇuppahārena pāde jātassa vaṇassa
phāsubhāvāya "sakalajambudīpe ekasatakhattiyānaṁ galalohitena balikammaṁ karissāmī"ti
devatāya āyācanaṁ katvā sattāhaṁ anāhāratāya vaṇe phāsuke jāte "devatānubhāvena
me sotthi ahosī"ti saññāya "devatāya balikammatthaṁ rājāno ānessāmī"ti
gacchanto atītabhave sahāyabhūtena yakkhena samāgantvā tena dinnamantabalena
adhikatarathāmajavaparakkamasampanno hutvā sattāhabbhantareyeva satarājāno ānetvā
attano vasananigrodharukkhe olambetvā balikammakaraṇasajjo ahosi.
atha tasmiṁ rukkhe adhivatthā devatā taṁ balikammaṁ anicchantī "upāyena naṁ
nisedhessāmī"ti pabbajitarūpena tassa attānaṁ dassetvā tena anubaddho tiyojanaṁ
gantvā puna attano dibbarūpameva dassetvā "tvaṁ musāvādī tayā `sakalajambudīpe
rājāno ānetvā balikammaṁ karissāmī'ti paṭissutaṁ. idāni ye vā te vā
dubbalarājāno ānesi. jambudīpe jeṭṭhakaṁ sutasomarājānaṁ sace nānessasi, na
me te balikammena attho"ti āha.
so "diṭṭhā me attano devatā"ti tusitvā "sāmi mā cintayi, ahaṁ
ajjeva sutasomaṁ ānessāmī"ti vatvā vegena migājinauyyānaṁ gantvā asaṁvihitāya

page number: 291

ārakkhāya pokkharaṇiṁ otaritvā paduminipattena sīsaṁ paṭicchādetvā aṭṭhāsi. tasmiṁ
antouyyānagateyeva balavapaccūse samantā tiyojanaṁ ārakkhaṁ gaṇhiṁsu. mahāsatto
pātova alaṅkatahatthikkhandhavaragato caturaṅginiyā senāya nagarato nikkhami. tadā
takkasilato nando nāma brāhmaṇo catasso satārahagāthāyo gahetvā vīsayojanasataṁ
maggaṁ atikkamma taṁ nagaraṁ patto rājānaṁ pācīnadvārena nikkhamantaṁ disvā hatthaṁ
ukkhipitvā "jayatu bhavaṁ mahārājā"ti vatvā jayāpesi.
rājā hatthinā taṁ upasaṅkamitvā "kuto nu tvaṁ brāhmaṇa āgacchasi,
kimicchasi, kiṁ te dajjan"ti āha. brāhmaṇo "tumhe `sutavittakā'ti sutvā
catasso satārahagāthāyo ādāya tumhākaṁ desetuṁ āgatomhī"ti āha. mahāsatto
tuṭṭhamānaso hutvā "ahaṁ uyyānaṁ gantvā nhāyitvā āgantvā sossāmi, tvaṁ
mā ukkaṇṭhī"ti vatvā "gacchatha brāhmaṇassa asukagehe nivāsaṁ ghāsacchādanañca
saṁvidahathā"ti āṇāpetvā uyyānaṁ pavisitvā mahantaṁ ārakkhaṁ saṁvidhāya oḷārikāni
ābharaṇāni omuñcitvā massukammaṁ kāretvā ubbaṭṭitasarīro pokkharaṇiyā
rājavibhavena nhāyitvā paccuttaritvā udakaggahaṇasāṭake nivāsetvā aṭṭhāsi.
athassa gandhamālālaṅkāre upahariṁsu. porisādo "alaṅkatakāle rājā bhāriko
bhavissati, sallahukakāleyeva naṁ gaṇhissāmī"ti nadanto khaggaṁ parivattento "ahamasmi
porisādo"ti nāmaṁ sāvetvā udakā nikkhami. tassa saddaṁ sutvā hatthārohādayo
hatthiādito bhassiṁsu. balakāyo dūre ṭhito tatova palāyi. itaro attano āvudhāni
chaḍḍetvā urena nipajji. porisādo rājānaṁ ukkhipitvā khandhe nisīdāpetvā
sammukhaṭṭhāneyeva aṭṭhārasahatthaṁ pākāraṁ laṅghitvā purato pagalitamadamattavaravāraṇe
kumbhe akkamitvā pabbatakūṭāni viya pātento vātajavānipi assaratanāni piṭṭhiyaṁ
akkamitvā pātento rathasīse akkamitvā pātento bhamarikaṁ bhamanto viya nīlakā
nigrodhapattāni maddanto viya ekavegeneva tiyojanamaggaṁ gantvā kañci anubandhantaṁ
adisvā saṇikaṁ gacchanto sutasomassa kesehi udakabindūni attano upari patantāni
"assubindūnī"ti saññāya "kimidaṁ sutasomopi maraṇaṁ anusocanto rodatī"ti āha.

page number: 292

mahāsatto "nāhaṁ maraṇato anusocāmi, kuto rodanā, api ca kho saṅgaraṁ
katvā saccāpanaṁ nāma paṇḍitānaṁ āciṇṇaṁ, taṁ na nipphajjatī"ti anusocāmi,
kassapadasabalena desitā catasso satārahagāthāyo ādāya takkasilato āgatassa
brāhmaṇassa āgantukavattaṁ kāretvā "nhāyitvā āgantvā suṇissāmi, yāva
mamāgamanā āgamehī"ti saṅgaraṁ katvā uyyānaṁ gato, tvañca tā gāthāyo sotuṁ
adatvā maṁ gaṇhīti. tena vuttaṁ:-
#[105] "punāparaṁ yadā homi sutasomo mahīpati
gahito porisādena brāhmaṇe saṅgaraṁ sariṁ.
[106] khattiyānaṁ ekasataṁ āvuṇitvā karattale
etesaṁ pamilāpetvā yaññatthe upanayī maman"ti.
tattha brāhmaṇe saṅgaraṁ sarinti nandabrāhmaṇe attanā kataṁ paṭiññaṁ anussariṁ.
#[106] āvuṇitvā karattaleti tattha tattha uyyānādīsu gantvā attano balena
ānītānaṁ ekasatakhattiyānaṁ hatthatale chiddaṁ katvā rukkhe lambanatthaṁ rajjuṁ
paṭimuñcitvā. etesaṁ pamilāpetvāti ete ekasatakhattiye jīvaggāhaṁ gahetvā
uddhaṁpāde adhosire katvā paṇhiyā sīsaṁ paharanto samaṇavasena hatthatale āvuṇitvā
rukkhe ālambanavasena sabbaso āhārūpacchedena ca sabbathā pamilāpetvā visosetvā
khedāpetvāti attho. yaññattheti balikammatthe sādhetabbe. upanayī mamanti maṁ
upanesi.
#[107] tathā upanīyamāno pana mahāsatto porisādena "kiṁ tvaṁ maraṇato
bhāyasī"ti vutte "nāhaṁ maraṇato bhāyāmi, tassa pana brāhmaṇassa mayā kato saṅgaro
na parimocito"ti anusocāmi. sace maṁ vissajjessasi, taṁ dhammaṁ sutvā tassa ca

footnote: 1 pāḷi. ete sammamilapetvā (syā)

page number: 293

sakkārasammānaṁ katvā puna āgamissāmīti. nāhamidaṁ saddahāmi, yaṁ tvaṁ mayā
vissajjito gantvā puna mama hatthaṁ āgamissasīti. samma porisāda mayā saddhiṁ
ekācariyakule sikkhito sahāyo hutvā ahaṁ jīvitahetupi na musā kathemīti kiṁ na
saddahasīti. kiñcāpi me etena vācāmattakena:-
"asiñca sattiñca parāmasāmi
sapathampi te samma ahaṁ karomi
tayā pamutto anaṇo bhavitvā
saccānurakkhī punarāvajissan"ti 1-
mahāsattena imāya gāthāya vuttāya porisādo "ayaṁ sutasomo `khattiyehi
akattabbaṁ sapathaṁ karomī'ti vadati, gantvā anāgacchantopi mama hatthato na
muccissatī"ti cintetvā:-
"yo te kato saṅgaro brāhmaṇena
raṭṭhe sake issariye ṭhitena
taṁ saṅgaraṁ brāhmaṇasampadāya
saccānurakkhī punarāvajassū"ti 2-
vissajjesi.
mahāsatto rāhumukhā mutto cando viya nāgabalo thāmasampanno khippameva taṁ
nagaraṁ sampāpuṇi. senāpissa "sutasomarājā paṇḍito, porisādaṁ dametvā sīhamukhā
pamuttamattavaravāraṇo viya āgamissatī"ti ca "rājānaṁ porisādassa datvā āgatā"ti
garahabhayena ca bahinagareyeva niviṭṭhā taṁ dūratova āgacchantaṁ disvā paccuggantvā

footnote: 1 khu.jā. 28/407/112 2 khu.jā. 28/408/112

page number: 294

vanditvā "kaccittha mahārāja porisādena ca kilamito"ti paṭisanthāraṁ 1- katvā
"porisādena mayhaṁ mātāpitūhipi dukkaraṁ kataṁ, tathārūpo nāma caṇḍo sāhasiko
mamaṁ saddahitvā maṁ vissajjesī"ti vutte rājānaṁ alaṅkaritvā hatthikkhandhaṁ
āropetvā parivāretvā nagaraṁ pāvisi. taṁ disvā sabbe nāgarā tusiṁsu.
sopi dhammasoṇḍatāya mātāpitaropi anupasaṅkamitvā nivesanaṁ gantvā
brāhmaṇaṁ pakkosāpetvā tassa mahantaṁ sakkārasammānaṁ katvā dhammagarutāya sayaṁ
nīcāsane nisīditvā "tumhehi mayhaṁ ābhatā satārahagāthā suṇomi ācariyā"ti
āha. brāhmaṇo mahāsattena yācitakāle gandhehi hatthe ubbaṭṭetvā
pasibbakato manoramaṁ potthakaṁ nīharitvā ubhohi hatthehi gahetvā "tena hi
mahārāja suṇohī"ti potthakaṁ vācento gāthā abhāsi:-
"sakideva sutasoma sabbhi hoti samāgamo
sā naṁ saṅgati pāleti nāsabbhi bahusaṅgamo.
sabbhireva samāsetha sabbhi kubbetha santhavaṁ
sataṁ saddhammamaññāya seyyo hoti na pāpiyo.
jīranti ve rājarathā sucittā
atho sarīrampi jaraṁ upeti
satañca dhammo na jaraṁ upeti
santo have sabbhi pavedayanti.
nabhañca dūre paṭhavī ca dūre
pāraṁ samuddassa tadāhu dūre
tato have dūrataraṁ vadanti
satañca dhammo asatañca rājā"ti. 2-

footnote: 1 ma. paṭisandhāraṁ 2 khu.jā. 28/411-14/113

page number: 295

tā sutvā mahāsatto "saphalaṁ me āgamanan"ti tuṭṭhacitto "imā gāthā
neva sāvakabhāsitā, na isibhāsitā, na kavibhāsitā, na devabhāsitā, sabbaññunāva
bhāsitā. kiṁ nu kho agghan"ti cintento "imaṁ sakalampi cakkavāḷaṁ yāva brahmalokā
sattaratanapuṇṇaṁ katvā dinnepi neva anucchavikaṁ kataṁ nāma hoti, ahaṁ kho panassa
tiyojanasatike kururaṭṭhe sattayojanike indapatthanagare rajjaṁ dātuṁ pahomi, rajjaṁ kātuṁ
panassa bhāgyaṁ natthi, tathā hissa aṅgalakkhaṇānusārena appānubhāvatā dissati,
tasmā dinnampi rajjaṁ na imasmiṁ tiṭṭhatī"ti cintetvā "ācariya tumhe aññesaṁ
khattiyānaṁ imā gāthāyo desetvā kiṁ labhathā"ti pucchi. ekekāya sataṁ sataṁ
mahārāja, teneva satārahagāthā nāma jātāti. athassa mahāsatto tvaṁ ācariya
attanā gahetvā vicaraṇabhaṇḍassa agghaṁ na jānāsīti.
sāhassiyā 1- imā gāthā nayimā gāthā satārahā
cattāri tvaṁ sahassāni khippaṁ gaṇhāhi brāhmaṇāti. 2-
cattāri sahassāni dāpetvā ekañca sukhayānakaṁ datvā mahatā sakkārasammāneneva
taṁ uyyojetvā mātāpitaro vanditvā "ahaṁ brāhmaṇena ābhataṁ saddhammaratanaṁ
pūjetvā tassa ca sakkārasammānaṁ katvā āgamissāmīti porisādassa paṭiññaṁ
datvā āgato, tattha yaṁ brāhmaṇassa kattabbaṁ paṭipajjitabbaṁ taṁ kataṁ, idāni
porisādassa santikaṁ gamissāmī"ti vatvā "tena hi tāta sutasoma kiṁ nāmetaṁ
kathesi, caturaṅginiyā senāya coraṁ gaṇhissāma, mā gaccha corassa santikan"ti
yāciṁsu. soḷasasahassā nāṭakitthiyo sesaparijanāpi "amhe anāthe katvā kuhiṁ
gacchasi devā"ti parideviṁsu. "punapi kira rājā corassa santikaṁ gamissatī"ti
ekakolāhalaṁ ahosi.

footnote: 1 sī., i. sahassiyo, chaßēéa. sahassiyā 2 khu.jā. 28/415/113

page number: 296

mahāsatto "paṭiññāya saccāpanaṁ nāma sādhūnaṁ sappurisānaṁ āciṇṇaṁ, sopi
mamaṁ saddahitvā vissajjesi, tasmā gamissāmiyevā"ti mātāpitaro vanditvā
sesajanaṁ anusāsetvā assumukhena nānappakāraṁ paridevantena itthāgārādinā
janena anugato nagarā nikkhamma taṁ janaṁ nivattetuṁ magge daṇḍakena tiriyaṁ lekhaṁ katvā
"imaṁ mama lekhaṁ mā atikkamiṁsū"ti vatvā agamāsi. mahājano tejavato mahāsattassa
āṇaṁ atikkamituṁ asakkonto mahāsaddena kanditvā roditvā nivatti. bodhisatto
āgatamaggeneva tassa santikaṁ agamāsi. tena vuttaṁ:-
[107] "apucchi maṁ porisādo kiṁ tvaṁ icchasi nisajjaṁ
yathāmati 1- te kāhāmi yadi me tvaṁ punehisi.
[108] tassa paṭissuṇitvāna paṇhe āgamanaṁ mama
upagantvā puraṁ rammaṁ rajjaṁ niyyātayiṁ tadā.
[109] anussaritvā sataṁ dhammaṁ pubbakaṁ jinasevitaṁ
brāhmaṇassa dhanaṁ datvā porisādaṁ upāgamiṁ.
[110] natthi me saṁsayo tattha ghāṭayissati vā na vā
saccavācānurakkhanto jīvitaṁ cajitumupāgamiṁ
saccena me samo natthi esā me saccapāramī"ti.
tattha kiṁ tvaṁ icchasi nisajjanti tvaṁ attano nagaraṁ gantuṁ mama hatthato
nissajjanaṁ kiṁ icchasi, tvaṁ "mayā takkasilādīsu ciraparicito saccavādī cā"ti vadasi,
tasmā yathāmati te kāhāmi, yathāruci te karissāmi. yadi me tvaṁ punehisīti sace
puna tvaṁ ekaṁseneva mama santikaṁ āgamissasi.

footnote: 1 pāḷi. yathāmatiṁ (syā)

page number: 297

#[108] paṇhe āgamanaṁ mamāti pageva mama āgamanaṁ tassa porisādassa
paṭissuṇitvāna pātova āgamissāmīti paṭissavaṁ katvā. rajjaṁ niyyātayiṁ tadāti
tadā porisādassa santikaṁ gantukāmo "idaṁ vo rajjaṁ paṭipajjathā"ti mātāpitūnaṁ
tiyojanasatikaṁ niyyātesiṁ. 1-
#[109] kasmā pana rajjaṁ niyyātayinti? anussaritvā sataṁ dhammanti 2- yasmā
pana paṭiññāya saccāpanaṁ nāma sataṁ sādhūnaṁ mahābodhisattānaṁ paveṇī kulavaṁso,
tasmā taṁ saccapāramitādhammaṁ pubbakaṁ porāṇaṁ jinehi buddhādīhi sevitaṁ
anussaritvā saccaṁ anurakkhanto tassa brāhmaṇassa dhanaṁ datvā attano jīvitaṁ
pariccajitvā porisādaṁ upāgamiṁ.
#[110] natthi me saṁsayo tatthāti tasmiṁ porisādassa santikaṁ gamane "ayaṁ
maṁ kiṁ nu kho ghātessati, udāhu no"ti mayhaṁ saṁsayo natthi. "caṇḍo sāhasiko mayā
saddhiṁ ekasatakhattiye devatāya balikammakaraṇasajjo ekanteneva ghātessatī"ti jānanto
eva kevalaṁ saccavācaṁ anurakkhanto attano jīvitaṁ pariccajitvā taṁ upāgamiṁ. yasmā
cetadevaṁ, tasmā saccena me samo natthi, esā me paramatthabhāvappattā saccapāramīti.
upāgate pana mahāsatte vikasitapuṇḍarīkapadumasassirikamassa mukhaṁ disvā "ayaṁ
vigatamaraṇabhayo hutvā āgato, kissa nu kho esa ānubhāvo"ti cintetvā "tassa
maññe dhammassa sutattā ayaṁ evaṁ tejavā nibbhayo ca jāto, ahampi taṁ sutvā
tejavā nibbhayo ca bhavissāmī"ti sanniṭṭhānaṁ katvā porisādo mahāsattaṁ āha
"suṇoma satārahagāthāyo yāsaṁ savanatthaṁ tvaṁ attano nagaraṁ gato"ti.
taṁ sutvā bodhisatto "ayaṁ porisādo pāpadhammo, imaṁ thokaṁ niggahetvā
lajjāpetvā kathessāmī"ti:-

footnote: 1 ka. niyyādesiṁ 2 sī. saddhammanti

page number: 298

"adhammikassa luddassa niccaṁ lohitapāṇino
natthi saccaṁ kuto dhammo kiṁ sutena karissasī"ti 1-
vatvā puna tena suṭṭhutaraṁ sañjātasavanādarena:-
"sutvā dhammaṁ vijānanti narā kalyāṇapāpakaṁ
api gāthā suṇitvāna dhamme me ramate mano"ti 2-
vutte "ayaṁ ativiya sañjātādaro sotukāmo, handassa kathessāmī"ti cintetvā
"tena hi samma sādhukaṁ suṇohi manasikarohī"ti vatvā nandabrāhmaṇena
kathitaniyāmeneva gāthānaṁ sakkaccaṁ thutiṁ katvā chakāmāvacaradevaloke ekakolāhalaṁ katvā
devatāsu sādhukāraṁ dadamānāsu mahāsatto porisādassa:-
"sakideva mahārāja sabbhi hoti samāgamo
sā naṁ saṅgati pāleti nāsabbhi bahusaṅgamo.
sabbhireva samāsetha sabbhi kubbetha santhavaṁ
sataṁ saddhammamaññāya seyyo hoti na pāpiyo.
jīranti ve rājarathā sucittā
atho sarīrampi jaraṁ upeti
satañca dhammo na jaraṁ upeti
santo have sabbhi pavedayanti.
nabhañca dūre paṭhavī ca dūre
pāraṁ samuddassa tadāhu dūre
tato have dūrataraṁ vadanti
satañca dhammo asatañca rājā"ti. 3-

footnote: 1 khu.jā. 28/427/115 2 khu.jā. 28/444/118 3 khu.jā. 28/445-8/118

page number: 299

dhammaṁ kathesi. tassa tena sukathitattā ceva attano ca puññānubhāvena gāthā
suṇantasseva sakalasarīraṁ pañcavaṇṇāya pītiyā paripūri. so bodhisatte muducitto
hutvā "samma sutasoma dātabbayuttakaṁ hiraññādiṁ na passāmi, ekekāya gāthāya
ekekaṁ varaṁ dassāmī"ti āha. atha naṁ mahāsatto "tvaṁ attanopi hitāni ajānanto
parassa kiṁ nāma varaṁ dassasī"ti apasādetvā puna tena "varaṁ gaṇhathā"ti yācito
sabbapaṭhamaṁ "ahaṁ cirakālaṁ taṁ arogaṁ passeyyan"ti varaṁ yāci. so "ayaṁ idāni me
vadhitvā maṁsaṁ khāditukāmassa mahānatthakarassa mayhameva jīvitamicchatī"ti tuṭṭhamānaso
vañcetvā varassa gahitabhāvaṁ ajānanto adāsi. mahāsatto hi upāyakusalatāya
tassa ciraṁ jīvitukāmatāpadesena attano jīvitaṁ yāci. atha "parosataṁ khattiyānaṁ jīvitaṁ
dehī"ti dutiyaṁ varaṁ, tesaṁ sake raṭṭhe paṭipādanaṁ tatiyaṁ varaṁ, manussamaṁsakhādanato viramaṇaṁ
catutthaṁ varaṁ yāci. so tīṇi varāni datvā catutthaṁ varaṁ adātukāmo "aññaṁ varaṁ
gaṇhāhī"ti vatvāpi mahāsattena nippīḷiyamāno tampi adāsiyeva.
atha bodhisatto porisādaṁ nibbisevanaṁ katvā teneva rājāno mocāpetvā
bhūmiyaṁ nipajjāpetvā dārakānaṁ kaṇṇato suttavaṭṭi viya saṇikaṁ rajjuyo nīharitvā
porisādena ekaṁ tacaṁ āharāpetvā pāsāṇena ghaṁsitvā saccakiriyaṁ katvā tesaṁ
hatthatalāni makkhesi. taṁkhaṇaṁ eva phāsukaṁ ahosi. dvīhatīhaṁ tattheva vasitvā te
aroge kāretvā tehi saddhiṁ abhijjanakasabhāvaṁ mittasanthavaṁ kāretvā tehi saddhiṁ taṁ
bārāṇasiṁ netvā rajje patiṭṭhāpetvā "appamattā hothā"ti te rājāno
attano attano nagaraṁ pesetvā indapatthanagarato āgatāya attano caturaṅginiyā
senāya parivuto attano nagaraṁ gato tuṭṭhapamuditena nāgarajanena samparivāriyamāno
antepuraṁ pavisitvā mātāpitaro vanditvā mahātalaṁ abhiruhi.
atha mahāsatto cha dānasālāyo kāretvā devasikaṁ mahādānāni pavattento
sīlāni paripūrento uposathaṁ upavasanto pāramiyo anubrūhesi. tepi rājāno

page number: 300

mahāsattassa ovāde ṭhatvā dānādīni puññāni katvā āyupariyosāne saggapuraṁ
pūrayiṁsu. tadā porisādo aṅgulimālatthero ahosi, kāḷahatthiamacco sāriputtatthero,
nandabrāhmaṇo ānandatthero, rukkhadevatā mahākassapatthero, rājāno buddhaparisā,
mātāpitaro mahārājakulāni, sutasomamahārājā lokanātho.
tassa heṭṭhā vuttanayeneva sesapāramiyopi niddhāretabbā. tathā
alīnasattucariyāvaṇṇanāya viya mahāsattassa guṇānubhāvā vibhāvetabbāti.
mahāsutasomacariyāvaṇṇanā niṭṭhitā.
saccapāramī niṭṭhitā.
------------
13. suvaṇṇasāmacariyāvaṇṇanā
[111] terasame sāmo yadā vane āsinti himavantasmiṁ migasammatāya nāma
nadiyā tīre mahati araññe sāmo 1- nāma tāpasakumāro yadā ahosi. sakkena
abhinimmitoti sakkassa devānamindassa upadesasampattiyā jātattā sakkena
nibbattito janito. tatrāyaṁ anupubbikathā:- atīte bārāṇasito avidūre nadiyā
tīre eko nesādagāmo ahosi. tattha jeṭṭhanesādassa putto jāto, tassa
"dukūlo"ti nāmamakaṁsu. tassā eva nadiyā paratīrepi eko nesādagāmo ahosi.
tattha jeṭṭhanesādassa dhītā jātā, tassā "pārikā"ti nāmamakaṁsu. te ubhopi
brahmalokato āgatā suddhasattā. tesaṁ vayappattānaṁ anicchamānānaṁ āvāhavivāhaṁ
kariṁsu. te ubhopi kilesasamuddaṁ anotaritvā brahmāno viya ekato vasiṁsu. na ca kiñci
nesādakammaṁ karonti.

footnote: 1 ma. suvaṇṇasāmo

page number: 301

kariṁsu. te ubhopi kilesasamuddaṁ anotaritvā brahmāno viya ekato vasiṁsu. na ca
kiñci nesādakammaṁ karonti.
atha dukūlaṁ mātāpitaro "tāta tvaṁ nesādakammaṁ na karosi, neva gharāvāsaṁ
icchasi, kiṁ nāma karissasī"ti āhaṁsu. so "tumhesu anujānantesu pabbajissāmī"ti
āha. "tena hi pabbajāhī"ti. dvepi janā himavantaṁ pavisitvā yasmiṁ ṭhāne
migasammatā nāma nadī himavantato otaritvā gaṅgaṁ pattā, taṁ ṭhānaṁ gantvā gaṅgaṁ
pahāya migasammatābhimukhā abhihariṁsu. tadā sakkassa bhavanaṁ uṇhākāraṁ dassesi. sakko
taṁ kāraṇaṁ ñatvā vissakammunā tasmiṁ ṭhāne assamaṁ māpesi. te tattha gantvā
pabbajitvā sakkadattiye assame kāmāvacaramettaṁ bhāvetvā paṭivasiṁsu. sakkopi
tesaṁ upaṭṭhānaṁ āgacchati.
so ekadivasaṁ "tesaṁ cakkhū parihāyissantī"ti ñatvā upasaṅkamitvā "bhante
vo cakkhūnaṁ antarāyo paññāyati, paṭijagganakaṁ puttaṁ laddhuṁ vaṭṭati, jānāmi tumhākaṁ
suddhacittataṁ, tasmā pārikāya utunikāle nābhiṁ hatthena parāmaseyyātha, evaṁ vo
putto jāyissati, so vo upaṭṭhahissatī"ti vatvā pakkāmi, dukūlapaṇḍito taṁ kāraṇaṁ
pārikāya ācikkhitvā tassā utunikāle nābhiṁ parāmasi. tadā bodhisatto devalokā
cavitvā tassā kucchimhi paṭisandhiṁ gaṇhi, sā dasamāsaccayena suvaṇṇavaṇṇaṁ puttaṁ
vijāyi, tenevassa "suvaṇṇasāmo"ti nāmaṁ kariṁsu. taṁ aparabhāge vaḍḍhitvā
soḷasavassuddesikampi mātāpitaro rakkhantā assame nisīdāpetvā sayameva
vanamūlaphalāphalatthāya gacchanti.
athekadivasaṁ vane phalāphalaṁ ādāya nivattitvā assamapadato avidūre meghe
uṭṭhite rukkhamūlaṁ pavisitvā vammikamatthake ṭhitānaṁ sarīrato sedagandhamissake udake
tasmiṁ vammikabile ṭhitassa āsivisassa nāsāpuṭaṁ paviṭṭhe āsiviso kujjhitvā
nāsāvātena pahari. dve andhā hutvā paridevamānā viraviṁsu. atha mahāsatto

page number: 302

"mama mātāpitaro aticirāyanti, kā nu kho tesaṁ pavattī"ti paṭimaggaṁ gantvā
saddamakāsi. te tassa saddaṁ sañjānitvā paṭisaddaṁ katvā puttasinehena "tāta
sāma idha paripantho atthi, mā āgamī"ti vatvā saddānusārena sayameva samāgamiṁsu.
so "kena vo kāraṇena cakkhūni vinaṭṭhānī"ti pucchitvā "tāta mayaṁ na jānāma,
deve vassante rukkhamūle vammikamatthake ṭhitā, atha na passāmā"ti vuttamatte eva
aññāsi "tattha āsivisena bhavitabbaṁ, tena kuddhena nāsāvāto vissaṭṭho bhavissatī"ti.
atha "mā cintayittha, ahaṁ vo paṭijaggissāmī"ti mātāpitaro assamaṁ netvā
tesaṁ rattiṭṭhānadivāṭṭhānādisañcaraṇaṭṭhāne rajjuke bandhi. tato paṭṭhāya te
assame ṭhapetvā vanamūlaphalāphalāni āharati, pātova vasanaṭṭhānaṁ sammajjati, pānīyaṁ
āharati, paribhojanīyaṁ upaṭṭhāpeti, dantakaṭṭhamukhodakāni datvā madhuraphalāphalaṁ deti.
tehi mukhe vikkhālite sayaṁ paribhuñjitvā mātāpitaro vanditvā tesaṁ avidūreyeva
icchati "kiṁ nu kho ime āṇāpentī"ti. visesena ca mettaṁ bahulamakāsi, tenassa
sattā appaṭikkūlā ahesuṁ. yathā cassa sattā, evaṁ sattānaṁ so bodhisatto
appaṭikkūlo. evaṁ so divase divase phalāphalatthāya araññaṁ gacchantopi āgacchantopi
migagaṇaparivuto eva ahosi. sīhabyagghādivipakkhasattāpi tena saddhiṁ ativiya
vissatthā, mettānubhāvena panassa vasanaṭṭhāne aññamaññaṁ tiracchānagatā
muducittataṁ paṭilabhiṁsu. iti so sabbattha mettānubhāvena abhīrū anutrāsī brahmā
viya avero vihāsi. tena vuttaṁ:-
#[111] "sāmo yadā vane āsiṁ sakkena abhinimmito
pavane sīhabyagghe ca mettāyamupanāmayiṁ.
[112] sīhabyagghehi dīpīhi acchehi mahisehi ca
pasadamigavarāhehi parivāretvā vane vasin"ti.

page number: 303

tattha mettāyamupanāmayinti makāro padasandhikaro, mettābhāvanāya kurūrakammante
sīhabyagghepi phari, pageva sesasatteti adhippāyo. atha vā mettā ayati
pavattati etenāti mettāyo, mettābhāvanā. taṁ mettāyaṁ upanāmayiṁ sattesu
anodhiso upanesiṁ. "sīhabyagghehī"tipi pāṭho, tassattho:- na kevalamahameva, atha kho
pavane sīhabyagghehi yasmiṁ mahāvane tadā ahaṁ viharāmi, tattha sīhabyagghehi saddhiṁ
ahaṁ sattesu mettaṁ upanāmesiṁ. sīhabyagghāpi hi tadā mamānubhāvena 1- sattesu
mettacittaṁ paṭilabhiṁsu, pageva itare sattāti dasseti.
#[112] pasadamigavarāhehīti pasadamigehi ceva vanasūkarehi ca. parivāretvāti
etehi attānaṁ parivāritaṁ katvā tasmiṁ araññe vasiṁ.
[113] idāni tadā attano mettābhāvanāya laddhaṁ ānisaṁsaṁ matthakappattiñcassa
dassetuṁ:-
#[113] "na maṁ koci uttasati na pihaṁ bhāyāmi kassaci
mettābalenupatthaddho ramāmi pavane tadā"ti
osānagāthamāha. tassattho:- sasabiḷārādiko bhīrukajātikopi koci satto maṁ na
uttasati na ubbijjeti. ahampi kassaci sīhabyagghāditiracchānato yakkhādiamanussato
luddalohitapāṇimanussatoti kutocipi na bhāyāmi. kasmā? yasmā mettābalenupatthaddho
cirakālaṁ bhāvitāya mettāpāramitāyānubhāvena upatthambhito tasmiṁ pavane mahāaraññe
tadā ramāmi abhiramāmīti. sesaṁ suviññeyyameva.
evaṁ pana mahāsatto sabbasatte mettāyanto mātāpitaro ca sādhukaṁ
paṭijagganto ekadivasaṁ araññato madhuraphalāphalaṁ āharitvā assame ṭhapetvā

footnote: 1 ka. mahānubhāvena

page number: 304

mātāpitaro vanditvā "pānīyaṁ ādāya āgamissāmī"ti migagaṇaparivuto dve mige ekato
katvā tesaṁ piṭṭhiyaṁ pānīyaghaṭaṁ ṭhapetvā hatthena gahetvā nadītitthaṁ agamāsi. tasmiṁ
samaye bārāṇasiyaṁ pīḷiyakkho nāma rājā rajjaṁ kāresi. so migamaṁsalobhena mātaraṁ rajjaṁ
paṭicchādetvā sannaddhapañcāvudho himavantaṁ pavisitvā mige vadhitvā maṁsaṁ khāditvā
caranto migasammataṁ nadiṁ patvā anupubbena sāmassa pānīyagahaṇatitthaṁ patto
migapadavalañjaṁ disvā gacchanto 1- taṁ tathā gacchantaṁ disvā "mayā ettakaṁ kālaṁ evaṁ
vicaranto manusso na diṭṭhapubbo, devo nu kho esa nāgo nu kho, sacāhaṁ upasaṅkamitvā
pucchissāmi, sahasā pakkameyyāti yannūnāhaṁ etaṁ vijjhitvā dubbalaṁ katvā
puccheyyan"ti cintetvā mahāsattaṁ 2- nhātvā vākacīraṁ nivāsetvā ajinacammaṁ
ekaṁsaṁ karitvā pānīyaghaṭaṁ pūretvā ukkhipitvā vāmaṁsakūṭe ṭhapanakāle "idāni
taṁ vijjhituṁ samayo"ti visapītena 3- sarena dakkhiṇapasse vijjhi. saro vāmapassena
nikkhami. tassa viddhabhāvaṁ ñatvā migagaṇo bhīto palāyi.
sāmapaṇḍito pana viddhopi pānīyaghaṭaṁ yathā vā tathā vā anavasumbhetvā 4-
satiṁ paccupaṭṭhāpetvā saṇikaṁ otāretvā vālukaṁ byūhitvā ṭhapetvā disaṁ
vavatthapetvā mātāpitūnaṁ vasanaṭṭhānadisābhāgena sīsaṁ katvā nipajjitvā mukhena
lohitaṁ chaḍḍetvā "mama koci verī nāma natthi, mamapi katthaci veraṁ nāma natthī"ti
vatvā imaṁ gāthamāha:-
"ko nu maṁ usunā vijjhi pamattaṁ udahārakaṁ
khattiyo brāhmaṇo vesso ko maṁ viddhā nilīyatī"ti. 5-
taṁ sutvā rājā "ayaṁ mayā vijjhitvā paṭhaviyaṁ pātitopi neva maṁ akkosati na
paribhāsati, mama hadayamaṁsaṁ sambāhanto viya piyavacanena samudācarati, gamissāmissa

footnote: 1 ma. āgacchanto 2 ma. mahāsattassa 3 ma. visalittena 4 sī. amuñcitvā
footnote: 5 khu.jā. 28/296/154

page number: 305

santikan"ti cintetvā upasaṅkamitvā attānaṁ attanā ca viddhabhāvaṁ āvikatvā
"ko vā tvaṁ kassa vā putto"ti mahāsattaṁ pucchi.
so "sāmo nāmāhaṁ dukūlapaṇḍitassa nāma nesādaisino putto, kissa
pana maṁ vijjhī"ti āha. so paṭhamaṁ "migasaññāyā"ti musāvādaṁ vatvā "ahaṁ imaṁ
niraparādhaṁ akāraṇena vijjhin"ti anusocitvā yathābhūtaṁ āvikatvā tassa mātāpitūnaṁ
vasanaṭṭhānaṁ pucchitvā tattha gantvā tesaṁ attānaṁ āvikatvā tehi katapaṭisanthāro
"sāmo mayā viddho"ti vatvā te paridevante sokasamāpanne "yaṁ sāmena kattabbaṁ
paricārikakammaṁ, taṁ katvā ahaṁ vo upaṭṭhahissāmī"ti samassāsetvā sāmassa santikaṁ
ānesi. te tattha gantvā nānappakāraṁ paridevitvā tassa ure hatthaṁ ṭhapetvā
"puttassa me sarīre usumā vattateva, visavegena visaññitaṁ āpanno bhavissatīti
nibbisabhāvatthāya saccakiriyaṁ karissāmā"ti cintetvā:-
"yaṁ kiñcitthi kataṁ puññaṁ mayhañceva pitucca te
sabbena tena kusalena visaṁ sāmassa haññatū"ti 1-
mātarā,
"yaṁ kiñcitthi kataṁ puññaṁ mayhañceva mātucca te
sabbena tena kusalena visaṁ sāmassa haññatū"ti 2-
pitarā,
"pabbatyāhaṁ gandhamādane cirarattanivāsinī 3-
na me piyataro koci añño sāmena vijjati
etena saccavajjena visaṁ sāmassa haññatū"ti 4-
devatāya ca saccakiriyāya katāya mahāsatto khippaṁ vuṭṭhāsi. padumapattaphalāse
udakabindu viya vinivaṭṭetvā ābādho vigato. viddhaṭṭhānaṁ arogaṁ pākatikameva

footnote: 1 khu.jā. 28/388/162 2 khu.jā. 28/396/163 3 ka. ciraṁ rattaṁ nivāsinī 4 khu.jā.
footnote: 28/398/163

page number: 306

ahosi. mātāpitūnaṁ cakkhūni uppajjiṁsu. iti mahāsattassa arogatā, mātāpitūnañca
cakkhupaṭilābho, aruṇuggamanaṁ, tesaṁ catunnampi assameyeva avaṭṭhānanti 1- sabbaṁ
ekakkhaṇeyeva ahosi.
atha mahāsatto raññā saddhiṁ paṭisanthāraṁ katvā "dhammaṁ cara mahārājā"ti-
ādinā 2- dhammaṁ desetvā uttarimpi ovaditvā pañca sīlāni adāsi. so tassa
ovādaṁ sirasā paṭiggahetvā vanditvā bārāṇasiṁ gantvā dānādīni puññāni
katvā saggaparāyaṇo ahosi. bodhisattopi saddhiṁ mātāpitūhi abhiññāsamāpattiyo
nibbattetvā āyupariyosāne brahmalokūpago ahosi. tadā rājā ānandatthero
ahosi, devadhītā uppalavaṇṇā, sakko anuruddho, pitā mahākassapatthero, mātā
bhaddakāpilānī, sāmapaṇḍito lokanātho.
tassa heṭṭhā vuttanayeneva sesapāramiyo niddhāretabbā. tathā visapītena
sallena dakkhiṇapassena pavisitvā vāmapassato vinivijjhanavasena viddhopi kiñci
kāyavikāraṁ akatvā udakaghaṭassa bhūmiyaṁ nikkhipanaṁ, vadhake aññātepi ñāte viya
cittavikārābhāvo, piyavacanena samudācāro, mātāpitūpaṭṭhānapuññato mayhaṁ parihānīti
anusocanamattaṁ, aroge jāte rañño kāruññaṁ mettañca upaṭṭhāpetvā dhammadesanā,
ovādadānanti evamādayo guṇānubhāvā vibhāvetabbāti.
suvaṇṇasāmacariyāvaṇṇanā niṭṭhitā.
------------
14. ekarājacariyāvaṇṇanā
[114] punāparaṁ yadā homi ekarājāti vissuto
paramaṁ sīlaṁ adhiṭṭhāya pasāsāmi mahāmahiṁ.

footnote: 1 sī. avatthānanti 2 khu.jā. 28/411-20/164-5

page number: 307

[115] dasakusalakammapathe vattāmi anavasesato
catūhi saṅgahavatthūhi saṅgaṇhāmi mahājananti.
#[114] cuddasame ekarājāti vissutoti ekarājāti iminā anvatthanāmena 1-
jambudīpatale pākaṭo.
mahāsatto hi tadā bārāṇasirañño putto hutvā nibbatti, vayappatto
sabbasippanipphattiṁ patto hutvā pitu accayena rajjaṁ kārento kusalasīlācārasaddhā
sutādianaññasādhāraṇaguṇavisesayogena pāramiparibhāvanena ca jambudīpatale adutiyattā
padhānabhāvena ca "ekarājā"ti pakāsanāmo ahosi. paramaṁ sīlaṁ adhiṭṭhāyāti
suparisuddhakāyikavācasikasaṁvarasaṅkhātañceva suparisuddhamanosamācārasaṅkhātañca paramaṁ
uttamaṁ dasakusalakammapathasīlaṁ samādānavasena ca avītikkamanavasena ca adhiṭṭhahitvā. 2-
pasāsāmi mahāmahinti tiyojanasatike kāsiraṭṭhe mahatiṁ mahiṁ anusāsāmi rajjaṁ kāremi.
#[115] dasakusalakammapatheti pāṇātipātāveramaṇi yāva sammādiṭṭhīti etasmiṁ
dasavidhe kusalakammapathe, ete vā anavasesato samādāya vattāmi. catūhi saṅgahavatthūhīti
dānaṁ piyavacanaṁ atthacariyā samānattatāti imehi catūhi saṅgahavatthūhi saṅgaṇhanakāraṇehi
yadā ekarājāti vissuto homi, tadā yathārahaṁ mahājanaṁ saṅgaṇhāmīti sambandho.
[116] evanti dasakusalakammapathasīlaparipūraṇaṁ catūhi saṅgahavatthūhi
mahājanasaṅgaṇhananti 3- yathāvuttena iminā ākārena appamattassa. idha loke parattha
cāti imasmiṁ loke yaṁ appamajjanaṁ, tattha diṭṭhadhammike atthe paraloke yaṁ appamajjanaṁ
tattha samparāyike atthe appamattassa me satoti attho. dabbasenoti evaṁnāmako
kosalarājā. upagantvāti caturaṅginiṁ senaṁ sannayhitvā abbhuyyānavasena mama rajjaṁ
upagantvā. acchindanto puraṁ mamāti mama bārāṇasinagaraṁ balakkārena gaṇhanto.

footnote: 1 ma. attano nāmena 2 chaßēéa. adhiṭṭhahitvā anuṭṭhahitvā 3 sī. mahājanaṁ...

page number: 308

tatrāyaṁ anupubbikathā:- mahāsatto hi tadā nagarassa catūsu dvāresu catasso
majjhe ekaṁ nivesanadvāre ekanti cha dānasālāyo kāretvā kapaṇaddhikādīnaṁ
dānaṁ deti, sīlaṁ rakkhati, uposathakammaṁ karoti, khantimettānuddayasampanno aṅke
nisinnaṁ puttaṁ paritosayamāno viya sabbasatte paritosayamāno dhammena rajjaṁ kāreti.
tasseko amacco antepuraṁ padussitvā aparabhāge pākaṭova jāto. amaccā rañño
ārocesuṁ. rājā pariggaṇhanto taṁ attanā paccakkhato ñatvā taṁ amaccaṁ
pakkosāpetvā "andhabāla ayuttaṁ te kataṁ, na tvaṁ mama vijite vasituṁ arahasi, attano
dhanañca puttadārañca gahetvā aññattha yāhī"ti raṭṭhā pabbājesi.
so kosalajanapadaṁ gantvā dabbasenaṁ nāma kosalarājānaṁ upaṭṭhahanto
anukkamena tassa vissāsiko hutvā ekadivasaṁ taṁ rājānaṁ āha "deva bārāṇasirajjaṁ
nimmakkhikamadhupaṭalasadisaṁ, atimuduko rājā, sukheneva taṁ rajjaṁ gaṇhituṁ sakkosī"ti. 1-
dabbaseno bārāṇasirañño mahānubhāvatāya tassa vacanaṁ asaddahanto manusse
pesetvā kāsiraṭṭhe gāmaghātādīni kāretvā tesaṁ corānaṁ bodhisattena dhanaṁ
datvā vissajjitabhāvaṁ sutvā "ativiya dhammiko rājā"ti ñatvā "bārāṇasirajjaṁ
gaṇhissāmī"ti balavāhanaṁ ādāya niyyāsi. atha bārāṇasirañño mahāyodhā
"kosalarājā āgacchatī"ti sutvā "amhākaṁ rajjasīmaṁ anokkamantameva naṁ pothetvā
gaṇhāmā"ti attano rañño vadiṁsu.
bodhisatto "tātā maṁ nissāya aññesaṁ kilamanakiccaṁ natthi, rajjatthikā rajjaṁ
gaṇhantu, mā gamitthā"ti nivāresi. kosalarājā janapadamajjhaṁ pāvisi. mahāyodhā
punapi rañño tatheva vadiṁsu. rājā purimanayeneva nivāresi. dabbaseno bahinagare
ṭhatvā "rajjaṁ vā detu yuddhaṁ vā"ti ekarājassa sāsanaṁ pesesi. ekarājā "natthi
mayā yuddhaṁ rajjaṁ gaṇhātū"ti paṭisāsanaṁ pesesi. punapi mahāyodhā "deva na mayaṁ

footnote: 1 sī. sakkāti

page number: 309

kosalarañño nagaraṁ pavisituṁ dema, bahinagareyeva naṁ pothetvā gaṇhāmā"ti āhaṁsu.
rājā purimanayeneva nivāretvā nagaradvārāni avāpurāpetvā mahātale pallaṅkamajjhe
nisīdi. dabbaseno mahantena balavāhanena nagaraṁ pavisitvā ekampi paṭisattuṁ
apassanto sabbarajjaṁ hatthagataṁ katvā rājanivesanaṁ gantvā mahātalaṁ āruyha
niraparādhaṁ bodhisattaṁ gaṇhāpetvā āvāṭe nikhaṇāpesi. tena vuttaṁ:-
#[116] "evaṁ me appamattassa idha loke parattha ca
dabbaseno upagantvā 1- acchindanto puraṁ mama.
[117] rājūpajīve nigame sabalaṭṭhe saraṭṭhake
sabbaṁ hatthagataṁ katvā kāsuyā nikhaṇī maman"ti.
#[117] tattha rājūpajīveti amaccapārisajjabrāhmaṇagahapatiādike rājānaṁ
upanissāya jīvante. nigameti negame. sabalaṭṭheti senāpariyāpannatāya bale
tiṭṭhantīti balaṭṭhā, hatthārohādayo, balaṭṭhehi sahāti sabalaṭṭhe. saraṭṭhaketi
sajanapade, rājūpajīve nigame ca aññañca sabbaṁ hatthagataṁ katvā. kāsuyā nikhaṇī
mamanti sabalavāhanaṁ sakalaṁ mama rajjaṁ gahetvā mampi galappamāṇe āvāṭe
nikhaṇāpesi. jātakepi:-
"anuttare kāmaguṇe samiddhe
bhutvāna pubbe vasi ekarājā
so dāni dugge narakamhi khitto
nappajjahe vaṇṇabalaṁ purāṇan"ti 2-
āvāṭe khittabhāvo āgato. jātakaṭṭhakathāyaṁ pana "sikkāya pakkhipāpetvā
uttarummāre heṭṭhāsīsakaṁ olambesī"ti vuttaṁ.

footnote: 1 pāḷi. upāgantvā (syā) 2 khu.jā. 27/9/97

page number: 310

mahāsatto corarājānaṁ ārabbha mettaṁ bhāvetvā kasiṇaparikammaṁ katvā
jhānābhiññāyo nibbattetvā kāsuto uggantvā ākāse pallaṅkena nisīdi.
tena vuttaṁ:-
[118] "amaccamaṇḍalaṁ rajjaṁ phītaṁ antepuraṁ mama
acchinditvāna gahitaṁ piyaputtaṁva passahan"ti.
#[118] tattha amaccamaṇḍalanti tasmiṁ tasmiṁ rājakicce raññā amā saha
vattantīti amaccā. saddhiṁ vā tesaṁ maṇḍalaṁ samūhaṁ. phītanti balavāhanena nagarajanapadādīhi
samiddhaṁ rajjaṁ. itthāgāradāsidāsaparijanehi ceva vatthābharaṇādiupabhogūpakaraṇehi
ca samiddhaṁ mama antepurañca acchinditvā gahitakaṁ gaṇhantaṁ amittarājānaṁ yāya 1-
attano piyaputtaṁva passiṁ ahaṁ, tāya evaṁ bhūtāya mettāya me samo sakalaloke
natthi, tasmā evaṁbhūtā esā me mettāpāramī paramatthapāramibhāvaṁ pattāti
adhippāyo.
evaṁ pana mahāsatte taṁ corarājānaṁ ārabbha mettaṁ pharitvā ākāse
pallaṅkena nisinne tassa sarīre dāho uppajji. so "ḍayhāmi ḍayhāmī"ti bhūmiyaṁ
aparāparaṁ parivattati. "kimetan"ti vutte mahārāja tumhe niraparādhaṁ dhammikarājānaṁ
āvāṭe nikhaṇāpayitthāti. "tena hi vegena gantvā taṁ uddharathā"ti āha. purisā
gantvā taṁ rājānaṁ ākāse pallaṅkena nisinnaṁ disvā āgantvā dabbasenassa
ārocesuṁ. so vegena gantvā vanditvā khamāpetvā "tumhākaṁ rajjaṁ tumhe kāretha,
ahaṁ vo core paṭibāhessāmī"ti vatvā tassa duṭṭhāmaccassa rājāṇaṁ kāretvā
pakkāmi. bodhisattopi rajjaṁ amaccānaṁ niyyātetvā isipabbajjaṁ pabbajitvā
mahājanaṁ sīlādiguṇesu patiṭṭhāpetvā āyupariyosāne brahmalokaparāyaṇo ahosi.
tadā dabbaseno ānandatthero ahosi, ekarājā lokanātho.

footnote: 1 sī., ma. nissāya

page number: 311

tassa divase divase chasu dānasālāsu chasatasahassavissajjanena paccatthikarañño
sakalarajjapariccāgena ca dānapāramī, niccasīlauposathakammavasena pabbajitassa
anavasesasīlasaṁvaravasena ca sīlapāramī, pabbajjāvasena jhānādhigamavasena ca nekkhammapāramī,
sattānaṁ hitāhitavicāraṇavasena dānasīlādisaṁvidahanavasena ca paññāpāramī,
dānādipuññasambhārassa abbhussahanavasena kāmavitakkādivinodanavasena ca vīriyapāramī,
duṭṭhāmaccassa dabbasenarañño ca aparādhasahanavasena khantipāramī, yathāpaṭiññaṁ
dānādinā avisaṁvādanavasena ca saccapāramī, dānādīnaṁ acalasamādānādhiṭṭhānavasena
adhiṭṭhānapāramī, paccatthikepi ekantena hitūpasaṁhāravasena mettājhānanibbattanena ca
mettāpāramī, duṭṭhāmaccena dabbasenena ca katāparādhe hitesīhi attano amaccādīhi
nibbattite upakāre ca ajjhupekkhaṇena rajjasukhappattakāle paccatthikaraññā narake
khittakāle samānacittatāya ca upekkhāpāramī veditabbā. vuttañhetaṁ:-
"panujja dukkhena sukhaṁ janinda
sukhena vā dukkhamasayhasāhi
ubhayattha santo abhinibbutattā
sukhe ca dukkhe ca bhavanti tulyā"ti. 1-
yasmā panettha mettāpāramī atisayavatī, tasmā tadatthadīpanatthaṁ sā
eva pāḷi āruḷhā. tathā idha mahāsattassa sabbasattesu orasaputte viya
samānukampatādayo guṇavisesā niddhāretabbāti.
ekarājacariyāvaṇṇanā niṭṭhitā.
mettāpāramī niṭṭhitā.
-----------

footnote: 1 khu.jā. 27/12/98

page number: 312

15. mahālomahaṁsacariyāvaṇṇanā
[119] susāne seyyaṁ kappemi chavaṭṭhikaṁ upanidhāya
gāmamaṇḍalā upāgantvā rūpaṁ dassentinappakanti. 1-
#[119] paṇṇarasame "susāne seyyaṁ kappemī"ti etthāyaṁ anupubbikathā:-
mahāsatto hi tadā mahati uḷārabhoge kule nibbattitvā vuddhimanvāya
disāpāmokkhassa ācariyassa santike garuvāsaṁ vasanto sabbasippānaṁ nipphattiṁ
patvā kulagharaṁ āgantvā mātāpitūnaṁ accayena ñātakehi "kuṭumbaṁ saṇṭhapehī"ti
yāciyamānopi aniccatāmanasikāramukhena sabbabhāvesu abhivaḍḍhamānasaṁvego kāye ca
asubhasaññaṁ paṭilabhitvā gharāvāsapalibodhādhibhūtaṁ kilesagahanaṁ anogāhetvāva
cirakālasamparicitaṁ nekkhammajjhāsayaṁ upabrūhayamāno mahantaṁ bhogakkhandhaṁ pahāya
pabbajitukāmo hutvā puna cintesi "sacāhaṁ pabbajissāmi, guṇasambhāvanāpākaṭo 2-
bhavissāmī"ti.
so lābhasakkāraṁ jigucchanto pabbajjaṁ anupagantvā "pahomi cāhaṁ
lābhālābhādīsu nibbikāro hotun"ti attānaṁ takkento "visesato
paraparibhavasahanādipaṭipadaṁ upekkhāpāramiṁ matthakaṁ pāpessāmī"ti nivatthavattheneva gehato
nikkhamitvā paramasallekhavuttikopi abalabalo amandamando viya paresaṁ acittakarūpena
hīḷitaparibhūto hutvā gāmanigamarājadhānīsu ekarattivāseneva vicarati. yattha pana
mahantaṁ paribhavaṁ paṭilabhati, tattha cirampi vasati. so nivatthavatthe jiṇṇe pilotikakhaṇḍena
tasmimpi jiṇṇe kenaci dinnaṁ aggaṇhanto hirikopīnapaṭicchādanamatteneva
carati. evaṁ gacchante kāle ekaṁ nigamagāmaṁ agamāsi.
tattha gāmadārakā dhuttajātikā vedhaverā keci 3- rājavallabhānaṁ puttanattudāsādayo
ca uddhatā unnaḷā capalā mukharā vikiṇṇavācā kālena kālaṁ

footnote: 1 chaßēéa. upanidhāyāhaṁ, i. nidhāyahaṁ 2 sī. guṇabhāvasakkato 3 sī. ye

page number: 313

kīḷābahulā vicaranti. duggate mahallake purise ca itthiyo ca gacchante disvā
bhasmapuṭena piṭṭhiyaṁ ākiranti, ketakīpaṇṇaṁ kacchantare olambenti, tena vippakārena
parivattetvā olokente yathāvajjakīḷitaṁ dassetvā upahasanti. mahāpuriso tasmiṁ
nigame te evaṁ vicarante dhuttadārake disvā "laddho vata dāni me upekkhāpāramiyā
paripūraṇūpāyo"ti cintetvā tattha vihāsi. taṁ te dhuttadārakā passitvā
vippakāraṁ kātuṁ ārabhanti.
mahāsatto taṁ asahanto viya ca tehi bhāyanto viya ca uṭṭhahitvā gacchati.
taṁ te anubandhanti. so tehi anubandhiyamāno "ettha natthi koci paṭivattā"ti
susānaṁ gantvā aṭṭhikaṁ sīsūpadhānaṁ katvā sayati. dhuttadārakāpi tattha gantvā
oṭṭhubhanādikaṁ nānappakāraṁ katvā pakkamanti. evaṁ te divase divase karonti
eva. ye pana viññū purisā, te evaṁ karonte passanti, te te paṭibāhitvā
"ayaṁ mahānubhāvo tapassī mahāyogī"ti ca ñatvā uḷāraṁ sakkārasammānaṁ karonti.
mahāsatto pana sabbattha ekasadisova hoti majjhattabhūto. tena vuttaṁ:-
"susāne seyyaṁ kappemi chavaṭṭhikaṁ upanidhāya
gāmamaṇḍalā upāgantvā rūpaṁ dassentinappakaṁ.
[120] apare gandhañca mālañca bhojanaṁ vividhaṁ bahuṁ
upāyanāni upanenti haṭṭhā saṁviggamānasā.
[121] ye me dukkhaṁ upaharanti ye ca denti sukhaṁ mama
sabbesaṁ samako homi dayā kopo na vijjatī"ti-
ādi.
tattha susāne seyyaṁ kappemi, chavaṭṭhikaṁ upanidhāyāti āmakasusāne chaḍḍitakaḷevarato
soṇasiṅgālādīhi tahiṁ tahiṁ vikkhittesu aṭṭhikesu ekaṁ aṭṭhikaṁ sīsūpadhānaṁ

page number: 314

katvā sucimhi ca asucimhi ca samānacittatāya tasmiṁ susāne seyyaṁ kappemi,
sayāmīti attho. gāmamaṇḍalāti 1- gāmadārakā. rūpaṁ dassentinappakanti
yathāvajjakīḷitāya oṭṭhubhanaupahasanaummihanādīhi kaṇṇasote salākappavesanādīhi ca
atikakkhaḷaṁ anappakaṁ nānappakāraṁ rūpaṁ vikāraṁ karonti.
#[120] apareti tesu eva gāmadārakesu ekacce. upāyanāni upanentīti
"ayaṁ imesu paribhavavasena evarūpaṁ vippakāraṁ karontesu na kiñci vikāraṁ dasseti,
sammānane nu kho kīdiso"ti pariggaṇhantā vividhaṁ bahuṁ gandhamālaṁ bhojanaṁ aññāni
ca upāyanāni paṇṇākārāni upanenti upaharanti. aparehi vā tehi anācāragāmadārakehi
aññe viññū manussā "ayaṁ imesaṁ evaṁ vividhampi vippakāraṁ karontānaṁ na kuppati,
aññadatthu khantimettānuddayaṁyeva tesu upaṭṭhapeti, aho acchariyapuriso"ti haṭṭhā
"bahu vatimehi etasmiṁ vippaṭipajjantehi apuññaṁ pasutan"ti saṁviggamānasāva
hutvā bahuṁ gandhamālaṁ vividhaṁ bhojanaṁ aññāni ca upāyanāni upanenti upaharanti.
#[121] ye me dukkhaṁ upaharantīti ye gāmadārakā mayhaṁ sarīradukkhaṁ upaharanti
upanenti. "upadahantī"tipi pāṭho, uppādentīti attho. ye ca denti sukhaṁ mamāti
ye ca viññū manussā mama mayhaṁ sukhaṁ denti, mālāgandhabhojanādisukhūpakaraṇehi mama
sukhaṁ upaharanti. sabbesaṁ samako homīti katthacipi vikārānuppattiyā samānacittatāya
vividhānampi tesaṁ janānaṁ samako ekasadiso homi bhavāmi. dayā kopo na vijjatīti
yasmā mayhaṁ upakārake mettacittatāsaṅkhātā dayā, apakārake manopadosasaṅkhāto
kopopi na vijjati, tasmā sabbesaṁ samako homīti dasseti.
[122] idāni bhagavā tadā upakārīsu apakārīsu ca sattesu samupacitañāṇasambhārassa
attano samānacittatā vikārābhāvo yā ca lokadhammesu anupalittatā ahosi, taṁ dassetuṁ:-

footnote: 1 sī., ka. gomaṇḍalāti, chaßēéa. gāmaṇḍalāti

page number: 315

"sukhadukkhe tulābhūto yasesu ayasesu ca
sabbattha samako homi esā me upekkhāpāramī"ti
osānagāthamāha.
tattha sukhadukkheti sukhe ca dukkhe ca. tulābhūtoti samakaṁ gahitatulā viya
onatiunnatiapanatiṁ vajjetvā majjhattabhūto, sukhadukkhaggahaṇeneva cettha
taṁnimittabhāvato lābhālābhāpi gahitāti veditabbaṁ. yasesūti kittīsu. ayasesūti
nindāsu. sabbatthāti sabbesu sukhādīsu lokadhammesu. iti bhagavā tadā sabbasattesu
sabbalokadhammesu ca anaññasādhāraṇaṁ attano majjhattabhāvaṁ kittetvā tena tasmiṁ
attabhāve attano upekkhāpāramiyā sikhāppattabhāvaṁ vibhāvento "esā me
upekkhāpāramī"ti desanaṁ niṭṭhāpesi.
idhāpi mahāsattassa paṭhamaṁ dānapāramī nāma visesato sabbavibhavapariccāgo
"ye keci imaṁ sarīraṁ gahetvā yaṁ kiñci attano icchitaṁ karontū"ti anapekkhabhāvena
attano attabhāvapariccāgo ca dānapāramī, hīnādikassa sabbassa akattabbassa
akaraṇaṁ sīlapāramī, kāmassādavimukhassa gehato nikkhantassa sato kāye
asubhasaññānubrūhanā nekkhammapāramī, sambodhisambhārānaṁ upakāradhammapariggahaṇe
tappaṭipakkhappahāne ca kosallaṁ aviparītato dhammasabhāvacintanā ca paññāpāramī,
kāmavitakkādivinodanaṁ dukkhādhivāsanavīriyañca vīriyapāramī, sabbāpi adhivāsanakhanti
khantipāramī, vacīsaccaṁ samādānāvisaṁvādanena viratisaccañca saccapāramī, anavajjadhamme
acalasamādānādhiṭṭhānaṁ adhiṭṭhānapāramī, anodhiso sabbasattesu mettānuddayabhāvo
mettāpāramī, upekkhāpāramī panassa yathāvuttavaseneva veditabbāti dasa pāramiyo
labbhanti, upekkhāpāramī cettha atisayavatīti katvā sāyeva desanaṁ āruḷhā. tathā
idha mahāsattassa mahantaṁ bhogakkhandhaṁ mahantañca ñātiparivaṭṭaṁ pahāya mahābhinikkhamanasadisaṁ
gehato nikkhamanaṁ, tathā nikkhamitvā lābhasakkāraṁ jigucchato paresaṁ sambhāvanaṁ

page number: 316

pariharitukāmassa pabbajjāliṅgaṁ aggahetvā citteneva anavasesaṁ pabbajjāguṇe
adhiṭṭhahitvā paramasukhavihāro, paramappicchatā, pavivekābhirati, upekkhaṇādhippāyena
attano kāyajīvitanirapekkhā, parehi attano upari katavippakārādhivāsanaṁ,
ukkaṁsagatasallekhavutti, bodhisambhārapaṭipakkhānaṁ kilesānaṁ tanubhāvena khīṇāsavānaṁ viya
paresaṁ upakārāpakāresu nibbikārabhāvahetubhūtena sabbattha majjhattabhāvena samuṭṭhāpito
lokadhammehi anupalepo, sabbapāramīnaṁ muddhabhūtāya 1- upekkhāpāramiyā sikhāppattīti
evamādayo guṇānubhāvā vibhāvetabbāti.
mahālomahaṁsacariyāvaṇṇanā niṭṭhitā.
upekkhāpāramī niṭṭhitā.
tatiyavaggassa atthavaṇṇanā niṭṭhitā.
---------------
uddānagāthāvaṇṇanā
yudhañjayo somanasso ayogharabhisena ca
soṇanando mūgapakkho kapirājā saccasavhayo.
vaṭṭako maccharājā ca kaṇhadīpāyano isi
sutasomo pure āsi sāmo ca ekarājā ca
upekkhāpāramī āsi iti vuttaṁ 2- mahesināti.
"yudhañjayo"tiādikā uddānagāthā. tattha bhisenāti bhisāpadesena mahākañcanacariyaṁ 3-
dasseti. soṇanandoti iminā soṇapaṇḍitacariyaṁ 4- dasseti. tathā mūgapakkhoti

footnote: 1 ka. buddhabhūtāya 2 chaßēéa. vutthaṁ 3 pāḷi. bhiṁsacariyaṁ (syā) 4 pāḷi.
footnote: soṇanandapaṇḍitacariyaṁ (syā)

page number: 317

mūgapakkhāpadesena temiyapaṇḍitacariyaṁ 1- dasseti. upekkhāpāramisīsena mahālomahaṁsacariyaṁ
2- dasseti. āsi iti vuttaṁ mahesināti yathā sāriputta tuyhaṁ etarahi desitaṁ,
iti evaṁ iminā vidhānena mahantānaṁ dānapāramiādīnaṁ bodhisambhārānaṁ esanato mahesinā
tadā bodhisattabhūtena mayā vuṭṭhaṁ ciṇṇaṁ caritaṁ paṭipannaṁ āsi ahosīti attho. idāni
pāramiparipūraṇavasena cirakālappavattitaṁ idha vuttaṁ avuttañca attano dukkarakiriyaṁ
ekajjhaṁ katvā yadatthaṁ sā pavattitā, tañca saṅkhepeneva dassetuṁ:-
"evaṁ bahuvidhaṁ dukkhaṁ sampattī ca bahubbidhā
bhavābhave anubhavitvā patto sambodhimuttaman"ti
gāthamāha.
tattha evanti iminā vuttanayena. bahuvidhaṁ dukkhanti akittipaṇḍitādikāle
kārapaṇṇādiāhāratāya tañca yācakassa datvā āhārūpacchedādinā ca bahuvidhaṁ
nānappakāraṁ dukkhaṁ. tathā kururājādikāle sakkasampattisadisā sampattī ca
bahubbidhā. bhavābhaveti khuddake ceva mahante ca bhave. bhavābhave vā vuddhihāyino
anubhavitvā bahuvidhehi dukkhehi avihaññamāno bahuvidhāhi ca sampattīhi
anākaḍḍhiyamāno pāramiparipūraṇapasuto ceva hutvā tadanurūpaṁ paṭipattiṁ paṭipanno
uttamaṁ anuttaraṁ sammāsambodhiṁ sabbaññutaṁ patto, adhigatosmīti attho.
idāni yāsaṁ pāramīnaṁ paripūraṇatthaṁ esā dukkarakiriyā ciraṁ pavattitā, tāsaṁ
anavasesato paripuṇṇabhāvaṁ tena ca pattabbaphalassa attanā adhigatabhāvaṁ dassetuṁ:-
"datvā dātabbakaṁ dānaṁ sīlaṁ pūretvā asesato
nekkhamme pāramiṁ gantvā patto sambodhimuttamaṁ.
paṇḍite paripucchitvā vīriyaṁ katvāna uttamaṁ
khantiyā pāramiṁ gantvā patto sambodhimuttamaṁ.

footnote: 1 pāḷi. mūgapakkhacariyaṁ (syā) 2 khu.cariyā. 33/119-122/626-7

page number: 318

katvā daḷhamadhiṭṭhānaṁ saccavācānurakkhiya
mettāya pāramiṁ gantvā patto sambodhimuttamaṁ.
lābhālābhe yasāyase sammānanāvamānane
sabbattha samako hutvā patto sambodhimuttaman"ti-
ādi vuttaṁ.
tattha datvā dātabbakaṁ dānanti tadā anuttaraṁ sammāsambodhiṁ abhisambujjhituṁ
aggayānapaṭipadaṁ paṭipannena mahābodhisattena dātabbaṁ deyyadhammaṁ bāhiraṁ rajjādiṁ
abbhantaraṁ aṅganayanādiṁ datvā pariccajitvā tato eva rajjapariccāgo aṅgapariccāgo
nayanapariccāgo puttadārapariccāgo attapariccāgoti pañcamahāpariccāgapariyosānaṁ
dānapāramidānaupapāramidānaparamatthapāramippabhedaṁ dānaṁ anavasesato sampādetvāti
attho. tattha akittibrāhmaṇakāle 1- saṅkhabrāhmaṇakāleti 2- evamādīsu
idha āgatesu anāgatesu ca visayhaseṭṭhikāle 3- velāmabrāhmaṇakāleti 4-
evamādīsupi dānapāramiyā mahāpurisassa pūritattabhāvānaṁ parimāṇaṁ nāma natthi. ekantena
panassa sasapaṇḍitakāle:-
"bhikkhāya upagataṁ disvā sakattānaṁ pariccajiṁ
dānena me samo natthi esā me dānapāramī"ti
evaṁ attapariccāgaṁ karontassa dānapāramī paramatthapāramī nāma jātā. itaresu pana
yathārahaṁ pāramiupapāramiyo veditabbā.
sīlaṁ pūretvā asesatoti tathā anavasesato kāyiko saṁvaro vācasiko saṁvaro
kāyikavācasiko saṁvaro indriyasaṁvaro bhojane mattaññutā suvisuddhājīvatāti evamādikaṁ
bodhisattasīlaṁ sampādentena sīlapāramisīlaupapāramisīlaparamatthapāramippabhedaṁ pūretabbaṁ

footnote: 1 khu.cariyā. 33/1-10/582-3 2 khu.cariyā. 33/11-19/583-4 3 khu.jā.
footnote: 27/157-160/116-7 4 aṅṇavaka. 23/10/321

page number: 319

sabbaṁ sīlaṁ pūretvā sammadeva sampādetvā. idhāpi sīlavanāgarājakāle 1-
campeyyanāgarājakāleti 2- evamādīsu idha āgatesu anāgatesu ca mahākapikāle 3-
chaddantakāleti 4- evamādīsu mahāsattassa sīlapāramiyā pūritattabhāvānaṁ parimāṇaṁ nāma
natthi. ekantena panassa saṅkhapālakāle:-
"sūlehi vinivijjhante 5- koṭṭayantepi sattibhi
bhojaputte na kuppāmi esā me sīlapāramī"ti
evaṁ attapariccāgaṁ karontassa sīlapāramī paramatthapāramī nāma jātā. itaresu pana
yathārahaṁ pāramiupapāramiyo veditabbā.
nekkhamme pāramiṁ gantvāti tathā tividhepi mahābhinikkhamane pāramiṁ paramukkaṁsaṁ
gantvā yudhañjayakāle 6- somanassakumārakāleti 7- evamādīsu idha āgatesu anāgatesu
ca hatthipālakumārakāle 8- maghadevakāleti 9- evamādīsu mahārajjaṁ pahāya
nekkhammapāramiyā pūritattabhāvānaṁ parimāṇaṁ nāma natthi. ekantena panassa
cūḷasutasomakāle:-
"mahārajjaṁ hatthagataṁ kheḷapiṇḍaṁva chaḍḍayiṁ
cajato na hoti lagganaṁ esā me nekkhammapāramī"ti 10-
evaṁ nissaṅgatāya rajjaṁ chaḍḍetvā nikkhamantassa nekkhammapāramī paramatthapāramī
nāma jātā. itaresu pana yathārahaṁ pāramiupapāramiyo veditabbā.
paṇḍite paripucchitvāti kiṁ kusalaṁ kiṁ akusalaṁ kiṁ sāvajjaṁ kiṁ anavajjantiādinā
kusalādidhammavibhāgaṁ kammakammaphalavibhāgaṁ sattānaṁ upakārāvahaṁ anavajjakammāyatana-
sippāyatanavijjāṭṭhānādiṁ paṇḍite sappaññe paripucchitvā. etena paññāpāramiṁ

footnote: 1 khu.cariyā. 33/1/600, khu.jā. 27/72/18 2 khu.cariyā. 33/3/602 3 kapilarāja...
footnote: (syā), kapirāja... (chaßēéa.), khu.cariyā. 33/7/619, khu.jā. 27/72/18 4 khu.jā.
footnote: 27/514/394 5 pāḷi. vijjhayantepi (syā) 6 khu.cariyā. 33/1/611, khu.jā.

27/460/247 7 khu.cariyā. 33/2/612, khu.jā. 27/505/353 8 khu.jā. 27/509/371
9 maßēéa. 13/308/288, khu.jā. 27/9/3 10 abhi.a. 1/78, apadāna.a. 1/61

page number: 320

dasseti. tattha vidhurapaṇḍitakāle 1- mahāgovindapaṇḍitakāle 2- kuddālapaṇḍitakāle 3-
arakapaṇḍitakāle 4- bodhiparibbājakakāle mahosadhapaṇḍitakāleti 5- evamādīsu
paññāpāramiyā pūritattabhāvānaṁ parimāṇaṁ nāma natthi. ekantena panassa senakapaṇḍitakāle:-
"paññāya vicinantohaṁ brāhmaṇaṁ mocayiṁ dukhā
paññāya me samo natthi esā me paññāpāramī"ti 6-
antobhastagataṁ sappaṁ dassentassa paññāpāramī paramatthapāramī nāma jātā.
vīriyaṁ katvāna uttamanti sammāsambodhiṁ pāpetuṁ samatthatāya uttamaṁ padhānaṁ
vīriyanti vividhampi vīriyapāramiṁ katvā uppādetvā. tattha mahāsīlavarājakāle 7-
pañcāvudhakumārakāle 8- mahāvānarindakāleti 9- evamādīsu vīriyapāramiyā
pūritattabhāvānaṁ parimāṇaṁ nāma natthi. ekantena panassa mahājanakakāle:-
"atīradassī jalamajjhe matā 10- sabbeva mānusā
cittassa aññathā natthi esā me vīriyapāramī"ti 11-
evaṁ mahāsamuddaṁ tarantassa vīriyapāramī paramatthapāramī nāma jātā.
khantiyā pāramiṁ gantvāti adhivāsanakhantiādi khantiparamukkaṁsabhāvaṁ pāpento
khantiyā pāramiṁ paramakoṭiṁ gantvā, khantipāramiṁ sampādetvāti attho. tattha
mahākapikāle 12- mahiṁsarājakāle 13- rurumigarājakāle 14- dhammadevaputtakāleti 15-
evamādīsu khantipāramiyā pūritattabhāvānaṁ parimāṇaṁ nāma natthi. ekantena panassa
khantivādikāle:-

footnote: 1 khu.jā. 28/546/266 2 dīßēáahā. 10/305/198, khu.cariyā. 33/5/586 3 khu.jā.
footnote: 28/70/17 4 khu.jā. 27/169/44 5 khu.jā. 28/54287 6 abhi.a. 1/79 7 khu.jā.
footnote: 27/51/13 8 khu.jā. 27/55/14 9 khu.jā. 28/57/14 10 chaßēéa. hatā 11 abhi.a. 1/79

12 khu.cariyā. 33/7/619, khu.jā. 27/407/173, 516/405 13 mahisarāja... khu.cariyā.
33/5/604, khu.jā. 27/278/85 14 khu.cariyā. 33/6/605, khu.jā. 27/482/284
15 khu.cariyā. 33/8/607-8

page number: 321

"acetanaṁva koṭṭente tiṇhena pharasunā mamaṁ
kāsirāje na kuppāmi esā me khantipāramī"ti 1-
evaṁ acetanabhāvena viya mahādukkhaṁ anubhavantassa khantipāramī paramatthapāramī nāma
jātā.
katvā daḷhamadhiṭṭhānanti kusalasamādānādhiṭṭhānaṁ tassa tassa
pāramisamādānassa tadupakārakasamādānassa ca adhiṭṭhānaṁ daḷhataraṁ asithilaṁ katvā, taṁ taṁ
vatasamādānaṁ anivattibhāvena adhiṭṭhahitvāti attho. tattha jotipālakāle 2- sarabhaṅgakāle
3- nemikāleti 4- evamādīsu adhiṭṭhānapāramiyā pūritattabhāvānaṁ parimāṇaṁ nāma
natthi. ekantena panassa temiyakumārakāle:-
"mātāpitā na me dessā attā me na ca dessiyo
sabbaññutaṁ piyaṁ mayhaṁ tasmā vatamadhiṭṭhahin"ti
evaṁ jīvitaṁ pariccajitvā vataṁ adhiṭṭhahantassa adhiṭṭhānapāramī paramatthapāramī nāma jātā.
saccavācānurakkhiyāti saccavācaṁ anurakkhitvā jīvitantarāyepi anariyavohāraṁ gūthaṁ
viya jigucchanto pariharitvā sabbaso avisaṁvādibhāvaṁ rakkhitvā. tattha kapirājakāle 5-
saccatāpasakāle 6- maccharājakāleti 7- evamādīsu saccapāramiyā pūritattabhāvānaṁ parimāṇaṁ
nāma natthi. ekantena panassa mahāsutasomakāle:-
"saccavācaṁ anurakkhanto cajitvā mama jīvitaṁ
mocesiṁ ekasataṁ khattiye esā me saccapāramī"ti 8-
evaṁ jīvitaṁ cajitvā saccaṁ anurakkhantassa saccapāramī paramatthapāramī nāma jātā.

footnote: 1 abhi.a. 1/79 2 maßēéa. 13/282-92/258-67 3 khu.jā. 27/522/431-39
footnote: 4 khu.cariyā. 33/6/587, khu.jā. 28/541/166-87 5 khu.cariyā. 33/7/619, khu.jā. 27/407/173,516,405 6 khu.cariyā. 33/8/620 7 khu.cariyā. 33/10/621-2 8 abhi.a.
1/79

page number: 322

mettāya pāramiṁ gantvāti sabbasattesu anodhiso hitūpasaṁhāralakkhaṇāya
mettāya pāramiṁ paramukkaṁsataṁ patvā. tattha cūḷadhammapālakāle 1- mahāsīlavarājakāle
sāmapaṇḍitakāleti 2- evamādīsu mettāpāramiyā pūritattabhāvānaṁ parimāṇaṁ nāma natthi.
ekantena panassa suvaṇṇasāmakāle:-
"na maṁ koci uttasati napihaṁ bhāyāmi kassaci
mettābalenupatthaddho ramāmi pavane tadā"ti 3-
evaṁ jīvitampi anoloketvā mettāyantassa mettāpāramī paramatthapāramī nāma jātā.
sammānanāvamānaneti sakkaccaṁ pūjāsakkārādinā sammānane oṭṭhubhanādinā 4-
avamānane ca sabbattha lokadhamme samako samacitto nibbikāro hutvā uttamaṁ
anuttaraṁ sabbaññutaṁ adhigatosmīti attho. tattha mahāvānarindakāle kāsirājakāle
khemabrāhmaṇakāle aṭṭhisenaparibbājakakāleti 5- evamādīsu upekkhāpāramiyā
pūritattabhāvānaṁ parimāṇaṁ nāma natthi. ekantena panassa mahālomahaṁsakāle:-
"susāne seyyaṁ kappemi chavaṭṭhikaṁ upanidhāya 6-
gāmaṇḍalā upāgantvā rūpaṁ dassentinappakan"ti 7-
evaṁ gāmadārakesu oṭṭhubhanādīhi ceva mālāgandhūpahārādīhi ca sukhadukkhaṁ
uppādentesupi upekkhaṁ anativattantassa upekkhāpāramī paramatthapāramī nāma
jātā. iti bhagavā:-
"evaṁ bahubbidhaṁ dukkhaṁ sampattī ca bahubbidhā 8-
bhavābhave anubhavitvā patto sambodhimuttaman"ti

footnote: 1 khu.jā. 27/358/130 2 khu.cariyā. 33/13/625, khu.jā. 28/540/154 3 abhi.a. 1/80,
footnote: khu.cariyā. 33/113/625 4 sī. niṭṭhubhanādinā 5 khu.jā. 27/403/169
footnote: 6 chaßēéa. upanidhāyahaṁ 7 abhi.a. 1/80 8 pāḷi. sampattiñca bahūvidhaṁ (syā)

page number: 323

sammāsambodhiṁ adhigantuṁ imasmiṁ bhaddakappe attanā kataṁ dukkaracariyaṁ saṅkhepeneva
vatvā puna:-
"datvā dātabbakaṁ dānaṁ sīlaṁ pūretvā asesato
nekkhamme pāramiṁ gantvā patto sambodhimuttamaṁ.
paṇḍite paripucchitvā vīriyaṁ katvāna uttamaṁ 1-
khantiyā pāramiṁ gantvā patto sambodhimuttamaṁ.
katvā daḷhamadhiṭṭhānaṁ saccavācānurakkhiya
mettāya pāramiṁ gantvā patto sambodhimuttamaṁ.
lābhālābhe yasāyase sammānanāvamānane
sabbattha samako hutvā patto sambodhimuttaman"ti
attanā sammadeva paripūritā dasa pāramiyo dasseti.
---------------

footnote: 1 chaßēéa. muttamaṁ

page number: 324

pakiṇṇakakathā
tasmiṁ pana ṭhāne ṭhatvā mahābodhiyānapaṭipattiyaṁ ussāhajātānaṁ kulaputtānaṁ
bodhisambhāresu nānappakārakosallatthaṁ sabbapāramīsu pakiṇṇakakathā kathetabbā.
tatridaṁ pañhakammaṁ:- kā panetā pāramiyo? kenaṭṭhena pāramiyo?
katividhā cetā? ko tāsaṁ kamo? kāni lakkhaṇarasapaccupaṭṭhānapadaṭṭhānāni?
ko paccayo? ko saṅkileso? kiṁ vodānaṁ? ko paṭipakkho? kā paṭipatti?
ko vibhāgo? ko saṅgaho? ko sampādanūpāyo? kittakena kālena sampādanaṁ?
ko ānisaṁso? kiṁ cetāsaṁ phalanti?
tatridaṁ vissajjanaṁ:- kā panetā pāramiyoti? taṇhāmānadiṭṭhīhi 1- anupahatā
karuṇūpāyakosallapariggahitā dānādayo guṇā pāramiyo.
kenaṭṭhena pāramiyoti? dānasīlādiguṇavisesayogena sattuttamatāya paramā
mahāsattā bodhisattā, tesaṁ bhāvo kammaṁ vā pāramī, dānādikiriyā. atha vā paratīti 2-
paramo, dānādiguṇānaṁ pūrako pālako cāti bodhisatto, paramassa 3- ayaṁ, paramassa vā
bhāvo, kammaṁ vā pāramī, dānādikiriyāva. atha vā paraṁ sattaṁ attani mavati
bandhati guṇavisesayogena, paraṁ vā adhikataraṁ majjati sujjhati saṅkilesamalato, paraṁ vā
seṭṭhaṁ nibbānaṁ visesena mayati gacchati, paraṁ vā lokaṁ pamāṇabhūtena ñāṇavisesena
idhalokaṁ viya munāti paricchindati. paraṁ vā ativiya sīlādiguṇagaṇaṁ attano santāne
minoti pakkhipati, paraṁ vā attabhūtato dhammakāyato aññaṁ paṭipakkhaṁ vā tadanatthakaraṁ
kilesacoragaṇaṁ mināti hiṁsatīti paramo, mahāsatto. paramassa ayantiādi vuttanayena
yojetabbaṁ. pāre vā nibbāne majjati sujjhati satte ca sodheti, tattha vā
satte mavati bandhati yojeti, taṁ vāmayati gacchati gameti ca, munāti vā taṁ

footnote: 1 maṭaṇhāmānādīhi 2 sī.,ma. pūretīti 3 sī. bodhisatto paramo

page number: 325

yāthāvato, tattha vā satte marati bandhati yojeti, taṁ vā mayati gacchati gameti ca,
munāti vā taṁ yāthāvato, tattha vā satte minoti pakkhipati, kilesārayo vā
sattānaṁ tattha mināti hiṁsatīti pāramī, mahāpuriso. tassa bhāvo kammaṁ vā
pāramitā, dānādikiriyāva. iminā nayena pāramīsaddattho veditabbo.
katividhāti? saṅkhepato dasavidhā, tā pana pāḷiyaṁ sarūpato āgatāyeva.
yathāha:-
"vicinanto tadā dakkhiṁ paṭhamaṁ dānapāramiṁ
pubbakehi mahesīhi anuciṇṇaṁ mahāpathan"ti- 1-
ādi. yathā cāha 2- "kati nu kho bhante buddhakārakā dhammā? dasa kho sāriputta
buddhakārakā dhammā, katame dasa? dānaṁ kho sāriputta buddhakārako dhammo, sīlaṁ
nekkhammaṁ paññā vīriyaṁ khanti saccaṁ adhiṭṭhānaṁ mettā upekkhā buddhakārako dhammo,
ime kho sāriputta dasa buddhakārakā dhammā"ti. idamavoca bhagavā idaṁ vatvā
sugato athāparaṁ etadavoca satthā:-
"dānaṁ sīlañca nekkhammaṁ paññā vīriyena pañcamaṁ 3-
khanti saccamadhiṭṭhānaṁ mettupekkhāti te dasā"ti. 4-
keci pana "chabbidhā"ti vadanti, taṁ etāsaṁ saṅgahavasena vuttaṁ. so pana
saṅgaho parato āvi bhavissati.
ko tāsaṁ kamoti ettha kamoti desanākkamo, so ca paṭhamasamādānahetuko,
samādānaṁ pavicayahetukaṁ, 5- iti yathā ādimhi pavicitā samādinnā ca, tathā desitā.
tattha dānaṁ sīlassa bahūpakāraṁ sukarañcāti taṁ ādimhi vuttaṁ. dānaṁ 6- sīlapariggahitaṁ

footnote: 1 sī., ma. āsevitanisevitaṁ, khu.buddha. 33/116/459 2 ma. aparampi vuttaṁ 3 pāḷi.
footnote: paññāvīriyañca kīdisaṁ (syā) 4 pāḷi. mettūpekkhā ca kīdisā, khu.buddha.
footnote: 33/76/446 (syā) 5 sī. paricayahetukaṁ 6 ma.apica dānaṁ

page number: 326

mahapphalaṁ hoti mahānisaṁsanti dānānantaraṁ sīlaṁ vuttaṁ. sīlaṁ nekkhammapariggahitaṁ,
nekkhammaṁ paññāpariggahitaṁ, paññā vīriyapariggahitā, vīriyaṁ khantipariggahitaṁ,
khanti saccapariggahitā. saccaṁ adhiṭṭhānapariggahitaṁ, adhiṭṭhānaṁ mettāpariggahitaṁ,
mettā upekkhāpariggahitā mahapphalā hoti mahānisaṁsāti mettānantaramupekkhā vuttā.
upekkhā pana karuṇāpariggahitā karuṇā ca upekkhāpariggahitāti veditabbā. kathaṁ
pana mahākāruṇikā bodhisattā sattesu upekkhakā hontīti? "upekkhitabbayuttesu
kañci kālaṁ upekkhakā honti, na pana sabbattha sabbadā cā"ti keci. apare pana
"na sattesu upekkhakā, sattakatesu pana vippakāresu upekkhakā hontī"ti.
aparo nayo:- pacurajanesupi pavattiyā sabbasattasādhāraṇattā appaphalattā
sukarattā ca ādimhi dānaṁ vuttaṁ. sīsena dāyakapaṭiggāhakasuddhito parānuggahaṁ
vatvā parapīḷānivattivacanato kiriyadhammaṁ vatvā akiriyadhammavacanato bhogasampattihetuṁ
vatvā bhavasampattihetuvacanato ca dānassa anantaraṁ sīlaṁ vuttaṁ. nekkhammena
sīlasampattisiddhito kāyavacīsucaritaṁ vatvā manosucaritavacanato visuddhasīlassa sukheneva
jhānasamijjhanato kammāparādhappahānena payogasuddhiṁ vatvā kilesāparādhappahānena
āsayasuddhivacanato vītikkamappahānena cittassa 1- pariyuṭṭhānappahānavacanato ca sīlassa
anantaraṁ nekkhammaṁ vuttaṁ. paññāya nekkhammassa siddhiparisuddhito jhānābhāvena
paññābhāvavacanato "samādhipadaṭṭhānā hi paññā, paññāpaccupaṭṭhāno ca samādhi. "
samathanimittaṁ vatvā upekkhānimittavacanato parahitajjhānena parahitakaraṇūpāyakosallavacanato
ca nekkhammassa anantaraṁ paññā vuttā. vīriyārambhena paññākiccasiddhito
sattasuññatādhammanijjhānakkhantiṁ vatvā sattahitāya ārambhassa acchariyatāvacanato 2-
upekkhānimittaṁ vatvā paggahanimittavacanato nisammakāritaṁ vatvā uṭṭhānavacanato
ca "nisammakārino hi uṭṭhānaṁ phalavisesamāvahatī"ti paññāya anantaraṁ vīriyaṁ
vuttaṁ.

footnote: 1 sī. vītikkamappahāne ṭhitassa 2 sī. amacchariyatāvacanato

page number: 327

vīriyena titikkhāsiddhito "vīriyavā hi āraddhavīriyattā sattasaṅkhārehi
upanītaṁ dukkhaṁ abhibhuyya viharati. "vīriyassa titikkhālaṅkārabhāvato "vīriyavato hi
titikkhā sobhati. "paggahanimittaṁ vatvā samathanimittavacanato accārambhena
uddhaccadosappahānavacanato "dhammanijjhānakkhantiyā hi uddhaccadoso pahīyati ".
vīriyavato sātaccakaraṇavacanato "khantibahulo hi anuddhato sātaccakārī hoti. "appamādavato
parahitakiriyārambhe paccupakārataṇhābhāvavacanato "yāthāvato dhammanijjhāne hi sati taṇhā na
hoti. " parahitārambhe paramepi parakatadukkhasahanatāvacanato ca vīriyassa anantaraṁ khanti
vuttā. saccena khantiyā cirādhiṭṭhānato apakārino apakārakhantiṁ vatvā tadupakārakaraṇe
avisaṁvādavacanato khantiyā apavādavācāvikampanena bhūtavāditāya avijahanavacanato
sattasuññatādhammanijjhānakkhantiṁ vatvā tadupabrūhitaññāṇasaccavacanato ca khantiyā
anantaraṁ saccaṁ vuttaṁ.
adhiṭṭhānena saccasiddhito "acalādhiṭṭhānassa hi virati sijjhati. "avisaṁvāditaṁ
vatvā tattha acalabhāvavacanato "saccasandho hi dānādīsu paṭiññānurūpaṁ niccalova
pavattati. "ñāṇasaccaṁ vatvā sambhāresu pavattinijjhāpanavacanato 1- "yathābhūtañāṇavā hi
bodhisambhāre adhiṭṭhāti, te ca niṭṭhāpeti paṭipakkhehi akampiyabhāvato"ti saccassa
anantaraṁ adhiṭṭhānaṁ vuttaṁ. mettāya parahitakaraṇasamādānādhiṭṭhānasiddhito adhiṭṭhānaṁ
vatvā hitūpasaṁhāravacanato "bodhisambhāre hi adhitiṭṭhamāno mettāvihārī hoti. "
acalādhiṭṭhānassa samādānāvikopanena samādānasambhavato ca adhiṭṭhānassa anantaraṁ
mettā vuttā. upekkhāya mettāvisuddhito sattesu hitūpasaṁhāraṁ vatvā tadaparādhesu
udāsīnatāvacanato mettābhāvanaṁ vatvā tannissandabhāvanāvacanato hitakāmasattepi
upekkhakoti acchariyaguṇatāvacanato ca mettāya anantaraṁ upekkhā vuttāti evametāsaṁ
kamo veditabbo.

footnote: 1 chaßēéa. pavattiniṭṭhā...

page number: 328

kāni lakkhaṇarasapaccupaṭṭhānapadaṭṭhānānīti ettha avisesena tāva sabbāpi
pāramiyo parānuggahalakkhaṇā, paresaṁ upakārakaraṇarasā, avikampanarasā vā,
hitesitāpaccupaṭṭhānā, buddhattapaccupaṭṭhānā vā, mahākaruṇāpadaṭṭhānā,
karuṇūpāyakosallapadaṭṭhānā vā.
visesena pana yasmā karuṇūpāyakosallapariggahitā attūpakaraṇapariccāgacetanā
dānapāramitā, karuṇūpāyakosallapariggahitaṁ kāyavacīsucaritaṁ atthato
akattabbaviratikattabbakaraṇacetanādayo ca sīlapāramitā, karuṇūpāyakosallapariggahito
ādīnavadassanapubbaṅgamo kāmabhavehi nikkhamanacittuppādo nekkhammapāramitā,
karuṇūpāyakosallapariggahito dhammānaṁ sāmaññavisesalakkhaṇāvabodho paññāpāramitā,
karuṇūpāyakosallapariggahito kāyacittehi parahitārambho vīriyapāramitā,
karuṇūpāyakosallapariggahitaṁ sattasaṅkhārāparādhasahanaṁ adosappadhāno
tadākārappavattacittuppādo khantipāramitā, karuṇūpāyakosallapariggahitaṁ
viraticetanādibhedaṁ avisaṁvādanaṁ saccapāramitā, karuṇūpāyakosallapariggahitaṁ
acalasamādānādhiṭṭhānaṁ tadākārappavatto cittuppādo adhiṭṭhānapāramitā,
karuṇūpāyakosallapariggahito lokassa hitasukhūpasaṁhāro atthato abyāpādo
mettāpāramitā, karuṇūpāyakosallapariggahitā anunayapaṭighaviddhaṁsanī iṭṭhāniṭṭhesu
sattasaṅkhāresu samappavatti upekkhāpāramitā.
tasmā pariccāgalakkhaṇā dānapāramī, deyyadhamme lobhaviddhaṁsanarasā,
anāsattipaccupaṭṭhānā, bhavavibhavasampattipaccupaṭṭhānā vā,
pariccajitabbavatthupadaṭṭhānā. sīlanalakkhaṇā sīlapāramī, samādānalakkhaṇā patiṭṭhānalakkhaṇā
cāti vuttaṁ hoti. dussīlyaviddhaṁsanarasā, anavajjarasā vā, soceyyapaccupaṭṭhānā,
hirottappapadaṭṭhānā. kāmato ca bhavato ca nikkhamanalakkhaṇā nekkhammapāramī,
tadādīnavavibhāvanarasā, tato eva vimukhabhāvappaccupaṭṭhānā, saṁvegapadaṭṭhānā.
yathāsabhāvapaṭivedhalakkhaṇā paññāpāramī, akkhalitapaṭivedhalakkhaṇā vā
kusalissāsakhittausupaṭivedho

page number: 329

viya, visayobhāsanarasā padīpo viya, asammohapaccupaṭṭhānā araññagatasudesiko viya,
samādhipadaṭṭhānā. catusaccapadaṭṭhānā vā. ussāhalakkhaṇā vīriyapāramī, upatthambhanarasā,
asaṁsīdanapaccupaṭṭhānā, vīriyārambhavatthupadaṭṭhānā, saṁvegapadaṭṭhānā vā. khamanalakkhaṇā
khantipāramī, iṭṭhāniṭṭhasahanarasā, adhivāsanapaccupaṭṭhānā, avirodhapaccupaṭṭhānā vā,
yathābhūtadassanapadaṭṭhānā. avisaṁvādanalakkhaṇā saccapāramī, yathāsabhāvavibhāvanarasā,
sādutāpaccupaṭṭhānā, soraccapadaṭṭhānā. bodhisambhāresu adhiṭṭhānalakkhaṇā
adhiṭṭhānapāramī, tesaṁ paṭipakkhābhibhavanarasā, tattha acalatāpaccupaṭṭhānā,
bodhisambhārapadaṭṭhānā. hitākārappavattilakkhaṇā mettāpāramī, hitūpasaṁhārarasā,
āghātavinayarasā vā, sommabhāvapaccupaṭṭhānā, sattānaṁ manāpabhāvadassanapadaṭṭhānā.
majjhattākārappavattilakkhaṇā upekkhāpāramī, samabhāvadassanarasā,
paṭighānunayavūpasamapaccupaṭṭhānā, kammassakatāpaccavekkhaṇapadaṭṭhānā.
ettha ca karuṇūpāyakosallapariggahitatā dānādīnaṁ pariccāgādilakkhaṇassa
visesanabhāvena vattabbā. karuṇūpāyakosallapariggahitāni hi dānādīni
bodhisattasantāne pavattāni dānādipāramiyo nāma honti.
ko paccayoti? abhinīhāro tāva pāramīnaṁ paccayo. yo hi ayaṁ:-
"manussattaṁ liṅgasampatti hetu satthāradassanaṁ
pabbajjā guṇasampatti adhikāro ca chandatā
aṭṭhadhammasamodhānā abhinīhāro samijjhatī"ti 1-
evaṁ vutto aṭṭhadhammasamodhānasampādito "tiṇṇo tāreyyaṁ mutto moceyyaṁ danto
dameyyaṁ santo sameyyaṁ assattho assāseyyaṁ parinibbuto parinibbāpeyyaṁ suddho

footnote: 1 abhi.a. 1/76 udāna.a. 137

page number: 330

sodheyyaṁ buddho bodheyyan"tiādinayappavatto abhinīhāro, so avisesena sabbapāramīnaṁ
paccayo. tappavattiyā hi uddhaṁ pāramīnaṁ pavicayupaṭṭhānasamādānādhiṭṭhānanipphattiyo
mahāpurisānaṁ sambhavanti.
tattha manussattanti manussattabhāvo. manussattabhāveyeva hi ṭhatvā buddhattaṁ
patthentassa patthanā samijjhati, na nāgasupaṇṇādijātīsu ṭhitassa, kasmāti ce?
buddhabhāvassa ananucchavikabhāvato.
liṅgasampattīti manussattabhāve ṭhitassāpi purisasseva patthanā samijjhati, na
itthiyā na paṇḍakanapuṁsakaubhatobyañjanakānaṁ vā samijjhati, kasmāti ce?
yathāvuttakāraṇato lakkhaṇapāripūriyā abhāvato ca. vuttañhetaṁ "aṭṭhānametaṁ bhikkhave
anavakāso, yaṁ itthī arahaṁ assa sammāsambuddho"ti 1- vitthāro. tasmā
manussajātikassāpi itthiliṅge ṭhitassa paṇḍakādīnaṁ vā patthanā na samijjhati.
hetūti upanissayasampatti. manussapurisassāpi hi upanissayasampannasseva
hetusampattiyā patthanā samijjhati, na itarassa.
satthāradassananti satthusammukhībhāvo. dharamānakabuddhasseva hi santike
patthentassa patthanā samijjhati, parinibbute pana bhagavati cetiyassa santike vā
bodhimūle vā paṭimāya vā paccekabuddhasāvakānaṁ vā santike patthanā na samijjhati,
kasmā? adhikārassa balavabhāvābhāvato. buddhānaṁ eva pana santike patthanā
samijjhati, ajjhāsayassa uḷārabhāvena tadadhikārassa balavabhāvāpattito.
pabbajjāti buddhassa bhagavato santike patthentassāpi kammakiriyavādīsu
tāpasesu vā bhikkhūsu vā pabbajitasseva patthanā samijjhati, no gihiliṅge ṭhitassa,
kasmā? buddhabhāvassa ananucchavikabhāvato. pabbajitā eva hi mahābodhisattā

footnote: 1 ma.u. 14/130/115, aṅ.ekaka. 20/279/29, abhi.vi. 35/809/410

page number: 331

sammāsambodhiṁ adhigacchanti, na gahaṭṭhabhūtā, tasmā paṇidhānakāle ca pabbajjāliṅgaṁ
eva hi yuttarūpaṁ kiñca 1- guṇasampattiadhiṭṭhānabhāvato.
guṇasampattīti abhiññādhiguṇasampadā. pabbajitassāpi hi aṭṭhasamāpattilābhino
pañcābhiññasseva patthanā samijjhati. na yathāvuttaguṇasampattiyā virahitassa,
kasmā? pāramipavicayassa asamatthabhāvato, upanissayasampattiyā abhiññāsampattiyā
ca samannāgatattā mahāpurisā katābhinīhārā sayameva pāramī paricetuṁ samatthā honti.
adhikāroti adhiko upakāro. yathāvuttaguṇasampannopi hi yo attano jīvitampi
buddhānaṁ pariccajitvā tasmiṁ kāle adhikaṁ upakāraṁ karoti, tasseva abhinīhāro
samijjhati, na itarassa.
chandatāti kattukāmatākusalacchando. yassa hi yathāvuttadhammasamannāgatassa
buddhakārakadhammānaṁ atthāya mahanto chando mahatī patthanā mahatī kattukāmatā atthi.
tasseva samijjhati, na itarassa.
tatridaṁ chandamahantatāya opammaṁ:- yo sakalacakkavāḷagabbhaṁ ekodakībhūtaṁ
attano bāhubaleneva uttaritvā pāraṁ gantuṁ samattho, so buddhattaṁ pāpuṇātīti
sutvā taṁ dukkarato adahanto "ahaṁ taṁ uttaritvā pāraṁ gamissāmī"ti chandajāto
hoti, na tattha saṅkocaṁ āpajjati. tathā yo sakalacakkavāḷaṁ vītaccikānaṁ vigatadhūmānaṁ
aṅgārānaṁ pūraṁ pādehi akkamanto atikkamitvā parabhāgaṁ pāpuṇituṁ samattho .pe. na
tattha saṅkocaṁ āpajjati. tathā yo sakalacakkavāḷaṁ sattisūlehi sunisitaphalehi nirantaraṁ
ākiṇṇaṁ pādehi akkamanto atikkamitvā .pe. na tattha saṅkocaṁ āpajjati.
tathā yo sakalacakkavāḷaṁ nirantaraṁ ghanaveḷugumbasañchannaṁ kaṇṭakalatāvanagahanaṁ
vinivijjhitvā parabhāgaṁ gantuṁ samattho .pe. na tattha saṅkocaṁ āpajjati. tathā yo
"cattāri asaṅkhyeyyāni satasahassañca kappe niraye paccitvā buddhattaṁ
pattabban"ti

footnote: 1 sī. kiñci

page number: 332

sutvā taṁ dukkarato adahanto "ahaṁ tattha paccitvā buddhattaṁ pāpuṇissāmī"ti
chandajāto hoti, na tattha saṅkocaṁ āpajjatīti evamādinā nayena ettha chandassa
mahantabhāvo veditabbo.
evaṁ aṭṭhaṅgasamannāgato panāyaṁ abhinīhāro atthato tesaṁ aṭṭhannaṁ aṅgānaṁ
samodhānena tathāpavatto cittuppādoti veditabbo. so sammadeva sammāsambodhiyā
paṇidhānalakkhaṇo, "aho vatāhaṁ anuttaraṁ sammāsambodhiṁ abhisambujjheyyaṁ, sabbasattānaṁ
hitasukhaṁ nipphādeyyan"ti evamādipatthanāraso, bodhisambhārahetubhāvapaccupaṭṭhāno,
mahākaruṇāpadaṭṭhāno, upanissayasampattipadaṭṭhāno vā. acinteyyaṁ buddhabhūmiṁ
aparimāṇaṁ sattalokahitañca ārabbha pavattiyā sabbabuddhakārakadhammamūlabhūto
paramabhaddako paramakalyāṇo aparimeyyappabhāvo puññavisesoti daṭṭhabbo.
yassa ca uppattiyā saheva mahāpuriso mahābodhiyānapaṭipattiṁ otiṇṇo nāma hoti
niyatabhāvasamadhigamanato tato anivattanasabhāvattā bodhisattoti samaññaṁ paṭilabhati, sabbabhāvena
sammāsambodhiyaṁ samāsattamānasatā bodhisambhārasikkhāsamatthatā cassa santiṭṭhati.
yathāvuttābhinīhārasamijjhanena hi mahāpurisā sabbaññutaññāṇādhigamanapubbaliṅgena
sayambhuñāṇena sammadeva sabbapāramiyo pavicinitvā samādāya anukkamena paripūrenti.
tathā katamahābhinīhāro hi sumedhapaṇḍito paṭipajji. yathāha:-
"handa buddhakare dhamme vicināmi ito cito
uddhaṁ adho dasa disā yāvatā dhammadhātuyā
vicinanto tadā dakkhiṁ paṭhamaṁ dānapāramin"ti 1-
vitthāro. tassa ca abhinīhārassa cattāro paccayā cattāro hetū cattāri ca
balāni veditabbāni.

footnote: 1 khu.buddha. 33/115/459

page number: 333

tattha katame cattāro paccayā? idha mahāpuriso passati tathāgataṁ mahatā
buddhānubhāvena acchariyabbhutaṁ pāṭihāriyaṁ karontaṁ, tassa taṁ nissāya taṁ ārammaṇaṁ
katvā mahābodhiyaṁ cittaṁ santiṭṭhati "mahānubhāvā vatāyaṁ dhammadhātu yassā
suppaṭividdhattā bhagavā evaṁ acchariyabbhutadhammo acinteyyānubhāvo cā"ti. so tameva
mahānubhāvadassanaṁ nissāya taṁ paccayaṁ katvā sambodhiyaṁ adhimuccanto tattha cittaṁ
ṭhapeti. ayaṁ paṭhamo paccayo mahābhinīhārāya.
na heva kho passati tathāgatassa yathāvuttaṁ mahānubhāvataṁ, api ca kho suṇāti
"ediso ca ediso ca bhagavā"ti. so taṁ nissāya taṁ paccayaṁ katvā sambodhiyaṁ
adhimuccanto tattha cittaṁ ṭhapeti. ayaṁ dutiyo paccayo mahābhinīhārāya.
na heva kho passati tathāgatassa yathāvuttaṁ mahānubhāvataṁ, napi taṁ parato
suṇāti, api ca kho tathāgatassa dhammaṁ desentassa "dasabalasamannāgato bhikkhave
tathāgato"tiādinā 1- buddhānubhāvapaṭisaṁyuttaṁ dhammaṁ suṇāti, so taṁ nissāya taṁ
paccayaṁ katvā sambodhiyaṁ adhimuccanto tattha cittaṁ ṭhapeti. ayaṁ tatiyo paccayo
mahābhinīhārāya.
na heva kho passati tathāgatassa yathāvuttaṁ mahānubhāvataṁ, napi taṁ parato suṇāti,
napi tathāgatassa dhammaṁ suṇāti, api ca kho uḷārajjhāsayo kalyāṇādhimuttiko "ahametaṁ
buddhavaṁsaṁ buddhatantiṁ buddhapaveṇiṁ buddhadhammataṁ paripālessāmī"ti yāvadeva dhammaṁ eva
sakkaronto garukaronto mānento pūjento dhammaṁ apacāyamāno taṁ nissāya taṁ
paccayaṁ katvā sambodhiyaṁ adhimuccanto tattha cittaṁ ṭhapeti. ayaṁ catuttho paccayo
mahābhinīhārāya.
tattha katame cattāro hetū mahābhinīhārāya? idha mahāpuriso pakatiyā
upanissayasampannova hoti purimakesu buddhesu katādhikāro. ayaṁ paṭhamo hetu

footnote: 1 saṁṇi. 16/21/27-8

page number: 334

mahābhinīhārāya. puna caparaṁ mahāpuriso pakatiyā karuṇājjhāsayo hoti karuṇādhimutto
sattānaṁ dukkhaṁ apanetukāmo api ca attano kāyajīvitaṁ pariccajitvā. ayaṁ dutiyo
hetu mahābhinīhārāya. puna caparaṁ mahāpuriso sakalatopi vaṭṭadukkhato sattahitāya ca
dukkaracariyato sucirampi kālaṁ ghaṭento vāyamanto anibbinno hoti anutrāsī yāva
icchitatthanipphatti. ayaṁ tatiyo hetu mahābhinīhārāya. puna caparaṁ mahāpuriso
kalyāṇamittasannissito hoti, yo ahitato nivāreti hite patiṭṭhapeti. ayaṁ catuttho
hetu mahābhinīhārāya.
tatrāyaṁ mahāpurisassa upanissayasampadā:- ekantenevassa yathā ajjhāsayo
sambodhininno hoti sambodhipoṇo sambodhipabbhāro, tathā sattānaṁ hitacariyā, yato
cānena purimabuddhānaṁ santike sambodhiyā paṇidhānaṁ kataṁ hoti manasā vācāya ca
"ahampi ediso sammāsambuddho hutvā sammadeva sattānaṁ hitasukhaṁ nipphādeyyan"ti.
evaṁ sampannūpanissayassa panassa imāni upanissayasampattiyā liṅgāni bhavanti yehi
samannāgatassa sāvakabodhisattehi ca paccekabodhisattehi ca mahāviseso mahantaṁ
nānākaraṇaṁ paññāyati indriyo paṭipattito kosallato ca. idha upanissayasampanno
mahāpuriso yathā visadindriyo hoti visadañāṇo, na tathā itare. parahitāya
paṭipanno hoti, na attahitāya. tathā hi so yathā bahujanahitāya bahujanasukhāya
lokānukampāya atthāya hitāya sukhāya devamanussānaṁ paṭipajjati, na tathā itare.
tattha ca kosallaṁ āvahati ṭhānuppattikapaṭibhānena ṭhānāṭhānakusalatāya ca.
tathā mahāpuriso pakatiyā dānajjhāsayo hoti dānābhirato, sati deyyadhamme
deti eva, na dānato saṅkocaṁ āpajjati, satataṁ samitaṁ saṁvibhāgasīlo hoti, padumitova
deti ādarajāto, na udāsīnacitto, mahantampi dānaṁ datvā na ca dānena santuṭṭho
hoti, pageva appaṁ, paresañca ussāhaṁ janento dāne vaṇṇaṁ bhāsati, dānapaṭisaṁyuttaṁ
dhammakathaṁ karoti, aññe ca paresaṁ dente disvā attamano hoti, bhayaṭṭhānesu ca
paresaṁ abhayaṁ detīti evamādīni dānajjhāsayassa mahāpurisassa dānapāramiyā liṅgāni.

page number: 335

tathā pāṇātipātādīhi pāpadhammehi hirīyati ottappati, sattānaṁ aviheṭhanajātiko
hoti sorato sukhasīlo asaṭho amāyāvī ujujātiko suvaco sovacassakaraṇīyehi
dhammehi samannāgato mudujātiko atthaddho anatimānī, parasantakaṁ nādiyati antamaso
tiṇasalākaṁ upādāya, attano hatthe nikkhittaṁ iṇaṁ vā gahetvā paraṁ na visaṁvādeti,
parasmiṁ vā attano santake byāmūḷhe vissarite vā taṁ saññāpetvā paṭipādeti
yathā taṁ na parahatthagataṁ hoti, aloluppo hoti, parapariggahesu pāpakaṁ cittampi na
uppādeti, itthibyasanādīni dūrato parivajjeti, saccavādī saccasandho bhinnānaṁ
sandhātā sahitānaṁ anuppadātā piyavādī mihitapubbaṅgamo pubbabhāsī atthavādī
dhammavādī anabhijjhālu abyāpannacitto aviparītadassano kammassakatañāṇena
saccānulomikañāṇena kataññū katavedī vuddhāpacāyī suvisuddhājīvo dhammakāmo parepi
dhamme samādapetā sabbena sabbaṁ akiccato satte nivāretā kiccesu patiṭṭhapetā
attanā ca tattha kicce yogaṁ 1- āpajjitā, katvā vā pana sayaṁ akattabbaṁ sīghaññeva
tato paṭivirato hotīti evamādīni sīlajjhāsayassa mahāpurisassa sīlapāramiyā liṅgāni.
tathā mandakileso hoti mandanīvaraṇo pavivekajjhāsayo avikkhepabahulo, na
tassa pāpakā vitakkā cittaṁ anvāssavanti, vivekagatassa cassa appakasireneva cittaṁ
samādhiyati, amittapakkhepi tuvaṭaṁ mettacittatā santiṭṭhati, pageva itarasmiṁ, satimā ca
hoti cirakatampi cirabhāsitampi saritā anussaritā, medhāvī ca hoti dhammojapaññāya
samannāgato, nipako ca hoti tāsu tāsu itikattabbatāsu, āraddhavīriyo ca hoti
sattānaṁ hitakiriyāsu, khantibalasamannāgato ca hoti sabbasaho, acalādhiṭṭhāno ca hoti
daḷhasamādāno, ajjhupekkhako ca hoti upekkhāṭhānīyesu dhammesūti evamādīni
mahāpurisassa nekkhammajjhāsayādīnaṁ vasena nekkhammapāramiādīnaṁ liṅgāni veditabbāni.

footnote: 1 ma. voyogaṁ

page number: 336

evametehi bodhisambhāraliṅgehi samannāgatassa mahāpurisassa yaṁ vuttaṁ "mahābhinīhārāya
kalyāṇamittasannissayo hetū"ti, tatridaṁ saṅkhepato kalyāṇamittalakkhaṇaṁ:-
idha kalyāṇamitto saddhāsampanno hoti sīlasampanno sutasampanno
cāgasampanno vīriyasampanno satisampanno samādhisampanno paññāsampanno. tattha
saddhāsampattiyā saddahati tathāgatassa bodhiṁ kammaphalañca, tena sammāsambodhiyā
hetubhūtaṁ sattesu hitesitaṁ na pariccajati, sīlasampattiyā sattānaṁ piyo hoti manāpo
garu bhāvanīyo codako pāpagarahī vattā vacanakkhamo, sutasampattiyā sattānaṁ
hitasukhāvahaṁ gambhīraṁ dhammakathaṁ kattā hoti, cāgasampattiyā appiccho hoti santuṭṭho
pavivitto asaṁsaṭṭho, vīriyasampattiyā āraddhavīriyo hoti sattānaṁ hitapaṭipattiyaṁ,
satisampattiyā upaṭṭhitasati hoti anavajjadhammesu, samādhisampattiyā avikkhitto hoti
samāhitacitto, paññāsampattiyā aviparītaṁ pajānāti, so satiyā kusalākusalānaṁ dhammānaṁ
gatiyo samanvesamāno paññāya sattānaṁ hitāhitaṁ yathābhūtaṁ jānitvā samādhinā tattha
ekaggacitto hutvā vīriyena ahitā satte nisedhetvā hite niyojeti. tenāha:-
"piyo garu bhāvanīyo vattā ca vacanakkhamo
gambhīrañca kathaṁ kattā no caṭṭhāne niyojako"ti. 1-
evaṁ guṇasamannāgatañca kalyāṇamittaṁ upanissāya mahāpuriso attano
upanissayasampattiṁ sammadeva pariyodapeti. suvisuddhāsayapayogo ca hutvā catūhi balehi
samannāgato na cireneva aṭṭhaṅge samodhānetvā mahābhinīhāraṁ karonto bodhisattabhāve
patiṭṭhahati anivattidhammo niyato sambodhiparāyaṇo.
tassimāni cattāri balāni. ajjhattikabalaṁ yā sammāsambodhiyaṁ attasannissayā
dhammagāravena abhiruci ekantaninnajjhāsayatā, yāya mahāpuriso attādhipati
lajjāpassayo 2- abhinīhārasampanno ca hutvā pāramiyo pūretvā

footnote: 1 ka. niyojaye, aṅ. sattaka. 23/37/29 2 sī. lajjājjhāsayo

page number: 337

sammāsambodhiṁ pāpuṇāti. bāhirabalaṁ yā sammāsambodhiyaṁ parasannissayā
abhiruci ekantaninnajjhāsayatā, yāya mahāpuriso lokādhipati mānāpassayo
abhinīhārasampanno ca hutvā pāramiyo pūretvā sammāsambodhiṁ pāpuṇāti.
upanissayabalaṁ yā sammāsambodhiyaṁ upanissayasampattiyā abhiruci
ekantaninnajjhāsayatā, yāya mahāpuriso tikkhindriyo visadadhātuko satisannissayo
abhinīhārasampanno ca hutvā pāramiyo pūretvā sammāsambodhiṁ pāpuṇāti. payogabalaṁ
yā sammāsambodhiyaṁ tajjā payogasampadā sakkaccakāritā sātaccakāritā, yāya
mahāpuriso visuddhapayogo nirantarakārī abhinīhārasampanno ca hutvā pāramiyo
pūretvā sammāsambodhiṁ pāpuṇāti.
evamayaṁ catūhi paccayehi catūhi hetūhi catūhi ca balehi sampannasamudāgamo
aṭṭhaṅgasamodhānasampādito abhinīhāro pāramīnaṁ paccayo mūlakāraṇabhāvato, yassa ca
pavattiyā mahāpurise cattāro acchariyā abbhutā dhammā patiṭṭhahanti, sabbasattanikāyaṁ
attano orasaputtaṁ viya piyacittena pariggaṇhāti. na cassa cittaṁ puttasaṅkilesavasena
saṅkilissati. sattānaṁ hitasukhāvaho cassa ajjhāsayo payogo ca hoti. attano
ca buddhakārakadhammā uparūpari vaḍḍhanti paripaccanti ca, yato ca mahāpuriso uḷāratamena
puññābhisandena kusalābhisandena pavattiyā 1- paccayena sukhassāhārena samannāgato
sattānaṁ dakkhiṇeyyo uttamagāravaṭṭhānaṁ asadisaṁ puññakkhettañca hoti. evamanekaguṇo
anekānisaṁso mahābhinīhāro pāramīnaṁ paccayoti veditabbo.
yathā ca abhinīhāro, evaṁ mahākaruṇā upāyakosallañca. tattha upāyakosallaṁ
nāma dānādīnaṁ bodhisambhārabhāvassa nimittabhūtā paññā, yāhi mahākaruṇūpāyakosallatāhi
mahāpurisānaṁ attasukhanirapekkhatā nirantaraṁ parahitakaraṇapasutatā sudukkarehipi
mahābodhisattacaritehi visādābhāvo pasādasambuddhidassanasavanānussaraṇakālesupi
sattānaṁ hitasukhappaṭilābhahetubhāvo ca sampajjati. tathā hissa paññāya

footnote: 1 ma. pavaḍḍhiyā

page number: 338

buddhabhāvasiddhi, karuṇāya buddhakammasiddhi, paññāya sayaṁ tarati, karuṇāya pare tāreti,
paññāya paradukkhaṁ parijānāti, karuṇāya paradukkhapatikāraṁ ārabhati, paññāya ca
dukkhe nibbindati, karuṇāya dukkhaṁ sampaṭicchati, tathā paññāya nibbānābhimukho
hoti, karuṇāya vaṭṭaṁ pāpuṇāti, tathā karuṇāya saṁsārābhimukho hoti, paññāya
tatra nābhiramati, paññāya ca sabbattha virajjati, karuṇānugatattā na ca na sabbesaṁ
anuggahāya pavatto, karuṇāya sabbepi anukampati, paññānugatattā na ca na sabbattha
virattacitto, paññāya ca ahaṁkāramamaṁkārābhāvo, karuṇāya ālasiyadīnatābhāvo, 1- tathā
paññākaruṇāhi yathākkamaṁ attaparanāthatā dhīravīrabhāvo, anattantapāparantapatā,
attahitaparahitanipphatti, nibbhayābhiṁsanakabhāvo, dhammādhipatilokādhipatitā, kataññupubba-
kāribhāvo, mohataṇhāvigamo, vijjācaraṇasiddhi, balavesārajjanipphattīti sabbassāpi
pāramitāphalassa visesena upāyabhāvato paññākaruṇā pāramīnaṁ paccayo. idañca dvayaṁ
pāramīnaṁ viya paṇidhānassāpi paccayo.
tathā ussāhaummaṅgāvatthānahitacariyā 2- ca pāramīnaṁ paccayāti veditabbā,
yā buddhabhāvassa uppattiṭṭhānatāya buddhabhūmiyoti 3- vuccanti. tattha ussāho nāma
bodhisambhārānaṁ abbhussahanavīriyaṁ. ummaṅgo nāma bodhisambhāresu upāyakosallabhūtā
paññā. avatthānaṁ nāma adhiṭṭhānaṁ acalādhiṭṭhānatā. hitacariyā nāma mettābhāvanā
karuṇābhāvanā ca.
tathā nekkhammapavivekālobhādosāmohanissaraṇappabhedā cha ajjhāsayā.
nekkhammajjhāsayā hi bodhisattā honti kāmesu gharāvāse ca dosadassāvino, tathā
pavivekajjhāsayā saṅgaṇikāya dosadassāvino, alobhajjhāsayā lobhe dosadassāvino,
adosajjhāsayā dose dosadassāvino, amohajjhāsayā mohe dosadassāvino,
nissaraṇajjhāsayā sabbabhavesu dosadassāvinoti. tasmā ete bodhisattānaṁ cha

footnote: 1 ma. aninnatābhāvo 2 sī. ussāhaummagga... 3 sī., ma. bhūmiyoti

page number: 339

ajjhāsayā dānādīnaṁ pāramīnaṁ paccayāti veditabbā. na hi lobhādīsu ādīnavadassanena
alobhādīnaṁ hi adhikabhāvena ca vinā dānādipāramiyo sambhavanti, alobhādīnaṁ hi
adhikabhāvena pariccāgādininnacittatā alobhajjhāsayāditāti veditabbā.
yathā cete evaṁ dānajjhāsayatādayopi bodhiyā carantānaṁ bodhisattānaṁ
dānādipāramīnaṁ paccayo. dānajjhāsayatāya hi bodhisattā tappaṭipakkhe macchere
dosadassāvino hutvā sammadeva dānapāramiṁ paripūrenti. sīlajjhāsayatāya dussīlye
dosadassāvino hutvā sammadeva sīlapāramiṁ paripūrenti. nekkhammajjhāsayatāya
kāmesu gharāvāse ca, yathābhūtañāṇajjhāsayatāya aññāṇe 1- vicikicchāya ca,
vīriyajjhāsayatāya kosajje, khantiyajjhāsayatāya akkhantiyaṁ, saccajjhāsayatāya visaṁvāde,
adhiṭṭhānajjhāsayatāya anadhiṭṭhāne, mettājjhāsayatāya byāpāde, upekkhajjhāsayatāya
lokadhammesu ādīnavadassāvino hutvā sammadeva nekkhammādipāramiyo paripūrenti.
dānajjhāsayatādayo dānādipāramīnaṁ nipphattikāraṇattā paccayo.
tathā apariccāgapariccāgādīsu yathākkamaṁ ādīnavānisaṁsapaccavekkhaṇā
dānādipāramīnaṁ paccayo. tatthāyaṁ paccavekkhaṇāvidhi:- khettavatthuhiraññasuvaṇṇa-
gomahiṁsadāsidāsaputtadārādipariggahabyāsattacittānaṁ sattānaṁ khettādīnaṁ
vatthukāmabhāvena bahupatthanīyabhāvato rājacorādisādhāraṇabhāvato vivādādhiṭṭhānato
sapattakaraṇato nissārato paṭilābhaparipālanesu paraviheṭhanahetuto vināsanimittañca
sokādianekavihitabyasanāvahato tadāsattinidānañca maccheramalapariyuṭṭhitacittānaṁ
apāyūpapattihetubhāvatoti evaṁ vividhavipulānatthāvahāni pariggahavatthūni nāma. tesaṁ
pariccāgoyeva eko sotthibhāvoti pariccāge appamādo karaṇīyo.
api ca yācako yācamāno attano guyhassa ācikkhanato "mayhaṁ vissāsiko"ti
ca "pahāya gamanīyamattano santakaṁ gahetvā paralokaṁ yāhīti mayhaṁ upadesako"ti ca

footnote: 1 sī. aṭṭhāne

page number: 340

"āditte viya agāre maraṇagginā āditte loke tato mayhaṁ santakassa
apavāhakasahāyo"ti ca "apavāhitassa cassa ajhāpananikkhepaṭṭhānabhūto"ti ca dānasaṅkhāte
kalyāṇakammasmiṁ sahāyabhāvato sabbasampattīnaṁ aggabhūtāya paramadullabhāya buddhabhūmiyā
sampattihetubhāvato ca "paramo kalyāṇamitto"ti ca paccavekkhitabbaṁ.
tathā "uḷāre kammani anenāhaṁ sambhāvito, tasmā sā sambhāvanā avitathā
kātabbā"ti ca "ekantabheditāya jīvitassa ayācitenāpi mayā dātabbaṁ, pageva
yācitenā"ti ca "uḷārajjhāsayehi gavesitvāpi dātabbato sayamevāgato mama
puññenā"ti ca "yācakassa dānāpadesena mayhamevāyamanuggaho"ti ca "ahaṁ viya ayaṁ
sabbopi loko mayā anuggahetabbo"ti ca "asati yācake kathaṁ mayhaṁ dānapāramī
pūreyyā"ti ca "yācakānameva catthāya mayā sabbo pariggahetabbo"ti ca "maṁ
ayācitvāva mama santakaṁ yācakā kadā sayameva gaṇheyyun"ti ca "kathamahaṁ yācakānaṁ
piyo cassaṁ manāpo"ti ca "kathaṁ vā te mayhaṁ piyā cassu manāpā"ti ca "kathaṁ vāhaṁ
dadamāno datvāpi ca attamano cassaṁ pamudito pītisomanassajāto"ti ca "kathaṁ vā me
yācakā bhaveyyuṁ uḷāro ca dānajjhāsayo"ti ca "kathaṁ vāhamayācito eva yācakānaṁ
hadayamaññāya dadeyyan"ti ca "sati dhane yācake ca apariccāgo mahatī mayhaṁ vañcanā"ti
ca "kathaṁ vāhaṁ attano aṅgāni jīvitaṁ vāpi yācakānaṁ pariccajeyyan"ti ca
pariccāganinnatā upaṭṭhapetabbā. api ca "attho nāmāyaṁ nirapekkhaṁ dāyakamanugacchati,
yathā taṁ nirapekkhaṁ khepakaṁ kiṭako"ti ca atthe nirapekkhatāya cittaṁ uppādetabbaṁ.
yācamāno pana yadi piyapuggalo hoti, "piyo maṁ yācatī"ti somanassaṁ
uppādetabbaṁ. atha udāsīnapuggalo hoti, "ayaṁ maṁ yācamāno addhā iminā
pariccāgena mitto hotī"ti somanassaṁ uppādetabbaṁ. dadantopi hi yācakānaṁ piyo
hotīti. atha pana verī puggalo yācati, "paccatthiko maṁ yācati, ayaṁ maṁ yācamāno
addhā iminā pariccāgena verī piyo mitto hotī"ti visesena somanassaṁ
uppādetabbaṁ. evaṁ piyapuggale viya majjhattaveripuggalesupi mettāpubbaṅgamaṁ
karuṇaṁ upaṭṭhapetvāva dātabbaṁ.

page number: 341

sace panassa cirakālaparibhāvitattā lobhassa deyyadhammavisayā lobhadhammā
uppajjeyyuṁ, tena bodhisattapaṭiññena iti paṭisañcikkhitabbaṁ "nanu tayā sappurisa
sambodhāya abhinīhāraṁ karontena sabbasattānaṁ upakāratthāya ayaṁ kāyo nissaṭṭho
tappariccāgamayañca puññaṁ, tattha nāma te bāhirepi vatthusmiṁ abhisaṅgappavatti
hatthisinānasadisī hoti, tasmā tayā na katthaci saṅgo uppādetabbo, seyyathāpi nāma
mahato bhesajjarukkhassa tiṭṭhato mūlaṁ mūlatthikā haranti, papaṭikaṁ tacaṁ khandhaṁ viṭapaṁ sāraṁ
sākhaṁ palāsaṁ pupphaṁ phalaṁ phalatthikā haranti, na tassa rukkhassa `mayhaṁ santakaṁ ete
harantī'ti vitakkasamudācāro hoti, evameva sabbalokahitāya ussukkamāpajjantena
mayā mahādukkhe akataññuke niccāsucimhi kāye paresaṁ upakārāya viniyujjamāne
aṇumattopi micchāvitakko na uppādetabbo, ko vā ettha viseso
ajjhattikabāhiresu mahābhūtesu ekantabhedanavikiraṇaviddhaṁsanadhammesu, kevalaṁ pana
sammohavijambhitametaṁ, yadidaṁ etaṁ mama esohamasmi eso me attāti abhiniveso, tasmā
bāhiresu viya ajjhattikesupi karacaraṇanayanādīsu maṁsādīsu ca anapekkhena hutvā `taṁ
tadatthikā harantū'ti nissaṭṭhacittena bhavitabban"ti.
evaṁ paṭisañcikkhato cassa sambodhāya pahitattassa kāyajīvitesu nirapekkhassa
appakasireneva kāyavacīmanokammāni suvisuddhāni honti. so
suvisuddhakāyavacīmanokammanto visuddhājīvo ñāyapaṭipattiyaṁ ṭhito
apāyupāyakosallasamannāgamena bhiyyoso mattāya deyyadhammapariccāgena
abhayadānasaddhammadānehi ca sabbasatte anuggaṇhituṁ samattho hotīti ayaṁ tāva
dānapāramiyaṁ paccavekkhaṇānayo.
sīlapāramiyaṁ pana evaṁ paccavekkhitabbaṁ:- idaṁ hi sīlaṁ nāma gaṅgodakādīhi
visodhetuṁ asakkuṇeyyassa dosamalassa vikkhālanajalaṁ, haricandanādīhi vinetuṁ
asakkuṇeyyassa rāgādipariḷāhassa vinayanaṁ, hāramakuṭakuṇḍalādīhi pacurajanālaṅkārehi
asādhāraṇo sādhūnaṁ alaṅkāraviseso, sabbadisāvāyanato akittimo sabbakālānurūpo ca
surabhigandho,

page number: 342

khattiyamahāsālādīhi devatāhi ca vandanīyādibhāvāvahanato paramo vasīkaraṇamanto,
cātumahārājikādidevalokārohaṇasopānapanti, jhānābhiññānaṁ adhigamūpāyo,
nibbānamahānagarassa sampāpakamaggo, sāvakabodhipaccekabodhisammāsambodhīnaṁ patiṭṭhānabhūmi,
yaṁ yaṁ vā panicchitaṁ patthitaṁ, tassa tassa samijjhanūpāyabhāvato cintāmaṇikapparukkhādike
ca atiseti.
vuttañcetaṁ bhagavatā "ijjhati bhikkhave sīlavato cetopaṇidhivisuddhattā"ti. 1-
aparampi vuttaṁ "ākaṅkheyya ce bhikkhave bhikkhu `sabrahmacārīnaṁ piyo ca assaṁ
manāpo ca garu ca bhāvanīyo cā'ti, sīlesvevassa paripūrakārī"tiādi. 2- tathā
"avippaṭisāratthāni kho ānanda kusalāni sīlānī"ti. 3- "pañcime gahapatayo ānisaṁsā
sīlavato sīlasampadāyā"tiādisuttānañca 4- vasena sīlassa guṇā paccavekkhitabbā, tathā
aggikkhandhopamasuttādīnaṁ 5- vasena sīlavirahe ādīnavā. pītisomanassanimittato
attānuvādaparāpavādadaṇḍaduggatibhayābhāvato viññūhi pāsaṁsabhāvato avippaṭisārahetuto
sotthiṭṭhānato abhijanasāpateyyādhipateyyāyurūpaṭṭhānabandhumittasampattīnaṁ atisayanato
ca sīlaṁ paccavekkhitabbaṁ. sīlavato hi attano sīlasampadāhetu mahantaṁ pītisomanassaṁ
uppajjati "kataṁ vata mayā kusalaṁ, kataṁ kalyāṇaṁ, kataṁ bhīruttāṇan"ti.
tathā sīlavato attā na upavadati, na pare viññū, daṇḍaduggatibhayānaṁ sambhavo
eva natthi, "sīlavā purisapuggalo kalyāṇadhammo"ti viññūnaṁ pāsaṁso hoti. tathā
sīlavato yvāyaṁ "kataṁ vata mayā pāpaṁ, kataṁ luddakaṁ kataṁ kibbisan"ti dussīlassa
vippaṭisāro uppajjati, so na hoti. sīlañca nāmetaṁ appamādādhiṭṭhānato
bhogabyasanādiparihāramukhena mahato atthassa sādhanato maṅgalabhāvo ca paramaṁ

footnote: 1 dī.pā. 11/337/228, aṅ.aṭṭhaka. 23/35/197 2 maßēáū. 12/65/43 3 aṅ. ekādasaka.
footnote: 24/1/258 4 vißēáahā. 5/285/61 dīßēáahā. 10/150/78, dī.pā. 11/316/210, aṅ.pañcaka.
footnote: 22/213/281-2 (syā) 5 aṅ.sattaka. 23/72/105-111

page number: 343

sotthiṭṭhānaṁ, nihīnajaccopi sīlavā khattiyamahāsālādīnaṁ pūjanīyo hotīti kulasampattiṁ
atiseti sīlasampadā, "taṁ kiṁ maññasi mahārāja? idha te assa dāso kammakaro"ti 1-
ādivacanañcettha sādhakaṁ. corādīhi asādhāraṇato paralokānugamanato mahapphalabhāvato
samathādiguṇādhiṭṭhānato ca bāhiradhanaṁ atiseti sīlaṁ. paramassa cittissariyassa
adhiṭṭhānabhāvato khattiyādīnaṁ issariyaṁ atiseti sīlaṁ. sīlanimittaṁ hi
taṁtaṁsattanikāyesu sattānaṁ issariyaṁ, vassasatadīghappamāṇato jīvitato
ekāhampi sīlavato jīvitassa visiṭṭhatāvacanato sati ca jīvite sikkhānikkhipanassa
maraṇatāvacanato sīlaṁ jīvitato visiṭṭhataraṁ. verīnampi manuññabhāvāvahanato jarārogavipattīhi
anabhibhavanīyato ca rūpasampattiṁ atiseti sīlaṁ. pāsādahammiyādiṭṭhānavisese
rājayuvarājasenāpatiādiṭṭhānavisese ca atiseti sīlaṁ sukhavisesādhiṭṭhānabhāvato.
sabhāvasiniddhe santikāvacarepi bandhujane mittajane ca atiseti ekantahitasampādanato
paralokānugamanato ca "na taṁ mātāpitā kayirā"ti 2- ādivacanañcettha sādhakaṁ. tathā
hatthiassarathapattibalakāyehi mantāgadasotthānappayogehi ca durārakkhaṁ attānaṁ
ārakkhābhāvena sīlameva visiṭṭhataraṁ attādhīnato aparādhīnato mahāvisayato ca.
tenevāha "dhammo have rakkhati dhammacārin"tiādi. 3- evamanekaguṇasamannāgataṁ
sīlanti paccavekkhantassa aparipuṇṇā ceva sīlasampadā pāripūriṁ gacchati aparisuddhā ca
pārisuddhiṁ.
sace panassa dīgharattaṁ paricayena sīlapaṭipakkhā dhammā dosādayo antarantarā
uppajjeyyuṁ. tena bodhisattapaṭiññena evaṁ paṭisañcikkhitabbaṁ:- nanu tayā sambodhāya
paṇidhānaṁ kataṁ, sīlavikalena ca na sakkā lokiyāpi sampattiyo pāpuṇituṁ, pageva
lokuttarā, sabbasampattīnaṁ pana aggabhūtāya sammāsambodhiyā adhiṭṭhānabhūtena sīlena
paramukkaṁsagatena bhavitabbaṁ, tasmā "kikīva aṇḍan"tiādinā 4- vuttanayena sammā sīlaṁ
rakkhantena suṭṭhutaraṁ tayā pesalena bhavitabbaṁ.

footnote: 1 dī.sī. 9/183/60 2 khuḍha. 25/43/24 3 khu.jā. 27/102-3/226 4 visuddhi. 1/44
footnote: (syā)

page number: 344

api ca tayā dhammadesanāya yānattaye sattānaṁ avatāraṇaparipācanāni
kātabbāni, sīlavikalassa ca vacanaṁ na paccetabbaṁ hoti, asappāyāhāravicārassa viya
vejjassa tikicchanaṁ, tasmā kathāhaṁ saddheyyo hutvā sattānaṁ avatāraṇaparipācanāni
kareyyanti sabhāvaparisuddhasīlena bhavitabbaṁ, kiñca jhānādiguṇavisesayogena me
sattānaṁ upakārakaraṇasamatthatā paññāpāramiādiparipūraṇañca, jhānādayo ca guṇā
sīlapārisuddhiṁ vinā na sambhavantīti sammadeva sīlaṁ parisodhetabbaṁ.
tathā "sambādho gharāvāso rajopatho"tiādinā 1- gharāvāse, "aṭṭhikaṅkhalūpamā
kāmā"tiādinā 2- "mātāpi puttena vivadatī"tiādinā 3- kāmesu, "seyyathāpi puriso
āṇaṁ ādāya kammante payojeyyā"tiādinā 4- kāmacchandādīsu ādīnavadassanapubbaṅgamā
vuttavipariyāyena "abbhokāso pabbajjā"tiādinā 5- pabbajjādīsu
ānisaṁsapaṭikaṅkhāvasena nekkhammapāramiyaṁ paccavekkhaṇā veditabbā, ayamettha
saṅkhepo, vitthāro pana dukkhakkhandha 6- āsīvisopamasuttādivasena 7- veditabbo.
tathā "paññāya vinā dānādayo dhammā na visujjhanti, yathāsakaṁ byāpārasamatthā
ca na hontī"ti paññāguṇā manasikātabbā. yatheva hi jīvitena vinā sarīrayantaṁ na sobhati,
na ca attano kiriyāsu paṭipattisamatthaṁ hoti, yathā ca cakkhādīni indriyāni
viññāṇena vinā yathāsakaṁ visayesu kiccaṁ kātuṁ nappahonti, evaṁ saddhādīni
indriyāni paññāya vinā sakiccapaṭipattiyaṁ asamatthānīti pariccāgādipaṭipattiyaṁ
paññā padhānakāraṇaṁ. ummīlitapaññācakkhukā hi mahābodhisattā attano aṅgapaccaṅgānipi
datvā anattukkaṁsakā aparavambhakā ca honti, bhesajjarukkhā viya vikapparahitā
kālattayepi somanassajātā. paññāvasena hi upāyakosallayogato pariccāgo
parahitappavattiyā dānapāramibhāvaṁ upeti. attatthaṁ hi dānaṁ vaḍḍhisadisaṁ hoti.

footnote: 1 dī.sī. 9/191/63, maßēáū. 12/291/256, maßēéa. 13/108, saṁṇi. 16/154/210
footnote: 2 vißēáahā. 2/417/306, maßēáū. 12/234/16 3 maßēáū. 12/168/130 4 dī.sī. 9/218,
footnote: 459/72,202 5 dī.sī. 9/191, 450/63,199 saṁṇi.16/154/210 6 maßēáū.

12/163-174/125-135 7 saṁßēáahā. 18/238/162-4

page number: 345

tathā paññāya abhāvena taṇhādisaṅkilesāviyogato sīlassa visuddhi eva na
sambhavati, kuto sabbaññuguṇādiṭṭhānabhāvo. paññavā eva ca gharāvāse kāmaguṇesu
saṁsāre ca ādīnavaṁ pabbajjāya jhānasamāpattiyaṁ nibbāne ca ānisaṁsaṁ suṭṭhu
sallakkhento pabbajitvā jhānasamāpattiyo nibbattetvā nibbānābhimukho pare ca
tattha patiṭṭhāpeti. vīriyañca paññāvirahitaṁ yathicchitamatthaṁ na sādheti durārambhabhāvato.
varameva hi anārambho durārambhato, paññāsahitena pana vīriyena na kiñci duradhigamaṁ
upāyapaṭipattito. tathā paññavā eva parāpakārādīnaṁ adhivāsakajātiko hoti, na
duppañño. paññāvirahitassa ca parehi upanītā apakārā khantiyā paṭipakkhameva
anubrūhenti, paññavato pana te khantisampattiyā paribrūhanavasena assā thirabhāvāya
saṁvattanti. paññavā eva 1- tīṇipi saccāni nesaṁ kāraṇāni paṭipakkhe ca yathābhūtaṁ
jānitvā paresaṁ avisaṁvādako hoti.
tathā paññābalena attānaṁ upatthambhetvā dhitisampadāya sabbapāramīsu
acalasamādānādhiṭṭhāno hoti. paññavā eva ca piyamajjhattaverivibhāgaṁ akatvā
sabbattha hitūpasaṁhārakusalo hoti. tathā paññāvasena lābhālābhādilokadhammasannipāte
nibbikāratāya majjhatto hoti. evaṁ sabbāsaṁ pāramīnaṁ paññāva pārisuddhihetūti
paññāguṇā paccavekkhitabbā. api ca paññāya vinā na dassanasampatti, antarena
ca diṭṭhisampadaṁ na sīlasampadā, sīladiṭṭhisampadāvirahitassa na samādhisampadā, asamāhitena
ca na sakkā attahitamattampi sādhetuṁ, pageva ukkaṁsagataṁ parahitanti parahitāya paṭipannena
"nanu tayā sakkaccaṁ paññāya parivuddhiyaṁ 2- āyogo karaṇīyo"ti bodhisattena attā
ovaditabbo. paññānubhāvena hi mahāsatto caturadhiṭṭhānādhiṭṭhito catūhi saṅgahavatthūhi
lokaṁ anuggaṇhanto satte niyyānamagge avatāreti, indriyāni ca nesaṁ paripāceti.

footnote: 1 sī. paññāya eva 2 ma. parisuddhiyaṁ

page number: 346

tathā paññābalena khandhāyatanādīsu pavicayabahulo 1- pavattinivattiyo yāthāvato
parijānanto dānādayo guṇe visesanibbedhabhāgiyabhāvaṁ nayanto bodhisattasikkhāya
paripūrakārī hotīti evamādinā anekākāravokāre paññāguṇe vavatthapetvā
paññāpāramī anubrūhetabbā.
tathā dissamānānipi lokiyāni kammāni nihīnavīriyena pāpuṇituṁ asakkuṇeyyāni,
agaṇitakhedena pana āraddhavīriyena duradhigamaṁ nāma natthi. nihīnavīriyo hi "saṁsāramahoghato
sabbasatte santāressāmī"ti ārabhitumeva na sakkuṇāti. majjhimo ārabhitvā antarā
vosānamāpajjati. ukkaṭṭhavīriyo pana sattasukhanirapekkho 2- ārambhapāramimadhigacchatīti 3-
vīriyasampatti paccavekkhitabbā. api ca "yassa attano eva saṁsārapaṅkato
samuddharaṇatthamārambho, tassāpi na vīriyassa sithilabhāve manorathānaṁ matthakappatti
sakkā sambhāvetuṁ, pageva sadevakassa lokassa samuddharaṇatthaṁ katābhinīhārenā"ti ca
"rāgādīnaṁ dosagaṇānaṁ mattamahāgajānaṁ viya dunnivārabhāvato tannimittānañca
kammasamādānānaṁ ukkhittāsikavadhakasadisabhāvato tannimittānañca duggatīnaṁ sabbadā
vivaṭamukhabhāvato tattha niyojakānañca pāpamittānaṁ sadā sannihitabhāvato tadovādakāritāya
ca bālassa puthujjanabhāvassa satisambhave yuttaṁ sayameva saṁsāradukkhato
nissaritunti micchāvitakkā vīriyānubhāvena dūrībhavantī"ti ca "yadi pana sambodhi
attādhīnena vīriyena sakkā samadhigantuṁ, kimettha dukkaran"ti ca evamādinā nayena
vīriyaguṇā paccavekkhitabbā.
tathā khanti nāmāyaṁ niravasesaguṇapaṭipakkhassa kodhassa vidhamanato guṇasampādane
sādhūnamappaṭihatamāyudhaṁ, parābhibhavasamatthānaṁ 4- alaṅkāro, samaṇabrāhmaṇānaṁ
balasampadā, kodhaggivinayanaudakadhārā, kalyāṇassa kittisaddassa sañjātideso,
pāpapuggalānaṁ vacīvisavūpasamakāro mantāgado, saṁvare ṭhitānaṁ paramā dhīrapakati,

footnote: 1 sī. paricayabahulo 2 chaßēéa. attasukhanirapekkho 3 ma. ārambhapāramadhigacchati 4 ma.
footnote: parābhibhavane samatthānaṁ

page number: 347

gambhīrāsayatāya sāgaro, dosamahāsāgarassa velā, apāyadvārassa pidahanakavāṭaṁ,
devabrahmalokānaṁ ārohanasopānaṁ, sabbaguṇānaṁ adhivāsanabhūmi, uttamā
kāyavacīmanovisuddhīti manasikātabbaṁ.
api ca "ete sattā khantisampattiyā abhāvato idhaloke tappanti, paraloke
ca tapanīyadhammānuyogato"ti ca "yadipi parāpakāranimittaṁ dukkhaṁ uppajjati, tassa pana
dukkhassa khettabhūto attabhāvo bījabhūtañca kammaṁ mayāva abhisaṅkhatan"ti ca "tassa ca
dukkhassa āṇaṇyakāraṇametan"ti ca "apakārake asati kathaṁ mayhaṁ khantisampadā
sambhavatī"ti ca "yadipāyaṁ etarahi apakārako, ayaṁ nāma pubbe anena mayhaṁ upakāro
kato"ti ca "apakāro eva vā khantinimittatāya upakāro"ti ca "sabbepime sattā
mayhaṁ puttasadisā, puttakatāparādhesu ca ko kujjhissatī"ti ca "yena kodhapisācavesena
ayaṁ mayhaṁ aparajjhati, svāyaṁ kodhabhūtāveso mayā vinetabbo"ti ca "yena apakārena
idaṁ mayhaṁ dukkhaṁ uppannaṁ, tassa ahampi nimittan"ti ca "yehi dhammehi apakāro
kato, yattha ca kato, sabbepi te tasmiṁ eva khaṇe niruddhā kassidāni kena kopo
kātabbo"ti ca "anattatāya sabbadhammānaṁ ko kassa aparajjhatī"ti ca paccavekkhantena
khantisampadā anubrūhetabbā.
yadi panassa dīgharattaṁ paricayena parāpakāranimittako kodho cittaṁ pariyādāya
tiṭṭheyya, tena iti paṭisañcikkhitabbaṁ "khanti nāmesā parāpakārassa
paṭipakkhapaṭipattīnaṁ paccupakārakāraṇan"ti ca "apakāro ca mayhaṁ dukkhūpanisā saddhāti
dukkhuppādanena saddhāya sabbaloke anabhiratisaññāya ca paccayo"ti ca "indriyapakati
hesā yadidaṁ iṭṭhāniṭṭhavisayasamāyogo, tattha aniṭṭhavisayasamāyogo mayhaṁ na siyāti
taṁ kutettha labbhā"ti ca "kodhavasiko satto kodhena ummatto vikkhittacitto, tattha
kiṁ paccapakārenā"ti ca "sabbepime sattā sammāsambuddhena orasaputtā viya
paripālitā, tasmā na tattha mayā cittakopo kātabbo"ti ca "aparādhake ca sati

page number: 348

guṇe guṇavati mayā kopo na kātabbo"ti ca "asati guṇe visesena karuṇāyitabbo"ti ca
"kopena ca mayhaṁ guṇayasā nihīyantī"ti ca "kujjhanena mayhaṁ dubbaṇṇadukkhaseyyādayo
sapattakantā āgacchantī"ti ca "kodho ca nāmāyaṁ sabbāhitakārako
sabbahitavināsako balavā paccatthiko"ti ca "sati ca khantiyā na koci paccatthiko"ti
ca "aparādhakena aparādhanimittaṁ yaṁ āyatiṁ laddhabbaṁ dukkhaṁ sati ca khantiyā mayhaṁ
tadabhāvo"ti ca "cintanena kujjhantena ca mayā paccatthikoyeva anuvattito hotī"ti
ca "kodhe ca mayā khantiyā abhibhūto tassa dāsabhūto paccatthiko sammadeva abhibhūto
hotī"ti ca "kodhanimittaṁ khantiguṇapariccāgo mayhaṁ na yutto"ti ca "sati ca kodhe
guṇavirodhapaccanīkadhamme kathaṁ me sīlādidhammā pāripūriṁ gaccheyyuṁ, asati ca tesu kathāhaṁ
sattānaṁ upakārabahulo paṭiññānurūpaṁ uttamaṁ sampattiṁ pāpuṇissāmī"ti ca "khantiyā
ca sati bahiddhā vikkhepābhāvato samāhitassa sabbe saṅkhārā aniccato dukkhato
sabbe dhammā anattato nibbānañca asaṅkhatāmatasantapaṇītatādibhāvato nijjhānaṁ
khamanti buddhadhammā ca acinteyyāparimeyyappabhāvā"ti.
tato ca anulomiyaṁ khantiyaṁ ṭhito kevalā ime attattaniyabhāvarahitā dhammamattā
yathāsakaṁ paccayehi uppajjanti vayanti, na kutoci āgacchanti, na kuhiñci gacchanti,
na ca katthaci patiṭṭhitā, na cettha koci kassaci byāpāroti ahaṁkāramamaṁkārānadhiṭṭhānatā
nijjhānaṁ khamati, yena bodhisatto bodhiyā niyato anāvattidhammo hotīti evamādinā
khantipāramiyā paccavekkhaṇā veditabbā.
tathā saccena vinā sīlādīnaṁ asambhavato paṭiññānurūpaṁ paṭipattiyā abhāvato
ca saccadhammātikkame ca sabbapāpadhammānaṁ samosaraṇato asaccasandhassa apaccayikabhāvato
āyatiṁ ca anādeyyavacanatāvahanato sampannasaccassa ca sabbaguṇādhiṭṭhānabhāvato
saccādhiṭṭhānena sabbabodhisambhārānaṁ pārisuddhipāripūrisāmatthiyato
sabhāvadhammāvisaṁvādanena sabbabodhisambhārakiccakaraṇato bodhisattapaṭipattiyā ca
parinipphattitotiādinā saccapāramiyā sampattiyo paccavekkhitabbā.

page number: 349

tathā dānādīsu daḷhasamādānaṁ taṁpaṭipakkhasannipāte ca nesaṁ acalādhiṭṭhānaṁ
tattha ca dhīravīrabhāvaṁ vinā na dānādisambhārā sambodhinimittā sambhavantītiādinā
adhiṭṭhāne guṇā paccavekkhitabbā.
tathā "attahitamatte avatiṭṭhantenāpi sattesu hitacittataṁ vinā na sakkā
idhalokaparalokasampattiyo pāpuṇituṁ, pageva sabbasatte nibbānasampattiyaṁ
patiṭṭhāpetukāmenā"ti ca "pacchā sabbasattānaṁ lokuttarasampattiṁ ākaṅkhantena idāni
lokiyasampattiākaṅkhā yuttarūpā"ti ca "idāni āsayamattena paresaṁ hitasukhūpasaṁhāraṁ
kātuṁ asakkonto kadā payogena taṁ sādhessāmī"ti ca "idāni mayā hitasukhūpasaṁhārena
saṁvaḍḍhitā pacchā dhammasaṁvibhāgasahāyā mayhaṁ bhavissantī"ti ca "etehi vinā na
mayhaṁ bodhisambhārā sambhavanti, tasmā sabbabuddhaguṇavibhūtinipphattikāraṇattā mayhaṁ
ete paramaṁ puññakkhettaṁ anuttaraṁ kusalāyatanaṁ uttamaṁ gāravaṭṭhānan"ti ca savisesaṁ
sattesu sabbesu hitajjhāsayatā paccupaṭṭhapetabbā, kiñca karuṇādhiṭṭhānatopi
sabbasattesu mettā anubrūhetabbā. vimariyādīkatena hi cetasā sattesu
hitasukhūpasaṁhāraniratassa tesaṁ ahitadukkhāpanayanakāmatā balavatī uppajjati daḷhamūlā,
karuṇā ca sabbesaṁ buddhakārakadhammānaṁ ādi caraṇaṁ patiṭṭhā mūlaṁ mukhaṁ pamukhanti
evamādinā mettāya guṇā paccavekkhitabbā.
tathā "upekkhāya abhāve sattehi katā vippakārā cittassa vikāraṁ
uppādeyyuṁ, sati ca cittavikāre dānādīnaṁ sambhārānaṁ sambhavo eva natthī"ti ca
"mettāsinehena sinehite citte upekkhāya vinā sambhārānaṁ pārisuddhi na hotī"ti
ca "anupekkhako sambhāresu puññasambhāraṁ tabbipākañca sattahitatthaṁ pariṇāmetuṁ na
sakkotī"ti ca "upekkhāya abhāve deyyadhammapaṭiggāhakānaṁ vibhāgaṁ akatvā pariccajituṁ
na sakkotī"ti ca "upekkhārahitena jīvitaparikkhārānaṁ jīvitassa ca antarāyaṁ
amanasikaritvā sīlavisodhanaṁ kātuṁ na sakkotī"ti ca tathā upekkhāvasena aratiratisahasseva

page number: 350

nekkhammabalasiddhito upapattito ikkhaṇavasena sabbasambhārakiccanipphattito
accāraddhassa vīriyassa anupekkhaṇe padhānakiccākaraṇato upekkhato eva
titikkhānijjhānasambhavato upekkhāvasena sattasaṅkhārānaṁ avisaṁvādanato lokadhammānaṁ
ajjhupekkhaṇena samādinnadhammesu acalādhiṭṭhānasiddhito parāpakārādīsu anābhogavaseneva
mettāvihāranipphattitoti sabbabodhisambhārānaṁ samādānādhiṭṭhānapāripūrinipphattiyo
upekkhānubhāvena sampajjantīti evamādinā nayena upekkhāpāramī paccavekkhitabbā.
evaṁ apariccāgapariccāgādīsu yathākkamaṁ ādīnavānisaṁsapaccavekkhaṇā dānādipāramīnaṁ
paccayoti daṭṭhabbaṁ.
tathā saparikkhārā pañcadasa caraṇadhammā pañca ca abhiññāyo. tattha caraṇadhammā
nāma sīlasaṁvaro indriyesu guttadvāratā bhojane mattaññutā jāgariyānuyogo
satta saddhammā cattāri jhānāni ca. tesu sīlādīnaṁ catunnaṁ terasāpi dhutadhammā
appicchatādayo ca parikkhārā. saddhammesu saddhāya buddhadhammasaṁghasīla-
cāgadevatūpasamānussatilūkhapuggalaparivajjanasiniddhapuggalasevanapasādanīyadhammapaccavekkhaṇa-
tadadhimuttatā parikkhāro. hirottappānaṁ akusalādīnavapaccavekkhaṇāpāyādīnavapaccavekkhaṇa-
kusaladhammūpatthambhanabhāvapaccavekkhaṇahirottapparahitapuggalaparivajjanahirottappa-
sampannapuggalasevanatadadhimuttatā. bāhusaccassa pubbayogaparipucchakabhāvasaddhammābhiyoga-
anavajjavijjāṭṭhānādiparicayaparipakkindriyatā kilesadūrībhāvāppassutaparivajjana-
bahussutasevanatadadhimuttatā. vīriyassa apāyabhayapaccavekkhaṇagamanavīthipaccavekkhaṇadhammamahatta-
paccavekkhaṇathinamiddhavinodanakusītapuggalaparivajjanāaraddhavīriyapuggalasevanasammappadhāna-
paccavekkhaṇatadadhimuttatā. 1- satiyā satisampajaññamuṭṭhassatipuggalaparivajjana-
upaṭṭhitassatipuggalasevanatadadhimuttatā. paññāya paripucchakabhāvavatthuvisadakiriyā-
indriyasamattapaṭipādanaduppaññapuggalaparivajjanapaññavantapuggalasevanagambhīrañāṇacariya-
paccavekkhaṇatadadhimuttatā.

footnote: 1 ma....agamanavidhi...

page number: 351

catunnaṁ jhānānaṁ sīlādicatukkaṁ aṭṭhatiṁsāya ārammaṇesu pubbabhāgabhāvanā
āvajjanādi sīlādivasībhāvakaraṇañca parikkhāro. tattha sīlādīhi payogasuddhiyā
sattānaṁ abhayadāne āsayasuddhiyā āmisadāne ubhayasuddhiyā dhammadāne samattho
hotītiādinā caraṇādīnaṁ dānādisambhārānaṁ paccayabhāvo yathārahaṁ niddhāretabbo,
ativitthārabhayena na niddhārayimhāti. evaṁ sampatticakkādayopi dānādīnaṁ paccayoti
veditabbaṁ.
ko saṅkilesoti? avisesena taṇhādīhi parāmaṭṭhabhāvo pāramīnaṁ saṅkileso,
visesena pana deyyadhammapaṭiggāhakavikappā dānapāramiyā saṅkileso. sattakālavikappā
sīlapāramiyā, kāmabhavatadupasamesu abhiratianabhirativikappā nekkhammapāramiyā,
ahaṁ mamāti vikappā paññāpāramiyā, līnuddhaccavikappā vīriyapāramiyā, attaparavikappā
khantipāramiyā, adiṭṭhādīsu diṭṭhādivikappā saccapāramiyā, bodhisambhāratabbipakkhesu
dosaguṇavikappā adhiṭṭhānapāramiyā, hitāhitavikappā mettāpāramiyā,
iṭṭhāniṭṭhavikappā upekkhāpāramiyā saṅkilesoti daṭṭhabbaṁ.
kiṁ vodānanti? taṇhādīhi anupaghāto yathāvuttavikappaviraho ca etāsaṁ
vodānanti veditabbaṁ. anupahatā hi taṇhāmānadiṭṭhikodhūpanāhamakkhapalāsaissā-
macchariyamāyāsāṭheyyathambhasārambhamadappamādādīhi kilesehi deyyadhammapaṭiggāhaka-
vikappādirahitā ca dānādipāramiyo parisuddhā pabhassarā bhavantīti.
ko paṭipakkhoti? avisesena sabbepi saṅkilesā sabbepi akusalā dhammā
etesaṁ paṭipakkho, visesena pana pubbe vuttā maccherādayoti veditabbā. api ca
deyyadhammapaṭiggāhakadānaphalesu alobhādosāmohaguṇayogato lobhadosamohapaṭipakkhaṁ dānaṁ,
kāyādidosavaṅkāpagamato lobhādipaṭipakkhaṁ sīlaṁ, kāmasukhaparūpaghātāttakilamathaparivajjanato
dosattayapaṭipakkhaṁ nekkhammaṁ, lobhādīnaṁ andhīkaraṇato ñāṇassa ca anandhīkaraṇato
lobhādipaṭipakkhā paññā, alīnānuddhatañāyārambhavasena lobhādipaṭipakkhaṁ vīriyaṁ,
iṭṭhāniṭṭhasuññatānaṁ khamanato lobhādipaṭipakkhā khanti, satipi paresaṁ

page number: 352

upakāre apakāre ca yathābhūtappavattiyā lobhādipaṭipakkhaṁ saccaṁ, lokadhamme abhibhuyya
yathāsamādinnesu sambhāresu acalanato lobhādipaṭipakkhaṁ adhiṭṭhānaṁ, nīvaraṇavivekato
lobhādipaṭipakkhā mettā, iṭṭhāniṭṭhesu anunayapaṭighaviddhaṁsanato samappavattito ca
lobhādipaṭipakkhā upekkhāti daṭṭhabbaṁ.
kā paṭipattīti? dānapāramiyā tāva sukhūpakaraṇasarīrajīvitapariccāgena bhayāpanudanena
dhammopadesena ca bahudhā sattānaṁ anuggahakaraṇaṁ paṭipatti. tattha āmisadānaṁ abhayadānaṁ
dhammadānanti dātabbavatthuvasena tividhaṁ dānaṁ. tesu bodhisattassa dātabbavatthu
ajjhattikaṁ bāhiranti duvidhaṁ. tattha bāhiraṁ annaṁ pānaṁ vatthaṁ yānaṁ
mālāgandhavilepanaṁ seyyāvasathapadīpeyyanti dasavidhaṁ. annādīnaṁ khādanīyabhojanīyādivibhāgena
anekavidhaṁ. tathā rūpārammaṇaṁ yāva dhammārammaṇanti ārammaṇato chabbidhaṁ.
rūpārammaṇādīnañca nīlādivibhāgena anekavidhaṁ. tathā maṇikanakarajatamuttāpavāḷādi-
khettavatthuārāmādidāsidāsagomahiṁsādinānāvidhavittūpakaraṇavasena anekavidhaṁ.
tattha mahāpuriso bāhiraṁ vatthuṁ dento "yena atthiko, taṁ tassa deti,
dento ca tassa atthiko"ti sayameva jānanto ayācitopi deti pageva yācito.
muttacāgo deti, no amuttacāgo, pariyattaṁ deti. no apariyattaṁ sati deyyadhamme. na
paccupakārasannissito deti. asati deyyadhamme hi pariyatte saṁvibhāgārahaṁ saṁvibhajati.
na ca deti parūpaghātāvahaṁ satthavisamajjādikaṁ, nāpi kīḷanakaṁ yaṁ anatthūpasaṁhitaṁ
pamādāvahañca. na ca gilānassa yācakassa pānabhojanādiasappāyaṁ pamāṇarahitaṁ vā
deti, pamāṇayuttaṁ pana sappāyameva deti.
tathā yācito gahaṭṭhānaṁ gahaṭṭhānucchavikaṁ deti, pabbajitānaṁ pabbajitānucchavikaṁ
deti, mātāpitaro ñātisālohitā mittāmaccā puttādāradāsakammakarāti etesu
kassaci pīḷaṁ ajanento deti, na ca uḷāraṁ deyyadhammaṁ paṭijānitvā lūkhaṁ deti, na
ca lābhasakkārasilokasannissito deti, na ca paccupakārasannissito deti, na ca

page number: 353

phalapāṭikaṅkhī deti aññatra sammāsambodhiyā, na ca yācake deyyadhammaṁ vā
jigucchanto deti, na ca asaññatānaṁ yācakānaṁ akkosakarosakānampi apaviddhaṁ
dānaṁ deti, aññadatthu pasannacitto anukampanto sakkaccameva deti, na ca
kotūhalamaṅgaliko hutvā deti, kammaphalameva pana saddahanto deti, napi yācake
payirupāsanādīhi parikilesetvā deti, aparikilesanto eva pana deti, na ca paresaṁ
vañcanādhippāyo bhedanādhippāyo vā dānaṁ deti, asaṅkiliṭṭhacitto eva deti, napi
yācake pharusavāco bhākuṭimukho dānaṁ deti, piyavādī pana pubbabhāsī mitavacano hutvā
deti, yasmiñca deyyadhamme uḷāramanuññatāya vā ciraparicayena vā gedhasabhāvatāya
vā lobhadhammo adhimatto hoti, jānanto bodhisatto taṁ khippameva paṭivinodetvā
yācake pariyesitvāpi deti, yañca deyyavatthu parittaṁ yācakopi paccupaṭṭhito, taṁ
acintetvāpi attānaṁ bādhetvā dento yācakaṁ sammāneti yathā taṁ akittipaṇḍito.
na ca mahāpuriso attano puttadāradāsakammakaraporise yācito te asaññāpite
domanassappatte yācakānaṁ deti, sammadeva pana saññāpite somanassappatte deti,
dento ca yakkharakkhasapisācādīnaṁ vā manussānaṁ kurūrakammantānaṁ vā jānanto na deti,
tathā rajjampi tādisānaṁ na deti, 1- ye lokassa ahitāya dukkhāya anatthāya paṭipajjanti,
ye pana dhammikā dhammena lokaṁ pālenti, tesaṁ deti, evaṁ tāva bāhiradāne paṭipatti
veditabbā.
ajjhattikadānaṁ pana dvīhi ākārehi veditabbaṁ. kathaṁ? yathā nāma koci
puriso ghāsacchādanahetu attānaṁ parassa nissajjati. vidheyyabhāvaṁ upagacchati dāsabyaṁ,
evameva mahāpuriso sambodhihetu nirāmisacitto sattānaṁ anuttaraṁ hitasukhaṁ icchanto
attano dānapāramiṁ paripūretukāmo attānaṁ parassa nissajjati, vidheyyabhāvaṁ
upagacchati yathākāmakaraṇīyataṁ, karacaraṇanayanādiaṅgapaccaṅgaṁ tena tena atthikānaṁ

footnote: 1 ma. rajjaṁ dānaṁ deti

page number: 354

akampito anolīno anuppadeti, na tattha sajjati na saṅkocaṁ āpajjati yathā taṁ
bāhiravatthusmiṁ, tathā hi mahāpuriso dvīhi ākārehi bāhiravatthuṁ pariccajati yathāsukhaṁ
paribhogāya vā yācakānaṁ tesaṁ manorathaṁ paripūrento, attano vasībhāvāya vā, tattha
sabbena sabbaṁ muttacāgo evamahaṁ nissaṅgabhāvāya sambodhiṁ pāpuṇissāmīti. evaṁ
ajjhattikavatthusminti veditabbaṁ.
tattha yaṁ ajjhattikavatthu dīyamānaṁ yācakassa ekanteneva hitāya saṁvattati, taṁ
deti, na itaraṁ, na ca mahāpuriso mārassa mārakāyikānaṁ devatānaṁ vā vihiṁsādhippāyānaṁ
attano attabhāvaṁ aṅgapaccaṅgāni vā jānamāno deti "mā tesaṁ anattho ahosī"ti.
yathā ca mārakāyikānaṁ, evaṁ tehi anvāviṭṭhānampi na deti, napi ummattakānaṁ.
itaresaṁ pana yāciyamāno samanantarameva deti, tādisāya yācanāya dullabhabhāvato
tādisassa ca dānassa dukkarabhāvato.
abhayadānaṁ pana rājato corato aggito udakato veripuggalato sīhabyagghādivāḷamigato
nāgayakkharakkhasapisācādito sattānaṁ bhaye paccupaṭṭhite gato parittāṇabhāvena veditabbaṁ.
dhammadānaṁ pana asaṅkiliṭṭhacittassa aviparītā dhammadesanā, opāyiko hitassa
upadeso diṭṭhadhammikasamparāyikaparamatthavasena yena sāsane anotiṇṇānaṁ avatāraṇaṁ
otiṇṇānaṁ paripācanaṁ. tatthāyaṁ nayo:- saṅkhepato tāva dānakathā sīlakathā
saggakathā kāmānaṁ ādīnavo saṅkileso ca nekkhamme ānisaṁso. vitthārato pana
sāvakabodhiyaṁ adhimuttacittānaṁ saraṇagamanaṁ sīlasaṁvaro indriyesu guttadvāratā
bhojane mattaññutā jāgariyānuyogo satta saddhammā aṭṭhatiṁsāya ārammaṇesu
kammakaraṇavasena samathānuyogo rūpakāyādīsu 1- vipassanābhinivesesu yathārahaṁ

footnote: 1 ma. rūpamukhādīsu

page number: 355

abhinivesamukhena vipassanānuyogo, tathāvisuddhipaṭipadā sammattagahanaṁ tisso vijjā cha
abhiññā catasso paṭisambhidā sāvakabodhīti etesaṁ guṇasaṅkittanavasena yathārahaṁ
tattha tattha patiṭṭhāpanā pariyodapanā ca. tathā paccekabodhiyaṁ sammāsambodhiyañca
adhimuttānaṁ sattānaṁ yathārahaṁ dānādipāramīnaṁ sabhāvarasalakkhaṇādisaṅkittanamukhena
tīsupi avatthāsu tesaṁ buddhānaṁ mahānubhāvatāvibhāvanena yānadvaye patiṭṭhāpanā
pariyodapanā ca, evaṁ mahāpuriso sattānaṁ dhammadānaṁ deti.
tathā mahāpuriso sattānaṁ āmisadānaṁ dento "imināhaṁ dānena sattānaṁ
āyuvaṇṇasukhabalapaṭibhānādisampattiñca ramaṇīyaṁ aggaphalasampattiñca nipphādeyyan"ti
annadānaṁ deti, tathā sattānaṁ kāmakilesapipāsāvūpasamāya pānaṁ deti, tathā suvaṇṇavaṇṇatāya
hirottappālaṅkārassa ca nipphattiyā vatthāni deti, tathā iddhividhassa ceva
nibbānasukhassa ca nipphattiyā yānaṁ deti, tathā sīlagandhanipphattiyā gandhaṁ deti,
tathā buddhaguṇasobhānipphattiyā mālāvilepanaṁ deti, bodhimaṇḍāsananipphattiyā
āsanaṁ deti, tathāgataseyyānipphattiyā seyyaṁ deti, saraṇabhāvanipphattiyā
āvasathaṁ deti, pañcacakkhupaṭilābhāya padīpeyyaṁ deti, byāmappabhānibbattiyā
rūpadānaṁ deti, brahmassaranibbattiyā saddadānaṁ deti, sabbalokassa piyabhāvāya
rasadānaṁ deti, buddhasukhumālabhāvāya phoṭṭhabbadānaṁ deti, ajarāmarabhāvāya bhesajjadānaṁ deti,
kilesadāsabyavimocanatthaṁ dāsānaṁ bhujissatādānaṁ deti, saddhammābhiratiyā
anavajjakhiḍḍāratihetudānaṁ deti, sabbepi satte ariyāya jātiyā attano
puttabhāvūpanayanāya puttadānaṁ deti, sakalassapi lokassa patibhāvūpagamanāya dāradānaṁ
deti, subhalakkhaṇasampattiyā suvaṇṇamaṇimuttāpavāḷādidānaṁ, anubyañjanasampattiyā
nānāvidhavibhūsanadānaṁ, saddhammakosādhigamāya vittakosadānaṁ, dhammarājabhāvāya
rajjadānaṁ, jhānādisampattiyā ārāmuyyānataḷākavanadānaṁ, 1-

footnote: 1 ma. tapovanadānaṁ

page number: 356

cakkaṅkitehi pādehi bodhimaṇḍūpasaṅkamanāya caraṇadānaṁ, caturoghanittharaṇāya sattānaṁ
saddhammahatthadānatthaṁ hatthadānaṁ, saddhindriyādipaṭilābhāya kaṇṇanāsādidānaṁ,
samantacakkhupaṭilābhāya cakkhudānaṁ, "dassanasavanānussaraṇapāricariyādīsu sabbakālaṁ
sabbasattānaṁ hitasukhāvaho, sabbalokena ca upajīvitabbo me kāyo bhaveyyā"ti
maṁsalohitādidānaṁ, "sabbalokuttamo bhaveyyan"ti uttamaṅgadānaṁ deti.
evaṁ dadanto ca na anesanāya deti na ca paropaghātena na bhayena na
lajjāya dakkhiṇeyyarosanena na paṇīte sati lūkhaṁ na attukkaṁsanena na paravambhanena
na phalābhikaṅkhāya na yācakajigucchāya na acittīkārena deti, atha kho sakkaccaṁ
deti, sahatthena deti, kālena deti, cittīkatvā deti, avibhāgena deti, tīsu kālesu
somanassito deti, tato eva ca datvā na pacchānutāpī hoti. na paṭiggāhakavasena
mānāvamānaṁ karoti, paṭiggāhakānaṁ piyasamudācāro hoti vadaññū yācayogo
saparivāradāyako. annadānaṁ hi dento "taṁ saparivāraṁ katvā dassāmī"ti vatthādīhi
saddhiṁ deti. tathā vatthadānaṁ dento "taṁ saparivāraṁ katvā dassāmī"ti annādīhi
saddhiṁ deti. yānadānādīsupi eseva nayo.
tathā rūpadānaṁ dento itarārammaṇānipi tassa parivāraṁ katvā deti, evaṁ
sesesupi. tattha rūpadānaṁ nāma nīlapītalohitaodātādivaṇṇāsu pupphavatthadhātūsu
aññataraṁ labhitvā rūpavasena ābhujitvā "rūpadānaṁ dassāmi, rūpadānaṁ
mayhan"ti cintetvā tādise dakkhiṇeyye dānaṁ patiṭṭhāpeti savatthukaṁ katvā,
etaṁ 1- rūpadānaṁ nāma.
saddadānaṁ pana bherisaddādivasena veditabbaṁ. tattha saddaṁ kandamūlāni viya
uppāṭetvā nīluppalahatthakaṁ viya ca hatthe ṭhapetvā dātuṁ na sakkā, savatthukaṁ pana
katvā dento saddadānaṁ deti nāma, tasmā yadā "saddadānaṁ dassāmī"ti

footnote: 1 sī. evaṁ

page number: 357

bherimudiṅgādīsu aññatarena tūriyena tiṇṇaṁ ratanānaṁ upahāraṁ karoti kāreti ca,
"saddadānaṁ me"ti bheriādīni ṭhapeti ṭhapāpeti ca, dhammakathikānaṁ pana sarabhesajjaṁ
telaphāṇitādiṁ deti, dhammassavanaṁ ghoseti, sarabhaññaṁ bhaṇati, dhammakathaṁ katheti,
upanisinnakakathaṁ anumodanakathañca karoti kāreti ca, tadā saddadānaṁ nāma hoti.
tathā gandhadānaṁ mūlagandhādīsu aññataraṁ rajanīyaṁ gandhavatthuṁ piṁsitameva vā
gandhaṁ yaṁ kiñci labhitvā gandhavasena ābhujitvā "gandhadānaṁ dassāmi, gandhadānaṁ
mayhan"ti buddharatanādīnaṁ pūjaṁ karoti kāreti ca, gandhapūjanatthāya agarucandanādike
gandhavatthuke pariccajati, idaṁ gandhadānaṁ.
tathā mūlarasādīsu yaṁ kiñci rajanīyaṁ rasavatthuṁ labhitvā rasavasena ābhujitvā
"rasadānaṁ dassāmi, rasadānaṁ mayhan"ti dakkhiṇeyyānaṁ deti, rasavatthumeva vā
dhaññagavādikaṁ pariccajati, idaṁ rasadānaṁ.
tathā phoṭṭhabbadānaṁ mañcapīṭhādivasena attharaṇapāvuraṇādivasena ca veditabbaṁ.
yadā hi mañcapīṭhabhisibimbohanādikaṁ nivāsanapāvuranādikaṁ vā sukhasamphassaṁ rajanīyaṁ
anavajjaṁ phoṭṭhabbavatthuṁ labhitvā phoṭṭhabbavasena ābhujitvā "phoṭṭhabbadānaṁ dassāmi,
phoṭṭhabbadānaṁ mayhan"ti dakkhiṇeyyānaṁ deti, yathāvuttaṁ phoṭṭhabbavatthuṁ labhitvā
pariccajati, idaṁ 1- phoṭṭhabbadānaṁ.
dhammadānaṁ pana dhammārammaṇassa adhippetattā ojapānajīvitavasena veditabbaṁ.
ojādīsu hi aññataraṁ rajanīyaṁ vatthuṁ labhitvā dhammārammaṇavasena ābhujitvā
"dhammadānaṁ dassāmi, dhammadānaṁ mayhan"ti sappinavanītādi ojadānaṁ deti,
ambapānādiaṭṭhavidhapānadānaṁ deti, jīvitadānanti ābhujitvā salākabhattapakkhikabhattādīni
deti, aphāsukabhāvena abhibhūtānaṁ byādhitānaṁ vejje paccupaṭṭhāpeti,

footnote: 1 ma. etaṁ

page number: 358

jālaṁ phālāpeti, kuminaṁ viddhaṁsāpeti, sakuṇapañjaraṁ viddhaṁsāpeti, bandhanena baddhānaṁ
sattānaṁ bandhanamokkhaṁ kāreti, māghātabheriṁ carāpeti, aññāni ca sattānaṁ
jīvitaparittānatthaṁ evarūpāni kammāni karoti kārāpeti ca, idaṁ dhammadānaṁ nāma.
sabbametaṁ yathāvuttaṁ dānasampadaṁ sakalalokahitasukhāya pariṇāmeti, attano ca
sammāsambodhiyā akuppāya vimuttiyā aparikkhayassa chandassa aparikkhayassa vīriyassa
aparikkhayassa samādhissa aparikkhayassa paṭibhānassa aparikkhayassa ñāṇassa
aparikkhayāya vimuttiyā pariṇāmeti. imañca dānapāramiṁ paṭipajjantena mahāsattena
jīvite aniccasaññā paccupaṭṭhāpetabbā tathā bhogesu, bahusādhāraṇatā ca nesaṁ
manasikātabbā, sattesu ca mahākaruṇā satataṁ samitaṁ paccupaṭṭhāpetabbā. evaṁ hi
bhoge gahetabbasāraṁ gaṇhanto ādittato viya agārato sabbaṁ sāpateyyaṁ
attānañca bahi nīharanto na kiñci seseti, na katthaci vibhāgaṁ karoti, aññadatthu
nirapekkho nissajjati eva. ayaṁ tāva dānapāramiyā paṭipattikkamo.
sīlapāramiyā pana ayaṁ paṭipattikkamo:- yasmā sabbaññusīlālaṅkārehi
satte alaṅkaritukāmena mahāpurisena ādito attano eva tāva sīlaṁ visodhetabbaṁ.
tattha ca catūhi ākārehi sīlaṁ visujjhati ajjhāsayavisuddhito samādānato
avītikkamanato sati ca vītikkame puna paṭipākatikakaraṇato. visuddhāsayatāya hi ekacco
attādhipati hutvā pāpajigucchanasabhāvo ajjhattaṁ hiridhammaṁ paccupaṭṭhāpetvā
suparisuddhasamācāro hoti. tathā parato samādāne sati ekacco lokādhipati hutvā
pāpato uttasanto ottappadhammaṁ paccupaṭṭhāpetvā suparisuddhasamācāro hoti. iti
ubhayathāpi ete avītikkamanato sīle patiṭṭhahanti. atha pana kadāci satisammosena
sīlassa khaṇḍādibhāvo siyā, tāyayeva yathāvuttāya hirottappasampattiyā khippameva
naṁ vuṭṭhānādinā paṭipākatikaṁ karoti.
tayidaṁ sīlaṁ vārittaṁ cārittanti duvidhaṁ. tatthāyaṁ bodhisattassa vārittasīle
paṭipattikkamo:- sabbasattesu tathā dayāpannacittena bhavitabbaṁ, yathā supinantenapi

page number: 359

na āghāto uppajjeyya. parūpakāraniratatāya parasantako alagaddo viya na
parāmasitabbo, sace pabbajito hoti, abrahmacariyatopi ārācārī hoti
sattavidhamethunasaṁyogavirahito, pageva paradāragamanato. sace pana apabbajito gahaṭṭho samāno
paresaṁ dāresu sadā pāpakaṁ cittampi na uppādeti. kathento ca saccaṁ hitaṁ piyaṁ vacanaṁ
parimitameva ca kālena dhammiṁ kathaṁ bhāsitā hoti, sabbattha anabhijjhālu abyāpannacitto
aviparītadassano kammassakatañāṇena ca samannāgato sammaggatesu sammāpaṭipannesu
niviṭṭhasaddho hoti niviṭṭhapemo.
iti caturāpāyavaṭṭadukkhānaṁ pathabhūtehi akusalakammapathehi akusaladhammehi ca
oramitvā saggamokkhānaṁ pathabhūtesu kusalakammapathesu patiṭṭhitassa mahāpurisassa
parisuddhāsayapayogatāya yathābhipatthitā sattānaṁ hitasukhūpasaṁhitā manorathā sīghaṁ sīghaṁ
abhinipphajjanti, pāramiyo paripūrenti, evaṁbhūto hi ayaṁ. tattha hiṁsānivattiyā
sabbasattānaṁ abhayadānaṁ deti, appakasireneva mettābhāvanaṁ sampādeti, ekādasa
mettānisaṁse adhigacchati, appābādho hoti appātaṅko, dīghāyuko sukhabahulo
lakkhaṇavisese pāpuṇāti, dosavāsanañca samucchindati.
tathā adinnādānanivattiyā corādīhi asādhāraṇe bhoge adhigacchati, parehi
anāsaṅkanīyo piyo manāpo vissasanīyo vibhavasampattīsu alaggacitto pariccāgasīlo
lobhavāsanañca samucchindati.
abrahmacariyanivattiyā alolo hoti santakāyacitto, sattānaṁ piyo hoti
manāpo aparisaṅkanīyo, kalyāṇo cassa kittisaddo abbhuggacchati, alaggacitto
hoti mātugāmesu aluddhāsayo, nekkhammabahulo lakkhaṇavisese adhigacchati, lobhavāsanañca
samucchindati.
musāvādanivattiyā sattānaṁ pamāṇabhūto hoti paccayiko theto ādeyyavacano,
devatānaṁ piyo manāpo, surabhigandhamukho ārakkhitakāyavacīsamācāro, lakkhaṇavisese
ca adhigacchati, kilesavāsanañca samucchindati.

page number: 360

pesuññanivattiyā parūpakkamehipi abhejjakāyo hoti abhejjaparivāro,
saddhammesu ca abhejjanakasaddo, daḷhamitto bhavantaraparicitānaṁ viya sattānaṁ
ekantapiyo asaṅkilesabahulo.
pharusavācānivattiyā sattānaṁ piyo hoti manāpo sukhasīlo madhuravacano
sambhāvanīyo, aṭṭhaṅgasamannāgato cassa saro nibbattati.
samphappalāpanivattiyā sattānaṁ piyo hoti manāpo garu bhāvanīyo ca
ādeyyavacano parimitālāpo, mahesakkho ca hoti mahānubhāvo, ṭhānuppattikena
paṭibhānena pañhānaṁ byākaraṇakusalo, buddhabhūmiyañca ekāya eva vācāya
anekabhāsānaṁ sattānaṁ anekesaṁ pañhānaṁ byākaraṇasamattho hoti.
anabhijjhālutāya icchitalābhī hoti, uḷāresu ca bhogesu ruciṁ paṭilabhati,
khattiyamahāsālādīnaṁ sammato hoti, paccatthikehi anabhibhavanīyo, indriyavekallaṁ na
pāpuṇāti, appaṭipuggalo ca hoti.
abyāpādena piyadassano hoti, sattānaṁ sambhāvanīyo parahitābhinanditāya
ca satte appakasireneva pasādeti, alūkhasabhāvo ca hoti mettāvihārī, mahesakkho
ca hoti mahānubhāvo.
micchādassanābhāvena kalyāṇe sahāye paṭilabhati, sīsacchedampi pāpuṇanto
pāpakammaṁ na karoti, kammassakatādassanato akotūhalamaṅgaliko ca hoti, saddhamme
cassa saddhā patiṭṭhitā hoti mūlajātā, saddahati ca tathāgatānaṁ bodhiṁ, samayantaresu
nābhiramati ukkāraṭṭhāne viya rājahaṁso, lakkhaṇattayaparijānanakusalo hoti. ante
ca anāvaraṇañāṇalābhī, yāva bodhiṁ na pāpuṇāti, tāva tasmiṁ tasmiṁ sattanikāye
ukkaṭṭhukkaṭṭho ca hoti uḷāruḷārā sampattiyo pāpuṇāti. iti hidaṁ sīlaṁ nāma
sabbasampattīnaṁ adhiṭṭhānaṁ, sabbabuddhaguṇānaṁ pabhavabhūmi, sabbabuddhakārakadhammānaṁ

page number: 361

ādi caraṇaṁ mukhaṁ pamukhanti bahumānanaṁ uppādetvā kāyavacīsaṁyame indriyadamane
ājīvavisuddhiyaṁ paccayaparibhogesu ca satisampajaññabalena appamattena lābhasakkārasilokaṁ
mittamukhapaccatthikaṁ viya sallakkhetvā "kikīva aṇḍan"tiādinā 1- vuttanayena
sakkaccaṁ sīlaṁ sampādetabbaṁ. ayaṁ tāva vārittasīle paṭipattikkamo.
cārittasīle pana paṭipatti evaṁ veditabbā:- idha bodhisatto kalyāṇamittānaṁ
garuṭṭhāniyānaṁ abhivādanaṁ paccuṭṭhānaṁ añjalikammaṁ sāmīcikammaṁ kālena
kālaṁ kattā hoti, tathā tesaṁ kālena kālaṁ upaṭṭhānaṁ kattā hoti, gilānānaṁ
kāyaveyyāvaṭikaṁ. subhāsitapadāni sutvā sādhukāraṁ kattā hoti, guṇavantānaṁ guṇe
vaṇṇetā paresaṁ apakāre khantā, upakāre anussaritā, puññāni anumoditā,
attano puññāni sammāsambodhiyā pariṇāmetā, sabbakālaṁ appamādavihārī
kusalesu dhammesu, sati ca accayato accayo disvā tādisānaṁ sahadhammikānaṁ yathābhūtaṁ
āvikattā, uttari ca sammāpaṭipattiṁ sammadeva paripūretā.
tathā attano anurūpāsu atthūpasaṁhitāsu sattānaṁ itikattabbatāsu dakkho
analaso sahāyabhāvaṁ upagacchati. uppannesu ca sattānaṁ byādhiādidukkhesu yathārahaṁ
patikāravidhāyako. Ñātibhogādibyasanapatitesu sokāpanodano ullumpanasabhāvāvaṭṭhito
hutvā niggahārahānaṁ dhammeneva niggaṇhanako yāvadeva akusalā vuṭṭhāpetvā
kusale patiṭṭhāpanāya. paggahārahānaṁ dhammeneva paggaṇhanako. yāni purimakānaṁ
mahābodhisattānaṁ uḷāratamāni paramadukkarāni acinteyyānubhāvāni sattānaṁ
ekantahitasukhāvahāni caritāni, yehi nesaṁ bodhisambhārā sammadeva paripākaṁ agamaṁsu,
tāni sutvā anubbiggo anutrāso tepi mahāpurisā manussā eva, kamena pana
sikkhāpāripūriyā bhāvitattabhāvā 2- tādisāya uḷāratamāya ānubhāvasampattiyā
bodhisambhāresu ukkaṁsapāramippattā ahesuṁ. tasmā mayāpi sīlādisikkhāsu sammadeva

footnote: 1 visuddhi. 1/44 (syā), su.vi. 1/7/55 2 sī. bhāvitattabhāvanā

page number: 362

tathā paṭipajjitabbaṁ, yāya paṭipattiyā ahampi anukkamena sikkhaṁ paripūretvā
ekantato taṁ padaṁ anupāpuṇissāmīti saddhāpurecārikaṁ vīriyaṁ avissajjento
sammadeva sīlesu paripūrakārī hoti.
tathā paṭicchannakalyāṇo hoti vivaṭāparādho, appiccho santuṭṭho pavivitto
asaṁsaṭṭho dukkhasaho aparitassanajātiko anuddhato anunnaḷo acapalo amukharo
avikiṇṇavāco santindriyo santamānaso kuhanādimicchājīvarahito ācāragocarasampanno
aṇumattesu vajjesu bhayadassāvī samādāya sikkhati sikkhāpadesu āraddhavīriyo
pahitatto kāye ca jīvite ca nirapekkho, appamattakampi kāye jīvite vā
apekkhaṁ nādhivāseti pajahati vinodeti, pageva adhimattaṁ. sabbepi dussīlyahetubhūte
kodhūpanāhādike upakkilese pajahati vinodeti. appamattakena ca visesādhigamena
aparituṭṭho hoti, na saṅkocaṁ āpajjati, uparūpari visesādhigamāya vāyamati.
yena yathāladdhā sampatti hānabhāgiyā vā ṭhitibhāgiyā vā na hoti, tathā
mahāpuriso andhānaṁ pariṇāyako hoti, maggaṁ ācikkhati, badhirānaṁ hatthamuddāya
saññaṁ deti, atthamanuggāheti, tathā mūgānaṁ. pīṭhasappikānaṁ pīṭhaṁ deti yānaṁ
deti vāheti vā. assaddhānaṁ saddhāpaṭilābhāya vāyamati, kusītānaṁ ussāhajananāya,
muṭṭhassatīnaṁ satisamāyogāya, vibbhantacittānaṁ samādhisampadāya, duppaññānaṁ
paññādhigamāya vāyamati. kāmacchandapariyuṭṭhitānaṁ kāmacchandapaṭivinodanāya vāyamati.
byāpādathinamiddhauddhaccakukkuccavicikicchāpariyuṭṭhitānaṁ vicikicchāvinodanāya
vāyamati. kāmavitakkādiapakatānaṁ kāmavitakkādimicchāvitakkavinodanāya vāyamati.
pubbakārīnaṁ sattānaṁ kataññutaṁ nissāya pubbabhāsī piyavādī saṅgāhako sadisena adhikena
vā paccupakārena sammānetā hoti.
āpadāsu sahāyakiccaṁ anutiṭṭhati. tesaṁ tesañca sattānaṁ pakatisabhāvañca
parijānitvā yehi yathā saṁvasitabbaṁ hoti, tehi tathā saṁvasati. yesu ca yathā

page number: 363

paṭipajjitabbaṁ hoti, tesu tathā paṭipajjati. tañca kho akusalato vuṭṭhāpetvā kusale
patiṭṭhāpanavasena, na aññathā. paricittānurakkhaṇā hi bodhisattānaṁ yāvadeva
kusalābhivaḍḍhiyā. tathā hi tajjhāsayenāpi paro na hiṁsitabbo, na bhaṇḍitabbo, na
maṅkubhāvamāpādetabbo, na parassa kukkuccaṁ uppādetabbaṁ, na niggahaṭṭhāne na
codetabbo, na nīcataraṁ paṭipannassa attā uccatare ṭhapetabbo, na ca paresu
sabbena sabbaṁ asevinā bhavitabbaṁ, na atisevinā bhavitabbaṁ, na akālasevinā.
sevitabbayutte pana satte desakālānurūpaṁ sevati. na ca paresaṁ purato piye
vigarahati, appiye vā pasaṁsati. na avissaṭṭhavissāsī hoti. na dhammikaṁ upanimantanaṁ
paṭikkhipati. na saññattiṁ upagacchati, 1- nādhikaṁ paṭiggaṇhāti. saddhāsampanne
saddhānisaṁsakathāya sampahaṁsati. sīlasutacāgapaññāsampanne paññāsampannakathāya
sampahaṁsati. sace pana bodhisatto abhiññābalappatto hoti, pamādāpanne satte
abhiññābalena yathārahaṁ nirayādike dassento saṁvejetvā assaddhādike saddhādīsu
patiṭṭhāpeti. sāsane otāreti. saddhādiguṇasampanne paripāceti. evamayaṁ
mahāpurisassa cārittabhūto aparimāṇo puññābhisando kusalābhisando uparūpari
abhivaḍḍhatīti veditabbaṁ.
api ca yā sā "kiṁ sīlaṁ kenaṭṭhena sīlan"tiādinā pucchaṁ katvā
"pāṇātipātādīhi viramantassa vattapaṭipattiṁ vā pūrentassa cetanādayo dhammā
sīlan"tiādinā nayena nānappakārato sīlassa vitthārakathā visuddhimagge 2- vuttā,
sā sabbāpi idha āharitvā vattabbā. kevalaṁ hi tattha sāvakabodhisattavasena
sīlakathā āgatā, idha mahābodhisattavasena karuṇūpāyakosallapubbaṅgamaṁ katvā
vattabbāti ayameva viseso. yato idaṁ sīlaṁ mahāpuriso yathā na attano duggatiyaṁ
parikkilesavimuttiyā sugatiyampi na rajjasampattiyā na cakkavatti na deva na sakka

footnote: 1 ma. nupagacchati 2 visuddhi. 1/7 (syā)

page number: 364

na māra na brahmasampattiyā pariṇāmeti, tathā na attano tevijjatāya na chaḷabhiññatāya
na catuppaṭisambhidādhigamāya na sāvakabodhiyā na paccekabodhiyā pariṇāmeti, atha kho
sabbaññubhāvena sabbasattānaṁ anuttarasīlālaṅkārasampādanatthameva pariṇāmetīti.
ayaṁ sīlapāramiyā paṭipattikkamo.
tathā yasmā karuṇūpāyakosallapariggahitā ādīnavadassanapubbaṅgamā kāmehi
ca bhavehi ca nikkhamanavasena pavattā kusalacittuppatti nekkhammapāramī, tasmā
sakalasaṅkilesanivāsanaṭṭhānatāya puttadārādīhi mahāsambādhatāya kasivāṇijjādinānāvidha-
kammantādhiṭṭhānabyākulatāya ca gharāvāsassa nekkhammasukhādīnaṁ anokāsataṁ kāmānañca
satthadhārālaggamadhubindu viya ca avaliyhamānā parittassādā vipulānatthānubandhāti ca,
vijjulatobhāsena gahetabbanaccaṁ viya parittakālūpalabbhā, ummattakālaṅkāro viya
viparītasaññāya anubhavitabbā, karīsāvacchādanā 1- viya paṭikārabhūtā, udakatemitaṅguliyā
tanūdakapānaṁ viya atittikarā, chātajjhattabhojanaṁ viya sābādhā, baḷisāmisaṁ viya
byasanasannipātakāraṇaṁ, aggisantāpo viya kālattayepi dukkhuppattihetubhūtā,
makkaṭalepo viya bandhanimittaṁ, ghātakāvacchādanā 2- viya anatthacchādanā, sapattagāmavāso
viya bhayaṭṭhānabhūtā, paccatthikaposako viya kilesamārādīnaṁ āmisabhūtā, chaṇasampattiyo
viya vipariṇāmadukkhā, koṭaraggi viya antodāhakā, purāṇakūpāvalambībīraṇamadhupiṇḍaṁ 3-
viya anekādīnavā, loṇūdakapānaṁ viya pipāsāhetubhūtā, surāmerayaṁ viya nīcajanasevitā,
appassādatāya aṭṭhikaṅkalūpamātiādinā 4- ca nayena ādīnavaṁ sallakkhetvā
tabbipariyāyena nekkhamme ānisaṁsaṁ passantena nekkhammapavivekaupasamasukhādīsu
ninnapoṇapabbhāracittena nekkhammapāramiyaṁ paṭipajjitabbaṁ. yasmā pana nekkhammaṁ
pabbajjāmūlakaṁ, tasmā pabbajjā tāva anuṭṭhātabbā. pabbajjamanutiṭṭhantena ca
mahāsattena asati buddhuppāde kammavādīnaṁ kiriyavādīnaṁ tāpasaparibbājakānaṁ pabbajjā
anuṭṭhātabbā.

footnote: 1 sī.,ma. karīsāvacchādanasukhaṁ 2 sī.,ma. ghātakāvacchādanakisālayo 3 ma..ßēáadhubinduṁ
footnote: 4 maßēáū. 12/234/196

page number: 365

uppannesu pana sammāsambuddhesu tesaṁ sāsane eva pabbajitabbaṁ. pabbajitvā
ca yathāvutte sīle patiṭṭhitena tassā eva hi sīlapāramiyā vodāpanatthaṁ dhutaguṇā
samādātabbā. samādinnadhutadhammā hi mahāpurisā sammadeva te pariharantā appicchā
santuṭṭhā sallekhapavivekāsaṁsaggavīriyārambhasubharatādiguṇasalilavikkhālitakilesamalatāya
anavajjasīlavataguṇaparisuddhasabbasamācārā porāṇe ariyavaṁsattaye patiṭṭhitā
catutthaṁ bhāvanārāmatāsaṅkhātaṁ ariyavaṁsaṁ adhigantuṁ cattālīsāya ārammaṇesu yathārahaṁ
upacārappanābhedaṁ jhānaṁ upasampajja viharanti. evaṁ hissa sammadeva nekkhammapāramī
paripūritā hoti.
imasmiṁ pana ṭhāne terasahi dhutadhammehi saddhiṁ dasa kasiṇāni dasa asubhāni
dasānussatiyo cattāro brahmavihārā cattāro āruppā ekā saññā ekaṁ
vavatthānanti cattālīsāya samādhibhāvanāya kammaṭṭhānāni bhāvanāvidhānañca
vitthārato vattabbāni, taṁ panetaṁ sabbaṁ yasmā visuddhimagge sabbākārato
vitthāretvā vuttaṁ, tasmā tattha vuttanayeneva veditabbaṁ. kevalaṁ hi tattha
sāvakabodhisattassa vasena vuttaṁ, idha mahābodhisattassa vasena karuṇūpāyakosallapubbaṅgamaṁ
katvā vattabbanti ayameva visesoti. evamettha nekkhammapāramiyā paṭipattikkamo
veditabbo.
tathā paññāpāramiṁ sampādetukāmena yasmā paññā āloko viya
andhakārena mohena saha na vattati, tasmā mohakāraṇāni tāva bodhisattena
parivajjetabbāni. tatthimāni mohakāraṇāni:- arati tandi vijambhitā ālasiyaṁ
gaṇasaṅgaṇikārāmatā niddāsīlatā anicchayasīlatā ñāṇasmiṁ akutūhalatā micchādhimāno 1-
aparipucchakatā kāyassa na sammāparihāro asamāhitacittatā duppaññānaṁ puggalānaṁ
sevanā paññavantānaṁ apayirupāsanā attaparibhavo micchāvikappo viparītābhiniveso

footnote: 1 sīßēáicchāmāno

page number: 366

kāyadaḷhibahulatā asaṁvegasīlatā pañca nīvaraṇāni, saṅkhepato ye vā pana dhamme
āsevato anuppannā paññā nuppajjati, uppannā parihāyati. iti imāni
sammohakāraṇāni parivajjentena bāhusacce jhānādīsu ca yogo karaṇīyo.
tatthāyaṁ bāhusaccassa visayavibhāgo:- pañcakkhandhā dvādasāyatanāni
aṭṭhārasa dhātuyo cattāri saccāni bāvīsatindriyāni dvādasapadiko paṭiccasamuppādo
tathā satipaṭṭhānādayo kusalādidhammappakārabhedā ca, yāni ca loke
anavajjāni vijjāṭṭhānāni ye ca sattānaṁ hitasukhavidhānayoggā byākaraṇavisesā,
iti evaṁ pakāraṁ sakalameva sutavisayaṁ upāyakosallapubbaṅgamāya paññāya satiyā
vīriyena ca sādhukaṁ uggahaṇasavanadhāraṇaparicayaparipucchāhi ogāhetvā tattha ca
paresaṁ patiṭṭhāpanena sutamayā paññā nibbattetabbā.
tathā sattānaṁ itikattabbatāsu ṭhānuppattikapaṭibhānabhūtā āyāpāyaupāyakosallabhūtā
1- ca paññā hitesitaṁ nissāya tattha tattha yathārahaṁ pavattetabbā. tathā khandhādīnaṁ
sabhāvadhammaṁ ākāraparivitakkanamukhena te nijjhānaṁ khamāpentena cintāmayā paññā
nibbattetabbā. khandhādīnaṁyeva pana salakkhaṇasāmaññalakkhaṇapariggahaṇavasena lokiyapariññā
nibbattentena pubbabhāgabhāvanāpaññā sampādetabbā. evaṁ hi nāmarūpamattamidaṁ
yathārahaṁ paccayehi uppajjati ceva nirujjhati ca, na ettha koci kattā vā kāretā
vā, hutvā abhāvaṭṭhena aniccaṁ, udayabbayapaṭipīḷanaṭṭhena dukkhaṁ, avasavattanaṭṭhena
anattāti ajjhattikadhamme bāhirakadhamme ca nibbisesaṁ parijānanto tattha āsaṅgaṁ
pajahanto pare ca tattha taṁ jahāpento kevalaṁ karuṇāvaseneva yāva na buddhaguṇā
hatthatalaṁ āgacchanti, tāva yānattaye satte avatāraṇaparipācanehi patiṭṭhapento
jhānavimokkhasamādhisamāpattiyo abhiññāyo ca lokiyā vasībhāvaṁ pāpento paññāya matthakaṁ
pāpuṇāti.

footnote: 1 sī. āyāpāyakosallabhūtā

page number: 367

tattha yā imā iddhividhañāṇaṁ dibbasotadhātuñāṇaṁ cetopariyañāṇaṁ
pubbenivāsānussatiñāṇaṁ dibbacakkhuñāṇaṁ yathākammupagañāṇaṁ anāgataṁsañāṇanti
saparibhaṇḍā pañcalokiyābhiññāsaṅkhātā bhāvanāpaññā, yā ca khandhāyatana-
dhātuindriyasaccapaṭiccasamuppādādibhedesu bhūmibhūtesu dhammesu uggahaparipucchā-
vasena ñāṇaparicayaṁ katvā sīlavisuddhicittavisuddhīti mūlabhūtāsu imāsu dvīsu
visuddhīsu patiṭṭhāya diṭṭhivisuddhikaṅkhāvitaraṇavisuddhimaggāmaggañāṇadassanavisuddhi-
paṭipadāñāṇadassanavisuddhiñāṇadassanavisuddhīti sarīrabhūtā imā pañca visuddhiyo
sampādentena bhāvetabbā lokiyalokuttarabhedā bhāvanāpaññā, tāsaṁ sampādanavidhānaṁ
yasmā "tattha ekopi hutvā bahudhā hotītiādikaṁ iddhivikubbanaṁ kātukāmena
ādikammikena yoginā"tiādinā "khandhāti rūpakkhandho vedanākkhandho saññākkhandho
saṅkhārakkhandho viññāṇakkhandho"tiādinā ca visayavibhāgena saddhiṁ visuddhimagge 1-
sabbākārato vitthāretvā vuttaṁ, tasmā tattha vuttanayeneva veditabbaṁ. kevalaṁ hi
tattha sāvakabodhisattassa vasena paññā āgatā, idha mahābodhisattassa vasena
karuṇūpāyakosallapubbaṅgamaṁ katvā vattabbā, ñāṇadassanavisuddhiṁ apāpetvā
paṭipadāñāṇadassanavisuddhiyaṁyeva vipassanā ṭhapetabbāti ayameva viseso. evamettha
paññāpāramiyā paṭipattikkamo veditabbo.
tathā yasmā sammāsambodhiyā katābhinīhārena mahāsattena pāramipāripūraṇatthaṁ
sabbakālaṁ yuttappayuttena bhavitabbaṁ ābaddhaparikaraṇena, tasmā kālena
kālaṁ "ko nu kho ajja mayā puññasambhāro ñāṇasambhāro vā upacito,
kiṁ vā mayā parahitaṁ katan"ti divase divase paccavekkhantena sattahitatthaṁ
ussāho karaṇīyo, sabbesampi sattānaṁ upakārāya attano pariggahabhūtaṁ vatthu kāye
jīvite ca nirapekkhacittena ossajitabbaṁ. yaṁ kiñci kammaṁ karoti kāyena vācāya vā,

footnote: 1 visuddhi. 3/10-11 (syā)

page number: 368

taṁ sabbaṁ sambodhiyaṁ ninnacitteneva kātabbaṁ, bodhiyā pariṇāmetabbaṁ. uḷārehi
ittarehi 1- ca kāmehi vinivattacitteneva bhavitabbaṁ, sabbāsupi itikattabbatāsu
upāyakosallaṁ paccupaṭṭhāpetvāva paṭipajjitabbaṁ.
tasmiṁ tasmiṁ sattahite āraddhavīriyena bhavitabbaṁ iṭṭhāniṭṭhādisabbasahena
avisaṁvādinā. sabbepi sattā anodhiso mettāya karuṇāya ca pharitabbā. yā kāci
sattānaṁ dukkhuppatti, sabbā sā attani pāṭikaṅkhitabbā. sabbesañca sattānaṁ
puññaṁ abbhanumoditabbaṁ. buddhānaṁ mahantatā mahānubhāvatā abhiṇhaṁ paccavekkhitabbā.
yañca kiñci kammaṁ karoti kāyena vācāya vā, taṁ sabbaṁ bodhininnacittapubbaṅgamaṁ
kātabbaṁ. iminā hi upāyena dānādīsu yuttappayuttassa thāmavato daḷhaparakkamassa
mahāsattassa bodhisattassa aparimeyyo puññasambhāro ñāṇasambhāro ca divase
divase upacīyati.
api ca sattānaṁ paribhogatthaṁ paripālanatthañca attano sarīraṁ jīvitañca
pariccajitvā khuppipāsāsītuṇhavātātapādidukkhapatikāro pariyesitabbo upanetabbo
ca. yañca yathāvuttadukkhapatikārajaṁ sukhaṁ attanā paṭilabhati, tathā ramaṇīyesu
ārāmuyyānapāsādataḷākādīsu araññāyatanesu ca kāyacittasantāpābhāvena abhinibbutattā
attanā sukhaṁ paṭilabhati, yañca suṇāti buddhānubuddhapaccekabuddhā mahābodhisattā
ca nekkhammapaṭipattiyaṁ ṭhitā diṭṭhadhammasukhavihārabhūtaṁ īdisaṁ nāma jhānasamāpattisukhaṁ
anubhavantīti, taṁ sabbaṁ sabbasattesu anodhiso upasaṁharatīti ayaṁ tāva nayo
asamāhitabhūmiyaṁ patiṭṭhitassa.
samāhitabhūmiyaṁ pana patiṭṭhito attanā yathānubhūtaṁ visesādhigamanibbattaṁ pītiṁ
passaddhiṁ sukhaṁ samādhiṁ yathābhūtañāṇañca sattesu adhimuccanto upasaṁharati pariṇāmeti.
tathā mahati saṁsāradukkhe tassa ca nimittabhūte kilesābhisaṅkhāradukkhe nimuggaṁ
sattanikāyaṁ

footnote: 1 ka. uttarehi

page number: 369

disvā tatrāpi chedanabhedanaphālanapiṁsanaggisantāpādijanitā dukkhā tibbā
kharā kaṭukā vedanā nirantaraṁ cirakālaṁ vediyante nārake, aññamaññaṁ
kujjhanasantāpanaviheṭhanahiṁsanaparādhīnatādīhi mahādukkhaṁ anubhavante tiracchānagate,
jotimālākulasarīre khuppipāsāvātātapādīhi ḍayhamāne ca visussamāne 1- ca
vantakheḷādiāhāre uddhabāhuṁ viravante nijjhāmataṇhikādike mahādukkhaṁ
vediyamāne pete ca, pariyeṭṭhimūlakaṁ mahantaṁ anayabyasanaṁ pāpuṇante
hatthacchedādikāraṇāyogena dubbaṇṇaduddasikadaliddādibhāvena khuppipāsādiābādhayogena
balavantehi abhibhavanīyato paresaṁ vahanato parādhīnato ca nārake pete
tiracchānagate ca atisayante apāyadukkhanibbisesaṁ dukkhamanubhavante
manusse ca, tathā visayavisaparibhogavikkhittacittatāya rāgādipariḷāhena
ḍayhamāne vātavegasamuṭṭhitajālāsamiddhasukkhakaṭṭhasannipāte aggikkhandhe viya
anupasantapariḷāhavuttike anupasantanihataparādhīne kāmāvacaradeve ca, mahatā vāyāmena
vidūramākāsaṁ vigāhitasakuntā viya balavatā dūre pāṇinā khittasarā viya ca satipi
cirappavattiyaṁ aniccantikatāya pātapariyosānā anatikkantajātijarāmaraṇā evāti
rūpārūpāvacaradeve ca passantena mahantaṁ saṁvegaṁ paccupaṭṭhapetvā mettāya karuṇāya
ca anodhiso sattā pharitabbā. evaṁ kāyena vācāya manasā ca bodhisambhāre nirantaraṁ
upacinantena yathā pāramiyo pāripūriṁ gacchanti, evaṁ sakkaccakārinā sātaccakārinā
anolīnavuttinā ussāho pavattetabbo, vīriyapāramī paripūretabbā.
api ca acinteyyāparimeyyavipuloḷāravimalanirupamanirupakkilesaguṇanicayanidhāna-
bhūtassa buddhabhāvassa ussakkitvā sampahaṁsanayoggaṁ vīriyaṁ nāma
acinteyyānubhāvameva, yaṁ na pacurajanā sotumpi sakkuṇanti, pageva paṭipajjituṁ. tathā
hi tividhā abhinīhāracittuppatti, catasso buddhabhūmiyo, cattāri saṅgahavatthūni,
karuṇekarasatā, 2- buddhadhammesu

footnote: 1 sī. parisussamāne 2 sī.,ma. karuṇokāsatā

page number: 370

sacchikaraṇena visesappaccayo nijjhānakhanti, sabbadhammesu nirūpalepo, sabbasattesu
piyaputtasaññā, saṁsāradukkhehi aparikhedo, sabbadeyyadhammapariccāgo, tena ca
niratimānatā, adhisīlādiadhiṭṭhānaṁ, tattha ca acañcalatā, kusalakiriyāsu pītipāmojjaṁ,
vivekaninnacittatā, jhānānuyogo, anavajjadhammena akitti, yathāsutassa dhammassa
paresaṁ hitajjhāsayena desanā, sattānaṁ ñāye nivesanā ārambhadaḷhatā,
dhīravīrabhāvo, parāpavādaparāpakāresu vikārābhāvo, saccādhiṭṭhānaṁ, samāpattīsu
vasībhāvo, abhiññāsu balappatti, lakkhaṇattayāvabodho, satipaṭṭhānādīsu yogakammābhiyogena
lokuttaramaggasambhārasambharaṇaṁ, navalokuttarāvakkantīti evamādikā sabbāpi
bodhisambhārapaṭipatti vīriyānubhāveneva samijjhatīti abhinīhārato yāva mahābodhi
anossajjantena sakkaccaṁ nirantaraṁ vīriyaṁ yathā uparūpari visesāvahaṁ hoti, evaṁ
sampādetabbaṁ. sampajjamāne ca yathāvutte vīriye khantisaccādhiṭṭhānādayo ca
dānasīlādayo ca sabbepi bodhisambhārā tadadhīnavuttitāya sampannā eva hontīti
khantiādīsupi imināva nayena paṭipatti veditabbā.
iti sattānaṁ sukhūpakaraṇapariccāgena bahudhā anuggahakaraṇaṁ dānena paṭipatti, sīlena
tesaṁ jīvitasāpateyyadārarakkhāabhedapiyahitavacanāvihiṁsādikāraṇāni, nekkhammena tesaṁ
āmisapaṭiggahaṇadhammadānādinā anekavidhā hitacariyā, paññāya tesaṁ hitakaraṇūpāyakosallaṁ,
vīriyena tattha ussāhārambhāhaṁhīrāni, khantiyā tadaparādhasahanaṁ, saccena nesaṁ
avañcanatadupakārakiriyāsamādānāvisaṁvādanādi, adhiṭṭhānena tadupakārakaraṇe anatthasampātepi
acalanaṁ, mettāya nesaṁ hitasukhānucintanaṁ, upekkhāya nesaṁ upakārāpakāresu
vikārānāpattīti evaṁ aparimāṇe satte ārabbha anukampitasabbasattassa
mahābodhisattassa puthujjanehi samādhāraṇo aparimeyyo puññañāṇasambhārūpacayo
ettha paṭipattīti veditabbaṁ. yo cetāsaṁ paccayo vutto, tassa ca sakkaccaṁ sampādanaṁ.
ko vibhāgoti? dasa pāramiyo dasa upapāramiyo dasa paramatthapāramiyoti
samattiṁsapāramiyo. tattha katābhinīhārassa bodhisattassa

page number: 371

parahitakaraṇābhininnāsayapayogassa kaṇhadhammavokiṇṇā sukkadhammā pāramiyo eva, tehi
avokiṇṇā sukkadhammā upapāramiyo, akaṇhāsukkā paramatthapāramiyoti keci.
samudāgamanakālesu vā pūriyamānā pāramiyo, bodhisattabhūmiyaṁ puṇṇā upapāramiyo,
buddhabhūmiyaṁ sabbākāraparipuṇṇā paramatthapāramiyo. bodhisattabhūmiyaṁ vā parahitakaraṇato
pāramiyo, attahitakaraṇato upapāramiyo, buddhabhūmiyaṁ balavesārajjasamadhigamena
ubhayahitaparipūraṇato paramatthapāramiyo.
evaṁ ādimajjhapariyosānesu paṇidhānārambhapariniṭṭhānesu tesaṁ vibhāgoti apare.
dosūpasamakaruṇāpakatikānaṁ bhavasukhavimuttisukhaparamatthasukhappattānaṁ puññūpacayabhedato
tabbibhāgoti aññe. lajjāsatimānāpassayānaṁ lokuttaradhammādhipatīnaṁ
sīlasamādhipaññāgarukānaṁ tāritataritatārayitūnaṁ anubuddhapaccekabuddhasammāsambuddhānaṁ
pāramī upapāramī paramatthapāramīti bodhisattassuppattito yathāvuttavibhāgoti keci.
cittapaṇidhito yāva vacīpaṇidhi, tāva pavattā sambhārā pāramiyo, vacīpaṇidhito yāva
kāyapaṇidhi, tāva pavattā upapāramiyo, kāyapaṇidhito pabhuti paramatthapāramiyoti apare.
aññe pana "parapuññānumodanavasena pavattā sambhārā pāramiyo, paresaṁ kārāpanavasena
pavattā upapāramiyo, sayaṁkaraṇavasena pavattā paramatthapāramiyo"ti vadanti.
tathā bhavasukhāvaho puññañāṇasambhāro pāramī, attano nibbānasukhāvaho upapāramī.
paresaṁ tadubhayasukhāvaho paramatthapāramīti eke. puttadāradhanādiupakaraṇapariccāgo
pana dānapāramī, aṅgapariccāgo dānaupapāramī, attano jīvitapariccāgo
dānaparamatthapāramīti. tathā puttadārādikassa tividhassāpi hetu avītikkamanavasena
tisso sīlapāramiyo, tesu eva tividhesu vatthūsu ālayaṁ upacchinditvā nikkhamanavasena
tisso nekkhammapāramiyo, upakaraṇaṅgajīvitataṇhaṁ samūhanitvā sattānaṁ
hitāhitavinicchayakaraṇavasena tisso paññāpāramiyo, yathāvuttabhedānaṁ pariccāgādīnaṁ
vāyamanavasena tisso vīriyapāramiyo, upakaraṇaṅgajīvitantarāyakarānaṁ khamanavasena tisso

page number: 372

khantipāramiyo, upakaraṇaṅgajīvitahetu saccāpariccāgavasena tisso saccapāramiyo,
dānādipāramiyo akuppādhiṭṭhānavaseneva samijjhantīti upakaraṇādivināsepi
acalādhiṭṭhānavasena tisso adhiṭṭhānapāramiyo, upakaraṇādiupaghātakesupi sattesu
mettāya avijahanavasena tisso mettāpāramiyo, yathāvuttavatthuttayassa
upakārāpakāresu sattasaṅkhāresu majjhattatāpaṭilābhavasena tisso upekkhāpāramiyoti
evamādinā etāsaṁ vibhāgo veditabboti.
ko saṅgahoti ettha pana yathā etā vibhāgato tiṁsavidhāpi dānapāramiādibhāvato
dasavidhā, evaṁ dānasīlakhantivīriyajhānapaññāsabhāvena chabbidhā. etāsu hi
nekkhammapāramī sīlapāramiyā saṅgahitā tassā pabbajjābhāve, nīvaraṇavivekabhāve
pana jhānapāramiyā, kusaladhammabhāve chahipi saṅgahitā. saccapāramī sīlapāramiyā
ekadeso eva vacīviratisaccapakkhe, ñāṇasaccapakkhe pana paññāpāramiyā saṅgahitā.
mettāpāramī jhānapāramiyā eva. upekkhāpāramī jhānapaññāpāramīhi. adhiṭṭhānapāramī
sabbāhipi saṅgahitāti.
etesañca dānādīnaṁ channaṁ guṇānaṁ aññamaññasambandhānaṁ pañcadasayugalādīni
pañcadasayugalādisādhakāni honti. seyyathidaṁ? dānasīlayugalena parahitāhitānaṁ
karaṇākaraṇayugalasiddhi, dānakhantiyugalena alobhādosayugalasiddhi, dānavīriyayugalena
cāgasutayugalasiddhi, dānajhānayugalena kāmadosappahānayugalasiddhi. dānapaññāyugalena
ariyayānadhurayugalasiddhi, sīlakhantidvayena payogāsayasuddhidvayasiddhi, sīlavīriyadvayena
bhāvanādvayasiddhi, sīlajhānadvayena dussīlyapariyuṭṭhānappahānadvayasiddhi,
sīlapaññādvayena dānadvayasiddhi, khantivīriyayugalena khamātejadvayasiddhi,
khantijhānayugalena virodhānurodhappahānayugalasiddhi, khantipaññāyugalena
suññatākhantipaṭivedhadukasiddhi, vīriyajhānadukena paggahāvikkhepadukasiddhi,
vīriyapaññādukena saraṇadukasiddhi, jhānapaññādukena yānadukasiddhi, dānasīlakkhantittikena
lobhadosamohappahānattikasiddhi,

page number: 373

dānasīlavīriyattikena bhogajīvitakāyasārādānattikasiddhi, dānasīlajhānattikena
puññakiriyavatthuttikasiddhi, dānasīlapaññātikena āmisābhayadhammadānattikasiddhīti.
evaṁ itarehipi tikehi catukkādīhi ca yathāsambhavaṁ tikāni catukkādīni ca
yojetabbāni.
evaṁ chabbidhānampi pana imāsaṁ pāramīnaṁ catūhi adhiṭṭhānehi saṅgaho veditabbo.
sabbapāramīnaṁ samūhasaṅgahato hi cattāri adhiṭṭhānāni, seyyathidaṁ? saccādhiṭṭhānaṁ
cāgādhiṭṭhānaṁ upasamādhiṭṭhānaṁ paññādhiṭṭhānanti. tattha adhitiṭṭhati etena, ettha
vā adhitiṭṭhati, adhiṭṭhānamattameva vā tanti adhiṭṭhānaṁ, saccañca taṁ adhiṭṭhānañca,
saccassa vā adhiṭṭhānaṁ, saccaṁ adhiṭṭhānametassāti vā saccādhiṭṭhānaṁ. evaṁ sesesupi.
tattha avisesato tāva lokuttaraguṇe katābhinīhārassa anukampitasabbasattassa mahāsattassa
paṭiññānurūpaṁ sabbapāramipariggahato saccādhiṭṭhānaṁ. tāsaṁ paṭipakkhapariccāgato
cāgādhiṭṭhānaṁ. sabbapāramitāguṇehi upasamato upasamādhiṭṭhānaṁ. tehi eva
parahitopāyakosallato paññādhiṭṭhānaṁ.
visesato pana yācakajanaṁ avisaṁvādetvā dassāmīti paṭijānanato paṭiññaṁ
avisaṁvādetvā dānato dānaṁ avisaṁvādetvā anumodanato macchariyādipaṭipakkhapariccāgato
deyyadhammapaṭiggāhakadānadeyyadhammakkhayesu lobhadosamohabhayavūpasamato yathārahaṁ yathākālaṁ
yathāvidhānañca dānato paññuttarato ca kusaladhammānaṁ caturadhiṭṭhānapadaṭṭhānaṁ dānaṁ. tathā
saṁvarasamādānassa avītikkamanato dussīlyapariccāgato duccaritavūpasamanato paññuttarato
ca caturadhiṭṭhānapadaṭṭhānaṁ sīlaṁ. yathāpaṭiññaṁ khamanato parāparādhavikappapariccāgato
kodhapariyuṭṭhānavūpasamanato paññuttarato ca caturadhiṭṭhānapadaṭṭhānā khanti. paṭiññānurūpaṁ
parahitakaraṇato visadapariccāgato 1- akusalavūpasamanato paññuttarato ca caturadhiṭṭhānapadaṭṭhānaṁ
vīriyaṁ. paṭiññānurūpaṁ lokahitānucintanato nīvaraṇapariccāgato cittavūpasamanato
paññuttarato ca

footnote: 1 ma. visādapariccāgato

page number: 374

caturadhiṭṭhānapadaṭṭhānaṁ jhānaṁ. yathāpaṭiññaṁ parahitūpāyakosallato
anupāyakiriyāpariccāgato mohajapariḷāhavūpasamanato sabbaññutāpaṭilābhato ca
caturadhiṭṭhānapadaṭṭhānā paññā.
tattha ñeyyapaṭiññānuvidhānehi saccādhiṭṭhānaṁ. vatthukāmakilesakāmapariccāgehi
cāgādhiṭṭhānaṁ. dosadukkhavūpasamehi upasamādhiṭṭhānaṁ. anubodhapaṭivedhehi paññādhiṭṭhānaṁ.
tividhasaccapariggahitaṁ dosattayavirodhi saccādhiṭṭhānaṁ. tividhacāgapariggahitaṁ
dosattayavirodhi cāgādhiṭṭhānaṁ. tividhavūpasamapariggahitaṁ dosattayavirodhi upasamādhiṭṭhānaṁ.
tividhañāṇapariggahitaṁ dosattayavirodhi paññādhiṭṭhānaṁ. saccādhiṭṭhānapariggahitāni
cāgūpasamapaññādhiṭṭhānāni avisaṁvādanato paṭiññānuvidhānato ca, cāgādhiṭṭhānapariggahitāni
saccūpasamapaññādhiṭṭhānāni paṭipakkhapariccāgato sabbapariccāgaphalattā ca,
upasamādhiṭṭhānapariggahitāni saccacāgapaññādhiṭṭhānāni kilesapariḷāhavūpasamanato 1-
kāmūpasamanato kāmapariḷāhavūpasamanato ca, paññādhiṭṭhānapariggahitāni
saccacāgūpasamādhiṭṭhānāni ñāṇapubbaṅgamato ñāṇānuparivattanato cāti evaṁ
sabbāpi pāramiyo saccappabhāvitā cāgaparibyañjitā upasamopabrūhitā paññāparisuddhā.
saccaṁ hi etāsaṁ janakahetu, cāgo pariggāhakahetu, upasamo parivuddhihetu, paññā
pārisuddhihetu. tathā ādimhi saccādhiṭṭhānaṁ saccapaṭiññattā, majjhe cāgādhiṭṭhānaṁ
katapaṇidhānassa parahitāya attapariccāgato, ante upasamādhiṭṭhānaṁ sabbūpasamapariyosānattā.
ādimajjhapariyosānesu paññādhiṭṭhānaṁ tasmiṁ sati sambhavato asati abhāvato
yathāpaṭiññañca bhāvato.
tattha mahāpurisā sasatamattahitaparahitakarehi garupiyabhāvakarehi saccacāgādhiṭṭhānehi
gihibhūtā āmisadānena pare anuggaṇhanti. tathā attahitaparahitakarehi garu piyabhāvakarehi
upasamapaññādhiṭṭhānehi ca pabbajitabhūtā dhammadānena pare anuggaṇhanti.

footnote: 1 ma. kammūpasamanato kammapariḷāhavūpasamanato

page number: 375

tattha antimabhave bodhisattassa caturadhiṭṭhānaparipūraṇaṁ. paripuṇṇacaturadhiṭṭhānassa
hi carimakabhavūpapattīti eke. tatra hi gabbhokkantiṭhitiabhinikkhamanesu
paññādhiṭṭhānasamudāgamena sato sampajāno saccādhiṭṭhānapāripūriyā sampatijāto
uttarābhimukho sattapadavītihārena gantvā sabbā disā oloketvā saccānuparivattinā
vacasā "aggohamasmi lokassa, jeṭṭhohamasmi lokassa, seṭṭhohamasmi lokassā"ti 1-
tikkhattuṁ sīhanādaṁ nadi.
upasamādhiṭṭhānasamudāgamena jiṇṇāturamatapabbajitadassāvino catudhammapadesakovidassa
yobbanārogyajīvitasampattimadānaṁ upasamo. cāgādhiṭṭhānasamudāgamena mahatā
ñātiparivaṭṭassa hatthagatassa ca cakkavattirajjassa anapekkhapariccāgoti.
dutiye ṭhāne abhisambodhiyaṁ caturadhiṭṭhānaṁ paripuṇṇanti keci. tattha hi
yathāpaṭiññaṁ saccādhiṭṭhānasamudāgamena catunnaṁ ariyasaccānaṁ abhisamayo, tato hi
saccādhiṭṭhānaṁ paripuṇṇaṁ. cāgādhiṭṭhānasamudāgamena sabbakilesūpakkilesapariccāgo,
tato hi cāgādhiṭṭhānaṁ paripuṇṇaṁ, upasamādhiṭṭhānasamudāgamena paramūpasamappatti,
tato hi upasamādhiṭṭhānaṁ paripuṇṇaṁ. paññādhiṭṭhānasamudāgamena anāvaraṇañāṇapaṭilābho,
tato hi paññādhiṭṭhānaṁ paripuṇṇanti. taṁ asiddhaṁ. abhisambodhiyāpi paramatthabhāvato.
tatiye ṭhāne dhammacakkappavattane caturadhiṭṭhānaṁ paripuṇṇanti aññe. tattha
hi saccādhiṭṭhānasamudāgatassa dvādasahi ākārehi ariyasaccadesanāya saccādhiṭṭhānaṁ
paripuṇṇaṁ. cāgādhiṭṭhānasamudāgatassa saddhammamahāyāgakaraṇena cāgādhiṭṭhānaṁ paripuṇṇaṁ.
upasamādhiṭṭhānasamudāgatassa sayaṁ upasantassa paresaṁ upasamena upasamādhiṭṭhānaṁ
paripuṇṇaṁ. paññādhiṭṭhānasamudāgatassa veneyyānaṁ āsayādiparijānanena
paññādhiṭṭhānaṁ paripuṇṇanti. tadapi asiddhaṁ, apariyositattā buddhakiccassa.

footnote: 1 dīßēáahā. 10/31/13, ma.u. 14/207/173

page number: 376

catutthe ṭhāne parinibbāne caturadhiṭṭhānaṁ paripuṇṇanti apare. tatra
hi parinibbutattā paramatthasaccasampattiyā saccādhiṭṭhānaṁ paripuṇṇaṁ.
sabbūpadhipaṭinissaggena cāgādhiṭṭhānaṁ paripuṇṇaṁ. sabbasaṅkhārūpasamena upasamādhiṭṭhānaṁ
paripuṇṇaṁ. paññāpayojanapariniṭṭhānena paññādhiṭṭhānaṁ paripuṇṇanti. tatra
mahāpurisassa visesena mettākhette abhijātiyaṁ saccādhiṭṭhānasamudāgatassa
saccādhiṭṭhānaparipūraṇamabhibyattaṁ visesena karuṇākhette abhisambodhiyaṁ
paññādhiṭṭhānasamudāgatassa paññādhiṭṭhānaparipūraṇamabhibyattaṁ, visesena muditākhette
dhammacakkappa vattane cāgādhiṭṭhānasamudāgatassa cāgādhiṭṭhānaparipūraṇamabhibyattaṁ,
visesena upekkhākhette parinibbāne upasamādhiṭṭhānasamudāgatassa
upasamādhiṭṭhānaparipūraṇamabhibyattanti daṭṭhabbaṁ.
tatra saccādhiṭṭhānasamudāgatassa saṁvāsena sīlaṁ veditabbaṁ.
cāgādhiṭṭhānasamudāgatassa saṁvohārena soceyyaṁ veditabbaṁ. upasamādhiṭṭhānasamudāgatassa
āpadāsu thāmo veditabbo. paññādhiṭṭhānasamudāgatassa sākacchāya paññā veditabbā. evaṁ
sīlājīvacittadiṭṭhivisuddhiyo veditabbā. tathā saccādhiṭṭhānasamudāgamena dosāgatiṁ na
gacchati avisaṁvādanato. cāgādhiṭṭhānasamudāgamena lobhāgatiṁ na gacchati anabhisaṅgato.
upasamādhiṭṭhānasamudāgamena bhayāgatiṁ na gacchati anaparādhato. paññādhiṭṭhānasamudāgamena
mohāgatiṁ na gacchati yathā bhūtāvabodhato.
tathā paṭhamena aduṭṭho adhivāseti, dutiyena aluddho paṭisevati, tatiyena
abhīto parivajjeti, catutthena asammūḷho vinodeti. paṭhamena nekkhammasukhappatti.
itarehi pavivekaupasamasambodhijapītisukhappattiyo 1- hontīti daṭṭhabbā. tathā
vivekajapītisukhasamādhijapītisukhāpītijakāyasukhasatipārisuddhijaupekkhāsukhappattiyo
etehi catūhi yathākkamaṁ honti. evamanekaguṇānubandhehi catūhi adhiṭṭhānehi

footnote: 1 chaßēéa.....sambodhisukhappattiyo

page number: 377

sabbapāramisamūhasaṅgaho veditabbo. yathā ca catūhi adhiṭṭhānehi sabbapāramisamūhasaṅgaho,
1- evaṁ karuṇāpaññāhipīti daṭṭhabbaṁ. sabbopi hi bodhisambhāro karuṇāpaññāhi
saṅgahito. karuṇāpaññāpariggahitā hi dānādiguṇā mahābodhisambhārā bhavanti
buddhattasiddhipariyosānāti. evametāsaṁ saṅgaho veditabbo.
ko sampādanūpāyoti? sakalassāpi puññādisambhārassa sammāsambodhiṁ
uddissa anavasesasambharaṇaṁ avekallakāritāyogena, tattha ca sakkaccakāritā
ādarabahumānayogena, sātaccakāritā nirantarayogena, cirakālādiyogo ca antarā
avosānāpajjanenāti. taṁ panassa kālaparimāṇaṁ parato āvibhavissati. iti
caturaṅgayogo etāsaṁ pāramīnaṁ sampādanūpāyo. tathā mahāsattena bodhāya
paṭipajjantena sammāsambodhāya buddhānaṁ puretarameva attā niyyātetabbo
"imāhaṁ attabhāvaṁ buddhānaṁ niyyātemī"ti. taṁtaṁpariggahavatthuṁ ca paṭilābhato puretarameva
dānamukhe nissajjitabbaṁ "yaṁ kiñci mayhaṁ uppajjanakaṁ jīvitaparikkhārajātaṁ,
sabbaṁ taṁ sati yācake dassāmi, tesaṁ pana dinnāvasesaṁ eva mayā
paribhuñjitabban"ti.
evaṁ hissa sammadeva pariccāgāya kate cittābhisaṅkhāre yaṁ uppajjati
pariggahavatthu aviññāṇakaṁ vā saviññāṇakaṁ vā, tattha ye ime pubbe dāne
akatapariccayo pariggahavatthussa parittabhāvo uḷāramanuññatā parikkhayacintāti
cattāro dānavinibandhā, tesu yadā mahābodhisattassa saṁvijjamānesu deyyadhammesu
paccupaṭṭhite ca yācakajane dāne cittaṁ na pakkhandati na kamati, tena niṭṭhamettha
gantabbaṁ "addhāhaṁ dāne pubbe akataparicayo, tena me etarahi dātukamyatā
citte na saṇṭhātī"ti. so evaṁ me ito paraṁ dānābhirataṁ cittaṁ bhavissati,
handāhaṁ ito paṭṭhāya dānaṁ dassāmi, nanu mayā paṭikacceva pariggahavatthu yācakānaṁ
pariccattanti dānaṁ deti muttacāgo payatapāṇī vossaggarato yācayogo dānasaṁvibhāgarato.
evaṁ mahāsattassa paṭhamo dānavinibandho hato hoti vihato samucchinno.

footnote: 1 chaßēéa. sabbapāramisaṅgaho

page number: 378

tathā mahāsatto deyyadhammassa parittabhāve sati vekalle ca iti paṭisañcikkhati
"ahaṁ kho pubbe adānasīlatāya etarahi evaṁ paccayavikalo jāto, tasmā idāni
mayā parittena vā hīnena vā yathāladdhena deyyadhammena attānaṁ pīḷetvāpi
dānameva dātabbaṁ, yenāhaṁ āyatimpi dānapāramiṁ matthakaṁ pāpessāmī"ti. so itarītarena
taṁ dānaṁ deti muttacāgo payatapāṇī vossaggarato yācayogo dānasaṁvibhāgarato.
evaṁ mahāsattassa dutiyo dānavinibandho hato hoti vihato samucchinno.
tathā mahāsatto deyyadhammassa uḷāramanuññatāya adātukamyatācitte
uppajmāne iti paṭisañcikkhati "nanu tayā sappurisa uḷāratamā sabbaseṭṭhā
sammāsambodhi abhipatthitā, tasmā tadatthaṁ tayā uḷāramanuññe eva deyyadhamme
dātuṁ yuttarūpan"ti. so uḷāraṁ manuññañca deti muttacāgo payatapāṇī vossaggarato
yācayogo dānasaṁvibhāgarato. evaṁ mahāpurisassa tatiyo dānavinibandho hato hoti
vihato samucchinno.
tathā mahāsatto dānaṁ dento yadā deyyadhammassa parikkhayaṁ passati. so
iti paṭisañcikkhati "ayaṁ kho bhogānaṁ sabhāvo, yadidaṁ khayadhammatā vayadhammatā, api ca
me pubbe tādisassa dānassa akatattā evaṁ bhogānaṁ parikkhayo dissati, handāhaṁ
yathāladdhena deyyadhammena parittena vā vipulena vā dānameva dadeyyaṁ, yenāhaṁ
āyatiṁ dānapāramiyā matthakaṁ pāpuṇissāmī"ti. so yathāladdhena dānaṁ deti muttacāgo
payatapāṇī vossaggarato yācayogo dānasaṁvibhāgarato. evaṁ mahāsattassa catutthodānavinibandho
hato hoti vihato samucchinno. evaṁ ye ye dānapāramiyā vinibandhabhūtā anatthā,
tesaṁ tesaṁ yathārahaṁ paccavekkhitvā paṭivinodanaṁ upāyo. yathā ca dānapāramiyā,
evaṁ sīlapāramiādīsupi daṭṭhabbaṁ.
api ca yaṁ mahāsattassa buddhānaṁ attasanniyyātanaṁ, taṁ sammadeva sabbapāramīnaṁ
sampādanūpāyo. buddhānaṁ hi attānaṁ niyyātetvā ṭhito mahāpuriso tattha

page number: 379

tattha bodhisambhārapāripūriyā ghaṭento vāyamanto sarīrassa sukhūpakaraṇānañca
upacchedakesu dussahesupi kicchesu 1- durabhisambhavesupi sattasaṅkhārasamupanītesu
anatthesu tibbesu pāṇaharesu "ayaṁ mayā attabhāvo buddhānaṁ paraccatto, yaṁ vā taṁ vā
ettha hotū"ti taṁnimittaṁ na kampati na vedhati īsakampi aññadatthaṁ na gacchati,
kusalārambhe aññadatthu acalādhiṭṭhānova hoti, evaṁ attasanniyyātanampi etāsaṁ
sampādanūpāyo.
api ca samāsato katābhinīhārassa attani sinehassa parisosanaṁ 2- paresu ca sinehassa
parivaḍḍhanaṁ etāsaṁ sampādanūpāyo. sammāsambodhisamadhigamāya hi katamahāpaṇidhānassa
mahāsattassa yāthāvato parijānanena sabbesu dhammesu anupalittassa attani sineho
parikkhayaṁ pariyādānaṁ gacchati, mahākaruṇāsamāsevanena pana piyaputte viya sabbasatte
sampassamānassa tesu mettākaruṇāsineho parivaḍḍhati, tato ca taṁtadavatthānurūpaṁ
attaparasantānesu lobhadosamohavigamena vidūrīkatamacchariyādibodhisambhārapaṭipakkho
mahāpuriso dānapiyavacanātthacariyāsamānattatāsaṅkhātehi catūhi saṅgahavatthūhi
caturadhiṭṭhānānugatehi accantaṁ janassa saṅgahakaraṇena upari yānattaye avatāraṇaṁ
paripācanañca karoti.
mahāsattānaṁ hi mahākaruṇā mahāpaññā ca dānena alaṅkatā, dānaṁ
piyavacanena, piyavacanaṁ atthacariyāya, atthacariyā samānattatāya alaṅkatā saṅgahitā ca.
tesaṁ sabbepi satte attanā nibbisese katvā bodhisambhāresu paṭipajjantānaṁ sabbattha
samānasukhadukkhatāya samānattatāya siddhi. buddhabhūtānampi ca teheva catūhi saṅgahavatthūhi
caturadhiṭṭhānaparipūritābhivuddhehi janassa accantikasaṅgahakaraṇena abhivinayanaṁ 3-
sijjhati. dānaṁ hi sammāsambuddhānaṁ cāgādhiṭṭhānena paripūritābhivuddhaṁ, piyavacanaṁ
saccādhiṭṭhānena, atthacariyā paññādhiṭṭhānena, samānattatā upasamādhiṭṭhānena
paripūritābhivuddhā. tathāgatānaṁ hi sabbasāvakapaccekabuddhehi samānattatā

footnote: 1 sī. kiccesu 2 ma. pariyādānaṁ 3 sī. abhinivesanaṁ

page number: 380

parinibbāne. tatra hi nesaṁ avisesato ekībhāvo tenevāha "natthi vimuttiyā
nānattan"ti. honti cettha:-
"sacco cāgī upasanto paññavā anukampako
sambhatasabbasambhāro 1- kaṁ nāmatthaṁ na sādhaye.
mahākāruṇiko satthā hitesī ca upekkhako
nirapekkho ca sabbattha aho acchariyo jino.
viratto sabbadhammesu sattesu ca upekkhako
sadā sattahite yutto aho acchariyo jino.
sabbadā sabbasattānaṁ hitāya ca sukhāya ca
uyyutto akilāsu ca aho acchariyo jino"ti.
kittakena kālena sampādananti? heṭṭhimena tāva paricchedena cattāri
asaṅkhyeyyāni mahākappānaṁ satasahassañca. majjhimena aṭṭha asaṅkhyeyyāni
mahākappānaṁ satasahassañca. uparimena pana soḷasa asaṅkhyeyyāni mahākappānaṁ
satasahassañca. ete ca bhedā yathākkamaṁ paññādhikasaddhādhikavīriyādhikavasena ñātabbā.
paññādhikānaṁ hi saddhā mandā hoti paññā tikkhā, saddhādhikānaṁ paññā
majjhimā hoti, vīriyādhikānaṁ paññā mandā, paññānubhāvena ca sammāsambodhi
adhigantabbāti aṭṭhakathāyaṁ vuttaṁ.
apare pana "vīriyassa tikkhamajjhimamudubhāvena bodhisattānaṁ ayaṁ kālavibhāgo"ti
vadanti. avisesena pana vimuttiparipācanīyānaṁ dhammānaṁ tikkhamajjhimamudubhāvena
yathāvuttakālabhedena bodhisambhārā tesaṁ pāripūriṁ gacchantīti tayopete kālabhedā
yuttātipi vadanti. 2- evaṁ tividhā hi bodhisattā abhinīhārakkhaṇe bhavanti

footnote: 1 sī. sambhavo sabbasambhāro 2 ma. vadanti eva

page number: 381

ugghaṭitaññūvipañcitaññūneyyabhedena. tesu yo ugghaṭitaññū, so sammāsambuddhassa
sammukhā catuppadikaṁ gāthaṁ suṇanto gāthāya tatiyapade apariyosite eva chahi abhiññāhi saha
paṭisambhidāhi arahattaṁ adhigantuṁ samatthūpanissayo hoti, sace sāvakabodhiyaṁ adhimutto
siyā.
dutiyo bhagavato sammukhā catuppadikaṁ gāthaṁ suṇanto apariyosite eva gāthāya
catutthapade chahi abhiññāhi saha paṭisambhidāhi arahattaṁ adhigantuṁ samatthūpanissayo hoti,
yadi sāvakabodhiyaṁ adhimutto siyā.
itaro pana bhagavato sammukhā catuppadikaṁ gāthaṁ sutvā pariyositāya gāthāya
chahi abhiññāhi arahattaṁ pattuṁ samatthūpanissayo hoti.
tayopete vinā kālabhedena katābhinīhārā buddhānaṁ santike laddhabyākaraṇā
ca anukkamena pāramiyo paripūrentā yathākkamaṁ yathāvuttabhedena kālena sammāsambodhiṁ
pāpuṇanti. tesu tesu pana kālabhedesu aparipuṇṇesu te te mahāsattā divase
divase vessantaradānasadisaṁ mahādānaṁ dentāpi tadanurūpe sīlādisabbapāramidhamme
ācinantāpi pañca mahāpariccāge pariccajantāpi ñātatthacariyā lokatthacariyā
buddhatthacariyā paramakoṭiṁ pāpentāpi antarā ca sambuddhā bhavissantīti netaṁ ṭhānaṁ
vijjati. kasmā? ñāṇassa aparipaccanato buddhakārakadhammānaṁ apariniṭṭhānato.
paricchinnakālanipphāditaṁ viya hi sassaṁ yathāvuttakālaparicchedena parinipphāditā
sammāsambodhiṁ tadantarā sabbussāhena vāyamantenāpi na sakkā adhigantunti
pāramipāripūri yathāvuttakālavisesena sampajjatīti veditabbaṁ.
ko ānisaṁsoti? ye te katābhinīhārānaṁ bodhisattānaṁ:-
"evaṁ sabbaṅgasampannā bodhiyā niyatā narā
saṁsaraṁ dīghamaddhānaṁ kappakoṭisatehipi.

page number: 382

avīcimhi nuppajjanti tathā lokantaresu ca
nijjhāmataṇhā khuppipāsā na honti kālakañjikā.
na honti khuddakā pāṇā uppajjantāpi duggatiṁ
jāyamānā manussesu jaccandhā na bhavanti te.
sotavekallatā natthi na bhavanti mūgapakkhikā
itthibhāvaṁ na gacchanti ubhatobyañjanapaṇḍakā.
na bhavanti pariyāpannā bodhiyā niyatā narā
muttā ānantarikehi sabbattha suddhagocarā.
micchādiṭṭhiṁ na sevanti kammakiriyadassanā
vasamānāpi saggesu asaññaṁ nūpapajjare.
suddhāvāsesu devesu hetu nāma na vijjati
nekkhammaninnā sappurisā visaṁyuttā bhavābhave
caranti lokatthacariyāyo pūrenti sabbapāramī"ti 1-
evaṁ saṁvaṇṇitā ānisaṁsā, ye ca "sato sampajāno ānanda bodhisatto tusitā
kāyā cavitvā mātukucchiṁ okkamatī"tiādinā 2- soḷasa acchariyabbhutadhammappakārā,
ye ca "sītaṁ byāpagataṁ 3- hoti, uṇhañca upasampatī"tiādinā "jāyamāne kho
sāriputta bodhisatte ayaṁ dasasahassī lokadhātu saṅkampati sampakampati sampavedhatī"ti-
ādinā 4- ca dvattiṁsa pubbanimittappakārā, ye vā panaññepi bodhisattānaṁ
adhippāyasamijjhanaṁ kammādīsu vasībhāvoti evamādayo tattha tattha jātakabuddhavaṁsādīsu
dassitākārā ānisaṁsā, te sabbepi etāsaṁ ānisaṁsā. tathā yathānidassitabhedā
alobhādosādiguṇayugalādayo cāti veditabbā.

footnote: 1 abhi.a. 1/77 2 dīßēáahā. 10/17/10, ma.u. 14/200-1/169
footnote: 3 chaßēéa. byapagataṁ, khu.buddha. 33/82/455 4 dīßēáahā. 10/13, ma.u. 14/201/170

page number: 383

api ca yasmā bodhisatto abhinīhārato paṭṭhāya sabbasattānaṁ pitusamo hoti
hitesitāya, dakkhiṇeyyako garu bhāvanīyo paramañca puññakkhettaṁ hoti guṇavisesayogena,
yebhuyyena ca manussānaṁ piyo hoti, amanussānaṁ piyo hoti, devatāhi
anupālīyati, mettākaruṇāparibhāvitasantānatāya vāḷamigādīhi ca anabhibhavanīyo hoti,
yasmiṁ yasmiñca sattanikāye paccājāyati, tasmiṁ tasmiṁ uḷārena vaṇṇena uḷārena
yasena uḷārena sukhena uḷārena balena uḷārena ādhipateyyena aññe satte
abhibhavati puññavisesayogato.
appābādho hoti appātaṅko, suviddhā cassa saddhā hoti suvisadā,
suvisuddhaṁ vīriyaṁ, satisamādhipaññā suvisadā, mandakileso hoti mandadaratho
mandapariḷāho, kilesānaṁ mandabhāveneva suvaco hoti padakkhiṇaggāhī, khamo hoti
sorato, sakhilo hoti paṭisanthārakusalo, akkodhano hoti anupanāhī, amakkhī hoti
apaḷāsī, anissukī hoti amaccharī, asaṭho hoti amāyāvī, athaddho hoti anatimānī,
asāraddho hoti appamatto, parato upatāpasaho hoti paresaṁ anupatāpī, yasmiñca
gāmakhette paṭivasati, tattha sattānaṁ bhayādayo upaddavā yebhuyyena anuppannā
nuppajjanti, uppannā ca vūpasamanti, yesu ca apāyesu uppajjati, na tattha pacurajano
viya dukkhena adhimattaṁ pīḷīyati, bhiyyoso mattāya saṁvegamāpajjati. tasmā mahāpurisassa
yathārahaṁ tasmiṁ tasmiṁ bhave labbhamānā ete sattānaṁ pitusamatādakkhiṇeyyatādayo
guṇavisesā ānisaṁsāti veditabbā.
tathā āyusampadā rūpasampadā kulasampadā issariyasampadā ādeyyavacanatā
mahānubhāvatāti etepi mahāpurisassa pāramīnaṁ ānisaṁsāti veditabbā. tattha
āyusampadā nāma tassaṁ tassaṁ upapattiyaṁ dīghāyukatā ciraṭṭhitikatā, tāya
yathāraddhāni kusalasamādānāni pariyosāpeti, bahuñca kusalaṁ upacinoti. rūpasampadā nāma
abhirūpatā dassīyatā pāsādikatā, tāya rūpappamāṇānaṁ sattānaṁ pasādāvaho

page number: 384

hoti sambhāvanīyo. kulasampadā nāma uḷāresu kulesu abhinibbatti, tāya
jātimadādimadamattānampi upasaṅkamanīyo hoti payirupāsanīyo, tena te nibbisevane
karoti. issariyasampadā nāma mahāvibhavatā mahesakkhatā mahāparivāratā ca, tāhi
saṅgaṇhitabbe catūhi saṅgahavatthūhi saṅgaṇhituṁ niggahetabbe dhammena niggahetuñca
samattho hoti.
ādeyyavacanatā nāma saddheyyatā paccayikatā, tāya sattānaṁ pamāṇabhūto
hoti, alaṅghanīyā cassa āṇā hoti. mahānubhāvatā nāma ānubhāvamahantatā,
tāya parehi na abhibhūyati, sayameva pana pare aññadatthu abhibhavati dhammena yathābhūtaguṇehi
ca, evamete āyusampadādayo mahāpurisassa pāramīnaṁ ānisaṁsā, sayañca
aparimāṇassa puññasambhārassa parivuḍḍhihetubhūtā yānattaye sattānaṁ avatāraṇassa
paripācanassa ca kāraṇabhūtāti veditabbā.
kiṁ phalanti? samāsato tāva sammāsambuddhabhāvo etāsaṁ phalaṁ, vitthārato
pana dvattiṁsamahāpurisalakkhaṇāsītianubyañjanabyāmappabhādianekaguṇagaṇasamujjalarūpakāya-
sampattiadhiṭṭhānadasabalacatuvesārajjachāsādhāraṇañāṇāṭṭhārasāveṇikabuddhadhammappabhuti-
anantāparimāṇaguṇasamudayopasobhinī dhammakāyasirī. yāvatā pana buddhaguṇā ye
anekehipi kappehi sammāsambuddhenāpi vācāya pariyosāpetuṁ na sakkā,
idametāsaṁ phalaṁ vuttañhetaṁ 1-:-
"buddhopi buddhassa bhaveyya vaṇṇaṁ
kappampi ce aññamabhāsamāno
khīyetha kappo ciradīghamantare
vaṇṇo na khīyetha tathāgatassā"ti. 2-
evamettha pāramīsu pakiṇṇakakathā veditabbā.

footnote: 1 sī. vuttañhetaṁ bhagavatā 2 su.vi. 1/304/259, su.vi. 3/141/63, pa.sū.
footnote: 2/425/304, udāna.a. 360

page number: 385

yaṁ pana pāḷiyaṁ "datvā dātabbakaṁ dānan"tiādinā sabbāpi pāramī
ekajjhaṁ dassetvā parato "kosajjaṁ bhayato disvā"tiādinā pariyosānagāthādvayaṁ
vuttaṁ, taṁ yehi vīriyārambhamettābhāvanā appamādavihārehi yathāvuttā buddhakārakadhammā
visadabhāvaṁ gatā sammāsambodhisaṅkhātā ca attano vimutti paripācitā, tehi
veneyyānampi vimuttiparipācanāya ovādadānatthaṁ vuttaṁ.
tattha kosajjaṁ bhayato disvā, vīriyārambhañca khematoti iminā paṭipakkhe
ādīnavadassanamukhena vīriyārambhe ānisaṁsaṁ dasseti. āraddhavīriyā hothāti iminā
vīriyārambhe niyojeti. yasmā ca:-
"sabbapāpassa akaraṇaṁ kusalassūpasampadā
sacittapariyodapanaṁ etaṁ buddhāna sāsanan"ti 1-
saṅkhepato, vitthārato pana sakalena buddhavacanena pakāsitā sabbāpi sampattiyo
ekanteneva sammappadhānādhīnā, tasmā bhagavā vīriyārambhe niyojetvā "esā
buddhānusāsanī"ti āha.
tatrāyaṁ saṅkhepattho:- yvāyaṁ sabbasaṅkilesamūlabhāvato sabbānatthavidhāyakanti
kosajjaṁ bhayato tappaṭipakkhato catūhi yogehi anupaddavabhāvasādhanato vīriyārambhañca
khemato disvā adhisīlasikkhādisampādanavasena vīriyassa ārambho sammappadhānānuyogo,
tattha yaṁ sammadeva niyojanaṁ "āraddhavīriyā hothā"ti, esā buddhānaṁ bhagavantānaṁ
anusāsanī anusiṭṭhi ovādoti. sesagāthāsupi imināva nayena attho veditabbo.
ayaṁ pana viseso:- vivādanti viruddhavādaṁ, chavivādavatthuvasena vivadananti attho.
avivādanti vivādapaṭipakkhaṁ mettāvacīkammaṁ, mettābhāvanaṁ vā. atha vā avivādanti
avivādahetubhūtaṁ chabbidhaṁ sāraṇīyadhammaṁ. samaggāti avaggā, kāyena ceva cittena ca

footnote: 1 dīßēáahā. 10/90/43, khuḍha. 25/183/49

page number: 386

sahitā aviramitā aviyuttāti attho. sakhilāti sakkīlā mudusīlā, aññamaññamhi
muduhadayāti attho. esā buddhānusāsanīti ettha sabbena sabbaṁ vivādamanupagamma
yadidaṁ chasāraṇīyadhammaparipūraṇavasena samaggavāse niyojanaṁ, esā buddhānaṁ anusaṭṭhīti
yojetabbaṁ. samaggavāsaṁ hi vasamānā sīladiṭṭhisāmaññagatā avivadamānā sukheneva
tisso sikkhā paripūressantīti satthā samaggavāse niyojanaṁ attano sāsananti
dassesi.
pamādanti pamajjanaṁ, kusalānaṁ dhammānaṁ pamussanaṁ akusalesu ca dhammesu
cittavossaggaṁ. vuttañhetaṁ "tattha katamo pamādo, kāyaduccarite vā vacīduccarite vā
manoduccarite vā pañcasu vā kāmaguṇesu cittassa vossaggo vosaggānuppadānaṁ
kusalānaṁ vā dhammānaṁ bhāvanāya asakkaccakiriyatā asātaccakiriyatā anaṭṭhitakiriyatā
olīnavuttitā nikkhittachandatā nikkhittadhuratā anāsevanā abhāvanā abahulīkammaṁ .pe.
yo evarūpo pamādo pamajjanā pamajjitattaṁ, ayaṁ vuccati pamādo"ti.
appamādanti appamajjanaṁ, taṁ pamādassa paṭipakkhato veditabbaṁ. atthato hi
appamādo nāma satiyā avippavāso, "satiyā avippavāso"ti ca niccaṁ upaṭṭhitāya
satiyā evetaṁ nāmaṁ. apare pana "satisampajaññappadhānā tathā pavattā
cattāro arūpino khandhā appamādo"ti vadanti. yasmā pana appamādabhāvanā
nāma visuṁ ekā bhāvanā natthi. yā hi kāci puññakiriyā kusalakiriyā, sabbā
sā appamādabhāvanātveva veditabbā.
visesato pana vivaṭṭūpanissayaṁ saraṇagamanaṁ kāyikavācasikasaṁvarañca upādāya
sabbā sīlabhāvanā sabbā samādhibhāvanā sabbā paññābhāvanā sabbā
kusalabhāvanā anavajjabhāvanā appamādabhāvanā. "appamādo"ti hi idaṁ mahantaṁ
atthaṁ dīpeti, mahantaṁ atthaṁ pariggahetvā tiṭṭhati, sakalampi tepiṭakaṁ buddhavacanaṁ
āharitvā appamādapadassa atthaṁ katvā kathento dhammakathiko "atitthena pakkhando"ti
na vattabbo. kasmā? appamādapadassa mahantabhāvato. tathā hi sammāsambuddho

page number: 387

kusinārāyaṁ yamakasālānamantare parinibbānasamaye nipanno abhisambodhito paṭṭhāya
pañcacattālīsāya vassesu attanā bhāsitaṁ dhammaṁ ekeneva padena saṅgahetvā
dassento "appamādena sampādethā"ti 1- bhikkhūnaṁ ovādamadāsi. tathā cāha
"seyyathāpi bhikkhave yāni kānici jaṅghamānaṁ pāṇānaṁ padajātāni, sabbāni tāni
hatthipade samodhānaṁ gacchanti, hatthipadaṁ tesaṁ aggamakkhāyati yadidaṁ mahantattena,
evameva kho bhikkhave ye keci kusalā dhammā, sabbe te appamādamūlakā
appamādasamosaraṇā, appamādo tesaṁ aggamakkhāyatī"ti. 2- tattha appamādabhāvanaṁ
sikhāppattaṁ dassento satthā "bhāvethaṭṭhaṅgikaṁ maggan"ti āha.
tassattho:- yo esa sīlādikhandhattayasaṅgaho sammādiṭṭhipubbaṅgamo sammādiṭṭhi
ādīnaṁyeva aṭṭhannaṁ aṅgānaṁ vasena aṭṭhaṅgiko ariyamaggo, taṁ bhāvetha attano santāne
uppādetha. dassanamaggamatte aṭhatvā upari tiṇṇaṁ maggānaṁ uppādanavasena vaḍḍhetha, 3-
evaṁ vo appamādabhāvanā sikhāppattā bhavissatīti. esā buddhasāsanīti yadidaṁ
kusalesu dhammesu appamajjanaṁ, tañca ussukkāpetvā ariyamaggassa bhāvanā esā
buddhānaṁ bhagavantānaṁ anusiṭṭhi ovādoti.
iti bhagavā arahattanikūṭeneva cariyāpiṭakadesanaṁ niṭṭhāpesi. itthaṁ sukhantiādīsu
itthanti kappe ca satasahassetiādinā pakārena. sudanti nipātamattaṁ. bhagavāti
bhāgyavantatādīhi kāraṇehi bhagavā. attano pubbacariyanti purimāsu
akittipaṇḍitādijātīsu attano paṭipattidukkarakiriyaṁ. sambhāvayamānoti hatthatale
āmalakaṁ viya sammadeva pakāsento. buddhāpadāniyaṁ nāmāti buddhānaṁ purātanakammaṁ
porāṇakaṁ dukkarakiriyaṁ adhikaccaṁ pavattattā desitattā buddhāpadāniyanti evaṁnāmakaṁ.
dhammapariyāyanti dhammadesanaṁ dhammabhūtaṁ vā kāraṇaṁ. abhāsitthāti avoca. yaṁ panettha na
vuttaṁ, taṁ heṭṭhā vuttanayattā uttānatthattā ca na vuttanti veditabbaṁ.
--------------

footnote: 1 dīßēáahā. 10/218/135 2 maßēáū. 12/300/262 3 sī. ghaṭetha

page number: 388

nigamanakathā
ettāvatā ca:-
visuddhacarito 1- satthā buddhicariyāya pāragū
sabbacariyāsu 2- kusalo lokācariyo anuttaro.
yaṁ acchariyadhammānaṁ sabbamacchariyātigo
attano pubbacariyānaṁ ānubhāvavibhāvanaṁ.
desesi nātho cariyā- piṭakaṁ yañca tādino
dhammasaṅgāhakā therā saṅgāyiṁsu tatheva ca.
tassa atthaṁ pakāsetuṁ porāṇatthakathānayaṁ
nissāya yā samāraddhā atthasaṁvaṇṇanā mayā.
yā tattha paramatthānaṁ niddhāretvā yathārahaṁ
pakāsanā paramattha- dīpanī nāma nāmato.
sampattā pariniṭṭhānaṁ anākulavinicchayā
sādhikāyaṭṭhavīsāya pāḷiyā bhāṇavārato.
iti taṁ saṅkharontena yaṁ taṁ adhigataṁ mayā
puññaṁ tassānubhāvena lokanāthassa sāsanaṁ.
ogāhetvā visuddhāya sīlādipaṭipattiyā
sabbepi dehino hontu vimuttirasabhāgino.

footnote: 1 ma. visuddhacariyako 2 ma.buddhacariyāsu

page number: 389

ciraṁ tiṭṭhatu lokasmiṁ sammāsambuddhasāsanaṁ
tasmiṁ sagāravā niccaṁ hontu sabbepi pāṇino.
sammā vassatu kālena devopi jagatīpati
saddhammanirato lokaṁ dhammeneva pasāsatūti.
iti badaratitthavihāravāsinā ācariyadhammapālena katā.
cariyāpiṭakavaṇṇanā niṭṭhitā.

