
page number: 001

sāratthappakāsinī nāma saṁyuttanikāyaṭṭhakathā
nidānavaggavaṇṇanā
-------------
namo tassa bhagavato arahato sammāsambuddhassa.
1. nidānasaṁyutta
1. buddhavagga
1. paṭiccasamuppādasuttavaṇṇanā
[1] evamme sutanti nidānavagge paṭhamaṁ paṭiccasamuppādasuttaṁ. tatrāyaṁ
anupubbapadavaṇṇanā:- tatra kho bhagavā bhikkhū āmantesīti tatra 1- tatrāti
desakālaparidīpanaṁ. tañhi "yaṁ samayaṁ viharati, tatra 2- samaye, yasmiñca jetavane
viharati, tattha 3- jetavane"ti dīpeti. bhāsitabbayutte vā desakāle 4- dīpeti.
na hi bhagavā ayutte dese kāle ca 5- dhammaṁ bhāsati. "akālo kho tāva
bāhiyā"tiādi 6- cettha sādhakaṁ. khoti padapūraṇamatte, avadhāraṇe 7- ādikālatthe
vā nipāto. bhagavāti lokagarudīpanaṁ. bhikkhūti kathāya savanayuttapuggalavacanaṁ. apicettha
"bhikkhakoti bhikkhu, bhikkhācariyaṁ ajjhūpagatoti bhikkhū"tiādinā 8- nayena vacanattho
veditabbo. āmantesīti ālapi abhāsi sambodhesi, ayamettha attho. aññattha
pana viññāpanepi 9- hoti. yathāha "āmantayāmi vo bhikkhave, paṭivedayāmi vo

footnote: 1 sī.,i. tattha, chaßēéa. ettha 2 sī. tasmiṁ 3 chaßēéa.,i. tatra 4 sī. desakāleti
footnote: 5 i. kāle vā 6 khu.u. 25/10/102 7 sī.,i. avadhāraṇatthe
footnote: 8 vinayu. 1/45/30, abhi.vi. 35/510/296 9 chaßēéa.,i. aññatra pana ñāpanepi

page number: 002

bhikkhave"ti. pakkosanepi. yathāha "ehi tvaṁ bhikkhu mama vacanena sāriputtaṁ
āmantehī"ti. 1- bhikkhavoti āmantanākāradīpanaṁ. tañca bhikakhūnaṁ
sīlādiguṇayogasiddhattā 2- vuttaṁ. bhikkhanasīlatādiguṇayuttopi hi
bhikkhu, bhikkhanadhammatāguṇayuttopi bhikkhane sādhukāritāguṇayuttopīti saddavidū
maññanti. tena ca tesaṁ bhikkhanasīlatādiguṇayogasiddhena vacanena hīnādhikajanasevitavuttiṁ
pakāsento uddhatadīnabhāvaniggahaṁ karoti. "bhikkhavo"ti iminā ca
karuṇāvipphārasomahadayanayananipātapubbaṅgamena vacanena 3- te attano abhimukhe karonto
teneva kathetukamyatādīpakena nesaṁ vacanena sotukamyataṁ janeti, teneva ca sambodhanaṭṭhena
sādhukaṁ manasikārepi niyojeti. 4- sādhukaṁ manasikārayuttā 5- hi sāsanasampatti.
aparesupi devamanussesu vijjamānesu kasmā bhikkhūyeva āmantesīti ce.
jeṭṭhaseṭṭhāsannasadāsannihitabhāvato. sabbaparisasādhāraṇā hi bhagavato dhammadesanā,
parisāya jeṭṭhā bhikkhū paṭhamaṁ uppannattā, seṭṭhā anāgāriyabhāvaṁ ādiṁ katvā
satthu cariyānuvidhāyakattā sakalasāsanapaṭigāhakattā ca, āsannā tattha nisinnesu
satthu santikattā, sadāsannihitā satthu santikāvacarattāti. apica kho 6- te
dhammadesanāya bhājanaṁ yathānusiṭṭhaṁ paṭipattisabhāvato. 7- visesato ca ekacce bhikkhūyeva
sandhāya ayaṁ desanāpīti evaṁ āmantesi.
kimatthaṁ pana bhagavā dhammaṁ desento paṭhamaṁ bhikkhū āmantesi, na dhammameva
desesīti. satijananatthaṁ. bhikkhū aññaṁ cintentāpi vikkhittacittāpi dhammaṁ pacca-
vekkhantāpi kammaṭṭhānaṁ manasikarontāpi nisinnā honti, te anāmantetvā
dhamme desiyamāne "ayaṁ desanā kiṁnidānā kiṁpaccayā katamāya atthuppattiyā

footnote: 1 aṅaṇavaka. 23/215/387 (syā) 2 chaßēéa., i. bhikkhanasīlatādiguṇayogasiddhattā
footnote: 3 sī..... nihitapubbaṅgamavacanena 4 i. sādhukasavanamanasikārepi te niyojeti
footnote: 5 chaßēéa. manasikārāyattā, i. savanamanasikārāyattā 6 chaßēéa., i. ayaṁ saddo na dissati

7 chaßēéa. paṭipattisabbhāvato

page number: 003

desitā"ti sallakkhetuṁ asakkontā duggahitaṁ vā gaṇheyyuṁ na vā gaṇheyyuṁ,
tena nesaṁ satijananatthaṁ bhagavā paṭhamaṁ āmantetvā pacchā dhammaṁ deseti.
bhadanteti gāravavacanametaṁ, satthuno paṭivacanadānaṁ vā. apicettha "bhikkhavo"ti
vadamāno bhagavā te 1- bhikkhū ālapati. "bhadante"ti vadamānā te bhagavantaṁ
paccālapanti. tathā hi "bhikkhavo"ti bhagavā bhāsati, "bhadante"ti paccabhāsanti.
"bhikkhavo"ti paṭivacanaṁ dāpeti, "bhadante"ti paṭivacanaṁ denti. te bhikkhūti ye 2-
bhagavā āmantesi, te. bhagavato paccassosunti bhagavato āmantanaṁ paṭiassosuṁ,
abhimukhā hutvā suṇiṁsu sampaṭicchiṁsu paṭiggahesunti attho. bhagavā etadavocāti
bhagavā etaṁ idāni vattabbaṁ sakalasuttaṁ avoca. ettāvatā yaṁ āyasmatā
ānandena atthabyañjanasampannassa buddhānaṁ desanāñāṇagambhīrabhāvasaṁsūcakassa
imassa suttassa sukhāvagāhaṇatthaṁ kāladesadesakaparisāpadesapaṭimaṇḍitaṁ nidānaṁ
bhāsitaṁ, tassa atthavaṇṇanā samattā.
idāni paṭiccasamuppādaṁ votiādinā nayena bhagavatā nikkhittassa suttassa
saṁvaṇṇanāya okāso anuppatto. sā panesā suttavaṇṇanā yasmā suttanikkhepaṁ
tāva 3- vicāretvā vuccamānā pākaṭā hoti, tasmā suttanikkhepaṁ tāva vicāressāma.
cattāro hi suttanikkhepā:- attajjhāsayo, parajjhāsayo, pucchāvasiko,
atthuppattikoti. tattha yāni suttāni bhagavā parehi anajjhiṭṭho kevalaṁ attano
ajjhāsayeneva kathesi, 4- seyyathīdaṁ? vasalasuttantacandopamavīṇopamasammappadhāna-
iddhipādaindriyabalabojjhaṅgamaggamaṅgalasuttānīti 5- evamādīni, tesaṁ attajjhāsayo
nikkhepo.

footnote: 1 chaßēéa. ayaṁ pāṭho na dissati 2 sī.,ma. ye ca 3 chaßēéa., i. ayaṁ saddo na dissati
footnote: 4 chaßēéa., i. katheti 5 sī. sakalasuttantahārako,
footnote: chaßēéa. dasabalasuttantahārako...............ßēáaggaṅgasuttantahārakoti

page number: 004

yāni pana "paripakkā kho rāhulassa vimuttiparipācanīyā dhammā, yannūnāhaṁ
rāhulaṁ uttariṁ āsavānaṁ khaye vineyyan"ti 1- evaṁ paresaṁ ajjhāsayaṁ khantiṁ
ruciṁ 2- manaṁ abhinīhāraṁ bujjhanabhāvañca avekkhitvā parajjhāsayavasena kathitāni,
seyyathīdaṁ? cūḷarāhulovādasuttaṁ mahārāhulovādasuttaṁ dhammacakkappavattanaṁ
anattalakkhaṇasuttaṁ āsīvisopamasuttaṁ dhātuvibhaṅgasuttanti evamādīni, tesaṁ
parajjhāsayo nikkhepo.
bhagavantaṁ pana upasaṅkamitvā catasso parisā cattāro vaṇṇā nāgā
supaṇṇā gandhabbā asurā yakkhā mahārājāno tāvatiṁsādayo devā mahābrahmāti
evamādayo "bojjhaṅgā bojjhaṅgāti bhante vuccanti, nīvaraṇā nīvaraṇāti
bhante vuccanti, 3- ime nu kho bhante pañcupādānakkhandhā, kiṁsūdha vittaṁ purisassa
seṭṭhan"tiādinā 4- nayena pañhaṁ pucchanti. evaṁ puṭṭhena bhagavatā yāni kathitāni
bojjhaṅgasaṁyuttādīni, yāni vā panaññānipi devatāsaṁyuttamārasaṁyuttabrahmasaṁyutta-
sakkapañhacūḷavedallamahāvedallasāmaññaphalāaḷavakasūcilomakharalomasuttādīni, tesaṁ
pucchāvasiko nikkhepo.
yāni pana tāni uppannakāraṇaṁ paṭicca kathitāni, seyyathīdaṁ? dhammadāyādaṁ
cūḷasīhanādaṁ 5- puttamaṁsūpamaṁ dārukkhandhūpamaṁ aggikkhandhūpamaṁ pheṇupiṇḍūpamaṁ 6-
pārichattakūpamanti evamādīni, tesaṁ atthuppattiko nikkhepo.
evametesu catūsu nikkhepesu imassa paṭiccasamuppādasuttassa parajjhāsayo
nikkhepo. parapuggalajjhāsayavasena hi idaṁ bhagavatā nikkhittaṁ. kataresaṁ puggalānaṁ
ajjhāsayavasenāti? ugghaṭitaññūnaṁ. cattāro hi puggalā ugaghaṭitaññū vipacitaññū

footnote: 1 ma.u. 14/416/356, saṁ. saḷā. 18/187/132 2 sī. nijjhānakkhamataṁ,
footnote: chaßēéa. nijjhānakkhamaṁ 3 saṁßēéa. 19/202/76 4 saṁ.sa. 15/246/258, khu.su. 25/183/369
footnote: 5 chaßēéa., i. cūḷasīhanādasuttaṁ 6 chaßēéa. pheṇapiṇḍūpamaṁ

page number: 005

neyyo padaparamoti. tattha yassa puggalassa saha udāhaṭavelāya dhammābhisamayo
hoti, ayaṁ vuccati puggalo ugghaṭitaññū. yassa puggalassa saṅkhittena bhāsitassa
vitthārena atthe vibhajiyamāne dhammābhisamayo hoti, ayaṁ vuccati puggalo vipacitaññū.
yassa puggalassa uddesato paripucchato yoniso manasikaroto kalyāṇamitte
sevato bhajato payirupāsato anupubbena dhammābhisamayo hoti, ayaṁ vuccati puggalo
neyyo. yassa puggalassa bahumpi suṇato bahumpi bhaṇato 1- bahumpi dhārayato
bahumpi vācayato na tāya jātiyā dhammābhisamayo hoti, ayaṁ vuccati puggalo
padaparamo. iti imesu catūsu puggalesu ugghaṭitaññūpuggalānaṁ 2- ajjhāsayavasena
idaṁ suttaṁ nikkhittaṁ.
tadā kira pañcasatā janapadavāsikā bhikkhū sabbeva ekacarā dvicarā
ticarā catucarā pañcacarā sabhāgavuttino dhutaṅgadharā āraddhaviriyā yuttayogā vipassakā
saṇhaṁ sukhumaṁ 3- suññataṁ paccayākāradesanaṁ patthayamānā sāyaṇhasamaye bhagavantaṁ
upasaṅkamitavā vanditvā rattakambalasāṇiyā parikkhipamānā viya desanaṁ
paccāsiṁsamānā 4- parivāretvā nisīdiṁsu. tesaṁ ajjhāsayavasena bhagavā idaṁ suttaṁ
ārabhi. yathā hi cheko cittakāro aparikammakataṁ bhittiṁ labhitvā na āditova
rūpaṁ samuṭṭhāpeti, 5- mahāmattikālepādīhi 6- puna bhittiparikammaṁ tāva katvā
kataparikammāya bhittiyā rūpaṁ samuṭṭhāpeti, kataparikammaṁ pana bhittaṁ labhitvā
bhittiparikammabyāpāraṁ akatvā raṅgajātāni yojetvā vaṭṭikaṁ vā tūlikaṁ vā ādāya
rūpameva samuṭṭhāpeti, evameva bhagavā akatābhinivesaṁ ādikammikaṁ kulaputtaṁ labhitvā
nāssa āditova arahattapadaṭṭhānaṁ saṇhaṁ sukhumaṁ suññataṁ vipassanālakkhaṇaṁ

footnote: 1 chaßēéa., i. ayaṁ pāṭho na dissati 2 sī.i. ugghaṭitaññūnaṁ puggalānaṁ
footnote: 3 sī.,i. saṇhasukhumaṁ 4 chaßēéa. paccāsīsamānā, i. viya patthayamānā
footnote: 5 chaßēéa., i. samuṭṭhāpesi 6 chaßēéa., i. mahāmattikalepādīhi

page number: 006

ācikkhati, sīlasamādhikammassakatādiṭṭhisampadāya pana yojento pubbabhāgapaṭipadaṁ
tāva ācikkhati. yaṁ sandhāya vuttaṁ:-
"tasmātiha tvaṁ bhikkhu ādimeva visodhehi kusalesu
dhammesu. ko cādi kusalānaṁ dhammānaṁ. sīlaṁ ca suvisuddhaṁ diṭṭhi ca
ujukā. yato kho te bhikkhu sīlaṁ ca suvisuddhaṁ bhavissati diṭṭhi ca
ujukā. tato tvaṁ bhikkhu sīlaṁ nissāya sīle patiṭṭhāya
cattāro satipaṭṭhāne tividhena bhāveyyāsi. 1- katame cattāro,
idha tvaṁ bhikkhu ajjhattaṁ vā kāye kāyānupasusī viharāhi
ātāpī sampajāno satimā vineyya loke abhijjhādomanassaṁ.
bahiddhā vā kāye .pe. ajjhattabahiddhā vā kāye .pe.
dhammesu dhammānupassī viharāhi ātāpī sampajāno satimā
vineyya loke abhijjhādomanassaṁ. yato kho tvaṁ bhikkhu sīlaṁ
nissāya sīle patiṭṭhāya ime cattāro satipaṭṭhāne evaṁ tividhena
bhāvessasi, tato tuyhaṁ bhikkhu yā ratti vā divaso vā
āgamissati, vuḍḍhiyeva pāṭikaṅkhā kusalesu dhammesu, no
parihānī"ti. 2-
evaṁ ādikammikakulaputtassa sīlakathāya parikammaṁ kathetvā arahattapadaṭṭhānaṁ
saṇhaṁ sukhumaṁ suññataṁ vipassanālakkhaṇaṁ ācikkhati.
parisuddhasīlaṁ pana āraddhaviriyaṁ yuttayogaṁ vipassakaṁ labhitvā nāssa
pubbabhāgapaṭipadaṁ ācikkhati, ujukameva pana arahattapadaṭṭhānaṁ saṇhaṁ 3- sukhumaṁ

footnote: 1 sī. manasikareyyāsi 2 saṁ. ma. 19/369/125
footnote: 3 ma. tesaṁ ajjhāsayaṁ saṇhaṁ, i. sassa ajjhāsayaṁ saṇhasukhumaṁ

page number: 007

suññataṁ vipassanālakkhaṇaṁ ācikkhati. ime pañcasatā bhikkhū pubbabhāgapaṭipadaṁ
parisodhetvā ṭhitā sudhantasuvaṇṇasadisā suparimajjitamaṇikkhandhasannibhā, 1- eko
lokuttaramaggova nesaṁ anāgato, iti tassa āgamanatthāya satthā tesaṁ ajjhāsayaṁ
avekkhiyamāno 2- idaṁ suttaṁ āhari. 3-
tattha paṭiccasamuppādanti paccayākāraṁ. paccayākāro hi aññamaññaṁ paṭicca
sahite dhamme uppādeti, tasmā paṭiccasamuppādoti vuccati. ayamettha saṅkhepo,
vitthāro pana visuddhimaggato gahetabbo.
voti ayaṁ vosaddo paccattaupayogakaraṇasampadānasāmivacanapadapūraṇesu
dissati. "kacci pana vo anuruddhā samaggā sammodamānā"tiādīsu 4- hi
paccatte dissati. "gacchatha bhikkhave paṇāmemi vo"tiādīsu 5- upayoge. "na
vo mama santike vatthabban"tiādīsu 5- karaṇe. "vanapatthapariyāyaṁ vo bhikkhave
desissāmī"tiādīsu 6- sampadāne. "sabbesaṁ vo sāriputta subhāsitan"tiādīsu 7-
sāmivacane. "ye hi vo ariyā parisuddhakāyakammantā"tiādīsu 8- padapūraṇamatte.
idha panāyaṁ sampadāne daṭṭhabbo. bhikkhaveti paṭissavanena abhimukhībhūtānaṁ puna
ālapanaṁ. desissāmīti desanāpaṭijānanaṁ. taṁ suṇāthāti taṁ paṭiccasamuppādaṁ
taṁ desanaṁ mayā vuccamānaṁ suṇātha.
sādhukaṁ manasikarothāti ettha pana sādhukaṁ sādhūti ekatthametaṁ. ayañca
sādhusaddo āyācanasampaṭicchanasampahaṁsanasundaradaḷhīkammādīsu dissati. "sādhu me
bhante bhagavā saṅkhittena dhammaṁ desetū"tiādīsu 9- hi āyācane dissati. "sādhu

footnote: 1 i. suparimaṭṭhamaṇikkhandhasannibhā 2 chaßēéa. i. apekkhamāno 3 chaßēéa., i. ārabhi
footnote: 4 maßēáū. 12/326/290 vinayu. 5/466/248 5 maßēéa. 13/157/131
footnote: 6 maßēáū. 12/190/162 7 maßēáū. 12/305/305 8 maßēáū. 12/35/23

9 aṅ.catukka. 21/257/276, saṁ.saḷā. 18/131/89 (syā), saṁßēéa. 19/381/143

page number: 008

bhanteti kho so bhikkhu bhagavato bhāsitaṁ abhinanditvā anumoditvā"tiādīsu 1-
sampaṭicchane. "sādhu sādhu sāriputtā"tiādīsu 2- sampahaṁsane.
"sādhu dhammarucī rājā sādhu paññāṇavā naro
sādhu mittānamaddubbho 3- pāpassa akaraṇaṁ sukhanti-
ādīsu 4- sundare. "tenahi *- doṇa sādhukaṁ suṇāhī"tiādīsu 5- sādhukasaddoyeva
daḷhīkamme, āṇattiyantipi vuccati. idha panāyaṁ ettheva daḷhīkamme āṇattiyā
ca attho veditabbo, sundaratthepi vaṭṭati. daḷhīkaraṇatthena hi "daḷhaṁ imaṁ
dhammaṁ suṇātha suggahitaṁ gaṇhantā" , āṇattiatthena "mama āṇattiyā suṇātha" ,
sundaratthena "sundaramimaṁ bhaddakaṁ dhammaṁ suṇāthā"ti etaṁ dīpitaṁ hoti. manasikarothāti
āvajjetha, samannāharathāti attho. avikkhittacittā hutvā nisāmetha, citte
karothāti adhippāyo.
idānettha taṁ suṇāthāti sotindriyavikkhepanivāraṇametaṁ. sādhukaṁ manasikarothāti
manasikāre daḷhīkammaniyojanena manindriyavikkhepanivāraṇaṁ. 6- purimaṁ cettha
byañjanavipallāsagāhanivāraṇaṁ, pacchimaṁ atthavipallāsagāhanivāraṇaṁ. purimena ca
dhammassavane niyojeti, pacchimena sutānaṁ dhammānaṁ dhāraṇupaparikkhāsu. purimena ca
"sabyañjano ayaṁ dhammo, tasmā savanīyo"ti dīpeti, pacchimena "sāttho, tasmā
manasikātabbo"ti. sādhukapadaṁ vā ubhayapadehi yojetvā "yasmā ayaṁ dhammo
dhammagambhīro ca desanāgambhīro ca, tasmā suṇātha sādhukaṁ. yasmā atthagambhīro
ca paṭivedhagambhīro ca, tasmā sādhukaṁ manasikarothā"ti evaṁ yojanā veditabbā. 7-

footnote: 1 ma. u. 14/86/67 2 dī. pā. 11/349/240
footnote: 3 ma. mittānamadrubbho 4 khu.jā. 28/50/20 (syā)
footnote: * chaßēéa. brāhmaṇa 5 aṅ.pañcaka. 22/192/251 (syā)

6 i...vāraṇaṁ 7 sī.,i. kātabbā

page number: 009

bhāsissāmīti desessāmi. "taṁ suṇāthā"ti ettha paṭiññātaṁ desanaṁ taṁ saṅkhittatova
desessāmīti apica kho vitthāratopi na bhāsissāmīti 1- vuttaṁ hoti.
saṅkhepavitthāravācakāni hi etāni padāni. yathāha vaṅgīsatthero:-
"saṅkhittenapi deseti vitthārenapi bhāsati
sālikāyiva nigghoso paṭibhāṇaṁ udīrayī"ti. 2-
evaṁ vutte ussāhjātā hutvā evaṁ bhanteti kho te bhikkhū bhagavato
paccassosuṁ satthu vacanaṁ sampaṭicchiṁsu, paṭiggahesunti vuttaṁ hoti.
atha nesaṁ bhagavā etadavoca etaṁ idāni vattabbaṁ "katamo ca
bhikkhave paṭiccasamuppādo"tiādiṁ sakalasuttaṁ avoca. tattha katamo ca bhikkhave
paṭiccasamuppādoti kathetukamyatāpucchā. pañcavidhā hi pucchā adiṭṭhajotanāpucchā
diṭṭhasaṁsandanāpucchā vimaticchedanāpucchā anumatipucchā kathetukamyatāpucchāti, tāsaṁ
idaṁ nānattaṁ:-
katamā adiṭṭhajotanāpucchā. 3- pakatiyā lakkhaṇaṁ aññātaṁ hoti adiṭṭhaṁ
atulitaṁ atīritaṁ avibhūtaṁ avibhāvitaṁ, tassa ñāṇāya dassanāya tulanāya tīraṇāya
vibhūtāya 4- pucchāvibhāvanatthāya 5- pañhaṁ pucchati, ayaṁ adiṭṭhajotanāpucchā.
katamā diṭṭhasaṁsandanāpucchā. pakatiyā lakkhaṇaṁ ñātaṁ hoti diṭṭhaṁ tulitaṁ
tīritaṁ vibhūtaṁ vibhāvitaṁ, so aññehi paṇḍitehi saddhiṁ saṁsandanatthāya pañhaṁ
pucchati, ayaṁ diṭṭhasaṁsandanāpucchā.

footnote: 1 chaßēéa. desanaṁ saṅkhittatova na desessāmi, apica kho vitthāratopi naṁ bhāsissāmīti,
footnote: i. desanaṁ na saṅkhittatova desessāmi, apica kho vitthāratopi naṁ bhāsissāmīti
footnote: 2 saṁ.sa. 15/214/229 khu.vimāna. 26/1241/424

3 khußēáahā. 29/700/407 (syā) khu.cūḷa. 30/122/47 (syā)
4 sī. vibhūtatāya, vibhūtatthāya (khu.cūḷa. 30/122/47 (syā)) 5 chaßēéa.,i. vibhāvanatthāya

page number: 010

katamā vimaticchedanāpucchā. pakatiyā saṁsayapakkhanto hoti vimatipakkhanato 1-
dveḷhakajāto "evaṁ nu kho, na nu kho, kathaṁ nu kho"ti, so vimaticchedanatthāya
pañhaṁ pucchati, ayaṁ vimaticchedanāpucchā.
katamā anumatipucchā. bhagavā bhikkhūnaṁ anumatiyā pañhaṁ pucchati "taṁ kiṁ
maññatha bhikkhave rūpaṁ niccaṁ vā aniccaṁ vā"ti, aniccaṁ bhante. yampanāniccaṁ,
dukkhaṁ vā taṁ sukhaṁ vāti, dukkhaṁ bhante. yampanāniccaṁ dukkhaṁ vipariṇāmadhammaṁ, kallaṁ
nu taṁ samanupassituṁ "etaṁ mama esohamasmi eso me attā"ti, no hetaṁ bhanteti. 2-
ayaṁ anumatipucchā.
katamā kathetukamyatāpucchā. bhagavā bhikkhūnaṁ kathetukamyatāya pañhaṁ pucchati
"cattārome bhikkhave satipaṭṭhānā. katame 3- cattāro"ti, 4- ayaṁ kathetukamyatāpucchā.
tattha buddhānaṁ purimā tisso pucchā natthi. kasmā? buddhānaṁ hi tīsu
addhāsu kiñci saṅkhataṁ addhāvimuttaṁ vā asaṅkhataṁ adiṭṭhaṁ ajotitaṁ atulitaṁ
atīritaṁ avibhūtaṁ avibhāvitaṁ nāma natthi, tena nesaṁ adiṭṭhajotanāpucchā natthi. yaṁ
pana bhagavatā attano ñāṇena paṭividdhaṁ, tassa aññena samaṇena vā brāhmaṇena
vā devena vā mārena vā brahmunā vā saddhiṁ saṁsandanakiccaṁ natthi, tenassa
diṭṭhasaṁsandanāpucchā natthi. yasmā paneso 5- akathaṁkathī tiṇṇavicikiccho sabbadhammesu
vihatasaṁsayo, tenassa vimaticchedanāpucchā natthi. itarā pana dve pucchā bhagavato
atthi, tāsu ayaṁ kathetukamyatāpucchāti veditabbā.
idāni tāya pucchāya saddhiṁ 6- paccayākāraṁ vibhajanto avijjāpaccayā
bhikkhave saṅkhārātiādimāha. ettha ca yathā nāma "pitaraṁ kathessāmī"ti āraddho

footnote: 1 chaßēéa. saṁsayapakkhando hoti vimatipakkhando 2 saṁ kha. 17/79/72
footnote: 3 i. katamā 4 dīßēéa. 10/373/248
footnote: 5 chaßēéa. panesa, i. panesā 6 cha., i. puṭṭhaṁ, ma. suddhaṁ

page number: 011

"tissassa pitā soṇassa pitā"ti paṭhamataraṁ puttampi katheti, evameva bhagavā
paccayaṁ kathetuṁ āraddho "avijjāpaccayā saṅkhārā"tiādinā nayena saṅkhārādīnaṁ
paccaye avijjādidhamme kathento paccayuppannampi kathesi. āhāravaggassa pana
pariyosāne "paṭiccasamuppādañca vo bhikkhave desessāmi paṭiccasamuppanne ca
dhamme"ti 1- ubhayampi kathesi. 2- idāni avijjāpaccayā saṅkhārātiādīsu pana avijjā
ca sā paccayo cāti avijjāpaccayo. tasmā avijjāpaccayā saṅkhārā sambhavantīti
iminā nayena attho veditabbo. ayamettha saṅkhepo, vitthārena pana sabbākārena
sampannā anulomapaṭiccasamuppādakathā visuddhimagge kathitā, tasmā sā tattha
kathitavaseneva gahetabbā.
paṭilomakathāya pana avijjāya tvevāti avijjāya tu eva. asesavirāganirodhāti
virāgasaṅkhātena maggena asesanirodhā. saṅkhāranirodhoti saṅkhārānaṁ anuppādanirodho
hoti. evaṁ niruddhānaṁ 3- pana saṅkhārānaṁ nirodhā viññāṇādīnañca nirodhā
nāmarūpādīni niruddhāniyeva hontīti dassetuṁ saṅkhāranirodhā viññāṇanirodhotiādīni
vatvā evametassa kevalassa dukkhakkhandhassa nirodho hotīti āha. tattha
kevalassāti sakalassa suddhassa vā, sattavirahitassāti attho. dukkhakkhandhassāti
dukkharāsissa. nirodho hotīti anuppādo hoti. iti bhagavā anulomato
dvādasahipi 4- padehi vaṭṭakathaṁ kathetvā tadeva 5- vinivaṭṭetvā paṭilomato dvādasahi
padehi vivaṭṭaṁ 6- kathento arahattena desanāya kūṭaṁ gaṇhi. desanāpariyosāne te
pañcasatā āraddhavipassakā ugghaṭitaññū puggalā suriyarasmisamphuṭṭhāni viya
paripākagatāni padumāni vibujjhitvā 7- arahattaphale patiṭṭhahiṁsu.

footnote: 1 saṁṇi. 16/20/25
footnote: 2 chaßēéa. ubhayaṁ ārabhitvā ubhayampi kathesi, i. ubhayaṁ ārabhitvā ubhayaṁ kathesi
footnote: 3 chaßēéa. evaṁnirodhānaṁ 4 chaßēéa., i. pi-saddo na dissati

5 chaßēéa., i. tameva vaṭṭaṁ 6 i vaṭṭaṁ
7 chaßēéa. saccāni bujjhitvā, i. saccāni paṭivijjhitvā

page number: 012

idamavoca bhagavāti idaṁ vaṭṭavivaṭṭavasena sakalasuttaṁ bhagavā avoca. attamanā
te bhikkhūti tuṭṭhacittā te pañcasatā khīṇāsavā bhikkhū. bhagavato bhāsitaṁ abhinandunti
karavīkarutamañjunā kaṇṇasukhena paṇḍitajanahadayānaṁ amatābhisekasadisena brahmassarena
bhāsato bhagavato vacanaṁ abhinandiṁsu, anumodiṁsu ceva sampaṭicchiṁsu cāti attho.
tenetaṁ vuccati:-
"subhāsitaṁ sulapitaṁ sādhu sādhūti tādino
anumodamānā sirasā sampaṭicchiṁsu bhikkhavo"ti.
paṭhamapaṭiccasamuppādasuttavaṇṇanā niṭṭhitā.
--------------------
2. vibhaṅgasuttavaṇṇanā
[2] dutiyepi vuttanayeneva suttanikkhepo veditabbo. ayaṁ pana viseso:-
paṭhamaṁ ugghaṭitaññūpuggalānaṁ vasena saṅkhepato desitaṁ, 1- idaṁ vipacitaññūnaṁ
vasena vitthāratoti. imasmiñca pana sutte catasso vallihārakapurisūpamā vattabbā,
tā visuddhimagge vuttā eva. yathā hi vallihārako puriso valliyā aggaṁ disvā
tadanusārena mūlaṁ pariyesanto taṁ disvā valliṁ mūle chetvā ādāya kamme
upaneyya, evaṁ bhagavā vitthāradesanaṁ desento paṭiccasamuppādassa aggabhūtā
jarāmaraṇā 2- paṭṭhāya yāva mūlabhūtaṁ avijjāpadaṁ, tāva desanaṁ āharitvā puna
vaṭṭavivaṭṭaṁ desento niṭṭhāpesi.
tatrāyaṁ jarāmaraṇādīnaṁ vitthāradesanāya atthavinicchayo:- jarāmaraṇaniddese
tāva tesaṁ tesanti 3- ayaṁ saṅkhepato anekesaṁ sattānaṁ sādhāraṇaniddesoti

footnote: 1 chaßēéa., i. dassitaṁ
footnote: 2 sī.,i. aggabhūtajarāmaraṇato 3 sī.,i. yā tesaṁ tesanti

page number: 013

viññātabbo. yā devadattassa jarā, yā somadattassāti evaṁ hi divasampi
kathentassa neva sattā pariyādānaṁ gacchanti, imehi pana dvīhi padehi na koci
satto apariyādinno hoti. tasmā vuttaṁ "ayaṁ saṅkhepato anekesaṁ sattānaṁ
sādhāraṇaniddeso"ti. tamhi tamhīti ayaṁ gatijātivasena anekesaṁ sattanikāyānaṁ
sādhāraṇaniddeso. sattanikāyeti sādhāraṇaniddese niddiṭṭhassa sarūpanidassanaṁ.
jarā jīraṇatātiādīsu pana jarāti sabhāvaniddeso. jīraṇatāti ākāraniddeso.
khaṇḍiccantiādayo tayo kālātikkame kiccaniddesā, pacchimā dve pakatiniddesā.
ayaṁ hi jarāti iminā padena sabhāvatopi 1- dīpitā, tenassāyaṁ sabhāvaniddeso.
jīraṇatāti iminā ākārato, tenassāyaṁ ākāraniddeso. khaṇḍiccanti iminā
kālātikkame dantanakhānaṁ khaṇḍitabhāvakaraṇakiccato. pāliccanti iminā kesalomānaṁ
palitabhāvakaraṇakiccato. valittacatāti iminā maṁsaṁ milāpetvā tace valibhāvakaraṇakiccato
dīpitā. tenassā ime khaṇḍiccantiādayo tayo kālātikkame kiccaniddesā. tehi
imesaṁ vikārānaṁ dassanavasena pākaṭībhūtā pākaṭajarā dassitā. yatheva hi udakassa
vā vātassa vā aggino vā tiṇarukkhādīnaṁ sambhaggapalibhaggatāya 2- vā jhāmatāya
vā gatamaggo pākaṭo hoti, na ca so gatamaggo tāneva udakādīni, evameva
jarāya dantādīsu khaṇḍiccādivasena gatamaggo pākaṭo, cakkhuṁ ummīletvāpi
gayhati, na ca khaṇḍiccādīneva jarā. na hi jarā cakkhuviññeyyā hoti.
āyuno saṁhāni indriyānaṁ paripākoti imehi pana padehi kālātikkameyeva
abhibyattāya āyukkhayacakkhādiindriyaparipākasaññitāya pakatiyā dīpitā. tenassime
pacchimā dve pakatiniddesāti veditabbā. tattha yasmā jaraṁ pattassa āyu

footnote: 1 chaßēéa. pi-saddo na dissati
footnote: 2 sī.,i. sambhaggavibhaggatāya

page number: 014

hāyati, tasmā jarā "āyuno saṁhānī"ti phalūpacārena vuttā. yasamā ca daharakāle
supasannāni sukhumampi attano visayaṁ sukheneva gaṇhanasamatthāni cakkhādīni indriyāni
jaraṁ pattassa paripakkāni āluḷitāni avisiddhāni, 1- oḷārikampi attano visayaṁ
gahetuṁ asamatthāni honti, tasmā "indriyānaṁ paripāko"ti phalūpacāreneva
vuttā.
sā panāyaṁ evaṁ niddiṭṭhā sabbāpi jarā pākaṭā paṭicchannāti duvidhā
hoti. tattha dantādīsu khaṇḍabhāvādidassanato 2- rūpadhammesu jarā pākaṭajarā
nāma, arūpadhammesu pana jarā tādisassa vikārassa adassanato paṭicchannajarā
nāma. tattha yvāyaṁ khaṇḍādibhāvo dissati, so tādisānaṁ dantādīnaṁ suviññeyyattā
vaṇṇoyeva, taṁ cakkhunā disvā manodvārena cintetvā "ime dantā jarāya
pahaṭā"ti jaraṁ jānāti udakaṭṭhāne baddhāni gosīsādīni oloketvā heṭṭhā
udakassa atthibhāvaṁ jānanaṁ viya. puna avīci savīcīti evampi duvidhā hoti.
tattha maṇikanakarajatapavāḷacandimasuriyādīnaṁ viya mandadasakādīsu pāṇīnaṁ viya ca
pupphaphalapallavādīsu ca apāṇīnaṁ viya antarantarā vaṇṇavisesādīnaṁ duviññeyyattā
jarā avīcijarā nāma, nirantarajarāti attho. tato aññesu pana yathāvuttesu
antarantarā vaṇṇavisesādīnaṁ suviññeyyattā jarā savīcijarā nāmāti veditabbā.
ito paraṁ tesaṁ tesantiādi vuttanayeneva veditabbaṁ. cuti cavanatātiādīsu
pana cutīti cavanakavasena vuccati, ekacatupañcakhandhāyatanasāmaññavacanametaṁ. 3- cavanatāti
bhāvavacanena lakkhaṇanidassanaṁ. bhedoti cutikkhandhānaṁ bhaṅguppattiparidīpanaṁ.
antaradhānanti ghaṭasseva bhinnassa bhinnānaṁ cutikkhandhānaṁ yena kenaci pariyāyena

footnote: 1 chaßēéa., i. avisadāni 2 chaßēéa., i. khaṇḍādibhāvadassanato
footnote: 3 chaßēéa. ekacatupañcakkhandhasāmaññavacanametaṁ

page number: 015

bhāvaparidīpanaṁ. maccu maraṇanti maccusaṅkhātaṁ maraṇaṁ, tena samucchedamaraṇādīni
nisedheti. kāloti 1- antako, tassa kiriyā kālakiriyā. evaṁ tena lokasammatiyā
maraṇaṁ dīpeti.
idāni paramatthena dīpetuṁ khandhanaṁ bhedotiādimāha. paramatthena hi khandhāyeva
bhijjanti, na satto nāma koci marati. khandhesu pana bhijjamānesu satto marati,
bhinnesu matoti vohāro hoti. ettha ca catupañcavokāravasena khandhānaṁ bhedo,
ekavokāravasena kaḷevarassa nikkhepo. catuvokāravasena ca khandhānaṁ bhedo, sesadvayavasena
kaḷevarassa nikkhepo veditabbo. kasmā? bhavadvayepi rūpakāyasaṅkhātassa kaḷevarassa
sabbhāvato. 2- athavā yasmā cātummahārājikādīsu khandhā bhijjanteva, na kiñci
nikkhipati, tasmā tesaṁ vasena khandhānaṁ bhedo, manussādīsu kaḷevarassa nikkhepo.
ettha ca kaḷevarassa nikkhepakaraṇato 3- maraṇaṁ "kaḷevarassa nikkhepo"ti vuttanti
evamattho daṭṭhabbo. iti ayañca jarā idañca maraṇaṁ, idaṁ vuccati bhikkhaveti
idaṁ ubhayampi ekato katvā jarāmaraṇanti kathiyati.
jātiniddese jāti sañjātītiādīsu jāyanaṭṭhena jāti, sā aparipuṇṇāyatanavasena
yuttā. 4- sañjāyanaṭṭhena sañjāti, sā paripuṇṇāyatanavasena yuttā.
okkamanaṭṭhena okkanti, sā aṇḍjajalambujavasena yuttā. te hi aṇḍakosañca
vatthikosañca okkamanti, okkamantā 5- pavisantā viya paṭisandhiṁ gaṇhanti.
abhinibbattanaṭṭhena abhinibbatti, sā saṁsedajaopapātikavasena yuttā. te hi pākaṭāyeva
hutvā nibbattanti. ayaṁ tāva vohāradesanā.
idāni paramatthadesanā hoti. khandhāyeva hi paramatthato pātubhavanti, na
satto. tattha ca khandhānanti ekavokārabhave ekassa, catuvokārabhave catunnaṁ,

footnote: 1 cha.,ma. i. kālo nāma 2 sī. sambhavato 3 chaßēéa. nikkhepakāraṇato
footnote: 4 sī. vuttā 5 vatthikosañca okkamantā

page number: 016

pañcavokārabhave pañcannampi gahaṇaṁ veditabbaṁ. pātubhāvoti uppatti. āyatanānanti
ettha tatra tatra uppajjamānāyatanavasena saṅgaho veditabbo. paṭilābhoti santatiyā 1-
pātubhāvoyeva. pātubhavantāneva hi tāni paṭiladdhāni nāma honti. ayaṁ vuccati
bhikkhave jātīti iminā padena vohārato paramatthato ca desitāya jātiyā nigamanaṁ
karotīti.
bhavaniddese kāmabhavoti kammabhavo ca upapattibhavo ca. tattha kammabhavo
nāma kāmabhavūpagatakammameva. 2- taṁ hi tattha upapattibhavassa kāraṇattā "sukho buddhānaṁ
uppādo, 3- dukkho pāpassa uccayo"tiādīni 4- viya phalavohārena bhavoti vuttaṁ.
upapattibhavo nāma tena kammena nibbattaṁ upādinnakkhandhapañcakaṁ. tañhi tattha
bhavatīti katvā bhavoti vuttaṁ. sabbatthāpi idaṁ kammañca upapattiñca ubhayampetamidha
"kāmabhavo"ti vuttaṁ. esa nayo rūpārūpabhavesūti.
upādānaniddese kāmupādānantiādīsu vatthukāmaṁ upādiyanti etena, sayaṁ vā taṁ
upādiyatīti kāmupādānaṁ, kāmo ca so upādānañcāti kāmupādānaṁ. upādānanti
daḷhaggahaṇaṁ vuccati. daḷhattho hi ettha upasaddo upāyāsaupakaṭṭhādīsu viya.
pañcakāmaguṇikarāgassetaṁ adhivacanaṁ. ayamettha saṅkhepo, vitthārato panetaṁ
"tattha katamaṁ kāmupādānaṁ, yo kāmesu kāmacchando"ti 5- vuttanayeneva veditabbaṁ.
tathā diṭṭhi ca sā upādānañcāti diṭṭhupādānaṁ. athavā diṭṭhi 6- upādiyati,
upādiyanti vā etena diṭṭhinti diṭṭhupādānaṁ. upādiyati hi purimadiṭṭhiṁ
uttaradiṭṭhi, upādiyanti ca etāya diṭṭhiṁ. 7- yathāha "sassato attā ca loko idameva

footnote: 1 chaßēéa. santatiyaṁ 2 chaßēéa. kāmabhavūpagakammameva
footnote: 3 khu. dha. 25/194/51 4 khu. dha. 25/117/37
footnote: 5 abhi. saṅ. 34/1220/279, abhi.vi. 35/938/457

6 chaßēéa. diṭṭhiṁ 7 ma. diṭṭhiyā

page number: 017

saccaṁ moghamaññan"tiādi. 1- sīlabbatupādānaṁ attavādupādānaṁ vajjassa
sabbadiṭṭhigatassetaṁ adhivacanaṁ. ayamettha saṅkhepo, vitthārato panetaṁ "tattha katamaṁ
diṭṭhupādānaṁ, natthi dinnan"ti 2- vuttanayeneva veditabbaṁ.
tathā sīlabbataṁ upādiyanti etena, sayaṁ vā taṁ upādiyati, sīlabbatañca
taṁ upādānañcāti vā sīlabbatupādānaṁ. gosīlagovattādīni hi "evaṁ suddhī"ti
abhinivesato sayameva upādānānīti. ayamettha saṅkhepo, vitthārato panetaṁ "tattha
katamaṁ sīlabbatupādānaṁ, ito bahiddhā samaṇabrāhmaṇānaṁ sīlena suddhī"ti
vuttanayeneva veditabbaṁ.
idāni vadanti etenāti vādo, upādiyanti upādānaṁ, kiṁ vadanti upādiyanti
vā? attānaṁ. attano vādupādānaṁ attavādupādānaṁ. attavādamattameva
vā attāti upādiyanti etenāti attavādupādānaṁ. vīsativatthukāya
sakkāyadiṭṭhiyā etaṁ adhivacanaṁ. ayamettha saṅkhepo, vitthārato panetaṁ "tattha
katamaṁ attavādupādānaṁ, idha assutavā puthujjano ariyānaṁ adassāvī"ti vuttanayeneva
veditabbaṁ.
taṇhāniddese rūpataṇhā .pe. dhammataṇhāti etaṁ cakkhudvārādīsu 3-
javanavīthiyā pavattāya taṇhāya "seṭṭhiputto brāhmaṇaputto"ti evamādīsu pitito
nāmaṁ viya pitisadisārammaṇato nāmaṁ. ettha ca rūpārammaṇā taṇhā, rūpe taṇhāti
rūpataṇhā. sā kāmarāgabhāvena rūpaṁ assādentī pavattamānā kāmataṇhā,
sassatadiṭṭhisahagatarāgabhāvena "rūpaṁ niccaṁ dhuvaṁ sassatan"ti evaṁ assādentī
pavattamānā bhavataṇhā, ucchedadiṭṭhisahagatarāgabhāvena "rūpaṁ ucchijjati vinassati

footnote: 1 ma. u. 14/27/22 2 abhi. saṅ. 34/1221/279
footnote: 3 ito paraṁ katthaci javanavīthīsūti dissati

page number: 018

pecca na bhavatī"ti evaṁ assādentī pavattamānā vibhavataṇhāti rūpataṇhā evaṁ
tividhā hoti. yathā ca rūpataṇhā, tathā saddataṇhādayopīti evantāni aṭṭhārasa
taṇhāvicaritāni honti. tāni ajjhattarūpādīsu aṭṭhārasa, bahiddhārūpādīsu
aṭṭhārasāti chattiṁsa. iti atītāni chattiṁsa, anāgatāni chattiṁsa, paccuppannāni
chattiṁsāti evaṁ aṭṭhasatataṇhāvicaritāni 1- honti. "ajjhattikassupādāya asmīti
sati, 2- itthasmīti hotī"ti 3- vā evamādīni ajjhattikarūpādinissitāni
aṭṭhārasa, "bāhirupādāya iminā asmīti sati, 2- iminā ca itthasmīti hotī"ti 4-
vā evamādīni bāhirarūpādinissitāni aṭṭhārasāti chattiṁsa, iti atītāni chattiṁsa,
anāgatāni chattiṁsa, paccuppannāni chattiṁsāti evampi aṭṭhasatataṇhāvicaritāni honti.
puna saṅgahe kayiramāne rūpādīsu ārammaṇesu chaḷeva taṇhākāyā tissoyeva
kāmataṇhādayo hontīti. evaṁ:-
niddesatthena niddesa- vitthārā vitthārassa ca 5-
puna saṅgahato taṇhā viññātabbā vibhāvināti.
vedanāniddese vedanākāyāti vedanāsamūhā. cakkhusamphassajāvedanā .pe.
manosamphassajāvedanāti etaṁ "cakkhusamphassajā vedanā atthi kusalā, atthi
akusalā, atthi abyākatā"ti evaṁ vibhaṅge 6- āgatattā cakkhudvārādīsu pavattānaṁ
kusalākusalābyākatavedanānaṁ "sāriputto mantāniputto"ti evamādīsu mātito
nāmaṁ viya mātisadisato vatthuto nāmaṁ. vacanattho panettha:- cakkhusamphassahetu jātā
vedanā cakkhusamphassajāvedanāti. esa nayo sabbattha. ayaṁ tāvettha

footnote: 1 chaßēéa. aṭṭhasataṁ taṇhāvicaritāni 2 cha. hoti 3 pāthi.... asmīti hoti,
footnote: evasmīti hoti, abhi.vi. 35/973/478 taṇhāvicaritaniddesa
footnote: 4 pāli....ßñoti, iminā ca itthasmīti hoti, abhi.vi. 35/975/432

5 ma. evaṁ niddesavitthārā, vitthārassa ca sambhavā 6 abhi.vi. 35/34/17

page number: 019

sabbasaṅgāhikakathā. 1- vipākavasena pana cakkhudvāre dve cakkhuviññāṇāni, dve
manodhātuyo, tisso manoviññāṇadhātuyoti etāhi sampayuttavasena vedanā veditabbā.
eseva nayo sotadvārādīsu. manodrāre manoviññāṇadhātusampayuttāva.
phassaniddese cakkhusamphassoti cakkhumhi samphasso. esa nayo sabbattha.
cakkhusamphasso .pe. kāyasamphassoti ettāvatā ca kusalākusalavipākā
pañcavatthukā dasa phassā vuttā honti. manosamphassoti iminā
sesabāvīsatilokiyavipākamanasampayuttā phassā.
saḷāyatananiddese cakkhvāyatanantiādīsu yaṁ vattabbaṁ, taṁ sabbaṁ 2- visuddhimagge
khandhaniddese ceva āyatananiddese ca vuttameva.
nāmarūpaniddese namanalakkhaṇaṁ nāmaṁ. ruppanalakkhaṇaṁ rūpaṁ. vibhajane panassa
vedanāti vedanākkhandho, saññāti saññākkhandho, cetanā phasso manasikāroti
saṅkhārakkhandho veditabbo. kāmañca aññepi saṅkhārakkhandhasaṅgahitā dhammā
santi, ime pana tayo sabbadubbalesupi cittesu santi, tasmā etesaṁyeva
vasenettha saṅkhārakkhandho dassito. cattāro ca mahābhūtāti ettha cattāroti
gaṇanaparicchedo. mahābhūtāti paṭhavīāpatejavāyānametaṁ adhivacanaṁ. yena pana kāraṇena
tāni mahābhūtānīti vuccanti, yo cettha añño vinicchayanayo, so sabbo
visuddhimagge rūpakkhandhaniddese vutto. catunnañca mahābhūtānaṁ upādāyāti
ettha pana catunnanti upayogatthe sāmivacanaṁ, cattāri mahābhūtānīti vuttaṁ hoti.
upādāyāti upādiyitvā, gahetvāti attho. nissāyātipi eke. "pavattamānan"ti
ayaṁ cettha pāṭhaseso. samūhatthe vā etaṁ sāmivacanaṁ, catunnaṁ mahābhūtānaṁ samūhaṁ
upādāya pavattamānaṁ rūpanti ayamattho 3- veditabbo. evaṁ sabbathāpi yāni

footnote: 1 chaßēéa., i. sabbasaṅgāhikā kathā 2 chaßēéa. ayaṁ pāṭho na dissati 3 chaßēéa. ettha attho

page number: 020

ca cattāri paṭhavīādīni mahābhūtāni, yañca catunnaṁ mahābhūtānaṁ upādāya pavattamānaṁ
cakkhāyatanādibhedena abhidhamme pāliyameva vuttaṁ tevīsatividhaṁ rūpaṁ, taṁ sabbampi
rūpanti veditabbaṁ.
viññāṇaniddese cakkhuviññāṇanti cakkhumhi viññāṇaṁ cakkhuto vā jātaṁ
viññāṇanti cakkhuviññāṇaṁ. evaṁ sotaghānajivhākāyaviññāṇāni. itaraṁ pana manoyeva
viññāṇanti manoviññāṇaṁ. dvipañcaviññāṇavajjassa tebhūmikavipākacittassetaṁ
adhivacanaṁ.
saṅkhāraniddese abhisaṅkharaṇalakkhaṇo saṅkhāro. vibhajane panassa
kāyasaṅkhāroti kāyato pavatto saṅkhāro. kāyadvāre copanavasena pavattānaṁ
kāmāvacarakusalato aṭṭhannaṁ, akusalato dvādasannanti vīsatiyā kāyasañcetanānametaṁ
adhivacanaṁ. vacīsaṅkhāroti vacanato pavattasaṅkhāro, vacīdvāre vacanabhedavasena
pavattānaṁ vīsatiyāeva vacīsañcetanānametaṁ adhivacanaṁ. cittasaṅkhāroti cittato
pavatto saṅkhāro, kāyavacīdvāre copanaṁ akatvā raho nisīditvā cintentassa
pavattānaṁ lokiyakusalākusalavasena ekūnatiṁsamanosañcetanānametaṁ adhivacanaṁ.
avijjāniddese dukkhe aññāṇanti dukkhasacce aññāṇaṁ, mohassetaṁ
adhivacanaṁ. esa nayo dukkhasamudaye aññāṇantiādīsu. tattha catūhi kāraṇehi
dukkhe aññāṇaṁ veditabbaṁ antogadhabhāvato 1- vatthuto ārammaṇato paṭicchādanato
ca. tathā hi taṁ dukkhasaccapariyāpannattā dukkhe antogadhaṁ, dukkhasaccañcassa
nissayapaccayabhāvena vatthu, ārammaṇapaccayabhāvena ārammaṇaṁ, dukkhasaccaṁ etaṁ
paṭicchādeti tassa yāthāvalakkhaṇapaṭivedhanivāraṇena ñāṇappavattiyā cettha
appadānena.

footnote: 1 chaßēéa. antogadhato

page number: 021

dukkhasamudaye aññāṇaṁ tīhi kāraṇehi veditabbaṁ vatthuto ārammaṇato
paṭicchādanato ca. nirodhe paṭipadāya ca aññāṇaṁ ekeneva kāraṇena veditabbaṁ
paṭicchādanato. nirodhapaṭipadānaṁ hi paṭicchādakameva aññāṇaṁ tesaṁ yāthāva
lakkhaṇapaṭivedhanivāraṇena tesu ca ñāṇappavattiyā appadānena ca, na pana taṁ
tattha antogadhaṁ tasmiṁ saccadvaye apariyāpannattā, na tassa taṁ saccadvayaṁ
vatthu asahajātattā, nārammaṇaṁ tadārabbha appavattanato. nirodhapaṭipadānaṁ hi 1-
gambhīrattā duddasaṁ, na tattha andhabhūtaṁ aññāṇaṁ pavattati. purimaṁ pana
vacanīyaṭṭhena 2- sabhāvalakkhaṇassa duddassanattā 3- gambhīraṁ, tattha vipallāsagāhavasena
na saṁvattati. 4-
apica "dukkhe"ti ettāvatā saṅgahato vatthuto ārammaṇato kiccato ca
avijjā dīpitā. "dukkhasamudaye"ti ettāvatā vatthuto ārammaṇato kiccato ca.
"dukkhanirodhe dukkhanirodhagāminiyā paṭipadāyā"ti ettāvatā kiccato. avisesato
pana "aññāṇan"ti etena sabhāvato niddiṭṭhāti ñātabbā.
iti kho bhikkhaveti evaṁ kho bhikkhave. nirodho hotīti anuppādo hoti.
apicettha sabbeheva tehi nirodhapadehi nibbānaṁ desitaṁ. nibbānaṁ hi āgamma
te te dhammā nirujjhanti, tasmā taṁ tesaṁ tesaṁ nirodhoti vuccati. iti bhagavā
imasmiṁ sutte dvādasahi padehi vaṭṭavivaṭṭaṁ desento arahattanikūṭeneva
desanaṁ niṭṭhāpesi. desanāpariyosāne vuttanayeneva pañcasatā bhikkhū arahatte
patiṭṭhahiṁsūti. 5-
vibhaṅgasuttaṁ dutiyaṁ.
------------

footnote: 1 chaßēéa., i. pacchimaṁ hi saccadvayaṁ
footnote: 2 chaßēéa., i. vacanīyattena 3 chaßēéa. duddasattā
footnote: 4 chaßēéa., i. pavattati 5 ito paraṁ purāṇapotthakesu vibhaṅgasuttaṁ dutiyanti likhitaṁ

page number: 022

3. paṭipadāsuttavaṇṇanā
[3] tatiye micchāpaṭipadanti ayaṁ tāva aniyyānikapaṭipadā. nanu ca
avijjāpaccayā puññābhisaṅkhāropi atthi āneñjābhisaṅkhāropi, so kathaṁ micchāpaṭipadā
hotīti. vaṭṭasīsattā. yaṁ hi kiñci bhavattayasaṅkhātaṁ vaṭṭaṁ patthetvā pavattitaṁ,
antamaso pañcābhiññā aṭṭha vā pana samāpattiyo, sabbaṁ taṁ vaṭṭapakkhiyaṁ
vaṭṭasīsanti vaṭṭasīsattā micchāpaṭipadāva hoti. yaṁ pana kiñci vivaṭṭaṁ nibbānaṁ
patthetvā pavattitaṁ, antamaso uḷuṅkayāgumattadānampi paṇṇamuṭṭhidānamattampi,
sabbaṁ taṁ vivaṭṭapakkhiyaṁ vivaṭṭanissitaṁ, vivaṭṭapakkhikattā sammāpaṭipadāva hoti.
appamattakampi hi paṇṇamuṭṭhimattadānakusalaṁ vā hotu mahantaṁ velāmadānādikusalaṁ
vā, sace vaṭṭasampattiṁ patthetvā vaṭṭanissitavasena micchāṭhapitaṁ hoti, vaṭṭameva
āharituṁ sakkoti, no vivaṭṭaṁ. "idaṁ me dānaṁ āsavakkhayāvahaṁ hotū"ti evaṁ
pana vivaṭṭaṁ patthentena vivaṭṭavasena sammāṭhapitaṁ arahattampi paccekabodhiñāṇampi
sabbaññutañāṇampi dātuṁ sakkotiyeva, na arahattaṁ apatvā pariyosānaṁ
gacchati. iti anulomavasena micchāpaṭipadā, paṭilomavasena sammāpaṭipadā desitāti
veditabbā. nanu cettha paṭipadā pucchitā, 1- nibbānaṁ bhājitaṁ, niyyātanepi
paṭipadāva niyyātitā. na ca nibbānassa paṭipadāti nāmaṁ, savipassanānaṁ pana
catunnaṁ maggānametaṁ nāmaṁ, tasmā pucchāniyyātanehi padabhājanaṁ na sametīti. no
na sameti, kasmā? phalena paṭipadāya dassitattā. phalena hettha paṭipadā
dassitā. "avijjāya tveva asesavirāganirodhā saṅkhāranirodho"ti etaṁ 2- nirodhasaṅkhātaṁ
nibbānaṁ yassā paṭipadāya phalaṁ, ayaṁ vuccati bhikkhave sammāpaṭipadāti ayamettha
attho. imasmiñca atthe asesavirāganirodhāti ettha virāgo nirodhasseva

footnote: 1 sī.,i. pucchitvā 2 sī.,i. evaṁ

page number: 023

vevacanaṁ, asesavirāgā asesanirodhāti ayaṁ hettha adhippāyo. yena vā
virāgasaṅkhātena maggena asesanirodho hoti, taṁ dassetuṁ etaṁ padabhājanaṁ
vuttaṁ. evaṁ hi sati sānubhāvā paṭipadā vibhattā hoti. iti imasmimpi sutte
vaṭṭavivaṭṭameva kathitanti. tatiyaṁ.
----------------
4. vipassīsuttavaṇṇanā
[4] catutthe vipassissāti tassa kira bodhisattassa yathā lokiyamanussānaṁ
kiñcideva passantānaṁ parittakammābhinibbattassa kammajapasādassa dubbalattā
akkhīni vipphandanti, na evaṁ vipphandiṁsu. balavakammanibbattassa pana kammajapasādassa
balavattā avipphandantehi animmisehi evaṁ akkhīhi passi seyyathāpi devā
tāvatiṁsā. tena vuttaṁ "animmisanto 1- kumāro pekkhatīti kho bhikkhave vipassissa
kumārassa `vipassī vipassī'tveva samaññā udapādī"ti. 2- ayaṁ hettha adhippāyo:-
antarantarā nimisajanitandhakāravirahena visuddhaṁ passati, vivaṭehi vā akkhīhi passatīti
vipassī. ettha ca kiñcāpi pacchimabhavikānaṁ sabbabodhisattānaṁ balavakammanibbattassa
kammajapasādassa balavattā akkhīni na vipphandanti, so pana bodhisatto eteneva nāmaṁ
labhi.
apica viceyya viceyya passatīti vipassī, vicinitvā vicinitvā passatīti
attho. ekadivasaṁ kira vinicchayaṭṭhāne nisīditvā atthe anusāsantassa rañño
alaṅkatapaṭiyattaṁ mahāpurisaṁ āharitvā aṅke ṭhapayiṁsu. tassa taṁ aṅke katvā
palāḷayamānasseva 3- amaccā sāmikaṁ assāmikaṁ akaṁsu. bodhisatto anattamanasaddaṁ

footnote: 1 chaßēéa., i. animisanto 2 dīßēéa. 10/40-41/18
footnote: 3 sī.,i. upalāḷayamānasseva

page number: 024

nicchāresi. rājā "kimetaṁ kimetaṁ upadhārethā"ti āha. upadhārayamānā aññaṁ
adisvā "atthassa 1- dubbinicchitattā evaṁ kataṁ bhavissatī"ti puna sāmikameva sāmikaṁ
katvā "ñatvā nu kho kumāro evaṁ karotī"ti vīmaṁsantā puna sāmikaṁ assāmikaṁ
akaṁsu. puna bodhisatto tatheva saddaṁ nicchāresi. athakho rājā "jānāti
mahāpuriso"ti tato paṭṭhāya appamatto ahosi. tena vuttaṁ "viceyya viceyya
kumāro atthe manāyatīti kho 2- bhikkhave vipassissa kumārassa bhiyyoso mattāya
`vipassī vipassī'tveva samaññā udapādī"ti. 3-
bhagavatoti bhāgyasampannassa. arahatoti rāgādīnaṁ arīnaṁ 4- hatattā,
saṁsāracakkassa vā arānaṁ hatattā, paccayānaṁ vā arahattā arahāti evaṁ guṇato
uppannanāmadheyyassa. sammāsambuddhassāti sammā nayena hetunā sāmaṁ
paccattapurisakārena cattāri saccāni buddhassa. pubbeva sambodhāti sambodho
vuccati catūsu maggesu ñāṇaṁ. tato pubbeva. bodhisattasseva satoti ettha bodhīti
ñāṇaṁ, bodhimā 5- satto bodhisatto, ñāṇavā paññavā paṇḍitoti attho.
buddhānaṁ 6- hi pādamūle abhinīhārato paṭṭhāya paṇḍitova so satto, na
andhabāloti bodhisatto. yathā vā udakato uggantvā ṭhitaṁ paripākagataṁ padumaṁ
suriyarasmisamphassena avassaṁ bujjhissatīti bujjhanakapadumanti vuccati, evaṁ
buddhānaṁ santike byākaraṇassa laddhattā avassaṁ anantarāyena pāramiyo pūretvā
bujjhissatīti bujjhanakasattotipi bodhisatto. yā ca esā catumaggañāṇasaṅkhātā
bodhi, taṁ patthayamāno pavattatīti bodhiyaṁ satto āsattotipi bodhisatto. evaṁ
guṇato uppannanāmavasena bodhisattasseva sato. kicchanti dukkhaṁ. āpannoti
anuppatto. idaṁ vuttaṁ hoti:- aho ayaṁ sattaloko dukkhaṁ anuppattoti. cavati

footnote: 1 chaßēéa., i. aṭṭassa 2 chaßēéa., i. ñāyenāti
footnote: 3 dī. ma. 10/41/18 4 chaßēéa. rāgādiarīnaṁ
footnote: 6 chaßēéa., i. purimabuddhānaṁ

page number: 025

ca upapajjati cāti idaṁ aparāparaṁ cutipaṭisandhivasena vuttaṁ. nissaraṇanti nibbānaṁ.
taṁ hi jarāmaraṇadukkhato nissaṭattā tassa nissaraṇanti vuccati. kudāssu nāmāti
katarasmiṁ nu kho kāle.
yonisomanasikārāti upāyamanasikārena paṭhamamanasikārena. ahu paññāya
abhisamayoti paññāya saddhiṁ 1- jarāmaraṇakāraṇassa abhisamayo samavāyo samāyogo
ahosi, "jātipaccayā jarāmaraṇan"ti idantena diṭṭhanti attho. athavā
yonisomanasikārā ahu paññāyāti yonisomanasikārena ca paññāya ca abhisamayo
ahu, "jātiyā kho sati jarāmaraṇan"ti evaṁ jarāmaraṇakāraṇassa paṭivedho ahosīti
attho. esa nayo sabbattha.
iti hidanti evamidaṁ. samudayo samudayoti ekādasasu ṭhānesu saṅkhārādīnaṁ
samudayaṁ sampiṇḍetvā niddisati. pubbe ananussutesūti "avijjāpaccayā saṅkhārā
avijjāya saṅkhārānaṁ samudayo hotī"ti 2- evaṁ ito pubbe ananussutesu dhammesu
catūsu vā ariyasaccadhammesu. cakkhuntiādīni ñāṇavevacanāneva. Ñāṇameva hettha
dassanaṭṭhena cakkhuṁ, ñāṇaṭṭhena 3- ñāṇaṁ, pajānanaṭṭhena paññā, paṭivedhanaṭṭhena
vijjā, obhāsanaṭṭhena ālokoti vuttaṁ. taṁ panetaṁ catūsu saccesu
lokiyalokuttaramissakaṁ niddiṭṭhanti veditabbaṁ. nirodhavārepi imināva nayena attho
veditabbo. catutthaṁ
-------------------------
5-10. sikhīsuttādivaṇṇanā
[5-10] pañcamādīsu sikhissa bhikkhavetiādīnaṁ padānaṁ "sikhissapi bhikkhave"ti
na evaṁ yojetvā attho vattabbo. kasmā? ekāsane adesitattā. nānāṭhānesu

footnote: 1 sī. sati 2 chaßēéa., i. avijjāpaccayā saṅkhārānaṁ samudayo hoti 3 chaßēéa. ñātaṭṭhena

page number: 026

hi etāni suttāni desitāni, attho pana sabbattha sadisoyeva. sabbabodhisattānaṁ
hi bodhipallaṅke nisinnānaṁ na añño samaṇo vā brāhmaṇo vā devo vā
māro vā brahmā vā ācikkhati "atīte bodhisattā paccayākāraṁ sammasitvā buddhā
jātā"ti. yathā pana paṭhamakappikakāle deve vuṭṭhe udakassa gatamaggeneva
aparāparaṁ vuṭṭhiudakampi gacchati, evaṁ tehi tehi purimabuddhehi gatamaggeneva pacchimā
pacchimā gacchanti. sabbabodhisattā hi ānāpānacatutthajjhānato vuṭṭhāya paccayākāre
ñāṇaṁ otāretvā taṁ anulomapaṭilomaṁ sammasitvā buddhā hontīti paṭipāṭiyā
sattasu suttesu buddhavipassanā nāma kathitāti.
buddhavaggo paṭhamo.
-------------
2. āhāravagga
1. āhārasuttavaṇṇanā
[11] āhāravaggassa paṭhame āhārāti. paccayā. paccayā hi āharanti attano
phalaṁ, 1- tasmā āhārāti vuccanti. bhūtānaṁ vā sattānantiādīsu bhūtāti jātā
nibbattā. sambhavesinoti ye sambhavaṁ jātiṁ nibbattiṁ esanti gavesanti. tattha
catūsu yonīsu aṇḍajā jalābujā sattā yāva aṇḍakosaṁ vatthikosañca na
bhindanti, tāva sambhavesino nāma, aṇḍakosaṁ vatthikosañca bhinditvā bahi nikkhantā
bhūtā nāma. saṁsedajā opapātikā ca paṭhamacittakkhaṇe sambhavesino nāma,
dutiyacittakkhaṇato pabhūti bhūtā nāma. yena vā iriyāpathena jāyanti, yāva tato
aññaṁ na pāpuṇanti, tāva sambhavesino nāma, tato paraṁ bhūtā nāma. athavā
bhūtāti jātā abhinibbattā, ye bhūtā abhinibbattāyeva, na puna bhavissantīti

footnote: 1 katthaci balanti likhiyati

page number: 027

saṅkhaṁ gacchanti, tesaṁ khīṇāsavānaṁ etaṁ adhivacanaṁ. sambhavamesantīti sambhavesino.
appahīnabhavasaṁyojanattā āyatimpi sambhavaṁ esantānaṁ sekkhaputhujjanānametaṁ adhivacanaṁ.
evaṁ sabbathāpi imehi dvīhi padehi sabbasatte pariyādiyati. vāsaddo cettha
sampiṇḍanattho, tasmā bhūtānañca sambhavesīnañcāti ayamattho veditabbo.
ßēhitiyāti ṭhitatthaṁ. anuggahāyāti anuggahaṇatthaṁ. vacanabhedoyeva cesa, attho
pana dvinnampi padānaṁ ekoyeva. athavā ṭhitiyāti tassa tassa sattassa
uppannadhammānaṁ anuppabandhavasena avicchedāya. anuggahāyāti anuppannānaṁ
uppādāya. ubhopi cetāni "bhūtānaṁ vā ṭhitiyā ceva anuggahāya ca, sambhavesīnaṁ vā
ṭhitiyā ceva anuggahāya cā"ti evaṁ ubhayattha daṭṭhabbāni.
kabaḷiṅkāro āhāroti kabaḷaṁ katvā ajjhoharitabbako āhāro, odana-
kummāsādivatthukāya ojāyetaṁ adhivacanaṁ. oḷāriko vā sukhumo vāti vatthuoḷārikāya 1-
oḷāriko, sukhumatāya sukhumo. sabhāvena pana sukhumarūpapariyāpannattā kabaḷiṅkāro
āhāro sukhumova hoti. sāpi cassa 2- vatthuto oḷārikatā sukhumatā ca upādāyupādāya
veditabbā. kumbhīlānañhi āhāraṁ upādāya morānaṁ āhāro sukhumo. kumbhīlā
kira pāsāṇe gilanti, te ca nesaṁ kucchippattā vilīyanti. morā sappavicchikādipāṇe
khādanti. morānaṁ pana āhāraṁ upādāya taracchānaṁ āhāro sukhumo. te kira
tivassachaḍḍitāni visāṇāni ceva aṭṭhīni ca khādanti, tāni ca tesaṁ kheḷena
temitamattāneva kandamūlaṁ viya mudukāni honti. taracchānaṁ āhāraṁ upādāya hatthīnaṁ
āhāro sukhumo. te hi nānārukkhasākhādayo khādanti. hatthīnaṁ āhārato
gavayagokaṇṇamigādīnaṁ āhāro sukhumo. te kira nissārāni nānārukkhapaṇṇādīni
khādanti. tesampi āhārato gunnaṁ 3- āhāro sukhumo. te

footnote: 1 chaßēéa. vatthuoḷārikatāya
footnote: 2 sī., ma. sāpi cassāyaṁ 3 sī. goṇānaṁ

page number: 028

allasukkhatiṇāni khādanti. tesaṁ āhārato sasānaṁ āhāro sukhumo. sasānaṁ āhārato
sakuṇānaṁ sukhumo. sakuṇānaṁ āhārato paccantavāsīnaṁ āhāro sukhumo. paccantavāsīnaṁ
āhārato gāmabhojakānaṁ sukhumo. gāmabhojakānaṁ āhārato rājamahāmattānaṁ 1-
āhāro sukhumo. tesampi āhārato cakkavattino āhāro sukhumo. cakkavattino
āhārato bhummānaṁ devānaṁ āhāro sukhumo. bhummānaṁ devānaṁ āhārato
cātummahārājikānaṁ. evaṁ yāva paranimmitavasavattīnaṁ āhāro vitthāretabbo. 2- tesaṁ
panāhāro sukhumotveva niṭṭhaṁ patto.
ettha ca oḷārike vatthusmiṁ ojā parittā hoti dubbalā, sukhume
balavatī. tathā hi ekapattapūrampi yāguṁ pīto 3- muhutteneva jighacchito hoti
yaṅkiñcideva khāditukāmo, sappiṁ pana pasatamattaṁ pivitvā divasaṁ abhottukāmova 4-
hoti. tattha vatthu kammajatejasaṅkhātaṁ parissayaṁ vinodeti, na pana sakkoti
pāletuṁ. ojā pana pāleti, na sakkoti parissayaṁ vinodetuṁ. dve pana ekato
hutvā parissayañceva vinodenti pālenti cāti.
phasso dutiyoti cakkhusamphassādi chabbidhopi phasso etesu catūsu āhāresu
dutiyo āhāroti veditabbo. desanānayo eva cesa, tasmā iminā nāma
kāraṇena dutiyo tatiyo cāti idamettha na gavesitabbaṁ. manosañcetanāti cetanā eva
vuccati. viññāṇanti cittaṁ. iti bhagavā imasmiṁ ṭhāne upādinnakānupādinnakavasena
ekarāsiṁ katvā cattāro āhāre dassesi. kabaḷiṅkārāhāro
hi upādinnakopi atthi anupādinankopi, tathā phassādayo. tattha sappādīhi
gilitānaṁ maṇḍūkādīnaṁ vasena upādinnakakabaḷiṅkārāhāro daṭṭhabbo.

footnote: 1 chaßēéa. rājarājamahāmattānaṁ 2 chaßēéa. āhārā vitthāretabbā
footnote: 3 ma. pivato 4 chaßēéa. abhottukāmo

page number: 029

maṇḍūkādayo hi sappādīhi gilitā antokucchigatāpi kiñci kālaṁ jīvantiyeva.
te yāva upādinnakapakkhe tiṭṭhanti, tāva āhāratthaṁ na sādhenti. bhijjitvā
pana anupādinnakapakkhe ṭhitā sādhenti. tathāpi upādinnakāhāroti vuccantīti.
idaṁ pana ācariyānaṁ na ruccatīti aṭṭhakathāyameva paṭikkhipitvā idaṁ vuttaṁ:-
imesaṁ sattānaṁ khādantānampi akhādantānampi bhuñjantānampi abhuñjantānampi
paṭisandhicitteneva sahajātā kammajātā ojā nāma atthi, sā yāva sattamāpi
divasā 1- pāleti, ayameva upādinnakakabaḷiṅkārāhāroti veditabbo. 2-
tebhūmikavipākavasena upādinnakaphassādayo veditabbā, tebhūmikakusalākusalakiriyāvasena
anupādinnakā. lokuttarā pana ruḷhivasena kathitāti.
etthāha:- "yadi paccayaṭṭho āhāraṭṭho, atha kasmā aññesupi sattānaṁ
paccayesu vijjamānesu imeyeva cattāro vuttā"ti? vuccate:- ajjhattikasantatiyā
visesapaccayattā. visesapaccayo hi kabaḷiṅkārāhārabhakkhānaṁ sattānaṁ rūpakāyassa
kabaḷiṅkāro āhāro, nāmakāye vedanāya phasso, viññāṇassa manosañcetanā,
nāmarūpassa viññāṇaṁ. yathāha "seyyathāpi bhikkhave ayaṁ kāyo āhāraṭṭhitiko
āhāraṁ paṭicca tiṭṭhati, anāhāro no tiṭṭhati, 3- tathā phassapaccayā vedanā,
saṅkhārapaccayā viññāṇaṁ, viññāṇapaccayā nāmarūpan"ti. 4-
ko panettha āhāro kiṁ āharatīti? kabaḷiṅkārāhāro ojaṭṭhamakarūpāni
āharati, phassāhāro tisso vedanā, manosañcetanāhāro tayo bhave, viññāṇāhāro
paṭisandhināmarūpanti.

footnote: 1 sī. yāva sattamampi divasaṁ
footnote: 2 sī. veditabboti 3 saṁßēéa. 19/183/59
footnote: 4 saṁṇi. 16/1/1, abhi.vi. 35/225/161

page number: 030

kathaṁ? kabaḷiṅkārāhāro tāva mukhe ṭhapitamatteyeva aṭṭha rūpāni
samuṭṭhāpeti, dantavicuṇṇitaṁ pana ajjhohariyamānaṁ ekekaṁ sitthaṁ aṭṭhaṭṭharūpāni
samuṭṭhāpetiyeva. evaṁ kabaḷiṅkārāhāro ojaṭṭhamakarūpāni āharati. phassāhāre 1-
pana sukhavedanīyo phasso uppajjamānoyeva sukhavedanaṁ āharati, dukkhavedanīyo
dukkhaṁ, adukkhamasukhavedanīyo adukkhamasukhanti evaṁ sabbathāpi phassāhāro tisso
vedanā āharati.
manosañcetanāhāro kāmabhavūpagaṁ kammaṁ kāmabhavaṁ āharati, rūpārūpabhavūpagāni
taṁ taṁ bhavaṁ. evaṁ sabbathāpi manosañcetanāhāro tayo bhave āharati. viññāṇāhāro
pana ye ca paṭisandhikkhaṇe taṁ sampayuttakā tayo khandhā, yāni ca tisantativasena
tiṁsa rūpāni uppajjanti, sahajātādipaccayanayena tāni āharatīti vuccati. evaṁ
viññāṇāhāro paṭisandhināmarūpaṁ āharatīti. ettha ca "manosañcetanā tayo
bhave āharatī"ti sāsavā kusalākusalacetanā vuttā. "viññāṇaṁ paṭisandhināmarūpaṁ
āharatī"ti paṭisandhiviññāṇameva vuttaṁ. avisesena pana taṁtaṁsampayuttānaṁ
taṁtaṁsamuṭṭhānānaṁ dhammānaṁ 2- āharaṇatopete "āhārā"ti veditabbā.
etesu catūsu āhāresu kabaḷiṅkārāhāro upatthambhento āhārakiccaṁ
sādheti, phasso phusantoyeva, manosañcetanā āyūhamānāva, viññāṇaṁ vijānantameva.
kathaṁ? kabaḷiṅkārāhāro hi upatthambhentoyeva kāyaṭṭhapanena sattānaṁ ṭhitiyā
hoti. kammajanitopi hi ayaṁ kāyo kabaḷiṅkārāhārena upatthaddho dasapi
vassāni vassasatampi yāva āyuparimāṇā tiṭṭhati. yathā kiṁ? yathā mātuyā janitopi
dārako dhātiyā thaññādīni pāyetvā posiyamāno ciraṁ tiṭṭhati, yathā ca
upatthambhena upatthambhitaṁ gehaṁ. vuttampi cetaṁ:-

footnote: 1 chaßēéa., i. phassāhāro 2 chaßēéa., i. taṁsampayuttataṁsamuṭṭhānadhammānaṁ

page number: 031

"yathā mahārāja gehe papatante aññena dārunā
upatthambhitaṁ santaṁ evaṁ taṁ gehaṁ na patati, evameva kho mahārāja
ayaṁ kāyo āhāraṭṭhitiko āhāraṁ paṭicca tiṭṭhatī"ti.
evaṁ kabaḷiṅkāro āhāro upatthambhento āhārakiccaṁ sādheti.
evaṁ sādhentopica kabaḷiṅkāro āhāro dvinnaṁ rūpasantatīnaṁ paccayo
hoti āhārasamuṭṭhānassa ca upādiṇṇakassa ca. kammajānaṁ anupālako hutvā
paccayo hoti, āhārasamuṭṭhānānaṁ janako hutvāti. phasso pana sukhādivatthubhūtaṁ
ārammaṇaṁ phusantoyeva sukhādivedanāpavattanena sattānaṁ ṭhitiyā hoti.
manosañcetanā kusalākusalakammavasena āyūhamānāyeva bhavamūlanipphādanato sattānaṁ
ṭhitiyā hoti. viññāṇaṁ vijānantameva nāmarūpapavattanena sattānaṁ ṭhitiyā hoti.
evaṁ upatthambhanādivasena āhārakiccaṁ sādhiyamānesu 1- panetesu cattāri
bhayāni daṭṭhabbāni. seyyathīdaṁ? kabaḷiṅkārāhāre nikantibhayaṁ, 2- phasse
upagamanameva, manosañcetanāya āyūhamānameva, viññāṇe abhinipātoyeva bhayanti.
kiṁkāraṇā? kabaḷiṅkārāhāre hi nikantiṁ katvā sītādīnaṁ purakkhatā sattā
āhāratthāya muddhāgaṇanādikammāni karontā anappakaṁ dukkhaṁ nigacchanti. ekacce
ca imasmiṁ sāsane pabbajitvāpi vejjakammādikāya anesanāya āhāraṁ pariyesantā
diṭṭheva dhamme gārayhā honti, samparāyepi "tassa saṅghāṭipi ādittā
sampajjalitā"tiādinā lakkhaṇasaṁyutte 3- vuttanayena samaṇapetā honti. iminā tāva
kāraṇena kabaḷiṅkāre āhāre nikanti eva bhayanti veditabbā.
phassaṁ upagacchantāpi phassassādino paresaṁ rakkhitagopitesu dārādīsu
bhaṇḍesu aparajjhanti, te saha bhaṇḍena bhaṇḍasāmikā gahetvā khaṇḍākhaṇḍikaṁ

footnote: 1 chaßēéa. sādhayamānesu
footnote: 2 chaßēéa. nikantiyeva bhayaṁ 3 saṁṇi. 16/218/247

page number: 032

vā chinditvā saṅkārakūṭe chaḍḍenti, rañño vā niyyādenti. tato te
rājā vividhā kammakāraṇā kārāpeti, kāyassa ca bhedā duggati tesaṁ pāṭikaṅkhā
hoti. iti phassassādamūlakaṁ diṭṭhadhammikampi samparāyikampi bhayaṁ samāgatameva 1-
hoti. iminā kāraṇena phassāhāre upagamanameva bhayanti veditabbaṁ.
kusalākusalakammāyūhanena pana tammūlakaṁ tīsu bhavesu bhayaṁ sabbamāgatameva
hoti. iminā kāraṇena manosañcetanāhāre āyūhanameva bhayanti veditabbaṁ.
paṭisandhiviññāṇaṁ ca yasmiṁ yasmiṁ ṭhāne abhinipatati, 2- tasmiṁ tasmiṁ ṭhāne
paṭisandhināmarūpaṁ gahetvāva nibbattati. tasmiṁ ca nibbatte sabbabhayāni
nibbattāniyeva honti taṁmūlakattāti iminā kāraṇena viññāṇāhāre abhinipātoyeva
bhayanti veditabboti.
kiṁnidānātiādīsu nidānāni 3- sabbāneva kāraṇavevacanāni. kāraṇaṁ hi
yasmā phalaṁ nideti, "handa naṁ gaṇhathā"ti appeti viya, tasmā nidānanti
vuccati. yasmā taṁ tato samudeti jāyati pabhavati, tasmā samudayo jāti pabhavoti
pavuccati. 4- ayaṁ panettha padattho:- kiṁ nidānaṁ etesanti kiṁnidānā. ko
samudayo etesanti kiṁsamudayā. kā jāti etesanti kiṁjātikā. ko pabhavo
etesanti kiṁpabhavā. yasmā pana tesaṁ taṇhā yathāvuttena atthena nidānañceva
samudayo ca jāti ca pabhavo ca, tasmā "taṇhānidānā"tiādimāha. evaṁ sabbapadesu
attho veditabbo.
ettha ca ime cattāro āhārā taṇhānidānāti paṭisandhiṁ ādiṁ katvā
attabhāvasaṅkhātānaṁ āhārānaṁ purimataṇhāvasena 5- nidānaṁ veditabbaṁ. kathaṁ?
paṭisandhikkhaṇe tāva paripuṇṇāyatanānaṁ sattānaṁ sattasantativasena, sesānaṁ tato
ūnaūnasantativasena uppannarūpabbhantaraṁ jātā ojā atthi, ayaṁ taṇhānidāno

footnote: 1 chaßēéa., i. sabbamāgatameva 2 ma. abhinibbattati 3 chaßēéa. nidānādīni
footnote: 4 chaßēéa., i. vuccati 5 chaßēéa. purimataṇhānaṁ vasena

page number: 033

upādinnakakabaḷiṅkārāhāro. paṭisandhicittasampayuttā pana phassacetanā
sayañca cittaṁ viññāṇanti ime taṇhānidānā upādinnakaphassamano-
sañcetanāviññāṇāhārāti evaṁ tāva purimataṇhānidānā paṭisandhikā āhārā. yathā ca
paṭisandhikā, evaṁ tato paraṁ paṭhamabhavaṅgacittakkhaṇādinibbattāpi 1- veditabbā.
yasmā pana bhagavā na kevalaṁ āhārānameva nidānaṁ jānāti, āhārānaṁ
nidānabhūtāya taṇhāyapi, taṇhāya nidānānaṁ vedanādīnampi nidānaṁ 2- jānātiyeva,
tasmā taṇhā cāyaṁ bhikkhave kiṁnidānātiādinā nayena vaṭṭaṁ dassetvā vivaṭṭaṁ
dassesi. imasmiṁ ca pana ṭhāne bhagavā atītābhimukhaṁ desanaṁ katvā atītena
vaṭṭaṁ dasseti. kathaṁ? āhāravasena hi ayamattabhāvo gahito.
taṇhāti imassattabhāvassa janakaṁ kammaṁ, vedanāphassasaḷāyatana-
nāmarūpaviññāṇāni yasmiṁ attabhāve ṭhatvā taṁ kammaṁ āyūhitaṁ, taṁ dassetuṁ vuttāni,
avijjāsaṅkhārā tassattabhāvassa janakaṁ kammaṁ. iti dvīsu ṭhānesu attabhāvo,
dvīsu tassa janakaṁ kammanti saṅkhepena kammañceva kammavipākañcāti dve
dhamme dassentena atītābhimukhaṁ desanaṁ katvā atītena vaṭṭaṁ dassitaṁ.
tatrāyaṁ desanā anāgatassa adassitattā aparipuṇṇāti na daṭṭhabbā,
nayato pana paripuṇṇātveva daṭṭhabbā. yathā hi cakkhumā puriso udakapiṭṭhe nipannaṁ
suṁsumāraṁ disvā tassa parabhāgaṁ olokento gīvaṁ passeyya, orato piṭṭhiṁ, pariyosāne
naṅguṭṭhamūlaṁ, heṭṭhā kucchiṁ olokento pana udakagataṁ agganaṅguṭṭhañceva cattāro
ca hatthapāde na passeyya, so na ettāvatā "aparipuṇṇo suṁsumāro"ti
gaṇhāti, nayato pana paripuṇṇotveva gaṇhāti, evaṁ sampadamidaṁ veditabbaṁ.

footnote: 1 sī.,i.......pattāpi 2 i. nidānaṁ vedanādīnampi nidānaṁ

page number: 034

udakapiṭṭhe nipannasuṁsumāro viya hi tebhūmikavaṭṭaṁ. tīre ṭhito cakkhumā
puriso viya yogāvacaro. tena purisena udakapiṭṭhe suṁsumārassa diṭṭhakālo viya
yoginā āhāravasena imassattabhāvassa diṭṭhakālo. purato 1- gīvassa diṭṭhakālo
viya imassattabhāvassa janikāya taṇhāya diṭṭhakālo. piṭṭhiyā diṭṭhakālo viya
yasmiṁ attabhāve taṇhāsaṅkhātaṁ kammaṁ kataṁ, vedanādivasena tassa diṭṭhakālo.
naṅguṭṭhamūlassa diṭṭhakālo viya tassa attabhāvassa janakānaṁ avijjāsaṅkhārānaṁ
diṭṭhakālo. heṭṭhā kucchiṁ olokentassa pana agganaṅguṭṭhañceva cattāro ca hatthapāde
adisvāpi "aparipuṇṇo suṁsumāro"ti agahetvā nayato paripuṇṇotveva gahaṇaṁ viya
yattha yattha paccayavaṭṭaṁ pāliyaṁ na āgataṁ, tattha tattha "desanā aparipuṇṇā"ti
agahetvā nayato paripuṇṇātveva gahaṇaṁ veditabbaṁ. ettha 2- ca āhārataṇhānaṁ
antare eko sandhi, taṇhāvedanānaṁ antare eko, viññāṇasaṅkhārānaṁ antare
ekoti evantisandhicatusaṅkhepameva vaṭṭaṁ dassitanti. paṭhamaṁ.
2. moliyaphaggunasuttavaṇṇanā
[12] dutiye sambhavesīnaṁ vā anuggahāyāti imasmiṁyeva ṭhāne bhagavā
desanaṁ niṭṭhāpesi. kasmā? diṭṭhigatikassa nisinnattā. tassaṁ hi parisati
moliyaphagguno nāma bhikkhu diṭṭhigatiko nisinno, atha satthā cintesi "ayaṁ
uṭṭhahitvā maṁ pañhaṁ pucchissati, athassāhaṁ vissajjessāmī"ti pucchāya
okāsadānatthaṁ desanaṁ niṭṭhāpesi. moliyaphaggunoti molīti cūḷā vuccati. yathāha:-
"chetvāna moliṁ varagandhavāsitaṁ
vehāyasaṁ ukkhipi sakyapuṅgavo

footnote: 1 chaßēéa.,i. parato 2 chaßēéa.,i. tattha

page number: 035

suvaṇṇacaṅkoṭavarena 1- vāsavo
sahassanetto sirasā paṭiggahī"ti.
sā tassa gihikāle mahantā molī 2- ahosi. tenassa "moliyaphagguno"ti
saṅkhā udapādi. pabbajitampi naṁ teneva nāmena sañjānanti. etadavocāti
desanānusandhiṁ ghaṭento etaṁ "ko nu kho bhante viññāṇāhāraṁ āhāretī"ti
vacanaṁ avoca. tassattho:- bhante ko nāma so, yo etaṁ viññāṇāhāraṁ khādati
vā bhuñjati vāti.
kasmā panāyaṁ itare tayo āhāre apucchitvā imameva pucchatīti. jānāmīti
laddhiyā. so hi mahante mahante piṇḍe katvā kavaḷiṁkārāhāraṁ bhuñjante passati,
tenassa taṁ jānāmīti laddhiyā. so hi mahante mahante piṇḍe katvā kabaḷiṅkārāhāraṁ
bhuñjante passati, tenassa taṁ jānāmīti laddhi. tittiravaṭṭakamorakukkuṭādayo pana
mātusamphassena yāpente disvā "ete phassāhārena yāpentī"ti tassa laddhi. kacchapā
pana attano utusamaye mahāsamuddato nikkhamitvā samuddatīre vālikantare aṇḍāni
ṭhapetvā vālikāya paṭicchādetvā mahāsamuddameva otaranti. tāni mātuanussaraṇavasena
na pūtīni honti. tāni manosañcetanāhārena yāpentīti tassa laddhi. kiñcāpi
therassa ayaṁ laddhi, na pana etāya laddhiyā imaṁ pañhaṁ pucchati. diṭṭhigatiko hi
ummattakasadiso. yathā ummattako pacchiṁ gahetvā antaravīthiṁ otiṇṇo gomayampi
pāsāṇampi gūthampi rajjukhaṇḍampi taṁ taṁ manāpampi amanāpampi gahetvā pacchiyaṁva
pakkhipati, evameva diṭṭhigatiko yuttampi ayuttampi pucchati. so "kasmā idaṁ 3-
pucchasī"ti na niggahetabbo, pucchitapucchitaṭṭhāne pana gahaṇameva nibodhetabbaṁ. 4-
teneva naṁ bhagavā "kasmā evaṁ pucchasī"ti avatvā gahitagāhameva tassa mocetuṁ no
kallo pañhotiādimāha.

footnote: 1 chaßēéa. ratanacaṅkoṭavarena 2 chaßēéa. ayaṁ pāṭho na dissati
footnote: 3 chaßēéa. imaṁ 4 chaßēéa. nisedhetabbaṁ

page number: 036

tattha no kalloti ayutto. āhāretīti ahaṁ na vadāmīti ahaṁ koci satto
vā puggalo vā āhāraṁ āhāretīti na vadāmi. āhāretīti cāhaṁ vadeyyanti
yadi ahaṁ āhāretīti vadeyyaṁ. tatrassa kallo pañhoti tasmiṁ mayā evaṁ vutte
ayaṁ pañho yutto bhaveyya. kissa nu kho bhante viññāṇāhāroti bhante ayaṁ
viññāṇāhāro katamassa dhammassa paccayoti attho. tatra kallaṁ veyyākaraṇanti
tasmiṁ evaṁ pucchite pañhe idaṁ veyyākaraṇaṁ yuttaṁ "viññāṇāhāro āyatiṁ
punabbhavābhinibbattiyā paccayo"ti. ettha ca viññāṇāhāroti paṭisandhicittaṁ.
āyatiṁ punabbhavābhinibbattīti teneva viññāṇena sahuppannaṁ nāmarūpaṁ. tasmiṁ
bhūte satiṁ saḷāyatananti tasmiṁ punabbhavābhinibbattisaṅkhāte nāmarūpe jāte sati
saḷāyatanaṁ hotīti attho.
saḷāyatanapaccayā phassoti idhāpi bhagavā uttariṁ pañhassa okāsaṁ dento
desanaṁ niṭṭhāpesi. diṭṭhigatiko hi navapucchaṁ uppādetuṁ na sakkoti, niṭṭhānaṁyeva 1-
pana gaṇhitvā pucchati, tenassa bhagavā okāsaṁ adāsi. attho pana
sabbapadesu vuttanayeneva gahetabbo. "ko nu kho bhante bhavatī"ti kasmā na
pucchati? diṭṭhigatikassa hi satto nāma bhūto nibbattoyevāti 2- laddhi, tasmā
attano laddhiviruddhaṁ idanti na pucchati. apica idappaccayā idaṁ idappaccayā
idanti bahūsu ṭhānesu kathitattā saññattiṁ upagato, tenāpi na pucchati. satthā
vāpi "imassa bahuṁ pucchantassāpi titti natthi, tucchapucchameva 3- pucchatī"ti ito
paṭṭhāya desanaṁ ekābaddhaṁ katvā desesi. channaṁ tvevāti yato paṭṭhāya desenāya
āruḷhaṁ, 4- tameva gahetvā desanaṁ vivaṭṭento 5- evamāha. imasmiṁ pana sutte

footnote: 1 chaßēéa. niddiṭṭhaṁ niddiṭṭhaṁyeva 2 ṭīkā. nipphattoyevāti 3 sī. tucchameva
footnote: 4 chaßēéa. desanā āruḷhaṁ 5 ma. vivajjento

page number: 037

viññāṇanāmarūpānaṁ antare eko sandhi, vedanātaṇhānaṁ antare eko bhavajātīnaṁ
antare ekoti. dutiyaṁ.
3. samaṇabrāhmaṇasuttavaṇṇanā
[13] tatiye samaṇā vā brāhmaṇā vāti saccāni paṭivijjhituṁ asamatthā
bāhirakasamaṇabrāhmaṇā. jarāmaraṇaṁ nappajānantītiādīsu jarāmaraṇaṁ na jānanti
dukkhasaccavasena, jarāmaraṇasamudayaṁ na jānanti saha taṇhāya jāti jarāmaraṇassa
samudayoti samudayasaccavasena, jarāmaraṇanirodhaṁ na jānanti nirodhasaccavasena, paṭipadaṁ
jānanti saha taṇhāya bhavo jātisamudayoti samudayasaccavasena. evaṁ saha taṇhāya
samudayaṁ yojetvā sabbapadesu catusaccavasena attho veditabbo. sāmaññatthaṁ vā
brāhmaññatthaṁ vāti ettha ariyamaggo sāmaññañceva brāhmaññañca. ubhayatthāpi
pana attho nāma ariyaphalaṁ veditabbaṁ. iti bhagavā imasmiṁ sutte ekādasasu
ṭhānesu cattāri saccāni kathesīti. tatiyaṁ.
4. dutiyasamaṇabrāhmaṇasuttavaṇṇanā
[14] catutthe ime dhamme katame dhammeti ettakaṁ papañcaṁ katvā
kathitaṁ, desanaṁ paṭivijjhituṁ samatthānaṁ puggalānaṁ ajjhāsayena ime dhamme
nappajānantītiādi vuttaṁ. sesaṁ purimasadisameva. catutthaṁ.
5. kaccānagottasuttavaṇṇanā
[15] pañcame sammādiṭṭhi sammādiṭṭhīti yaṁ paṇḍitā devamanussā tesu
tesu ṭhānesu sammādassanaṁ vadanti, sabbampi taṁ dvīhi padehi sutvā 1- pucchati.

footnote: 1 chaßēéa.,i. saṅkhipitvā

page number: 038

dvayanissitoti dve koṭṭhāse nissito. yebhuyyenāti iminā ṭhapetvā ariyapuggale
sesamahānaṁ dasseti. atthitanti sassataṁ. natthitanti ucchedaṁ. lokasamudayanti
loko nāma saṅkhāraloko, tassa nibbatti. sammappaññāya passatoti sammāpaññā
nāma savipassanā maggapaññā, tāya passantassāti attho. yā loke natthitāti
saṅkhāraloke nibbattesu dhammesu paññāyantesveva 1- yā natthīti udchedadiṭṭhi
uppajjeyya, sā na hotīti attho. lokanirodhanti saṅkhārānaṁ bhaṅgaṁ. yā loke
atthitāti saṅkhāraloke bhijjamānesu dhammesu paññāyantesveva yā atthīti
sassatadiṭṭhi uppajjeyya, sā na hotīti attho.
apica lokasamudayanti anulomaṁ paccayākāraṁ. lokanirodhanti paṭilomaṁ. 2-
paccaye passatopi 3- hi paccayānaṁ anucchedena 4- paccayuppannassa anucchedaṁ passato
yā natthīti ucchedadiṭṭhi uppajjeyya, sā na hoti. paccayanirodhaṁ passantassāpi
paccayanirodhena paccayuppannanirodhaṁ passato yā atthīti sassatadiṭṭhi uppajjeyya,
sā na hotīti ayamettha attho.
upayupādānābhinivesavinibandhoti upayehi ca upādānehi ca abhinivesehi
ca vinibandho. tattha upayāti dve upayā taṇhupayo ca diṭṭhupayo ca.
upādānādīsupi eseva nayo. taṇhādiṭṭhiyo hi yasmā ahaṁ mamantiādīhi
ākārehi tebhūmikadhamme upenti upagacchanti, tasmā upayāti vuccanti. yasmā
pana te dhamme upādiyanti ceva abhinivisanti ca, tasmā upādānāti ca abhinivesāti
ca vuccanti. tāhi cāyaṁ loko vinibandho. tenāha "upayupādānānivesavinibandho"ti.
tañcāyanti tañca upayupādānaṁ ayaṁ ariyasāvako. cetaso adhiṭṭhānanti
cittassa patiṭṭhānabhūtaṁ. abhinivesānusayanti abhinivesabhūtañca 5- anusayabhūtañca.

footnote: 1 ma. paññāyamānesveva 2 chaßēéa.,i. paṭilomapaccayākāraṁ
footnote: 3 chaßēéa.,i. lokanissaye passantassāpi
footnote: 4 sī. anupacchedena 5 sī. nivesabhūtañca

page number: 039

taṇhādiṭṭhīsu hi akusalacittaṁ patiṭṭhāti, tā ca tasmiṁ abhinivisanti ceva
anusenti ca, tasmā tadubhayaṁ cetaso adhiṭṭhānaṁ abhinivesānusayanti ca āha.
na upetīti na upagacchati. na upādiyatīti na gaṇhāti. nādhiṭṭhātīti na
adhiṭṭhāti, kinati? attā meti. dukkhamevāti pañcupādānakkhandhamattameva. na
kaṅkhatīti "dukkhameva uppajjati, dukkhaṁ nirujjhati, na añño ettha satto nāma
atthī"ti kaṅkhaṁ na karoti. na vicikicchatīti na vicikicchaṁ uppādeti.
aparappaccayāti na parappaccayena, aññassa apaṭissāmetvā 1-
attapaccakkhañāṇamevassa ettha hotīti. ettāvatā kho kaccāna sammādiṭṭhi hotīti
evaṁ sattasaññāya pahīnattā ettakena sammādassanaṁ nāma hotīti missakasammādiṭṭhiṁ
āha. ayameko antoti esa eko nikūṭanto lāmakanto paṭhamakaṁ sassataṁ. ayaṁ
dutiyoti esa dutiyo sabbaṁ natthīti uppajjanakadiṭṭhisaṅkhāto nikūṭanto
lāmakanto dutiyako ucchedoti attho. sesamettha uttānamevāti. pañcamaṁ.
6. dhammakathikasuttavaṇṇanā
[16] chaṭṭhe nibbidāyāti nibbindanatthāya. virāgāyāti virajjanatthāya.
nirodhāyāti nirujjhanatthāya. paṭipanno hotīti ettha sīlato paṭṭhāya yāva
arahattamaggā paṭipannoti veditabbo. dhammānudhammapaṭipannoti lokuttarassa
nibbānadhammassa anudhammabhūtaṁ paṭipadaṁ paṭipanno. anudhammabhūtanti anurūpasabhāvabhūtaṁ.
nibbidā virāgā nirodhāti nibbidāya ceva virāgena ca nirodhena ca. anupādā
vimuttoti catūhi upādānehi kiñci dhammaṁ anupādiyitvā 2- vimutto.
diṭṭhadhammanibbānappattoti diṭṭheva dhamme nibbānappatto. alaṁ vacanāyāti evaṁ
vattabbataṁ arahati, yutto anucchavikoti attho. evamettha ekena nayena dhammakathikassa
pucchā kathitā, dvīhi taṁ visesetvā sekkhāsekkhabhūmiyo niddiṭṭhāti. chaṭṭhaṁ.

footnote: 1 chaßēéa. apattiyāyetvā

page number: 040

7. acelakassapasuttavaṇṇanā
[17] sattame acelo kassapoti liṅgena acelo niccelo, nāmena
kassapo. dūratovāti mahatā bhikkhusaṁghena parivutaṁ āgacchantaṁ dūrato eva addasa.
kiñcideva desanti kiñcideva kāraṇaṁ. okāsanti pañhābyākaraṇassa khaṇaṁ kālaṁ.
antaragharanti "na pallatthikāya antaraghare nisīdissāmī"ti ettha antonivesanaṁ
antaragharaṁ. "okkhittacakkhu antaraghare gamissāmī"ti ettha indakhīlato paṭṭhāya
antogāmo. idhāpi ayameva adhippeto. yadākaṅkhasīti yaṁ icchasi.
kasmā pana bhagavā kathetukāmo yāvatatiyaṁ paṭikkhipīti. gāravajananatthaṁ.
diṭṭhigatikā hi khippaṁ kathiyamāne gāravaṁ na karonti, "samaṇaṁ gotamaṁ upasaṅkamitumpi
pucchitumpi sukaraṁ, pucchitamatteyeva kathetī"ti vacanampi na saddahanti. dve tayo
vāre paṭikkhitte pana gāravaṁ karonti, "samaṇaṁ gotamaṁ upasaṅkamitumpi pañhaṁ
pucchitumpi dukkaran"ti yāvatatiyaṁ yācite kathiyamānaṁ sussūsanti saddahanti. iti
bhagavā "ayampi sussūsissati saddahissatī"ti yāvatatiyaṁ yācāpetvāva kathesi.
apica yathābhisakko telaṁ vā phāṇitaṁ vā pacanto mudupākakharapākānaṁ pākakālaṁ
āgamayamāno pākakālaṁ anatikkamitvāva otāreti, evaṁ bhagavā sattānaṁ
ñāṇaparipākaṁ āgamayamāno "ettakena kālena imassa ñāṇaṁ paripākaṁ gamissatī"ti
ñatvāpi yāvatatiyaṁ yācāpeti. 1-
mā hevaṁ kassapāti kassapa mā evaṁ bhaṇi. "sayaṁkataṁ dukkhan"ti hi
vattuṁ na vaṭṭati, attā nāma koci dukkhassa kārako natthīti dīpeti. paratopi
eseva nayo. adhiccasamuppannanti akāraṇena yadicchāya uppannaṁ. iti puṭṭho
samānoti kasmā evamāha? evaṁ kirassa ahosi ayaṁ `sayaṁkataṁ dukkhan'tiādinā
puṭṭho `mā hevan'ti vadati, `natthī'ti puṭṭho `atthī'ti vadati, `bhavaṁ gotamo

page number: 041

dukkhaṁ na `jānāti na passatī'ti puṭṭho `jānāmi khvāhan'ti vadati, kiñci nu kho
mayā virujjhitvā pucchitan"ti mūlato paṭṭhāya attanā 1- pucchameva sodhento
evamāha. ācikkhatu ca me bhante bhagavāti idha satthari sañjātagāravo "bhavan"ti
avatvā "bhagavā"ti vadati.
so karotītiādi "sayaṁkataṁ dukkhan"ti laddhiyā paṭisedhanatthaṁ vuttaṁ. ettha
ca satoti idaṁ bhummatthe sāmivacanaṁ, tasmā evamattho daṭṭhabbo:- so karoti
so paṭisaṁvedayatīti kho kassapa ādimhiyeva evaṁ sati pacchā sayaṁkataṁ dukkhanti
ayaṁ laddhi hoti. ettha ca dukkhanti vaṭṭadukkhaṁ adhippetaṁ. iti vadanti etassa
purimena ādisaddena anantarena ca sassatasaddena sambandho hoti, "dīpeti
gaṇhātī"ti ayaṁ panettha pāṭhaseso. idaṁ hi vuttaṁ hoti:- iti evaṁ vadanto
āditova sassataṁ dīpeti, sassataṁ gaṇhāti, kasmā? tassa hi taṁ dassanaṁ etaṁ
pareti, kārakañca vedakañca ekameva gaṇhantaṁ etaṁ sassataṁ upagacchatīti attho.
añño karotītiādi pana "paraṁkataṁ dukkhan"ti laddhiyā paṭisedhanatthaṁ
vuttaṁ. "ādito sato"ti idaṁ pana idhāpi āharitabbaṁ. ayaṁ hettha
attho:- añño karoti añño paṭisaṁvedayatīti kho pana kassapa ādimhiyeva
evaṁ sati pacchā "kārako idheva ucchijjati, tena kataṁ añño paṭisaṁvedayatī"ti
evaṁ uppannāya ucchedadiṭṭhiyā saddhiṁ sampayuttāya vedanāya abhitunnassa
viddhassa sato "paraṁkataṁ dukkhan"ti ayaṁ laddhi hoti. iti vadantiādivuttanayeneva
yojetabbaṁ. tatrāyaṁ yojanā:- evañca vadanto āditova ucchedaṁ dīpeti,
ucchedaṁ gaṇhāti. kasmā? tassa hi taṁ dassanaṁ etaṁ pareti, etaṁ ucchedaṁ
upagacchatīti attho.

footnote: 1 chaßēéa., i. attano

page number: 042

ete teti te sassatucchedasaṅkhāte ubho ante anupagamma tathāgato
dhammaṁ deseti, ete te kassapa ubho ante anupagamma pahāya anallīyitvā
majjhena tathāgato dhammaṁ deseti, majjhimāya paṭipadāya ṭhito desetīti attho.
kataraṁ dhammanti ce? yadidaṁ avijjāpaccayā saṅkhārāti. ettha hi kāraṇato
phalaṁ, kāraṇanirodhena cassa nirodho dīpito, na koci kārako vā vedako vā
niddiṭṭho. ettāvatā sesapañhā paṭisedhitā honti. ubho ante anupagammāti
iminā hi tatiyapañho paṭikkhitto. avijjāpaccayā saṅkhārāti iminā adhicca
samuppannatā ceva ajānanañca paṭikkhittanti veditabbaṁ.
labheyyanti idaṁ so bhagavato santike bhikkhubhāvaṁ patthayamāno āha. atha
bhagavā yonena 1- khandhake 2- titthiyaparivāso paññatto, yaṁ aññatitthiyapubbo
sāmaṇerabhūmiyaṁ ṭhito "ahaṁ bhante itthannāmo aññatitthiyapubbo imasmiṁ
dhammavinaye ākaṅkhāmi upasampadaṁ, svāhaṁ bhante saṁghaṁ cattāro māse parivāsaṁ
yācāmī"tiādinā nayena samādiyitvā parivasati, taṁ sandhāya yo kho kassapa
aññatitthiyapubbotiādimāha. tattha pabbajjanti vacanasiliṭṭhatāvasena vuttaṁ.
aparivasitvāyeva hi pabbajjaṁ labhati. upasampadatthikena pana nātikālena
gāmappavesanādīni aṭṭha vattāni pūrentena parivasitabbaṁ. āraddhacittāti
aṭṭhavattapūraṇena tuṭṭhacittā. ayamettha saṅkhepo, vitthārato panesa titthiyaparivāso
samantapāsādikāya vinayaṭṭhakathāya pabbajjākhandhakavaṇṇanāyaṁ 3- vuttanayena veditabbo.
apica mayāti ayamettha pāṭho, aññattha pana "apica metthā"ti.
puggalavemattatāviditāti puggalanānattaṁ viditaṁ. "ayaṁ puggalo parivāsāraho, ayaṁ na
parivāsāraho"ti idaṁ mayhaṁ pākaṭanti dassesi. tato kassapo cintesi "aho acchariyaṁ

footnote: 1 sī.,ma. yena 2 vinayu. 4/86/102
footnote: 3 samanta. 3/57 mahākhandhakavaṇṇanā (syā)

page number: 043

yattha evaṁ ghaṁsetvā koṭṭetvā yuttameva gaṇhanti, ayuttaṁ chaḍḍentī"ti.
tato suṭṭhutaraṁ pabbajjāya sañjātussāho sace bhantetiādimāha. atha bhagavā
tassa tibbacchandataṁ viditvā "na kassapo parivāsaṁ arahatī"ti aññataraṁ bhikkhuṁ
āmantesi "gaccha bhikkhu kassapaṁ nhāpetvā pabbājetvā ānehī"ti. so tathā
katvā taṁ pabbājetvā bhagavato santikaṁ agamāsi. bhagavā gaṇe nisīditvā
upasampādesi. tena vuttaṁ alattha kho acelo kassapo bhagavato santike
pabbajjaṁ, alattha upasampadanti. acirūpasampannotiādi sesaṁ brāhmaṇasaṁyutte 1-
vuttamevāti. sattamaṁ.
8. timbarukkhasuttavaṇṇanā
[18] aṭṭhame sā vedanātiādi "sayaṁkataṁ sukhadukkhan"ti laddhiyā
paṭisedhanatthaṁ vuttaṁ. etthāpi satoti bhummattheyeva sāmivacanaṁ. tatrāyaṁ atthadīpanā:-
"sā vedanā, so vedayatī"ti kho timbarukkhāadimhiyeva evaṁ sati pacchā "sayaṁkataṁ
sukhadukkhan"ti ayaṁ laddhi hoti. evaṁ hi sati vedanāya eva vedanā katā hoti.
evañca vadanto imissā vedanāya pubbepi atthitaṁ 2- anujānāti, sassataṁ
dīpeti sassataṁ gaṇhāti. 2- kasmā? tassa hi taṁ dassanaṁ etaṁ pareti, etaṁ sassataṁ
upagacchatīti attho. purimaṁ hi taṁ atthaṁ sandhāyevetaṁ bhagavatā vuttaṁ bhavissati,
tasmā aṭṭhakathāya taṁ yojetvāvassa attho dīpito. evampāhaṁ na vadāmīti
ahaṁ "sā vedanā, so vedayatī"ti evampi na vadāmi, "sayaṁkataṁ sukhadukkhan"ti
evampi na vadāmīti attho.
aññā vedanātiādi "paraṁkataṁ sukhadukkhan"ti laddhiyā paṭisedhanatthaṁ vuttaṁ.
idhāpi ayaṁ atthayojanā:- "aññā vedanā añño vedayatī"ti kho

footnote: 1 saṁ.sa. 15/187/193 2-2 sī. anujānāmīti sassataṁ gaṇhāti

page number: 044

timbarukkhāadimhiyeva evaṁ sati pacchā yā purimapakkhe kārakavedanā, sā ucchinnā.
tāya 1- pana kataṁ añño vedayatīti evaṁ uppannāya ucchedadiṭṭhiyā saddhiṁ sampayuttāya
vedanāya abhitunnassa sato "paraṁkataṁ sukhadukkhan"ti ayaṁ laddhi hoti. evañca
vadanto kārako ucchinno, aññena paṭisandhi gahitāti ucchedaṁ dīpeti,
ucchedaṁ gaṇhāti. kasmā? tassa hi taṁ dassanaṁ etaṁ pareti, etaṁ ucchedaṁ
upagacchatīti attho. idhāpi hi imāni padāni aṭṭhakathāyaṁ āharitvā yojitāneva.
iti 2- imasmiṁ sutte vedanāsukhadukkhaṁ kathitaṁ, tañca kho vipākasukhadukkhameva vaṭṭatīti
vuttaṁ. aṭṭhamaṁ.
9. bālapaṇḍitasuttavaṇṇanā
[19] navame avijjānīvaraṇassāti avijjāya nivāritassa. evamayaṁ kāyo
samudāgatoti evaṁ avijjāya nivāritattā taṇhāya ca sampayuttattāyeva ayaṁ
kāyo nibbatto. ayañceva kāyoti ayañcassa attano saviññāṇako kāyo.
bahiddhā ca nāmarūpanti bahiddhā ca paresaṁ saviññāṇako kāyo. attano ca
parassa ca pañcahi khandhehi chahi āyatanehi cāpi ayaṁ attho dīpetabbo.
itthetaṁ dvayanti evametaṁ dvayaṁ. dvayaṁ paṭicca phassoti aññattha cakkhurūpādīni
dvayāni paṭicca cakkhusamphassādayo vuttā, idha pana cha ajjhattikabāhirāni
āyatanāni. mahādvayannāma kiretaṁ. saḷevāyatanānīti saḷeva phassāyatanāni
phassakāraṇāni. yehi phuṭṭhoti yehi kāraṇabhūtehi āyatanehi uppannena phassena phuṭṭho.
aññatarenāti ettha paripuṇṇāparipuṇṇavasena 3- aññataratā veditabbā. tatrāti
tasmiṁ bālapaṇḍitānaṁ kāyanibbattanādimhi. ko adhippāyasoti ko adhikapayogo.

footnote: 1 sī. sayaṁ 2 chaßēéa. ayaṁ saddo na dissati 3 chaßēéa. paripuṇṇavasena

page number: 045

bhagavaṁmūlakāti bhagavā mūlaṁ etesanti bhagavaṁmūlakā. idaṁ vuttaṁ hoti:- ime
bhante amhākaṁ dhammā pubbe kassapasammāsambuddhena uppāditā, tasmiṁ
parinibbute ekaṁ buddhantaraṁ añño samaṇo vā brāhmaṇo vā ime dhamme
uppādetuṁ samattho nāma nāhosi, bhagavatā pana no ime dhammā uppāditā.
bhagavantaṁ hi nissāya mayaṁ ime dhamme ājānāma paṭivijjhāmāti evaṁ bhagavaṁmūlakā
no bhante dhammāti. bhagavaṁnettikāti bhagavā hi dhammānaṁ netā vinetā anunetā,
yathāsabhāvato pāṭiyekkaṁ pāṭiyekkaṁ nāmaṁ gahetvā dassetāti dhammā bhagavaṁnettikā
nāma honti. bhagavaṁpaṭisaraṇāti catubhūmikadhammā sabbaññutañāṇassa āpāthaṁ
āgacchamānā bhagavati paṭisaranti nāmāti bhagavaṁpaṭisaraṇā. paṭisarantīti samosaranti.
apica mahābodhimaṇḍe nisinnassa bhagavato paṭivedhavasena phasso āgacchati "ahaṁ
bhagavā kinnāmo"ti. tvaṁ phusanaṭṭhena phasso nāma. vedanā, saññā, saṅkhārā,
viññāṇaṁ āgacchati "ahaṁ bhagavā kinnāman"ti, tvaṁ vijānanaṭṭhena viññāṇaṁ
nāmāti evaṁ catubhūmikadhammānaṁ yathāsabhāvato pāṭiyekkaṁ pāṭiyekkaṁ nāmaṁ gaṇhanto
bhagavā dhamme paṭisaratītipi bhagavaṁpaṭisaraṇā. bhagavantaṁyeva paṭibhātūti bhagavatova
etassa bhāsitassa attho upaṭṭhātu, tumheyeva no kathetvā desethāti 1- attho.
sā ceva avijjāti ettha kiñcāpi sā avijjā ca taṇhā ca kammaṁ
javāpetvā paṭisandhiṁ ākaḍḍhitvā niruddhā, yathā pana ajjāpi yaṁ hiyyo
bhesajjaṁ pītaṁ, tadeva bhojanaṁ bhuñjāti sarikkhakaṭṭhena 2- tadevāti vuccati,
evamidhāpi sā ceva avijjā sā ca taṇhāti idaṁ sarikkhakaṭṭhena vuttaṁ.
brahmacariyanti maggabrahmacariyaṁ. dukkhakkhayāyāti vaṭṭadukkhassa khayatthāya. kāyūpago
hotīti aññaṁ paṭisandhikāyaṁ upagantvā hoti. yadidaṁ brahmacariyavāsoti
yo ayaṁ maggabrahmacariyavāso, ayaṁ bālato paṇḍitassa visesoti dasseti. iti

footnote: 1 chaßēéa., i. dethāti 2 chaßēéa., i. sarikkhakattena

page number: 046

imasmiṁ sutte sabbopi sappaṭisandhiko puthujjano "bālo"ti, appaṭisandhiko
khīṇāsavo "paṇḍito"ti vutto. sotāpannasakadāgāmianāgāmino pana "paṇḍitā"ti
vā "bālā"ti vā na vattabbā, bhajamānā pana paṇḍitapakkhaṁ bhajanti. navamaṁ.
10. paccayasuttavaṇṇanā
[20] dasame paṭiccasamuppādañca vo bhikkhave desessāmi paṭiccasamuppanne
ca dhammeti satthā imasmiṁ sutte paccaye ca paccayanibbatte ca sabhāvadhamme
desessāmīti ubhayaṁ ārabhi. uppādā vā tathāgatānanti tathāgatānaṁ uppādepi,
buddhesu uppannesupi anuppannesupi jātipaccayā jarāmaraṇaṁ, jātiyeva
jarāmaraṇassa paccayo. ßēhitāva sā dhātūti ṭhitova so paccayasabhāvo, na kadāci
jāti jarāmaraṇassa paccayo na hoti. dhammaṭṭhitatā dhammaniyāmatāti imehipi
dvīhi paccayameva katheti. paccayena hi paccayuppannā dhammā tiṭṭhanti, tasmā
paccayova "dhammaṭṭhitatā"ti vuccati. paccayo dhamme niyameti, tasmā "dhammaniyāmatā"ti
vuccati. idappaccayatāti imesaṁ jarāmaraṇādīnaṁ paccayā idappaccayā idappaccayāva
idappaccayatā. tanti taṁ paccayaṁ. abhisambujjhatīti ñāṇena abhisambujjhati. abhisametīti
taṁ 1- ñāṇena abhisamāgacchati. ācikkhatīti katheti. desetīti desayati. 2- paññapetīti
jānāpeti. paṭṭhapetīti ñāṇamukhe ṭhapeti. vivaratīti vivaritvā dasseti. vibhajatīti
vibhāgato dasseti. uttānīkarotīti pākaṭaṁ karoti. passathāti cāhāti passatha
ativadati. 3- kinti? jātipaccayā bhikkhave jarāmaraṇantiādi.
iti kho bhikkhaveti evaṁ kho bhikkhave. yā tatrāti yā tesu "jātipaccayā
jarāmaraṇan"tiādīsu. tathatātiādīni paccayākārasseva vevacanāni. so tehi tehi
paccayehi anūnādhikeheva tassa tassa dhammassa sambhavato tathatāti, sāmaggiṁ upagatesu

footnote: 1 chaßēéa. ayaṁ pāṭho na dissati 2 chaßēéa.,i. dasseti 3 chaßēéa. iti ca vadati

page number: 047

paccayesu muhuttampi tato nibbattanibbattānaṁ dhammānaṁ 1- asambhavābhāvato
avitathatāti, aññadhammapaccayehi aññadhammānuppattito anaññathatāti, jarāmaraṇādīnaṁ
paccayato vā paccayasamūhato vā idappaccayatāti vutto. tatrāyaṁ vacanattho:- imesaṁ
paccayā idappaccayā, idappaccayā eva idappaccayatā, idappaccayānaṁ vā
samūho idappaccayatā. lakkhaṇaṁ panettha saddasatthato veditabbaṁ.
aniccanti hutvā abhāvaṭṭhena aniccaṁ. ettha ca aniccanti na jarāmaraṇaṁ
aniccaṁ, aniccasabhāvānaṁ pana khandhānaṁ jarāmaraṇattā aniccaṁ nāma jātaṁ. saṅkhatādīsupi
eseva nayo. ettha ca saṅkhatanti paccayehi samāgantvā kataṁ. paṭiccasamuppannanti
paccaye nissāya uppannaṁ. khayadhammanti khayasabhāvaṁ. vayadhammanti vigacchanakasabhāvaṁ.
virāgadhammanti virujjhanakasabhāvaṁ. 2- nirodhadhammanti nirujjhanakasabhāvaṁ. jātiyāpi
vuttanayeneva aniccatā veditabbā. janakapaccayānaṁ vā kiccānubhāvalakkhaṇe 3-
diṭṭhattā 4- ekena pariyāyenanettha aniccātiādīni yujjantiyeva. bhavādayo
aniccādisabhāvā. 5-
sammappaññāyāti 6- savipassanāya maggapaññāya. pubbantanti purimaṁ
atikkantaṁ. 7- ahosiṁ nu khotiādīsu "ahosiṁ nu kho nanu kho"ti sassatākārañca
adhiccasamuppattiākārañca nissāya atīte attano vijjamānatañca avijjamānatañca
kaṅkhati. kiṁ kāraṇanti na vattabbaṁ, ummattako viya bālaputhujjano yathā vā tathā vā
pavattati. kiṁ nu kho ahosinti jātiliṅgupapattiyo nissāya "khattiyo nu kho ahosiṁ
brāhmaṇavessasuddagahaṭṭhapabbajitadevamanussānaṁ aññataro"ti kaṅkhati. kathaṁ nu khoti

footnote: 1 sī. nibbattanadhammānaṁ, chaßēéa.,i. nibbattānaṁ dhammānaṁ
footnote: 2 chaßēéa., i. virajjanakasabhāvaṁ 3 chaßēéa.,i. kiccānubhāvakkhaṇe
footnote: 4 sī.,i. niddiṭṭhattā 5 chaßēéa. aniccādisabhāvāyeva

6 sī.,i. paññāyāti 7 chaßēéa. atītanti attho

page number: 048

saṇṭhānākāraṁ nissāya "dīgho nu kho ahosiṁ rassaodātakaṇhapamāṇikādīnaṁ
aññataro"ti kaṅkhati. keci pana "issaranimmānādīni nissāya `kena nu kho
kāraṇena ahosin'ti hetuto 1- kaṅkhatī"ti vadanti. kiṁ hutvā kiṁ ahosinti
jātiādīni nissāya "khattiyo hutvā nu kho brāhmaṇo ahosiṁ .pe. devo
hutvā manusso"ti attano paraṁ paraṁ kaṅkhati. sabbattheva pana addhānanti
kālādhivacanametaṁ. aparantanti anāgataṁ antaṁ. bhavissāmi nu kho nanu khoti
sassatākārañca ucchedākārañca nissāya anāgate attano vijjamānatañca
avijjamānatañca kaṅkhati. sesaṁ panettha 2- vuttanayameva.
etarahi vā paccuppannaṁ addhānanti idāni vā paṭisandhimādiṁ katvā
cutipariyantaṁ sabbampi vattamānakālaṁ gahetvā. ajjhattaṁ kathaṁkathī bhavissatīti attano
khandhesu vicikicchī bhavissati. ahaṁ nu khosmīti attano atthibhāvaṁ kaṅkhati. yuttaṁ
panetanti? yuttaṁ ayuttanti kā ettha cintā. apicettha idaṁ vatthumpi
udāharanti:- cūḷamātāya kira putto muṇḍo, mahāmātāya putto
amuṇḍo, taṁ puttaṁ muṇḍesuṁ, so uṭṭhāya "ahaṁ nu kho cūḷamātāya putto"ti
cintesi. evaṁ "ahaṁ nu khosmī"ti kaṅkhā hoti. no nu khosmīti attano
natthibhāvaṁ kaṅkhati. tatrāpi idaṁ vatthu:- eko kira macche gaṇhanto udake
ciraṭṭhānena sītibhūtaṁ attano ūruṁ macchoti cintetvā pahari. aparo susānapasse
khettaṁ rakkhanto bhīto saṅkuṭito 3- sayi, so paṭibujjhitvā attano jaṇṇukāni
dve yakkhāti cintetvā pahari. evaṁ no nu khosmīti kaṅkhā hoti. 4-
kiṁ nu khosmīti khattiyova samāno attano khattiyabhāvaṁ kaṅkhati. esa nayo
sesesu. 5- devo pana samāno devabhāvaṁ ajānanto nāma natthi, sopi pana

footnote: 1 ma. hetuṁ 2 chaßēéa.,i. sesamettha
footnote: 3 sī. saṅkucito 4 chaßēéa.,i. kaṅkhati
footnote: 5 chaßēéa., i. sesesupi

page number: 049

"ahaṁ rūpī nu kho arūpī nu kho"tiādinā nayena kaṅkhati. khattiyādayo kasmā na
jānantīti ce. apaccakkhā tesaṁ tattha tattha kule uppatti. gahaṭṭhāpi ca potalakādayo
1- pabbajitasaññino, pabbajitāpi "kuppaṁ nu kho me kamman"tiādinā nayena
gahaṭṭhasaññino, manussāpi ca rājāno viya attano 2- devasaññino honti. kathaṁ nu
khosmīti vuttanayameva. kevalaṁ hettha abbhantare jīvo nāma atthīti gahetvā tassa
saṇṭhānākāraṁ nissāya "dīgho nu khosmi rassacaturassachaḷaṁsāṭṭhaṁsasoḷasaṁsādīnaṁ
añañatarassākāro"ti 3- kaṅkhanto kathaṁ nu khosmīti kaṅkhatīti veditabbo. sarīrasaṇṭhānaṁ
pana paccuppannaṁ ajānanto nāma natthi. kuto āgato so kuhiṁ gāmī bhavissatīti
attabhāvassa āgatigatiṭṭhānaṁ kaṅkhanto evaṁ kaṅkhatīti. 4- ariyasāvakassāti idha
sotāpanno adhippeto, itarepi pana tayo avāritāyevāti. dasamaṁ.
āhāravaggo dutiyo.
---------------
3. dasabalavagga
1. dasabalasuttavaṇṇanā
[21] dasabalavaggassa paṭhamaṁ dutiyasseva saṅkhepo.
----------------
2. dutiyadasabalasuttavaṇṇanā
[22] dutiyaṁ bhagavatā attano ajjhāsayavasena vuttaṁ. tattha dasabalasamannāgatoti
dasahi balehi samannāgato. balañca nāmetaṁ duvidhaṁ kāyabalañca

footnote: 1 sī. potalikādayo, chaßēéa. potthalikādayo 2 chaßēéa. attani
footnote: 3 chaßēéa., i. aññatarappakāro 4 chaßēéa., i. kaṅkhati

page number: 050

Ñāṇabalañca. tesu tathāgatassa kāyabalaṁ hatthikulānusārena veditabbaṁ. vuttañhetaṁ
porāṇehi:-
"kāḷāvakañca gaṅgeyyaṁ paṇḍaraṁ tambapiṅgalaṁ
gandhaṁ maṅgalahemañca uposathaṁ chaddantime dasā"ti 1-
imāni dasa hatthikulāni. tattha kāḷāvakanti pakatihatthikulaṁ daṭṭhabbaṁ. yaṁ dasannaṁ
purisānaṁ kāyabalaṁ, taṁ ekassa kāḷāvakassa hatthino balaṁ. 2- yaṁ dasannaṁ
kāḷāvakānaṁ balaṁ, taṁ ekassa gaṅgeyyassa. yaṁ dasannaṁ gaṅgeyyānaṁ, taṁ ekassa
paṇḍarassa. yaṁ dasannaṁ paṇḍarānaṁ, taṁ ekassa tambassa. yaṁ dasannaṁ tambānaṁ,
taṁ ekassa piṅgalassa. yaṁ dasannaṁ piṅgalānaṁ, taṁ ekassa gandhahatthino. yaṁ
dasannaṁ gandhahatthīnaṁ, taṁ ekassa maṅgalassa. yaṁ dasannaṁ maṅgalānaṁ, taṁ ekassa
hemavatassa. yaṁ dasannaṁ hemavatānaṁ, taṁ ekassa uposathassa. yaṁ dasannaṁ uposathānaṁ,
taṁ ekassa chaddantassa. yaṁ dasannaṁ chaddantānaṁ, taṁ ekassa tathāgatassa.
nārāyanasaṅkhātaṁ balantipi 3- idameva vuccati. tadetaṁ pakatihatthigaṇanāya hatthīnaṁ 4-
koṭisahassānaṁ, purisagaṇanāya pana dasannaṁ purisakoṭisahassānaṁ balaṁ hoti. idaṁ
tāva tathāgatassa kāyabalaṁ. "dasabalasamannāgato"ti ettha pana etaṁ saṅgahaṁ na
gacchati. etaṁ hi bāhirakaṁ lāmakaṁ tiracchānagatānaṁ sīhādīnampi hoti. etaṁ hi nissāya
dukkhapariññā vā samudayappahānaṁ vā maggabhāvanā vā phalasacchikiriyā vā natthi.
aññaṁ pana dasasu ṭhānesu akampanaṭṭhena upatthambhanaṭṭhena ca dasavidhaṁ
ñāṇabalannāma atthi, taṁ sandhāya vuttaṁ "dasabalasamannāgato"ti.
katamaṁ pana tanti? ṭhānāṭṭhānādīnaṁ yathābhūtaṁ jānanaṁ. seyyathīdaṁ? ṭhānañca
ßēhānato aṭṭhānañca aṭṭhānato jānanaṁ ekaṁ, atītānāgatapaccuppannānaṁ

footnote: 1 pa.sū. 1/148/346, sammo. vi. 515, mano:pū. 3/21/325
footnote: 2 chaßēéa., i. ayaṁ pāṭho na dissati 3 chaßēéa. nārāyanasaṅghātabalantipi
footnote: 4 ma. pakatihatthīnaṁ 5 chaßēéa.,i. aṭṭhānaṁ aṭṭhānato

page number: 051

kammasamādānānaṁ ṭhānaso hetuso yathābhūtaṁ vipākajānanaṁ ekaṁ, sabbatthagāminīpaṭipadājānanaṁ
ekaṁ, anekadhātunānādhātulokajānanaṁ ekaṁ, sattānaṁ 1- nānādhikamuttijānanaṁ
ekaṁ, tesaṁyeva indriyaparopariyattijānanaṁ ekaṁ, jhānavimokkhasamādhisamāpattīnaṁ
saṅkilesavodānavuṭṭhānajānanaṁ ekaṁ, tesaṁyeva 2- pubbenivāsajānanaṁ ekaṁ, sattānaṁ
cutūpapātajānanaṁ ekaṁ, āsavakkhayajānanaṁ ekaṁ. 3- abhidhamme pana:-
"idha tathāgato ṭhānañca ṭhānato aṭṭhānañca aṭṭhānato
yathābhūtaṁ pajānāti. yampi tathāgato ṭhānañca ṭhānato aṭṭhānañca
aṭṭhānato yathābhūtaṁ pajānāti. idampi tathāgatassa tathāgatabalaṁ
hoti, yaṁ balaṁ āgamma tathāgato āsabhaṇṭhānaṁ paṭijānāti,
parisāsu sīhanādaṁ nadati, brahmacakkaṁ pavattetī"ti 4-
ādinā nayena vitthārato āgato. 5- atthavaṇṇanāpi nesaṁ vibhaṅgaṭṭhakathāya 6- ceva
papañcasūdaniyā ca majjhimaṭṭhakathāyaṁ 7- sabbākārato vuttā. sā tattha vuttanayeneva
gahetabbā.
catūhi ca vesārajjehīti ettha sārajjapaṭipakkhaṁ vesārajjaṁ, catūsu ṭhānesu
vesārajjabhāvaṁ paccavekkhantassa uppannasomanassamayañāṇassetaṁ nāmaṁ. katamesu
catūsu? "sammāsambuddhassa te paṭijānato ime dhammā anabhisambuddhā"tiādīsu
codanāvatthūsu. tatrāyaṁ pāli:-
"cattārimāni bhikkhave tathāgatassa vesārajjāni .pe.
katamāni cattāri? `sammāsambuddhassa te paṭijānato ime dhammā
anabhisambuddhā'ti tatra vata maṁ samaṇo vā brāhmaṇo vā devo

footnote: 1 chaßēéa., i. parasattānaṁ parapuggalānaṁ
footnote: 2 chaßēéa., i. ayaṁ pāṭho na dissati 3 chaßēéa., i. ekanti
footnote: 4 abhi.vi. 35/760/384 5 chaßēéa. āgatāneva

6 sammo. vi. 514 (syā) 7 pa. sū 1/148/346

page number: 052

vā māro vā brahmā vā koci vā lokasmiṁ saha dhammena
paṭicodissatīti 1- nimittametaṁpi 2- bhikkhave na samanupassāmi. etamahaṁ
bhikkhave nimittaṁ asamanupassanto khemappatto abhayappatto
vesārajjappatto viharāmi. `khīṇāsavassa te paṭijānato ime
āsavā aparikkhīṇā'ti tatra vata maṁ .pe. `ye kho pana te
antarāyikā dhammā vuttā, te paṭisevato nālaṁ antarāyāyā'ti
tatra vata maṁ .pe. `yassa kho pana te atthāya dhammo
desito, so na niyyāti takkarassa sammā dukkhakkhayāyā'ti tatra
vata maṁ samaṇo vā brāhmaṇo vā .pe. vesārajjappatto
viharāmī"ti. 3-
āsabhaṇṭhānanti seṭṭhaṭṭhānaṁ uttamaṭṭhānaṁ. āsabhā vā pubbabuddhā,
tesaṁ ṭhānanti attho apica gavasatajeṭṭhako usabho, gavasahassajeṭṭhako vasabho,
vajasatajeṭṭhako vā usabho, vajasahassajeṭṭhako vasabho, sabbagavaseṭṭho sabbaparissayasaho
seto pāsādiko mahābhāravaho asanisatasaddehipissa 4- asampakampiyo
nisabho, so idha usabhoti adhippeto. idaṁ 5- hi tassa pariyāyavacanaṁ. usabhassa
idanti āsabhaṁ. ßēhānanti catūhi pādehi paṭhaviṁ uppīḷetvā avaṭṭhānaṁ. 6- idha 7-
pana āsabhaṁ viyāti āsabhaṁ. yatheva hi nisabhasaṅkhāto usabho usabhabalena samannāgato
catūhi pādehi paṭhaviṁ uppīḷetvā acalaṭṭhānena tiṭṭhati, evaṁ tathāgatopi dasahi
tathāgatabalehi samannāgato catūhi vesārajjapādehi aṭṭhaparisapaṭhaviṁ uppīḷetvā

footnote: 1 chaßēéa.,i. paṭicodessatīti.
footnote: 2 chaßēéa., i. apisaddo na dissati 3 aṅ. catukka. 21/8/10
footnote: 4 chaßēéa., i. assāti pāṭho na dissati 5 chaßēéa.,i. idampi

6 acalaṭṭhānaṁ pa. sū. 1/148/347 7 chaßēéa.,i. idaṁ

page number: 053

sadevake loke kenaci paccatthikena paccāmittena akampiyo acalaṭṭhānena tiṭṭhati.
evaṁ tiṭṭhamāno ca taṁ āsabhaṇṭhānaṁ paṭinājāti upagacchati na paccakkhāti, attani
āropeti. tena vuttaṁ "āsabhaṇṭhānaṁ paṭijānātī"ti.
parisāsūti "aṭṭha kho imā sāriputta parisā. katamā aṭṭha? khattiyaparisā
brāhmaṇaparisā gahapatiparisā samaṇaparisā cātummahārājikaparisā tāvatiṁsaparisā
māraparisā brahma parisā"ti 1- imāsu aṭṭhasu parisāsu. sīhanādaṁ nadatīti seṭṭhanādaṁ
abhītanādaṁ nadati, sīhanādasadisaṁ vā nādaṁ nadati. ayamattho sīhanādasuttena
dīpetabbo. yathā vā sīho sahanato ceva hananato ca sīhoti vuccati, evaṁ
tathāgato lokadhammānaṁ sahanato parappavādānañca hananatopi 2- sīhoti vuccati. evaṁ
vuttassa sīhassa nādaṁ sīhanādaṁ. tattha yathā sīho sīhabalena samannāgato
sabbattha visārado vigatalomahaṁso sīhanādaṁ nadati, evaṁ tathāgatasīho 3- tathāgatabalehi
samannāgato aṭṭhasu parisāsu visārado vigatalomahaṁso "iti rūpan"tiādinā nayena
nānāvidhaṁ vilāsadhammadesanaṁ vilāsasampannaṁ 4- sīhanādaṁ nadati. tena vuttaṁ "parisāsu
sīhanādaṁ nadatī"ti.
brahmacakkaṁ pavattetīti ettha brahmanti seṭṭhaṁ uttamaṁ, visuddhassa
dhammacakkassetaṁ adhivacanaṁ. taṁ pana dhammacakkaṁ duvidhaṁ hoti paṭivedhañāṇañca desanāñāṇañca.
tattha paññāpabhāvitaṁ attano ariyaphalāvahaṁ paṭivedhañāṇaṁ, karuṇāpabhāvitaṁ sāvakānaṁ
ariyaphalāvahaṁ desanāñāṇaṁ. tattha paṭivedhañāṇaṁ uppajjamānaṁ uppannanti duvidhaṁ.

footnote: 1 maßēáū. 12/151/112
footnote: 2 chaßēéa., i. hananato 3 chaßēéa., i. tathāgatasihopi
footnote: 4 chaßēéa., i. nānāvidhadesanāvilāsasampannaṁ

page number: 054

taṁ hi abhinikkhamanato paṭṭhāya yāva arahattamaggā uppajjamānaṁ, phalakkhaṇe uppannaṁ
nāma. tusitabhavanato paṭṭhāya 1- yāva mahābodhipallaṅke arahattamaggā
uppajjamānaṁ, phalakkhaṇe uppannaṁ nāma. dīpaṅkarato vā paṭṭhāya yāva
arahattamaggā uppajjamānaṁ, phalakkhaṇe uppannaṁ nāma. desanāñāṇaṁ 2- pavattamānaṁ
pavattanti duvidhaṁ. taṁ hi yāva aññākoṇḍaññassa 3- sotāpattimaggā pavattamānaṁ,
phalakkhaṇe pavattaṁ nāma. tesu paṭivedhañāṇaṁ lokuttaraṁ, desanāñāṇaṁ lokiyaṁ.
ubhayampi panetaṁ aññehi asādhāraṇaṁ buddhānaṁyeva orasañāṇaṁ.
imāni yaṁ iminā ñāṇena samannāgato sīhanādaṁ nadati, taṁ dassetuṁ iti
rūpantiādimāha. tattha iti rūpanti idaṁ rūpaṁ ettakaṁ rūpaṁ, ito uddhaṁ rūpaṁ
natthīti ruppanasabhāvañceva bhūtupādāyabhedañca ādiṁ katvā lakkhaṇarasapaccupaṭṭhāna-
padaṭṭhānavasena anavasesarūpapariggaho vutto. iti rūpassa samudayoti iminā evaṁ
pariggahitassa 5- rūpassa samudayo vutto. tattha itīti evaṁ samudayo hotīti attho.
tassa vitthāro "avijjāsamudayā rūpasamudayo, taṇhāsamudayā, kammasamudayā, 4-
āhārasamudayā rūpasamudayoti nibbattilakkhaṇaṁ passantopi rūpakkhandhassa udayaṁ
passatī"ti 5- evaṁ veditabbo. aṭṭhaṅgamepi "avijjānirodhā rūpanirodho .pe.
vipariṇāmalakkhaṇaṁ passantopi rūpakkhandhassa nirodhaṁ passatī"ti ayaṁ vitthāro.
iti vedanātiādīsupi ayaṁ vedanā ettakā vedanā, ito uddhaṁ
vedanā natthi, ayaṁ saññā, ime saṅkhārā, idaṁ viññāṇaṁ ettakaṁ viññāṇaṁ,

footnote: 1 chaßēéa., i. vā
footnote: 2 chaßēéa., i. desanāñāṇampi 3 chaßēéa. aññāsikoṇḍaññassa
footnote: 4 sī., ma. kammasamudayo 5 khu.paṭi. 31/106/79 (syā)

page number: 055

ito uddhaṁ viññāṇaṁ natthīti vedayitasañjānanābhisaṅkharaṇavijānanasabhāvañceva
sukhādirūpasaññādipasādacakkhuviññāṇādibhedañca 1- ādiṁ katvā lakkhaṇarasapaccupaṭṭhāna-
padaṭṭhānavasena anavasesavedanāsaññāsaṅkhāraviññāṇapariggaho vutto. iti
vedanāya samudayotiādīhi pana evaṁ pariggahitānaṁ vedanāsaññāsaṅkhāraviññāṇānaṁ
samudayo vutto. tatrāpi itīti evaṁ samudayo hotīti attho. tesampi vitthāro
"avijjāsamudayā vedanāsamudayo"ti 2- rūpe vuttanayeneva veditabbo. ayaṁ pana
viseso:- tīsu khandhesu "āhārasamudayā"ti avatvā "phassasamudayā"ti vattabbaṁ,
viññāṇakkhandhe "nāmarūpasamudayā"ti, aṭṭhaṅgamapadampi tesaṁyeva vasena yojetabbaṁ.
ayamettha saṅkhepo, vitthārato pana udayabbayavinicchayo sabbākāraparipūro
visuddhimagge vutto.
imasmiṁ sati idaṁ hotīti ayampi aparo sīhanādo. tassattho:-
imasmiṁ avijjādike paccaye sati idaṁ saṅkhārādikaṁ phalaṁ hoti. imassuppādā
idaṁ uppajjatīti imassa avijjādikassa paccayassa uppādā idaṁ saṅkhārādikaṁ
phalaṁ uppajjati. imasmiṁ asati idaṁ na hotīti imasmiṁ avijjādike paccaye
asati idaṁ saṅkhārādikaṁ phalaṁ na hoti. imassa nirodhā idaṁ nirujjhatīti imassa
avijjādikassa paccayassa nirodhā idaṁ saṅkhārādikaṁ phalaṁ nirujjhati. idāni yathā
taṁ hoti ceva nirujjhati ca, taṁ vitthārato desento yadidaṁ avijjāpaccayā
saṅkhārātiādimāha.

footnote: 1 chaßēéa., i. sukhādirūpasaññādiphassādicakkhuviññāṇādibhedañca
footnote: 2 khu. paṭi. 13/108/80 (syā) 3 chaßēéa. dassetuṁ

page number: 056

evaṁ svākkhātoti evaṁ pañcakkhandhavibhajanādivasena suṭṭhu akkhāto
sukathito. dhammoti pañcakkhandhapaccayākāradhammo. uttānoti anikujjito. vivaṭoti
vivaritvā ṭhapito. pakāsitoti dīpito jotito. chinnapilotikoti pilotikā vuccati
chinnaṁ bhinnaṁ tattha tattha sibbitagaṇṭhikaṁ jiṇṇavatthaṁ, taṁ yassa natthi. aṭṭhahatthaṁ vā
navahatthaṁ vā ahatasāṭakaṁ nivattho, so chinnapilotiko nāma. ayampi dhammo tādiso. na
hettha kohaññādivasena chinnabhinnasibbitagaṇṭhitabhāvo atthi. apica khuddakasāṭakopi
pilotikā vuccati, sā yassa natthi, aṭṭhanavahattho mahāpaṭo atthi, sopi
chinnapilotiko, apagatapilotikoti attho. tādiso ayaṁ dhammo. yathā hi
catuhatthaṁ sāṭakaṁ labhitvā 1- pariggahaṇaṁ karonto puriso ito cito ca añchanto
kilamati, evaṁ bāhirakasamaye pabbajitā attano parittakadhammaṁ "evaṁ sati evaṁ
bhavissatī"ti pakappetvā pakappetvā vaḍḍhentā kilamanti. yathā pana
aṭṭhahatthanavahatthena sāṭakena pariggahaṇaṁ karonto yathāruciṁ 2- pārupati na
kilamati, natthi tattha añchitvā vaḍḍhanakiccaṁ, evaṁ imasmimpi dhamme pakappetvā
pakappetvā vibhajanakiccaṁ natthi, tehi tehi kāraṇehi mayāva ayaṁ dhammo
suvibhatto suvitthāritoti idampi sandhāya "chinnapilotiko"ti āha. apica kacavaropi
pilotikā 3- vuccati, imasmiṁ ca sāsane samaṇakacavaraṁ nāma patiṭṭhātuṁ na labhati.
tenevāha:-
"kāraṇḍavaṁ niddhamatha kasambuṁ avakassatha 4-
tato palāpe 5- vāhetha assamaṇe samaṇamānine.

footnote: 1 ma. gahetvā
footnote: 3 chaßēéa.,i. pilotikāti 2 chaßēéa. yathāruci
footnote: 4 sī. kasambuñcāpakassatha, chaßēéa. apakassatha 5 ka. kalāpe

page number: 057

niddhamitvāna pāpicche pāpāacāragocare
suddhā suddhehi saṁvāsaṁ kappayavho patissatā
tato samaggā nipakā dukkhassantaṁ karissathā"ti. 1-
iti samaṇakacavarassa chinnattāpi ayaṁ dhammo chinnapilotiko nāma hoti.
alamevāti yuttameva. saddhāpabbajitenāti saddhāya pabbajitena. kulaputtenāti
dve kulaputtā ācārakulaputto jātikulaputto ca. tattha yo yato kutoci kulā
pabbajitvā sīlādayo pañca dhammakkhandhe pūreti, ayaṁ ācārakulaputto nāma.
yo pana yasakulaputtādayo viya jātisampannakulā pabbajito, ayaṁ jātikulaputto
nāma. tesu idha ācārakulaputto adhippeto. sace pana jātikulaputto ācāravā
hoti, ayaṁ uttamoyeva. evarūpena kulaputtena. viriyaṁ ārabhitunti caturaṅgasamannāgataṁ
viriyaṁ kātuṁ. idāni 2- caturaṅgaṁ dassento kāmaṁ taco cātiādimāha. ettha hi taco
ekaṁ aṅgaṁ, nhāru ekaṁ, aṭṭhi ekaṁ, maṁsalohitaṁ ekanti. idañca pana
caturaṅgasamannāgataṁ viriyaṁ adhiṭṭhahantena navasu ṭhānesu samodhātabbaṁ 3- purebhatte
pacchābhatte purimayāme majjhimayāme pacchimayāme gamane ṭhāne nisajjāya sayaneti.
dukkhaṁ bhikkhave kusīto viharatīti imasmiṁ sāsane yo kusīto puggalo, so dukkhaṁ
viharati. bāhirasamaye pana yo kusīto, so sukhaṁ viharati. vokiṇṇoti missībhūto.
sadatthanti sobhaṇaṁ vā atthaṁ sakaṁ vā atthaṁ, ubhayenāpi arahattameva adhippetaṁ.
parihāpetīti hāpeti na pāpuṇāti. kusītapuggalassa hi cha dvārāni aguttāni 4-
honti, tīṇi kammāni aparisuddhāni, ājīvaṭṭhamakaṁ sīlaṁ apariyodātaṁ, bhinnājīvo
kulupako hoti. so sabrahmacārīnaṁ akkhimhi patitarajaṁ viya upaghātakaro hutvā

footnote: 1 aṅ.aṭṭhaka. 23/100/173 (syā) 2 chaßēéa., i. idānissa
footnote: 3 chaßēéa., i. samādhātabbaṁ 4 sī. aguttāni arakkhitāni

page number: 058

dukkhaṁ viharati, pīṭhamaddano 1- ceva hoti laṇḍasādano 2- ca, satthu ajjhāsayaṁ gahetuṁ
na sakkoti, dullabhaṁ khaṇaṁ virādheti, tena bhutto raṭṭhapiṇḍopi na mahapphalo
hoti.
āraddhaviriyo ca kho bhikkhaveti āraddhaviriyo puggalo imasmiṁyeva sāsane
sukhaṁ viharati. bāhirasamaye pana yo āraddhaviriyo viharati, 3- so dukkhaṁ viharati.
pavivittoti vivitto viyutto hutvā. sadatthaṁ paripūretīti arahattaṁ pāpuṇāti.
āraddhaviriyassa hi cha dvārāni suguttāni honti, tīṇi kammāni parisuddhāni,
ājīvaṭṭhamakaṁ sīlaṁ pariyodātaṁ, sabrahmacārīnaṁ vā akkhīsu sītalañjanaṁ 4- viya
dhātuggatacandanaṁ viya ca manāpo hutvā sukhaṁ viharati, satthu ajjhāsayaṁ gahetuṁ
sakkoti. satthā hi:-
"ciraṁ jīva mahāvīra kappaṁ tiṭṭha mahāmunī"ti 5-
evaṁ gotamiyā vandito "na kho gotami tathāgatā evaṁ vanditabbā"ti
paṭikkhipitvā tāya yācito vanditabbākāraṁ ācikkhanto evamāha:-
"āraddhaviriye pahitatte niccaṁ daḷhaparakkame
samagge sāvake passa esā buddhāna vandanā"ti. 5-
evaṁ āraddhaviriyo satthu ajjhāsayaṁ gahetuṁ sakkoti, dullabhaṁ khaṇaṁ na
virādheti. tassa hi buddhuppādo dhammadesanā saṁghasupaṭipatti ca saphalā hoti
saudrayā, raṭṭhapiṇḍopi tena bhutto mahapphalo hoti.
hīnena aggassāti hīnāya saddhāya hītena viriyena hīnāya satiyā hīnena
samādhinā hīnāya paññāya aggasaṅkhātassa arahattassa patti nāma na hoti.

footnote: 1 sī. sivamaddano 2 sī.,i. leḍḍupātano, chaßēéa. laṇḍapūrako
footnote: 3 chaßēéa.,i. ayaṁ pāṭho na dissati 4 sī. bāhugatasandanaṁ viya, chaßēéa.,i. akkhamhi
footnote: susītalañjanaṁ 5 pāli. etaṁ buddhāna vandanaṁ, khu. apa. 33/157/288 (syā)

page number: 059

aggena ca khoti aggehi saddhādīhi aggassa arahattassa patti hoti.
maṇḍapeyyanti pasannaṭṭhena maṇḍaṁ, pātabbaṭṭhena peyyaṁ. yaṁ hi pivitvā
antaravīthiyaṁ patito visaññī attano sāṭakādīnampi assāmiko hoti, taṁ pasannampi
na pātabbaṁ, mayhaṁ pana sāsanaṁ evaṁ pasannañca pātabbañcāti dassento
"maṇḍapeyyan"ti āha.
tattha tividho maṇḍo desanāmaṇḍo paṭiggahamaṇḍo brahmacariyamaṇḍoti.
katamo desanāmaṇḍo? catunnaṁ ariyasaccānaṁ ācikkhanā desanā paññāpanā paṭṭhapanā
vivaraṇā vibhajanā uttānīkammaṁ, catunnaṁ satipaṭṭhānānaṁ .pe. ariyassa aṭṭhaṅgikassa
maggassa ācikkhanā .pe. uttānīkammaṁ, ayaṁ desanāmaṇḍo. katamo
paṭiggahamaṇḍo? bhikkhubhikkhuniyo upāsakaupāsikāyo devā manussā ye vā
panaññepi keci viññātāro, ayaṁ paṭiggahamaṇḍo. katamo brahmacariyamaṇḍo?
ayameva ariyo aṭṭhaṅgiko maggo, seyyathīdaṁ? sammādiṭṭhi .pe. sammāsamādhi,
ayaṁ brahmacariyamaṇḍo. apica adhimokkhamaṇḍo saddhindriyaṁ, assaddhiyaṁ kasaṭo,
assaddhiyaṁ kasaṭaṁ chaḍḍetvā saddhindriyassa adhimokkhamaṇḍaṁ pivatīti maṇḍapeyyanti-
ādināpi 1- nayenettha attho veditabbo. satthā sammukhībhūtoti idamettha
kāraṇavacanaṁ. yasmā satthā sammukhībhūto, tasmā viriyapayogaṁ 2- katvā pivatha
taṁ maṇḍaṁ. bāhirakaṁ hi bhesajjamaṇḍampi vejjassa asammukhā pivantānaṁ pamāṇaṁ vā
uggamanaṁ vā niggamanaṁ vā na jānāmāti āsaṅkā hoti, vejjasammukhā pana "vejjo
jānissatī"ti nirāsaṅkā pivanti, evameva amhākaṁ dhammassāmī satthā sammukhībhūtoti
viriyaṁ katvā pivathāti maṇḍapānepi nesaṁ niyojento tasmātiha bhikkhavetiādimāha.
tattha saphalāti sānisaṁsā. saudrayāti savaḍḍhi. tattha attatthanti attano

footnote: 1 khu.paṭi. 31/531/425 (syā) 2 chaßēéa.,i. viriyasampayogaṁ

page number: 060

atthabhūtaṁ. arahattaṁ. appamādena sampādetunti appamādena sabbakiccāni kātuṁ.
paratthanti paccayadāyakānaṁ mahapphalānisaṁsaṁ. sesaṁ sabbattha uttānamevāti. dutiyaṁ.
3. upanisasuttavaṇṇanā
[23] tatiye "jānato ahan"tiādīsu jānatoti jānantassa. passatoti
passantassa. dvepi padāni ekatthāni, byañjanameva nānaṁ. evaṁ santepi
"jānato"ti ñāṇalakkhaṇaṁ upādāya puggalaṁ niddisati. ājānanalakkhaṇaṁ hi ñāṇaṁ.
"passato"ti Ñāṇappabhāvaṁ upādāya. passanappabhāvaṁ hi ñāṇaṁ, ñāṇasamaṅgī
puggalo cakkhumā viya cakkhunā rūpāni, ñāṇena vivaṭe dhamme passati. āsavānaṁ
khayanti ettha āsavānaṁ pahānaṁ asamuppādo khīṇākāro natthibhāvoti ayampi
āsavakkhayoti vuccati, bhaṅgopi maggaphalanibbānānipi. "āsavānaṁ khayā anāsavaṁ
cetovimuttin"tiādīsu 1- hi khīṇākāro āsavakkhayoti vuccati. "yo āsavānaṁ khayo
vayo bhedo paribhedo aniccatā antaradhānan"ti 2- ettha bhaṅgo.
"sekkhassa sekkhamānassa 3- ujumaggānusārino
khayasmiṁ paṭhamaṁ ñāṇaṁ tato aññā anantarā"ti 4-
ettha maggo. so hi āsave khepento vūpasamento uppajjati, tasmā āsavānaṁ
khayoti vutto. "āsavānaṁ khayā samaṇo hotī"ti ettha phalaṁ. taṁ hi āsavānaṁ
khīṇante. uppajjati, tasmā āsavānaṁ khayoti vuttaṁ.
"āsavā tassa vaḍḍhanti ārā so āsavakkhayā"ti 5-
ettha nibbānaṁ. taṁ hi āgamma āsavā khīyanti, tasmā āsavānaṁ khayoti vuttaṁ. idha

footnote: 1 maßēáū. 12/438/386, abhi.vi. 35/831/420
footnote: 2 abhi.vi. 35/354/228 (atthato samānaṁ) 3 chaßēéa.,i. sikkhamānassa
footnote: 4 khu.iti. 25/62/279 5 khuḍha. 25/253/60 ajjhānasaññittheravatthu

page number: 061

pana maggaphalāni adhippetāni. no ajānato no apassatoti yo pana na jānāti
na passati, tassa no vadāmīti attho. etena ye ajānato apassatopi
saṁsārādīhiyeva suddhiṁ vadanti, te paṭikkhittā honti. purimena padadvayena
upāyo vutto, iminā anupāyaṁ paṭisedheti.
idāni yaṁ jānato āsavānaṁ khayo hoti, taṁ dassetukāmo kiñca bhikkhave
jānatoti pucchaṁ ārabhi. tattha jānanā bahuvidhā. dabbajātiko 1- eva hi koci
bhikkhu chattaṁ kātuṁ jānāti, koci cīvarādīnaṁ aññataraṁ, tassa īdisāni kammāni
vattasīse ṭhatvā karontassa sā jānanā saggamaggaphalānaṁ 2- padaṭṭhānaṁ na hotīti
na vattabbā. 3- yo pana sāsane pabbajitvā vejjakammādīni kātuṁ jānāti,
tassevaṁ jānato āsavā vaḍḍhantiyeva. tasmā yaṁ jānato passato ca āsavānaṁ
khayo hoti, tadeva dassento iti rūpantiādimāha. evaṁ kho bhikkhave jānatoti
evaṁ pañcannaṁ khandhānaṁ udayabbayaṁ jānantassa. āsavānaṁ khayo hotīti āsavānaṁ
khayante jātattā "āsavānaṁ khayo"ti laddhanāmaṁ arahattaṁ hoti.
evaṁ arahattanikūṭena desanaṁ niṭṭhapetvā idāni khīṇāsavassa āgamanīyaṁ
pubbabhāgapaṭipadaṁ dassetuṁ yampi 4- taṁ bhikkhavetiādimāha. tattha khayasmiṁ khaye
ñāṇanti āsavakkhayasaṅkhāte arahattaphale paṭiladdhe sati paṭivedhañāṇaṁ. 5- taṁ hi
arahattaphalasaṅkhāte khayasmiṁ paṭhamavāraṁ uppanne pacchā uppannattā khayeñāṇanti
vuccati. saupanisanti sakāraṇaṁ sappaccayaṁ. vimuttīti arahattaphalavimutti.
sā hi tassa upanissayapaccayena paccayo hoti. evaṁ ito paresupi labbhamānavasena
paccayabhāvo veditabbo.
virāgoti maggo. so hi kilese virājento 6- khepento uppanno,
tasmā virāgoti vuccati. nibbidāti nibbidāñāṇaṁ. etena balavavipassanaṁ dasseti.

footnote: 1 ma. sippajātiko 2 sī. maggaphalānaṁ 3 chaßēéa.,i. vattabbaṁ
footnote: 4 chaßēéa., i. yampissa 5 chaßēéa., i. paccavekkhaṇañāṇaṁ 6 sī. virajjento

page number: 062

balavavipassanāti bhayatūpaṭṭhāne ñāṇaṁ ādīnavānupassane ñāṇaṁ muñcitukamyatāñāṇaṁ
saṅkhārupekkhāñāṇanti catunnaṁ ñāṇānaṁ adhivacanaṁ. yathābhūtañāṇadassananti
yathāsabhāvajānanasaṅkhātaṁ dassanaṁ. etena taruṇavipassanaṁ dasseti. taruṇavipassanā
hi balavavipassanāya paccayo hoti. taruṇavipassanāti saṅkhāraparicchede ñāṇaṁ
kaṅkhāvitaraṇe ñāṇaṁ sammasane ñāṇaṁ maggāmagge ñāṇanti catunnaṁ ñāṇānaṁ
adhivacanaṁ. samādhīti pādakajjhānasamādhi. so hi taruṇavipassanāya paccayo hoti.
sukhanti appanāya pubbabhāgasukhaṁ. taṁ hi pādakajjhānassa paccayo hoti. passaddhīti
darathapaṭipassaddhi. sā hi appanāpubbabhāgassa sukhassa paccayo hoti. pītīti
balavapīti. sā hi darathapassaddhiyā 1- paccayo hoti. pāmojjanti dubbalapīti. sā
hi balavapītiyā paccayo hoti. saddhāti aparāparaṁ uppajjanasaddhā. sā hi
dubbalapītiyā paccayo hoti. dukkhanti vaṭṭadukkhaṁ. taṁ hi aparāparasaddhāya paccayo
hoti. jātīti savikārakkhandhajāti. 2- sā hi vaṭṭadukkhassa paccayo hoti. bhavoti
kāmabhavo. 3- etenupāyena sesapadānipi veditabbāni.
thullaphusitaketi mahāphusitake. pabbatakandarapadarasākhāti ettha kandaraṁ nāma
`kan'ti laddhanāmena udakena dārito udakabhinno pabbatapadeso, yo "nitambo"tipi
"nikuñjo"tipi 4- vuccati. padaraṁ nāma aḍḍhamāse 5- deve avassante phalito
bhūmippadeso. sākhāti kusubbhagāminiyo khuddakamātikāyo. kusubbhāti khuddakāavāṭā.
mahāsobbhāti mahāāvāṭā. kunnadiyoti khuddakanadiyo. mahānadiyoti
gaṅgāyamunādikā mahāsaritā. evameva kho bhikkhave avijjūpanisā saṅkhārātiādīsu
avijjā pabbatoti daṭṭhabbā, abhisaṅkhārā meghoti, viññāṇādivaṭṭaṁ kandarādayoti,
vimutti sāgaroti.

footnote: 1 chaßēéa., i. darathapaṭippassaddhiyā
footnote: 2 chaßēéa., i. savikārā khandhajāti 3 chaßēéa. kammabhavo
footnote: 4 chaßēéa., i. nadīkuñchotipi 5 chaßēéa., i. aṭṭhamāse

page number: 063

yathā pabbatamatthake devo vassitvā pabbatakandarādīni pūrento
anupubbena mahāsamuddasāgaraṁ pūreti, evaṁ avijjāpabbatamatthake tāva abhisaṅkhārameghassa
vassanaṁ veditabbaṁ. assutavā hi bālaputhujjano avijjāya aññāṇī hutvā
taṇhāya abhilāsaṁ katvā kusalākusalakammaṁ āyūhati, taṁ kusalākusalakammaṁ
paṭisandhiviññāṇassa paccayo hoti, paṭisandhiviññāṇādīni nāmarūpādīnaṁ. iti
pabbatamatthake vuṭṭhadevassa kandarādayo pūretvā mahāsamuddaṁ āhacca ṭhitakālo
viya avijjāpabbatamatthake vuṭṭhābhisaṅkhārameghassa paramparapaccayatāya anupubbena
viññāṇādivaṭṭaṁ 1- pūretvā ṭhitakālo. buddhavacanaṁ pana pāliyaṁ agahitampi "idha
tathāgato loke uppajjati, agārasmā anagāriyaṁ pabbajatī"ti imāya pāliyā
vasena gahitamevāti veditabbaṁ. yā hi tassa kulagehe nibbatti, sā kammabhavapaccayā
savikārā jāti nāma. so pubbabuddhānaṁ 2- vā buddhasāvakānaṁ vā sammukhībhāvaṁ āgamma
vaṭṭadosadipakalakkhaṇāhataṁ dhammakathaṁ sutvā vaṭṭasena pīḷito hoti, evamassa
savikārā khandhājāti vaṭṭadukkhassa paccayo hoti. so vaṭṭadukkhena pīḷito
aparāparaṁ saddhaṁ janetvā agārasmā anagāriyaṁ pabbajati, evamassa vaṭṭadukkhaṁ
aparāparasaddhāya paccayo hoti. so pabbajjāmatteneva asantuṭṭho ūnapañcavassakāle
nissayaṁ gahetvā vattapaṭipattiṁ pūrento dve mātikā paguṇaṁ katvā kammākammaṁ
uggahetvā yāva arahattā nijjaṭaṁ katvā kammaṭṭhānaṁ gahetvā araññe
vasanto paṭhavīkasiṇādīsu kammaṁ ārabhati, tassa kammaṭṭhānaṁ nissāya dubbalā pīti
uppajjati. tadassa saddhūpanisaṁ pāmojjaṁ, taṁ balavapītiyā paccayo hoti. balavapīti
darathapaṭippassaddhiyā, sā appanāpubbabhāgasukhassa, taṁ sukhaṁ pādakajjhānasamādhissa.
so samādhinā pattakallaṁ taṁ 3- janetvā taruṇavipassanāya

footnote: 1 sī. viññāṇādikandaravaṭṭaṁ
footnote: 2 ma. sutabuddhānaṁ, cha. buddhānaṁ 3 chaßēéa. cittakallataṁ

page number: 064

kammaṁ karoti. iccassa pādakajjhānasamādhi taruṇavipassanāya paccayo hoti,
taruṇavipassanā balavavipassanāya, balavavipassanā maggassa, maggo phalavimuttiyā,
phalavimutti paccavekkhaṇassāti. 1- evaṁ devassa anupubbena sāgaraṁ pūretvā ṭhitakālo
viya khīṇāsavassa vimuttisāgaraṁ pūretvā ṭhitakālo veditabboti. tatiyaṁ.
4. aññatitthiyasuttavaṇṇanā
[24] catutthe pāvisīti paviṭṭho. so ca na tāva paviṭṭho, "pavisissāmī"ti
nikkhantattā pana evaṁ vutto. yathākiṁ? yathā "gāmaṁ gamissāmī"ti nikkhantapuriso
taṁ gāmaṁ appattopi "kahaṁ itthannāmo"ti vutte "gāmaṁ gato"ti vuccati, evaṁ.
atippagoti tadā kira therassa atippagoyeva nikkhantadivaso ahosi, atippagoyeva
nikkhantabhikkhū bodhiyaṅgaṇe cetiyaṅgaṇe niccapārupanaṭṭhāneti 2- imesu ṭhānesu yāva
bhikkhācāravelā hoti, tāva papañcaṁ karonti. therassa pana "yāva bhikkhācāravelā hoti,
tāva paribbājakehi saddhiṁ ekaṁ dve kathāvāre karissāmī"ti cintayato yannūnāhanti
etadahosi. paribbājakānaṁ ārāmoti so kirārāmo dakkhiṇadvārassa ca
veḷuvanassa ca antarā ahosi. idhāti imesu catūsu ṭhānesu. 3- kiṁvādī kimakkhāyīti
kiṁ vadati kiṁ ācikkhati, kiṁ ettha samaṇassa gotamassa dassananti pucchanti.
dhammassa cānudhammaṁ byākareyyāmāti bhotā gotamena yaṁ vuttaṁ kāraṇaṁ, tassa
anukāraṇaṁ katheyyāma. sahadhammiko vādānupātoti parehi vuttakāraṇena sakāraṇo
hutvā samaṇassa gotamassa vādānupāto vādappavatti viññūhi garahitabbaṁ kāraṇaṁ
koci appamattakopi kathaṁ nāgaccheyya. idaṁ vuttaṁ hoti:- kathaṁ saccākārenapi 4-
samaṇassa gotamassa vāde gārayhakāraṇaṁ na bhaveyyāti.

footnote: 1 chaßēéa., i........ñāṇassāti 2 chaßēéa., i. nivāsanapārupanaṭṭhāneti
footnote: 3 chaßēéa. vādesu 4 chaßēéa., i. sabbākārenapi

page number: 065

iti vadanti phassapaccayā dukkhanti evaṁ vadantoti attho. tatrāti tesu
catūsu vādesu. te vata aññatra phassāti idaṁ "tadapi phassapaccayā"ti paṭiññāya
sādhakavacanaṁ. yasmā hi na vinā phassena dukkhapaṭisaṁvedanā atthi, tasmā
jānitabbametaṁ yathā "tadapi phassapaccayā"ti ayamettha adhippāyo.
sādhu sādhu ānandāti ayaṁ sādhukāro sāriputtattherassa dinno,
ānandattherena pana saddhiṁ bhagavā āmantesi. 1- ekamidāhanti ettha idhāti
nipātamattaṁ, ekaṁ samayanti attho. idaṁ vacanaṁ "na kevalaṁ sāriputtova rājagahaṁ paviṭṭho,
ahampi pāvisiṁ. na kevalañca tassevāyaṁ vitakko uppanno, mayhampi uppajji. na
kevalañca tassevesāva 2- titthiyehi saddhiṁ kathā jātā, mayhampi sā 3- jātapubbā"ti
dassanatthaṁ vuttaṁ.
acchariyaṁ abbhutanti ubhayañcetaṁ 4- vimhayadīpanameva. vacanattho panettha accharaṁ
paharaṇayuttanti 5- acchariyaṁ. abhūtapubbaṁ bhūtanti abbhutaṁ. ekena padenāti
"phassapaccayā dukkhan"ti iminā ekapadena. etehi 6- sabbattha padānaṁ paṭikkhepattho
vutto. esevatthoti esoyeva phassapaccayā dukkhanti paṭiccasamuppādattho.
taññevettha paṭibhātūti taññevettha upaṭṭhātu. idāni thero jarāmaraṇādikāya
paṭiccasamuppādakathāya tamatthagambhīrañceva gambhīrāvabhāsañca karonto sace maṁ bhanteti
ādiṁ vatvā yaṁmūlakā kathā uppannā, tadeva padaṁ gahetvā vivaṭṭaṁ dassento
channaṁ tvevātiādimāha. sesaṁ uttānatthamevāti. catutthaṁ.
5. bhūmijasuttavaṇṇanā
[25-26] pañcame bhūmijoti tassa therassa nāmaṁ. sesamidhāpi purimasutte
vuttanayeneva veditabbaṁ. ayaṁ pana viseso:- yasmā idaṁ sukhadukkhaṁ na kevalaṁ

footnote: 1 sī. manteti 2 chaßēéa.,i. tasseva sā
footnote: 3 chaßēéa.,i. ayaṁ pāṭho na dissati 4 chaßēéa.,i. ubhayampetaṁ
footnote: 5 chaßēéa.,i. paharituṁ yuttanti 6 chaßēéa.,i. etena hi

page number: 066

phassapaccayāva 1- uppajjati, kāyenapi kayiramānaṁ kayirati, vācāyapi manasāpi
attanāpi kayiramānaṁ kayirati, parenapi kayiramānaṁ kayirati, sampajānenapi
kayiramānaṁ kayirati, asampajānenapi, tasmā tassa aparampi paccayavisesaṁ
dassetuṁ kāye vā hānanda satītiādimāha. kāyasañcetanāhetūti kāyadvāre
uppannacetanāhetu. vacīsañcetanāmanosañcetanāsupi eseva nayo. ettha ca
kāyadvāre kāmāvacarakusalākusalavasena vīsati cetanā labbhanti, tathā vacīdvāre.
manodvāre navahi rūpārūpacetanāhi saddhiṁ ekūnatiṁsāti tīsu dvāresu ekūnasattati
cetanā honti, tappaccayaṁ vipākasukhadukkhaṁ dassitaṁ. avijjāpaccayā cāti idaṁ tāpi
cetanā avijjāpaccayā hontīti dassanatthaṁ vuttaṁ. yasmā pana taṁ yathāvuttaṁ
cetanābhedaṁ kāyasaṅkhārañceva vacīsaṅkhārañca manosaṅkhārañca parehi anussāhito
sāmaṁ asaṅkhārikacittena karoti, parehi kāriyamāno sasaṅkhārikacittenāpi karoti,
"idaṁ nāma kammaṁ karoti, tassa evarūpo nāma vipāko bhavissatī"ti evaṁ kammañca
vipākañca jānantopi karoti, mātāpitūsu cetiyavandanādīni karontesu anukaronto
dārako viya 2- kevalaṁ kammameva jānanto "imassa pana kammassa ayaṁ vipāko"ti
vipākaṁ ajānantopi karoti, tasmā taṁ dassetuṁ sāmaṁ vā taṁ ānanda kāyasaṅkhāraṁ
abhisaṅkharotītiādi vuttaṁ.
imesu ānanda dhammesūti ye ime "sāmaṁ vā taṁ ānanda kāyasaṅkhāran"tiādīsu
catūsu ṭhānesu vuttā chasattatidvesatā cetanādhammā, imesu dhammesu avijjā
upanissayakoṭiyā anupatitā. sabbepi hi te "avijjāpaccayā saṅkhārā"ti ettheva 7-
saṅgahaṁ gacchanti. idāni vivaṭṭaṁ dassento avijjāya tvevātiādimāha. so
kāyo na hotīti yasmiṁ kāye sati kāyasañcetanāpaccayaṁ ajjhattaṁ sukhadukkhaṁ

footnote: 1 chaßēéa.,i. phassapaccayā
footnote: 2 chaßēéa.,i. anukarontā dārakā viya 3 i. ettha ca

page number: 067

uppajjati, so kāyo na hoti. vācāmanesupi eseva nayo. apica kāyoti
cetanākāyo, vācāpi cetanāvācā, manopi kammamanoyeva. dvārakāyo vā kāyo.
vācāmanesupi eseva nayo. khīṇāsavo cetiyaṁ vandati, dhammaṁ bhaṇati, kammaṭṭhānaṁ
manasikaroti, kathamassa kāyādayo na hontīti 1- ? avipākattā. khīṇāsavena hi
katakammaṁ neva kusalaṁ hoti nākusalaṁ, avipākaṁ hutvā kiriyāmatte tiṭṭhati, tenassa
te kāyādayo na hontīti vuttaṁ.
khettaṁ vā na hotītiādīsupi viruhanaṭṭhena taṁ khettaṁ na hoti, patiṭṭhānaṭṭhena
vatthuṁ na hoti, paccayaṭṭhena āyatanaṁ na hoti, kāraṇaṭṭhena adhikaraṇaṁ na hoti.
sañcetanāmūlakaṁ hi ajjhattaṁ sukhadukkhaṁ uppajjeyya, sā sañcetanā etesaṁ
viruhanādīnaṁ atthānaṁ 2- abhāvena tassa sukhadukkhassa neva khettaṁ, na vatthu,
na āyatanaṁ, na adhikaraṇaṁ hotīti. imasmiṁ sutte vedanādīsu 3- sukhadukkhameva kathitaṁ,
tañca kho vipākamevāti. pañcamaṁ.
6. upavāṇasuttavaṇṇanā
#[26] chaṭṭhaṁ upavāṇasuttaṁ uttānatthameva. ettha pana vaṭṭadukkhameva
kathitanti. chaṭṭhaṁ.
7. paccayasuttavaṇṇanā
[27-28] sattame paṭipāṭiyā vuttesu pariyosānapadaṁ gahetvā katamañca
bhikkhave jarāmaraṇantiādi vuttaṁ. evaṁ paccayaṁ pajānātīti evaṁ dukkhasaccavasena
paccayaṁ jānāti. paccayasamudayādayopi samudayasaccādīnaṁyeva vasena veditabbā.

footnote: 1 sī. athassa kāyo khettaṁ na hotīti
footnote: 2 sī.,i. attānaṁ 3 sī.,i. vedanādi

page number: 068

diṭṭhisampannoti maggadiṭṭhiyā sampanno. dassanasampannoti tasseva vevacanaṁ.
āgato imaṁ saddhammanti maggasaddhammaṁ āgato. passatīti maggasaddhammameva passati.
sekkhena ñāṇenāti maggañāṇeneva. sekkhāya vijjāyāti maggavijjāya eva.
dhammasotaṁ samāpannoti maggasaṅkhātameva dhammasotaṁ samāpanno. ariyoti puthujjanabhūmiṁ
atikkanto. nibbedhikapaññoti nibbedhikapaññāya samannāgato. amatadvāraṁ āhacca
tiṭṭhatīti amataṁ nāma nibbānaṁ, tassa dvāraṁ ariyamaggaṁ āhacca tiṭṭhatīti. sattamaṁ.
8. bhikkhusuttavaṇṇanā
#[28] aṭṭhamaṁ uttānameva. aṭṭhamaṁ.
9. samaṇabrāhmaṇasuttavaṇṇanā
[29] navamaṁ akkharabhāṇakānaṁ bhikkhūnaṁ ajjhāsayena vuttaṁ. te hi parīti
upasaggaṁ pakkhipitvā vuccamāne paṭivijjhituṁ sakkonti. navamaṁ.
10. dutiyasamaṇabrāhmaṇasuttavaṇṇanā
[30] dasame sabbaṁ uttānameva. imesu dvīsu suttesu catusaccapaṭivedhova
kathito. dasamaṁ.
dasabalavaggo tatiyo.
---------------
4. kaḷārakhattiyavaṇṇanā
1. bhūtasuttavaṇṇanā
[31] kaḷārakhattiyavaggassa paṭhame ajitapañheti ajitamāṇavena pucchitapañhe.
saṅkhātadhammāseti saṅkhātadhammā vuccanti ñātadhammā tulitadhammā tīritadhammā.

page number: 069

sekkhāti satta sekkhā. puthūti teyeva satta jane sandhāya puthūti vuttaṁ. idhāti
imasmiṁ sāsane. nipakoti nepakkaṁ vuccati paññā, tāya samannāgato 1- nipako,
tvaṁ paṇḍito pabrūhīti yācati. iriyanti vuttiṁ ācāraṁ gocaraṁ vihāraṁ paṭipattiṁ.
mārisāti bhagavantaṁ ālapati. sekkhānañca saṅkhātadhammānañca khīṇāsavānañca
paṭipattiṁ mayā pucchito paṇḍita mārisa mayhaṁ kathehīti ayamettha
saṅkhepattho.
tuṇhī ahosīti kasmā yāvatatiyaṁ puṭṭho tuṇhī ahosi, kiṁ pañhe kaṅkhati,
udāhu ajjhāsayeti. ajjhāsaye kaṅkhati, no pañhe. evaṁ kirassa ahosi
"satthā maṁ sekkhāsekkhānaṁ āgamanīyapaṭipadaṁ kathāpetukāmo, sā ca khandhavasena
dhātuvasena āyatanavasena paccayākāravasenāti bahūhi kāraṇehi sakkā kathetuṁ,
kathaṁ kathento nu kho satthu ajjhāsayaṁ gahetvā kathetuṁ sakkhissāmī"ti. atha satthā
cintesi "ṭhapetvā maṁ añño pattaṁ ādāya caranto sāvako nāma paññāya
sāriputtasamo natthi, ayampi mayā pañhaṁ puṭṭho yāvatatiyaṁ tuṇhī eva, pañhe
nu kho kaṅkhati, udāhu ajjhāsaye"ti. atha "ajjhāsaye"ti ñatvā pañhakathanatthāya
nayaṁ dadamāno bhūtamidanti sāriputta passasīti āha.
tattha bhūtanti jātaṁ nibbattaṁ, khandhapañcakassetaṁ nāmaṁ. iti satthā
"pañcakkhandhavasena sāriputta imaṁ pañhaṁ kathehī"ti therassa nayaṁ deti. saha
nayadānena pana therassa tīre ṭhitapurisassa vivaṭo ekaṅgaṇo mahāsamuddo viya
nayasatena nayasahassena pañhabyākaraṇaṁ upaṭṭhāsi. atha naṁ byākaronto
bhūtamidanti bhantetiādimāha. tattha bhūtamidanti idaṁ nibbattaṁ khandhapañcakaṁ.
sammappaññāya passatīti 2- saha vipassanāya maggapaññāya sammā passati. paṭipanno

footnote: 1 ma. samannāgataṁ tathāgataṁ, cha.,i. samannāgatattā 2 i. passato

page number: 070

hotīti sīlato paṭṭhāya yāva arahattamaggā nibbidādīnaṁ atthāya paṭipanno hoti.
tadāhārasambhavanti idaṁ kasmā ārabhi? etaṁ khandhapañcakaṁ āhāraṁ paṭicca
ßēhitaṁ, tasmā taṁ āhārasabhāvaṁ nāmaṁ katvā dassetuṁ idaṁ ārabhi. iti imināpi
pariyāyena sekkhapaṭipadā kathitā hoti. tadāhāranirodhāti tesaṁ āhārānaṁ nirodhena.
idaṁ kasmā ārabhi? taṁ hi khandhapañcakaṁ āhāranirodhā nirujjhati, tasmā taṁ
āhāranirodhasabhāvaṁ nāma katvā dassetuṁ idaṁ ārabhi. iti imināpi pariyāyena
sekkhasseva paṭipadā kathitā. nibbidātiādīni sabbāni kāraṇavacanānīti veditabbāni.
anupādā vimuttoti catūhi upādānehi kañci dhammaṁ agahetvā vimutto. sādhu
sādhūti iminā therassa byākaraṇaṁ sampahaṁsetvā sayampi tatheva byākaronto puna
"bhūtamidan"tiādimāha. paṭhamaṁ.
2. kaḷārasuttavaṇṇanā
[32] dutiye kaḷārakhattiyoti tassa therassa nāmaṁ. dantā panassa kaḷārā
visamasaṇṭhānā, tasmā "kaḷāro"ti vuccati. hīnāyāvattoti hīnassa gihibhāvassa
atthāya nivatto. assāsamalatthāti assāsaṁ avassayaṁ patiṭṭhaṁ na hi nūna 1- alattha,
tayo magge tīṇi ca phalāni nūna nālatthāti dīpeti. yadi hi tāni labheyya, na
sikkhaṁ paccakkhāya hīnāyāvatteyyāti ayaṁ therassa adhippāyo. na khvāhaṁ āvusoti
ahaṁ kho āvuso "assāsampatto"ti 2- na kaṅkhāmi. therassa hi sāvakapāramīñāṇaṁ
avassayo, tasmā so na kaṅkhati. āyatiṁ panāvusoti iminā "āyatiṁ paṭisandhi
tumhākaṁ ugghāṭitā, na ugghāṭitā"ti arahattappattiṁ pucchati. na khvāhaṁ āvuso
vicikicchāmīti iminā thero tattha vicikicchābhāvaṁ dīpeti.

footnote: 1 sī. nahanūna 2 chaßēéa.,i. assāsaṁ patto, na pattoti

page number: 071

yena bhagavā tenupasaṅkamīti imaṁ sukāraṇaṁ 1- bhagavato ārocessāmī"ti
upasaṅkami. aññā byākatāti arahattaṁ byākataṁ. khīṇā jātīti na therena evaṁ
byākatā, ayaṁ pana thero tuṭṭho pasanno evaṁ padabyañjanāni āropetvā
āha. aññataraṁ bhikkhuṁ āmantesīti taṁ sutvā satthā cintesi "sāriputto dhīro
gambhīro, na so kenaci kāraṇena evaṁ byākarissati, saṅkhittena pana pañho
byākato bhavissati, pakkosāpetvā naṁ pañhaṁ byākārāpessāmī"ti aññataraṁ
bhikkhuṁ āmantesi.
sace taṁ sāriputtāti idaṁ bhagavā "na esa attano dhammatāya aññaṁ
byākarissati, pañhametaṁ pucchissāmi, taṁ kathento ca 2- aññaṁ byākarissatī"ti
aññaṁ byākārāpetuṁ evaṁ pucchi. yaṁnidānāvuso jātīti āvuso ayaṁ jāti nāma
yaṁpaccayā, tassa paccayassa saṅkhyā 3- khīṇasmiṁ jātiyā paccaye jātisaṅkhātaṁ
phalaṁ khīṇanti viditaṁ. idhāpica thero pañhe akaṅkhitvā ajjhāsaye kaṅkhati. evaṁ
kirassa ahosi "aññā nāma taṇhā khīṇā, upādānaṁ khīṇaṁ, bhavo khīṇo. paccayo
khīṇo, kilesā khīṇātiādīhi bahūhi kāraṇehi sakkā byākātuṁ, kathaṁ kathento
pana satthu ajjhāsayaṁ gahetuṁ sakkhissāmī"ti.
kiñcāpi evaṁ ajjhāsaye kaṅkhati, pañhaṁ pana aṭṭhapetvāva paccayākāravasena
byākāsi. satthāpi paccayākāravaseneva byākārāpetukāmo, tasmā esa
byākarontova ajjhāsayaṁ gaṇhi. tāvadeva "gahito me satthu ajjhāsayo"ti
aññāsi. athassa nayasatena nayasahassena pañhabyākaraṇaṁ upaṭṭhāsi. yasmā pana
bhagavā uttaraṁ 4- pañhaṁ pucchati, tasmā tena taṁ 5- byākaraṇaṁ anumoditanti
veditabbaṁ.

footnote: 1 chaßēéa. sutakāraṇaṁ
footnote: 2 chaßēéa.,i. va 3 chaßēéa.,i. khyā
footnote: 4 chaßēéa. uttari 5 sī. netaṁ

page number: 072

kathaṁ jānato pana teti idaṁ kasmā ārabhi? avisaye sīhanādaṁ nadāpetuṁ.
thero kira sūkarakhātaleṇadvāre 1- dīghanakhaparibbājakassa vedanāpariggahasutte
kathiyamāne tālavaṇṭaṁ gahetvā satthāraṁ vījayamāno ṭhito tisso vedanā
pariggahetvā sāvakapāramīñāṇaṁ adhigato, ayamassa avisayo. imasmiṁ savisaye ṭhito
sīhanādaṁ nadissatīti naṁ sandhāya satthā imaṁ pañhaṁ pucchi aniccāti hutvā
abhāvaṭṭhena aniccā. yadaniccaṁ taṁ dukkhanti ettha kiñcāpi sukhā vedanā
ṭhitisukhā vipariṇāmadukkhā, dukkhā vedanā ṭhitidukkhā vipariṇāmasukhā, adukkhamasukhā
ñāṇasukhā aññāṇadukkhā, vipariṇāmakoṭiyā pana sabbāva dukkhā nāma jātā.
viditanti yasmā evaṁ vedanāttayaṁ dukkhanti viditaṁ. tasmāssa yā 2- tattha taṇhā,
sā na upaṭṭhāsīti dasseti.
sādhu sādhūti therassa vedanāparicchedane 4- sampahaṁsanaṁ. thero hi vedanā
ekāti vā dve tisso catassoti vā avutteyeva 4- tāsaṁ tissoti paricchedaṁ
aññāsi, tena taṁ bhagavā sampahaṁsanto evamāha. dukkhasminti idaṁ bhagavā iminā
adhippāyena āha "sāriputta yaṁ tayā `iminā kāraṇena vedanāsu taṇhā
na upaṭṭhāsī'ti byākataṁ, taṁ subyākataṁ. `tisso vedanā'ti vibhajantena pana te
atipapañco kato, taṁ `dukkhasmin'ti byākarontenapi hi te subyākatameva
bhaveyya. yaṅkiñci vedayitaṁ, taṁ dukkhanti ñātamattepi hi vedanāsu taṇhā na
tiṭṭhatī"ti
kathaṁ vimokkhāti katarā vimokkhā, katarena vimokkhena tayā aññā byākatāti
attho. ajjhattavimokkhāti 5- ajjhattavimokkhena, ajjhattasaṅkhāre pariggahetvā

footnote: 1 chaßēéa. sūkaranikhāta...... 2 chaßēéa. tasmā yā, i. tasmā maṁ yā
footnote: 3 chaßēéa.,i....paricchedajānane 4 chaßēéa.,i. avuttepi vuttanayena
footnote: 5 chaßēéa. ajjhattaṁ vimokkhāti

page number: 073

pattārahattenāti attho. tattha catukkaṁ veditabbaṁ:- ajjhattaṁ abhiniveso ajjhattaṁ
vuṭṭhānaṁ, ajjhattaṁ abhiniveso bahiddhā vuṭṭhānaṁ, bahiddhā abhiniveso bahiddhā
vuṭṭhānaṁ, bahiddhā abhiniveso ajjhattaṁ vuṭṭhānanti. ajjhattaṁ hi abhinivesitvā
bahiddhā dhammāpi daṭṭhabbāyeva, bahiddhā abhinivesitvā ajjhattadhammāpi. tasmā koci
bhikkhu ajjhattasaṅkhāresu ñāṇaṁ otāretvā te vavatthapetvā bahiddhā otāreti,
bahiddhāpi pariggahetvā puna ajjhattaṁ otāreti, tassa ajjhattasaṅkhāre sammasanakāle
maggavuṭṭhānaṁ hoti. iti ajjhattaṁ abhiniveso ajjhattaṁ vuṭṭhānaṁ nāma. koci
ajjhattasaṅkhāresu ñāṇaṁ otāretvā te vavatthapetvā bahiddhā otāreti, tassa
bahiddhā saṅkhāre sammasanakāle maggavuṭṭhānaṁ hoti. iti ajjhattaṁ abhiniveso
bahiddhā vuṭṭhānaṁ nāma. koci bahiddhā saṅkhāresu ñāṇaṁ otāretvā te vavatthapetvā
ajjhattaṁ otāreti, ajjhattampi pariggahetvā puna bahiddhā otāreti, tassa
bahiddhā saṅkhāre sammasanakāle maggavuṭṭhānaṁ hoti. iti bahiddhā abhiniveso
bahiddhā vuṭṭhānaṁ nāma. koci bahiddhā saṅkhāresu ñāṇaṁ otāretvā te vavatthapetvā
ajjhattaṁ otāreti, tassa ajjhattasaṅkhāre sammasanakāle maggavuṭṭhānaṁ hoti. iti
bahiddhā abhiniveso ajjhattaṁ vuṭṭhānaṁ nāma. tatra thero "ajjhattasaṅkhāre
pariggahetvā tesaṁ vavatthānakāle maggavuṭṭhānena arahattapattosmī"ti
dassento ajjhattavimokkhā khvāhaṁ āvusoti āha.
sabbupādānakkhayāti sabbesaṁ catunnampi udādānānaṁ khayena. tathāsato 1-
viharāmīti tenākārena satiyā samannāgato viharāmi. yathāsataṁ viharantanti
yenākārena maṁ satiyā samannāgataṁ viharantaṁ. āsavā nānussavantīti cakkhuto rūpe
savanti āsavanti sandanti pavattantīti evaṁ chahi dvārehi chasu ārammaṇesu
savanadhammā kāmāsavādayo āsavā nānussavanti nānuppabandhanti, 2- yathā me na

footnote: 1 chaßēéa. tathā sato 2 chaßēéa. nānuppavaḍḍhanti

page number: 074

uppajjantīti attho. attānañca nāvajānāmīti attānañca na avajānāmi. iminā
omānapahānaṁ 1- kathitaṁ. evaṁ hi sati pajānanā pasannā 2- hoti.
samaṇenāti buddhasamaṇena. tesvāhaṁ na kaṅkhāmīti tesu ahaṁ "kataro
kāmāsavo, kataro bhavāsavo, kataro diṭṭhāsavo, kataro avijjāsavo"ti evaṁ
sarūpabhedatopi, "cattāro āsavā"ti evaṁ gaṇanaparicchedatopi na kaṅkhāmi. te me
pahīnāti na vicikicchāmīti te mayhaṁ pahīnāti vicikicchaṁ na uppādesiṁ. 3- idaṁ
bhagavā "evaṁ byākarontenapi tayā subyākataṁ bhaveyya, `ajjhattavimokkhā khvāhaṁ
āvuso'tiādīni pana te vadantena atipapañco kato"ti dassento āha.
uṭṭhāyāsanā vihāraṁ pāvisīti paññattapavarabuddhāsanato 4- uṭṭhahitvā
vihāraṁ antomahāgandhakuṭiṁ pāvisi asambhinnāya eva parisāya. kasmā? buddhā hi
aniṭṭhitāya desanāya asambhinnāya parisāya uṭṭhāyāsanā gandhakuṭiṁ pavisantā
puggalathomanatthaṁ vā pavisanti dhammathomanatthaṁ vā. tattha puggalathomanatthaṁ pavisanto
satthā evaṁ cintesi "imaṁ mayā saṅkhittena uddesaṁ uddiṭṭhaṁ vitthārena ca
avibhattaṁ dhammapaṭiggāhakā bhikkhū uggahetvā ānandaṁ vā kaccānaṁ vā upasaṅkamitvā
pucchissanti, te mayhaṁ ñāṇena saṁsandetvā kathessanti, tatopi dhammapaṭiggāhakā
puna maṁ pucchissanti, tesamahaṁ `bhikkhave sukathitaṁ ānandena, sukathitaṁ kaccānena,
mañcepi tumhe etamatthaṁ puccheyyātha, ahaṁ pana 5- evameva byākareyyan'ti evaṁ
te puggale thomessāmi, tato tesu gāravaṁ janetvā bhikkhū upasaṅkamissanti,
tepi bhikkhū atthe ca dhamme ca niyojessanti, te tehi niyojitā tisso sikkhā
paripūretvā dukkhassantaṁ karissantī"ti.
athavā panassa evaṁ hoti "esa mayi pakkante attano ānubhāvaṁ
āvīkarissati, 6- atha naṁ ahampi tatheva thomessāmi, taṁ mama thomanaṁ sutvā gāravajātā

footnote: 1 sī. osānapahānaṁ 2 ma. pajānanasamannāgato 3 chaßēéa. na uppādemi
footnote: 4 chaßēéa.paññattavarabuddhāsanato 5 chaßēéa. ahampi naṁ 6 chaßēéa. karissati

page number: 075

bhikkhū imaṁ upasaṅkamitabbaṁ vacanañcassa sotabbaṁ saddhātabbaṁ maññissanti, taṁ
tesaṁ bhavissati dīgharattaṁ hitāya sukhāyā"ti dhammathomanatthaṁ pavisanto evaṁ cintesi
yathā dhammadāyādasutte 1- cintesi. tatra hissa evaṁ ahosi "mayi vihāraṁ paviṭṭhe
āmisadāyādaṁ garahanto dhammadāyādañca thomento imissaṁyeva parisati nisinno
sāriputto dhammaṁ desessati, evaṁ dvinnampi amhākaṁ ekajjhāsayāya matiyā
desitā ayaṁ desanā aggā ca garukā ca bhavissati pāsāṇacchattasadisā"ti.
idha pana āyasmantaṁ sāriputtaṁ ukkaṁsetvā 2- pakāsetvā ṭhapetukāmo 3-
puggalathomanatthaṁ uṭṭhāyāsanā vihāraṁ pāvisi. Ōdisesu ṭhānesu bhagavā
nisinnāsaneyeva antarahito cittagatiyā vihāraṁ pavisatīti veditabbo. yadi hi
kāyagatiyā gaccheyya, sabbā parisā bhagavantaṁ parivāretvā gaccheyya, sā ekavāraṁ
bhinnā puna dussannipātā 4- bhaveyyāti bhagavā adissamānena kāyena
cittagatiyā eva pāvisi.
evaṁ paviṭṭhe pana bhagavati bhagavato adhippāyānurūpameva sīhanādaṁ naditukāmo
tatra kho āyasmā sāriputto acirapakkantassa bhagavato bhikkhū āmantesi. pubbe
appaṭisaṁviditanti idaṁ nāma pucchissatīti pubbe mayā aviditaṁ aññātaṁ. paṭhamaṁ
pañhanti "sace taṁ sāriputta evaṁ puccheyyuṁ kathaṁ jānatā pana tayā āvuso
sāriputta kathaṁ passatā aññā byākatā khīṇā jātī"ti imaṁ paṭhamaṁ pañhaṁ.
dandhāyitattanti satthu āsayajānanatthaṁ dandhabhāvo asīghatā. paṭhamaṁ pañhaṁ anumodīti
"jāti panāvuso sāriputta kiṁnidānā"ti imaṁ dutiyaṁ pañhaṁ pucchanto "yaṁnidānāvuso
jātī"ti evaṁ vissajjitaṁ paṭhamaṁ pañhaṁ anumodi.
etadahosīti bhagavatā anumoditena nayasatena nayasahassena pañhassa
ekaṅgaṇikabhāvena pākaṭībhūtattā etaṁ ahosi. divasampāhaṁ bhagavato etamatthaṁ

footnote: 1 maßēáū. 12/29/17 2 ma. okkametvā 3 ma. thometukāmo
footnote: 4 katthaci dussannipātiyāti pāṭho dissati 5 chaßēéa. anumodite

page number: 076

byākareyyanti sakaladivasampi ahaṁ bhagavatā 1- etaṁ paṭiccasamuppādatthaṁ puṭṭho
sakaladivasampi aññamaññehi padabyañjanehi byākareyyaṁ. yena bhagavā tenupasaṅkamīti
evaṁ kirassa ahosi "thero uḷārasīhanādaṁ nadati, sukāraṇaṁ etaṁ, dasabalassa 2-
ārocessāmī"ti. tasmā yena bhagavā tenupasaṅkami.
sā hi bhikkhu sāriputtassa dhammadhātūti ettha dhammadhātūti paccayākārassa
vivaṭaṭabhāvadassanasamatthaṁ sāvakapāramīñāṇaṁ. sāvakānaṁ hi sāvakapāramīñāṇaṁ
sabbaññutañāṇagatikameva hoti. yathā buddhānaṁ atītānāgatapaccuppannā dhammā
sabbaññutañāṇassa pākaṭā honti, evaṁ therassa sāvakapāramīñāṇaṁ sabbepi
sāvakañāṇassa gocaradhamme jānātīti. dutiyaṁ.
3. Ñāṇavatthusuttavaṇṇanā
[33] tatiye taṁ suṇāthāti taṁ ñāṇavatthudesanaṁ suṇātha. Ñāṇavatthūnīti
cettha ñāṇameva ñāṇavatthūti veditabbaṁ. jarāmaraṇe ñāṇantiādīsu catūsu paṭhamaṁ
savanamayañāṇaṁ sammasanañāṇaṁ paṭivedhañāṇaṁ paccavekkhaṇañāṇanti catubbidhaṁ vaṭṭati,
tathā dutiyaṁ. tatiyaṁ pana ṭhapetvā sammasanañāṇaṁ tividhameva hoti, tathā catutthaṁ.
lokuttaradhamme 3- hi sammasanaṁ nāma natthi. jātiyā ñāṇantiādīsupi eseva
nayo. iminā dhammenāti iminā catusaccadhammena vā maggañāṇadhammena vā.
diṭṭhenātiādīsu diṭṭhenāti ñāṇacakkhunā diṭṭhena. viditenāti paññāya viditena.
akālikenāti kiñci kālaṁ anatikkamitvā paṭivedhānantaraṁyeva phaladāyakena. pattenāti
adhigatena. pariyogāḷhenāti pariyogāhitena paññāya anupaviṭṭhena. atītānāgate
nayaṁ netīti "ye kho kecī"tiādinā nayena atīte ca anāgate ca nayaṁ neti.
ettha pana 4- catusaccadhammena vā maggañāṇadhammena vā sakkā atītānāgate nayaṁ

footnote: 1 chaßēéa. bhagavato 2 chaßēéa.,i. dasabalassa naṁ
footnote: 3 chaßēéa.,i. lokuttaradhammesu 4 chaßēéa.,i. ettha ca

page number: 077

netuṁ, catusacce pana maggañāṇena paṭividdhe parato paccavekkhaṇañāṇaṁ nāma
hoti, tena nayaṁ netīti veditabbo. 1- abbhaññaṁsūti abhiaññiṁsu 2- jāniṁsu.
seyyathāpāhaṁ etarahīti yathā ahaṁ etarahi catusaccavasena jānāmi. anvaye
ñāṇanti anuaye ñāṇaṁ, dhamme ñāṇassa anugamane ñāṇaṁ, paccavekkhaṇañāṇassetaṁ
nāmaṁ. dhamme ñāṇanti maggañāṇaṁ. imasmiṁ sutte khīṇāsavassa sekkhabhūmi
kathitāti. 3- tatiyaṁ.
4. dutiyañāṇavatthusuttavaṇṇanā
[34] catutathe sattasattarīti satta ca sattari ca. byañjanabhāṇakā kira te bhikkhū,
bahubyañjanaṁ katvā vuccamāne paṭivijjhituṁ sakkonti, tasmā tesaṁ ajjhāsayena
idaṁ suttaṁ vuttaṁ. dhammaṭṭhitiñāṇanti paccayākārañāṇaṁ. paccayākāro hi dhammānaṁ
pavattiṭṭhitikāraṇattā dhammaṭṭhitīti vuccati, ettha ñāṇaṁ dhammaṭṭhitiñāṇaṁ, etasseva
chabbidhassa ñāṇassetaṁ adhivacanaṁ. khayadhammanti khayagamanasabhāvaṁ. vayadhammanti vayagamanasabhāvaṁ.
virāgadhammanti virajjanasabhāvaṁ. nirodhadhammanti nirujjhanasabhāvaṁ. sattasattarīti
ekekasmiṁ satta satta katvā ekādasasu padesu sattasattari. imasmiṁ sutte
vipassanāpattivipassanā nāma 4- kathitā. catutthaṁ.
5. avijjāpaccayasuttavaṇṇanā
[35] pañcame samudayo hotīti satthā idheva desanaṁ osāpesi.
kiṁkāraṇāti? diṭṭhigatikassa okāsadānatthaṁ. tassaṁ hi parisati upārambhacitto

footnote: 1 chaßēéa. veditabbā, i. veditabbaṁ
footnote: 2 chaßēéa.,i. abhiaññaṁsu 3 chaßēéa.,i. kathitā hoti
footnote: 4 chaßēéa. vipassanāpaṭivipassanā

page number: 078

diṭṭhigatiko atthi, so pañhaṁ pucchissati, athassāhaṁ vissajjessāmīti tassa
okāsadassanatthaṁ desanaṁ osāpesi. no kallo pañhoti ayutto pañho,
duppañho esoti attho. nanu ca "katamaṁ nu kho bhante jarāmaraṇan"ti idaṁ
supucchitanti? kiñcāpi supucchitaṁ, yathā pana satasahassagghanike 1- suvaṇṇathāle
vaḍḍhitassa subhojanassa matthake āmalakamatte 2- gūthapiṇḍe ṭhapite sabbaṁ bhojanaṁ
dubbhojanaṁ hoti chaḍḍetabbaṁ, evameva "kassa ca panidaṁ jarāmaraṇan"ti iminā
sattūpaladdivādasadisena 3- gūthapiṇḍena taṁ bhojanaṁ dubbhojanaṁ viya ayampi pañho 4-
duppañhova jātoti.
brahmacariyavāsoti ariyamaggavāso. taṁ jīvaṁ taṁ sarīranti yassa hi ayaṁ diṭṭhi,
so "jīve ucchijjante 5- sarīraṁ ucchijjati, sarīre ucchijjante jīvitaṁ
ucchijjatī"ti gaṇhati. 6- evaṁ gaṇhato sā diṭṭhi "satto ucchijjatī"ti gahitattā
ucchedadiṭṭhi nāma hoti. sace pana saṅkhārāva uppajjanti ceva nirujjhanti
cāti gaṇheyya, sāsanāvacarā sammādiṭṭhi 7- bhaveyya. ariyamaggo ca nāmeso
vaṭṭaṁ nirodhento vaṭṭaṁ samucchindanto uppajjati, tadeva taṁ vaṭṭaṁ
ucchedadiṭṭhiyā gahitākārassa sabhāve 8- sati vanāva maggabhāvanāya nirujjhatīti maggabhāvanā
niratthakā hoti. tena vuttaṁ "brahmacariyavāso na hotī"ti.
dutiyanaye aññaṁ jīvaṁ aññaṁ sarīranti yassa ayaṁ diṭṭhi, so "sarīraṁ idheva
ucchijjati, na jīvitaṁ, jīvitaṁ pana pañjarato sakuṇo viya yathāsukhaṁ gacchatī"ti
gaṇhati. 6- evaṁ gaṇhato sā diṭṭhi "imasmā lokā jīvitaṁ paralokaṁ gatan"ti gahitattā
sassatadiṭṭhi nāma hoti. ayañca ariyamaggo tebhūmikavaṭṭaṁ vivajjento uppajjati,

footnote: 1 sī.sahassagghanake 2 chaßēéa.,i. āmalakamattepi 3 chaßēéa.,i......vādapadena
footnote: 4 chaßēéa.,i. sabbo pañho 5 chaßēéa.,i. ucchijjamāne 6 chaßēéa.,i. gaṇhāti
footnote: 7 chaßēéa.,i. sammādiṭṭhi nāma 8 sī. sabbhāve, chaßēéa. sambhave

page number: 079

so ekasaṅkhārepi nicce dhuve sassate sati uppannopi vaṭṭaṁ vivaṭṭetuṁ na
sakkotīti maggabhāvanā niratthakā hotīti. 1- tena vuttaṁ "aññaṁ jīvaṁ aññaṁ
sarīranti vā bhikkhu diṭṭhiyā sati brahmacariyavāso na hotī"ti.
visūkāyikānītiādi sabbaṁ micchādiṭṭhivevacanameva. sā hi sammādiṭṭhiyā
vinivijjhanaṭṭhena sūkamiva 2- attānaṁ ādhāraṇato 3- sūkāyikaṁ, 4- sammādiṭṭhiṁ
ananuvattitvā tassā virodhena pavattanato visevitaṁ, kadāci ucchedassa kadāci
sassatassa gahaṇato virūpaṁ phanditaṁ vipphanditanti vuccati. tālāvatthukatānīti
tālavatthu viya katāni, puna aviruhanaṭṭhena matthakacchinnatālo viya samūlaṁ tālaṁ
uddharitvā tassa patiṭṭhitaṭṭhānaṁ viya ca katānīti attho. anabhāvaṅgatānīti anuabhāvaṁ
gatāni. 5- pañcamaṁ.
6. dutiyāvijjāpaccayasuttavaṇṇanā
[36] chaṭṭhe iti vā bhikkhave yo vadeyyāti tassaṁ parisati diṭṭhigatiko
pañhaṁ pucchitukāmo atthi, so pana avisāradadhātuko uṭṭhāya dasabalaṁ pucchituṁ
na sakkoti, tasmā tassa ajjhāsayena sayameva pucchitvā vissajjento satthā
evamāha. chaṭṭhaṁ.
7. natumhasuttavaṇṇanā
[37] sattame nāyaṁ 6- tumhākanti attani hi sati attaniyaṁ nāma
hoti. attāyeva ca natthi, tasmā "na tumhākan"ti āha. nāpi aññesanti
añño 7- nāma paresaṁ attā, tasmiṁ sati añño 7- nāma siyā, sopi natthi,

footnote: 1 chaßēéa.,i. hoti 2 chaßēéa. visūkamiva
footnote: 3 sī. ācaraṇato, chaßēéa.,i. āvaraṇato 4 chaßēéa.,i. visūkāyikaṁ
footnote: 5 sī. anabhāvakatanānīti anuabhāvakatānīti, chaßēéa. anabhāvaṁ katānīti anuabhāvaṁ katānīti,

i...katāni 6 chaßēéa.,i. na 7 ma.,i. aññesaṁ

page number: 080

tasmā "nāpi aññesan"ti āha. purāṇamidaṁ bhikkhave kammanti nayidaṁ
purāṇakammābhinibbatto panesa kāyo, tasmā paccayavohārena evaṁ vutto.
abhisaṅkhatantiādi kammavohārasseva vasena purimaliṅgabhāvakatāya 1- vuttaṁ, ayaṁ panettha
attho:- abhisaṅkhatanti paccayehi katoti daṭṭhabbo. abhisañcetayitanti cetanāvatthuko
cetanāmūlakoti daṭṭhabbo. vedaniyanti 2- vedanāya vatthūti 3- daṭṭhabbo. sattamaṁ.
8. cetanāsuttavaṇṇanā
[38] aṭṭhame yañca bhikkhave cetetīti yaṁ cetanaṁ ceteti, pavattetīti
attho. yañca pakappetīti yaṁ pakappanaṁ pakappeti, pavatteticceva attho. yañca
anusetīti yañca anusayaṁ anuseti, pavatteticceva attho. ettha ca cetetīti
tebhūmikakusalākusalacetanā 4- gahitā, pakappetīti aṭṭhasu lobhasahagatacittesu
taṇhādiṭṭhikappā gahitā, anusetīti dvādasannaṁ cetanānaṁ sahajātakoṭiyā ceva
upanissayakoṭiyā ca anusayo gahito. ārammaṇametaṁ hotīti etaṁ cetanādidhammajātaṁ
paccayo hoti. paccayo hi idha ārammaṇanti adhippeto. viññāṇassa ṭhitiyāti
kammaviññāṇassa ṭhitatthaṁ. ārammaṇe satīti tasmiṁ paccaye sati. patiṭṭhā
viññāṇassa hotīti tassa kammaviññāṇassa patiṭṭhā hoti. tasmiṁ patiṭṭhite
viññāṇeti tasmiṁ kammaviññāṇe patiṭṭhite. viruḷheti kammaṁ jirāpetvā 5-
paṭisandhiākaḍḍhanasamatthatāya nibbattimūle 6- jāte. punabbhavābhinibbattīti
punabbhavasaṅkhātā abhinibbatti.
no ca 7- bhikkhave cetetīti iminā tebhūmikacetanāya appavattakkhaṇo 8-
vutto. no ca 7- pakappetīti iminā taṇhādiṭṭhikappānaṁ appavattakkhaṇo. 8-

footnote: 1 chaßēéa. purimaliṅgasabhāgatāya 2 sī. vedayitanti
footnote: 3 chaßēéa.,i. vedaniyavatthūti 4 sī. tebhūmakakusalacetanā
footnote: 5 chaßēéa.,i. javāpetvā 6 chaßēéa.,i. nibbattamūle

7 chaßēéa.,i. ce 8 chaßēéa.,i. appavattanakkhaṇo

page number: 081

atha ca anusetīti 1- iminā tebhūmikavipāke parittakiriyāsu rūpeti ettha
appahīnakoṭiyā anusayo gahito. 2- anusetīti ettha appahīnako. 2- ārammaṇametaṁ
hotīti anusaye sati kammaviññāṇassa uppattiyā avāritattā etaṁ anusayajātaṁ
paccayova hoti.
no ceva cetetītiādīsu paṭhamapade tebhūmikakusalākusalacetanā nivattā, dutiyapade
aṭṭhasu cittesu taṇhādiṭṭhiyo, tatiyapade vuttappakāresu dhammesu yo appahīnakoṭiyā
anusayito anusayo, so nivatto.
apicettha asammohatthaṁ ceteti pakappeti anuseti, ceteti na pakappeti
anuseti, na ceteti na pakappeti anuseti, na ceteti na pakappeti na
anusetīti idampi catukkaṁ veditabbaṁ. tattha paṭhamanaye dhammaparicchedo dassito.
dutiyanaye cetetīti tebhūmikakusalacetanā ceva catasso ca akusalacetanā gahitā.
na pakappetīti aṭṭhasu cittesu taṇhādiṭṭhiyo nivattā. anusetīti tebhūmikakusale
upanissayakoṭiyā, catūsu akusalacetanāsu sahajātikoṭiyā ceva upanissayakoṭiyā ca
anusayo gahito. tatiyanaye na cetetīti tebhūmikakusalākusalaṁ nivattaṁ, na pakappetīti
aṭṭhasu cittesu taṇhādiṭṭhiyo nivattā, anusetīti sutte āgataṁ vāretvā
tebhūmikakusalākusalavipākakiriyārūpesu appahīnakoṭiyā upanissayo gahito. catutthanayo
purimasadisova.
tadappatiṭṭhiteti tasmiṁ appatiṭṭhite. avirūḷheti kammaṁ jirāpetvā 3-
paṭisandhiākaḍḍhanasamatthatāya anibbattamūle. ettha pana kiṁ kathitanti?
arahattamaggassa kiccaṁ, khīṇāsavassa kiccakaraṇantipi nava lokuttaradhammātipi vattuṁ
vaṭṭati. ettha ca viññāṇassa ceva āyatiṁ punabbhavassa ca antare eko
sandhi, vedanātaṇhānamantare eko, bhavajātīnamantare ekoti. aṭṭhamaṁ.

footnote: 1 chaßēéa.,i. atha ce anusetīti
footnote: 2-2 chaßēéa.,i. ime pāṭhā na dissanti 3 chaßēéa.,i. javāpetvā

page number: 082

9. dutiyacetanāsuttavaṇṇanā
[39] navame viññāṇanāmarūpānamantare eko sandhi, vedanātaṇhānamantare
eko, bhavajātīnamantare ekoti. navamaṁ.
10. tatiyacetanāsuttavaṇṇanā
[40] dasame natīti taṇhā. sā hi piyarūpesu rūpādīsu namanaṭṭhena "natī"ti
vuccati. āgatigati hotīti āgatamhi 1- gati hoti, āgate paccupaṭṭhite kamme
vā kammanimitte vā gatinimitte vā paṭisandhivasena viññāṇassa gati hoti.
cutūpapātoti evaṁ viññāṇassa āgate paṭisandhivisaye gatiyā sati ito
cavanasaṅkhātā cuti, tatthūpapattisaṅkhāto upapātoti ayaṁ cutūpapāto nāma hoti.
evaṁ imasmiṁ sutte natiyā ca āgatigatiyā ca antare ekova sandhi kathitoti.
dasamaṁ.
kaḷārakhattiyavaggo catuttho.
------------
5. gahapativagga
1. pañcaverabhayasuttavaṇṇanā
[41] gahapativaggassa paṭhame yatoti yadā. bhayāni verānīti bhayaveracetanāyo.
sotāpattiyaṅgehīti duvidhaṁ sotāpattiyā ca aṅgaṁ, yaṁ pubbabhāge sotāpattipaṭilābhāya
saṁvattati, "sappurisasaṁsevo saddhammassavanaṁ yonisomanasikāro

footnote: 1 chaßēéa.,i. āgatimhi

page number: 083

dhammānudhammapaṭipattī"ti 1- evaṁ āgataṁ, paṭiladdhaguṇassa ca sotāpattiṁ patvā
ṭhitassa aṅgaṁ, yaṁ sotāpannassa aṅgantipi vuccati, buddhe aveccappasādādīnaṁ
etaṁ adhivacanaṁ. idamidha adhippetaṁ. ariyoti niddoso nirupārambho. Ñāyoti
paṭiccasamuppādaṁ 2- ñatvā ṭhitañāṇampi paṭiccasamuppādopi. yathāha "ñāyo vuccati
paṭiccasamuppādo, ariyopi aṭṭhaṅgiko maggo ñāyo"ti. paññāyāti aparāparaṁ
uppannāya vipassanāpaññāya. sudiṭṭho hotīti aparāparaṁ uppajjitvā
dassanavasena suṭṭhu diṭṭho.
khīṇanirayotiādīsu āyatiṁ tattha anuppajjanatāya khīṇo nirayo mayhanti
so ahaṁ khīṇanirayo. esa nayo sabbattha. sotāpannoti maggasotaṁ āpanno.
avinipātadhammoti na vinipātasabhāvo. niyatoti paṭhamamaggasaṅkhātena sammattaniyāmena
niyato. sambodhiparāyanoti uttarimaggattayasaṅkhātā sambodhi paraṁ ayanaṁ mayhanti
sohaṁ sambodhiparāyano, taṁ sambodhiṁ avassaṁ abhisambujjhanakoti attho.
pāṇātipātapaccayāti pāṇātipātakammakāraṇā. bhayaṁ veranti atthato
ekaṁ. verañca nāmetaṁ duvidhaṁ hoti bāhiraṁ ajjhattikanti. ekena hi ekassa
pitā mārito hoti, so cintesi "etena kira me pitā mārito, ahampi
taṁyeva māressāmī"ti nissitaṁ satthaṁ ādāya carati. yā tassa abbhantare uppannā
veracetanā, idaṁ bāhiraveraṁ nāma. yā pana itarassa "ayaṁ kira maṁ māressāmīti
carati, ahameva na paṭhamataraṁ māressāmī"ti cetanā uppajjati, idaṁ ajjhattikaveraṁ
nāma. idaṁ tāva ubhayampi diṭṭhadhammikameva. yā pana taṁ niraye uppannaṁ disvā
"etaṁ paharissāmī"ti jalitaṁ ayamuggaraṁ gaṇhato nirayapālassa cetanā uppajjati,
idamassa samparāyikaṁ bāhiraveraṁ. yā tassa "ayaṁ niddosaṁ maṁ paharissāmīti

footnote: 1 dī.pā. 11/311/202 2 chaßēéa.,i. paṭiccasamuppannaṁ

page number: 084

āgacchati, ahameva naṁ paṭhamataraṁ paharissāmī"ti cetanā uppajjati, idamassa
samparāyikaṁ ajjhattaveraṁ. yaṁ panetaṁ bāhiraveraṁ, taṁ aṭṭhakathāya "puggalaveran"ti
vuttaṁ. dukkhaṁ domanassanti atthato ekameva. yathā cettha, evaṁ sesapadesupi
"iminā mama bhaṇḍaṁ hataṁ, mayhaṁ dāresu cārittaṁ āpannaṁ, musā vatvā attho bhaggo,
surāmadamattena idaṁ nāma katan"tiādinā nayena veruppatti veditabbā.
aveccappasādenāti adhigatena 1- acalappasādena. ariyakantehīti pañcahi sīlehi.
tāni hi ariyānaṁ kantāni piyāni, bhavantaragatāpi ariyā tāni na vijahanti,
tasmā "ariyakantānī"ti vuccanti. sesamettha yaṁ vattabbaṁ siyā, taṁ sabbaṁ
visuddhimagge 2- anussatiniddese vuttameva. paṭhamaṁ.
2. dutiyapañcaverabhayasuttavaṇṇanā
[42] dutiye bhikkhūnaṁ kathitabhāvamattameva viseso. dutiyaṁ.
3. dukkhasuttavaṇṇanā
[43] tatiye dukkhassāti vaṭṭadukkhassa. samudayanti dve samudayā khaṇikasamudayo
ca paccayasamudayo ca. paccayasamudayaṁ passantopi bhikkhu khaṇikasamudayaṁ passati,
khaṇikasamudayaṁ passantopi paccayasamudayaṁ passati. aṭṭhaṅgamopi accantāṭṭhaṅgamo
bhedaṭṭhaṅgamoti 3- duvidho. accantāṭṭhaṅgamaṁ passantopi bhedaṭṭhaṅgamaṁ passati,
bhedaṭṭhaṅgamaṁ passantopi accantāṭṭhaṅgamaṁ passati. desessāmīti idaṁ
vaṭṭadukkhassa 4- samudayaṭṭhaṅgamaṁ nibbattibhedaṁ nāma desissāmi, taṁ suṇāthāti attho.
paṭiccāti nissayavasena ceva ārammaṇavasena ca paccayaṁ katvā. tiṇṇaṁ saṅgati

footnote: 1 sī. avihatena 2 visuddhi. 1/283 sīlānussatiniddesa
footnote: 3 sī.,i. rodhatthaṅgamo 4 ma. vaṭṭadukkhe

page number: 085

phassoti tiṇṇaṁ saṅgatiyā phasso. ayaṁ kho bhikkhave dukkhassa samudayoti ayaṁ
vaṭṭadukkhassa nibbatti nāma. aṭṭhaṅgamoti bhedo. evaṁ hi vaṭṭadukkhaṁ bhinnaṁ
hoti appaṭisandhiyaṁ. tatiyaṁ.
4. lokasuttavaṇṇanā
[44] catutthe lokassāti saṅkhāralokassa. ayamettha viseso. catutthaṁ.
5. Ñātikasuttavaṇṇanā
[45] pañcame ñātiketi dvinnaṁ ñātakānaṁ gāme. giñjakāvasatheti iṭṭhakāhi
kate mahāpāsāde. dhammapariyāyanti dhammakāraṇaṁ. upassutīti 1- upassatiṭṭhānaṁ,
yaṁ ṭhānaṁ upagatena sakkā hoti bhagavato saddaṁ sotuṁ, tattha ṭhitoti attho.
so kira gandhakuṭipariveṇasammajjanatthaṁ āgato attano kammaṁ pahāya bhagavato
dhammaghosaṁ suṇanto aṭṭhāsi. addasāti tadā kira bhagavato āditova paccayākāraṁ
manasikarontassa "idaṁ iminā paccayena hoti, idaṁ iminā"ti āvajjato yāva
bhavaggā ekaṅgaṇaṁ ahosi, satthā manasikāraṁ pahāya vacasā sajjhāyaṁ karonto
yathānusandhinā desanaṁ niṭṭhapetvā "api nu kho imaṁ dhammapariyāyaṁ koci assosī"ti
āvajjento taṁ bhikkhuṁ addasa. tena vuttaṁ "addasā kho bhagavā"ti.
assosi noti assosi nu. athavā assosi noti amhākaṁ bhāsantānaṁ
assosīti. uggaṇhāhītiādīsu sutvā tuṇhībhūtova paguṇaṁ karonto uggaṇhāti
nāma. padānupadaṁ ghaṭetvā vācāya paricitaṁ karonto pariyāpuṇāti nāma. ubhayathāpi
paguṇaṁ ādhārappattaṁ karonto dhāreti nāma. atthasañhitoti kāraṇanissito.

footnote: 1 sī.,i. upassutinti

page number: 086

ādibrahmacariyakoti maggabrahmacariyassa ādi patiṭṭhānabhūto. iti tīsupi imesu
suttesu vaṭṭavivaṭṭameva kathitaṁ. pañcamaṁ.
6. aññatarabrāhmaṇasuttavaṇṇanā
[46] chaṭṭhe aññataroti nāmavasena apākaṭo aññataro brāhmaṇo.
chaṭṭhaṁ.
7. jāṇussoṇisuttavaṇṇanā
[47] sattame jāṇussoṇīti ṭhānantaravasena evaṁladdhanāmo asītikoṭivibhavo
mahāpurohito. sattamaṁ.
8. lokāyatikasuttavaṇṇanā
[48] aṭṭhame lokāyatikoti vitaṇḍasatthe lokāyate kataparicayo.
jeṭṭhametaṁ lokāyatanti paṭhamaṁ lokāyataṁ. lokāyatanti ca lokasseva āyatanaṁ, 1-
bālaputhujjanalokassa āyatanaṁ, 1- mahantagambhīranti upatiṭṭhaṁ 2- parittaṁ
chavadiṭṭhigataṁ. 3- ekattanti ekasabhāvaṁ, niccabhāvamevāti 4- pucchati. puthuttanti
purimasabhāvena nānāsabhāvaṁ, devamanussādibhāvena paṭhamaṁ hutvā pucchā na hotīti ucchedaṁ
sandhāya pucchati. evamettha "sabbamatthi, sabbamekattan"ti imā dvepi
sassatadiṭṭhiyo, "sabbaṁ natthi, sabbaṁ puthuttan"ti imā dve ucchedadiṭṭhiyoti
veditabbā. aṭṭhamaṁ.

footnote: 1 cha. āyataṁ 2 sī. upaṭṭhitaṁ, chaßēéa. upadhāritabbaṁ
footnote: 3 sī. sāsavaṁ diṭṭhigataṁ, chaßēéa. bhāvaṁ diṭṭhigataṁ 4 chaßēéa. niccasabhāvameva

page number: 087

9. ariyasāvakasuttavaṇṇanā
[49] navame kiṁ nu khoti saṁsayuppatatiākāranidassanaṁ. 1- samudayatīti
uppajjati. navamaṁ.
10. dutiyāriyasāvakasuttavaṇṇanā
[50] dasame dvepi nayā ekato vuttā. idameva purimena nānattaṁ,
sesaṁ tādisamevāti. dasamaṁ.
gahapativaggo pañcamo.
-------------
6. dukkhavagga
1. parivīmaṁsanasuttavaṇṇanā
[51] dukkhavaggassa paṭhame parivīmaṁsamānoti upaparikkhamāno. jarāmaraṇanti
kasmā jarāmaraṇaṁ ekameva "anekavidhaṁ nānappakārakan"ti vatvā gahitanti ce?
tasmiṁ gahite sabbadukkhassa gahitattā. yathā hi cūḷāya gahite purise so
puriso gahitova hoti, evaṁ jarāmaraṇe gahite sabbaṁ dukkhaṁ gahitameva hoti.
tasmā "yaṁ kho idaṁ anekavidhaṁ nānappakārakaṁ dukkhaṁ loke uppajjatī"ti
nhātvā 2- ṭhitaṁ purisaṁ viya sabbaṁ dukkhaṁ dassetvā taṁ cūḷāya gaṇhanto viya
jarāmaraṇaṁ gaṇhi.
jarāmaraṇanirodhasāruppagāminīti jarāmaraṇanirodhassa sāruppabhāvena
nikkilesatāya parisuddhatāya sadisāva hutvā gāminīti attho. tathā paṭipanno ca hotīti

footnote: 1 chaßēéa.,i........ḍassanaṁ 2 ma. vatvā, cha. nhatvā

page number: 088

yathā taṁ paṭipannoti vuccati, evaṁ paṭipanno hoti. anudhammacārīti nibbānadhammaṁ
anugataṁ paṭipattidhammaṁ carati, pūretīti attho. dukkhakkhayāya paṭipannoti sīlaṁ
ādiṁ katvā jarāmaraṇadukkhassa nirodhatthāya paṭipanno. saṅkhāranirodhāyāti
saṅkhāradukkhassa nirodhatthāya. ettāvatā yāva arahattā 1- desanā kathitā.
idāni arahattaphalapaccavekkhaṇaṁ satatavihārañca dassetvā desanā
nivattetabbā siyā, tathā akatvā avijjāgatoti idaṁ kasmā gaṇhatīti?
khīṇāsavassa samatikkantavaṭṭadukkhadassanatthaṁ. apica puna vaṭṭaṁ ārabhitvā vivaṭṭe
kathiyamāne bujjhanakasatto cettha atthi, tassa ajjhāsayavasenāpi idaṁ gaṇhatīti
veditabbo. tattha avijjāgatoti avijjāya gato upagato samannāgato.
purisapuggaloti purisoyeva puggalo. ubhayenāpi sammatikathaṁ katheti. buddhānaṁ hi
sammatikathā paramatthakathāti dve kathā honti. tattha "satto naro puriso
puggalo tisso nāgo"ti evaṁ pavattā sammatikathā nāma. "khandhā dhātuyo
āyatanānī"ti evaṁ pavattā paramatthakathā nāma. paramatthakathaṁ kathentāpi sammatiṁ
amuñcitvāva kathenti. te sammatiṁ 5- kathentāpi paramatthaṁ kathentāpi saccameva
kathenti. teneva vuttaṁ:-
duve saccāni akkhāsi sambuddho vadataṁ varo
sammatiṁ paramatthañca tatiyaṁ nūpalabbhati.
saṅketavacanaṁ saccaṁ lokasammatikāraṇā 2-
paramatthavacanaṁ saccaṁ dhammānaṁ *- bhūtalakkhaṇan"ti. 3-

footnote: 1 sī. arahattaṁ 2 chaßēéa....kāraṇaṁ
footnote: * sī. bhūtalakkhaṇāti 3 pa.sū. 1/57/150

page number: 089

puññañce saṅkhāranti terasacetanābhedaṁ puññābhisaṅkhāraṁ. abhisaṅkharotīti
karoti. 1- puññūpagaṁ hoti viññāṇanti kammaviññāṇaṁ kammapuññena upagataṁ
sampayuttaṁ hoti, vipākaviññāṇampi vipākapuññena. apuññañce saṅkhāranti
dvādasacetanābhedaṁ apuññābhisaṅkhāraṁ. 2- āneñjañce saṅkhāranti catucetanābhedaṁ
āneñjābhisaṅkhāraṁ. āneñjūpagaṁ hoti viññāṇanti kammāneñjena kammaviññāṇaṁ,
vipākāneñjena vipākaviññāṇaṁ upagataṁ hoti. ettha ca tividhassa kammābhisaṅkhārassa
gahitattā dvādasapadiko paccayākāro gahitova hoti. ettāvatā vaṭṭaṁ dassitaṁ.
idāni vivaṭṭaṁ dassento yato kho bhikkhavetiādimāha. tattha avijjāti
catūsu saccesu aññāṇaṁ. vijjāti arahattamaggañāṇaṁ. ettha ca 3- paṭhamameva avijjāya
pahīnāya vijjā uppajjatīti. 4- yathā pana caturaṅgepi tame rattiṁ padīpujjalanena
andhakāro pahiyyati, evaṁ vijjuppādā avijjāya pahānaṁ veditabbaṁ. na kiñci
loke upādiyatīti loke kiñci dhammaṁ na gaṇhāti na parāmasati. anupādiyaṁ na
paritassatīti anupādiyanto aggaṇhanto neva taṇhāparitassanāya. bhayaparitassanāya
paritassati, na taṇhāyati 5- na bhāyatīti attho. paccattaṁyevāti sayameva attanāva
parinibbāyati, na aññassa ānubhāvena.
so sukhañce vedananti idaṁ kasmā ārabhi? khīṇāsavassa paccavekkhaṇaṁ 6-
dassetvā satatavihāraṁ dassetuṁ ārabhi. anajjhositāti taṇhāya gilitvā
pariniṭṭhapetvā aggahitā. atha dukkhavedanā kasmā vuttā, kinātampi abhinandanto
atthīti? āma atthi. sukhaṁ abhinandantoyeva hi dukkhaṁ abhinandati nāma dukkhaṁ patvā

footnote: 1 sī.,i. pakaroti 2 chaßēéa.,i. apuññābhisaṅkhāraṁ abhisaṅkharoti
footnote: 3 sī.,i. ettha ca pana 4 chaßēéa.,i. uppajjati
footnote: 5 ka. na taṇhiyati. 6 chaßēéa.,i. paccavekkhaṇañāṇaṁ

page number: 090

sukhaṁ patthanato sukhassa ca vipariṇāmadukkhatoti. kāyapariyantikanti kāyaparicchinnaṁ, 1-
yāva pañcadvārakāyo vattati, 2- tāva pavattaṁ pañcadvārikavedananti attho.
jīvitapariyantikanti jīvitaparicchinnaṁ, 3- yāva jīvitaṁ pavattati, tāva pavattaṁ
manodvārikavedananti attho.
tattha pañcadvārikavedanā pacchā uppajjitvā paṭhamaṁ nirujjhati, manodvārikavedanā
paṭhamaṁ uppajjitvā pacchā nirujjhati. sā hi paṭisandhikkhaṇe vatathurūpasmiṁyeva
patiṭṭhāti. pañcadvārikā pavatte pañcadvāravasena pavattamānā paṭhamavaye
vīsativassakāle rajanadussanamuyhanavasena adhimattā balavatī hoti, paṇṇāsavassakāle
ṭhitā hoti, saṭṭhivassakālato paṭṭhāya parihāyamānā asītinavutivassakāle mandā
hoti. tadā hi sattā "cirarattaṁ ekato nisīdimhā nipajjimhā"ti vadantepi
"na sañjānāmā"ti vadanti. adhimattānipi rūpādiārammaṇāni "na passāma na
suṇāma," "sugandhaṁ duggandhaṁ vā sādhuṁ asādhuṁ vā thaddhaṁ mudukanti vā na
jānāmā"ti vadanti. iti nesaṁ pañcadvārikavedanā bhaggā hoti, manodvārikāva
pavattati. sāpi anupubbena parihāyamānā maraṇasamaye hadayakoṭiṁyeva nissāya vattati.
2- yāva panesā vattati, 2- tāva satto jīvatīti vuccati. yadā nappavattati,
tadā mato niruddhoti vuccati.
svāyamattho vāpiyā dīpetabbo:- yathā hi puriso pañcaudakamaggasampannaṁ
vāpiṁ kareyya, paṭhamaṁ deve vuṭṭhe pañcahi udakamaggehi udakaṁ pavisitvā antovāpiyaṁ
āvāṭesu pūreyya, punappunaṁ deve vassante udakamagge pūretvā gāvutaḍḍhayojanamaggaṁ

footnote: 1 sī.,i. kāyantikaṁ kāyaparicchinnaṁ 2 chaßēéa.,i. pavattati
footnote: 3 sī. jīvitantikaṁ jīvitaparicchinnaṁ 4 chaßēéa.,i. āvāṭe

page number: 091

otaritvā 1- udakaṁ tiṭṭheyya tato tato vissandamānaṁ, atha niddhamanatumbe vivaritvā
khettesu kamme kayiramāne udakaṁ nikkhamantaṁ, sassapākakāle udakaṁ nikkhamantaṁ, udakaṁ
parihīnaṁ "macche gaṇhāmā"ti vattabbataṁ āpajjeyya, tato tato 2- katipāhena
āvāṭesuyeva udakaṁ saṇṭhaheyya. yāva pana taṁ āvāṭesu hoti, tāva "mahāvāpiyaṁ
udakaṁ atthī"ti saṅkhaṁ gacchati. yadā pana tattha chijjati, tadā "vāpiyaṁ udakaṁ
natthī"ti vuccati, evaṁ sampadamidaṁpi veditabbaṁ.
paṭhamaṁ deve vassante pañcahi maggehi udake pavisante āvāṭānaṁ 3-
pūraṇakālo viya hi paṭhamameva paṭisandhikkhaṇe manodvārikavedanāya vatthurūpe
patiṭṭhitakālo, punappunaṁ deve vassante pañcannaṁ maggānaṁ pūritakālo viya
pavatte pañcadvārikavedanāya pavattikālo, gāvutaḍḍhayojanamaggaṁ 4- ajjhottharaṇaṁ viya
paṭhamavaye vīsativassakāle rajanādivasena tassā adhimattabalavabhāvo, yāva vāpito
udakaṁ na niggacchati, tāva purāṇavāpiyā 5- ṭhitakālo viya paññāsavassakāle
tassā ṭhitakālo, niddhamanatumbesu vivaṭesu kammante kayiramāne udakassa
nikkhamanakālo viya saṭṭhivassakālato paṭṭhāya tassā parihāni, udake vuṭṭhe 6-
udakamaggesu parittodakassa ṭhitakālo viya asītinavutivassakāle pañcadvārikavedanāya
mandakālo, āvāṭesuyeva udakassa patiṭṭhānakālo viya hadayavatthukoṭiṁ nissāya
manodvārikavedanāya pavattikālo, āvāṭesu parittepi udake sati "vāpiyaṁ udakaṁ
atthī"ti vattabbakālo viya yāva sā pavattati, tāva "satto jīvatī"ti vuccatīti. 7-
yathā pana āvāṭesu udake chinne "natthi vāpiyaṁ udakan"ti vuccati, evaṁ

footnote: 1 chaßēéa.,i. gāvutaḍḍhayojanamattaṁ ottharitvā
footnote: 2 cha. tato 3 sī.,i.,ma. antoāvāṭānaṁ
footnote: 4 chaßēéa.,i...ßēáattaṁ 5 chaßēéa.,i. pūrāya vāpiyā

6 chaßēéa.i. bhaṭṭhe 7 chaßēéa.,i. vuccati

page number: 092

manodvārikavedanāya avattamānāya 1- "satto mato"ti vuccati. idaṁ 2- vedanaṁ sandhāya
vuttaṁ "jīvitapariyantikaṁ vedanaṁ vedayamāno"ti.
kāyassa bhedāti kāyassa bhedena. jīvitapariyādānā uddhanti jīvitakkhayato
uddhaṁ. idhevāti paṭisandhivasena purato 3- agantvā idheva. sītībhavissantīti
pavattavipphandaratharahitāni 4- sītāni appavattanadhammāni bhavissanti. sarīrānīti
dhātusarīrāni. avasissantīti avasiṭṭhāni bhavissanti.
kumbhakārapākāti kumbhakārassa bhājanapacanaṭṭhānato. patiṭṭhapeyyāti 5-
ṭhapeyya. kapallānīti saha mukhavaṭṭiyā ekābaddhāni 6- kumbhakapālāni. 7-
avasisseyyunti tiṭṭheyyuṁ. evameva khoti ettha idaṁ opammasaṁsandanaṁ:-
ādittakumbhakārapāko viya hi tayo bhavā daṭṭhabbā, kumbhakāro viya yogāvacaro,
pākato. kumbhakārabhājanānaṁ nīharaṇadaṇḍako viya arahattamaggañāṇaṁ, samo
bhūmibhāgo viya asaṅkhataṁ nibbānatalaṁ, 9- daṇḍakena uṇhakumbhaṁ ākaḍḍhitvā same
bhūmibhāge kumbhassa ṭhapitakālo viya āraddhavipassakassa rūpasattakaṁ arūpasattakaṁ
vipassantassa kammaṭṭhāne 9- paguṇe vibhūte upaṭṭhahamāne tathārūpaṁ utusappāyādiṁ
labhitvā ekāsane nisinnassa vipassanaṁ vaḍḍhetvā aggaphalaṁ arahattaṁ patvā
catūhi apāyehi attabhāvaṁ uddharitvā phalasamāpattivasena asaṅkhate amate 10-
nibbānakālo 11- daṭṭhabbo. khīṇāsavo pana uṇhakumbho viya na arahattapattadivaseyeva
na parinibbāyati, 12- sāsanappaveṇiṁ pana ghaṭayamāno paññāsasaṭṭhivassāni
vicaritvā 13- purimakacittappavattiyā upādinnakakkhandhabhedā anupādisesāya

footnote: 1 chaßēéa.,i. appavattamānāya 2 chaßēéa.,i. imaṁ 3 chaßēéa.,i. parato
footnote: 4 chaßēéa.,i. pavatti..... 5 sī. pativiseyya, chaßēéa. paṭisisseyya, i. paṭiviseyya
footnote: 6 ma. ekabandhanāni 7 chaßēéa.,i. kumbhakapallāni 8 ma. nibbānathalaṁ

9 chaßēéa. kammaṭaṭhāne ca 10 chaßēéa.,i. ayaṁ pāṭho na dissati
11 chaßēéa.,i. nibbānatale ṭhitakālo 12 chaßēéa. na parinibbāti
13 sī. caritvā, chaßēéa. ṭhatvā

page number: 093

nibbānadhātuyā parinibbāyati. 1- athassa kumbhassa viya kapālāni 2-
anupādinnakasarīrāneva avasissantīti. sarīrāni avasissantīti pajānātīti idaṁ pana
khīṇāsavassa anuyogāropanatthaṁ vuttaṁ.
viññāṇaṁ paññāyethāti paṭisandhiviññāṇaṁ paññāyetha. sādhu sādhūti
therānaṁ byākaraṇaṁ sampahaṁsati. evametanti yadetaṁ tividhe abhisaṅkhāre asati
paṭisandhiviññāṇassa apaññāṇantiādi, evameva etaṁ. adhimuñcathāti
niṭṭhānasaṅkhātaṁ 3- adhimokkhaṁ paṭilabhatha. esevanto dukkhassāti ayameva vaṭṭadukkhassa
anto ayaṁ paricchedo, yadidaṁ nibbānanti. paṭhamaṁ.
2. upādānasuttavaṇṇanā
[52] dutiye upādānīyesūti catunnaṁ upādānānaṁ paccayesu tebhūmikadhammesu.
assādānupassinoti assādaṁ anupassantassa. tatrāti tasmiṁ aggikkhandhe.
tadāhāroti tappaccayo. 4- tadupādānoti tasseva vevacanaṁ. evameva khoti ettha
aggikkhandho viya hi tayo bhavā, tebhūmikavaṭṭantipi etadeva, aggijaggakapuriso
viya vaṭṭanissito bālaputhujjano, sukkhatiṇagomayādipakkhipanaṁ viya assādānupassino
puthujjanassa taṇhādivasena chahi dvārehi kusalākusalakammakaraṇaṁ, tiṇagomayādīsu
khīṇesu punappunaṁ tesaṁ pakkhipanena aggikkhandhassa vaḍḍhanaṁ viya bālaputhujjanassa
uṭṭhāya samuṭṭhāya yathāvuttakammāyūhanena aparāparaṁ vaṭṭadukkhanibbattanaṁ.
na kālena kālaṁ sukkhāni ceva tiṇāni pakkhipeyyāti taṁ hi koci
atthakāmo evaṁ vadeyya:- "bho kasmā uṭṭhāya samuṭṭhāya kalāpe bandhitvā

footnote: 1 chaßēéa. parinibbāti 2 chaßēéa. kapallāni
footnote: 3 chaßēéa.,i. sanniṭṭhānasaṅkhātaṁ 4 chaßēéa.,i. taṁpaccayo

page number: 094

sukkhatiṇakaṭṭhānaṁ pacchiyā ca 1- pūtveā sukkhagomayāni pakkhipanto etaṁ aggiṁ
jālesi, api nu te atthi itonidānaṁ kācipi vuḍḍhīti. 2- vaṁsāgatametaṁ bho amhākaṁ,
itonidānaṁ pana me avuḍḍhiyeva. kuto vuḍḍhi. ahaṁ hi imaṁ aggiṁ jagganto
neva nhāyituṁ na bhuñjituṁ na nipajjituṁ labhāmīti. tenahi bho kinte iminā
niratthakena aggijālanena, 4- ehi tvaṁ etāni ābhatāni tiṇādīni ettha
pakkhipa, tāni sayameva jhāyissanti, tvaṁ pana asukaṭṭhāne sītodakā pokkharaṇī
atthi, tattha nhātvā mālāgandhavilepanehi attānaṁ maṇḍetvā sunivattho
supārutova pādukāhi nagaraṁ pavisitvā pāsādavaramāruyha vātapānaṁ vivaritvā
mahāvīthiyaṁ virocayamāno nisīda ekaggo sukhasamappito hutvā, tattha te nisinnassa
tiṇādīnaṁ khayena sayameva ayaṁ aggi apaññattibhāvaṁ gamissatī"ti. so tathā kareyya.
tatheva nisinnassa so aggi upādānakkhayena apaññattibhāvaṁ gaccheyya. idaṁ
sandhāyetaṁ "na kālena kālan"tiādi vuttaṁ.
evameva khoti ettha pana idaṁ opammasaṁsandanaṁ:- cattāḷīsāya
kaṭṭhavāhānaṁ jalamāno mahāaggikkhandho viya hi tebhūmikavaṭṭaṁ daṭṭhabbaṁ,
aggijagganakapuriso viya vaṭṭasannissitako yogāvacaro, atthakāmo puriso viya
sammāsambuddho, tena purisena tassa dinnaovādo viya tathāgatena "ehi tvaṁ
bhikkhu tebhūmikadhammesu nibbinda, evaṁ vaṭṭadukkhā muccissasī"ti tassa
tebhūmikadhammesu kammaṭṭhānassa kathitakālo, tassa purisassa yathānusiṭṭhaṁ paṭipajjitvā
pāsāde nisinnakālo viya yogino sugatovādaṁ sampaṭicchitvā suññāgāraṁ paviṭṭhassa
tebhūmikadhammesu vipassanaṁ paṭṭhapetvā anukkamena yathānurūpaṁ āhārasappāyādiṁ

footnote: 1 ma. pacchiyeva 2 chaßēéa.,i. kāci vaḍḍhīti
footnote: 3 ma. aggiṁ jalantena

page number: 095

labhitvā ekāsane nisinnassa aggaphale patiṭṭhitakālo, tassa nhānavilepanādīhi
sudhotamaṇḍitakāyattā tasmiṁ nisinnassa ekaggasukhasamappitakālo viya yogino
ariyamaggapokkharaṇiyaṁ maggañāṇodakena sudhotakilesamalassa 1- hirottappasāṭake
nivāsetvā sīlavilepanānulittassa arahattamaṇḍanena attabhāvaṁ maṇḍetvā
vimuttipupphadāmaṁ pilandhitvā iddhipādapādukā āruyha nibbānanagaraṁ pavisitvā
dhammapāsādaṁ āruyha satipaṭṭhānamahāvīthiyaṁ virocamānassa nibbānārammaṇaṁ
phalasamāpattiṁ appetvā nisinnakālo, tassa pana purisassa tasmiṁ nisinnassa
tiṇādīnaṁ khayena aggikkhandhassa apaṇṇattiṁ gamanakālo viya khīṇāsavassa yāvatāyukaṁ
ṭhatvā upādinnakakkhandhabhedena anupādisesāya nibbānadhātuyā parinibbutassa
mahāvaṭṭavūpasamo daṭṭhabbo. dutiyaṁ.
3. saṁyojanasuttavaṇṇanā
[53] tatiye saññojanīyesūti dasannaṁ saṁynoānaṁ paccayesu. jhāyeyyāti
jaleyya. telaṁ āsiñceyya vaṭṭiṁ upasaṁhareyyāti dīpapaṭijagganatthaṁ telabhājanañca
mahantañca vaṭṭikapālaṁ gahetvā samīpe niccaṁ ṭhitova tele khīṇe telaṁ āsiñceyya,
vaṭṭiyā khīṇāya vaṭṭiṁ upasaṁhareyya. sesamettha saddhiṁ opammasaṁsandanena
purimanayeneva veditabbaṁ. tatiyaṁ.
4. dutiyasaṁyojanasuttavaṇṇanā
[54] catutthe upamaṁ paṭhamaṁ vatvā 2- pacchā attho vutto. sesaṁ tādisameva.
catutthaṁ.

footnote: 1 sunhātasudhota..... 2 chaßēéa. katvā

page number: 096

5. mahārukkhasuttavaṇṇanā
[55] pañcame vuddhaṁ 1- ojaṁ abhiharantīti paṭhavīrasañca āporasañca upari
āropenti. ojāya āropitattā hatthasatubbedhassa rukkhassa aṅkuraggesu
bindūni 2- viya hutvā sineho tiṭṭhati. idaṁ panettha opammasaṁsandanaṁ:- mahārukkho
viya hi tebhūmikavaṭṭaṁ, mūlāni viya āyatanāni, mūlehi ojāya ārohanaṁ viya chahi
dvārehi kammārohanaṁ, ojāya abhiruḷhattā mahārukkhassa yāvakappaṭṭhānaṁ 3- viya
vaṭṭanissitabālaputhujjanassa chahi dvārehi kammaṁ āyūhantassa aparāparaṁ vaṭṭassa
vaḍḍhanavasena dīgharattaṁ ṭhānaṁ.
kuddālapiṭakanti kuddālañceva pacchibhājanañca. khaṇḍākhaṇḍikaṁ chindeyyāti
khuddakamahantāni khaṇḍākhaṇḍāni karonto chindeyya. idaṁ panettha opammasaṁsandanaṁ:-
idhāpi hi mahārukkho viya tebhūmikavaṭṭaṁ, rukkhaṁ nāsetukāmo puriso viya yogāvacaro,
kuddālo viya ñāṇaṁ, pacchi viya samādhi, rukkhacchedanapharasu viya ñāṇaṁ, rukkhassa mūle
chinnakālo viya yogino ācariyasantike kammaṭṭhānaṁ uggahetvā 4- manasikarontassa
paññā, khaṇḍākhaṇḍikachindanakālo viya saṅkhepato catunnaṁ mahābhūtānaṁ manasikārakālo, 5-
phālanaṁ viya dvecattāḷīsāya koṭṭhāsesu vitthāramanasikāro, sakalikaṁ sakalikaṁ karaṇakālo
viya upādārūpassa ceva rūpakkhandhārammaṇassapi 6- viññāṇassa cāti imesaṁ vasena
nāmarūpapariggaho, mūlānaṁ uddharaṇaṁ 7- viya tasseva nāmarūpassa paccayapariyesanaṁ,
vātātape visosetvā agginā ḍahanakālo viya anupubbena vipassanaṁ vaḍḍhetvā
aññatarasappāyaṁ labhitvā kammaṭṭhāne vibhūte upaṭṭhahamāne ekapallaṅke nisinnassa
samaṇadhammaṁ karontassa aggaphalapatti, masikaraṇaṁ viya arahattappattadivaseyeva

footnote: 1 chaßēéa.,i. uddhaṁ 2 chaßēéa. bindubindūni 3 sī.,i. yāvatakaṁ ṭhānaṁ
footnote: 4 chaßēéa.,i. gahetvā 5 chaßēéa.,i. manasikāro
footnote: 6 chaßēéa.,i. pi-saddo na dissati 7 chaßēéa.,i. upacchedanaṁ

page number: 097

aparinibbāyantassa yāvatāyukaṁ ṭhitakālo, mahāvāte ophunanaṁ nadiyā pavāhanaṁ
viya ca upādinnakakkhandhabhedena anupādisesāya nibbānadhātuyā parinibbutassa
vaṭṭavūpasamo veditabbo. pañcamaṁ.
6. dutiyamahārukkhasuttavaṇṇanā
[56] chaṭṭhepi upamaṁ paṭhamaṁ vatvā pacchā attho vutto, idameva nānattaṁ.
chaṭṭhaṁ.
7. taruṇarukkhasuttavaṇṇanā
[57-59] sattame taruṇoti ajātaphalo. palisajjeyyāti 1- sodheyya. paṁsuṁ
dadeyyāti thaddhapharusapaṁsuṁ haritvā mudugomayacuṇṇamissaṁ madhurapaṁsuṁ 2- pakkhipeyya.
vuḍḍhinti vuḍḍhiṁ āpajjitvā pupphūpago pupphaṁ, phalūpago phalaṁ gaṇheyya. idaṁ
panettha opammasaṁsandanaṁ:- taruṇarukkho viya hi tebhūmikavaṭṭaṁ, rukkhajaggako
puriso viya vaṭṭanissito puthujjano, mūlaphalasantānādīni 3- viya tīhi dvārehi
kusalākusalakammāyūhanaṁ, rukkhassa vuḍḍhiāpajjanaṁ viya puthujjanassa tīhi dvārehi
kammaṁ āyūhato aparāparaṁ vaṭṭappavatti. vivaṭṭaṁ vuttanayeneva veditabbaṁ.
aṭṭhamanavamāni uttānatthāneva. sattamādīni.
10. nidānasuttavaṇṇanā
[60] dasame kurūsu viharatīti kurūti evaṁ bahuvacanavasena laddhavohāre
janapade viharati. kammāsadhammaṁ 4- nāma kurūnaṁ nigamoti evaṁnāmako kurūnaṁ nigamo,

footnote: 1 sī. palisattheyya, chaßēéa. palimajjeyya 2 ma.... cuṇṇamayamadhurapaṁsuṁ
footnote: 3 sī. mūlapalisatthanādīni 4 ma. kammāsadammaṁ

page number: 098

taṁ gocaragāmaṁ katvāti attho. āyasmāti piyavacanametaṁ garuvacanametaṁ. ānandoti tassa
therassa nāmaṁ. ekamantaṁ nisīdīti cha nisajjadose vajjento 1- dakkhiṇajāṇumaṇḍalassa
abhimukhaṭṭhāne chabbaṇṇānaṁ buddharaṁsīnaṁ anto pavilitvā pasannalākhārasaṁ
vigāhanto viya suvaṇṇapaṭaṁ pārupanto viya rattakambalavitānamajjhaṁ 2- pavisanto
viya dhammakaṇḍāgāriko āyasmā ānando nisīdi. tena vuttaṁ "ekamantaṁ
nisīdī"ti.
kāya pana velāya kena kāraṇena ayamāyasmā bhagavantaṁ upasaṅkamantoti?
sāyaṇhavelāya paccayākārapañhapucchanakāraṇena. taṁdivasaṁ kira ayamāyasmā
kulasaṅgahatthāya gharadvāre gharadvāre sahassabhaṇḍikaṁ nikkhipanto viya kammāsadhammaṁ
piṇḍāya caritvā piṇḍapātapaṭikkanto satthu vattaṁ dassetvā satthari gandhakuṭiṁ
paviṭṭhe satthāraṁ vanditvā attano divāṭṭhānaṁ gantvā antevāsikesu vattaṁ
dassetvā paṭikkantesu divāṭṭhānaṁ paṭisammajjitvā cammakkhaṇḍaṁ paññapetvā
udakatumbato udakena hatthapāde sītalaṁ katvā pallaṅkaṁ ābhujitvā nisinno
sotāpattiphalasamāpattiṁ samāpajjitvā. atha paricchinnakālavasena samāpattito vuṭṭhāya
paccayākāre ñāṇaṁ otāresi. so "avijjāpaccayā saṅkhārā"ti ādito paṭṭhāya
antaṁ, antato paṭṭhāya ādiṁ, ubhayantato paṭṭhāya majjhaṁ, majjhato paṭṭhāya
ubho ante pāpento tikkhattuṁ dvādasapadapaccayākāraṁ sammasi. tassevaṁ sammasantassa
paccayākāro vibhūto hutvā uttānako 3- viya upaṭṭhāsi. tato cintesi "ayaṁ
paccayākāro sabbabuddhehi gambhīro ceva gambhīrābhāso cāti kathito, mayhaṁ kho
pana padesañāṇe ṭhitassa sāvakassa sato uttāno viya vibhūto pākaṭo hutvā
upaṭṭhāsi, 4- mayhaṁyeva nu kho esa uttānako viya upaṭṭhāti, udāhu aññesampīti

footnote: 1 chaßēéa.,i. vivajjento 2 sī. rattuppalavitānamajjhaṁ, su.vi. 2/95/81
footnote: 3 chaßēéa.,i. uttānakuttānako 4 chaßēéa. upaṭṭhāti

page number: 099

attano upaṭṭhānakāraṇaṁ satthu ārocessāmī"ti nisīdanaṭṭhānato 1- uṭṭhāya
cammakhaṇḍaṁ papphoṭetvā ādāya sāyaṇhasamaye bhagavantaṁ upasaṅkami. tena vuttaṁ
"sāyaṇhavelāya paccayākārapañhaṁ pucchanakāraṇena upasaṅkamanto"ti.
yāvagambhīroti ettha yāvasaddo pamāṇātikkame. atikkamma pamāṇaṁ
gambhīro, atigambhīroti attho. gambhīrāvabhāsoti gambhīrova hutvā avabhāsati,
dissatīti attho. ekaṁ hi uttānameva gambhīrāvabhāsaṁ hoti pūtipaṇṇarasavasena
kāḷavaṇṇaṁ purāṇaudakaṁ viya. taṁ hi jāṇuppamāṇampi sataporisaṁ viya
dissati. ekaṁ gambhīraṁ uttānāvabhāsaṁ hoti maṇigaṅgāya 2- vippasannaṁ udakaṁ viya.
taṁ hi sataporisampi jāṇuppamāṇaṁ viya khāyati. ekaṁ uttānaṁ uttānāvabhāsaṁ hoti
cāṭīādīsu 3- udakaṁ viya. ekaṁ gambhīraṁ gambhīrāvabhāsaṁ hoti sinerupādakamahāsamudde
udakaṁ viya. evaṁ udakameva cattāri nāmāni labhati. paṭicca samuppāde panetaṁ
natthi. ayaṁ hi gambhīro 4- gambhīrāvabhāso cāti ekameva nāmaṁ labhati. evarūpo
samānopi atha capana me uttānakuttānako viya khāyati, tadidaṁ acchariyaṁ
bhante, abbhūtaṁ bhanteti evaṁ attato vimhayaṁ pakāsento pañhaṁ pucchitvā
tuṇhībhūto nisīdi.
bhagavā tassa vacanaṁ sutvā "ānando bhavaggaggahaṇāya hatthaṁ pasārento
viya sineruṁ bhinditvā miñjaṁ nīharituṁ vāyamamāno viya vinā nāvāya mahāsamuddaṁ
taritukāmo 5- viya paṭhaviṁ parivattetvā paṭhavojaṁ gahetuṁ vāyamamāno viya buddhavisayaṁ
pañhaṁ attano attānuttānanti vadati, handassa gambhīrabhāvaṁ ācikkhāmī"ti
cintetvā mā hevan"tiādimāha.
tattha mā hevanti hakāro nipātamattaṁ, evaṁ mā bhaṇīti attho. "mā
hevan"ti ca idaṁ vacanaṁ bhagavā āyasmantaṁ ānandaṁ ussādentopi bhaṇati

footnote: 1 chaßēéa.,i. nisinnaṭṭhānato 2 chaßēéa.,i. maṇibhāsaṁ, su.vi. 2/95/83
footnote: 3 chaßēéa.,i. pāti..... 4 chaßēéa.,i. ca-saddo dissati 5 a. caritukāmo

page number: 100

apasādentopi. tattha ussādentopīti ānanda tvaṁ mahāpañño visadañāṇo,
tena te gambhīropi paṭiccasamuppādo uttānako viya khāyati, aññesaṁ panesa
uttānakoti na sallakkhetabbo, gambhīroyeva cesa gambhīrāvabhāso ca.
tattha catasso upamā vadanti:- cha māse subhojanarasaphuṭṭhassa kira katayogassa
mahāmallassa samajjasamaye katamallapāsāṇaparicayassa yuddhabhūmiṁ gacchantassa antarā
mallapāsāṇaṁ dassesuṁ. so "kiṁ etan"ti āha. mallapāsāṇoti. āharatha nanti.
"ukkhipituṁ na sakkomā"ti vutte sayaṁ katvā 1- "kuhiṁ imassa bhāriyaṭṭhānan"ti
vatvā dvīhi hatthehi dve pāsāṇe ukkhipitvā kīḷāguḷe viya khipitvā agamāsi.
tattha mallassa mallapāsāṇo lahukoti na aññesampi lahukoti vattabbo.
cha māse subhojanarasapuṭṭho mallo viya hi kappasatasahassaṁ abhinīhārasampanno
āyasmā ānando. yathā mallassa mahābalatāya mallapāsāṇo lahuko. evaṁ
therassa mahāpaññatāya paṭiccasamuppādo uttānoti vattabbo, so aññesaṁ
uttānoti na vattabbo.
mahāsamudde ca 2- timi nāma mahāmaccho dviynosatiko, timiṅgalo tiyojanasatiko,
timi kira rapiṅgalo pañcayojanasatiko, ānando timinando ajjhāroho mahātimīti
ime cattāro yojanasahassikā. tattha timirapiṅgaleneva dīpenti. tassa
dakkhiṇakaṇṇaṁ cālentassa pañcaynosate padese udakaṁ calati, tathā vāmakaṇṇaṁ,
tathā naṅguṭṭhaṁ, tathā sīsaṁ, dve pana kaṇṇe cāletvā naṅguṭṭhena paharitvā
sīsaṁ aparāparaṁ katvā kīḷituṁ āraddhassa sattaṭṭhayojanasate ṭhāne bhājane

footnote: 1 chaßēéa.,i. sayaṁ gantvā 2 sī.,i. mahāsamudde ca satta mahāmacchā honti

page number: 101

pakkhipitvā uddhane āropitaṁ viya udakaṁ pakkuthati. tijonasatamatte 1- padese udakaṁ
piṭṭhiṁ chādetuṁ na sakkoti. so evaṁ vadeyya "ayaṁ mahāsamuddo gambhīroti 2-
vadanti, kutassa gambhīratā, mayaṁ piṭṭhicchādanamattampi 3- udakaṁ na labhāmā"ti. tattha
kāyupapannassa timirapiṅgalassa mahāsamuddo uttānoti aññesaṁ 4- khuddakamacchānaṁ
uttānoti na vattabbo, evameva ñāṇupapannassa therassa paṭiccasamuppādo
uttānoti aññesampi uttānoti na vattabbo. supaṇṇarājā ca diyaḍḍhayojanasatiko
hoti, tassa dakkhiṇapakkho paññāsayojaniko hoti, tathā vāmapakkho, piñchavaṭṭi
ca saṭṭhiyojanikā, 5- gīvā tiṁsayojanikā, 5- mukhaṁ navayojanaṁ, pādā dvādasayojanikā,
tasmiṁ supaṇṇavātaṁ dassetuṁ āraddhe sattaṭṭhayojanasataṁ ṭhānaṁ nappahoti. so evaṁ vadeyya
"ayaṁ ākāso anantoti 6- vadanti, kutassa anantatā, mayaṁ pakkhavātappasāraṇokāsampi 7-
na labhāmā"ti. tattha kāyupapannassa supaṇṇarañño ākāso parittoti aññesaṁ 8-
khuddakapakkhīnaṁ parittoti na vattabbo, evameva ñāṇupapannassa therassa paṭiccasamuppādo
uttānoti aññesampi uttānoti na vattabbo.
rāhuasurindo pana pādantato yāva kesantā yojanānaṁ cattāri
sahassāni aṭṭha ca sattāni honti, tassa dvinnaṁ bāhānaṁ antaraṁ 9-
dvādasayojanasatikaṁ, bahalattena chayojanasatikaṁ, hatthapādatalāni tiyojanasatikāni,
tathā mukhaṁ, ekekaṅgulipabbaṁ 10- paññāsaynoṁ, tathā bhamukantaraṁ, nalātaṁ
tiyojanasatikaṁ, sīsaṁ navayojanasatikaṁ. tassa mahāsamuddaṁ otiṇṇassa gambhīraṁ udakaṁ

footnote: 1 chaßēéa.,i. yojanasatamatte, su.vi. 2/95/84 2 sī. gambhīro gambhīroti
footnote: 3 chaßēéa.,i. piṭṭhimattacchādanampi 4 chaßēéa.,i. aññesañca 5 sī. tiyojanikā
footnote: 6 sī. ananto anantoti 7 sī. pakkhavātappaharaṇokāsaṁpi, chaßēéa. pakkhavātappattharaṇokāsaṁpi

8 chaßēéa.,i. aññesañca 9 chaßēéa.,i. antare 10 chaßēéa.,i. ekaṅgulipabbaṁ

page number: 102

jāṇuppamāṇaṁ hoti. so evaṁ vadeyya "ayaṁ mahāsamuddo gambhīroti vadanti,
kutassa gambhīratā, mayaṁ jāṇuppaṭicchādanamattampi udakaṁ na labhāmā"ti. tattha
kāyupapannassa rāhuno mahāsamuddo uttānoti aññesaṁ 1- uttānoti na
vattabbo, evameva ñāṇupapannassa therassa paṭiccasamuppādo uttānoti
aññesampi uttānoti na vattabbo. etamatthaṁ sandhāya bhagavā mā hevaṁ
ānanda avacāti 2- āha.
therassa hi catūhi kāraṇehi gambhīropi 3- paṭiccasamuppādo uttānoti
upaṭṭhāsi. katamehi catūhi? pubbūpanissayasampattiyā titthavāsena sotāpannatāya
bahussutabhāvenāti.
ito kira satasahassime kappe padumuttaro nāma satthā loke uppajji.
tassa haṁsavatī nāma nagaraṁ ahosi, ānando nāma rājā pitā, sumedhā nāma
devī mātā, bodhisatto uttarakumāro nāma ahosi. so puttassa jātadivase
mahābhinikkhamanaṁ nikkhamma pabbajitvā padhānamanuyutto anukkamena sabbaññutaṁ
patvā "anekajātisaṁsāran"ti udānaṁ udānetvā sattāhaṁ bodhipallaṅke
vītināmetvā "paṭhaviyaṁ pādaṁ ṭhapessāmī"ti pādaṁ abhinīhari. atha paṭhaviṁ bhinditvā
mahantaṁ padumaṁ uṭṭhāsi. tassa dhurapattāni navutihatthāni, kesaraṁ tiṁsahatthaṁ, kaṇṇikā
dvādasahatthā, navaghaṭappamāṇā reṇu ahosi.
satthā pana ubbedhato aṭṭhapaññāsahattho ahosi, tassa ubhinnaṁ
bāhānamantaraṁ aṭṭhārasahatthaṁ, nalātaṁ pañcahatthaṁ, hatthapādā ekādasahatthā.

footnote: 1 chaßēéa.,i. aññesañca 2 chaßēéa. ānandāti
footnote: 3 chaßēéa.,i. pisaddo na dissati

page number: 103

tassa ekādasahatthena pādena dvādasahatthāya kaṇṇikāya akkantamattāya
navaghaṭappamāṇā reṇu uṭṭhāya aṭṭhapaññāsahatthaṁ padesaṁ uggantvā
okiṇṇamanosilācuṇṇaṁ viya paccokiṇṇaṁ. tadupādāya bhagavā "padumuttaro"tveva
paññāyittha. tassa devilo ca sujāto ca dve aggasāvakā ahesuṁ, amitā ca
asamā ca dve aggasāvikā, sumano nāma upaṭṭhāko. padumuttaro bhagavā
pitusaṅgahaṁ kurumāno bhikkhusatasahassaparivāro haṁsavatiyā rājadhāniyā vasati.
kaniṭṭhabhātā panassa sumanakumāro nāma. tassa rājā haṁsavatito
vīsaynosate bhogaṁ adāsi, so kadāci āgantvā pitarañca satthārañca passati.
athekadivasaṁ paccanto kupito. sumano rañño sāsanaṁ pesesi. rājā "tvaṁ mayā tāta
kasmā ṭhapito"ti paṭipesesi. so core vūpasametvā "upasanto deva janapado"ti
rañño pesesi. rājā tuṭṭho "sīghaṁ mama putto āgacchatū"ti āha. tassa
sahassamattā amaccā honti. so tehi saddhiṁ antarāmagge mantesi "mayhaṁ
pitā tuṭṭho sace me varaṁ deti, kiṁ gaṇhāmī"ti. atha naṁ ekacce "hatthiṁ
gaṇhatha, assaṁ gaṇhatha, janapadaṁ gaṇhatha, sattaratanāni gaṇhathā"ti āhaṁsu.
apare "tumhe paṭhavissarassa puttā, na tumhākaṁ dhanaṁ dullabhaṁ, laddhantametaṁ 1-
sabbaṁ pahāya gamanīyaṁ, puññameva ekaṁ ādāya gamanīyaṁ, tasmā deve varaṁ
dadamāne temāsaṁ padumuttaraṁ bhagavantaṁ upaṭṭhātuṁ varaṁ gaṇhathā"ti. so tumhe
mayhaṁ kalyāṇamittā nāma, mametaṁ cittaṁ atthi, 2- tumhehi pana uppāditaṁ, evaṁ
karissāmī"ti gantvā pitaraṁ vanditvā pitarā āliṅgetvā matthake cumbitvā
"varante putta dammī"ti vutte "icchāmahaṁ mahārāja bhagavantaṁ temāsaṁ catūhi
paccayehi upaṭṭhahanto jīvitaṁ avañjhaṁ kātuṁ, imaṁ me varaṁ dehī"ti āha.

footnote: 1 chaßēéa.,i. laddhampi cetaṁ 2 chaßēéa. mametaṁ cittaṁ natthi, i. na mametaṁ cittaṁ atthi

page number: 104

na sakkā tāta, aññaṁ varehīti. deva khattiyānaṁ nāma dve kathā natthi, etameva
varaṁ me dehi, na mamaññena atthoti. tāta buddhānaṁ nāma cittaṁ dujjānaṁ,
sace bhagavā na icchissati, mayā dinnepi 1- kiṁ bhavissatīti. "sādhu deva ahaṁ
bhagavato cittaṁ jānissāmī"ti vihāraṁ gato.
tena ca samayena bhattakiccaṁ niṭṭhāpetvā bhagavā gandhakuṭiṁ paviṭṭho hoti.
so paṇḍalamāḷe sannisinnānaṁ bhikkhūnaṁ santikaṁ agamāsi. te taṁ āhaṁsu
"rājaputta kasmā āgatosī"ti. bhagavantaṁ dassanāya, dassetha me bhagavantanti.
"na mayaṁ rājaputta icchiticchitakkhaṇe satthāraṁ daṭṭhuṁ labhāmā"ti. ko pana bhante labhatīti.
sumanatthero nāma rājaputtāti. so "kuhiṁ bhante thero"ti therassa nisinnaṭṭhānaṁ
pucchitvā gantvā vantitvā "icchāmahaṁ bhante bhagavantaṁ passituṁ, dassetha me
bhagavantan"ti āha. thero "ehi rājaputtā"ti taṁ gahetvā gandhakuṭipariveṇe ṭhapetvā
gandhakuṭiṁ āruhi. atha naṁ bhagavā "sumana kasmā āgatosī"ti āha. rājaputto
bhante bhagavantaṁ dassanāya āgatoti. tenahi bhikkhu āsanaṁ paññāpehīti.
thero āsanaṁ paññāpesi. nisīdi bhagavā paññatte āsane. rājaputto
bhagavantaṁ vanditvā paṭisanthāraṁ akāsi "kadā āgatosi rājaputtā"ti. bhante
tumhesu gandhakuṭiṁ paviṭṭhesu, bhikkhū pana "mayaṁ icchiticchitakkhaṇe bhagavantaṁ daṭṭhuṁ
na labhāmā"ti maṁ therassa santikaṁ pāhesuṁ, thero pana ekavacaneneva dassesi,
thero bhante tumhākaṁ sāsane vallabho maññeti. āma rājakumāra vallabho esa
bhikkhu mayhaṁ sāsaneti. bhante buddhānaṁ sāsane kiṁ katvā vallabho hotīti.
dānaṁ datvā sīlaṁ samādiyitvā uposathakammaṁ katvā kumārāti. bhagavā ahaṁ 2-
thero viya buddhasāsane vallabho hotukāmo, temāsaṁ me vassāvāsaṁ adhivāsethāti.
bhagavā "atthi nu kho gatena attho"ti 3- oloketvā "atthī"ti disvā

footnote: 1 chaßēéa.,i. dinnampi 2 chaßēéa.,i. ahampi
footnote: 3 tattha gatena, su.vi. 2/95/88

page number: 105

gāre kho rājakumāra tathāgatā abhiramantī"ti āha. kumāro "aññātaṁ bhagavā,
aññātaṁ sugatā"ti vatvā "ahaṁ bhante purimataraṁ gantvā vihāraṁ kāremi,
mayā pesite bhikkhusatasahassena saddhiṁ āgacchathā"ti paṭiññaṁ gahetvā pitu
santikaṁ gantvā "dinnā me deva bhagavatā paṭiññā, mayā pahite bhagavantaṁ
peseyyāthā"ti pitaraṁ vanditvā nikkhamitvā yojane yojane vihāraṁ karonto 1-
vīsayojanasataṁ addhānaṁ gato. gantvā attano nagare vihāraṭṭhānaṁ vicinanto sobhaṇassa nāma
kuṭumbikassa uyyānaṁ disvā satasahassena kīnitvā satasahassaṁ vissajjetvā vihāraṁ
kāresi. tattha bhagavato gandhakuṭiṁ sesabhikkhūnañca rattiṭṭhānadivāṭṭhānatthāya
kuṭileṇamaṇḍape kāretvā 2- pākāraparikkhepaṁ dvārakoṭṭhakañca
niṭṭhāpetvā pitu santikaṁ pesesi "niṭṭhitaṁ mayhaṁ kiccaṁ, satthāraṁ pahiṇathā"ti.
rājā bhagavantaṁ bhojetvā "bhagavā sumanassa kiccaṁ niṭṭhitaṁ, tumhākaṁ
gamanaṁ 3- paccāsiṁsatī"ti. bhagavā satasahassabhikkhuparivāro yojane yojane vihāresu
vasamāno agamāsi. kumāro "satthā āgacchatī"ti sutvā yojanaṁ paccuggantvā
gandhamālādīhi pūjayamāno vihāraṁ pavesetvā:-
"satasahassena me kītaṁ satasahassena māpitaṁ
sobhaṇaṁ nāma uyyānaṁ paṭiggaṇha mahāmunī"ti
vihāraṁ niyyādesi. so vassūpanāyikadivase dānaṁ datvā attano puttadāre ca amacce
ca pakkosāpetvā āha:- "satthā amhākaṁ santikaṁ dūrato āgato, buddhā ca
nāma dhammagarunova, na āmisacakkhukā. 4- tasmā ahaṁ imaṁ temāsaṁ dve sāṭake
nivāsetvā dasa sīlāni samādiyitvā idheva vasissāmi, tumhe khīṇāsavasatasahassassa
imināva nīhārena temāsaṁ dānaṁ dadeyyāthā"ti.

footnote: 1 chaßēéa. kāretvā 2 chaßēéa. kārāpetvā
footnote: 3 chaßēéa.,i. āgamanaṁ 4 chaßēéa. nāmisagarukā

page number: 106

so sumanattherassa vasanaṭṭhānasabhāgeyeva ṭhāne vasanto yaṁ thero bhagavato
vattaṁ karoti, taṁ sabbaṁ disvā "ṭhāne 1- ekantavallabho esa thero, etasseva
me 2- ṭhānantaraṁ patthetuṁ vaṭṭatī"ti cintetvā upakaṭṭhāya pavāraṇāya gāmaṁ
pavisitvā sattāhaṁ mahādānaṁ datvā sattame divase bhikkhusatasahassassa
pādamūle ticīvaraṁ ṭhapetvā bhagavantaṁ vanditvā "bhante yadetaṁ mahāmagge 3-
yojanayojanavihārakārāpanato 4- paṭṭhāya puññaṁ kataṁ, tanneva sakkasampattiṁ, na
mārabrahmasampattiṁ patthayantena, buddhassa pana upaṭṭhākabhāvaṁ patthentena kataṁ.
tasmā ahampi bhagavā anāgate sumanatthero viya ekassa buddhassa upaṭṭhāko
homī"ti pañcapatiṭṭhitena 5- vanditvā nipanno. bhagavā "mahantaṁ kulaputtassa cittaṁ
ijjhissati nu kho, no"ti 6- olokento "anāgate ito satasahassime kappe
gotamo nāma buddho uppajjissati, tasseva upaṭṭhāko bhavissatī"ti ñatvā:-
"icchitaṁ patthitaṁ tuyhaṁ sabbameva 7- samijjhatu
sabbe pūrentu saṅkappā cando paṇṇaraso yathā"ti
āha. kumāro sutvā "buddhā nāma advejjhakathā hontī"ti dutiyadivaseyeva tassa
bhagavato pattacīvaraṁ gahetvā piṭṭhito piṭṭhito gacchanto viya ahosi. so tasmiṁ
buddhuppāde vassasatasahassaṁ dānaṁ datvā sagge nibbattitvā kassapabuddhakālepi
piṇḍāya carato therassa pattaggahaṇatthaṁ uttarisāṭakaṁ datvā pūjaṁ akāsi. puna
sagge nibbattitvā tato cuto bārāṇasīrājā hutvā aṭṭhannaṁ paccekabuddhānaṁ
paṇṇasālāyo kāretvā maṇiādhārake upaṭṭhapetvā catūhi paccayehi
dasavassasahassāni upaṭṭhānaṁ akāsi. etāni pākaṭaṭṭhānāni.

footnote: 1 chaßēéa. imasmiṁ ṭhāne 2 chaßēéa. ayaṁ pāṭho na dissati
footnote: 3 chaßēéa.,i. mayā magge 4 chaßēéa.,i. yojanantarikavihārakārāpanato
footnote: 5 chaßēéa.,i. pañcapatiṭṭhitena patitvā

6 sī.,i. na nu khoti 7 si. khippameva

page number: 107

kappasatasahassaṁ pana dānaṁ dadamānova ca amhākaṁ bodhisattena saddhiṁ
tusitapure nibbattitvā tato cuto amitodanassa sakyassa 1- gehe paṭisandhiṁ
gahetvā anupubbena katābhinikkhamano sammāsambodhiṁ patvā paṭhamagamanena
kapilavatthuṁ āgantvā tato nikkhamante 2- bhagavati bhagavato parivāratthaṁ rājakumāresu
pabbajantesu bhaddiyādīhi saddhiṁ nikkhamitvā bhagavato santike pabbajitvā 3-
nacirasseva āyasmato puṇṇassa mantāniputtassa santike dhammakathaṁ sutvā
sotāpattiphale patiṭṭhahi. evamesa āyasmā pubbūpanissayasampanno, tassimāya
sampattiyā 4- gambhīropi paṭiccasamuppādo uttānako viya upaṭṭhāsi.
titthavāsoti pana garūnaṁ santike uggahaṇasavanaparipucchanadhāraṇāni vuccanti.
so therassa ativiya parisuddho. tenāpissāyaṁ gambhīropi uttānako viya upaṭṭhāsi.
sotāpannānañca nāma paccayākāro uttānako hutvā upaṭṭhāsi, ayaṁ panāyasmā 5-
sotāpanno. bahussutānaṁ catuhatthe ovarake padīpe jalamāne mañcapīṭhaṁ viya
nāmarūpaparicchedo pākaṭo hoti, ayañca āyasmā bahussutānamaggo. iti
bāhusaccabhāvenapissa gambhīropi paccayākāro uttānako viya upaṭṭhāsi.
paṭiccasamuppādo catūhi gambhīratāhi gambhīro. sā panassa gambhīratā visuddhimagge
vitthāritāva. sā sabbāpi 6- therassa uttānakā viya upaṭṭhāsi. tena bhagavā
āyasmantaṁ ānandaṁ ussādento mā hevantiādimāha. ayaṁ hettha adhippāyo:-
ānanda tvaṁ mahāpañño visadañāṇo, tena te gambhīropi paṭiccasamuppādo
uttānako viya khāyati, tasmā "mayhampi 7- nu kho esa uttānako viya hutvā
upaṭṭhāti, udāhu aññesampī"ti mā evaṁ avaca.

footnote: 1 chaßēéa.,i. amitodanasakkassa 2 sī.,i. nikkhante
footnote: 3 sī.,i. pabbajito 4 chaßēéa.,i. pubbūpanissayasampattiyā
footnote: 5 chaßēéa. ayañca āyasmā 6 sī.,i. so sabbopi

7 chaßēéa. mayhameva, i. mayheva

page number: 108

yaṁ pana vuttaṁ "apasādento"ti, tattha ayamādhipāyo:- ānanda "atha ca pana
me uttānakuttānako viya khāyatī"ti mā hevaṁ avaca. yadi hi te esa uttānakuttānako
viya khāyati, kasmā tvaṁ attano dhammatāya sotāpanno nāhosi. mayā ca 1-
dinnanaye ṭhatvā sotāpattimaggaṁ paṭivijjhi. ānanda idaṁ nibbānameva gambhīraṁ,
paccayākāro pana uttānako jāto, atha kasmā oḷārikaṁ kāmarāgasaññojanaṁ
paṭighasaññojanaṁ, oḷārikaṁ kāmarāgānusayaṁ paṭighānusayanti ime cattāro kilese
samugghātetvā sakadāgāmiphalaṁ na sacchikarosi, teyeva anusahagate cattāro
kilese samugghātetvā anāgāmiphalaṁ na sacchikarosi, rūparāgādīni pañca
saṁynoāni, mānānusayaṁ bhavarāgānusayaṁ avijjānusayanti ime aṭṭha kilese
samugaghātetvā arahattaṁ na sacchikarosi. kasmā vā satasahassakappādhikaṁ ekaṁ
asaṅkheyyaṁ pūritapāramino sāriputtamoggallānā viya sāvakapāramīñāṇaṁ na
paṭivijjhasi, satasahassakappādhikāni dve asaṅkheyyāni pūritapāramino paccekabuddhā
viya 2- paccekabodhiñāṇaṁ na paṭivijjhasi. 3- yadi vā te sabbathāpi 4- esa
uttānako hutvā upaṭṭhāti, atha kasmā satasahassakappādhikāni cattāri aṭṭha
soḷasa vā asaṅkheyyāni pūritapāramino buddhā viya sabbaññutañāṇaṁ na
sacchikarosi, kiṁ anatthikosi etehi visesādhigamehi, passa yāva ca te aparaddhaṁ,
tvaṁ nāma sāvakapadesañāṇe ṭhito atigambhīraṁ paccayākāraṁ "uttānako viya me
upaṭṭhātī"ti vadasi, tassa te idaṁ vacanaṁ buddhānaṁ kathāya paccanīkaṁ hoti,
tādisena nāma bhikkhunā buddhānaṁ kathāya paccanīkaṁ kathetabbanti na yuttametaṁ.
nanu mayhaṁ ānanda imaṁ paccayākāraṁ paṭivijjhituṁ vāyamantasseva kappasatasahassādhikāni
cattāri asaṅkheyyāni atikkantāni. paccayākārapaṭivijjhanatthāya ca pana me

footnote: 1 cha. ayaṁ saddo na dissati 2 chaßēéa.,i. viya ca
footnote: 3 ma. na sacchikarosi 4 chaßēéa.,i. sabbathāva

page number: 109

adinnaṁ nāma dānaṁ natthi, apūritapāramī nāma natthi. "ajja paccayākāraṁ
paṭivijjhissāmī"ti ca 1- pana me nirussāhaṁ viya mārabalaṁ vidhamantassa ayaṁ
mahāpaṭhavī dvaṅtagulamattampi nākampi, tathā paṭhamayāme pubbenivāsaṁ majjhimayāme
ca 1- dibbacakkhuṁ sampādentassa. pacchimayāme pana me balavapaccūsasamaye "avijjā
saṅkhārānaṁ navahi ākarehi paccayo hotī"ti diṭṭhamattena 2- dasasahassalokadhātu
ayadaṇḍena ākoṭitakaṁsatālo viya 3- viravasataṁ viravasahassaṁ muñcamānā
vātāhate paduminipaṇṇe udakabindu viya akampittha. 4- evaṁ gambhīro cāyaṁ ānanda
paṭiccasamuppādo gambhīrāvabhāso ca, etassa ānanda dhammassa ananubodhā
.pe. nātivattati. 5-
etassa dhammassāti etassa paccayadhammassa. ananubodhāti ñātapariññāvasena
ananubujjhanā. appaṭivedhāti tīraṇapahānapariññāvasena appaṭivijjhanā.
tantākulajātāti tantaṁ viya ākulajātā. yathā nāma dunnikkhittaṁ mūsikacchinnaṁ
pesakārānaṁ tantaṁ tahiṁ tahiṁ ākulaṁ hoti, "idaṁ aggaṁ idaṁ mūlan"ti aggena vā
aggaṁ mūlena vā mūlaṁ samānetuṁ dukkaraṁ hoti, evameva sattā imasmiṁ
paccayākāre khalitā ākulā byākulā honti, na sakkonti paccayākāraṁ ujuṁ
kātuṁ. tattha tantaṁ paccattapurisakāre ṭhatvā sakkāpi bhaveyya ujuṁ kātuṁ, ṭhapetvā
pana dve bodhisatte añño satto attano dhammatāya paccayākāraṁ ujuṁ kātuṁ
samattho nāma natthi. yathā pana ākulaṁ tantaṁ kañjikaṁ datvā kocchena pahataṁ
tattha tattha guḷakajātaṁ hoti gaṇṭhibaddhaṁ, evamime sattā paccayesu pakkhalitvā
paccaye ujuṁ kātuṁ asakkontā dvāsaṭṭhidiṭṭhigatavasena guḷakajātā honti

footnote: 1 chaßēéa.,i. ayaṁ saddo na dissati
footnote: 2 chaßēéa. diṭṭhamatteyeva 3 chaßēéa., ākoṭitakaṁsathālo
footnote: 4 chaßēéa. pakampittha 5 chaßēéa.,i. nātivattatīti

page number: 110

gaṇṭhibaddhā. ye hi keci diṭṭhiyo nissitā, 1- sabbe te paccayaṁ ujuṁ kātuṁ
asakkontāyeva.
guḷīgaṇṭhikajātāti 2- guḷīgaṇṭhikaṁ 3- vuccati pesakārakañjiyasuttaṁ. guḷā 3-
nāma sakuṇikā, tassā kuḷāvakotipi eke. yathā hi tadubhayampi ākulaṁ aggena
vā aggaṁ mūlena vā mūlaṁ mānetuṁ dukkaranti purimanayeneva yojetabbaṁ.
muñjapabbajabhūtāti muñjatiṇaṁ viya pabbajatiṇaṁ 4- viya ca bhūtā tādisā jātā.
yathā hi tāni tiṇāni koṭṭetvā katarajju chinnakāle 5- katthaci patitaṁ gahetvā
tesaṁ tiṇānaṁ "idaṁ aggaṁ, idaṁ mūlan"ti aggena vā aggaṁ mūlena vā mūlaṁ
samānetuṁ dukkarampi, 6- paccattapurisakāre 7- ṭhatvā sakkā bhaveyya ujuṁ kātuṁ,
ṭhapetvā pana dve bodhisatte añño satto attano dhammatāya paccayākāraṁ
ujuṁ kātuṁ samattho nāma natthi, evamayaṁ pajā paccayaṁ ujuṁ kātuṁ asakkontī
diṭṭhigatavasena guḷīgaṇṭhikajātā 8- hutvā apāyaṁ duggatiṁ vinipātaṁ saṁsāraṁ
nātivattati.
tattha apāyoti nirayatiracchānayonipittivisayāsurakāyā. sabbepi hi te
vaḍḍhisaṅkhātassa ayassa abhāvato "apāyo"ti vuccanti, 9- tathā dukkhassa gatibhāvato
duggati, sukhasamussayato vinipatitattā vinipāto. itaro pana:-
khandhānañca paṭipāṭi dhātuāyatanāna ca
abbocchinnaṁ vattamānā saṁsāroti pavuccati.
taṁ sabbampi nātivattati nātikkamati, athakho cutito paṭisandhiṁ, paṭisandhito
cutinti evaṁ punappunaṁ cutipaṭisandhiyo gaṇhamānā tīsu bhavesu catūsu yonīsu

footnote: 1 chaßēéa.,a. sannissitā 2 sī. guḷāgaṇṭhikajātā, chaßēéa. kulāgaṇṭhikajātāti
footnote: 3 chaßēéa. kulā 4 sī. babbajatiṇaṁ
footnote: 5 chaßēéa.,i....jiṇṇakāle 6 chaßēéa.,i. pi-saddo na dissati

7 chaßēéa.,i. tampi paccatta....
8 chaßēéa.,i. gaṇṭhikajātā 9 chaßēéa. vuccati

page number: 111

pañcasu gatīsu sattasu viññāṇaṭṭhitīsu navasu sattāvāsesu mahāsamudde
vātukkhittā 1- nāvā viya yante yuttagoṇo viya ca paribbhamatiyeva. iti sabbametaṁ
bhagavā āyasmantaṁ ānandaṁ apasādento āha. sesamettha vuttanayamevāti. dasamaṁ.
dukkhavaggo chaṭṭho.
------------
7. mahāvagga
1. assutavāsuttavaṇṇanā
[61] mahāvaggassa paṭhame assutavāti khandhadhātuāyatanapaccayākārasatipaṭṭhānādīsu
uggahaparipucchāvinicchayarahito. puthujjanoti puthūnaṁ nānappakārānaṁ kilesādīnaṁ
jananādīhi kāraṇehi puthujjano. vuttaṁ hetaṁ "puthū kilese janentīti puthujjanā"ti 2-
sabbaṁ vitthāretabbaṁ. apica puthūnaṁ gaṇanapathamatītānaṁ ariyadhammaparammukhānaṁ
nīcadhammasamācārānaṁ janānaṁ antogadhāttāpi puthujjano, puthu vā ayaṁ visuṁyeva
saṅkhato, 3- visaṁsaṭṭho sīlasutādiguṇayuttehi ariyehi janoti puthujjano. evametehi
"assutavā puthujjano"ti dvīhipi padehi ye te:-
"duve puthujjanā vuttā buddhenādiccabandhunā
andho puthujjano eko kalyāṇeko puthujjano"ti
dve puthujjanā vuttā, tesu andhaputhujjano gahito. imasminti paccuppannaṁ
paccakkhakāyaṁ dasseti. cātummahābhūtikasminti catumahābhūtakāye, catūhi mahābhūtehi
nibbatto catumahābhūtamayoti 4- attho. nibbindeyyāti ukkaṇṭheyya.
virajjeyyāti

footnote: 1 chaßēéa., i. vātakkhittā 2 khußēáahā. 29/430/298 (syā)
footnote: 3 chaßēéa. saṅkhaṁ gato 4 cha. nibbatte catumahābhūtamaye

page number: 112

na rajjeyya. vimucceyyāti muccitukāmo bhaveyya. ācayoti vuḍḍhi. apacayoti
parihāni. ādānanti nibbatti. nikkhepananti bhedo.
tasmāti yasmā ime cattāro vuḍḍhihāninibbattibhedā paññāyanti,
tasmā taṁkāraṇāti attho. iti bhagavā cātummahābhūtike kāye rūpaṁ pariggahetuṁ
ayuttarūpaṁ katvā arūpaṁ pariggahetuṁ yuttarūpaṁ karoti. kasmā? tesaṁ hi bhikkhūnaṁ
rūpasmiṁ gāho balavā adhimatto, tena tesaṁ rūpagāhassa apariggahetabbarūpataṁ 1-
dassetvā nikkaḍḍhanto arūpe patiṭṭhāpanatthaṁ evamāha.
cittantiādi sabbaṁ manāyatanasseva nāmaṁ. taṁ hi cittavatthutāya cittagocaratāya
sampayuttadhammacittatāya ca cittaṁ, mananaṭṭhena mano, vijānanaṭṭhena viññāṇanti
vuccati. nālanti na samattho. ajjhositanti taṇhāya gilitvā pariniṭṭhapetvā
gahitaṁ. mamāyitanti taṇhāmamattena mama idanti gahitaṁ. parāmaṭṭhanti diṭṭhiyā
parāmasitvā gahitaṁ. etaṁ mamāti taṇhāgāho, tena aṭṭhasatataṇhāvicaritaṁ gahitaṁ
hoti. esohamasmīti mānagāho, tena nava mānā gahitā honti. eso me attāti
diṭṭhigāho, tena dvāsaṭṭhī diṭṭhiyo gahitā honti. tasmāti yasmā evaṁ dīgharattaṁ
gahitaṁ, tasmā nibbindituṁ na samattho.
varaṁ bhikkhaveti idaṁ kasmā āha? paṭhamaṁ hīnena 2- rūpaṁ pariggahetuṁ
ayuttarūpaṁ kataṁ, arūpaṁ yuttarūpaṁ, atha "tesaṁ bhikkhūnaṁ rūpato gāho nikkhamitvā
arūpaṁ gato"ti ñatvā taṁ nikkaḍḍhituṁ imaṁ desanaṁ ārabhi. tattha attato
upagaccheyyāti attāti gaṇheyya. bhiyyopīti vassasatato uddhampi. kasmā pana
bhagavā evamaha, kiṁ atirekavassasataṁ tiṭṭhamānaṁ rūpaṁ nāma 3- atthi, nanu paṭhamavaye

footnote: 1 chaßēéa.,i. pariggahetabbarūpataṁ
footnote: 2 chaßēéa.,i. paṭhamaṁ hi tena 3 sī.,i. tiṭṭhamānaṁ nāma

page number: 113

pavattaṁ rūpaṁ majjhimavayaṁ na pāpuṇāti, majjhimavaye pavattaṁ pacchimavayaṁ, purebhatte
pavattaṁ pacchābhattaṁ, pacchābhatte pavattaṁ paṭhamayāmaṁ, paṭhamayāme pavattaṁ majjhimayāmaṁ,
majjhimayāme pavattaṁ pacchimayāmaṁ na pāpuṇāti, tathā gamane pavattaṁ ṭhānaṁ, ṭhāne
pavattaṁ nisajjaṁ, nisajjāya pavattaṁ sayanaṁ na pāpuṇāti, ekairiyāpathepi pādassa
uddharaṇe pavattaṁ atiharaṇaṁ, atiharaṇe pavattaṁ vītiharaṇaṁ, vītiharaṇe pavattaṁ
vossajjanaṁ, vossajjane pavattaṁ sannikkhepanaṁ, sannikakhepane pavattaṁ sannirujjhanaṁ 1-
na pāpuṇāti, tattha tattheva odhiodhi pabbapabbaṁ hutvā tattakapāle pakkhittatilā
viya taṭataṭāyantā 2- saṅkhārā bhijjantīti? saccametaṁ. 3- yathā pana padīpassa
jalato 4- jālā tantaṁ vaṭṭippadesaṁ anatikkamitvā tattha tattheva jijjati, atha
ca pana paveṇisambandhavasena sabbarattiṁ jalito padīpoti vuccati, evamidhāpi
paveṇivasena ayampi kāyo evaṁ ciraṭṭhitiko viya katvā dassito.
rattiyā ca divasassa cāti rattimhi ca divase ca. bhummatthe cetaṁ sāmivacanaṁ.
aññadeva uppajjati, aññaṁ nirujjhatīti yaṁ rattiṁ uppajjati ca nirujjhati ca,
tato aññameva divā uppajjati ca nirujjhati cāti attho. aññaṁ uppajjati,
anuppannameva aññaṁ nirujjhatīti evaṁ pana attho na gahetabbo. "rattiyā ca
divasassa cā"ti idaṁ purimapaveṇito parittataraṁ 5- paveṇiṁ gahetvā paveṇivaseneva
vuttaṁ, ekarattiṁ pana ekadivasaṁ vā ekameva cittaṁ ṭhātuṁ samatthaṁ nāma natthi. ekasmiṁ
hi accharākhaṇe anekāni cittakoṭisatasahassāni uppajjanti. vuttampi cetaṁ
milindapañhe:-
"vāhasatānaṁ 6- kho mahārāja vīhīnaṁ, aḍḍhacūḷañca vāho vīhisattambaṇāni
dve ca tumbā, ekaccharākhaṇe 7- pavattitassa cittassa saṅkhampi na upenti,
kalampi na upenti, kalagāmampi na upentī"ti. 7-

footnote: 1 sī., i. sannirumbhanaṁ 2 chaßēéa. paṭapaṭāyantā 3 ma.,i. saccametaṁ evaṁ
footnote: 4 sī.,i. padīpassujjalato 5 chaßēéa. parittakaṁ 6 chaßēéa. vāhasataṁ 7-7 chaßēéa. pavattassa cittassa ettakā vīhī lakkhaṁ ṭhapīyamānā parikkhayaṁ pariyādānaṁ gaccheyyanti

page number: 114

brahāvaneti 1- mahāvane. taṁ muñcitvā aññaṁ gaṇhāti, taṁ muñcitvā
aññaṁ gaṇhātīti iminā na so gaṇhitabbaṁ sākhaṁ alabhitvā bhūmiṁ otarati,
athakho tasmiṁ mahāvane vicaranto taṁ taṁ sākhaṁ gaṇhantoyeva vicaratīti ayamattho
dassito.
evameva khoti ettha idaṁ opammasaṁsandanaṁ:- araññamahāvanaṁ viya hi
ārammaṇavanaṁ veditabbaṁ. tasmiṁ vane vicaraṇakamakkaṭo 2- viya ārammaṇavane
uppajjanakacittaṁ. sākhāgahaṇaṁ viya ārammaṇalabhanaṁ. 3- yathā so araññe vicaranto
makkaṭo taṁ taṁ sākhaṁ gaṇhāti, 4- evamidaṁ ārammaṇavane vicarantaṁ cittampi kadāci
rūpārammaṇaṁ gahetvā uppajjati, kadāci saddādīsu aññataraṁ, kadāci atītaṁ, kadāci
anāgataṁ vā paccuppannaṁ vā, tathā kadāci ajjhattaṁ, kadāci bāhiraṁ. yathā ca so
araññe vicaranto makkaṭo sākhaṁ alabhitvā oruyha bhūmiyaṁ nisinnoti na vattabbo,
ekaṁ pana sākhaṁ gahetvā 5- nisīdati, evameva ārammaṇavane vicarantaṁ cittampi ekaṁ
olubbhārammaṇaṁ alabhitvā uppannanti na vattabbaṁ, ekajātiyaṁ pana ārammaṇaṁ
gahetvāva uppajjatīti veditabbaṁ. ettāvatā ca pana bhagavatā rūpato nīharitvā
arūpe gāho patiṭṭhāpito, arūpato nīharitvā rūpe.
idāni naṁ ubhayato nikkaḍḍhitukāmo tatra bhikkhave sutavā ariyasāvakoti
desanaṁ ārabhi. ayaṁ panattho āsīvisadaṭṭhūpamāya dīpetabbo:- eko kira puriso
āsīvisena daṭṭho, athassa visaṁ harissāmīti cheko bhisakko āgantvā vamanaṁ
kāretvā heṭṭhā garuḷo, upari nāgoti mantaṁ parivattetvā visaṁ upari
āropesi. so yāva akkhipadesā āruḷhabhāvaṁ ñatvā "ito paraṁ abhiruhituṁ na

footnote: 1 chaßēéa. pavaneti 2 chaßēéa.,i. vicaraṇamakkaṭo
footnote: 3 chaßēéa. ārammaṇe lubbhanaṁ 4 chaßēéa. taṁ taṁ sākhaṁ pahāya taṁ taṁ sākhaṁ gaṇhāti
footnote: 5 chaßēéa.,i. paṇṇasākhaṁ gahetvāva

page number: 115

dassāmi, daṭṭhaṭṭhāneyeva ṭhapessāmī"ti upari garuḷo, heṭṭhā nāgoti mantaṁ
parivattetvā kaṇṇe phusitvā 1- daṇḍakena paharitvā visaṁ otāretvā
daṭṭhaṭṭhāneyeva ṭhapesi. tatrassa ṭhitabhāvaṁ ñatvā agadalepena visaṁ nimmathetvā
nhāpetvā "sukhī hohī"ti vatvā yenakāmaṁ pakkāmi.
tattha āsīvisena daṭṭhassa kāye patiṭṭhānaṁ 2- viya imesaṁ bhikkhūnaṁ rūpe
adhimattagāhakālo, cheko bhisakko viya tathāgato, mantaṁ parivattetvā upari visassa
āropitakālo viya tathāgatena tesaṁ bhikkhūnaṁ rūpato gāhaṁ nīharitvā arūpe
patiṭṭhāpitakālo, yāva akkhipadesā āruḷhavisassa upari abhiruhituṁ adatvā puna
mantabalena otāretvā daṭṭhaṭṭhāne, 3- ṭhapanaṁ viya satthārā tesaṁ bhikkhūnaṁ arūpato
gāhaṁ nīharitvā rūpe patiṭṭhāpitakālo, daṭṭhaṭṭhāne ṭhitassa visassa agadalepena
nimmathanaṁ viya ubhato gāhaṁ nīharaṇatthāya imissā desanāya āraddhakālo
veditabbo. tattha nibbindaṁ virajjatīti iminā maggo kathito, virāgā vimuccatīti
phalaṁ, vimuttasmintiādinā paccavekkhaṇā. paṭhamaṁ.
2. dutiyāssutavāsuttavaṇṇanā
[62] dutiye sukhavedaniyanti sukhavedanāya paccayaṁ. phassanti cakkhusamphassādiṁ.
nanu ca cakkhusamphasso sukhavedanāya paccayo na hotīti? sahajātapaccayena na hoti,
upanissayapaccayena pana javanavedanāya hoti, taṁ sandhāyetaṁ vuttaṁ. sotasamphassādīsupi
eseva nayo. tajjanti taṁjātikaṁ tassānurūpaṁ, 4- tassa phassassa anurūpanti attho.
dukkhavedaniyantiādi vuttanayeneva veditabbaṁ. saṅghaṭṭasamodhānāti saṅghaṭṭanena ceva

footnote: 1 sī. dhūmitvā, ma. dhametvā, cha. dhumetvā 2 chaßēéa., i. visapatiṭṭhānaṁ
footnote: 3 chaßēéa. daṭṭhaṭṭhāneyeva 4 chaßēéa. tassāruppaṁ

page number: 116

samodhānena ca, saṅghaṭṭasampaṇḍanenāti attho. usmāti uṇhākāro. tejo
abhinibbattatīti aggivaṇṇo 1- nikkhamatīti na gahetabbaṁ, usmākārasseva pana etaṁ
vevacanaṁ. tattha dvinnaṁ kaṭṭhānanti dvinnaṁ araṇīnaṁ. tattha adho araṇī viya vatthu,
uttarāraṇī viya ārammaṇaṁ, saṅghaṭṭanaṁ viya phasso, usmādhātu viya vedanā. dutiyaṁ.
3. puttamaṁsasuttavaṇṇanā *-
[63] tatiye cattārome bhikkhave āhārātiādīsu 2- vuttanayameva. yasmā
panassa atthuppattinikkhepo, 3- tasmā taṁ dassetvāvettha anupubbapadavaṇṇanaṁ
karissāmi. katarāya pana idaṁ atthuppattiyā nikkhittanti? lābhasakkārena. 4-
bhagavato kira mahālābhasakkāro uppajji, yathā taṁ cattāro asaṅkheyye
pūritapāramīsañcayassa. 5- sabbadisāsu hi sayaṁ mahāmegho 6- vuṭṭhahitvā mahoghaṁ
viya sabbapāramiyo "ekasmiṁ attabhāve vipākaṁ dassāmā"ti sampiṇḍitā viya
lābhasakkāramahoghaṁ nibbattayiṁsu. tato tato annapānayānavatthamālāgandhavilepanādihatthā
khattiyabrāhmaṇādayo āgantvā "kahaṁ buddho, kahaṁ bhagavā, kahaṁ devadevo narāsabho
purisasīho"ti bhagavantaṁ pariyesanti, sakaṭasatehipi paccaye āharitvā okāsaṁ
alabhamānā samantā gāvutappamāṇampi sakaṭadhurena sakaṭadhuraṁ āhacca tiṭṭhanti ceva
anuppavattanti ca andhakavindabrāhmaṇādayo viya. sabbaṁ khandhake 7- tesu
tesu suttesu 8- ca āgatanayena veditabbaṁ.
yathā ca bhagavato, evaṁ bhikkhusaṁghassāpi. vuttaṁ cetaṁ:-
"tena kho pana samayena bhagavā sakkato hoti garukato mānito

footnote: 1 chaßēéa. aggicuṇṇo * chaßēéa. puttamaṁsūpana.... 2 chaßēéa.,i......ādi
footnote: 3 ma. aṭṭhuppattito, cha.i. aṭṭhuppattiko nikkhepo 4 sī.,i. lābhasakkāre
footnote: 5 chaßēéa.,i. pūritadānapāramīsañacayassa 6 chaßēéa. hissa yamakamahāmegho, i. hi yamakamahāmegho

7 vimahā. 5/295/74 8 saṁṇi 16/70/116, khu.u. 25/14/107

page number: 117

pūjito apacito lābhī cīvarapiṇḍapātasenāsanagilānapaccayabhesajjaparikkhārānaṁ.
bhikkhusaṁghopi kho sakkato hoti .pe. parikkhārānan"ti. 1-
tathā "yāvatā kho cunda etarahi saṁgho vā gaṇo vā loke
uppanno, nāhaṁ cunda aññaṁ ekasaṁghampi samanupassāmi evaṁ
lābhaggayasaggappattaṁ yatharivāyaṁ cunda bhikkhusaṁgho"ti. 2-
svāyaṁ bhagavato ca saṁghassa ca uppanno lābhasakkāro ekato hutvā
dvinnaṁ mahānadīnaṁ udakaṁ viya appameyyo ahosi. atha satthā rahogato cintesi
"mahālābhasakkāro atītabuddhānampi evarūpo ahosi, anāgatānampi evarūpo
bhavissati, kiṁ nu kho bhikkhū āhārapariggāhakena satisampajaññena samannāgatā
majjhattā nicchandarāgā hutvā āhāraṁ paribhuñjituṁ sakkonti, na sakkontī"ti
so addasa ekacce adhunā pabbajite kulaputte apaccavekkhitvā āhāraṁ
paribhuñjamāne. disvānassa etadahosi "mayā kappasatasahassādhikāni cattāri
asaṅkheyyāni pāramiyo pūrentena na cīvarādihetu pūritā, uttamaphalassa pana
arahattassatthāya pūritā. imepi bhikkhū mama santike pabbajantā na cīvarādihetu
pabbajitā, arahattasseva pana atthāya pabbajitā. te idāni asārameva sāraṁ 3-
anatthameva ca atthaṁ karontī"ti evamassa dhammasaṁvego udapādi. tato cintesi
"sace pañcamaṁ pārājikaṁ paññapetuṁ sakkā abhavissa, apaccavekkhitāhāraparibhogo
pañcamaṁ pārājikaṁ katvā paññapetabbo bhaveyya. na pana sakkā evaṁ kātuṁ,
dhuvapaṭisevanaṭṭhānaṁ hetaṁ sattānaṁ. yathā kathañci pana te 4- pañcamaṁ pārājikaṁ
viya naṁ passissanti, evaṁ dhammādāsaṁ saṁvaraṁ mariyādaṁ ṭhapessāmi, yaṁ

footnote: 1 saṁṇi 16/70/116, khu.u. 25/14/157
footnote: 2 dī.pā. 11/176/109 3 ma. assādameva sādaṁ
footnote: 4 chaßēéa., i. yathā pana kathite

page number: 118

āvajjitvā 1- anāgate bhikkhū cattāro paccaye paccavekkhitvā
paribhuñjissantī"ti. imāya atthuppattiyaṁ 2- imaṁ puttamaṁsūpamasuttantaṁ
nikkhipi. tattha cattārome bhikkhave āhārātiādi heṭṭhā vuttatthameva.
cattāro pana āhāre vitthāretvā idāni tesu ādīnavaṁ dassetuṁ
kathañca bhikkhave kavaḷīkāro āhāro daṭṭhabbotiādimaha. tattha jāyapatikāti 3-
jāyā ceva pati ca. parittaṁ sambalanti puṭabhattasattumodakādīnaṁ aññataraṁ appamattakaṁ
pātheyyaṁ. kantāramagganti kantārabhūtaṁ maggaṁ kantāre vā maggaṁ. kantāranti 4-
corakantāraṁ vāḷakantāraṁ amanussakantāraṁ nirudakakantāraṁ appabhakkhakantāranti
pañcavidhaṁ. tesu yattha corabhayaṁ atthi, taṁ corakantāraṁ. yattha sīhabyagghādayo
vāḷā atthi, taṁ vāḷakantāraṁ. yattha balavāmukhayakkhinīādīnaṁ amanussānaṁ vasena
bhayaṁ atthi, taṁ amanussakantāraṁ. yattha pātuṁ vā nhāyituṁ vā udakaṁ natthi, taṁ
nirudakakantāraṁ. yattha khāditabbaṁ vā bhuñjitabbaṁ vā antamaso kandamūlādimattampi
natthi, taṁ appabhakkhakantāraṁ nāma. yattha panetaṁ pañcavidhampi bhayaṁ atthi, taṁ
kantārameva. taṁ panetaṁ ekāhadvīhatīhādivasena nittharitabbampi atthi, na taṁ idha
adhippetaṁ. idha pana nirodakāppabhakkhaṁ yojanasatikakantāraṁ 5- adhippetaṁ. evarūpe
kantāre maggaṁ kantāramaggaṁ. 6- paṭipajjeyyunti chātakabhayena ceva rogabhayena
ca rājabhayena ca upaddutā paṭipajjeyyuṁ "etaṁ kantāraṁ nittharitvā dhammikassa
rañño nirupaddave rajje 7- sukhaṁ vasissāmā"ti maññamānā.
ekaputtakoti ukkhipitvā gahito anukampitabbayuttako kisasarīro 8- ekaputtako.
vallūrañca soṇḍikañcāti ghanaghanaṭṭhānato gahetvā vallūraṁ,

footnote: 1 chaßēéa., i. āvajjitvā āvajjitvā 2 chaßēéa. imāya aṭṭhuppattiyā
footnote: 3 chaßēéa., i. jāyampatikā 4 sī., i. kantāraṁ hi 5 sī.,ma., i. yojanasataṁ kantāraṁ
footnote: 6 chaßēéa. evarūpe kantare maggaṁ, sī.,i. evarūpaṁ kantāramaggaṁ

7 chaßēéa., i. raṭṭhe 8 ma. atisarīro, cha. athirasarīro

page number: 119

aṭṭhinissitasirānissitaṭṭhānāni gahetvā thūlamaṁsañcāti 1- attho. paṭipiṁseyyunti
pahareyyuṁ. kahaṁ ekaputtakāti ayantesaṁ paridevanākāro.
ayaṁ panettha bhūtamatthaṁ katvā ādito paṭṭhāya saṅkhepato atthavaṇṇanā:-
dve kira jāyapatikā puttaṁ gahetvā parittena pātheyyena yojanasatikaṁ
kantāramaggaṁ paṭipajjiṁsu. te 2- paññāsa yojanāni gantvā 3- pātheyye
niṭṭhāpite 4- khuppipāsāturā viruḷhacchāyāyaṁ 5- nisīdiṁsu. tato puriso bhariyaṁ āha
"bhadde ito samantā paññāsa yojanāni gāmo vā nigamo vā natthi,
tasmā yantaṁ purisena kātabbaṁ bahumpi kasigorakkhādikammaṁ, na dāni sakkā taṁ
mayā kātuṁ, ehi maṁ māretvā upaḍḍhamaṁsaṁ khāditvā upaḍḍhaṁ pātheyyaṁ katvā
puttena saddhiṁ kantāraṁ nittharāhī"ti. sāpi 6- taṁ āha "sāmi mayā dāni yantaṁ
itthiyā kātabbaṁ bahumpi suttakantanādikammaṁ, taṁ kātuṁ na sakkā, ehi maṁ
māretvā upaḍḍhamaṁsaṁ khāditvā upaḍḍhaṁ pātheyyaṁ katvā puttena saddhiṁ kantāraṁ
nittharāhī"ti. puna sopi taṁ āha "bhadde mātugāmamaraṇena dvinnaṁ maraṇaṁ
paññāyati. na hi mando kumāro mātarā vinā jīvituṁ sakkoti. yadi pana mayaṁ
jīvāma. puna dārakaṁ labheyyāma. handa dāni puttakaṁ māretvā maṁsaṁ gahetvā
kantāraṁ nittharāmā"ti. tato mātā puttamāha "tāta pitu santikaṁ gacchā"ti,
so agamāsi. athassa pitā "mayā `puttakaṁ posessāmī'ti kasigorakkhādīhi anappakaṁ
dukkhamanubhūtaṁ, na sakkomi puttaṁ māretuṁ, tvaṁyeva tava puttaṁ mārehī"ti vatvā
"tāta mātu santikaṁ gacchā"ti āha. so agamāsi. athassa mātāpi "mayā
puttaṁ patthentiyā govattakukkuravattadevatāyācanādīhipi tāva anappakaṁ dukkhamanubhūtaṁ,
ko pana vādo kucchinā pariharantiyā, na sakkomahaṁ puttaṁ māretun"ti vatvā

footnote: 1 cha., i. sūlamaṁsañcāti 2 chaßēéa., i. tesaṁ
footnote: 3 sī., i. gatānaṁ 4 chaßēéa., i. pātheyyaṁ niṭṭhāsi, te
footnote: 5 chaßēéa., i. viraḷacchāyāyaṁ 6 chaßēéa. puna sāpi

page number: 120

"tāta pitu santikameva gacchā"ti āha. evaṁ so dvinnaṁ antarā gacchantoyeva
mato. te taṁ disvā paridevitvā vuttanayena maṁsāni gahetvā khādantā pakkamiṁsu.
tesaṁ so puttamaṁsāhāro navahi kāraṇehi paṭikūlattā neva davāya hoti, na
madāya, na maṇḍanāya, na vibhūsanāya, kevalaṁ kantāranittharaṇatthāyeva hoti.
katamehi navahi kāraṇehi paṭikūloti ce? sajātimaṁsatāya ñātimaṁsatāya puttamaṁsatāya
piyaputtamaṁsatāya taruṇamaṁsatāya āmakamaṁsatāya agorasatāya 1- aloṇatāya adhūpitatāyāti.
evaṁ hi tehi 2- navahi kāraṇehi paṭikūlaṁ taṁ puttamaṁsaṁ khādantā na sārattā
bhijjamānasā 3- hutvā khādiṁsu, majjhattabhaveyeva pana nicchandarāgaparibhoge ṭhitā
khādiṁsu. na aṭṭhinahārucammanissitaṭṭhānāni apanetvā thūlathūlaṁ varamaṁsameva khādiṁsu,
hatthasampattaṁ maṁsameva pana khādiṁsu. na yāvadatthaṁ kaṇṭhapamāṇaṁ katvā khādiṁsu, thokaṁ
thokaṁ pana ekadivasaṁ yāpanamattameva khādiṁsu. na aññamaññaṁ maccharāyantā
khādiṁsu, vigatamaccheramalena pana parisuddheneva cetasā khādiṁsu. na aññaṁ kiñci
migamaṁsaṁ vā moramaṁsādīnaṁ vā aññataraṁ khādāmāti sammuḷhā khādiṁsu,
piyaputtamaṁsabhāvaṁ pana jānantāva khādiṁsu. na "aho vata mayaṁ punapi evarūpaṁ
puttamaṁsaṁ khādeyyāmā"ti patthanaṁ katvā khādiṁsu, patthanaṁ pana vītivattā hutvā
khādiṁsu. na "ettakaṁ kantāre khāditvā avasiṭṭhaṁ kantāraṁ atikkamma
loṇambilādīhi yojetvā khādissāmā"ti sannidhiṁ akaṁsu, kantārapariyosāne
pana "pure mahājano passatī"ti bhūmiyaṁ vā nikkhaniṁsu, agginā vā jhāpayiṁsu. na
"koci añño amhe viya evarūpaṁ puttamaṁsaṁ khādituṁ na labhatī"ti mānaṁ vā dappaṁ
vā akaṁsu, nīhatamānā pana nīhatadappā hutvā khādiṁsu. "kiṁ iminā aloṇena
anambilena adhūpitena duggandhenā"ti na hīḷetvā khādiṁsu, hīḷanaṁ pana vītivattā

footnote: 1 chaßēéa. abhogamaṁsatāya 2 chaßēéa., i evaṁ hi te
footnote: 3 chaßēéa., i. giddhamānasā

page number: 121

hutvā khādiṁsu. na "tuyhaṁ bhāgo mayhaṁ bhāgo tava putto mama putto"ti
aññamaññaṁ atimaññiṁsu. samaggā pana sammodamānā hutvā khādiṁsu. imaṁ
nesaṁ evarūpaṁ vicchandarāgādiparibhogaṁ sampassamāno satthā bhikkhusaṁghampi taṁ kāraṇaṁ
anujānāpento taṁ kiṁ maññatha bhikkhave, api nu te davāya vā āhāraṁ
āhareyyuntiādimāha. tattha davāya vātiādīni visuddhimagge 1- vitthāritāneva.
kantārassāti nitthiṇṇāvasesassa 2- kantārassa.
evameva khoti navannaṁ pāṭikulyānaṁ vasena evampi puttamaṁsasadiso 3-
katvā daṭṭhabboti attho. katamesaṁ navannaṁ? gamanapāṭikulyatādīnaṁ. gamanapāṭikulyataṁ
paccavekkhantopi hi kabaḷiṅkārāhāraṁ pariggaṇhāti, pariyesanapāṭikulyataṁ
paccavekkhantopi, paribhoganidhānāasayaparipakkāparipakkasammakkhananissandapāṭikulyataṁ
paccavekkhantopi. tāni panetāni gamanapāṭikulyatādīni visuddhimagge 4-
āhārapāṭikulyatāniddese vitthāritāneva. iti imesaṁ navannaṁ pāṭikulyānaṁ vasena
puttamaṁsūpamameva katvā āhāro paribhuñjitabbo.
yathā te jāyapatikā pāṭikulyaṁ piyaputtamaṁsaṁ khādantā na sārattā bhijjamānasā 5-
hutvā khādiṁsu, majjhattabhāveyeva pana 6- nicchandarāgaparibhoge ṭhitā khādiṁsu, evaṁ
nicchandarāgaparibhogaṁ katvā paribhuñjitabbo. yathā ca te na aṭṭhinahārucammanissitaṁ
apanetvā thūlathūlaṁ varamaṁsameva khādiṁsu, hatthasampattameva pana khādiṁsu, evaṁ
sukkhabhattathaddhabyañjanādīni 7- piṭṭhihatthena apakkhipitvā 8- vaṭṭakena viya
kukkuṭena viya ca odhiṁ adassetvā tato tato sappimaṁsādisaṁsaṭṭhavarabhojanaṁyeva
vicinitvā abhuñjantena sīhena viya sapadānaṁ paribhuñjitabbo.

footnote: 1 visuddhi. 1/39 2 chaßēéa. nittiṇṇā....., i. nittharaṁ avasesassa
footnote: 3 chaßēéa., i. vasena piyaputtasadiso 4 visuddhi. 2/155
footnote: 5 chaßēéa., i. giddhamānasā 6 chaßēéa. ayaṁ saddo na dissati

7 sī. sukkhabhattabaddhabyañjanādīni, chaßēéa. sukkhabhattamandabyañjanādīni
8 cha. apaṭikkhipitvā

page number: 122

yathā ca te na yāvadatthaṁ kaṇṭhappamāṇaṁ khādiṁsu, thokaṁ thokaṁ pana
ekekadivasaṁ yāpanamattameva khādiṁsu, evameva āhārahatthakādibrāhmaṇānaṁ
aññatarena viya yāvadatthaṁ udarāvadehakaṁ abhuñjantena catunnaṁ pañcannaṁ vā
ālopānaṁ okāsaṁ ṭhapetvāva dhammasenāpati 1- viya paribhuñjitabbo. thero
kira 2- pañcacattāḷīsa vassāni tiṭṭhamāno "pacchābhatte ambiluggārasamuṭṭhāpakaṁ
katvā ekadivasampi āhāraṁ na āhāresin"ti vatvā sīhanādaṁ nadanto imaṁ
gāthamāha:-
"cattāro pañca ālope abhutvā udakaṁ pive
alaṁ phāsuvihārāya pahitattassa bhikkhuno"ti. 3-
yathā ca te na aññamaññaṁ maccharāyantā khādiṁsu, vigatamalamaccherena pana
parisuddheneva cetasā khādiṁsu, evameva piṇḍapātaṁ labhitvā amaccharāyitvā "imaṁ
sabbaṁ gaṇhantassa sabbaṁ dassāmi, upaḍḍhaṁ gaṇhantassa upaḍḍhaṁ, sace
gahitāvaseso bhavissati, attanā paribhuñkhissāmī"ti sāraṇīyadhamme ṭhiteneva
paribhuñjitabbo. yathā ca te na "aññaṁ kiñci mayaṁ migamaṁsaṁ vā moramaṁsādīnaṁ
vā aññataraṁ khādāmā"ti sammuḷhā khādiṁsu, piyaputtamaṁsabhāvaṁ pana jānantāva
khādiṁsu, evameva piṇḍapātaṁ labhitvā "ahaṁ khādāmi bhuñjāmī"ti attūpaladdhisammohaṁ
anuppādetvā "kabaḷiṅkārāhāro na jānāti `ahaṁ cātummahābhūtikakāyaṁ vaḍḍhemī'ti,
kāyopi na jānāti `kabaḷiṅkārāhāro maṁ vaḍḍhetī"ti, evaṁ sammohaṁ pahāya
paribhuñjitabbo. satisampajaññavasenāpi cesa asammuḷheneva hutvā paribhuñjitabbo.
yathā ca te na "aho vata mayaṁ punapi evarūpaṁ puttamaṁsaṁ khādeyyāmā"ti
patthanaṁ katvā khādiṁsu, patthanaṁ pana vītivattā hutvā khādiṁsu, evameva paṇītabhojanaṁ
laddhā "aho vatāhaṁ svepi punadivasepi evarūpaṁ labheyyaṁ" , lūkhaṁ vā pana laddhā

footnote: 1 chaßēéa., i. dhammasenāpatinā 2 chaßēéa., i. so kira 3 khuṭhera. 26/983/395

page number: 123

"hiyyo viya me ajja paṇītabhojanaṁ na laddhan"ti patthanaṁ vā anusocanaṁ vā
akatvā nittaṇhena:-
"atītaṁ nānusocāmi na jappāmināgataṁ 1-
paccuppannena yāpemi tena vaṇṇo pasīdatī"ti 2-
imaṁ ovādaṁ anussarantena "paccuppanneneva yāpessāmī"ti paribhuñjitabbo.
yathā ca te na "ettakaṁ kantāre khāditvā avasiṭṭhaṁ kantāraṁ atikkamma
loṇambilādīhi yojetvā khādissāmā"ti sannidhiṁ akaṁsu, kantārapariyosāne pana
"pure mahājano passatī"ti bhūmiyaṁ vā nikhaṇiṁsu, agginā vā jhāpayiṁsu, evameva:-
"annānamatho pānānaṁ
khādanīyānaṁ athopi vatthānaṁ
laddhā na sannidhiṁ kayirā
na ca parittase tāni alabhamāno"ti 3-
imaṁ ovādaṁ anussarantena catūsu paccayesu yaṁ yaṁ labhati, tato tato attano
yāpanamattaṁ gahetvā sesaṁ sabrahmacārīnaṁ vissajjetvā sannidhiṁ parivajjantena
paribhuñjitabbo. yathā ca te na "koci añño amhe viya evarūpaṁ puttamaṁsaṁ
khādituṁ na labhatī"ti mānaṁ vā dappaṁ vā akaṁsu, nīhatamānā pana nīhatadappā
hutvā khādiṁsu, evameva paṇītabhojanaṁ labhitvā "ahamasmi lābhī cīvarapiṇḍapātādīnan"ti
na māno vā dappo vā kātabbo. "nāyaṁ pabbajjā cīvarādihetu, arahattahetu
panāyaṁ pabbajjā"ti paccavekkhitvā nīhatamānadappeneva paribhuñjitabbo.
yathā ca te "kiṁ iminā aloṇena anambilena adhūpitena duggandhenā"ti
hīḷetvā na khādiṁsu, hīḷanaṁ pana vītivattā hutvā khādiṁsu, evameva piṇḍapātaṁ
labhitvā "kiṁ iminā asukkena bhattasadisena 4- lūkhena nīrasena, suvānadoṇiyaṁ 5-
taṁ pakkhipathā"ti evaṁ piṇḍapātaṁ vā "ko imaṁ bhuñjissati, kākasunakhādīnaṁ dehī"ti
evaṁ dāyakaṁ vā ahīḷentena:-

footnote: 1 sī., i. nappajappāmanāgataṁ 2 khu.jā. 28/435/162 (syā) 3 khu.su. 25/931/516
footnote: 4 chaßēéa. assagonabhattasadisena 5 i. supāṇadoṇiyaṁ

page number: 124

"sa pattapāṇi caranto 1- amūgo mūgasammato
appaṁ dānaṁ na hīḷeyya dātāraṁ nāvajāniyā"ti 2-
imaṁ ovādaṁ anussarantena paribhuñjitabbo. yathā ca te na "tuyhaṁ bhāgo,
mayhaṁ bhāgo, tava putto, mama putto"ti aññamaññaṁ atimaññiṁsu, samaggā pana
sammodamānā hutvā khādiṁsu, evameva piṇḍapātaṁ labhitvā yathā ekacce
"ko tumhādisānaṁ dassati nikkāraṇā ummāresu pakkhalantā āhiṇḍatha, 3-
vijātamātāpi te dātabbaṁ na maññati, mayaṁ pana gatagataṭṭhāne paṇītāni
cīvarādīni labhāmā"ti sīlavante sabrahmacārī atimaññanti, yaṁ sandhāya vuttaṁ:-
"so tena lābhasakkārasilokena abhibhūto pariyādiṇṇacitto
aññe pesale bhikkhū atimaññati. taṁ hi tassa bhikkhave
moghapurisassa hoti dīgharattaṁ ahitāya dukkhāyā"ti. 4-
evaṁ kañci anatimaññitvā sabbehi sabrahmacārīhi saddhiṁ samaggena
sammodamānena hutvā paribhuñjitabbaṁ.
pariññāteti ñātapariññā tīraṇapariññā pahānapariññāti imāhi tīhi
pariññāhi pariññāte. kathaṁ? idha bhikkhu "kabaḷiṅkārāhāro nāma ayaṁ savatthukavasena
ojaṭṭhamakarūpaṁ hoti, ojaṭṭhamakarūpaṁ kattha paṭihaññati? jivhāpasāde,
jivhāpasādo kiṁnissito? catumahābhūtanissito. iti ojaṭṭhamakaṁ jivhāpasādo
tassa paccayāni mahābhūtānīti ime dhammā rūpakkhandho nāma, taṁ pariggaṇhato
uppannā phassapañcamakā dhammā cattāro arūpakkhandhā. iti sabbepime
pañcakkhandhā saṅkhepato nāmarūpamattaṁ hotī"ti pajānāti. so te dhamme
sarasalakkhaṇato vavatthapetvā tesaṁ paccayaṁ pariyesanto anulomaṁ 5- paṭiccasamuppādaṁ
passati. ettāvatānena kabaḷiṅkārāhāramukhena sappaccayassa nāmarūpassa

footnote: 1 chaßēéa. vicaranto 2 khu.su. 25/719/474 3 chaßēéa. pakkhalantānaṁ āhiṇḍantānaṁ
footnote: 4 saṁṇi. 16/161/219 5 cha. anulomapaṭilomaṁ

page number: 125

yāthāvato diṭṭhattā kabaḷiṅkārāhāro ñātapariññāya pariññātova hoti. so tadeva
sappaccayaṁ nāmarūpaṁ aniccaṁ dukkhaṁ anattāti tīṇi lakkhaṇāni āropetvā sattannaṁ
anupassanānaṁ vasena sammasati. ettāvatānena so tilakkhaṇapaṭivedhasammasanañāṇasaṅkhātāya
tīraṇapariññāya pariññāto hoti. tasmiṁyeva pana 1- nāmarūpe chandarāgāvakaḍḍhanena
anāgāmimaggena parijānatā pahānapariññāya pariññāto hotīti.
pañcakāmaguṇikoti pañcakāmaguṇasambhavo rāgo pariññāto hoti. ettha pana
tisso pariññā ekapariññā sabbapariññā mūlapariññāti. katamā ekapariññā?
yo bhikkhu jivhādvāre ekarasataṇhaṁ parijānāti, tena pañcakāmaguṇiko rāgo
pariññātova hotīti. kasmā? tassāyeva tattha uppajjanato. sāyeva hi taṇhā
cakkhudvāre uppannā rūparāgo nāma hoti, sotadvārādīsu uppannā
saddarāgādayo. iti yathā ekasseva corassa pañca magge hanato ekasmiṁ magge gahetvā
sīse chinne pañcapi maggā khemā honti, evaṁ jivhādvāre rasataṇhāya
pariññātāya pañcakāmaguṇiko rāgo pariññāto hotīti ayaṁ ekapariññā nāma.
katamā sabbapariññā? patte pakkhittapiṇḍapātasmiṁ hi ekasmiṁyeva
pañcakāmaguṇikarāgo labbhati. kathaṁ? parisuddhaṁ tāvassa vaṇṇaṁ olokayato rūparāgo
hoti, uṇhe sappimhi tattha āsiñcante paṭapaṭāti saddo uṭṭhahati, tathārūpaṁ
khādanīyaṁ vā khādantassa murumurādisaddo 2- uppajjati, taṁ assādayato saddarāgo.
jīrakādisambhāragandhaṁ 3- assādentassa gandharāgo, sādhurasavasena rasarāgo. mudubhojanaṁ
phassavantanti assādayato phoṭṭhabbarāgo. iti imasmiṁ āhāre satisampajaññena
pariggahetvā nicchandarāgaparibhogena paribhutte sabbopi so pariññāto hotīti
ayaṁ sabbapariññā nāma.

footnote: 1 chaßēéa. ayaṁ saddo na dissati 2 chaßēéa., i. murumurūti saddo 3 chaßēéa. jīrakādivasagandhaṁ

page number: 126

katamā mūlapariññā? pañcakāmaguṇikarāgassa hi kabaḷiṅkārāhāro mūlaṁ.
kasmā? tasmiṁ sati tassuppattito. brāhmaṇatissabhaye kira dvādasa vassāni
jāyapatikānaṁ upanijjhānacittannāma nāhosi. kasmā? āhāramandatāya. bhaye pana
vūpasante yojanasatiko tāmbapaṇṇidīpo dārakānaṁ jātamaṅgalehi ekamaṅgalo
ahosi. iti mūlabhūte āhāre pariññāte pañcakāmaguṇiko rāgo pariññātova
hotīti ayaṁ mūlapariññā nāma.
natthi naṁ saññojananti tena rāgena saddhiṁ pahānekaṭṭhatāya pahīnattā
natthi. evamayaṁ desanā yāva anāgāmimaggā kathitā. "ettakena pana mā vosānaṁ
āpajjiṁsū"ti etesaṁyeva rūpādīnaṁ vasena pañcasu khandhesu vipassanaṁ vaḍḍhetvā
yāva arahattā kathetuṁ vaṭṭatīti. paṭhamāhāro niṭṭhito.
dutiye niccammāti khurato paṭṭhāya yāva siṅgamūlā sakalasarīrato uddālitacammā
kiṁsukarāsivaṇṇā. kasmā pana aññaṁ hatthiassagoṇādiopammaṁ agahetvā
niccammagāvūpamā gahitāti? titikkhituṁ asamatthabhāvadīpanatthaṁ. mātugāmo hi uppannaṁ
dukkhavedanaṁ titikkhituṁ adhivāsetuṁ na sakkoti, evameva phassāhāro abalo dubbaloti
dassanatthaṁ sadisameva upamaṁ āhari. kuḍḍanti silākuḍḍādīnaṁ aññataraṁ. kuḍḍanissitā
pāṇā nāma uṇṇānābhisarabūmūsikādayo. rukkhanissitāti uccāliṅgapāṇakādayo.
udakanissitāti macchasuṁsumārādayo. akāsanissitāti ḍaṁsamakasakākakulalādayo.
khādeyyunti luñcitvā khādeyyuṁ. sā tasmiṁ tasmiṁ ṭhāne taṁtaṁṭhānasannissayamūlakaṁ
pāṇakhādanabhayaṁ sampassamānā neva attano sakkārasammānaṁ, na
piṭṭhiparikammasarīrasambāhanauṇhodakāni icchati, evameva bhikkhu phassāhāramūlakaṁ
kilesapāṇakakhādanabhayaṁ sampassamāno tebhūmikaphassena anatthiko hoti.
phasse bhikkhave āhāre pariññāteti tīhi pariññāhi pariññāte.
idhāpi tisso pariññā. tattha "phasso saṅkhārakkhandho, taṁsampayuttā vedanā

page number: 127

vedanākkhandho, saññā saññākkhandho, cittaṁ viññāṇakkhandho, tesaṁ
vatthārammaṇāni rūpakkhandho"ti evaṁ sappaccayassa nāmarūpassa yāthāvasarasadassanaṁ 1-
ñātapariññā. tattheva tilakkhaṇaṁ āropetvā sattannaṁ anupassanānaṁ vasena
aniccādito tulanaṁ tīraṇapariññā. tasmiṁyeva pana nāmarūpe chandarāganikkaḍḍhano
arahattamaggo pahānapariññā. tisso vedanāti evaṁ phassāhāre tīhi pariññāhi
pariññāte tisso vedanā pariññātāva honti tammūlakattā taṁsampayuttattā ca.
iti phassāhāravasena desanā yāva arahattā kathitā. dutiyāhāro.
tatiye aṅgārakāsūti aṅgārānaṁ kāsu. kāsūti rāsipi vuccati āvāṭopi.
"aṅgārakāsuṁ apare thunanti 2-
narā rudantā paridaḍḍhagattā
bhayaṁ hi maṁ vindati sūta disvā
pucchāmi taṁ mātali devasārathī"ti 3-
ettha rāsi "kāsū"ti vutto.
"kiṁ nu santaramānova kāsuṁ khaṇasi sārathī"ti 4-
ettha āvāṭo. idhāpi ayameva adhippeto. sādhikaporisāti atirekaporisā
pañcaratanappamāṇā. vītacchikānaṁ vītadhūmānanti etenassa mahāpariḷāhataṁ dassesi.
jālāya vā hi dhūme vā sati vāto samuṭṭhāti, pariḷāho mahā na hoti,
tadabhāve vātābhāvato pariḷāho mahā hoti. ārakāvassāti dūreyeva bhaveyya.
evameva khoti ettha idaṁ opammasaṁsandanaṁ:- aṅgārakāsu viya hi tebhūmikavaṭṭaṁ
daṭṭhabbaṁ. jīvitukāmo puriso viya vaṭṭanissito bālaputhujjano. dve balavanto
purisā viya kusalākusalakammaṁ. tesaṁ taṁ purisaṁ nānābāhāsu gahetvā aṅgārakāsuṁ

footnote: 1 chaßēéa. yāthāvato dassanaṁ 2 ma. punanti, cha. phuṇanti
footnote: 3 khu.jā. 28/546/203 (syā) 4 khu.jā. 28/396/153 (syā)

page number: 128

upakaḍḍhanakālo viya puthujjanassa kammāyūhanakālo. kammañhi āyūhiyamānameva
paṭisandhiṁ ākaḍḍhati nāma. aṅgārakāsunidānaṁ dukkhaṁ viya kammanidānaṁ vaṭṭadukkhaṁ
veditabbaṁ.
pariññāteti tīhi pariññāhi pariññāte. pariññāyojanā panettha
phasse vuttanayeneva veditabbā. tisso taṇhāti kāmataṇhā bhavataṇhā
vibhavataṇhāti imā pariññātāva honti. kasmā? taṇhāmūlakattā manosañcetanāya.
na hi hetumhi appahīne phalaṁ pahīyati. iti manosañcetanāhāravasenapi yāva
arahattā desanā kathitā. tatiyāhāro.
catutthe āgucārinti pāpacāriṁ dosakārakaṁ. kathaṁ so purisoti so puriso
kathaṁbhūto, kiṁ yāpeti na yāpetīti pucchati. tatheva deva jīvatīti yathā pubbe,
idānipi tatheva jīvati.
evameva khoti idhāpi idaṁ opammasaṁsandanaṁ:- rājā viya hi kammaṁ
daṭṭhabbaṁ, āgucārī puriso viya vaṭṭasannissito bālaputhujjano, tīṇi
sattisatāni viya paṭisandhiviññāṇaṁ, āgucāriṁ purisaṁ "tīhi sattisatehi hanathā"ti
raññā āṇattakālo viya kammaraññā vaṭṭasannissitaputhujjanaṁ gahetvā paṭisandhiyaṁ
khipanakālo. 1- tattha kiñcāpi tīṇi sattisatāni viya paṭisandhiviññāṇaṁ, sattīsu
pana dukkhaṁ natthi, sattīhi pahaṭavaṇamukhamūlaṁ 2- dukkhaṁ, evameva paṭisandhiyampi dukkhaṁ
natthi, dinnāya pana paṭisandhiyā pavatte vipākadukkhaṁ sattīhi pahaṭavaṇamukhamūladukkhaṁ 3-
viya hoti.
pariññāteti tīheva pariññāhi pariññāte. idhāpi pariññāyojanā
phassāhāre vuttanayeneva veditabbā. nāmarūpanti viññāṇapaccayā nāmarūpaṁ.

footnote: 1 chaßēéa., i. pakkhipanakālo 2 chaßēéa., i. pahatavaṇamūlakaṁ 3 chaßēéa. sattipahaṭavaṇamūlakaṁ dukkhaṁ

page number: 129

viññāṇasmiṁ hi pariññāte taṁ pariññātameva hoti taṁmūlakattā sahuppannattā
ca. iti viññāṇāhāravasenapi yāva arahattā desanā kathitāti. catutthāhāro.
tatiyaṁ.
4. atthirāgasuttavaṇṇanā
[64] catutthe rāgotiādinī lobhasseva nāmāni. so hi rajanavasena 1-
rāgo, nandanavasena nandī, taṇhāyanavasena taṇhāti vuccati. patiṭṭhitaṁ tattha
viññāṇaṁ viruḷhanti kammaṁ jirāpetvā 2- paṭisandhiākaḍḍhanasamatthatāya patiṭṭhitañceva
viruḷhañca. yatthāti tebhūmikavaṭṭe bhummaṁ, sabbattha vā purimapurimapade etaṁ
bhummaṁ. atthi tattha saṅkhārānaṁ vuḍḍhīti idaṁ imasmiṁ vipākavaṭṭe ṭhitassa āyatiṁ
vaṭṭahetuke saṅkhāre sandhāya vuttaṁ. yattha atthi āyatiṁ punabbhavābhinibbattīti
yasmiṁ ṭhāne āyatiṁ punabbhavābhinibbatti atthi.
evameva khoti ettha idaṁ opammasaṁsandanaṁ:- rajakacittakārā viya hi
sahakammasambhārakammaṁ, phalakabhittidussapaṭaṁ 3- viya tebhūmikavaṭṭaṁ. yathā rajakacittakārā
parisuddhesu phalakādīsu rūpaṁ sasamuṭṭhāpenti, evameva sasambhārakakammaṁ bhavesu rūpaṁ
samuṭṭhāpeti. tattha yathā akusalena cittakārena samuṭṭhāpitaṁ rūpaṁ virūpaṁ hoti
dussaṇṭhitaṁ amanāpaṁ, evameva ekacco kammaṁ karonto ñāṇavippayuttena cittena
karoti, taṁ kammaṁ rūpaṁ samuṭṭhāpentaṁ cakkhādīnaṁ sampattiṁ adatvā dubbaṇṇaṁ
dussaṇṭhitaṁ 4- mātāpitūnampi amanāpaṁ rūpaṁ samuṭṭhāpeti. yathā pana kusalena cittakārena
samuṭṭhāpitaṁ rūpaṁ surūpaṁ hoti karonto susaṇṭhitaṁ manāpaṁ, evameva ekacco kammaṁ
karonto ñāṇasampayuttena cittena karoti, taṁ kammaṁ samuṭṭhāpentaṁ cakkhādīnaṁ
sampattiṁ datvā suvaṇṇaṁ susaṇṭhitaṁ alaṅkatapaṭiyattaṁ viya rūpaṁ samuṭṭhāpeti.

footnote: 1 chaßēéa. rañjanavasena 2 chaßēéa.,i. javāpetvā
footnote: 3 chaßēéa. phalakabhittidussapaṭā 4 sī. dussaṇṭhānaṁ

page number: 130

ettha ca āhāraṁ viññāṇena saddhiṁ saṅkhipitvā āhāranāmarūpānaṁ
antare eko sandhi, vipākavidhiṁ nāmarūpena saṅkhipitvā nāmarūpasaṅkhārānaṁ
antare eko sandhi, saṅkhārānañca āyatibhavassa ca antare eko sandhīti
veditabbo.
kūṭāgāranti ekaṁ kaṇṇikaṁ gāhāpetvā 1- kataṁ agāraṁ. kūṭāgārasālāti dve
kaṇṇikā 2- gahetvā katasālā. evameva khoti ettha khīṇāsavassa kammaṁ suriyarasmisamaṁ
veditabbaṁ. suriyarasmi pana atthi, sā kevalaṁ patiṭṭhāya abhāvena apatiṭṭhā nāma
jātā, khīṇāsavassa kammaṁ natthitāya eva apatiṭṭhaṁ. tassa hi kāyādayo
atthi, tehipi pana katakammaṁ kusalākusalaṁ nāma na hoti, kiriyamatte ṭhatvā
avipākaṁ hoti, evamassa kammaṁ natthitāya eva apatiṭṭhaṁ nāma jātanti. catutthaṁ.
5. nagarasuttavaṇṇanā
[65] pañcame nāmarūpe kho sati viññāṇanti ettha "saṅkhāresu sati
viññāṇan"ti ca "avijjāya sati saṅkhārā"ti ca vattabbaṁ bhaveyya, tadubhayampi na
vuttaṁ. kasmā? avijjāsaṅkhārā hi tatiyo bhavo, tehi saddhiṁ ayaṁ vipassanā na
ghaṭiyati. mahāpuriso hi paccuppannapañcavokāravasena abhiniviṭṭhoti.
nanu ca avijjāsaṅkhāresu adiṭṭhesu na sakkā buddhena bhavitunti. saccaṁ
na sakkā, iminā pana te bhavaupādānataṇhāvasena diṭṭhāva. tasmā yathā nāma
godhaṁ anubandhanto puriso taṁ kūpaṁ paviṭṭhaṁ disvā otāretvā 3- paviṭṭhaṭṭhānaṁ
khanitvā godhaṁ gahetvā pakkameyya, na parabhāgaṁ khaneyya, kasmā? kassaci natthitāya.
evaṁ mahāpuriso godhaṁ anubandhanto puriso viya bodhipallaṅke nisinno

footnote: 1 ka. gahetvā 2 chaßēéa. kaṇṇike
footnote: 3 sī. otaritvā

page number: 131

jarāmaraṇato paṭṭhāya "imassa ayaṁ paccayo, imassa ayaṁ paccayo"ti pariyesanto
yāva nāmarūpadhammānaṁ paccayaṁ disvā tassapi paccayaṁ pariyesanto viññāṇameva
addasa. tato "ettako 1- pañcavokārabhavavasena sammasanacāro"ti 2- vipassanaṁ
paṭinivattesi, parato tucchakūpassa abhindanaṭṭhānaṁ 3- viya avijjāsaṅkhāradvayaṁ atthi.
tadetaṁ heṭṭhā vipassanāya gahitattā pāṭiyekkaṁ sammasanūpagaṁ na hotīti na
aggahesi.
paccudāvattatīti paṭinivattati. katamaṁ panettha viññāṇaṁ paccudāvattatīti?
paṭisandhiviññāṇampi vipassanāviññāṇampi. 4- tattha paṭisandhiviññāṇaṁ paccayato
paṭinivattati, vipassanāviññāṇaṁ 5- ārammaṇato. ubhayampi nāmarūpaṁ nātikkamati,
nāmarūpato paraṁ na gacchati. ettāvatā jāyetha vātiādīsu viññāṇe
nāmarūpassa paccaye honte, nāmarūpe viññāṇassa paccaye honte, dvīsupi
aññamaññapaccayesu hontesu ettakena jāyetha vā upapajjetha vā. ito hi paraṁ
yaṅkiñci aññaṁ jāyeyya vā upapajjeyya vā, 6- nanu etadeva jāyati ca upapajjati
cāti.
evaṁ saddhiṁ aparāparacutipaṭisandhīhi pañcupādānāni 7- dassetvā puna
taṁ ettāvatāti vuttamatthaṁ niyyādento yadidaṁ nāmarūpapaccayā viññāṇaṁ,
viññāṇapaccayā nāmarūpanti vatvā tato paraṁ anulomapaccayākāravasena
viññāṇapaccayā nāmarūpamūlakaṁ āyatijarāmaraṇaṁ 8- dassetuṁ nāmarūpapaccayā
saḷāyatanantiādimāha.

footnote: 1 ma. ettake 2 ma. sammasanaṁ karoti
footnote: 3 chaßēéa. abhinnaṭṭhānaṁ 4 sī. vipassanañāṇampi
footnote: 5 sī. vipassanāñāṇaṁ 6 chaßēéa., i. kimaññaṁ jāyetha vā upapajjetha vā

7 chaßēéa. pañca padāni, i. paccudānaṁ 8 ka. āyatiṁpi jātijarāmaraṇaṁ

page number: 132

añjasanti maggasseva vevacanaṁ. udāpagatanti 1- āpato uggatattā udāpagatanti 2-
laddhavohārena pākāravatthunā samannāgataṁ. ramaṇīyanti samantā catunnaṁ dvārānaṁ
abbhantare ca nānābhaṇḍānaṁ sampattiyā ramaṇīyaṁ. māpehīti mahājanaṁ pesetvā
vāsaṁ kārehi. māpeyyāti vāsaṁ kāreyya. kārenato ca paṭhamaṁ aṭṭhārasa
manussakoṭiyo pesetvā "sampuṇṇan"ti pucchitvā "na tāva sampuṇṇan"ti vutte
aparāni pañca kulāni peseyya. puna pucchitvā "na tāva sampuṇṇan"ti vutte
aparāni pañcapaṇṇāsa kulāni peseyya. puna pucchitvā "na tāva sampuṇṇan"ti
vutte aparāni tiṁsakulāni peseyya. puna pucchitvā "na tāva sampuṇṇan"ti
vutte aparaṁ kulasahassaṁ peseyya. puna pucchitvā "na tāva sampuṇṇan"ti vutte
aparāni ekādasanahutāni kulāni peseyya. puna pucchitvā "na tāva sampuṇṇan"ti
vutte aparāni caturāsīti kulasahassāni peseyya. puna "sampuṇṇan"ti pucchite
"mahārāja kiṁ vadesi, mahantaṁ nagaraṁ asambādhaṁ, iminā nayena kulāni pesetvā
na sakkā pūretuṁ, bheriṁ cārāpetvā 3- `amhākaṁ nagaraṁ imāya ca imāya ca sampattiyā
sampannaṁ, ye tattha vasitukāmā, yathāsukhaṁ gacchantu, imañcimañca parihāraṁ
labhissantī'ti nagarassa ceva vaṇṇaṁ lokassa ca parihāralābhaṁ ghosāpethā"ti vadeyya. so evaṁ
kareyya. tato manussā nagaraguṇañceva parihāralābhañca sutvā sabbadisāhi
samosaritvā nagaraṁ pūreyyuṁ. taṁ aparena samayena iddhañceva assa phītañca. taṁ sandhāya
tadassa nagaraṁ aparena samayena iddhañceva phītañcātiādi vuttaṁ.
tattha iddhanti samiddhaṁ subhikkhaṁ. phītanti sabbasampattīhi vaḍḍhitaṁ. 4-
bahujaññanta bahūhi ñātabbaṁ, bahujanānaṁ hitaṁ vā. "bahujanan"tipi pāṭho.
ākiṇṇamanussanti manussehi ākiṇṇaṁ nirantaraṁ phuṭṭhaṁ. vuḍḍhivepullappattanti
vuḍḍhippattañceva

footnote: 1 chaßēéa. uddhāpavantanti 2 sī., i. uddāpanti
footnote: 3 chaßēéa., i. bheriṁ pana carāpetvā 4 chaßēéa., i pupphitaṁ

page number: 133

vepullappattañca, seṭṭhabhāvañceva vipulabhāvañca pattaṁ, dasasahassacakkavāḷe
agganagaraṁ jātanti attho.
evameva khoti ettha idaṁ opammasaṁsandanaṁ:- araññapavane caramānapuriso
viya hi dīpaṅkarapādamūlato paṭṭhāya pāramiyo pūrayamāno mahāpuriso dakṭhabbo,
tassa purisassa pubbakehi manussehi anuyātamaggadassanaṁ viya mahāsattassa
anupubbena bodhipallaṅke nisinnassa pubbabhāge aṭṭhaṅgikassa vipassanāmaggassa
dassanaṁ, purisassa taṁ ekapadikamaggaṁ anugacchato aparabhāge mahāmaggadassanaṁ viya
mahāsattassa upari vipassanāya ciṇṇante lokuttaramaggadassanaṁ, purisassa tena 1-
maggena gacchato purato nagaradassanaṁ viya tathāgatassa nibbānanagaradassanaṁ,
bāhiranagaraṁ panettha aññena diṭṭhaṁ, aññena manussavāsaṁ kataṁ, nibbānanagaraṁ
satthā sayameva passi, sayaṁ vāsamakāsi. tassa purisassa catunnaṁ dvārānaṁ
diṭṭhakālo viya tathāgatassa catunnaṁ maggānaṁ diṭṭhakālo, tassa catūhi
dvārehi nagaraṁ paviṭṭhakālo viya tathāgatassa catūhi maggehi nibbānaṁ paviṭṭhakālo,
tassa nagarabbhantare bhaṇḍavavatthānakālo viya tathāgatassa paccavekkhaṇañāṇena
paropaṇṇāsakusaladhammavavatthānakālo. nagarassa āvāsakaraṇatthaṁ 2- kulapariyesanakālo
viya satthu phalasamāpattito vuṭṭhāya veneyyasatte volokanakālo, tena purisena
yācitassa rañño ekaṁ mahākuṭumbikaṁ diṭṭhakālo, rañño mahākuṭambikaṁ pakkosāpetvā
"nagaravāsaṁ karohī"ti pahitakālo viya bhagavato ekasmiṁ pacchābhatte aṭṭhārasayojanamaggaṁ
gantvā āsāḷhapuṇṇamīdivase 4- bārāṇasiyaṁ isipatanaṁ pavisitvā theraṁ
kāyasakkhiṁ katvā dhammaṁ desitakālo, mahākuṭumbikena aṭṭhārasa purisakoṭiyo

footnote: 1 chaßēéa., i. teneva 2 chaßēéa., i. agārakaraṇatthaṁ
footnote: 3 chaßēéa. aññāsikoṇḍaññattheraṁ 4 chaßēéa. āsāḷhipuṇṇamadivase

page number: 134

gahetvā nagaraṁ ajjhāvutthakālo viya tathāgatena dhammacakke pavattite therassa
aṭṭhārasahi brahmakoṭīhi saddhiṁ sotāpattiphale patiṭṭhitakālo, evaṁ nibbānanagaraṁ
paṭhamaṁ āvāsitaṁ, tato sampuṇṇaṁ nagaranti pucchitvā na tāvāti vutte pañca
kulāni ādiṁ katvā yāva caturāsītikulasahassapesanaṁ viya tathāgatassa pañcamadivasato
paṭṭhāya anattalakkhaṇasuttādīni desetvā pañcavaggiye ādiṁ katvā yasapamukhā
pañcapaññāsakulaputtā tiṁsabhaddavaggiyā sahassapurāṇajaṭilā bimbisārapamukhāni
ekādasapurisanahutāni tirokuḍḍānumodane caturāsītisahassānīti ettakassa
janassa ariyamaggaṁ otāretvā nibbānanagaraṁ pesitakālo, atha tena nayena
nagare apūriyamāne bheriṁ cārāpetvā 1- nagarassa vaṇṇaghosanaṁ kulānaṁ parihāralābhaghosanaṁ
viya 2- māsassa aṭṭha divase tattha tattha nisīditvā dhammakathikānaṁ nibbānavaṇṇassa
ceva nibbānappattānaṁ jātikantārādinittharaṇāanisaṁsassa ca ghosanaṁ, tato sabbadisāhi
āgantvā manussānaṁ nagarasamosaraṇaṁ viya tattha tattha dhammakathaṁ sutvā tato 3-
nikkhamitvā pabbajjaṁ ādiṁ katvā anulomapaṭipadaṁ paṭipannānaṁ aparimāṇānaṁ
kulaputtānaṁ nibbānasamosaraṇaṁ daṭṭhabbaṁ.
purāṇamagganti ariyaṁ aṭṭhaṅgikaṁ maggaṁ. ayaṁ hi ariyamaggo pavāraṇasutte 4-
avattamānakaṭṭhena "anuppannamaggo"ti vutto, imasmiṁ sutte avaḷañjanaṭṭhena
"purāṇamaggo"ti. brahmacariyanti sikkhattayasaṅgahaṁ sakalasāsanaṁ. iddhanti jhānassādena
samiddhaṁ subhikkhaṁ, phītanti abhiññābharaṇehi pupphitaṁ. vitthārikanti vitthiṇṇaṁ.
bahujaññanti bahujanaviññeyyaṁ. yāva devamanussehi supakāsitanti yāva
dasasahassacakkavāḷe devamanussehi paricchedo atthi, etasmiṁ antare supakāsitaṁ
sudesitaṁ tathāgatenāti. pañcamaṁ.

footnote: 1 chaßēéa., i. carāpetvā 2 chaßēéa., i. viya ca 3 chaßēéa., i. tato tato
footnote: 4 saṁ.sa. 15/215/230

page number: 135

6. sammasasuttavaṇṇanā
[66] chaṭṭhe āmantesīti kasmā āmantesi? yasmā 1- sukhumā tilakkhaṇāhatā
dhammadesanā upaṭṭhāsi. tasmiṁ kira janapade manussā sahetukā paññavanto.
siniddhāni kirettha bhojanāni, tāni sevato janassa paññā vaḍḍhati, te gambhīraṁ
tilakkhaṇāhataṁ dhammakathaṁ paṭivijjhituṁ samatthā honti. teneva bhagavā dīghamajjhimesu
mahāsatipaṭṭhānāni, 2- mahānidānaṁ, 3- āneñjasappāyaṁ, 4- saṁyuttake
cūḷanidānādisuttanti 5- evamādīni aññānipi gambhīrāni suttāni tattheva kathesi.
sammasatha noti sammasatha nu. antaraṁ sammasanti 6- abbhantaraṁ paccayasammasanaṁ. na so
bhikkhu bhagavato cittaṁ ārādhesīti paccayākāravasena byākārāpetukāmassa bhagavato tathā
abyākaritvā dvattiṁsākāravasena byākaronto ajjhāsayaṁ gahetuṁ nāsakkhi.
etadavocāti desanā yathānusandhiṁ na gatā, desanāya yathānusandhigamanatthaṁ
etadavoca. tenahānanda suṇāthāti idaṁ tepiṭake buddhavacane abhinnakapadaṁ. 7-
aññattha hi evaṁ vuttaṁ nāma natthi. upadhinidānanti khandhūpadhinidānaṁ. khandhapañcakaṁ
hettha upadhīti adhippetaṁ. uppajjatīti jāyati. nivisatīti punappunaṁ pavattivasena
patiṭṭhahati.
yaṁ loke piyarūpaṁ sātarūpanti yaṁ lokasmiṁ piyasabhāvañceva madhurasabhāvañca.
cakkhuṁ loketiādīsu lokasmiṁ hi cakkhādīsu mamattena 8- abhiniviṭṭhā sattā
sampattiyaṁ patiṭṭhitā attano cakkhuṁ ādāsādīsu nimittagahaṇānusārena
vippasannapañcapasādaṁ 9- suvaṇṇavimāne ugghāṭitamaṇisīhapañjaraṁ viya maññanti, sotaṁ
rajatapanāḷikaṁ viya pāmaṅgasuttakaṁ 10- viya ca maññanti, tuṅganāsāti laddhavohāraṁ

footnote: 1 chaßēéa., i. yasmāssa 2 dīßēéa. 10/372/248, maßēáū. 12/105/77
footnote: 3 dīßēéa. 10/95/49 4 ma.u. 14/66/49
footnote: 5 saṁ. ni. 16/66/89 6 sī., i. sammasananti

7 chaßēéa. asambhinnapadaṁ 8 sī.,i. pamattā, ma. mamattā
9 ma..... pañcapasādā 10 chaßēéa., i. pāmaṅgasuttaṁ

page number: 136

ghānaṁ vaṭṭetvā ṭhapitaharitālavaṭṭiṁ viya maññanti, jivhaṁ rattakambalapaṭalaṁ viya
mudusiniddhaṁ madhurasaraṁ 1- maññanti, kāyaṁ sālaṭṭhi 2- viya suvaṇṇatoraṇaṁ viya ca
maññanti, manaṁ aññesaṁ manena asadisaṁ uḷāraṁ maññanti.
niccato addakkhunti niccanti addasaṁsu. sesapadesupi eseva nayo. na
parimucciṁsu dukkhasmāti sakalasmāpi vaṭṭadukkhā na parimucciṁsu. dakkhissantīti 3-
passissanti. āpānīyakaṁsoti sarakassa nāmaṁ. yasmā panettha āpaṁ pivanti,
tasmā "āpānīyo"ti vuccati. āpānīyo ca so kaṁso cāti 4- āpānīyakaṁso.
surāmaṇḍasarakassetaṁ nāmaṁ. "vaṇṇasampanno"ti ādivacanato pana kaṁse ṭhitapānameva evaṁ
vuttaṁ. ghammābhitattoti ghammena abhitatto. ghammaparetoti ghammena phuṭṭho, anugatoti
attho. 6- pivato hi kho taṁ chādessatīti pivantassa taṁ pānīyaṁ vaṇṇādisampattiyā
rucissati, sakalasarīraṁ vā pharitvā tuṭṭhiṁ uppādayamānaṁ ṭhassati. appaṭisaṅkhāti
apaccavekkhitvā.
evameva khoti ettha idaṁ opammasaṁsandanaṁ:- āpānīyakaṁso viya hi loke piyarūpaṁ
sātarūpaṁ ārammaṇaṁ daṭṭhabbaṁ, ghammābhitattapuriso viya vaṭṭanissito puthujjano,
āpānīyakaṁsena nimantanapuriso viya loke piyarūpasātarūpena ārammaṇena nimantakajano,
āpānīyakaṁse sampattiñca ādīnavañca ārocento āpānakamanusso viya
ācariyupajjhāyādiko kalyāṇamitto. yatheva hi tassa purisassa apalokitamanusso
āpānīyakaṁse guṇañca ādīnavañca āroceti, evameva ācariyo vā upajjhāyo
vā bhikkhuno pañcasu kāmaguṇesu assādañca ādīnavañca 4- katheti.
tattha yathā āpānīyakaṁsamhi guṇe ca ādīnave ca ārocite so puriso
vaṇṇādisampadāyameva 5- sañjātavego "sace maraṇaṁ bhavissati, pacchā jānissāmī"ti

footnote: 1 chaßēéa. mudusiniddhamadhurarasadaṁ 2 chaßēéa., sālalaṭṭhiṁ, i. sālalaṭṭhi
footnote: 3 i. dakkhintīti 4 chaßēéa. i. nissaraṇañca
footnote: 5 chaßēéa., i. pīyavaṇṇādi...

page number: 137

sahasā appaṭisaṅkhāya taṁ pivitvā maraṇaṁ vā maraṇamattaṁ vā dukkhaṁ nigacchati,
evameva bhikkhu "pañcasu kāmaguṇesu dassanādivasena uppannasomanassamattameva
assādo, ādīnavo pana diṭṭhadhammikasamparāyiko bahunānappakāro, appassādā
kāmā bahudukkhā bahupāyāsā"ti evaṁ ācariyupajjhāyehi ānisaṁsañca ādīnavañca
kathetvā "samaṇapaṭipadaṁ paṭipajja, indriyesu guttadvāro bhava bhojane mattaññū
jāgariyaṁ anuyutto"ti evaṁ ovaditopi assādabaddhacittatāya "sace vuttappakāro
ādīnavo bhavissati, pacchā jānissāmī"ti ācariyupajjhāye apasādetvā
uddesaparipucchādīni ceva vattapaṭipattiñca pahāya lokāmisakathaṁ kathento kāme
paribhuñjitukāmatāya sikkhaṁ paccakkhāya hīnāyāvattati. tato tīṇi duccaritāni 1-
pūrento sandhicchedanādikāle "coro ayan"ti gahetvā rañño dassito idheva
hatthapādādichedanaṁ vā sīsacchedanaṁ vā patvā 2- samparāye catūsu apāyesu
mahādukkhaṁ anubhoti.
pānīyena vā vinetunti sītena vā vārinā hārituṁ. 3- dadhimaṇḍakenāti
dadhimaṭṭhanā. 4- bhaṭṭhaloṇikāyāti saloṇena sattupānīyena. loṇasovīrakenāti
sabbadhaññaphalakaḷīrādīni pakkhipitvā loṇasovīrakaṁ nāma karonti, tena.
opammasaṁsandanaṁ panettha:- ghammābhitattapuriso viya vaṭṭasannissitakāle
yogāvacaro daṭṭhabbo, tassa purisassa paṭisaṅkhā āpānīyakaṁsaṁ pahāya pānīyādīhi
pipāsāvinodanaṁ viya bhikkhuno ācariyupajjhāyānaṁ ovāde ṭhatvā chadvārādīni
pariggahetvā anukkamena vipassanaṁ vaḍḍhentassa arahattaphalādhigamo, pānīyādīni

footnote: 1 chaßēéa., i. tato duccaritāni 2 chaßēéa., i. hatthapādādichedanaṁ patvā
footnote: 3 chaßēéa., i. harituṁ 4 sī. dadhimatthunā, chaßēéa. dadhimaṇḍanamattena, i. dadhimaṇḍena

page number: 138

cattāri pānāni viya hi cattāro maggā, tesu aññataraṁ pivitvā surāpipāsikaṁ 1-
vinodetvā sukhino yenakāmaṁ gamanaṁ viya khīṇāsavassa catumaggapānaṁ pivitvā
taṇhaṁ vinodetvā agatapubbaṁ nibbānadisaṁ gamanakālo veditabbo. chaṭṭhaṁ.
7. naḷakalāpīsuttavaṇṇanā
[67] sattame kiṁ nu kho āvusoti kasmā pucchati? "evaṁ puṭṭho kathaṁ
nu kho byākareyyā"ti therassa ajjhāsayajānanatthaṁ. apica atīte dve aggasāvakā
imaṁ pañhaṁ vinicchiniṁsūti 2- anāgate bhikkhū jānissantītipi pucchati. idāneva
kho mayanti idaṁ thero yassa nāmarūpassa viññāṇaṁ paccayoti vuttaṁ, tadeva
nāmarūpaṁ viññāṇassa paccayoti vuttattā āha. naḷakalāpiyoti idha pana
ayakalāpādivasena upamaṁ anāharitvā viññāṇanāmarūpānaṁ abaladubbalabhāvadassanatthaṁ
ayaṁ upamā ābhatā.
nirodho hotīti ettake ṭhāne paccuppannapañcavokārabhavavasena desanā
kathitā. chattiṁsāya vatthūhīti heṭṭhā vissajjitesu dvādasasu padesu ekekasmiṁ
tiṇṇaṁ tiṇṇaṁ vasena chattiṁsāya kāraṇehi. ettha ca paṭhamo dhammakathikaguṇo,
dutiyā paṭipatti, tatiyaṁ paṭipattiphalaṁ. tattha paṭhamanayena desanāsampatti kathitā,
dutiyanayena sekkhabhūmi, tatiyanayena asekkhabhūmīti. sattamaṁ.
8. kosambisuttavaṇṇanā
[68] aṭṭhame aññatrevāti ekacco hi parassa saddahitvā yaṁ esa
bhaṇati, taṁ bhūtanti gaṇhāti. aparassa nisīditvā cintentassa yaṁ kāraṇaṁ ruccati,

footnote: 1 chaßēéa. surāpipāsitaṁ 2 chaßēéa. i. vinicchayiṁsūti

page number: 139

so "atthi etan"ti ruciyā gaṇhāti. eko "cirakālato paṭṭhāya evaṁ anussavo
atthi, bhūtametan"ti anussavena gaṇhāti. aññassa vitakkayato ekaṁ kāraṇaṁ
upaṭṭhāti, so "atthetan"ti ākāraparivitakkena gaṇhāti. aparassa cintayato
ekā diṭṭhi uppajjati, yā yassa taṁ kāraṇaṁ nijjhāyantassa khamati, so
atthetan"ti diṭṭhinijjhānakkhantiyā gaṇhāti. thero pana pañcapi etāni kāraṇāni
paṭikkhipitvā paccakkhañāṇena 1- paṭividdhabhāvaṁ pucchanto aññatreva āvuso
musila saddhāyātiādimāha. tattha aññatrevāti saddhādīni kāraṇāni ṭhapetvā, vinā
etehi kāraṇehīti attho. bhavanirodho nibbānanti pañcakkhandhanirodho nibbānaṁ.
tuṇhī ahosīti thero khīṇāsavo, ahaṁ pana khīṇāsavoti vā na vāti
vā avatvā tuṇhīyeva ahosi. āyasmā nārado āyasmantaṁ paviṭṭhaṁ etadavocāti
kasmā avoca? so kira cintesi "bhavanirodho nibbānaṁ nāmāti sekkhehipi asekkhehipi
jānitabbo 2- pañho esa, ayaṁ pana thero imaṁ theraṁ asekkhabhūmiyā kāreti, 3-
imaṁ ṭhānaṁ jānāpessāmī"ti etaṁ avoca.
sammappaññāya sudaṭṭhanti saha vipassanāmaggapaññāya suṭṭhu diṭṭhaṁ.
na camhi arahanti anāgāmimagge ṭhitattā arahaṁ na homīti dīpeti. yaṁ panassa
idāni 4- "bhavanirodho nibbānan"ti ñāṇaṁ, taṁ ekūnavīsatiyā paccavekkhaṇañāṇehi
vimuttaṁ paccavekkhaṇañāṇaṁ. udapānoti vīsatiṁsahatthagambhīro pānīyakūpo. udakavārakoti
udakaṁ osiñcanavārako. 5- udakanti hi kho ñāṇaṁ assāti tīre ṭhitassa olokayato
evaṁ ñāṇaṁ bhaveyyaṁ. na ca kāyena phusitvāti udakaṁ pana nīharitvā kāyena
phusitvā viharituṁ na sakkuṇeyya. udapāne udakadassanaṁ viya hi anāgāmino

footnote: 1 ma. sapaccakkhañāṇena, i. paccavekkhaṇena 2 chaßēéa. sekhehipi jānitabbo
footnote: 3 sī., i. karoti 4 sī., i. idaṁ
footnote: 7 chaßēéa., i. udakaussiñcanavārako

page number: 140

nibbānadassanaṁ, ghammābhitattapuriso viya anāgāmī, udakavārako viya arahattamaggo,
yathā ghammābhitattapuriso udapāne udakaṁ passati, evaṁ anāgāmī paccavekkhaṇañāṇena
"upari arahattaphalasamayo 1- nāma atthī"ti jānāti. yathā pana so puriso
udakavārakassa natthitāya udakaṁ nīharitvā kāyena phusituṁ na labhati, evaṁ
anāgāmī arahattamaggassa natthitāya nibbānaṁ ārammaṇaṁ katvā arahattaphalasamāpattiṁ
appetvā nisīdituṁ na labhati. aṭṭhamaṁ.
9. upayantisuttavaṇṇanā
[69] navame upayantoti udakavaḍḍhanasamaye upari gacchanto. mahānadiyoti
gaṅgāyamunādikā mahāsaritāyo. upayāpetīti upari yāpeti, vaḍḍheti pūretīti
attho. avijjā upayantīti avijjā upari gacchantī saṅkhārānaṁ paccayo
bhavituṁ sakkuṇantī. saṅkhāre upayāpetīti saṅkhāre upari yāpeti vaḍḍheti. evaṁ
sabbapadesu attho veditabbo. apayantoti apagacchanto osaranto. avijjā
apayantīti avijjā apagacchamānā osaramānā upari saṅkhārānaṁ paccayo bhavituṁ na
sakkuṇantīti attho. saṅkhāre apayāpetīti saṅkhāre apagacchāpeti. esa nayo
sabbapadesu. navamaṁ.
10. susimaparibbājakasuttavaṇṇanā 3-
[70] dasame garukatoti sabbadevamanussehi pāsāṇacchattaṁ viya cittena
garukato. mānitoti manena piyāyito. pūjitoti catupaccayapūjāya pūjito. apacitoti
nīcavuttikaraṇena apacito. satthāraṁ hi disvā manussā hatthikkhandhādīhi otaranti
maggaṁ denti, aṁsakūṭaṁ sāṭakaṁ apanenti, āsanato vuṭṭhahanti vandantīti. 2-

footnote: 1 sī.,i. arahattaphalabhisamayo 2 chaßēéa., i. vandanti 3 chaßēéa. susimasutta...

page number: 141

evaṁ so tehi apacito nāma hoti. susimoti evaṁnāmako vedaṅgesu kusalo
paṇḍitaparibbājako. ehi tvanti tesaṁ kira etadahosi "samaṇo gotamo na
jātigottādīni āgamma lābhaggappatto jāto, kaviseṭṭho panesa uttamakavitāya
sāvakānaṁ ganthaṁ bandhitvā deti, te taṁ uggaṇhitvā upaṭṭhānaṁ upanisinnakathampi
anumodanampi sarabhaññampīti evamādīni kathenti, te tesaṁ pasannā lābhaṁ upasaṁharanti.
sace mayaṁ yaṁ samaṇo gotamo jānāti, tato thokaṁ jāneyyāma, attano samayaṁ tattha
pakkhipitvā mayampi upaṭṭhākānaṁ katheyyāma, tato etehi lābhatarā 1- bhaveyyāma.
ko nu kho samaṇassa gotamassa santike pabbajitvā khippameva uggaṇahituṁ
sakkhissatī"ti. te evaṁ cintentā 2- "susimo paṭibalo"ti disvā taṁ upasaṅkamitvā
evamāhaṁsu.
yenāyasmā ānando tenupasaṅkamīti kasmā upasaṅkami? evaṁ kirassa
ahosi "kassa nu kho santikaṁ gantvā ahaṁ imaṁ dhammaṁ khippaṁ laddhuṁ sakkhissāmī"ti
tato cintesi "samaṇo gotamo garu tejussado niyamamanuyutto, na sakkā akāle
upasaṅkamituṁ, aññepi bahū khattiyādayo samaṇaṁ gotamaṁ upasaṅkamanti, tasmimpi samaye
na sakkā upasaṅkamituṁ. sāvakesupissa sāriputto mahāpañño vipassanālakkhaṇamhi
etadagge ṭhapito, mahāmoggallāno samādhilakkhaṇamhi etadagge ṭhapito,
mahākassapo dhutaṅgadharesu, anuruddho dibbacakkhukesu, puṇṇo mantāniputto
dhammakathikesu, upālitthero vinayadharesu etadagge ṭhapito, ayaṁ pana ānando
bahussuto tipiṭakadharo, satthāpissa tattha tattha kathitaṁ dhammaṁ āharitvā katheti, pañcasu
ṭhānesu etadagge ṭhapito, aṭṭhannaṁ varānaṁ lābhī, catūhi acchariyabbhutadhammehi
samannāgato, tassa samīpaṁ gato 3- khippaṁ dhammaṁ laddhuṁ sakkhissāmī"ti. tasmā
yenāyasmā ānando tenupasaṅkami.

footnote: 1 chaßēéa., i. lābhitarā 2 chaßēéa., i. cintetvā
footnote: 3 sī. gate

page number: 142

yena bhagavā tenupasaṅkamīti kasmā netvā 1- upasaṅkami? evaṁ kirassa ahosi
"ayaṁ titthiyasamaye pāṭiyekko `ahaṁ satthā'ti paṭijānanto carati, pabbājetvā 2-
sāsanassa alābhāyapi parisakkeyya. na kho panassāhaṁ ajjhāsayaṁ ājānāmi,
satthā jānissatī"ti. tasmā taṁ ādāya yena bhagavā tenupasaṅkami. tenahānanda
susimaṁ pabbājethāti 3- satthā kira cintesi "ayaṁ paribbājako titthiyasamaye `ahaṁ
pāṭiyekko satthā'ti paṭijānamāno carati, `idha maggabrahmacariyaṁ carituṁ icchāmī'ti
kira vadati, kiṁ nu kho mayi pasanno, udāhu mayhaṁ sāvakesu, udāhu mayhaṁ vā mama
sāvakānaṁ vā dhammakathāya pasanno"ti. athassa ekaṭṭhānepi pasādābhāvaṁ ñatvā
"ayaṁ mama sāsane dhammaṁ thenessāmīti pabbājeti, 4- itissa āgamanaṁ aparisuddhaṁ,
nipphatti nu kho kīdisā"ti olokento "kiñcāpi `dhammaṁ thenessāmī'ti
pabbājeti, 4- katipāheneva pana ghaṭetvā arahattaṁ gaṇhissatī"ti ñatvā "tenahānanda
susimaṁ pabbājethā"ti 3- āha.
aññā byākatā hotīti te kira bhikkhū satthu santike kammaṭṭhānaṁ
gahetvā temāsaṁ vassaṁ vasantā tasmiṁyeva antotemāse ghaṭentā vāyamantā
arahattaṁ paṭilabhiṁsu. te "paṭiladdhaguṇaṁ satthu ārocessāmā"ti parisuddhapavāraṇā 5-
senāsanaṁ saṁsāmetvā satthu santikaṁ āgantvā attano paṭiladdhaguṇaṁ ārocesuṁ.
taṁ sandhāyetaṁ vuttaṁ. aññāti arahattassa nāmaṁ. byākatāti ārocitā.
assosīti so kira ohitasotova hutvā tesaṁ 6- bhikkhūnaṁ ṭhitaṭṭhānaṁ gacchati taṁ taṁ
kathaṁ suṇitukāmo. yena te bhikkhū tenupasaṅkamīti kasmā upasaṅkami? taṁ kirassa pavuttiṁ
sutvā etadahosi "aññā nāma imasmiṁ sāsane parimāṇaṁ 7- sārabhūtā ācariyamuṭṭhi
maññe bhavissati, pucchitvā naṁ jānissāmī"ti. tasmā upasaṅkamīti. 8-

footnote: 1 chaßēéa., i. kasmā sayaṁ apabbājetvā 2 chaßēéa., i. pabbajitvā 3 sī. pabbājehīti
footnote: 4 chaßēéa., i. pabbajati 5 chaßēéa., i. pavāritapavāraṇā
footnote: 6 chaßēéa., i. tesaṁ tesaṁ 7 chaßēéa. paramappamāṇaṁ 8 chaßēéa., i. upasaṅkami

page number: 143

anekavihitanti anekavidhaṁ. iddhividhanti iddhikoṭṭhāsaṁ. āvibhāvaṁ tirobhāvanti
āvibhāvaṁ gahetvā tirobhāvaṁ, gahetvā āvibhāvaṁ kātuṁ sakkothāti pucchati.
tirokuḍḍanti parakuḍḍaṁ. tiropabbatepi 1- eseva nayo. ummujjanimmujjanti
ummujjanañca nimmujjanañca. pallaṅkenāti pallaṅakabandhanena. kamathāti nisīdituṁ vā
gahetuṁ 2- vā sakkothāti pucchati. sakuṇoti pakkhayutto sakuṇo. ayamettha
saṅkhepo, vitthārato pana imassa ceva ito paresañca dibbasotādīnaṁ 3-
vaṇṇanānayo visuddhimagge vuttanayena veditabbo. 4-
santā vimokkhāti aṅgasantatāya ceva ārammaṇasantatāya ca santā ārappavimokkhā.
kāyena phusitvāti nāmakāyena phusitvā paṭilabhitvā. paññāvimuttā kho
mayaṁ āvusoti āvuso mayaṁ nijjhānakā sukkhavipassakā paññāmatteneva vimuttāti
dasseti. ājāneyyāsi vā tvaṁ āvuso susima, na vā tvaṁ ājāneyyāsīti
kasmā evamāhaṁsu? evaṁ kira nesaṁ ahosi "mayaṁ imassa ajjhāsayaṁ gahetvā
kathetuṁ na sakkhissāma, dasabalaṁ pana pucchitvā nikkaṅkho bhavissatī"ti.
dhammaṭṭhitiñāṇanti vipassanāñāṇaṁ, taṁ paṭhamataraṁ uppajjati. nibbāne ñāṇanti
vipassanāya ciṇṇante pavattaṁ maggañāṇaṁ, taṁ pacchā uppajjati. tasmā bhagavā
evamāha.
ājāneyyāsi vātiādi kasmā vuttaṁ? vināpi samādhiṁ evaṁ
Ñāṇuppattidassanatthaṁ, idaṁ hi vuttaṁ hoti:- susima maggo vā phalaṁ vā na
samādhinissando, na samādhiānisaṁso, na samādhissa nipphatti, vipassanāya panesā
niṭṭhā, 5- vipassanāya ānisaṁso, vipassanāya nipphatti, tasmā jāneyyāsi vā tvaṁ,
na vā tvaṁ jāneyyāsi, athakho dhammaṭṭhitiñāṇaṁ pubbe, pacchā nibbāne ñāṇanti.

footnote: 1 chaßēéa., i. itarapadadvaye 2 chaßēéa., i. gantuṁ
footnote: 3 chaßēéa., i. imassa iddhividhassa tato paresaṁ dibbasotādīnañca
footnote: 4 chaßēéa. veditabboti, i. veditabbāti 5 chaßēéa., i. paneso nissando

page number: 144

idānissa paṭivedhabhabbataṁ ñatvā teparivaṭṭaṁ dhammadesanaṁ desento 1- taṁ kiṁ
maññasi susima, rūpaṁ niccaṁ vā aniccaṁ vātiādimāha. teparivaṭṭadesanāvasāne
pana thero arahattaṁ patto. idānissa anuyogaṁ āropento jātipaccayā
jarāmaraṇanti susima passasītiādimāha. api nu tvaṁ susimāti idaṁ kasmā ārabhi?
nijjhānakānaṁ sukkhavipassakabhikkhūnaṁ pākaṭakaraṇatthaṁ. ayaṁ hettha adhippāyo:-
na kevalaṁ tvameva nijjhānako sukkhavipassako, etepi bhikkhū evarūpāyevāti.
sesaṁ sabbattha pākaṭamevāti. dasamaṁ.
mahāvaggo sattamo.
--------------
8. samaṇabrāhmaṇavagga
1. jarāmaraṇasuttādivaṇṇanā
[71-72] samaṇabrāhmaṇavagge jarāmaraṇādīsu ekekapadavasena ekekaṁ
katvā ekādasa suttāni uttānatthānevāti. 2-
samaṇabrāhmaṇavaggo aṭṭhamo
-----------------
9. antarapeyyāla
1. satthusuttādivaṇṇanā
[73] ito paraṁ "satthā pariyesitabbo"ti ādinayappavattā dvādasa
antarapeyyālavaggā nāma honti, te sabbepi tathā tathā bujjhanakānaṁ veneyyapuggalānaṁ
ajjhāsayavasena vuttā. tattha satthāti buddho vā hotu sāvako vā,

footnote: 1 sī.,i. dassento 2 chaßēéa., i. suttāni vuttāni, tāni uttānatthānevāti

page number: 145

yaṁ nissāya maggañāṇaṁ labhati, ayaṁ satthā nāma, so pariyesitabbo. sikkhā
karaṇīyāti tivādhāpi sikkhā kātabbā. yogādīsu yogoti payogo. chandoti
kattukamyatākusalacchando. ussoḷhīti sabbasahaṁ adhimattaviriyaṁ. appaṭivānīti
anivattanā. ātappanti kilesatāpanaviriyaṁ viriyameva. sātaccanti satatakiriyaṁ.
satīti jarāmaraṇādivasena catusaccapariggāhikā sati. sampajaññanti tādisameva
ñāṇaṁ. appamādoti saccabhāvanāya appamādo. sesaṁ sabbattha uttānamevāti.
antarapeyyālo navamo.
nidānasaṁyuttavaṇṇanā niṭṭhitā.
----------------
2. abhisamayasaṁyutta
1. nakhasikhāsuttavaṇṇanā
[74] abhisamayavaggassa 1- paṭhame nakhasikhāyāti maṁsaṭṭhānena vimutte
nakhagge. nakhasikhā ca nāma lokiyānaṁ mahatīpi hoti, satthu pana rattuppalapattakoṭi
viya sukhumā. kathaṁ panettha paṁsu patiṭṭhitoti? adhiṭṭhānabalena. bhagavatā hi atthaṁ
ñāpetukāmena adhiṭṭhānabalena tattha patiṭṭhāpito. satimaṁ kalanti mahāpaṭhaviyā
paṁsuṁ satakoṭṭhāse katvā tato ekakoṭṭhāsaṁ. paratopi eseva nayo. abhisametāvinoti
paññāya ariyasaccāni abhisametvā ṭhitassa. purimaṁ dukkhakkhandhaṁ parikkhīṇaṁ
pariyādinnaṁ upanidhāyāti etadeva bahutaraṁ dukkhaṁ, yadidaṁ parikkhīṇanti evaṁ paṭhamaṁ
vuttaṁ dukkhakkhandhaṁ upanidhāya, ñāṇena taṁ tassa santike ṭhapetvā upaparikkhiyamānoti
attho. katamaṁ panettha purimaṁ dukkhaṁ nāma? yaṁ parikkhīṇaṁ. katamaṁ pana parikkhīṇaṁ?

footnote: 1 chaßēéa., i. abhisamayasaṁyuttassa

page number: 146

yaṁ paṭhamamaggassa abhāvitattā uppajjeyya. katamaṁ pana upanidhāya? yaṁ sattasu
attabhāvesu apāye aṭṭhamañca paṭisandhiṁ ādiṁ katvā yattha katthaci uppajjeyya, sabbaṁ
taṁ parikkhīṇanti veditabbaṁ. sattakkhattunti satta vāre, sattasu attabhāvesūti
attho. paramatāti idamassa paraṁ pamāṇanti 1- dasseti. mahatthiyoti mahato
atthassa nipphādako. paṭhamaṁ.
2. pokkharaṇīsuttavaṇṇanā
[75] dutiye pokkharaṇīti vāpī. ubbedhenāti gambhīratāya. samatittikāti
mukhavaṭṭisamā. kākapeyyāti sakkā hoti tīre ṭhitena kākena pakatiyāpi mukhatuṇḍikaṁ
otāretvā pātuṁ. dutiyaṁ.
3. saṁbhejjaudakasuttādivaṇṇanā
[76-77] tatiye yatthimāti yasmiṁ sambhijjaṭṭhāne imā. saṁsandantīti
sammā gantvā 2- sandanti. samentīti samāgacchanti. dve vā tīṇi vāti dve
vā tīṇi vā. udakaphusitānīti udakabindūni. sambhejjaudakanti aññāhi nadīhi
saddhiṁ sambhinnaṭṭhāne udakaṁ. catutthaṁ uttānatthameva. tatiyacatutthāni.
5. paṭhavīsuttādivaṇṇanā
[78-84] pañcame mahāpaṭhaviyāti cakkavāḷabbhantarāya mahāpaṭhaviyā
uddharitvā. kolaṭṭhimattiyoti badaraṭṭhippamāṇā. 3- guḷīkāti mattikaguḷikā.

footnote: 1 sī.,i. parimāṇanti 2 chaßēéa. samāgantvā, i. saha gantvā
footnote: 3 chaßēéa., i. padaraṭṭhippamāṇā

page number: 147

upanikkhipeyyāti ekasmiṁ ṭhāne ṭhapeyya. chaṭṭhādīsu vuttanayeneva attho
veditabbo. pariyosāne pana aññatitthiyasamaṇabrāhmaṇaparibbājakānaṁ adhigamoti
bāhirakānaṁ sabbopi guṇādhigamo paṭhamamaggena adhigataguṇānaṁ satabhāgampi sahassabhāgampi
satasahassabhāgampi na upagacchatīti. pañcamādīni.
abhisamayasaṁyuttavaṇṇanā niṭṭhitā.
------------
3. dhātusaṁyutta
1. nānattavagga
1. dhātunānattasuttavaṇṇanā
[85] nānattavaggassa 1- paṭhame nissattaṭṭhasuññataṭṭhasaṅkhātena sabhāvaṭṭhena
dhātūti laddhanāmānaṁ dhammānaṁ nānāsabhāvo dhātunānattaṁ. cakkhudhātūtiādīsu
cakkhupasādo cakkhudhātu, rūpārammaṇaṁ rūpadhātu, cakkhupasādavatthukaṁ cittaṁ
cakkhuviññāṇadhātu. sotapasādo sotadhātu, saddārammaṇaṁ saddadhātu, sotapasādavatthukaṁ
cittaṁ sotaviññāṇadhātu. ghānapasādo ghānadhātu, gandhārammaṇaṁ gandhadhātu,
ghānapasādavatthukaṁ cittaṁ ghānaviññāṇadhātu. jivhāpasādo jivhādhātu, rasārammaṇaṁ
rasadhātu, jivhāpasādavatthukaṁ cittaṁ jivhāviññāṇadhātu. kāyapasādo kāyadhātu,
phoṭṭhabbārammaṇaṁ phoṭṭhabbadhātu, kāyapasādavatthukaṁ cittaṁ kāyaviññāṇadhātu.
tisso manodhātuyo manodhātu, vedanādayo tayo khandhā sujumarūpāni nibbānañca
dhammadhātu, sabbampi manoviññāṇaṁ manoviññāṇadhātūti. ettha ca soḷasa dhātuyo
kāmāvacarā, avasāne dve catubhūmikāti. paṭhamaṁ.

footnote: 1 cha. dhātusaṁyuttassa

page number: 148

2. phassanānattasuttavaṇṇanā
[86] dutiye uppajjati phassanānattanti nānāsabhāvo phasso uppajjati. tattha
cakkhusamphassādayo cakkhuviññāṇādisampayuttā, manosamphasso manodvāre
paṭhamajavanasampayutto, tasmā manodhātuṁ paṭiccāti manodvārāvajjanaṁ
kiriyāmanoviññāṇadhātuṁ paṭicca paṭhamajavanasamphasso uppajjatīti ayamettha attho.
dutiyaṁ.
3. nophassanānattasuttavaṇṇanā
[87] tatiye no manosamphassaṁ paṭicca uppajjati manodhātūti manodvāre
paṭhamajavanasampayuttaṁ phassaṁ paṭicca āvajjanakiriyāmanoviññāṇadhātu no uppajjatīti
evamattho daṭṭhabbo. tatiyaṁ.
4. vedanānānattasuttavaṇṇanā
[88] catutthe cakkhusamphassajā vedanāti sampaṭicchannamanodhātuto paṭṭhāya
sabbāpi tasmiṁ dvāre vedanā vatteyyuṁ, nibbattiphāsukatthaṁ 1- pana anantaraṁ
sampaṭicchannavedanameva gahetuṁ vaṭṭatīti vuttaṁ. manosamphassaṁ paṭiccāti manodvāre
āvajjanasamphassaṁ paṭicca paṭhamajavanavedanā, paṭhamajavanasamphassaṁ paṭicca dutiyajavanavedanāti
ayamadhippāyo. catutthaṁ.
5. dutiyavedanānānattasuttavaṇṇanā
[89] pañcame tatiyacatutthesu vuttanayo ekato katvā desito. 2- iti
dutiyādīsu catūsu suttesu manodhātuṁ manodhātūti agahetvā manodvārāvajjanaṁ
manodhātūti gahitaṁ. sabbāni cetāni tathā tathā kathite bujjhanakānaṁ ajjhāsayena
desitāni. ito paresupi eseva nayo. pañcamaṁ.

footnote: 1 sī.,i. nipphattiphāsukatthaṁ 2 chaßēéa., i. vuttanayāva ekato katvā desitāti

page number: 149

6. bāhiradhātunānattasuttavaṇṇanā
[90] chaṭṭhe pana pañca dhātuyo kāmāvacarā, dhammadhātu catubhūmikā. 1-
chaṭṭhaṁ.
7. saññānānattasuttavaṇṇanā
[91] sattame rūpadhātūti āpāthe ṭhitaṁ 2- attano vā parassa vā
sāṭakaveṭṭhanādivatthukaṁ rūpārammaṇaṁ. rūpasaññāti cakkhuviññāṇasampayuttā
rūpasaññā. 3- rūpasaṅkappoti sampaṭicchannādīhi tīhi cittehi sampayutto
saṅkappo. rūpacchandoti rūpe chandikataṭṭhena chando. rūpapariḷāhoti rūpe anudahanaṭṭhena
pariḷāho. rūpapariyesanāti pariḷāhe uppanne sandiṭṭhasambhatte gahetvā tassa
rūpassa paṭilābhatthāya pariyesanā. ettha ca saññāsaṅkappachandā ekajavanavārepi
nānājavanavārepi labbhanti, pariḷāhapariyesanā pana nānājavanavāreyeva
labbhantīti. evaṁ kho bhikkhave dhātunānattanti ettha 4- rūpādinānāsabhāvaṁ dhātuṁ
paṭicca rūpasaññādinānāsabhāvasaññā uppajjatīti iminā nayena attho veditabbo.
sattamaṁ.
8. nopariyesanānānattasuttavaṇṇanā
[92] aṭṭhame no dhammapariyesanaṁ paṭicca uppajjati dhammapariḷāhoti
evaṁ āgataṁ paṭisedhamattameva nānaṁ. aṭṭhamaṁ.
9. bāhiraphassanānattasuttādivaṇṇanā
[93-94] navame uppajjati rūpasaññāti vuttappakāre ārammaṇe
uppajjati saññā. rūpasaṅkappoti tasmiṁyeva ārammaṇe tīhi cittehi

footnote: 1 chaßēéa., i. catubhūmakāti 2 chaßēéa. patitaṁ
footnote: 3 chaßēéa., i. saññā 4 chaßēéa., i. ettha ca evaṁ

page number: 150

sampayuttasaṅkappo. rūpasamphassoti tadevārammaṇaṁ phusamāno phasso. vedanāti
tadeva ārammaṇaṁ anubhavamānā vedanā. chandādayo vuttanayāva. rūpalābhoti
pariyesitvā laddhaṁ saha taṇhāya ārammaṇaṁ "rūpalābho"ti vuttaṁ. ayaṁ tāva
sabbasaṅgāhikanayo ekasmiṁyevārammaṇe sabbadhammānaṁ uppattivasena vutto. aparo
āgantukārammaṇamissako hoti:- rūpasaññā rūpasaṅkappo phasso vedanāti ime tāva
cattāro dhammā rūpaparibhogeva 1- nibaddhārammaṇe honti. nibaddhārammaṇaṁ hi iṭṭhaṁ
kantaṁ manāpaṁ piyaṁ yaṅkiñci viya upaṭṭhāti, āgantukārammaṇaṁ pana yaṅkiñci
samānampi khobhetvā tiṭṭhati.
tatridaṁ vatthuṁ:- eko kira amaccaputto gāmiyehi parivārito gāmamajjhe ṭhatvā
kammaṁ karoti. tasmiñcassa samaye upāsikā nadiṁ gantvā nhātvā alaṅkatapaṭiyattā
dhātīgaṇaparivutā gehaṁ gacchati. so dūrato disvā "āgantukamātugāmo bhavissatī"ti
saññaṁ uppādetvā "gaccha bhaṇe jānāhi, kā esā"ti purisaṁ pesesi. so gantvā
taṁ disvā paccāgato "kā esā"ti puṭṭho yathāsabhāvaṁ ārocesi. evaṁ āgantukārammaṇaṁ
khobheti. tasmiṁ uppanno chando rūpacchando nāma, tadeva ārammaṇaṁ katvā uppanno
pariḷāho rūpapariḷāho nāma, sahāye gaṇhitvā tassa pariyesanaṁ rūpapariyesanā nāma,
pariyesitvā laddhaṁ saha taṇhāya ārammaṇaṁ rūpalābho nāma.
uruvelāyavāsī 2- cūḷatissatthero panāha:- "kiñcāpi bhagavatā phassavedanā
pāliyā majjhe gahitā, pāliṁ pana parivattetvā vuttappakāre ārammaṇe
uppannā saññā rūpasaññā, tasmiṁyeva saṅkappo rūpasaṅkappo tasmiṁ chando
rūpacchando, tasmiṁ pariḷāho rūpapariḷāho, tasmiṁ pariyesanā rūpapariyesanā,
pariyesitvā laddhaṁ saha taṇhāya ārammaṇaṁ rūpalābho. evaṁ laddhārammaṇe pana

footnote: 1 chaßēéa., i. dhuvaparibhoge 2 chaßēéa. uruvalliyavāsī

page number: 151

phusanaṁ phasso, anubhavanaṁ vedanā. rūpasamphasso rūpasamphassajā vedanāti
idaṁ dvayaṁ labbhatī"ti. aparampi avibhūtavāraṁ nāma gaṇhanti. ārammaṇaṁ hi
sāṇipākārena 1- vā parikkhittaṁ tiṇapaṇṇādīhi vā paṭicchannaṁ hoti, taṁ "upaḍḍhaṁ
diṭṭhaṁ me ārammaṇaṁ, suṭṭhu naṁ passissāmī"ti olokayato tasmiṁ ārammaṇe
uppannā saññā rūpasaññā nāma, tasmiṁyeva uppannā saṅkappādayo
rūpasaṅkappādayo nāmāti veditabbā. etthāpica saññāsaṅkappaphassavedanāchandā
ekajavanavārepi nānājavanavārepi labbhanti, pariḷāhapariyesanālābho
nānājavanavāreyevāti. dasamaṁ uttānatthamevāti. navamadasamāni.
nānattavaggo paṭhamo.
------------
2. dutiyavagga
1. sattadhātusuttavaṇṇanā
[95] dutayavaggassa paṭhame ābhādhātūti ālokadhātu. ālokassapi
ālokakasiṇe parikammaṁ katvā uppannassāpīti sahārammaṇassa jhānassa etannāmaṁ.
subhadhātūti subhakasiṇe uppannajjhānavasena sahārammaṇajjhānameva. ākāsānañ
cāyatanameva ākāsānañcāyatanadhātu. saññāvedayitanirodhova saññāvedayitanirodhadhātu.
iti bhagavā anusandhikusalassa bhikkhuno tattha nisīditvā pañhaṁ pucchitukāmassa
okāsaṁ dento desanaṁ niṭṭhāpesi.
andhakāraṁ paṭiccāti andhakāro hi ālokena paricchinno, ālokopi
andhakārena. andhakārena hi so pākaṭo hoti, tasmā "andhakāraṁ paṭicca

footnote: 1 chaßēéa. sāṇipākārehi

page number: 152

paññāyatī"ti āha. asubhaṁ paṭiccāti etthāpi eseva nayo. asubhaṁ hi subhena
subhañca asubhena paricchinnaṁ, asubhe sati subhaṁ paññāyati, tasmā evamāha.
rūpaṁ paṭiccāti rūpāvacarasamāpattiṁ paṭicca. rūpāvacarasamāpattiyā hi sati
ākāsānañcāyatanasamāpatti nāma hoti rūpasamatikkamo vā, tasmā evamāha.
viññāṇañcāyatanadhātuādīsupi eseva nayo. nirodhaṁ paṭiccāti catunnaṁ khandhānaṁ
paṭisaṅkhāappavattiṁ paṭicca. khandhanirodhaṁ hi paṭicca nirodhasamāpatti nāma
paññāyati, na khandhapavattiṁ, tasmā evamāha. ettha ca catunnaṁ khandhānaṁ
nirodhova nirodhasamāpattīti veditabbo.
kathaṁ samāpatti pattabbāti kathaṁ samāpattiyo kīdisā samāpattiyo nāma
hutvā pattabbā. 1- saññāsamāpatti pattabbāti saññāya atthibhāvena
saññāsamāpattiyo saññāsamāpattiyo nāma hutvā pattabbā. saṅkhārāvasesasamāpatti
pattabbāti sukhumasaṅkhārānaṁ avasiṭṭhatāya saṅkhārāvasesasamāpatti nāma hutvā
pattabbā. nirodhasamāpatti pattabbāti nirodhova nirodhasamāpatti nirodhasamāpatti
nāma hutvā pattabbāti attho. paṭhamaṁ.
2. sanidānasuttavaṇṇanā
[96] dutiye sanidānanti bhāvanapuṁsakametaṁ, sanidāno sappaccayo hutvā
uppajjatīti attho. kāmadhātuṁ bhikkhave paṭiccāti ettha kāmavitakkopi kāmadhātu
kāmāvacaradhammāpi, visesato sabbākusalampi. yathāha:-
"tattha katamā kāmadhātu? kāmapaṭisaṁyutto takko vitakko saṅkappo
appanā byappanā cetaso abhiniropanā micchāsaṅkappo, ayaṁ
vuccati kāmadhātu. heṭṭhato avīcinirayaṁ pariyantaṁ karitvā uparito

footnote: 1 chaßēéa., i. pattabbāti

page number: 153

paranimmitavasavattīdeve anto karitvā yaṁ etasmiṁ antare etthāvacarā
ettha pariyāpannā khandhadhātuāyatanā rūpā vedanā saññā saṅkhārā
viññāṇaṁ, ayaṁ vuccati kāmadhātu. sabbepi akusalā dhammā kāmadhātū"ti. 1-
ettha sabbasaṅgāhikā asambhinnāti dve kathā honti. kathaṁ 1- kāmadhātuggahaṇena
hi byāpādadhātuvihiṁsādhātuyo gahitāva hontīti ayaṁ sabbasaṅgāhikā. tāsaṁ pana dvinnaṁ
dhātūnaṁ visuṁ āgatattā sesadhammā kāmadhātūti ayaṁ asambhinnakathā. ayamidha gahetabbā.
imaṁ kāmadhātuṁ ārammaṇavasena vā sampayogavasena vā paṭicca kāmasaññā nāma uppajjati.
kāmasaññaṁ paṭiccāti kāmasaññaṁ pana sampayogavasena vā upanissayavasena vā paṭicca
kāmasaṅkappo nāma uppajjati. iminā nayena sabbapadesu attho veditabbo. tīhi
ṭhānehīti tīhi kāraṇehi. micchā paṭipajjatīti ayāthāvapaṭipadaṁ aniyyānikapaṭipadaṁ
paṭipajjati.
byāpādadhātuṁ bhikkhaveti ettha byāpādavitakkopi byāpādadhātu byāpādopi.
yathāha:-
"tattha katamā byāpādadhātu? byāpādapaṭisaṁyutto takko vitakko
.pe. ayaṁ vuccati byāpādadhātu. dasasu āghātavatthūsu cittassa
āghāto paṭivirodho kopo pakopo .pe. anattamanatā cittassa,
ayaṁ vuccati byāpādadhātū"ti. 1-
imaṁ byāpādadhātuṁ sahajātapaccayādivasena paṭicca byāpādasaññā nāma
uppajjati. sesaṁ purimanayeneva veditabbaṁ.
vihiṁsādhātuṁ bhikkhaveti ettha vihiṁsāvitakkopi vihiṁsādhātu vihiṁsāpi. yathāha:-
"tattha katamā vihiṁsādhātu? vihiṁsāpaṭisaṁyutto takṭo vitakko .pe.
ayaṁ vuccati vihiṁsādhātu. idhekacco pāṇinā vā leḍḍunā vā

footnote: 1 abhi.vi 35/182/100-1

page number: 154

daṇḍena vā satthena vā rajjuyā vā aññataraññatarena vā satte
viheṭheti. yā evarūpā heṭhanā viheṭhanā hiṁsanā vihiṁsanā rosanā
parūpaghāto. ayaṁ vuccati vihiṁsādhātū"ti. 1-
imaṁ vihiṁsādhātuṁ sahajātapaccayādivasena paṭicca vihiṁsāsaññā nāma uppajjati.
sesamidhāpi purimanayeneva veditabbaṁ.
tiṇadāyeti tiṇagahane araññe. anayabyasananti avuḍḍhiṁ vināsaṁ.
evameva khoti ettha sukkhatiṇadāyo viya ārammaṇaṁ daṭṭhabbaṁ, tiṇukkā viya
akusalasaññā, tiṇakaṭṭhanissitā pāṇā viya ime sattā. yathā sukkhatiṇadāye
ṭhapitaṁ tiṇukkaṁ khippaṁ vāyamitvā anibbāpentassa te pāṇā anayabyasanaṁ
pāpuṇanti, evameva ye samaṇā vā brāhmaṇā vā uppannaṁ akusalasaññaṁ
vikkhambhanatadaṅgasamucchedappahānehi nappajahanti, te dukkhaṁ viharanti.
visamagatanti rāgavisamādīhi anugataṁ akusalasaññaṁ. na khippameva pajahatīti
vikkhambhanādivasena sīghaṁ na pajahati. na vīnodetīti na nīharati. na byantīkarotīti
bhaṅgamattampi anavasesanto 2- na vigatantaṁ karoti. na anabhāvaṁ gametīti na anuabhāvaṁ
gameti. evaṁ sabbapadesu nakāro āharitabbo. pāṭikaṅkhāti pāṭikaṅkhitabbā
icchitabbā.
nekkhammadhātuṁ bhikkhaveti ettha nekkhammavitakkopi nekkhammadhātu sabbepi
kusalā dhammā. yathāha:-
"tattha katamā nekkhammadhātu? nekkhammapaṭisaṁyutto takko
vitakko .pe. sammāsaṅkappo, ayaṁ vuccati nekkhammadhātū"ti. 1-
idhāpi duvidhā kathā. nekkhammadhātuggahaṇena hi itarāpi dve dhātuyo
gahaṇaṁ gacchanti kusaladhammapariyāpannattā, ayaṁ sabbasaṅgāhikā. tā pana dhātuyo

footnote: 1 abhi.vi. 35/182/101 2 chaßēéa., i. anavasesento

page number: 155

visuṁ dīpetabbāti tā ṭhapetvā sesasabbakusalā nekkhammadhātūti ayaṁ asambhinnā.
imaṁ nekkhammadhātuṁ sahajātādipaccayavasena paṭicca nekkhammasaññā nāma uppajjati,
saññādīni paṭicca vitakkādayo yathānurūpaṁ.
abyāpādadhātuṁ bhikkhaveti ettha abyāpādavitakkopi abyāpādadhātu
abyāpādopi. yathāha:-
"tattha katamā abyāpādadhātu? abyāpādapaṭisaṁyutto takko .pe.
ayaṁ vuccati abyāpādadhātu. yā sattesu metti mettāyanā mettāyitattaṁ
mettācetovimutti, ayaṁ vuccati abyāpādadhātū"ti. 1-
imaṁ abyāpādadhātuṁ paṭicca vuttanayeneva abyāpādasaññā nāma uppajjati.
avihiṁsādhātuṁ bhikkhaveti etthāpi avihiṁsāvitakkopi avihiṁsādhātu karuṇāpi.
yathāha:-
"tattha katamā avihiṁsādhātu? avihiṁsāpaṭisaṁyutto takko .pe.
ayaṁ vuccati avihiṁsādhātu. yā sattesu karuṇā karuṇāyanā karuṇāyitattaṁ
karuṇācetovimutti, ayaṁ vuccati avihiṁsādhātū"ti. 1-
imaṁ avihiṁsādhātuṁ paṭicca vuttanayeneva avihiṁsāsaññā nāma uppajjati.
sesaṁ sabbattha vuttānusāreneva veditabbaṁ. dutiyaṁ.
3. giñjakāvasathasuttavaṇṇanā
[97] tatiye dhātuṁ bhikkhaveti ito paṭṭhāya ajjhāsayaṁ dhātūti dīpeti.
uppajjati saññāti ajjhāsayaṁ paṭicca saññā uppajjati, diṭṭhi uppajjati,
vitakko uppajjatīti. idhāpi "kaccāno pañhaṁ pucchissatī"ti tassa okāsadānatthaṁ

footnote: 1 abhi.vi. 35/182/101

page number: 156

ettāvatāva desanaṁ niṭṭhāpesi. asammāsambuddhesūti chasu satthāresu.
sammāsambuddhāti mayamasma sammā sambuddhāti. kiṁ paṭicca paññāyatīti kismiṁ sati
hotīti satthārānaṁ uppannadiṭṭhiṁ pucchati. asammāsambuddhesu tesu sammāsambuddhā
eteti evaṁ uppannaṁ titthiyasāvakānampi diṭṭhiṁ pucchatiyeva.
idāni yasmā tesaṁ avijjādhātuṁ paṭicca sā diṭṭhi hoti, avijjādhātu
ca nāma mahatī dhātu, tasmā mahatiṁ dhātuṁ paṭicca tassā uppattiṁ
dīpento mahatī kho esātiādimāha. hīnaṁ kaccāna dhātuṁ paṭiccāti hīnaṁ ajjhāsayaṁ
paṭicca. paṇidhīti cittaṭṭhapanā. 1- sā panesā itthībhāvaṁ vā makkaṭāditiracchānabhāvaṁ
vā patthentassa uppajjati. hīno puggaloti yassete hīnā dhammā uppajjanti,
sabbo so puggalopi hīno nāma. hīnā vācāti yā tassa vācā, 3- sāpi hīnāva.
hīnaṁ ācikkhatīti so ācikkhantopi hīnameva ācikkhati, desentopi hīnameva
desetīti sabbapadāni yojetabbāni. upapattīti dve upapattiyo paṭilābho ca
nibbatti ca. nibbatti hīnakusalādivasena veditabbā, paṭilābho cittuppādakkhaṇe
hīnattikavasena. kathaṁ? tassa hi pañcasu nīcakulesu uppajjanato hīnā nibbatti,
vessasuddakulesu uppajjanato majjhimā, khattiyabrāhmaṇakulesu uppajjanato paṇītā.
dvādasākusalacittuppādānaṁ pana paṭilābhato hīno paṭilābho, tebhūmikadhammānaṁ paṭilābhato
majjhimo, navalokuttaradhammānaṁ paṭilābhato paṇīto. imasmiṁ pana ṭhāne nibbattiyeva
adhippetāti. tatiyaṁ.
4. hīnādhimuttikasuttavaṇṇanā
[98] catutthe saṁsandantīti ekato honti. samentīti samāgacchanti,
nirantarā honti. hīnādhimuttikāti hīnajjhāsayā. kalyāṇādhimuttikāti
kalyāṇajjhāsayā. catutthaṁ.

footnote: 1 chaßēéa., i. cittaṭṭhapanaṁ

page number: 157

5. caṅkamasuttavaṇṇanā
[99] pañcame passatha noti passatha nu. sabbe kho eteti sāriputtatthero
bhagavatā "etadaggaṁ bhikkhave mama sāvakānaṁ bhikkhūnaṁ mahāpaññānaṁ yadidaṁ
sāriputto"ti 1- mahāpaññesu etadagge ṭhapito. iti naṁ "khandhantaraṁ dhātvantaraṁ
āyatanantaraṁ satipaṭṭhānabodhipakkhiyadhammantaraṁ tilakkhaṇāhataṁ gambhīrapañhaṁ
pucchissāmā"ti mahāpaññāva parivārenti. sopi tesaṁ paṭhaviṁ pattharanto viya
sinerupādato vālikaṁ uddharanto viya cakkavāḷapabbataṁ bhindanto viya sineruṁ
ukkhipanto viya ākāsaṁ vitthārento viya candasuriye uṭṭhāpento viya ca
pucchitapucchitaṁ katheti. tena vuttaṁ "sabbe kho ete bhikkhave bhikkhū mahāpaññā"ti.
mahāmoggallānopi bhagavatā "etadaggaṁ bhikkhave mama sāvakānaṁ bhikkhūnaṁ
iddhimantānaṁ yadidaṁ mahāmoggallāno"ti 2- iddhimantesu etadagge ṭhapito. iti naṁ
"parikammaṁ ānisaṁsaṁ adhiṭṭhānaṁ vikubbanaṁ pucchissāmā"ti iddhimantova
parivārenti. sopi tesaṁ vuttanayeneva pucchitapucchitaṁ kathesi. 3- tena vuttaṁ "sabbe
kho ete bhikkhave bhikkhū mahiddhikā"ti.
mahākassapopi bhagavatā "etadaggaṁ bhikkhave mama sāvakānaṁ bhikkhanaṁ dhutavādānaṁ 4-
yadidaṁ mahākassapo"ti 5- dhutavādesu etadagge ṭhapito. iti naṁ "dhutaṅgaparihāraṁ
ānisaṁsaṁ samādānaṁ 6- adhiṭṭhānaṁ bhedaṁ pucchissāmā"ti dhutavādāva 7- parivārenti.
sopi tesaṁ tatheva pucchitapucchitaṁ byākaroti. tena vuttaṁ "sabbe kho ete
bhikkhave bhikkhū dhutavādā"ti.
anuruddhattheropi bhagavatā "etadaggaṁ bhikkhave mama sāvakānaṁ bhikkhūnaṁ
dibbacakkhukānaṁ yadidaṁ anuruddho"ti 8- dibbacakkhukesu etadagge ṭhapito. iti naṁ
"dibbacakkhukassa parikammaṁ ānisaṁsaṁ upakkilesaṁ pucchissāmā"ti dibbacakkhukāva

footnote: 1 aṅ.ekaka. 20/189/23 2 aṅ. ekaka. 20/190/23
footnote: 3 chaßēéa., i. katheti 4 ma. dhutaṅgadharānaṁ
footnote: 5 aṅ ekaka. 20/191/23 6 chaßēéa. samodhānaṁ

7 sī. dhutadharāva 8 aṅ. ekaka. 20/192/23

page number: 158

parivārenti. sopi tesaṁ tatheva pucchitapucchitaṁ katheti. tena vuttaṁ "sabbe kho
ete bhikkhave bhikkhū dibbacakkhukā"ti.
puṇṇattheropi bhagavatā "etadaggaṁ bhikkhave mama sāvakānaṁ bhikkhūnaṁ dhammakathikānaṁ
yadidaṁ puṇro mantāniputto"ti 1- dhammakathikesu etadagge ṭhapito. iti na
"dhammakathāya saṅkhepavitthāragambhīruttānavicitrakathādīsu taṁ taṁ ākāraṁ pucchissāmā"ti
dhammakathikāva parivārenti. sopi tesaṁ "āvuso dhammakathikena nāma ādito
parisaṁ vaṇṇetuṁ vaṭṭati, majjhe suññataṁ pakāsetuṁ, ante catusaccavasena kūṭaṁ
gaṇhitun"ti evaṁ taṁ taṁ dhammakathānayaṁ ācikkhati. tena vuttaṁ "sabbe kho ete
bhikkhave bhikkhū dhammakathikā"ti.
upālittheropi bhagavatā "etadaggaṁ bhikkhave mama sāvakānaṁ bhikkhūnaṁ
vinayadharānaṁ yadidaṁ upālī"ti 2- vinayadharesu etadagge ṭhapito. iti naṁ "garukalahukaṁ
satekicchātekicchaṁ āpattānāpattiṁ pucchissāmā"ti vinayadharāva parivārenti.
sopi tesaṁ pucchitapucchitaṁ tatheva katheti. tena vuttaṁ "sabbe kho ete bhikkhave
bhikkhū vinayadharā"ti.
ānandattheropi bhagavatā "etadaggaṁ bhikkhave mama sāvakānaṁ bhikkhūnaṁ
bahussutānaṁ yadidaṁ ānando"ti 3- bahussutesu etadagge ṭhapito. iti naṁ "dasavidhaṁ
byañjanabuddhiṁ atthuppattiṁ anusandhiṁ pubbāparaṁ pucchissāmā"ti bahussutāva
parivārenti. sopi tesaṁ "idaṁ evaṁ vattabbaṁ, idaṁ evaṁ gahetabban"ti sabbaṁ
katheti. tena vuttaṁ "sabbe kho ete bhikkhave bhikkhū bahussutā"ti.
devadatto pana pāpiccho icchāpakato, tena naṁ "kulasaṅgaṇhanaparihāraṁ
nānappakārakaṁ kohaññataṁ pucchissāmā"ti pāpicchāva parivārenti. sopi

footnote: 1 aṅ. ekaka. 20/196/23 2 aṅ. ekaka. 20/228/25
footnote: 3 aṅ. ekaka. 20/219-223/25

page number: 159

tesaṁ taṁ taṁ niyāmaṁ ācikkhati. tena vuttaṁ "sabbe kho ete bhikkhave bhikkhū
pāpicchā"ti.
kasmā panete avidūre caṅkamiṁsūti. "devadatto satthari paduṭṭhacitto
anatthampi kātuṁ upakkameyyā"ti ārakkhaghaṇatthaṁ. atha devadatto kasmā
caṅkamīti. "akārako ayaṁ, yadi kārako bhaveyya, na idha āgaccheyyā"ti attanā
katadosapaṭicchādanatthaṁ. kiṁ pana devadatto bhagavato anatthaṁ kātuṁ samattho, bhagavato vā
ārakkhakiccaṁ atthīti. natthi. tena vuttaṁ "aṭṭhānametaṁ ānanda anavakāso, yaṁ
tathāgato parūpakkamena parinibbāyeyyā"ti. 1- bhikkhū pana satthari gāravena āgatā.
teneva bhagavā evaṁ vatvā "vissajjehi ānanda bhikkhusaṁghan"ti vissajjāpesi.
pañcamaṁ.
6. sagāthāsuttavaṇṇanā
[100] chaṭṭhe gūtho gūthena saṁsandati sametīti samuddantare janapadantare
cakkavāḷantare ṭhitopi vaṇṇenapi gandhenapi rasenapi nānattaṁ anupagacchanto
saṁsandati sameti, ekasadiso ceva hoti nirantaro ca. 2- sesesupi eseva nayo.
ayaṁ pana aniṭṭhaupamā hīnajjhāsayānaṁ hīnajjhāsayassa sarikkhabhāvadassanatthaṁ āhaṭā,
khīrādivisiṭṭhopamā 3- kalyāṇajjhāsayānaṁ ajjhāsayassa sarikkhabhāvadassanatthaṁ.
saṁsaggāti dassanasavanasaṁsaggādivatthukena taṇhāsinehena. vanatho jātoti
kilesavanaṁ jātaṁ. asaṁsaggena chijjatīti ekato ṭhānanisajjādīni akarontassa
asaṁsaggena adassanena chijjati. sādhujīvīti parisuddhajīvitaṁ jīvamāno. sahāvaseti
sahavāsaṁ vaseyya. chaṭṭhaṁ.

footnote: 1 vi.cū. 7/341/132 2 chaßēéa., i. ekasadisova hoti nirantaro
footnote: 3 ma. saṅkhārānaṁ iṭṭhopamā, ka.khīrādiviṭṭhopamā

page number: 160

7. assaddhasaṁsandanasuttavaṇṇanā
[101] sattame assaddhā assaddhehītiādīsu buddhe vā dhamme vā
saṁghe vā saddhāvirahitā nirodhā nissārapuggalā 1- samuddassa orimatīre ṭhitā
pārimatīrepi ṭhitehi assaddhehi saddhiṁ tāya assaddhatāya ekasadisā nirantarā
honti. tathā ahirikā bhinnamariyādā alajjipuggalā ahirikehi, anottappino
pāpakiriyāya abhāyamānā anottappīhi, appassutā sutavirahitā appassutehi, kusītā
ālasiyapuggalā kusītehi, muṭṭhassatino bhattanikkhittakākamaṁsanikkhittasiṅgālasadisā
muṭṭhassatīhi, duppaññā khandhādiparicchedikāya paññāya abhāvena nippaññā
tādiseheva duppaññehi, saddhāsampannā cetiyavandanādikiccapasutā saddhehi,
hirimanā lajjipuggalā hirimanehi, ottappino pāpabhīrukā, ottappīhi bahussutā
sutadharā āgamadharā tantipālakā vaṁsānurakkhakā bahussutehi āraddhaviriyā
paripuṇṇaparakkamā āraddhaviriyehi, upaṭṭhitassatī sabbakiccapariggāhikāya satiyā
samannāgatā upaṭṭhitassatīhi, paññavanto mahāpaññehi vajirūpamañāṇehi paññavantehi
saddhiṁ dūre ṭhitāpi tāya paññāsampattiyā saṁsandenti 2- samenti. sattamaṁ.
8-12. assaddhamūlakasuttādivaṇṇanā
[102-106] aṭṭhamādīni teyeva assaddhādidhamme tikavasena katvā
desitāni. tattha aṭṭhame assaddhādimūlakā kaṇhapakkhasukkapakkhavasena pañca tikā
vuttā, navame ahirikamūlakā cattāro, dasame anottappamūlakā tayo, ekādasame
appassutamūlakā dve, dvādasame kusītamūlako eko tiko vuttoti sabbepi pañcasu

footnote: 1 chaßēéa., i. nirojā nirasā puggalā

page number: 161

suttantesu paṇṇarasa tikā honti. paṇṇarasa cete suttantātipi vadanti. ayaṁ
tikapeyyālo nāma. aṭṭhamāni.
dutiyo vaggo.
----------
3. kammapathavagga
1-2. asamāhitasuttādivaṇṇanā
[107-108] ito paresu paṭhamaṁ assaddhādipañcakavasena vuttaṁ, tathā
dutiyaṁ. paṭhame pana asamāhitapadaṁ catutthaṁ, dutiye dussīlapadaṁ. evaṁ vuccamāne
bujjhanakapuggalānaṁ ajjhāsayena hi etāni vuttāni. ettha asamāhitāti
upacārappanāsamādhirahitā. dussīlāti nissīlā. paṭhamadutiyāni.
3-5. pañcasikkhāpadasuttādivaṇṇanā
[109-111] tatiyaṁ pañcakammapathavasena bujjhanakānaṁ ajjhāsayavasena vuttaṁ, catutthaṁ
sattakammapathavasena, pañcamaṁ dasakammapathavasena, tattha tatiye surāmerayamajjapamādaṭṭhāyinoti
surāmerayasaṅkhātaṁ majjaṁ yāya pamādacetanāya pivanti, sā "surāmerayamajjapamādo"ti
vuccati, tasmiṁ tiṭṭhantīti surāmerayamajjapamādaṭṭhāyino. ayaṁ tāvettha asādhāraṇapadassa
attho.
pañcame pāṇaṁ atipātentīti pāṇātipātino, pāṇaghātikāti attho.
adinnaṁ ādiyantīti adinnādāyino. parassa hārinoti attho. vatthukāmesu

page number: 162

kilesakāmena micchā carantīti kāmesumicchācārino. musā vadantīti musāvādino,
paresaṁ atthabhañjakaṁ tucchaṁ alikaṁ vācaṁ bhāsitāroti attho. pisuṇā vācā
etesanti pisuṇavācā. mammacchedikā pharusā vācā etesanti pharusavācā. samphaṁ
niratthakaṁ vacanaṁ palapantīti samphappalāpino. abhijjhāyantīti abhijjhāluno,
parabhaṇḍe lubbhanasīlāti attho. byāpannaṁ pūtibhūtaṁ cittametesanti byāpannacittā.
micchā pāpikā viññugarahitā etesaṁ diṭṭhīti micchādiṭṭhikā, kammapathapariyāpannāya
"natthi dinnan"ti ādivatthukāya micchattapariyāpannāya aniyyānikadiṭṭhiyā
samannāgatāti attho. sammā sobhanā viññupasatthā etesaṁ diṭṭhīti sammādiṭṭhikā,
kammapathapariyāpannāya "atthi dinnan"tiādikāya kammassakatadiṭṭhiyā
sammattapariyāpannāya maggadiṭṭhiyā ca samannāgatāti attho. idaṁ tāvettha anuttānānaṁ
padānaṁ padavaṇṇanāmattaṁ.
yo pana tesaṁ pāṇātipāto adinnādānaṁ kāmesumicchācāro musāvādo
pisuṇavācā pharusavācā samphappalāpo abhijjhā byāpādo micchādiṭṭhīti kaṇhapakkhe
dasavidho attho hoti, tattha pāṇassa atipāto pāṇātipāto, pāṇavadho pāṇaghātoti
vuttaṁ hoti. pāṇoti cettha vohārato satto, paramatthato jīvitindriyaṁ. tasmiṁ pana
pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṁ
aññataradvārappavattā vadhakacetanā pāṇātipāto. so guṇavirahitesu tiracchānagatādīsu
pāṇesu khuddake pāṇe appasāvajjo, mahāsarīre mahāsāvajjo. kasmā?
payogamahantatāya, payogasamattepi vatthumahantatāya. guṇavantesu manussādīsu
appaguṇe appasāvajjo, mahāguṇe mahāsāvajjo. sarīraguṇānaṁ pana samabhāve sati
kilesānaṁ upakkamānañca mudutāya appasāvajjo, tibbatāya mahāsāvajjoti
veditabbo.
tassa pañca sambhārā honti:- pāṇo, pāṇasaññitā, vadhakacittaṁ, upakkamo,
tena maraṇanti. cha payogā:- sāhatthiko, āṇattiko, nissaggiyo, thāvaro,

page number: 163

vijjāmayo, iddhimayoti, imasmiṁ panatthe vitthāriyamāne atipapañco hoti, tasmā
taṁ na vitthārayāma aññañca evarūpaṁ. atthikehi pana samantapāsādikaṁ vinayaṭṭhakathaṁ
oloketvā gahetabbo.
adinnassa ādānaṁ adinnādānaṁ, parassa haraṇaṁ theyyaṁ corikāti vuttaṁ
hoti. tattha adinnanti parapariggahitaṁ, yattha paro yathākāmakāritaṁ āpajjanto
adaṇḍāraho anupavajjo hoti. tasmiṁ pana parapariggahite parapariggahitasaññino
tadādāyakaupakkamasamuṭṭhāpikā theyyacetanā adinnādānaṁ. taṁ hīne parasantake
appasāvajjaṁ. paṇīte mahāsāvajjaṁ. kasmā? vatthupaṇītatāya. vatthusamatte sati
guṇādhikānaṁ santake vatthusmiṁ mahāsāvajjaṁ, tantaṁ guṇādhikaṁ upādāya tato tato
hīnaguṇassa santake vatthusmiṁ appasāvajjaṁ.
tassa pañca sambhārā honti:- parapariggahitaṁ, parapariggahitasaññitā, theyyacittaṁ,
upakkamo, tena haraṇanti. cha payogā sāhatthikādayova. te ca kho yathānurūpaṁ
theyyāvahāro, pasayhāvahāro, paṭicchannāvahāro, parikappāvahāro, kusāvahāroti
imesaṁ avahārānaṁ vasena pavattāti ayamettha saṅkhepo, vitthāro pana
samantapāsādikāyaṁ vutto.
kāmesumicchācāroti ettha pana kāmesūti methunasamācāresu. micchācāroti
ekantanindito lāmakācāro. lakkhaṇato pana asaddhammādhippāyena kāyadvārappavattā
agamanīyaṭṭhānavītikkamacetanā kāmesumicchācāro. tattha agamanīyaṭṭhānaṁ nāma purisānaṁ tāva
māturakkhitā piturakkhitā mātāpiturakkhitā bhāturakkhitā bhaginīrakkhitā ñātirakkhitā
gottarakkhitā dhammarakkhitā sārakkhā saparidaṇḍāti māturakkhitādayo dasa, dhanakkītā
chandavāsinī bhogavāsinī paṭavāsinī odapattakinī obhatacumbaṭā dāsī ca bhariyā ca
kammakārī ca bhariyā ca dhajāhaṭā muhuttikāti etā dhanakkītādayo dasāti vīsati
itthiyo. itthīsu pana dvinnaṁ sārakkhasaparidaṇḍānaṁ dasannañca dhanakkītādīnanti
dvādasannaṁ itthīnaṁ aññe parisā. 1- idaṁ agamanīyaṭṭhānaṁ nāma. so panesa

footnote: 1 ka. aññapurisānaṁ

page number: 164

micchācāro sīlādiguṇarahite agamanīyaṭṭhāne appasāvajjo, sīlādiguṇasampanne
mahāsāvajjo. tassa cattāro sambhārā:- agamanīyavatthu, tasmiṁ sevanacittaṁ,
sevanapayogo, maggenamaggapaṭipattiadhivāsananti. eko payogo sāhatthiko eva.
musā visaṁvādanapurekkhārassa atthabhañjanako vacīpayogo kāyapayogo
vā, visaṁvādanādhippāyena panassa paravisaṁvādakakāyavacīpayogasamuṭṭhāpikā cetanā
musāvādo. aparo nayo musāti abhūtaṁ atacchaṁ vatthuṁ. vādoti tassa bhūtato
tacchato viññāpanaṁ. lakkhaṇato pana atathavatthuṁ tathato paraṁ viññāpetukāmassa
tathāviññattisamuṭṭhāpikā cetanā musāvādo. so yamatthaṁ bhañjati, tassa appatāya
appasāvajjo, mahantatāya mahāsāvajjo. apica gahaṭṭhānaṁ attano santakaṁ
adātukāmatāya natthītiādinayappavatto appasāvajjo, sakkhinā hutvā atthabhañjanatthaṁ
vutto mahāsāvajjo. pabbajitānaṁ appakampi telaṁ vā sappiṁ vā labhitvā hasādhippāyena
"ajja gāme telaṁ nadī maññe sandatī"ti pūraṇakathānayena pavatto appasāvajjo,
adiṭṭhaṁyeva pana "diṭṭhan"tiādinā nayena vadantānaṁ mahāsāvajjo. tassa
cattāro sambhārā honti:- atathavatthuṁ, visaṁvādanacittaṁ, tajjo vāyāmo,
parassatadatthavijānananti. eko payogo sāhatthikova. so kāyena vā kāyapaṭibaddhena
vā vācāya vā paravisaṁvādakakiriyākaraṇe daṭṭhabbo. tāya ce kiriyāya paro tamatthaṁ
jānāti, ayaṁ kiriyāsamuṭṭhāpikacetanākkhaṇeyeva musāvādakammunā bajjhati.
pisuṇavācātiādīsu yāya vācāya, yassa taṁ vācaṁ bhāsati, tassa hadaye
attano piyabhāvaṁ parassa ca suññabhāvaṁ karoti, sā pisuṇavācā. yāya pana
attānampi parampi pharusaṁ karoti, yā vācā sayampi pharusā, neva kaṇṇasukhā na
hadayaṅgamā 1- vācā, ayaṁ pharusavācā. yena pana samphaṁ palapanti 2- niratthakaṁ, so

footnote: 1 pa. sū. 1/89/213 2 chaßēéa. palapati

page number: 165

samphappalāpo. taṁmūlabhūtā 1- cetanāpi pisuṇavācādināmameva labhati. sā eva ca
idha adhippetāti.
tattha saṅkiliṭṭhacittassa paresaṁ vā bhedāya, attano piyakamyatāya vā
kāyavacīpayogasamuṭṭhāpikā cetanā pisuṇavācā. sā yassa bhedaṁ karoti, tassa appaguṇatāya
appasāvajjā, mahāguṇatāya mahāsāvajjā. tassā cattāro sambhārā:- bhinditabbo
paro, iti ime nānā bhavissanti, vinā bhavissantīti bhedapurekkhāratā vā, iti
ahaṁ piyo bhavissāmi vissāsikoti piyakamyatā vā, tajjo vāyāmo, tassa
tadatthavijānananti.
parassa mammacchedakakāyavacīpayogasamuṭṭhāpikā ekantapharusacetanā pharusavācā.
tassā āvībhāvatthamidaṁ vatthuṁ:- eko kira dārako mātuvacanaṁ anādiyitvā
araññaṁ gacchati. mātā taṁ nivattetuṁ asakkontī "caṇḍā taṁ mahiṁsī anubandhatū"ti
akkosi. athassa tatheva araññe mahiṁsī upaṭṭhāsi. dārako "yaṁ mama mātā
mukhena kathesi, taṁ mā hotu, yaṁ cittena cintesi, taṁ hotū"ti saccakiriyaṁ
akāsi. mahiṁsī tattheva baddhā viya aṭṭhāsi. evaṁ mammacchedakopi vacīpayogo 2-
cittasaṇhatāya pharusavācā na hoti. mātāpitaro hi kadāci puttake evaṁ
vadanti "corā vo khaṇḍākhaṇḍikaṁ karontū"ti, uppalapattampi ca nesaṁ
upari patantaṁ na icchanti. ācariyupajjhāyā ca kadāci nissitake evaṁ vadanti
"kiṁ ime ahirikā anottappino vadanti, 3- niddhamatha ne"ti, atha ca nesaṁ
āgamādhigamasampattiṁ icchanti. yathā ca cittasaṇhatāya pharusavācā na hoti,
evaṁ vacanasaṇhatāya apharusavācāpi na hoti. na hi mārāpetukāmassa "imaṁ
sukhaṁ sayāpethā"ti vacanaṁ apharusavācā hoti, cittapharusatāya panesā pharusavācāva,

footnote: 1 chaßēéa., i. tesaṁ mūlabhūtā 2 chaßēéa., i. payogo
footnote: 3 chaßēéa., i. caranti

page number: 166

sā yaṁ sandhāya pavattitā, tassā appaguṇatāya appasāvajjā. mahāguṇatāya
mahāsāvajjā. tassā tayo sambhārā:- akkositabbo paro, kupitacittaṁ,
akkosanāti.
anatthaviññāpikā kāyavacīpayogasamuṭṭhāpikā akusalacetanā samphappalāpo.
so āsevanamandatāya appasāvajjo, āsevanamahantatāya mahāsāvajjo. tassa
dve sambhārā:- bhāratayuddhasītāharaṇādiniratthakakathāpurekkhāratā, tathārūpīkathākathanañcāti.
abhijjhāyatīti abhijjhā. parabhaṇḍābhimukhī hutvā tanninnatāya pavattatīti
attho. sā "aho vata idaṁ mamassā"ti evaṁ parabhaṇḍābhijjhāyanalakkhaṇā.
adinnādānaṁ viya appasāvajjā mahāsāvajjā ca. tassā dve sambhārā:-
parabhaṇḍaṁ attano pariṇāmanañca. parabhaṇḍavatthuke hi lobhe uppannepi na
tāva kammapathabhedo hoti, yāva na "aho vatidaṁ mamassā"ti attano pariṇāmetīti.
hitasukhaṁ byāpādayatīti byāpādo. so paravināsāya manopadosalakkhaṇo.
pharusavācā viya appasāvajjo mahāsāvajjo ca. tassa dve sambhārā:- parasatto
ca, tassa ca vināsacintā. parasattavatthuke hi kodhe uppannepi na tāva
kammapathabhedo hoti, yāva na "aho vatāyaṁ ucchijjeyya vinasseyyā"ti tassa
vināsaṁ cinteti.
yathābhuccaggahaṇābhāvena micchā passatīti micchādiṭṭhi. sā "natthi
dinnan"tiādinā nayena viparītadassanalakkhaṇā. samphappalāpo viya appasāvajjā
mahāsāvajjā ca. apica aniyatā appasāvajjā, niyatā mahasāvajjā. tassā dve sambhārā:-
vatthuno ca gahitākāraviparītatā, yathā ca naṁ gaṇhāti, tathābhāvena tassā upaṭṭhānanti.
imesaṁ pana dasannaṁ akusalakammapathānaṁ dhammato koṭṭhāsato ārammaṇato
vedanāto mūlatoti pañcahākārehi vinicchayo veditabbo. tattha dhammatoti

page number: 167

etesu hi paṭipāṭiyā satta cetanādhammāva honti, abhijjhādayo tisso
cetanāsampayuttā. koṭṭhāsatoti paṭipāṭiyā satta, micchādiṭṭhi cāti ime aṭṭha
kammapathā eva honti, no mūlāni, abhijjhābyāpādā kammapathā ceva mūlāni
ca. abhijjhā hi mūlaṁ patvā lobho akusalamūlaṁ hoti, byāpādo doso akusalamūlaṁ.
ārammaṇatoti pāṇātipāto jīvitindriyārammaṇato saṅkhārārammaṇo hoti,
adinnādānaṁ sattārammaṇaṁ vā saṅkhārārammaṇaṁ vā, micchācāro phoṭṭhabbavasena
saṅkhārārammaṇova, sattārammaṇotipi eke. musāvādo sattārammaṇo vā
saṅkhārārammaṇo vā, tathā pisuṇāvācā. pharusavācā sattārammaṇāva. samphappalāpo
diṭṭhasutamutaviññātavasena sattārammaṇo vā saṅkhārārammaṇo vā, tathā abhijjhā.
byāpādo sattārammaṇova. micchādiṭṭhi tebhūmikadhammavasena saṅkhārārammaṇā.
vedanātoti pāṇātipāto dukkhavedano hoti. kiñcāpi hi rājāno
coraṁ disvā hasamānāpi "gacchatha naṁ ghātethā"ti vadanti, sanniṭṭhāpakacetanā
pana nesaṁ dukkhasampayuttāva hoti. adinnādānaṁ tivedanaṁ, 1- micchācāro
sukhamajjhattavasena dvivedano, sanniṭṭhāpakacitte pana majjhattavedano na hoti.
musāvādo tivedano, tathā pisuṇavācā. pharusavācā dukkhavedanā, samphappalāpo
tivedano, abhijjhā sukhamajjhattavasena dvivedanā, tathā micchādiṭṭhi. byāpādo
dukkhavedano.
mūlatoti pāṇātipāto dosamohavasena dvimūlako hoti. adinnādānaṁ
dosamohavasena vā lobhamohavasena vā, micchācāro lobhamohavasena. musāvādo
dosamohavasena vā lobhamohavasena vā, tathā pisuṇavācā samphappalāpo ca.
pharusavācā dosamohavasena, abhijjhā mohavasena ekamūlā, tathā byāpādo.
micchādiṭṭhi lobhamohavasena dvimūlāti.
pāṇātipātā paṭiviratātiādīsu pāṇātipātādayo vuttatthā eva. yāya
pana viratiyā ete 2- paṭiviratā nāma honti, sā bhedato tividhā hoti sampattavirati

footnote: 1 ka, dvivedanaṁ 2 sī. etehi

page number: 168

samādānavirati samucchedaviratīti. tattha asamādinnasikkhāpadānaṁ attano
jātivayabāhusaccādīni paccavekkhitvā "ayuttaṁ amhākaṁ evarūpaṁ kātun"ti
sampattavatthuṁ avītikkamantānaṁ uppajjamānā virati sampattaviratīti veditabbā
sīhaḷadīpe cakkanaupāsakassa viya. tassa kira daharakāleyeva mātu rogo uppajji.
vejjena ca "allasasakamaṁsaṁ laddhuṁ vaṭṭatī"ti vuttaṁ. tato cakkanassa bhātā "gaccha tāta
khettaṁ āhiṇḍāhī"ti cakkanaṁ pesesi. so tattha gato. tasmiṁ ca samaye eko
saso taruṇasassaṁ khādituṁ āgato hoti. so taṁ disvā vegena dhāvanto valliyā
baddho "kiri kirī"ti saddamakāsi. cakkano tena saddena gantvā taṁ gahetvā
cintesi "mātu bhesajjaṁ karomī"ti. puna cintesi "na metaṁ paṭirūpaṁ, yvāhaṁ
mātu jīvitakāraṇā paraṁ jīvitā voropeyyan"ti. atha naṁ "gaccha araññe sasehi
saddhiṁ tiṇodakaṁ paribhuñjā"ti muñci. 1- bhātarā ca "kiṁ tāta saso laddho"ti
pucchito taṁ pavattiṁ ācikkhi. tato naṁ bhātā paribhāsi. so mātu santikaṁ gantvā
"yatohaṁ jāto, nābhijānāmi sañcicca pāṇaṁ jīvitā voropetā"ti saccaṁ vatvā
aṭṭhāsi, tāvadeva cassa mātā arogā ahosi.
samādinnasikkhāpadānaṁ pana sikkhāpadasamādāne ca taduttariṁ ca attano
jīvitaṁ pariccajitvā vatthuṁ avītikkamantānaṁ uppajjamānā virati
samādānaviratīti veditabbā uttaravaḍḍhamānavāsīupāsakassa 2- viya. so kira
ambariyavihāravāsīpiṅgalabuddharakkhitattherassa santike sikkhāpadāni gahetvā khettaṁ
kasati. athassa goṇo naṭṭho, so taṁ gavesanto uttaravaḍḍhamānapabbataṁ 3- āruhi, tatra naṁ
mahāsappo aggahesi. so cintesi "imāya tikhiṇāya vāsiyā sīsaṁ chindāmī"ti.
puna cintesi "na metaṁ paṭirūpaṁ, yvāhaṁ bhāvanīyassa guruno santike sikkhāpadaṁ

footnote: 1 sī. paribhuñjāhīti muñcitvā gehamāgato
footnote: 2 chaßēéa., i. uttaravaḍḍhamānapabbatavāsīupāsakassa 3 sī.,ma. uttaravaḍḍhamānapabbataṁ

page number: 169

gahetvā bhindeyyan"ti. evaṁ yāvatatiyaṁ cintetvā "jīvitaṁ pariccajāmi, na
sikkhāpadan"ti aṁse ṭhapitaṁ tikhiṇadaṇḍavāsiṁ araññe chaḍḍesi. tāvadeva
mahāvāḷo naṁ muñcitvā agamāsīti. ariyamaggasampayuttā pana virati samucchedaviratīti
veditabbā, yassā uppattito pabhūti pāṇaṁ ghātessāmīti ariyapuggalānaṁ cittampi
na uppajjatīti.
yathā ca akusalānaṁ, evaṁ imesampi kusalakammapathānaṁ dhammato koṭṭhāsato
ārammaṇato vedanāto mūlatoti pañcahākārehi vinicchayo veditabbo. tattha
dhammatoti etesupi 1- paṭipāṭiyā satta cetanāpi vaṭṭati viratiyopi, ante tayo
cetanāsampayuttāva.
koṭṭhāsatoti paṭipāṭiyā satta kammapathā eva, no mūlāni, ante tayo
kammapathā ceva mūlāni ca. anabhijjhā hi mūlaṁ 2- patvā alobho kusalamūlaṁ
hoti, abyāpādo adoso kusalamūlaṁ, sammādiṭṭhi amoho kusalamūlaṁ.
ārammaṇatoti pāṇātipātādīnaṁ ārammaṇāneva etesaṁ ārammaṇāni.
vītikkamitabbavatthutoyeva hi virati nāma hoti. yathā pana nibbānārammaṇo
ariyamaggo kilese pajahati, evaṁ jīvitindriyādiārammaṇā cete 3- kammapathā
pāṇātipātādīni dussīlāni pajahantīti veditabbā.
vedanātoti sabbe sukhavedanā vā honti majjhattavedanā vā. kusalaṁ
patvā hi vedanā nāma natthi.
mūlatoti paṭipāṭiyā satta ñāṇasampayuttacittena viramantassa alobhādosāmohavasena
timūlā honti, ñāṇavippayuttacittena viramantassa dvimūlā. anabhijjhā
ñāṇasampayuttacittena viramantassa dvimūlā hoti, ñāṇavippayuttacittena ekamūlāti.

footnote: 1 chaßēéa., i. etesu hi 2 ka. kammapathaṁ
footnote: 3 chaßēéa.,.....ārammaṇāpete

page number: 170

alobho pana attanāva attano mūlaṁ na hoti. abyāpādepi eseva nayo.
sammādiṭṭhi alobhādosavasena dvimūlāvāti. tatiyādīni.
6. aṭṭhaṅgikasuttavaṇṇanā
[112] chaṭṭhe 1- aṭṭhamaggaṅgavasena bujjhanakānaṁ ajjhāsayavasena vuttaṁ.
chaṭṭhaṁ.
7. dasaṅgasuttavaṇṇanā
[113] sattamaṁ dasamicchattasammattavasena. tattha micchāñāṇinoti
micchāpaccavekkhaṇena 2- samannāgatāti attho. micchāvimuttinoti
aniyyānikavimuttino kusalavimuttīti 3- gahetvā ṭhitā. sammāñāṇinoti
sammāpaccavekkhaṇā. sammāvimuttinoti niyyānikāya phalavimuttiyā
samannāgatāti. sattamaṁ.
kammapathavaggo tatiyo.
------------
4. catutthavagga
1. catudhātusuttavaṇṇanā
[114] catutthavaggassa paṭhame paṭhavīdhātūti patiṭṭhādhātu. āpodhātūti
ābandhanadhātu. tejodhātūti paripācanadhātu. 4- vāyodhātūti vitthambhanadhātu. 5-
ayamettha saṅkhepo, vitthārato pana vīsatikoṭṭhāsādivasena tā veditabbā. 6- paṭhamaṁ.

footnote: 1 chaßēéa., i. chaṭṭhaṁ 2 sī. micchāviññāṇā micchāpaccavekkhaṇena
footnote: 3 ka. akusalavimuttīti 4 sī. paripācanīyadhātu
footnote: 5 ka. upatthambhanadhātu 6 chaßēéa. etā kathetabbā

page number: 171

2. pubbesambodhasuttavaṇṇanā
[115] dutiye ayaṁ paṭhavīdhātuyā assādoti ayaṁ paṭhavīdhātunissayo
assādo. svāyaṁ kāyaṁ abbhunnāmetvā udaraṁ pasāretvā "idha me aṅgulaṁ
pavesituṁ vāyamathā"ti vā hatthaṁ pasāretvā "imaṁ nāmetuṁ vāyamathā"ti vadati, evaṁ
pavattānaṁ vasena veditabbo. aniccātiādīsu hutvā abhāvākārena aniccā,
paṭipīḷanākārena dukkhā, sabhāvavigamākārena vipariṇāmadhammā. ayaṁ paṭhavīdhātuyā
ādīnavoti yena ākārena sā aniccā dukkhā vipariṇāmadhammā, ayamākāro
paṭhavīdhātuyā ādīnavoti attho. chandarāgavinayo chandarāgapahānanti nibbānaṁ
āgamma paṭhavīdhātuyā chandarāgo vinīyati ceva pahiyyati ca, tasmā nibbānamassā
nissaraṇaṁ.
ayaṁ āpodhātuyā assādoti ayaṁ āpodhātunissayo assādo. svāyaṁ
aññaṁ āpodhātuyā upaddutaṁ disvā "kiṁ ayaṁ nipannakālato paṭṭhāya
passāvaṭṭhānābhimukho nikkhamati ceva pavisati ca, appamattakampissa kammaṁ karontassa
sedatintaṁ vatthampi 1- pīḷetabbatākāraṁ pāpuṇāti, anumodanamattampi kathentassa
tālavaṇṭaṁ 2- gaṇhitabbaṁ hoti, mayaṁ pana sāyaṁ nipannā pātova uṭṭhahāma,
māsapuṇṇaghaṭo 3- viya no sarīraṁ, mahākammaṁ karontānaṁ sedamattampi no na
uppajjati, asanisaddena viya dhammaṁ kathentānaṁ sarīre usumākāramattamapi no
natthī"ti evaṁ pavattānaṁ vasena veditabbo.
ayaṁ tejodhātuyā assādoti ayaṁ tejodhātunissayo assādo. svāyaṁ
sītagahaṇike disvā "kiṁ ime kiñcideva yāgubhattakhajjakamattaṁ ajjhoharitvā
thaddhakucchino nisīditvā sabbarattiṁ aṅgārakaṭāhaṁ pariyesanti, phusitamattesupi

footnote: 1 ka. sede sati taṁ vatthaṁpi
footnote: 2 sī. tālapaṇṇaṁ 3 sī. sampuṇṇaghaṭo

page number: 172

sarīre patitesu aṅgārakaṭāhaṁ ottharitvā 1- pārupitvāva nipajjanti, mayaṁ pana
atithaddhampi maṁsaṁ vā pūvaṁ vā khādāma, kucchipūraṁ bhattaṁ bhuñjāma, tāvadeva
no sabbaṁ pheṇupiṇḍo 2- viya vilīyati, sattāhavaddalikāya vattamānāya sarīre
sītānudahanamattampi no natthī"ti evaṁ pavattānaṁ vasena veditabbo.
ayaṁ vāyodhātuyā assādoti ayaṁ vāyodhātunissayo assādo. svāyaṁ
aññe vātabhīruke disvā "imesaṁ appamattakampi kammaṁ karontānaṁ anumodanāmattampi
kathentānaṁ sarīraṁ vāto vijjhati, gāvutamattampi addhānaṁ gatānaṁ hatthapādā
sīdanti, piṭṭhi rujjati, kucchivātasarīravātakaṇṇavātādīhi 3- niccupaddutā
telaphāṇitādīni vātabhesajjāneva karontā atināmenti, amhākaṁ pana mahākammaṁ
karontānampi tiyāmarattiṁ dhammaṁ kathentānampi ekadivaseneva dasa yojanāni
gacchantānampi hatthapādasaṁsīdanamattaṁ vā piṭṭhirujjanamattaṁ vā na hotī"ti evaṁ
pavattānaṁ vasena veditabbo. evaṁ pavattā hi etā dhātuyo assādenti
nāma.
abbhaññāsinti abhivisiṭṭhena ñāṇena aññāsiṁ. anuttaraṁ sammāsambodhinti
uttaravirahitaṁ sabbaseṭṭhaṁ sammā sāmañca bodhiṁ, athavā seṭṭhaṁ 4- sundarañca
bodhiṁ. bodhīti rukkhopi maggopi sabbaññutañāṇampi nibbānampi. "bodhirukkhamūle
paṭhamābhisambuddho"ti 5- ca "antarā ca bodhiṁ antarā ca gayan"ti 6- ca āgataṭṭhānesu
hi rukkho "bodhīti vuccati. "bodhi vuccati catūsu maggesu ñāṇan"ti 7-
āgataṭṭhāne maggo. "pappoti bodhiṁ varabhūrimedhaso"ti 8- āgataṭṭhāne sabbaññutañāṇaṁ.
"patvāna bodhiṁ amataṁ asaṅkhatan"ti āgataṭṭhāne nibbānaṁ. idha pana bhagavato
arahattamaggo adhippeto.

footnote: 1 sī.,i. otaritvā 2 sī., i. kheḷapiṇḍo
footnote: 3 chaßēéa., i. kucchivātasīsavātakaṇṇavātādīhi 4 chaßēéa., i, pasatthaṁ
footnote: 5 vi. mahā. 4/1/1, khu.u. 25/1/93 6 vi. mahā. 4/10/11, maßēáū. 12/285/246

7 khu. cūḷa. 30/595/292 (syā) 8 dī.pā. 11/216/137

page number: 173

sāvakānaṁ arahattamaggo anuttarā bodhi hoti, na hotīti? na hoti.
kasmā? asabbaguṇadāyakattā. tesaṁ hi kassaci arahattamaggo arahattaphalameva
deti, kassaci tisso vijjā, kassaci cha abhiññā, kassaci catasso paṭisambhidā,
kassaci sāvakapāramīñāṇaṁ. paccekabuddhānampi paccekabodhiñāṇameva deti. buddhānaṁ
pana sabbaguṇasampattiṁ deti abhiseko viya rañño sabbalokissariyabhāvaṁ. tasmā
aññassa kassacipi anuttarā bodhi na hoti.
abhisambuddhoti paccaññāsinti "abhisambuddho ahaṁ patto 1- paṭivijjhitvā
ṭhito"ti evaṁ paṭijāniṁ. Ñāṇañca pana me dassanaṁ udapādīti adhigataguṇadassanasamatthaṁ
paccavekkhaṇañāṇañca me udapādi. akuppā me vimuttīti "ayaṁ mayhaṁ
arahattaphalavimutti akuppā"ti evaṁ ñāṇaṁ udapādi. tattha dvīhākārehi akuppatā
veditabbā. kāraṇato ca ārammaṇato ca. sā hi catūhi maggehi samucchinnakilesānaṁ
puna anivattanatāya kāraṇatopi akuppā, akuppadhammaṁ nibbānaṁ ārammaṇaṁ katvā
pavattatāya ārammaṇatopi akuppā. antimāti pacchimā. natthi dāni punabbhavoti
idāni puna añño bhavo nāma natthīti.
imasmiṁ sutte cattāri saccāni kathitāni. kathaṁ? catūsu hi dhātūsu assādo
samudayasaccaṁ, ādīnavo dukkhasaccaṁ, nissaraṇaṁ nirodhasaccaṁ, nirodhappajānano maggo
maggasaccaṁ. vitthāravasenapi kathetuṁ vaṭṭatiyeva. ettha hi yaṁ paṭhavīdhātuṁ paṭicca
uppajjati sukhaṁ somanassaṁ, ayaṁ paṭhavīdhātuyā assādoti pahānapaṭivedho samudayasaccaṁ.
yā paṭhavīdhātu aniccā dukkhā vipariṇāmadhammā, ayaṁ paṭhavīdhātuyā ādīnavoti
pariññāpaṭivedho dukkhasaccaṁ. yo paṭhavīdhātuyā chandarāgavinayo chandarāgappahānaṁ,
idaṁ paṭhavīdhātuyā nissaraṇanti sacchikiriyāya paṭivedho nirodhasaccaṁ. yā

footnote: 1 sī. abhisampatto

page number: 174

imesu tīsu ṭhānesu diṭṭhi saṅkappo vācā kammanto ājīvo vāyāmo sati
samādhi, ayaṁ 1- bhāvanāpaṭivedho maggasaccanti. dutiyaṁ.
3. acariṁsuttavaṇṇanā
[116] tatiye acarinti ñāṇacārena acariṁ, anubhavanacārenāti attho.
yāvatāti yattako. tatiyaṁ.
4. nocedaṁsuttavaṇṇanā
[117] catutthe nissaṭātiādīni ādito vuttapaṭisedhena yojetvā "na
nissaṭā, na visaṁyuttā, na vippamuttā, na vimariyādikatena cetasā vihariṁsū"ti
evaṁ veditabbāni. dutiyanaye vimariyādikatenāti nimmariyādinakatena. 2- tattha duvidhā
mariyādā kilesamariyādā vaṭṭamariyādāti. tattha ca yassa upaḍḍhā kilesā pahīnā,
upaḍḍhā appahīnā, vaṭṭaṁ vā pana upaḍḍhaṁ pahīnaṁ, upaḍḍhaṁ appahīnaṁ, tassa cittaṁ
pahīne kilese vā vaṭṭaṁ vā sandhāya vimariyādikataṁ, appahīne kilese vā
vaṭṭaṁ vā sandhāya na vimariyādikataṁ. idha pana ubhayassāpi pahīnattā "vimariyādikatena
cetasā"ti vuttaṁ, mariyādaṁ akatvā ṭhitena atikkantamariyādena cetasāti attho.
iti tīsupi imesu suttesu catusaccameva kathitaṁ. catutthaṁ.
5. ekantadukkhasuttavaṇṇanā
[118] pañcame ekantadukkhāti atikkamitvā ṭhitassa tattakāro 3- viya
ekanteneva dukkhā. dukkhānupatitāti dukkhena anupatitā. dukkhāvakkantāti

footnote: 1 sī.,i. ayaṁ maggoti 2 sī.,ka. nippariyādena katena
footnote: 3 sī. vītassa suttabhāro, ka. vītassa tantabhāvo

page number: 175

dukkhena okkantā otiṇṇā. sukhāti sukhavedanāya paccayabhūtā. 1- evaṁ sabbattha
attho veditabbo. imasmiṁ sutte dukkhalakkhaṇaṁ kathitaṁ. pañcamaṁ.
6-10. abhinandasuttādivaṇṇanā
[119-123] chaṭṭhasattamesu vivaṭṭaṁ, avasāne tīsu catusaccamevāti.
chaṭṭhādīni.
catuttho vaggo.
dhātusaṁyuttavaṇṇanā niṭṭhitā.
----------

footnote: 1 ka. otiṇṇadukkhā. dukkhavedanāya paccayabhūtā

page number: 176

4. anamataggasaṁyutta
1. paṭhamavagga
1. tiṇakaṭṭhasuttavaṇṇanā
[124] anamataggasaṁyuttassa. paṭhame anamataggoti anuamataggo, vassasataṁ vassasahassaṁ
ñāṇena anugantvāpi amataggo aviditaggo, nāssa sakkā ito vā etto vā
aggaṁ jānituṁ, aparicchinnapubbāparakoṭikoti attho. saṁsāroti khandhādīnaṁ
avicchinnappavattā paṭipāṭi. pubbā koṭi na paññāyatīti purimamariyādā na dissati.
yadaggena cassa purimā koṭi na paññāyati, pacchimāpi tadaggeneva na paññāyati,
vemajjheyeva pana sattā saṁsaranti. 1- pariyādānaṁ gaccheyyāti idaṁ upamāya
khuddakattā vuttaṁ. bāhirasamayasmiṁ hi attho paritto hoti, upamā mahatī. "hatthī
viya ayaṁ goṇo, goṇo viya sūkaro, samuddo viya taḷākan"ti hi vutte na
tesaṁ tādisaṁ pamāṇaṁ hoti. buddhasamaye pana upamā parittā, attho mahā.
pāliyaṁ hi eko jambūdīpo gahito, evarūpānaṁ pana jambūdīpānaṁ satepi sahassepi
satasahassepi tiṇādīni tena upakkamena pariyādānaṁ gaccheyyuṁ, na tveva
purisassa mātu mātaroti. dukkhaṁ paccanubhūtanti tumhehi dukkhaṁ anubhūtaṁ. tibbanti
tasseva vevacanaṁ. byasananti ñātibyasanādianekavidhaṁ. kaṭasīti susānaṁ, paṭhavīyeva vā.
sā hi tehi 2- punappunaṁ marantehi sarīranikkhepena vaḍḍhitā. alamevāti
yuttameva. paṭhamaṁ.
2. paṭhavīsuttavaṇṇanā
[125] dutiye mahāpaṭhavinti cakkavāḷapariyantaṁ mahāpaṭhaviṁ. nikkhipeyyāti
taṁ paṭhaviṁ bhinditvā vuttappamāṇaṁ guḷikaṁ katvā ekamante 3- ṭhapeyya. dutiyaṁ.

footnote: 1 sī.saṅkamanti 2 chaßēéa.,i. ayaṁ pāṭho na dissati 3 chaßēéa.,i. karitvā ekamantaṁ

page number: 177

3. assasuttavaṇṇanā
[126] tatiye kandantānanti satataṁ 1- rudamānānaṁ. pasandanti 2- sanditaṁ
pavattaṁ. catūsu mahāsamuddesūti sinerurasmīhi paricchinnesu catūsu mahāsamuddesu.
sinerussa hi pācīnapassaṁ rajatamayaṁ, dakkhiṇapassaṁ maṇimayaṁ, pacchimapassaṁ phalikamayaṁ,
uttarapassaṁ suvaṇṇamayaṁ. pubbadakkhiṇapassehi nikkhantā rajatamaṇirasmiyo ekato
hutvā mahāsamuddapiṭṭhena gantvā cakkavāḷapabbataṁ āhacca tiṭṭhanti,
dakkhiṇapacchimapassehi nikkhantā maṇiphalikarasmiyo, pacchimuttarapassehi nikkhantā
phalikasuvaṇṇarasmiyo, uttarapācīnapassehi nikkhantā suvaṇṇarajatarasmiyo ekato hutvā
mahāsamuddapiṭṭhena gantvā cakkavāḷapabbataṁ āhacca tiṭṭhanti. tāsaṁ rasmīnaṁ
antaresu cattāro mahāsamuddā honti. te sandhāya vuttaṁ "catūsu mahāsamuddesū"ti.
Ñātibyasanantiādīsu byasananti viasanaṁ, 3- vināsoti attho. Ñātīnaṁ byasanaṁ
ñātibyasanaṁ, bhogānaṁ byasanaṁ bhogabyasanaṁ. rogo pana sayameva ārogyaṁ
vinassati 4- vināsetīti byasanaṁ, rogova byasanaṁ rogabyasanaṁ. tatiyaṁ.
4. khīrasuttavaṇṇanā
[127] catutthe mātuthaññanti ekanāmikāya manussamātu khīraṁ. imesaṁ hi
sattānaṁ gaṇḍuppādakipillikādīsu vā macchakacchapādīsu vā pakkhijātesu vā
nibbattakāle mātukhīrameva natthi, ajapasumahiṁsādīsu nibbattakāle khīraṁ atthi,
tathā manussesu. tattha ajādikāle ca manussesu cāpi "devi sumanā tissā"ti
evaṁ nānānāmikānaṁ kucchiyaṁ nibbattakāle aggahetvā tissāti ekanāmikāya eva

footnote: 1 chaßēéa. sasaddaṁ 2 sī. passandanti
footnote: 3 ma. viyasanaṁ 4 sī.,i. viyassati, chaßēéa. viyasati

page number: 178

mātu kucchiyaṁ nibbattakāle pītaṁ thaññaṁ catūsu mahāsamuddesu udakato bahutaranti
veditabbaṁ. catutthaṁ.
5. pabbatasuttavaṇṇanā
[128] pañcame sakkā pana bhanteti so kira bhikkhu cintesi "satthā
anamataggassa saṁsārassa dīghatamattā `na sukaraṁ na sukaran'ti kathetiyeva, kathaṁ na
chindati, sakkā nu kho upamaṁ kārāpetun"ti. tasmā evamāha. kāsikenāti tayo
kappāsaṁsū ekato gahetvā kantitasuttamayena atisukhumavatthena. tena pana
parimaṭṭhena 1- kittakaṁ khīyeyyāti. sāsapamattaṁ. pañcamaṁ.
6. sāsapasuttavaṇṇanā
[129] chaṭṭhe āyasaṁ nagaranti āyasena pākārena parikkhittaṁ nagaraṁ, na
pana anto āyasehi ekabhūmikādipāsādehi ākiṇṇanti daṭṭhabbaṁ. chaṭṭhaṁ.
7. sāvakasuttavaṇṇanā
[130] sattame anussareyyunti ekena kappasatasahasse anussarite aparo
tassa ṭhitaṭṭhānato aññaṁ satasahassaṁ, aññopi aññanti evaṁ cattāropi cattāri
satasahassāni anussareyyuṁ. sattamaṁ.
8-9. gaṅgāsuttādivaṇṇanā
[131-132] aṭṭhame yā etasmiṁ antare vālikāti yā etasmiṁ
āyāmato pañcayojanasatike antare vālikā. navame vattabbaṁ natthi. aṭṭhamanavamāni.

footnote: 1 ma. parimajje, cha.,i. parimaṭṭhe

page number: 179

10. puggalasuttavaṇṇanā
[133] dasame aṭṭhikaṅkalotiādīni tīṇipi rāsivevacanāneva. imesaṁ
pana sattānaṁ sāṭṭhikālato anaṭṭhikālova bahutaro. gaṇḍuppādakādipāṇabhūtānaṁ
hi etesaṁ aṭṭhimeva natthi, macchakacchapādibhūtānaṁ pana aṭṭhimeva bahutaraṁ, tasmā
anaṭṭhikālañca atibahuaṭṭhikālañca 1- aggahetvā sāṭṭhikālova 2- gahetabbo.
uttaro gijjhakūṭassāti gijjhakūṭassa uttarapasse ṭhito. magadhānaṁ giribbajeti
magadharaṭṭhassa giribbaje, giriparikkhepe ṭhitoti attho. sesaṁ sabbattha uttānamevāti.
dasamaṁ
paṭhamo vaggo.
----------
2. dutiyavagga
1. duggatasuttavaṇṇanā
[134] dutiyavaggassa paṭhame duggatanti daliddaṁ kapaṇaṁ. durūpetanti
dussaṇṭhānehi hatthapādehi upetaṁ. paṭhamaṁ.
2. sukhitasuttavaṇṇanā
[135] dutiye sukhitanti sukhasamappitaṁ mahaddhanaṁ mahābhogaṁ. susajjitanti
alaṅkatapaṭiyattaṁ hatthikkhandhagataṁ mahāparivāraṁ. dutiyaṁ.
3. tiṁsamattasuttavaṇṇanā
[136] tatiye pāveyyakāti pāveyyadesavāsino. sabbe āraññikātiādīsu
dhutaṅgasamādānavasena tesaṁ āraññikādibhāvo veditabbo. sabbe sasaññojanāti
sabbe sabandhanā, keci sotāpannā, keci sakadāgāmino. keci anāgāmino.

footnote: 1 chaßēéa.,i. bahuaṭṭhikālañca 2 sī. appaṭṭhikālova

page number: 180

tesu hi puthujjano vā khīṇāsavo vā natthi. gunnantiādīsu setakāḷādivaṇṇesu
ekekavaṇṇakālova gahetabbo. pāripanthakāti pāripanthe tiṭṭhanakā panthaghātacorā
pāradārikāti paradāre cārittaṁ āpajjanakā. tatiyaṁ.
4-9. mātusuttādivaṇṇanā
[137-142] catutthādīsu liṅganiyamena ceva cakkavāḷaniyamena ca attho
veditabbo. purisānaṁ hi mātugāmakālo, mātugāmānañca purisakāloti evamettha
liṅganiyamo. imamhā cakkavāḷā sattā paracakkavāḷaṁ, paracakkavāḷā ca imaṁ
cakkavāḷaṁ saṁsaranti. tesu imasmiṁ cakkavāḷe mātugāmakāle mātubhūtaññeva
dassento yo na mātābhūtapubboti āha. yo na pitābhūtapubbotiādīsupi eseva
nayo. catutthādīni
10. vepullapabbatasuttavaṇṇanā
[143] dasame bhūtapubbanti atītakāle ekaṁ apadānaṁ āharitvā dasseti.
samaññā udapādīti paṇṇatti ahosi. catūhena ārohantīti idaṁ thāmamajjhime
sandhāya vuttaṁ. agganti uttamaṁ. bhaddayuganti sundarayugalaṁ, tīhena ārohantīti
ettāvatā kira dvinnaṁ buddhānaṁ antare yojanaṁ paṭhavī ussannā, so pabbato
tiyojanubbedho jāto.
appaṁ vā bhiyyoti vassasatato uttariṁ appaṁ dasa vā vīsati vā
vassāni. puna vassasatameva jīvanako nāma natthi, uttamakoṭiyā pana saṭṭhi vā
asīti vā vassāni jīvanti. vassasataṁ pana appatvā pañcavassadasavassādikāle

page number: 181

mīyamānāva bahukā. ettha ca kakusandho bhagavā cattāḷīsavassasahassāyukakāle,
konāgamano tiṁsavassasahassāyukakāle nibbattoti idaṁ anupubbena parihīnasadisaṁ kataṁ,
na pana evaṁ parihīnaṁ, vaḍḍhitvā vaḍḍhitvā parihīnanti veditabbaṁ. kathaṁ? kakusandho
tāva bhagavā imasmiṁyeva kappe cattāḷīsavassasahassāyukakāle nibbatto āyuppamāṇaṁ
pañca koṭṭhāse katvā cattāro ṭhatvā 1- pañcame vijjamāneyeva
parinibbuto. taṁ 2- āyu parihāyamānaṁ dasavassakālaṁ patvā puna vaḍḍhamānaṁ asaṅkhyeyyaṁ
hutvā taṁ parihāyamānaṁ tiṁsavassasahassāyukakāle ṭhitaṁ, tadā konāgamano nibbatto.
tasmimpi tatheva parinibbute taṁ āyu dasavassakālaṁ puna vaḍḍhamānaṁ asaṅkhyeyyaṁ
hutvā parihāyitvā vīsavassasahassakāle ṭhitaṁ, tadā kassapo bhagavā nibbatto.
tasmimpi tatheva parinibbute taṁ āyu dasavassakālaṁ patvā puna vaḍḍhamānaṁ
asaṅkhyeyyaṁ hutvā parihāyitvā vassasatakālaṁ pattaṁ, atha amhākaṁ sammāsambuddho
nibbatto. evaṁ anupubbena parihāyitvā vaḍḍhitvā vaḍḍhitvā parihīnanti
veditabbaṁ. tattha ca yaṁ āyuparimāṇesu manussesu buddhā nibbattanti, tesampi
tadeva āyuparimāṇaṁ hotīti. dasamaṁ.
dutiyo vaggo.
anamataggasaṁyuttavaṇṇanā niṭṭhitā.
--------------

footnote: 1 sī. khepetvā 2 chaßēéa.,i. tato

page number: 182

5. kassapasaṁyutta
1. santuṭṭhasuttavaṇṇanā
[144] kassapasaṁyuttassa paṭhame santuṭṭhāyanti santuṭṭho ayaṁ. itarītarena
cīvarenāti na thūlasukhumalūkhapaṇītathirajiṇṇānaṁ yena kenaci, athakho yathāladdhādīnaṁ
itarītarena yena kenaci santuṭṭhoti attho. cīvarasmiṁ hi tayo santosā
yathālābhasantoso yathābalasantoso yathāsāruppasantosoti. piṇḍapātādīsupi eseva nayo.
tesaṁ ayaṁ pabhedasaṁvaṇṇanā:- idha bhikkhu cīvaraṁ labhati sundaraṁ vā asundaraṁ
vā, so teneva yāpeti, aññaṁ na pattheti, labhantopi na gaṇhāti. ayamassa
cīvare yathālābhasantoso. atha pana pakatidubbalo vā hoti ābādhajarābhibhūto vā,
garuṁ cīvaraṁ pārupanto kilamati, so sabhāgena bhikkhunā saddhiṁ taṁ parivattetvā
lahukena yāpentopi santuṭṭhova hoti. ayamassa cīvare yathābalasantoso. aparo
paṇītapaccayalābhī hoti, so pattacīvarādīnaṁ 1- aññataraṁ mahagghacīvaraṁ bahūni vā
cīvarādīni labhitvā "idaṁ therānaṁ cirapabbajitānaṁ, idaṁ bahussutānaṁ anurūpaṁ, idaṁ
gilānānaṁ, idaṁ appalābhīnaṁ hotū"ti datvā tesaṁ purāṇacīvaraṁ vā saṅkārakūṭādito
vā pana nantakāni uccinitvā tehi saṅghāṭiṁ katvā dhārentopi santuṭṭhova
hoti. ayamassa cīvare yathāsāruppasantoso.
idha pana bhikkhu piṇḍapātaṁ labhati lūkhaṁ vā paṇītaṁ vā, so teneva yāpeti,
aññaṁ na pattheti, labhantopi na gaṇhāti. ayamassa piṇḍapāte yathālābhasantoso.
yo pana attano pakativiruddhaṁ vā byādhiviruddhaṁ vā piṇḍapātaṁ labhati, yenassa
paribhuttena aphāsu hoti, so sabhāgassa bhikkhuno taṁ datvā tassa hatthato
sappāyabhojanaṁ bhuñjitvā 2- samaṇadhammaṁ karontopi santuṭṭhova hoti. ayamassa
piṇḍapāte yathābalasantoso. aparo bahuṁ paṇītaṁ piṇḍapātaṁ labhati, so taṁ cīvaraṁ
viya cirapabbajitabahussutāppalābhagilānānaṁ datvā tesaṁ vā sesakaṁ piṇḍāya vā

footnote: 1 chaßēéa. paṭṭa..... 2 chaßēéa.,i. bhutvā

page number: 183

caritvā missakāhāraṁ bhuñjantopi santuṭṭhova hoti. ayamassa piṇḍapāte
yathāsāruppasantoso.
idha pana bhikkhu senāsanaṁ labhati manāpaṁ vā amanāpaṁ vā, so teneva
somanassaṁ na paṭighaṁ uppādeti, antamaso tiṇasanthārakenapi yathāladdheneva
tussati. ayamassa senāsane yathālābhasantoso. yo pana attano pakativiruddhaṁ
vā byādhiviruddhaṁ vā senāsanaṁ labhati, yatthassa vasato aphāsu hoti, so taṁ
sabhāgassa bhikkhuno datvā tassa santake sappāyasenāsane vasantopi santuṭṭhova
hoti. ayamassa senāsane yathābalasantoso. aparo mahāpuñño leṇamaṇḍapakūṭāgārādīni bahūni
paṇītasenāsanāni labhati, so tāni cīvarāni 1- viya cirapabbajitabahussutāppalābhagilānānaṁ
datvā yattha katthaci vasantopi santuṭṭhova hoti. ayamassa senāsane
yathāsāruppasantoso. yopi "uttamasenāsanaṁ nāma pamādaṭṭhānaṁ, tattha
nisinnassa thīnamiddhaṁ okkamati, niddābhibhūtassa paṭibuddhato 2- pāpavitakkā
pātubhavantī"ti paṭisañcikkhitvā tādisaṁ senāsanaṁ pattampi na sampaṭicchati, so taṁ
paṭikkhipitvā abbhokāsarukkhamūlādīsu vasanto santuṭṭhova hoti. ayampi senāsane
yathāsāruppasantoso.
idha pana bhikkhu bhesajjaṁ labhati lūkhaṁ vā paṇītaṁ vā, so yaṁ labhati,
teneva tussati, aññaṁ na pattheti, labhantopi na gaṇhāti. ayamassa
gilānapaccaye yathālābhasantoso. yo pana telenatthiko phāṇitaṁ labhati, so
taṁ sabhāgassa bhikkhuno datvā tassa hatthato telaṁ gahetvā vā aññadeva
vā pariyesitvā bhesajjaṁ karontopi santuṭṭhova hoti. ayamassa gilānapaccaye
yathābalasantoso. aparo mahāpuñño bahutelamadhuphāṇitādipaṇītabhesajjaṁ labhati,
so taṁ cīvaraṁ viya cirapabbajitabahussutāppalābhagilānānaṁ datvā tesaṁ
ābhatakena yena kenaci yāpentopi santuṭṭhova hoti. yo pana ekasmiṁ bhājane
muttaharītakaṁ ṭhapetvā ekasmiṁ catumadhuraṁ "gaṇha bhante yadicchasī"ti vuccamāno
sacassa tesu aññatarenapi rogo vūpasamati, atha "muttaharītakaṁ nāma buddhādīhi

footnote: 1 chaßēéa. cīvarādīni 2 chaßēéa.,i. paṭibujjhato

page number: 184

vaṇṇitan"ti catumadhuraṁ paṭikkhipitvā muttaharītakena bhesajjaṁ karonto paramasantuṭṭhova
hoti. ayamassa gilānapaccaye yathāsāruppasantoso. iti ime tayo santose
sandhāya "santuṭṭhāyaṁ bhikkhave kassapo itarītarena cīvarena yathāladdhādīsu
yena kenaci cīvarena santuṭṭho"ti vuttaṁ.
vaṇṇavādīti eko santuṭṭho hoti, santosassa vaṇṇaṁ na katheti. eko
na santuṭṭho hoti, santosassa vaṇṇaṁ katheti. eko neva santuṭṭho hoti, na
santosassa vaṇṇaṁ katheti. eko santuṭṭho ca hoti, santosassa ca vaṇṇaṁ
katheti. ayaṁ tādisoti dassetuṁ itarītaracīvarasantuṭṭhiyā ca vaṇṇavādīti vuttaṁ.
anesananti dūteyyapahiṇagamanānuyogappabhedaṁ nānappakāraṁ anesanaṁ. aladdhāti
alabhitvā. yathā ca ekacco "kathaṁ nu kho cīvaraṁ labhissāmī"ti puññavantehi
bhikkhūhi saddhiṁ ekato hutvā kohaññaṁ karonto uttasati paritasati, ayaṁ
evaṁ aladdhā ca cīvaraṁ na paritasati. laddhā cāti dhammena samena labhitvā.
agadhitoti vigatalobhagedho. amucchitoti adhimattataṇhāya mucchaṁ anāpanno.
anajjhāpannoti taṇhāya anotthaṭo apariyonaddho. ādīnavadassāvīti anesanāpattiyañca
gadhitaparibhoge ca ādīnavaṁ passamāno. nissaraṇapaññoti "yāvadeva sītassa
paṭighātāyā"ti vuttanissaraṇameva paṭijānanto paribhuñjatīti attho. itarītarena
piṇḍapātenātiādīsupi yathāladdhādīnaṁ yena kenaci piṇḍapātena, yena kenaci
senāsanena, yena kenaci gilānapaccayabhesajjaparikkhārenāti evamattho daṭṭhabbo.
kassapena vā hi vo bhikkhave ovadissāmīti ettha yathā mahākassapatthero
catūsu paccayesu tīhi santosehi santuṭṭho. tumhepi tathārūpā bhavathāti ovadanto
kassapena ovadati nāma. yo vā panassa kassapasadisoti etthāpi yo vā
panaññopi kassapasadiso mahākassapatthero viya catūsu paccayesu tīhi santosehi
santuṭṭho bhaveyya, tumhepi tathārūpā bhavathāti ovadanto kassapasadisena

page number: 185

ovadati nāma. tathattāya paṭipajjitabbanti "sammāsambuddhassa imāya imasmiṁ
santuṭṭhisutte vuttasallekhācārapaṭipattiyā kathanaṁ nāma bhāro, amhākampi imaṁ
paṭipattiṁ paripūraṁ katvā pūraṇaṁ bhāroyeva, āgato kho pana bhāro gahetabbo"ti
cintetvā yathā mayā kathitaṁ, tathattāya tathābhāvāya tumhehipi paṭipajjitabbanti. paṭhamaṁ.
2. anottappīsuttavaṇṇanā
[145] dutiye anātāpīti yaṁ viriyaṁ kilese ātapati, tena rahito.
anottāpīti nibbhayo kilesuppattito kusalānuppattito ca bhayarahito. sambodhāyāti
sambujjhanatthāya. nibbānāyāti nibbānasacchikiriyāya. anuttarassa yogakkhemassāti
arahattassa taṁ hi anuttarañceva catūhi ca yogehi khemaṁ.
anuppannātiādīsu ye pubbe appaṭiladdhapubbaṁ cīvarādiṁ vā paccayaṁ
upaṭṭhākasaddhivihārikāntevāsīnaṁ vā aññatarato manuññaṁ vatthuṁ 1- paṭilabhitvā taṁ
subhaṁ sukhanti ayoniso gaṇhantassa aññataraṁ vā pana ananubhūtapubbaṁ ārammaṇaṁ
yathā vā tathā vā ayoniso āvajjantassa lobhādayo pāpakā akusalā dhammā
uppajjanti, te anuppannāti veditabbā. aññathā hi anamatagge saṁsāre
anuppannā nāma pāpakā dhammā natthi. anubhūtipubbepi ca vatthumhi ārammaṇe
vā yassa pakatibuddhiyā vā uddesaparipucchāya vā pariyattinavakammayonisomanasikārānaṁ
vā aññataravasena pubbe anuppajjitvā pacchā tādisena paccayena sahasā
uppajjanti, imepi "anuppannā uppajjamānā anatthāya saṁvatteyyun"ti
veditabbā. tesuyeva pana vatthārammaṇesu punappunaṁ uppajjamānā na pahiyyanti 2-
nāma, te "uppannā appahīyamānā anatthāya saṁvatteyyun"ti veditabbā.

footnote: 1 sī. aññataramanuññavatthuṁ ka. aññataraṁ manuññaṁ vatthuṁ 2 chaßēéa.,i. nappahīyanti

page number: 186

ayamettha saṅkhepo, vitthārato pana uppannānuppannabhedo ca pahānappahānavidhānañca
sabbaṁ visuddhimagge ñāṇadassanavisuddhiniddese kathitaṁ.
anuppannā me kusalā dhammāti appaṭiladdhāpi sīlasamādhimaggaphalasaṅkhātā
anavajjadhammā. uppannāti teyeva paṭiladdhā. nirujjhamānā anatthāya saṁvatteyyunti
te sīlādidhammā parihānivasena puna anuppattiyā nirujjhamānā anatthāya
saṁvatteyyunti veditabbā. ettha ca lokiyā parihāyanti, lokuttarānaṁ parihāni
natthi. "uppannānaṁ kusalānaṁ dhammānaṁ ṭhitiyā"ti imassa pana sammappadhānassa
vasenāyaṁ desanā katā. dutiyamaggo vā sīghaṁ anuppajjamāno, paṭhamamaggo
nirujjhamāno anatthāya saṁvatteyyāti evamettha 1- attho daṭṭhabbo. iti
imasmiṁ sutte ime cattāro sammappadhānā pubbabhāgavipassanāvasena kathitāti.
dutiyaṁ.
3. candūpamasuttavaṇṇanā
[146] tatiye candūpamāti candasadisā hutvā. kiṁ parimaṇḍalatāya? no,
apica kho yathā cando gaganatalaṁ pakkhandamāno na kenaci saddhiṁ santhavaṁ vā
sinehaṁ vā ālayaṁ vā nikantiṁ vā patthanaṁ vā pariyuṭṭhānaṁ vā karoti, na
ca na 2- hoti mahājanassa piyo manāpo, tumhepi evaṁ kenaci saddhiṁ santhavādīnaṁ
akaraṇena bahujanassa piyā manāpā candūpamā hutvā khattiyakulādīni cattāri
kulāni upasaṅkamathāti attho. apica yathā cando andhakāraṁ vidhamati, ālokaṁ
pharati, evaṁ kilesandhakāravidhamanena ñāṇālokapharaṇena cāpi candūpamā hutvāti
evamādīhipi nayehi ettha attho daṭṭhabbo.

footnote: 1 chaßēéa. evampettha 2 sī. apica

page number: 187

apakasseva kāyaṁ apakassa cittanti teneva santhavādīnaṁ akaraṇena
kāyañca cittañca apakassitvā ākaḍḍhitvā, 1- apanetvāti attho. yo hi
bhikkhu araññepi na vasati, kāmavitakkādayopi vitakketi, ayaṁ neva kāyaṁ
apakassati, na cittaṁ. yo hi araññepi kho viharati, kāmavitakkādayo pana
vitakketi, ayaṁ kāyameva apakassati, na cittaṁ. yo gāmante vasati, kāmavitakkādayopi
kho na ca vitakketi, ayaṁ cittameva apakassati, na kāyaṁ. yo pana araññe
ceva vasati, kāmavitakkādayo ca na vitakketi, ayaṁ ubhayampi apakassati. evarūpā
hutvā kulāni upasaṅkamathāti dīpento "apakasseva kāyaṁ apakassa cittan"ti
āha.
niccanavakāti niccaṁ navakāva, āgantukasadisā eva hutvāti attho. āgantuko
hi paṭipāṭiyā sampattagehaṁ pavisitvā sace naṁ 2- gharasāmikā disvā "amhākaṁ
puttabhātaro vippavāsaṁ gatā evaṁ vicariṁsū"ti anukampamānā nisīdāpetvā bhojenti,
bhuttamattoyeva "tumhākaṁ bhojanaṁ gaṇhathā"ti uṭṭhāya pakkamati, na tehi saddhiṁ santhavaṁ
vā karoti, na kiccakaraṇīyāni vā saṁvidahati, evaṁ tumhepi paṭipāṭiyā sampattagharaṁ
pavisitvā yaṁ iriyāpathesu pasannā manussā denti, taṁ gahetvā chinnasanthavā
tesaṁ kiccakaraṇīye abyāvaṭā hutvā nikkhamathāti dīpeti.
imassa pana niccanavakabhāvassa āvibhāvatthaṁ dvebhātikavatthu kathetabbaṁ:-
vasoḷanagaragāmato 3- kira dve bhātikā nikkhamitvā pabbajitā, te
cūḷanāgatthero ca mahānagatthero cāti paññāyiṁsu. te cittalapabbate tiṁsa
vassāni vasitvā arahattaṁ patvā "mātaraṁ passissāmā"ti āgantvā
vasoḷanagaravihāre vasitvā punadivase mātu gāmaṁ piṇḍāya pavisiṁsu. mātāpi tesaṁ
uḷuṅkena

footnote: 1 chaßēéa. ayaṁ pāṭho na dissati 2 sī.,i. yaṁ
footnote: 3 chaßēéa. vasāḷanagaragāmato, i. vadhatalanagaragāmato

page number: 188

yāguṁ nīharitvā ekassa patte ākiri. tassā taṁ olokayamānāya puttasineho
uppajji. atha naṁ āha "tvaṁ tāta mayhaṁ putto mahānāgo"ti. thero "pacchimaṁ
theraṁ puccha upāsike"ti vatvā pakkāmi. pacchimattherassāpi yāguṁ datvā "tāta
tvaṁ mayhaṁ putto cūḷanāgo"ti pucchi. thero "kiṁ upāsike purimaṁ theraṁ na
pucchasī"ti vatvā pakkāmi. evaṁ mātarāpi saddhiṁ chinnasanthavo bhikkhu niccanavako
nāma hoti.
appagabbhāti na pagabbhā, aṭṭhaṭṭhānena kāyapāgabbhiyena, catuṭṭhānena
vacīpāgabbhiyena, anekaṭṭhānena manopāgabbhiyena ca virahitāti attho. aṭṭhaṭṭhānaṁ
kāyapāgabbhiyaṁ nāma saṁghagaṇapuggalabhojanasālājantāgharanhānatitthabhikkhācāramagga-
antaragharappavesanesu kāyena appaṭirūpakaraṇaṁ. seyyathīdaṁ? idhekacco saṁghamajjhe
pallatthikāya vā nisīdati pāde pādaṁ ādhāyitvā 1- vāti evamādi. tathā
gaṇamajjhe. gaṇamajjheti 2- catuparisasannipāte vā suttantikagaṇādisannipāte vā.
tathā vuḍḍhatare puggale. bhojanasālāya pana vuḍḍhānaṁ āsanaṁ na deti, navānaṁ
āsanaṁ paṭibāhati. tathā jantāghare. vuḍḍhe cettha anāpucchā aggijalanādīni
karoti. nhānatitthe ca yadidaṁ "daharo vuḍḍhoti pamāṇaṁ akatvā āgatapaṭipāṭiyā
nhāyitabban"ti vuttaṁ, tampi anādiyanto pacchā āgantvā udakaṁ otaritvā
vuḍḍhe ca nave ca bādhati. bhikkhācāramagge pana aggāsanāggodakāggapiṇḍānaṁ
atthāya purato purato gacchati bāhāya bāhaṁ paharanto. antaragharappavesane
vuḍḍhehi paṭhamataraṁ pavisati, daharehi saddhiṁ kāyakīḷanakaṁ karotīti evamādi.
catuṭṭhānaṁ vacīpāgabbhiyaṁ nāma saṁghagaṇapuggalāntaragharesu appaṭirūpaṁ
vācānicchāraṇaṁ. seyyathīdaṁ? idhekacco saṁghamajjhe anāpucchā dhammaṁ bhāsati. tattha
pubbe vuttappakārassa gaṇassa majjhe puggalassa ca santike tattheva manussehi

footnote: 1 sī.,i. accādhāyitvā, ka. ādiyitvā 2 sī. tathā gaṇamajjhepi

page number: 189

pañhaṁ puṭṭho vuḍḍhataraṁ anāpucchā vissajjeti. antaraghare pana `itthannāme
kiṁ atthi, kiṁ yāgu, udāhu khādanīyaṁ bhojanīyaṁ, kiṁ me dassasi, kiṁ ajja khādissāma,
kiṁ bhuñjissāma, kiṁ pivissāmā"tiādīni bhāsati.
anekaṭṭhānaṁ manopāgabbhiyaṁ nāma tesu tesu ṭhānesu kāyavācāhi ajjhācāraṁ
anāpajjitvāpi manasāva kāmavitakkādīnaṁ vitakkanaṁ apica dussīlasseva sato "sīlavāti
maṁ mano jānātū"ti evaṁ pavattā pāpicchatāpi manopāgabbhiyaṁ. iti sabbesampi
imesaṁ pāgabbhiyānaṁ abhāvena appagabbhā hutvā upasaṅkamathāti vadati.
jarudapānanti jiṇṇakūpaṁ. pabbatavisamanti pabbate visamaṁ papātaṭṭhānaṁ.
nadīvidugganti nadiyā viduggaṁ chinnataṭaṭṭhānaṁ. apakasseva kāyanti tādisāni
ṭhānāni yo khiḍḍādipasuto kāyaṁ anapakassa ekatobhāriyaṁ akatvāva vāyupatthambhakaṁ 1-
aggāhāpetvā cittampi anapakassa "ettha patito hatthapādabhañjanādīni
pāpuṇātī"ti ādīnavadassāvitāya 2- anupubbena āvajjetvā 3- sampiyāyamāno
oloketi, so patitvā hatthapādabhañjanādianatthaṁ pāpuṇāti. yo pana udakatthiko
vā aññena vā kenaci kiccena oloketukāmo kāyaṁ apakassa ekato bhāriyaṁ
katvā vāyupatthambhakaṁ gāhāpetvā cittampi apakassa ādīnavadassanena saṁvejetvā
oloketi, so na patati, yathāruciṁ oloketvā sukhī yenakāmaṁ pakkamati.
evameva khoti ettha idaṁ opammasaṁsandanaṁ:- jarudapānādayo viya hi
cattāri kulāni, olokanapuriso viya bhikkhu. yathā anapakaṭṭhakāyacitto tāni
olokento puriso tattha patati, evaṁ arakkhitehi kāyādīhi kulāni upasaṅkamanto
bhikkhu kulesu bajjhati, tato nānappakāraṁ sīlapādabhañjanādianatthaṁ pāpuṇāti.
yathā pana apakaṭṭhakāyacitto puriso tattha na patati, evaṁ rakkhiteneva

footnote: 1 sī., ka. dhātupatthambhakaṁ 2 sī. ādīnavādassāvitāya
footnote: 3 chaßēéa.,i. anubbejetvā

page number: 190

kāyena rakkhitehi cittehi rakkhitāya vācāya suppaṭṭhitāya satiyā apakaṭṭhakāyacitto
hutvā kulāni upasaṅkamanto bhikkhu kulesu na bajjhati. athassa yathā tattha
apatitassa purisassa na pādā bhañjanti, evaṁ sīlapādo na bhijjati. yathā hatthā
na bhañjanti, evaṁ saddhāhattho na bhijjati. yathā kucchi na bhijjati, evaṁ
samādhikucchi na bhijjati. yathā sīsaṁ na bhijjati, evaṁ ñāṇasīsaṁ na bhijjati.
yathā ca taṁ khāṇukaṇṭakādayo na vijjhanti, evamimaṁ rāgakaṇṭakādayo na vijjhanti.
yathā so nirupaddavo yathāruciṁ oloketvā sukhī yenakāmaṁ pakkamati, evaṁ bhikkhu
kulāni nissāya cīvarādayo paccaye paṭisevanto kammaṭṭhānaṁ vaḍḍhetvā saṅkhāre
sammasanto arahattaṁ patvā lokuttarasukhena sukhito yenakāmaṁ agatapubbaṁ
nibbānadisaṁ gacchati.
idāni yo hīnādhimuttiko micchāpaṭipanno evaṁ vadeyya "sammāsambuddho
`tividhaṁ pāgabbhiyaṁ pahāya niccanavakattena candūpamā kulāni upasaṅkamathā'ti
vadanto aṭṭhāne ṭhapeti, asayhaṁ bhāraṁ āropeti, yaṁ na sakkā kātuṁ, taṁ
kāretī"ti, tassa vādapathaṁ pacchinditvā "sakkā evaṁ kātuṁ, atthi evarūpo
bhikkhū"ti dassento kassapo bhikkhavetiādimāha.
ākāse pāṇiṁ cālesīti nīle gaganantare yamakavijjutaṁ cārayamāno 1-
viya heṭṭhābhāgaṁ uparibhāgaṁ ubhatopassesu pāṇiṁ sañcāresi. idañca pana
tepiṭake buddhavacane asambhinnapadaṁ nāma. attamanoti tuṭṭhacitto sakamano, na
domanassena pacchinditvā 2- gahitamano. kassapassa bhikkhaveti idampi purimanayeneva
paravādaṁ pacchinditvā atthi evarūpo bhikkhūti dassanatthaṁ vuttaṁ.
pasannākāraṁ kareyyunti cīvarādayo paccaye dadeyyuṁ. tathattāya paṭipajjeyyunti
sīlassa āgataṭṭhāne sīlaṁ pūrayamānā, samādhivipassanāmaggaphalānaṁ āgataṭṭhāne

footnote: 1 ka. haramano 2 sī.,i. acchinditvā

page number: 191

tāni tāni sampādayamānā tathābhāvāya paṭipajjeyyuṁ. anudayanti rakkhanabhāvaṁ. 1-
anukampanti muducittataṁ. ubhayaṁ cetaṁ kāruññasseva vevacanaṁ. kassapo bhikkhaveti
idampi purimanayeneva paravādaṁ pacchinditvā atthi evarūpo bhikkhūti dassanatthaṁ
vuttaṁ. kassapena vāti ettha candopamādivasena yojanaṁ katvā purimanayeneva
attho veditabbo. tatiyaṁ.
4. kulūpakasuttavaṇṇanā
[147] catutthe kulūpakoti kulagharānaṁ upagantā. dentuyeva meti
dadantuyeva mayhaṁ. sandiyatīti aṭṭiyati pīḷiyati. sesamettha vuttanayānusāreneva
veditabbaṁ. catutthaṁ.
5. jiṇṇasuttavaṇṇanā
[148] pañcame jiṇṇoti thero mahallako. garukānīti taṁ satthu santikā
laddhakālato paṭṭhāya jiṇṇabhinnaṭṭhāne suttasaṁsibbanena ceva aggaḷadānena
ca anekapaṭalāni hutvā garukāni jātāni. nibbasanānīti pubbe bhagavatā
nivāsetvā apanītatāya evaṁladdhanāmāni. tasmāti yasmā tvaṁ jiṇṇo ceva
garupaṁsukūlo ca. gahapatānīti paṁsukūlikaṅgaṁ vissajjetvā gahapatīhi dinnacīvarāni
dhārehīti vadati. nimantanānīti piṇḍapātikaṅgaṁ vissajjetvā salākabhattādīni
nimantanāni bhuñjāti vadati. mama ca santiketi āraññikaṅgaṁ vissajjetvā
gāmantasenāsaneyeva vasāhīti vadati.
nanu ca yathā rājā senāpatiṁ senāpatiṭṭhāne ṭhapetvā tassa
rājūpaṭṭhānādinā attano kammena ārādhentasseva taṁ ṭhānantaraṁ gahetvā aññassa

footnote: 1 sī.,i. rakkhamānabhāvaṁ 2 sī.,i. anekasatāni

page number: 192

dadamāno ayuttaṁ nāma karoti, evaṁ satthā mahākassapattherassa paccuggamanatthāya tigāvutaṁ
maggaṁ gantvā rājagahassa ca nāḷandāya ca antare bahuputtakarukkhamūle nisinno tīhi
ovādehi upasampādetvā tena saddhiṁ attano cīvaraṁ parivattetvā theraṁ
jātiāraññikaṅgañceva jātipaṁsukūlikaṅgañca akāsi, so tasmiṁ kattukamyatāchandena
satthu cittaṁ ārādhentasseva paṁsukūlikaṅgādīni vissajjāpetvā
gahapaticīvarapaṭiggahaṇādīsu niyojento ayuttaṁ nāma karotīti. na karoti. kasmā?
attajjhāsayattā. na hi satthā dhutaṅgāni vissajjāpetukāmo, yathā pana aghaṭitabheriādayo
saddaṁ na vissajjenti, evaṁ aghaṭitā evarūpā puggalā na sīhanādaṁ nadantīti
nadāpetukāmo sīhanādajjhāsayena evamāha. theropi satthu ajjhāsayānurūpeneva
"ahaṁ kho bhante dīgharattaṁ āraññiko cevā"tiādinā nayena sīhanādaṁ nadi.
diṭṭhadhammasukhavihāranti diṭṭhadhammasukhavihāro nāma āraññikasseva labhati,
no gāmantavāsino. gāmantasmiṁ hi vasanto dārakasaddaṁ suṇāti, asappāyarūpāni
passati, asappāye sadde suṇāti, tenassa anabhirati uppajjati. āraññiko
pana gāvutaṁ vā aḍḍhayojanaṁ vā atikkamitvā araññaṁ ajjhogāhetvā vasanto
dīpibyagghasīhādīnaṁ sadde suṇāti, yesaṁ savanapaccayā amānusikāsavanarati 2-
uppajjati. yaṁ sandhāya vuttaṁ:-
"suññāgāraṁ paviṭṭhassa santacittassa bhikkhuno
amānusī rati hoti sammā dhammaṁ vipassato.
yato yato sammasati khandhānaṁ udayabbayaṁ
labhati pītipāmojjaṁ amatantaṁ vijānataṁ.

footnote: 1 chaßēéa. labbhati 2 sī. amānusikābhirati

page number: 193

purato pacchato vāpi aparo ce na vijjati
tattheva 1- phāsu bhavati ekassa ramato 2- vane"ti.
tathā piṇḍapātikasseva labhati, 3- no apiṇḍapātikassa. apiṇḍapātiko hi akālacārī
hoti, turitacārī 4- gacchati, parivatteti, palibuddhova gacchati, tattha ca bahusaṁsayo
hoti. piṇḍapātiko pana na akālacārī hoti, na turitacārī 4- gacchati, na parivatteti,
apalibuddhova gacchati, tattha ca na bahusaṁsayo hoti.
kathaṁ? apiṇḍapātiko hi gāmato dūravihāre vasamāno kālasseva
"yāguṁ vā pārivāsikabhattaṁ vā lacchāmi, āsanasālāya vā pana uddesabhattādīsu
kiñcideva mayhaṁ pāpuṇissatī"ti makkaṭakasuttāni chindanto sayitagorūpāni
uṭṭhāpento pātova gacchanto akālacārī hoti. manusse khettakammantādīnaṁ 5-
atthāya gehā nikkhanteyeva sampāpuṇituṁ migaṁ 6- anubandhanto viya vegena gacchanto
turitacārī hoti. antarā kiñcideva disvā "asukaupāsako vā asukaupāsikā vā
gehe, no gehe"ti pucchati, "no gehe"ti sutvā "idāni kuto labhissāmī"ti
aggidaḍḍho viya pavedhati, sayaṁ pacchimadisaṁ gantukāmo pācīnadisāya salākaṁ labhitvā
aññaṁ pacchimadisāya laddhasalākaṁ upasaṅkamitvā "bhante ahaṁ pacchimadisaṁ gamissāmi,
mama salākaṁ tumhe gaṇhatha, tumhākaṁ salākaṁ mayhaṁ dethā"ti salākaṁ parivatteti.
ekaṁ vā pana sasākabhattaṁ āharitvā paribhuñjanto "aparassāpi salākabhattassa pattaṁ
dethā"ti manussehi vutte "bhante tumhākaṁ pattaṁ detha, ahaṁ mayhaṁ patte bhattaṁ
pakkhipitvā 7- tumhākaṁ pattaṁ dassāmī"ti aññassa pattaṁ dāpetvā bhatte āhaṭe 8-
attano patte pakkhipitvā pattaṁ paṭidento pattaṁ parivatteti nāma. vihāre
rājarājamahāmattādayo mahādānaṁ denti, iminā ca hiyyo 9- dūragāme salākā
laddhā, tattha agacchanto puna sattāhaṁ salākaṁ na labhatīti alābhabhayena gacchati,

footnote: 1 atīva khuṭhera. 26/537/349 2 vasato khu. thera. 26/537/349 3 chaßēéa.,i. labbhati
footnote: 4 chaßēéa. turitacāraṁ, i. turitacārīti 5 chaßēéa.,i. khettakammādīnaṁ 6 ma. migavaṁ
footnote: 7 sī. ahaṁ bhattaṁ mayhaṁ patte pakkhipitvā, ma. ahaṁ bhante mayhaṁ patte

bhatte pakkhipitvā 8 ma. āharitvā, ka. āharetaṁ 9 chaßēéa. bhiyyo

page number: 194

evaṁ gacchanto palibuddho hutvā gacchati nāma. yassa cesa salākabhattādino atthāya
gacchati, "taṁ dassanti nu kho me, udāhu na dassanti, paṇītaṁ nu kho dassanti,
udāhu lūkhaṁ, thokaṁ nu kho, udāhu bahukaṁ, sītalaṁ nu kho, udāhu uṇhan"ti evaṁ
tattha ca bahusaṁsayo hoti.
piṇḍapātiko pana kālasseva vuṭṭhāya vattapaṭivattaṁ katvā sarīraṁ paṭijaggitvā
vasanaṭṭhānaṁ pavisitvā kammaṭṭhānaṁ manasikatvā kālaṁ sallakkhetvā mahājanassa
uḷuṅkabhikkhādīni dātuṁ pahonakakāle gacchatīti na akālacārī hoti, ekekaṁ padavāraṁ
cha koṭṭhāse katvā vipassanto gacchatīti na turitacārī hoti, attano garubhāvena
"asuko gehe, na gehe"ti na pucchati, salākabhattādīniyeva na gaṇhāti,
aggaṇhanto kiṁ parivattessati, na aññassa vasena palibuddhova hoti, kammaṭṭhānaṁ
manasikaronto yathāruciṁ gacchati, itaro viya na bahusaṁsayo hoti. ekasmiṁ gāme
vā vīthiyā vā alabhitvā aññattha carati. tasmimpi alabhitvā aññattha caranto
missakodanaṁ saṅkaḍḍhitvā amataṁ viya paribhuñjitvā gacchati.
paṁsukūlikasseva labbhati, no apaṁsukūlikassa. apaṁsukūliko hi vassāvāsikaṁ
pariyesanto carati, na senāsanasappāyaṁ pariyesati. paṁsukūliko pana na vassāvāsikaṁ
pariyesanto carati, senāsanasappāyameva pariyesati. tecīvarikasseva labbhati, na
ca itarassa. atecīvariko hi bahubhaṇḍo bahuparikkhāro hoti, tenassa phāsuvihāro
natthi. appicchādīnaṁ ceva labbhati, na ca itaresanti. tena vuttaṁ:- "attano
ca diṭṭhadhammasukhavihāraṁ sampassamāno"ti. pañcamaṁ.
6. ovādasuttavaṇṇanā
[149] chaṭṭhe ahaṁ vāti kasmā āha? theraṁ attano ṭhāne ṭhapanatthaṁ.
kiṁ sāriputtamoggallānā natthīti. atthi. evaṁ panassa ahosi "ime na ciraṁ

page number: 195

ßēhassanti, kassapo pana vīsativassasatāyuko, so mayi parinibbute sattapaṇṇiguhāyaṁ
nisīditvā dhammavinayasaṅgahaṁ katvā mama sāsanaṁ pañcavassasahassaparimāṇaṁ kālaṁ
pavattanakaṁ karissati, attano taṁ ṭhāne ṭhapemi, evaṁ bhikkhu kassapassa sussūsitabbaṁ 1-
maññissantī"ti. tasmā evamāha. dubbacāti dukkhena vattabbā. dovacassakaraṇehīti
dubbacabhāvakaraṇehi. appadakkhiṇaggāhinoti anusāsaniṁ sutvā padakkhiṇaṁ na gaṇhanti
yathānusiṭṭhaṁ na paṭipajjanti, apaṭipajjantā vāmagāhino nāma jātāti dasseti.
accāvadanteti atikkamma vadante, sutapariyattiṁ nissāya ativiya vādaṁ karonteti
attho. ko bahutaraṁ bhāsissatīti dhammaṁ kathento ko bahuṁ bhāsissati, kiṁ tvaṁ,
udāhu ahanti. ko sundarataranti eko bahuṁ bhāsanto asahitaṁ amadhuraṁ bhāsati,
eko sahitaṁ madhuraṁ, taṁ sandhāyāha "ko sundarataran"ti. eko pana bahuñca sundarañca
kathento ciraṁ na bhāsati, lahuññeva vuṭṭhāti, eko addhānaṁ pāpeti. taṁ
sandhāyāha "ko cirataran"ti. chaṭṭhaṁ.
7. dutiyaovādasuttavaṇṇanā
[150] sattame saddhāti okappanasaddhā. vīriyanti kāyikacetasikaṁ vīriyaṁ.
paññāti kusaladhammajānanapaññā. na santi bhikkhū ovādakāti imassa puggalassa
ovādakā anusāsakā kalyāṇamittā natthīti idaṁ 2- bhante parihānanti dasseti.
sattamaṁ.
8. tatiyaovādasuttavaṇṇanā
[151] aṭṭhame tathā hi panāti pubbe sovacassatāya, itarehi ca dovacassatāya
kāraṇapaṭṭhapane nipāto. tatrāti tesu theresu. ko nāmāyaṁ bhikkhūti ko nāmo ayaṁ

footnote: 1 sī. sussūyitabbaṁ. 2 sī. idaṁ vatthuṁ

page number: 196

bhikkhu, kiṁ tissatthero kiṁ nāgattheroti. tatrāti tasmiṁ evaṁ sakkāre kayiramāne.
tathattāyāti tathābhāvāya, āraññikādibhāvāyāti attho. sabrahmacārikāmoti "ime maṁ
parivāretvā carantū"ti evaṁ kāmeti icchati patthetīti sabrahmacārikāmo.
tathattāyāti lābhasakkāranibbattanatthāya. brahmacārūpaddavenāti yo sabrahmacārīnaṁ
catūsu paccayesu adhimattacchandarāgo upaddavoti vuccati, tena upaddutā.
abhipatthanāti adhimattapatthanā. brahmacārābhipatthanenāti brahmacārīnaṁ
adhimattapatthanāsaṅkhātena catupaccayabhāvena. aṭṭhamaṁ.
9. jhānābhiññasuttavaṇṇanā
[152] navame yāvadeva ākaṅkhāmīti yāvadeva icchāmi. yāni pana ito
paraṁ vivicceva kāmehītiādinā nayena cattāri rūpāvacarajjhānāni, sabbaso
rūpasaññāṇaṁ samatikkamātiādinā nayena catasso arūpasamāpattiyo, sabbaso
nevasaññānāsaññāyatanaṁ samatikkamma saññāvedayitanirodhanti evaṁ nirodhasamāpatti,
anekavihitaṁ iddhividhantiādinā nayena pañca lokikā abhiññā ca vuttā. tattha
yaṁ vattabbaṁ siyā, taṁ sabbaṁ anupadavaṇṇanāya ceva bhāvanāvidhānena ca saddhiṁ
visuddhimagge vitthāritameva. chaḷabhiññāya pana āsavānaṁ khayāti āsavānaṁ khayena.
anāsavanti āsavānaṁ apaccayabhūtaṁ. cetovimuttinti arahattaphalasamādhiṁ.
paññāvimuttinti arahattaphalapaññaṁ. navamaṁ.
10. upassayasuttavaṇṇanā
[153] dasame āyāma bhanteti kasmā bhikkhunīupassayagamanaṁ yācati? na
lābhasakkārahetu, kammaṭṭhānatthikā panettha bhikkhuniyo atthi, tā ussukkāpetvā
kammaṭṭhānaṁ kathāpessāmīti yācati. nanu ca so sayampi 1- tepiṭako

footnote: 1 ma. nanu ca tesaṁ sayampi

page number: 197

bahussuto, kiṁ sayaṁ kathetuṁ na sakkotīti? no na sakkoti. buddhapaṭibhāgassa
pana sāvakassa kathaṁ saddhātabbaṁ maññissantīti yācati. bahukicco tvaṁ bahukaraṇīyoti
kiṁ thero navakammādipasuto, yena naṁ evamāhāti? no, satthari pana parinibbute
catasso parisā ānandattheraṁ upasaṅkamitvā "bhante idāni kassa pattacīvaraṁ
gahetvā caratha, kassa pariveṇaṁ sammajjatha, kassa mukhodakaṁ dethā"ti rodanti
paridevanti. thero "aniccā saṅkhārā, buddhasarīrepi nillajjo maccurājā pahari,
esā saṅkhārānaṁ dhammatā, mā socittha mā paridevitthā"ti parisaṁ saññāpeti.
idamassa bahukiccaṁ. taṁ sandhāya thero evamāha. sandassesīti paṭipattiguṇaṁ
dassesi. samādapesīti gaṇhāpesi. samuttejesīti samussāhesi. sampahaṁsesīti
paṭiladdhaguṇena modāpesi jotāpesi. 1-
thullatissāti sarīrena thūlā, nāmena tissā. vedehamuninoti paṇḍitamunino.
paṇḍito hi ñāṇasaṅkhātena vedena īhati sabbakiccāni karoti, tasmā "vedehamunī"ti 2-
vuccati. vedeho ca so muni cāti vedehamuni. dhammaṁ bhāsitabbaṁ maññatīti tipiṭakadharassa
dhammabhaṇḍāgārikassa sammukhe sayaṁ araññavāsī paṁsukūliko samāno "dhammakathiko
ahan"ti dhammaṁ bhāsitabbaṁ maññati, idaṁ kiṁ pana, kathaṁ panāti avajānamānā bhaṇati.
assosīti aññena āgantvā ārocitavasena assosi. āgamehi tvaṁ āvusoti
tiṭṭha tvaṁ āvuso. mā te saṁgho uttariṁ upaparikkhīti mā bhikkhusaṁgho 3-
atirekaokāse taṁ upaparikkhīti. idaṁ vuttaṁ hoti:- "ānandena buddhapaṭibhāgo sāvako
vārito, ekā bhikkhunī na vāritā, tāya saddhiṁ santhavo vā sineho vā
bhavissatī"ti mā taṁ saṁgho evaṁ amaññīti.

footnote: 1 chaßēéa.,i. jotāpesīti pāṭho na dissati 2 chaßēéa. vedehoti
footnote: 3 sī. bhikkhasaṁgho uttariṁ 4 ma. maññasīti

page number: 198

idāni attano buddhapaṭibhāgabhāvaṁ dīpento taṁ kiṁ maññasi āvusotiādimāha.
sattaratananti sattahatthappamāṇaṁ. nāganti hatthiṁ. aḍḍhaṭṭharatanaṁ vāti aḍḍharatanena
ūnāṭṭharatanaṁ, purimapādato paṭṭhāya yāva kumbhā vidatthādhikasattahatthubbedhanti
attho. tālapattikāyāti taruṇatālapaṇṇena. cavitthāti cutā, na matā vā
naṭṭhā vā, buddhapaṭibhāgassa pana sāvakassa upavādaṁ vatvā mahākassapatthere
chahi abhiññāhi sīhanādaṁ nadante tassā kāsāvāni kaṇṭakasākhā viya kacchusākhā 1-
viya ca sarīraṁ khādituṁ āraddhāni. tāni hāretvā setakanivatthakkhaṇeyevassā
cittassādo udapādīti. dasamaṁ.
11. cīvarasuttavaṇṇanā
[154] ekādasame dakkhiṇāgirisminti rājagahaṁ parivāretvā ṭhitassa girino
dakkhiṇabhāge janapado dakkhiṇāgiri nāma, tasmiṁ cārikaṁ caratīti attho. cārikā ca
nāma duvidhā hoti turitacārikā ca aturitacārikā ca. tattha yaṁ ekacco ekaṁ
kāsāvaṁ nivāsetvā ekaṁ pārupitvā pattacīvaraṁ aṁse laggetvā chattaṁ ādāya
sarīrato sedehi paggharantehi divasena sattaṭṭhayojanāni gacchati, yaṁ vā pana
buddhā kiñcideva bodhaneyyasattaṁ disvā yojanasatampi yojanasahassampi khaṇena
gacchanti, esā turitacārikā nāma. devasikaṁ pana gāvutaṁ aḍḍhayojanaṁ tigāvutaṁ
yojananti ettakaṁ addhānaṁ ajjatanāya nimantanaṁ adhivāsayato janasaṅgahaṁ karoto
gamanaṁ, esā aturitacārikā nāma. ayaṁ idha adhippetā.
nanu ca thero pañcavīsati vassāni chāyā viya dasabalassa pacchato pacchato
gacchantova ahosi, "kahaṁ ānando"ti vacanassa okāsameva na adāsi, so
ekasmiṁ 2- kāle bhikkhusaṁghena saddhiṁ cārikaṁ carituṁ okāsaṁ labhatīti? satthu

footnote: 1 ma. kacchusaṅkhā 2 chaßēéa. kismiṁ

page number: 199

parinibbānasaṁvacchare. parinibbute kira satthari mahākassapatthero satthu parinibbāne
sannipatitassa bhikkhusaṁghassa majjhe nisīditvā dhammavinayasaṅgāyanatthaṁ pañcasate bhikkhū
uccinitvā "āvuso mayaṁ rājagahe vassaṁ vasantā dhammavinayaṁ saṅgāyissāma,
tumhe pure vassūpanāyikāya attano palibodhaṁ pacchinditvā 1- rājagahe sannipatathā"ti
vatvā attanā rājagahaṁ gato. ānandattheropi bhagavato pattacīvaraṁ ādāya
mahājanaṁ saññāpento sāvatthiṁ gantvā tato nikkhamma rājagahaṁ gacchanto
dakkhiṇāgirismiṁ cārikaṁ cari. taṁ sandhāyetaṁ vuttaṁ.
yebhuyyena kumārabhūtāti ye te hīnāyāvattā nāma, te yebhuyyena kumārabhūtā 2-
daharā taruṇā ekavassikā dvevassikā bhikkhū ceva anupasampannakumārakā ca.
kasmā panete pabbajitā, kasmā hīnāyāvattāti? tesaṁ kira mātāpitaro
cintesuṁ "ānandatthero satthu vissāsiko aṭṭha vare yācitvā upaṭṭhahati,
icchiticchitaṭṭhānaṁ satthāraṁ gahetvā gantuṁ sakkoti, amhākaṁ dārake etassa
santike pabbājema, so satthāraṁ gahetvā āgamissati, tasmiṁ āgate mayaṁ
mahāsakkāraṁ kātuṁ labhissāmā"ti. iminā tāva kāraṇena nesaṁ ñātakā te pabbājesuṁ.
satthari pana parinibbute tesaṁ sā patthanā upacchinnā, atha te ekadivaseneva
uppabbājesuṁ.
yathābhirantanti yathāruciyā yathāajjhāsayena. tikabhojanaṁ paññattanti idaṁ
"gaṇabhojane aññatra samayā pācittiyan"ti 3- idaṁ sandhāya vuttaṁ. tattha hi tiṇṇaṁ
janānaṁ akappiyanimantanaṁ sādiyitvā ekato paṭiggaṇhantānampi anāpatti, tasmā
"tikabhojanan"ti vuttaṁ.
dummaṅkūnaṁ puggalānaṁ niggahāyāti dussīlapuggalānaṁ niggahaṇatthaṁ. pesalānaṁ
bhikkhūnaṁ phāsuvihārāyāti dummaṅkūnaṁ niggaheneva pesalānaṁ uposathapavāraṇā pavattanti,

footnote: 1 sī. upacchinditvā, chaßēéa. ucchinditvā 2 chaßēéa. kumārakā
footnote: 3 vi. mahāvi. 2/214/217

page number: 200

samaggavāso hoti, ayaṁ tesaṁ phāsuvihāro hoti, imassa phāsuvihārassa atthāya. mā
pāpicchā pakkhaṁ nissāya saṁghaṁ bhindeyyunti yathā devadatto sapariso kulesu
viññāpetvā bhuñjanto pāpicche nissāya saṁghaṁ bhindi, evaṁ aññepi pāpicchā
gaṇabandhena kulesu viññāpetvā bhuñjamānā gaṇaṁ vaḍḍhetvā taṁ pakkhaṁ nissāya
mā saṁghaṁ bhindeyyunti, iti iminā kāraṇena paññattanti attho. kulānudayatāya
cāti bhikkhusaṁghe uposathapavāraṇaṁ katvā samaggavāsaṁ vasante manussā salākabhattādīni
datvā saggaparāyanā bhavanti, iti imāya kulānudayatāya ca paññattanti attho.
sassaghātaṁ maññe carasīti sassaṁ ghātento viya āhiṇḍasi. kulūpaghātaṁ maññe
carasīti kulāni paghātento viya hananto viya āhiṇḍasi. olujjatīti visesena
palujjati bhijjati. palujjanti kho te āvuso navappāyāti āvuso ete tuyhaṁ
pāyena yebhuyyena navakā ekavassikaduvassikā daharā ceva sāmaṇerā ca palujjanti
bhijjanti. na vāyaṁ kumārako mattamaññāsīti ayaṁ kumārako attano pamāṇaṁ na
jānātīti theraṁ tajjento āha.
kumārakavādā na muccāmāti kumārakavādato na muccāma. tathā hi pana tvanti
idamassa evaṁ vattabbatāya kāraṇadassanatthaṁ vuttaṁ. ayaṁ hettha adhippāyo:-
yasmā tvaṁ imehi navehi bhikkhūhi indriyasaṁvararahitehi saddhiṁ vicarasi, tasmā
kumārakehi saddhiṁ vicaranto kumārakoti vattabbataṁ arahasīti.
aññatitthiyapubbo samānoti idaṁ yasmā 1- therassa imasmiṁ sāsane neva
ācariyo na upajjhāyo paññāyati, sayaṁ kāsāyāni gahetvā nikkhanto, tasmā
anattamanatāya aññatitthiyapubbataṁ āropayamānā āha.
sahasāti ettha rāgamohacāropi sahasācārova, idaṁ pana dosacāravasena
vuttaṁ. appaṭisaṅkhāti apaccavekkhitvā. idāni attano pabbajjaṁ sodhento yatohaṁ

footnote: 1 sī. āyasmato

page number: 201

āvusotiādimāha. tattha aññaṁ satthāraṁ uddisitunti ṭhapetvā bhagavantaṁ
aññaṁ mayhaṁ satthāti evaṁ uddisituṁ na jānāmi. sambādho gharāvāsotiādīsu
sacepi saṭṭhihatthe ghare yojanasatantarepi vā dve jāyapatikā vasanti, tathāpi
tesaṁ sakiñcanasapalibodhaṭṭhena gharāvāso sambādhoyeva. rajāpathoti rāgarajādīnaṁ
uṭṭhānaṭṭhānanti mahāaṭṭhakathāyaṁ vuttaṁ. "āgamanapatho"tipi vattuṁ
vaṭṭati. alagganaṭṭhena abbhokāso viyāti abbhokāso. pabbajito hi
kūṭāgāraratanapāsādadevavimānādīsu pihitadvāravātapānesu paṭicchannesu vasantopi
neva laggati na sajjati na bajjhati, tena vuttaṁ "abbhokāso pabbajjā"ti.
apica sambādho gharāvāso kusalakiriyāya okāsābhāvato, rajāpatho asaṁvutaṁ
saṅkāraṭṭhānaṁ viya rajānaṁ, kilesarajānaṁ sannipātaṭṭhānato, abbhokāso
pabbajjā kusalakiriyāya yathāsukhaṁ okāsasabbhāvato.
nayidaṁ sukaraṁ .pe. pabbajeyyanti ettha ayaṁ saṅkhepakathā:- yadetaṁ
sikkhattayabrahmacariyaṁ ekampi divasaṁ akhaṇḍaṁ katvā carimakacittaṁ pāpetabbatāya
ekantaparipuṇṇaṁ caritabbaṁ, ekadivasampi ca kilesamalena amalīnaṁ katvā carimakacittaṁ
pāpetabbatāya ekantaparisuddhaṁ, saṅkhalikhitanti likhitasaṅkhasadisaṁ dhotasaṅkhasappaṭibhāgaṁ
caritabbaṁ. idaṁ na sukaraṁ agāraṁ ajjhāvasatāti agāramajjhe vasantena ekantaparipuṇṇaṁ
.pe. carituṁ, yannūnāhaṁ kesamassuṁ ohāretvā kāsāyarasapītatāya kāsāyāni brahmacariyaṁ
carantānaṁ anucchavikāni vatthāni acchādetvā paridahetvā agārasmā nikkhamitvā
anagāriyaṁ pabbajeyyanti. ettha ca yasmā agārassa hitaṁ kasivaṇijjādikammaṁ
agāriyanti vuccati, taṁ pabbajjāya natthi, tasmā pabbajjā anagāriyāti ñātabbā,
taṁ anagāriyaṁ, pabbajeyyanti paṭipajjeyyaṁ. 1-
paṭapilotikānanti jiṇṇapilotikānaṁ. terasahatthopi hi navasāṭako dasānaṁ
chinnakālato paṭṭhāya pilotikāti vuccati. iti mahārahāni vatthāni chinditvā

footnote: 1 ma. parivajeyyaṁ

page number: 202

katasaṅghāṭiṁ sandhāya "paṭapilotikānaṁ saṅghāṭin"ti vuttaṁ. addhānamaggaṁ paṭipannoti
aḍḍhayojanato paṭṭhāya maggo addhānanti vuccati, taṁ addhānamaggaṁ paṭipanno,
dīghamaggaṁ paṭipannoti attho.
idāni yathā esa pabbajito, yathā ca addhānamaggaṁ paṭipanno, imassatthassa
āvibhāvatthaṁ abhinīhārato paṭṭhāya ayamanupubbikathā kathitabbā:-
atīte kira kappasatasahassa matthake padumuttaro nāma satthā udapādi,
tasmiṁ haṁsavatīnagaraṁ upanissāya kheme migadāye viharante vedeho nāma kuṭumbiko
asītikoṭidhanavibhavo pātova subhojanaṁ bhuñjitvā uposathaṅgāni adhiṭṭhāya gandhapupphādīni
gahetvā vihāraṁ gantvā satthāraṁ pūjetvā vanditvā ekamantaṁ nisīdi. tasmiṁ
khaṇe satthā mahānisabhattheraṁ nāma tatiyasāvakaṁ "etadaggaṁ bhikkhave mama sāvakānaṁ
bhikkhūnaṁ dhutavādānaṁ yadidaṁ nisabho"ti etadagge ṭhapesi. upāsako taṁ sutvā
pasanno dhammakathāvasāne mahājane uṭṭhāya gate satthāraṁ vanditvā "bhante
sve mayhaṁ bhikkhaṁ adhivāsethā"ti āha. mahā kho upāsaka bhikkhusaṁghoti. kittako
bhagavāti. aṭṭhasaṭṭhibhikkhusatasahassanti. bhante ekaṁ sāmaṇerampi vihāre asesetvā
bhikkhaṁ adhivāsethāti. satthā adhivāsesi. upāsako satthu adhivāsanaṁ viditvā
gehaṁ gantvā mahādānaṁ sajjetvā punadivase satthu kālaṁ ārocāpesi.
satthā pattacīvaramādāya bhikkhusaṁghaparivuto upāsakassa gharaṁ gantvā paññattāsane
nisinno dakkhiṇodakāvasāne yāgubhattādīni sampaṭicchanto bhattavissaggaṁ
akāsi. upāsakopi satthu santike nisīdi.
tasmiṁ antare mahānisabhatthero piṇḍāya caranto tameva vīthiṁ paṭipajji.
upāsako disvā uṭṭhāya gantvā theraṁ vanditvā "pattaṁ bhante no dethāti āha.
thero pattaṁ adāsi. bhante idheva pavisatha, satthāpi gehe nisinnoti. na vaṭṭissati

page number: 203

upāsakāti. upāsako therassa pattaṁ gahetvā piṇḍapātassa pūretvā nīharitvā
adāsi. tato 1- theraṁ anugantvā nivatto satthu santike nisīditvā evamāha "bhante
mahānisabhatthero `satthā gehe nisinno'ti vuttepi pavisituṁ na icchi, atthi
nu kho etassa tumhākaṁ guṇehi atireko guṇo"ti. sambuddhānañca vaṇṇamaccheraṁ
nāma natthi. atha satthā evamāha "upāsaka mayaṁ bhikkhaṁ āgamayamānā gehe nisīdāma,
so bhikkhu na evaṁ nisīditvā bhikkhaṁ udikkhati. mayaṁ gāmantasenāsane vasāma,
so araññasmiṁyeva vasati. mayaṁ channe vasāma, so abbhokāsamhiyeva vasati. iti
tassa ayañca ayañca guṇo"ti mahāsamuddaṁ pūrayamānova kathesi. upāsako pakatiyāpi
jalamānapadīpo telena āsitto viya suṭṭhutaraṁ 2- pasanno hutvā cintesi "kiṁ
mayhaṁ aññāya sampattiyā, anāgate ekassa buddhassa santike dhutavādānaṁ 3-
aggabhāvatthāya patthanaṁ karissāmī"ti.
so punapi satthāraṁ nimantetvā teneva niyāmena satta divasāni dānaṁ
datvā sattame divase aṭṭhasaṭṭhibhikkhusatasahassassa ticīvarāni datvā satthu pādamūle
nipajjitvā evamāha "yaṁ me bhante satta divasāni dānaṁ dentassa mettaṁ
kāyakammaṁ mettaṁ vacīkammaṁ mettaṁ manokammaṁ, imināhaṁ na aññaṁ devasampattiṁ
vā sakkamārabrahmasampattiṁ vā patthemi, idaṁ pana me kammaṁ anāgate ekassa
buddhassa santike mahānisabhattherena pattaṁ ṭhānantaraṁ pāpuṇanatthāya terasadhutaṅgadharānaṁ
aggabhāvassa paccayo hotū"ti. satthā "mahantaṁ ṭhānaṁ iminā patthitaṁ,
samijjhissati nu kho"ti olokento samijjhanabhāvaṁ disvā āha "manāpaṁ
te ṭhānaṁ patthitaṁ. anāgate satasahassakappamatthake gotamo nāma buddho
uppajjissati, tassa tvaṁ tatiyasāvako mahākassapatthero nāma bhavissasī"ti. taṁ
sutvā upāsako "buddhānaṁ dve kathā nāma natthī"ti punadivase pattabbaṁ viya

footnote: 1 ma. taṁ 2 sī. suṭṭhu 3 sī. dhutaṅgadharānaṁ

page number: 204

taṁ sampattiṁ amaññittha. so yāvatāyukaṁ sīlaṁ rakkhitvā tattha kālakato sagge
nibbatti.
tato paṭṭhāya devamanussesu sampattiṁ anubhavanto ito ekanavutikappe
vipassimhi sammāsambuddhe bandhumatīnagaraṁ nissāya kheme migadāye viharante
devalokā cavitvā aññatarasmiṁ parijiṇṇabrāhmaṇakule nibbatti. tasmiṁ ca kāle
"vipassī bhagavā sattame sattame saṁvacchare dhammaṁ kathetī"ti. mahantaṁ kolāhalaṁ hoti.
sakalajambūdīpe devatā "satthā dhammaṁ kathessatī"ti ārocenti, brāhmaṇo taṁ
sāsanaṁ assosi. tassa ca nivāsanasāṭako eko hoti, tathā brāhmaṇiyā,
pārupanaṁ pana dvinnampi ekameva. sakalanagare "ekasāṭakabrāhmaṇo"ti paññāyati.
brāhmaṇānaṁ kenacideva kiccena sannipāte sati brāhmaṇiṁ gehe ṭhapetvā
sayaṁ gacchati, brāhmaṇīnaṁ sannipāte sati sayaṁ gehe tiṭṭhati, brāhmaṇī taṁ
vatthaṁ pārupitvā gacchati. tasmiṁ pana divase brāhmaṇo brāhmaṇiṁ āha "bhoti
kiṁ rattiṁ dhammassavanaṁ suṇissasi, divā"ti. "mayaṁ mātugāmajātikā nāma rattiṁ
sotuṁ na sakkoma, divā sossāmī"ti taṁ brāhmaṇaṁ gehe ṭhapetvā vatthaṁ
pārupitvā upāsikāhi saddhiṁ divā gantvā satthāraṁ vanditvā ekamante nisinnā
dhammaṁ sutvā upāsikāhiyeva saddhiṁ agāmāsi. atha brāhmaṇo brāhmaṇiṁ gehe
ṭhapetvā vatthaṁ pārupitvā vihāraṁ gato.
tasmiṁ ca samaye satthā parisamajjhe alaṅkatadhammāsane sannisinno
cittavījaniṁ ādāya ākāsagaṅgaṁ otārento viya sinerumatthakaṁ 1- katvā sāgaraṁ
nimmathento viya dhammakathaṁ katheti. brāhmaṇassa parisante 2- nisinnassa dhammaṁ
suṇantassa paṭhamayāmasmiṁyeva sakalasarīraṁ pūrayamānā pañcavaṇṇā pīti uppajji.
so pārutavatthaṁ saṅgharitvā 3- "dasabalassa dassāmī"ti cintesi. athassa ādīnavasahassaṁ

footnote: 1 chaßēéa.,i. sineruṁ matthaṁ 2 ka. pariyante 3 sī. saṁharitvā

page number: 205

dassayamānaṁ maccheraṁ uppajji, so "brāhmaṇiyā ca mayhañca ekameva vatthaṁ,
aññaṁ kiñci pārupanaṁ natthi, apārupitvā ca nāma bahi carituṁ na sakkā"ti sabbathāpi
adātukāmo ahosi. athassa nikkhante paṭhamayāmepi majjhimayāmepi tatheva pīti
uppajji, so tatheva ca cintetvā tatheva adātukāmo ahosi. athassa majjhimayāme
nikkhante pacchimayāmepi tatheva pīti uppajji, so "taraṇaṁ vā 1- hotu amaraṇaṁ
vā, pacchāpi jānissāmī"ti vatthaṁ saṅgharitvā satthu pādamūle ṭhapesi. tato
vāmahatthaṁ ābhujitvā dakkhiṇena hatthena tikkhattuṁ apphoṭetvā "jitaṁ me, jitaṁ
me"ti tayo vāre nadi.
tasmiṁ ca samaye bandhurājā dhammāsanassa pacchato antosāṇiyaṁ nisinno
dhammaṁ suṇāti. rañño ca nāma "jitaṁ me, jitaṁ me"ti saddo amanāpo hoti.
so purisaṁ pesesi "gaccha etaṁ puccha kiṁ vadesī"ti, so tena gantvā pucchito
"avasesā hatthiyānādīni āruyha asicammādīni gahetvā parasenaṁ jinanti,
na taṁ acchariyaṁ, ahaṁ pana pacchato āgacchantassa kūṭagoṇassa muggarena sīsaṁ
bhinditvā taṁ palāpento viya maccheracittaṁ madditvā 2- pārutavatthaṁ dasabalassa
adāsiṁ, taṁ me macchariyaṁ jitan"ti āha. puriso gantvā taṁ pavuttiṁ rañño
ārocesi. rājā āha "amhe bhaṇe dasabalassa anurūpaṁ na jānimhā, brāhmaṇo
pana jānī"ti 3- vatthayugampi pesesi. taṁ disvā brāhmaṇo cintesi "ayaṁ mayhaṁ
tuṇhī nisinnassa paṭhamaṁ kiñci adatvā satthu guṇe kathentassa adāsi, satthu
guṇe paṭicca uppannena mayhaṁ ko attho"ti tampi vatthayugaṁ dasabalasseva adāsi.
rājā "kiṁ brāhmaṇena katan"ti pucchitvā "tampi tena 4- vatthayugaṁ tathāgatasseva
dinnan"ti sutvā aññāni dve vatthayugāni pesesi. so tānipi adāsi. rājā

footnote: 1 ka. maraṇaṁ vā 2 ka. kajetvā
footnote: 3 sī., ma. jānātīti 4 sī. tampi dinnaṁ

page number: 206

aññānipi cattārīti evaṁ yāva dvattiṁsa vatthayugāni pesesi. atha brāhmaṇo
"idaṁ vaḍḍhetvā gahaṇaṁ viya hotī"ti attano atthāya ekaṁ, brāhmaṇiyā
atthāya ekanti dve vatthayugāni gahetvā tiṁsa yugāni tathāgatasseva adāsi.
tato paṭṭhāya ca satthu vissāsiko jāto.
atha naṁ rājā ekadivasaṁ sītasamaye satthu santike dhammaṁ suṇantaṁ disvā
satasahassagghanikaṁ attano pārutaṁ rattakambalaṁ datvā āha "ito paṭṭhāya imaṁ
pārupitvā dhammaṁ suṇāhī"ti. so "kiṁ me iminā kambalena imasmiṁ pūtikāye
upanītenā"ti cintetvā antogandhakuṭiyaṁ tathāgatamañcassa upari vitānaṁ katvā
agamāsi. atha ekadivasaṁ rājā pātova vihāraṁ gantvā antogandhakuṭiyaṁ satthu
santike nisīdi. tasmiṁ ca samaye chabbaṇṇā buddharasmiyo kambalaṁ paṭihaññanti, kambalo
ativiya virocati. rājā uddhaṁ olokento sañjānitvā āha "bhante amhākaṁ esa
kambalo, amhehi ekasāṭakabrāhmaṇassa dinno"ti. tumhehi mahārāja brāhmaṇo
pūjito, brāhmaṇena ahaṁ pūjitāti. rājā "brāhmaṇo yuttakaṁ aññāsi, na
mayan"ti pasīditvā yaṁ manussānaṁ upakārabhūtaṁ, taṁ sabbaṁ aṭṭhaṭṭhakaṁ katvā sabbaṭṭhakaṁ
nāma dānaṁ datvā purohitaṭṭhāne ṭhapesi. sopi "aṭṭhaṭṭhakaṁ nāma catusaṭṭhi
hotī"ti catusaṭṭhi salākabhattāni upanāmetvā 1- yāvajīvaṁ dānaṁ datvā sīlaṁ
rakkhitvā tato cuto sagge nibbatti.
puna tato cuto imasmiṁ kappe konāgamanassa ca bhagavato kassapadasabalassa
cāti dvinnaṁ buddhānaṁ antare bārāṇasiyaṁ kuṭumbiyaghare nibbatto, so
vuḍḍhimanvāya gharāvāsaṁ vasanto ekadivasaṁ araññe jaṅghavihāraṁ carati.
tasmiṁ ca samaye paccekabuddho nadītīre cīvarakammaṁ karonto anuvāte appahonte
saṅgharitvā ṭhapetuṁ āraddho. so disvā "kasmā bhante saṅgharitvā ṭhapethā"ti

footnote: 1 chaßēéa. upanibandhāpetvā

page number: 207

āha. anuvāto nappahotīti. "iminā bhante karothā"ti sāṭakaṁ datvā
"nibbattanibbattaṭṭhāne me kenaci parihāni mā hotū"ti patthanaṁ ṭhapesi. 1-
gharepissa bhaginiyā saddhiṁ bhariyāya kalahaṁ karontiyā paccekabuddho piṇḍāya
pāvisi.
athassa bhaginī paccekabuddhassa piṇḍapātaṁ datvā tassa bhariyaṁ sandhāya
"evarūpaṁ bālaṁ yojanasatena parivajjeyyan"ti patthanaṁ ṭhapesi. 1- sā gehadvāre
ṭhitā taṁ sutvā "imāya dinnaṁ bhattaṁ esa mā bhuñjatū"ti pattaṁ gahetvā
piṇḍapātaṁ chaḍḍetvā kalalassa pūretvā adāsi. itarā disvā "bāle
maṁ tāva akkosa vā pahara vā, evarūpassa pana dve asaṅkheyyāni
pūritapāramissa pattato bhattaṁ chaḍḍetvā kalalaṁ dātuṁ na yuttan"ti āha.
athassa bhariyāya paṭisaṅkhānaṁ uppajji. sā "tiṭṭhatha bhante"ti kalalaṁ chaḍḍetvā
pattaṁ dhovitvā gandhacuṇṇena ubbaṭṭetvā pavarassa catumadhurassa pūretvā
upari āsittena padumagabbhavaṇṇena sappinā vijjotamānaṁ paccekabuddhassa hatthe
ṭhapetvā "yathā ayaṁ piṇḍapāto obhāsajāto, evaṁ obhāsajātaṁ me sarīraṁ
hotū"ti patthanaṁ ṭhapesi. 1- paccekabuddho anumoditvā ākāsaṁ pakkhandi. 2- tepi
jāyapatikā yāvatāyukaṁ kusalaṁ katvā sagge nibbattitvā puna tato cavitvā
upāsako bārāṇasiyaṁ asītikoṭivibhavassa seṭṭhino putto hutvā nibbatti, itarā
tādisasseva dhītā hutvā nibbatti.
tassa vuḍḍhippattassa tameva seṭṭhidhītaraṁ ānayiṁsu. tassā pubbe
adinnavipākassa tassa kammassa ānubhāvena patikulaṁ paviṭṭhamattāya ummārabbhantare
sakalasarīraṁ ugghāṭitavaccakuṭi viya duggandhaṁ jātaṁ. seṭṭhikumāro "kassāyaṁ gandho"ti
pucchitvā "seṭṭhikaññāyā"ti sutvā "nīharatha nīharathā"ti ābhataniyāmeneva 3-

footnote: 1 chaßēéa. paṭṭhapesi 2 sī.,ma. pakkhando
footnote: 3 ma. āgatanayeneva

page number: 208

kulagharaṁ pesesi. sā eteneva nīhārena sattasu ṭhānesu paṭinivattitā cintesi
"ahaṁ sattasu ṭhānesu paṭinivattā, kiṁ me jīvitenā"ti attano ābharaṇabhaṇḍaṁ
bhañjāpetvā suvaṇṇiṭṭhakaṁ kāresi. ratanāyataṁ vidatthivitthataṁ caturaṅgulubbedhaṁ.
tato haritālamanosilāpiṇḍaṁ gahetvā aṭṭha uppalahatthake ādāya kassapadasabalassa
cetiyakaraṇaṭṭhānaṁ gatā. tasmiṁ ca khaṇe ekā iṭṭhakapanti parikkhipitvā
āgacchamānā ghaṭaniṭṭhakāya ūnā hoti. seṭṭhidhītā vaḍḍhakiṁ āha "imaṁ iṭṭhakaṁ
ettha ṭhapethā"ti. amma bhaddake kāle āgatāsi, sayameva ṭhapehīti. sā āruyha
telena haritālamanosilaṁ yojetvā tena bandhanena iṭṭhakaṁ patiṭṭhapetvā upari
aṭṭhahi uppalahatthakehi pūjaṁ katvā vanditvā "nibbattanibbattaṭṭhāne me
kāyato candanagandho vāyatu, mukhato uppalagandho"ti patthanaṁ katvā cetiyaṁ
vanditvā padakkhiṇaṁ katvā agamāsi.
atha tasmiṁyeva khaṇe yassa seṭṭhiputtassa paṭhamaṁ gehaṁ nītā, tassa taṁ
ārabbha sati udapādi. nagarepi nakkhattaṁ saṅghuṭṭhaṁ hoti. so upaṭṭhāke āha
"tadā idha ānītā seṭṭhidhītā atthi, kahaṁ sā"ti. kulagehe sāmīti. 1- ānetha naṁ,
nakkhattaṁ kīḷissāmāti. te gantvā taṁ vanditvā ṭhitā "kiṁ tātā āgatatthā"ti
tāya puṭṭhā taṁ pavuttiṁ ācikkhiṁsu. tātā mayā ābharaṇabhaṇḍena cetiyaṁ pūjitaṁ,
ābharaṇaṁ me natthīti. te gantvā seṭṭhiputtassa ārocesuṁ. ānetha naṁ, pilandhanaṁ
labhissāmāti. te ānayiṁsu. tassā saha gharappavesanena sakalagehaṁ candanagandhañceva
nīluppalāgandhañca vāyati. 2-
seṭṭhiputto taṁ pucchi "paṭhamaṁ tava sarīrato duggandho vāyi, idāni
pana te sarīrato candanagandho, mukhato uppalagandho vāyati, kiṁ etan"ti. sā
ādito paṭṭhāya attano katakammaṁ ārocesi. seṭṭhiputto "niyyānikaṁ vata

footnote: 1 sī. vasati sāmīti 2 chaßēéa.,i. vāyi

page number: 209

buddhānaṁ sāsanan"ti pasīditvā yojanikaṁ suvaṇṇacetiyaṁ kambalakañcukena parikkhipitvā
tattha tattha rathacakkappamāṇehi suvaṇṇapadumehi alaṅkari. tesaṁ dvādasahatthā
olambakā 1- honti. so tattha yāvatāyukaṁ ṭhatvā sagge nibbattitvā tato
cuto bārāṇasito yojanamatte ṭhāne aññatarasmiṁ amaccakule nibbatti,
seṭṭhikaññā devalokato cavitvā rājakule jeṭṭhadhītā hutvā nibbatti.
tesu vayappattesu kumārassa vasanagāme nakkhattaṁ saṅghuṭṭhaṁ, so mātaraṁ
āha "sāṭakaṁ me amma dehi, nakkhattaṁ kīḷissāmī"ti. sā dhotavatthaṁ nīharitvā
adāsi. amma thūlaṁ idanti. aññaṁ nīharitvā adāsi, tampi paṭikkhipi. aññaṁ
nīharitvā adāsi, tampi paṭikkhipi. atha naṁ mātā āha "tāta yādise gehe
mayaṁ jātā, natthi no tato 2- sukhumatarassa paṭilābhāya puññan"ti. labhanaṭṭhānaṁ
gacchāmi ammāti. putta ahaṁ ajjeva tuyhaṁ bārāṇasīnagare rajjaṁ paṭilābhampi
icchāmīti. so mātaraṁ vanditvā āha "gacchāmi ammā"ti. gaccha tātāti. evaṁ
kirassā cittaṁ ahosi "kahaṁ gamissati, idha vā ettha vā gehe nisīdissatī"ti.
so pana puññaniyāmena nikkhamitvā bārāṇasiṁ gantvā uyyāne maṅgalasilāpaṭṭe
sasīsaṁ pārupitvā nipajji. so ca bārāṇasī rañño kālakatassa sattamo divaso
hoti.
amaccā rañño sarīrakiccaṁ katvā rājaṅgaṇe nisīditvā mantayiṁsu "rañño ekāva
dhītā atthi, putto natthi, arājakaṁ rajjaṁ na tiṭṭhati, ko rājā hotī"ti mantetvā
"tvaṁ hohi, tvaṁ hohī"ti. purohito āha "bahuṁ oloketuṁ na vaṭṭati, pussarathaṁ 3-
vissajjemā"ti. te kumudavaṇṇe cattāro sindhave yojetvā pañcavidhaṁ rājakakudhabhaṇḍaṁ
setacchattaṁ ca rathasmiṁyeva ṭhapetvā rathaṁ vissajjetvā pacchato pācīnadvārena
nikkhamitvā uyyānābhimukho ahosi, "pariccayena uyyānābhimukho tūriyāni
paggaṇhāpesuṁ.

footnote: 1 ka. terasadvādasahatthā olambikā
footnote: 2 chaßēéa.,i. ito 3 chaßēéa. phussarathaṁ

page number: 210

ratho gacchati, nivattemā"ti keci āhaṁsu. purohito "mā nivattayitthā"ti āha.
ratho kumāraṁ padakkhiṇaṁ katvā ārohanasajjo hutvā aṭṭhāsi. purohito
pārupanakaṇṇaṁ apanetvā pādatalāni olokento "tiṭṭhatu ayaṁ dīpo,
dvisahassadīpaparivāresu catūsu dīpesu esa rajjaṁ kātuṁ yutto"ti vatvā "punapi
tūriyāni paggaṇhatha punapi paggaṇhāthā"ti tikkhattuṁ tūriyāni paggaṇhāpesi.
atha kumāro mukhaṁ vivaritvā oloketvā "kena kammena āgatattha
tātā"ti 1- āha. deva tumhākaṁ rajjaṁ pāpuṇātīti. rājā kahanti. devattaṁ gato 2-
sāmīti. kati divasā atikkantāti. ajja sattamo divasoti. putto vā dhītā vā
natthīti. dhītā atthi deva, putto natthīti. tena hi kāressāmi 3- rajjanti. te
tāvadeva abhisekamaṇḍapaṁ katvā rājadhītaraṁ sabbālaṅkārehi alaṅkaritvā uyyānaṁ
ānetvā kumārassa abhisekaṁ akaṁsu.
athassa katābhisekassa satasahassagghanikaṁ vatthaṁ upahariṁsu. so "kimidaṁ
tātā"ti āha. nivāsanavatthaṁ devāti. nanu tātā thūlanti. manussānaṁ paribhogavatthesu
ito sukhumataraṁ natthi devāti. tumhākaṁ rājā evarūpaṁ nivāsetīti. āma devāti.
na maññe puññavā tumhākaṁ rājā, suvaṇṇabhiṅgāraṁ 4- āharatha, labhissāmi 5-
vatthanti. suvaṇṇabhiṅgāraṁ āhariṁsu. so uṭṭhāya hatthe dhovitvā mukhaṁ vikhāletvā
hatthena udakaṁ ādāya puratthimadisāya abbhukkiri, ghanapaṭhaviṁ bhinditvā aṭṭha
kapparukkhā uṭṭhahiṁsu, puna udakaṁ gahetvā dakkhiṇaṁ pacchimaṁ uttaranti evaṁ
catassopi disā abbhukkiri, sabbadisāsu aṭṭhaṭṭhaṁ katvā dvattiṁsa kapparukkhā
uṭṭhahiṁsu. 6- so ekaṁ dibbadussaṁ ekaṁ nivāsetvā ekaṁ pārupitvā "nandarañño
vijite suttakantikā itthiyo mā suttaṁ kantiṁsūti evaṁ bheriṁ cārāpethā"ti

footnote: 1 chaßēéa.,i. āgatatthāti 2 ka. devaṁ gato
footnote: 3 chaßēéa.,i. karissāmi 4 sī.,i. suvaṇṇabhiṁkāraṁ, evamuparipi
footnote: 5 chaßēéa.,i. labhissāma 6 i. uṭṭhayiṁsu

page number: 211

vatvā chattaṁ ussāpetvā alaṅkatapaṭiyatto hatthikkhandhavaragato nagaraṁ pavisitvā
pāsādaṁ āruyha mahāsampattiṁ anubhavi.
evaṁ kāle gacchante ekadivasaṁ devī rañño sampattiṁ disvā "aho vata
tapassī"ti 1- kāruññākāraṁ dassesi. "kimidaṁ devī"ti ca puṭṭhā "atimahatī deva
sampatti, atīte buddhānaṁ saddahitvā kalyāṇaṁ akattha, idāni anāgatassa
paccayaṁ kusalaṁ na karothā"ti āha. kassa dassāmi, sīlavanto natthīti. "asuñño
deva jambūdīpo arahantehi, tumhe dānameva sajjetha, ahaṁ arahante lacchāmī"ti
āha. rājā punadivase pācīnadvāre dānaṁ sajjāpesi. devī pātova uposathaṅgāni
adhiṭṭhāya uparipāsāde puratthābhimukhā urena nipajjitvā "sace etissā
disāya arahanto atthi, āgacchantu amhākaṁ bhikkhaṁ gaṇhantū"ti āha. tissaṁ
disāya arahanto nāhesuṁ. taṁ sakkāraṁ kapaṇaddhikayācakānaṁ 3- adaṁsu.
punadivase dakkhiṇadvāre dānaṁ sajjetvā tatheva akāsi, punadivase
pacchimadvāre. uttaradvāre sajjitadivase pana deviyā tatheva nimantentiyā
himavante vasantānaṁ padumavatiyā puttānaṁ pañcasatānaṁ paccekabuddhānaṁ jeṭṭhako
mahāpadumapaccekabuddho bhātike āmantesi "mārisā nandarājā tumhe
nimanteti, adhivāsetha tassā"ti. te adhivāsetvā punadivase anotattadahe
mukhaṁ dhovitvā ākāsena āgantvā uttaradvāre otariṁsu. manussā
gantvā "pañcasatā deva paccekabuddhā āgatā"ti rañño ārocesuṁ. rājā
saddhiṁ deviyā gantvā vanditvā pattaṁ gahetvā paccekabuddhe pāsādaṁ
āropetvā tesaṁ dānaṁ datvā bhattakiccāvasāne rājā saṁghattherassa, devī
saṁghanavakassa pādamūle nipajjitvā "ayyā paccayehi na kilamissanti, mayaṁ

footnote: 1 chaßēéa. aho tapassīti, i. aho passīti 2 ka. sve āgantvā
footnote: 3 ka. kapaṇayācakānaṁ, i. kapaṇayācakādīnaṁ

page number: 212

puññena na hāyissāma, amhākaṁ yāvajīvaṁ idha nivāsāya paṭiññaṁ dethā"ti
paṭiññaṁ kāretvā uyyāne pañca paṇṇasālāsatāni pañca caṅkamanasatānīti
sabbākārena nivāsanaṭṭhānaṁ sampādetvā tattha vasāpesuṁ.
evaṁ kāle gacchante rañño paccanto kupito. "ahaṁ paccantaṁ vūpasametuṁ
gacchāmi, tvaṁ paccekabuddhesu mā pamajjī"ti deviṁ ovaditvā gato. tasmiṁ anāgateyeva
paccekabuddhānaṁ āyusaṅkhārā khīṇā. mahāpadumapaccekabuddho tiyāmarattiṁ jhānakīḷaṁ
kīḷitvā aruṇuggamane ālambanaphalakaṁ ālambitvā ṭhitakova anupādisesāya
nibbānadhātuyā parinibbāyi, etenupāyena sesāpīti sabbepi parinibbutā.
punadivase devī paccekabuddhānaṁ nisīdanaṭṭhānaṁ haritūpalittaṁ kāretvā pupphāni
vikiritvā pūjaṁ katvā 1- tesaṁ āgamanaṁ olokayantī nisinnā āgamanaṁ
apassantī purisaṁ pesesi "gaccha tāta jānāhi, kiṁ ayyānaṁ kiñci aphāsukan"ti.
so gantvā mahāpadumassa paṇṇasāladvāraṁ vivaritvā tattha apassanto caṅkamanaṁ
gantvā ālambanaphalakaṁ nissāya ṭhitaṁ disvā vanditvā "kālo bhante"ti āha.
parinibbutasarīraṁ kiṁ kathessati, so "niddāyati maññe"ti gantvā piṭṭhipāde
hatthena parāmasi. pādānaṁ sītalatāya ceva thaddhatāya ca parinibbutabhāvaṁ ñatvā
dutiyassa santikaṁ agamāsi, evaṁ tatiyassāti sabbesaṁ parinabbutabhāvaṁ ñatvā
rākulaṁ gato. "kahaṁ tāta paccekabuddhā"ti puṭṭho "parinibbutā devī"ti
āha. devī kandantī rodantī nikkhamitvā nāgarehi saddhiṁ tattha gantvā
sādhukīḷikaṁ kāretvā paccekabuddhānaṁ sarīrakiccaṁ katvā dhātuyo gahetvā cetiyaṁ
patiṭṭhāpesi.
rājā paccantaṁ vūpasametvā āgato paccuggamanaṁ āgataṁ deviṁ pucchi "kiṁ
bhadde paccekabuddhesu nappamajji, nirogā ayyā"ti. parinibbutā devāti.

footnote: 1 chaßēéa.,i. dhūpaṁ datvā

page number: 213

rājā cintesi "evarūpānampi paṇḍitānaṁ maraṇaṁ uppajjati, amhākaṁ kuto
mokkho"ti. so nagaraṁ agantvā 1- uyyānameva pavisitvā jeṭṭhaputtaṁ pakkosāpetvā
tassa rajjaṁ paṭiyādetvā sayaṁ samaṇapabbajjaṁ pabbaji, devīpi "imasmiṁ pabbajite
ahaṁ kiṁ karissāmī"ti tattheva uyyāne pabbajitā. dvepi jhānaṁ bhāvetvā tato
cutā brahmaloke nibbattiṁsu.
tesu tattheva vasantesu amhākaṁ satthā loke uppajjitvā pavattitapavaradhammacakko
anupubbena rājagahaṁ pāvisi. ayaṁ pipphalimāṇavo 2- magadharaṭṭhe mahātitthabrāhmaṇagāme
kapilabrāhmaṇassa aggamahesiyā kucchismiṁ nibbatto, ayaṁ bhaddakāpilānī maddaraṭṭhe
sāgalanagare kosiyagottabrāhmaṇassa aggamahesiyā kucchismiṁ nibbattā. tesaṁ
kho anukkamena vaḍḍhamānānaṁ pipphalimāṇavassa vīsatime vasse bhaddāya soḷasame
vasse sampatte mātāpitaro puttaṁ oloketvā "tāta tvaṁ vayappatto, kulavaṁso
nāma patiṭṭhapetabbo"ti ativiya nippīḷayiṁsu. māṇavo āha "mayhaṁ sotapathe evarūpaṁ kathaṁ
mā kathetha, ahaṁ yāva tamhe dharatha, tāva paṭijaggissāmi, tumhākaṁ pacchato nikkhamitvā
pabbajissāmī"ti. te katipāhaṁ atikkamitvā puna kathayiṁsu, sopi tatheva paṭikkhipati. 3-
puna kathayiṁsu, punapi paṭikkhipi. tato paṭṭhāya mātā nirantaraṁ kathetiyeva.
māṇavo "mama mātaraṁ saññāpessāmī"ti rattasuvaṇṇassa nikkhasahassaṁ datvā
suvaṇṇakārehi ekaṁ itthīrūpaṁ kārāpetvā tassa majjanaghaṭṭanādikammapariyosāne
taṁ rattavatthaṁ nivāsetvā vaṇṇasampannehi pupphehi ceva nānāalaṅkārehi ca
alaṅkārāpetvā mātaraṁ pakkosāpetvā āha "amma evarūpaṁ ārammaṇaṁ labhanto
gehe vasāmi 4- alabhanto na vasāmī"ti. 5- paṇḍitā brāhmaṇī cintesi "mayhaṁ

footnote: 1 sī. anāgantvā, āgantvā 2 chaßēéa. pippalimāṇavo
footnote: 3 chaßēéa. paṭikkhipi, i. nikkhipi 4 ka. ṭhassāmi 5 ka. ṭhassāmīti

page number: 214

putto puññavā dinnadāno katābhinīhāro, puññaṁ karonto na ekakova akāsi,
addhā etena saha katapuññā suvaṇṇarūpakapaṭibhāgā bhavissatī"ti aṭṭha brāhmaṇe
pakkosāpetvā sabbakāmehi santappetvā suvaṇṇarūpakaṁ rathaṁ āropetvā "gacchatha
tātā, yattha amhākaṁ jātigottabhogehi samāne kule evarūpaṁ dārikaṁ passatha,
imameva suvaṇṇarūpakaṁ lañcakārakaṁ 1- katvā dethā"ti uyyojesi.
te "amhākaṁ nāma etaṁ kamman"ti nikkhamitvā "kattha gamissāmā"ti
cintetvā "maddaraṭṭhaṁ nāma itthākāro, maddaraṭṭhaṁ 2- gamissāmā"ti maddaraṭṭhe
sāgalanagaraṁ agamaṁsu. tattha taṁ suvaṇṇarūpakaṁ nhānatthe 3- ṭhapetvā ekamante
nisīdiṁsu. atha bhaddāya dhātī bhaddaṁ nhāpetvā alaṅkaritvā sirigabbhe
nisīdāpetvā nhāyituṁ āgacchantī taṁ rūpakaṁ disvā "ayyadhītā me idhāgatā"ti
saññāya tajjetvā "dubbinīte kiṁ tvaṁ idhāgatā"ti talasattikaṁ uggiritvā "gaccha
sīghan"ti gaṇḍiṁ passe pahari. hattho pāsāṇe paṭihato viya kampittha. sā
paṭikkamitvā "evaṁ thaddhaṁ nāma mahājīvaṁ disvā `ayyadhītā me'ti saññaṁ
uppādesiṁ, ayyadhītāya hi me ayaṁ nivāsanapaṭiggāhikāpi 3- ayuttā"ti āha.
atha naṁ te manussā parivāretvā "evarūpā te sāmidhītā"ti pucchiṁsu. kiṁ esā,
imāya sataguṇena sahassaguṇena mayhaṁ ayyā abhirūpatarā, dvādasahatthe gabbhe
nisinnāya padīpakiccaṁ natthi, sarīrobhāseneva tamaṁ vidhamatīti. "tenahi āgacchā"ti
taṁ khujjaṁ gahetvā suvaṇṇarūpakaṁ rathaṁ āropetvā kosiyagottassa gharadvāre
ṭhapetvā āgamanaṁ nivedayiṁsu.
brāhmaṇo paṭisanthāraṁ katvā "kuto āgatatthā"ti pucchi. magadharaṭṭhe
mahātitthagāme kapilabrāhmaṇassa gharatoti. kiṁ kāraṇā āgatāti. iminā nāma

footnote: 1 chaßēéa.,i. paṇṇākāraṁ 2 sī. tattha
footnote: 3 ma. nadītitthe 3. sī. nivāsanapaṭiggāhikāyapi

page number: 215

kāraṇenāti. "kalyāṇaṁ tātā, samajātigottavibhavo amhākaṁ brāhmaṇo, dassāmi
dārikan"ti paṇṇākāraṁ gaṇhi. te kapilabrāhmaṇassa sāsanaṁ pahiṇiṁsu "laddhā
dārikā, kattabbaṁ karothā"ti. taṁ sāsanaṁ sutvā pipphalimāṇavassa ārocayiṁsu
"laddhā kira dārikā"ti. māṇavo "ahaṁ na labhissāmīti cintesiṁ, ime laddhāti
ca vadanti, anatthiko hutvā paṇṇaṁ pesessāmī"ti rahogato paṇṇaṁ likhi
"bhaddā attano jātigottabhogānurūpaṁ gharavāsaṁ labhatu, ahaṁ nikkhamitvā pabbajissāmi,
mā pacchā vippaṭisārinī ahosī"ti. bhaddāpi "asukassa kira maṁ dātukāmā"ti
sutvā rahogatā paṇṇaṁ likhi "ayyaputto attano jātigottabhogānurūpaṁ gharāvāsaṁ
labhatu, ahaṁ nikkhamitvā pabbajissāmi, mā pacchā vippaṭisārī ahosī"ti. dvepi
paṇṇāni antarāmagge samāgacchiṁsu. "idaṁ kassa paṇṇan"ti pipphalimāṇavena
bhaddāya pahinanti. idaṁ kassa paṇṇanti. bhaddāya pipphalimāṇavassa pahinanti ca
vutte dvepi vācetvā "passatha dārakānaṁ kamman"ti phāletvā araññe chaḍḍetvā
samānapaṇṇaṁ likhitvā ito ca eto ca pesesuṁ. iti tesaṁ anicchamānānaṁyeva
samāgamo ahosi.
taṁdivasaṁyeva ca māṇavopi ekaṁ pupphadāmaṁ ganthāpesi, bhaddāpi ekaṁ
ganthāpesi. tāni sayanamajjhe 1- ṭhapetvā bhuttasāyamāsā ubhopi "sayanaṁ
āruhissāmā"ti samāgantvā māṇavo dakkhiṇapassena sayanaṁ āruhi. bhaddā
vāmapassena āruhitvā āha "yassa passe pupphāni milāyanti, tassa rāgacittaṁ
uppannanti vijānissāma, imaṁ pupphadāmaṁ na allīyitabban"ti. te pana
aññamaññassa sarīrasamphassabhayena tiyāmarattiṁ niddaṁ anokkamantāva vītināmenti,
divā pana hasitamattaṁ na hoti. te lokāmisena asaṁsaṭṭhā. yāva mātāpitaro
dharanti, tāva kuṭumbaṁ avicāretvā tesu kālakatesu vicārayiṁsu. mahatī māṇavassa

footnote: 1 chaßēéa.,i. āsanamajjhe

page number: 216

sampatti, ekadivasaṁ sarīraṁ ubbaṭṭetvā chaḍḍetabbaṁ suvaṇṇacuṇṇameva magadhanāḷikā
dvādasanāḷimattaṁ laddhuṁ vaṭṭati. yantabaddhāni saṭṭhi mahātaḷākāni, kammanto
dvādasaynoiko, anurādhapurappamāṇā cuddasa dāsagāmā, cuddasa hatthānīkā,
cuddasa assānīkā, cuddasa rathānīkā.
so ekadivasaṁ alaṅkataṁ assaṁ āruyha mahājanaparivuto kammantaṁ gantvā
khettakoṭiyaṁ ṭhito naṅgalehi bhinnaṭṭhānato kākādayo sakuṇe gaṇḍuppādakādipāṇe
uddharitvā khādante disvā "tātā ime kiṁ khādantī"ti pucchi. gaṇḍuppāde
ayyāti. etehi kataṁ pāpaṁ kassa hotīti. tumhākaṁ ayyāti. so cintesi "sace
etehi kataṁ pāpaṁ mayhaṁ hoti, kiṁ me karissati sattāsītikoṭidhanaṁ, kiṁ
dvādasayojano kammanto, kiṁ yantabaddhāni saṭṭhi mahātaḷākāni, kiṁ cuddasa
gāmā, sabbametaṁ bhaddāya kāpilāniyā niyyādetvā nikkhamitvā pabbajissāmī"ti.
bhaddāpikāpilānī tasmiṁ khaṇe abbhantaravatthumhi tayo tilakumbhe
patthārāpetvā dhātīhi parivutā nisinnā kāke tilapāṇake khādamāne disvā
"ammā kiṁ ime khādantī"ti pucachi. pāṇake ayyeti. akusalaṁ kassa hotīti.
tumhākaṁ ayyeti. sā cintesi "mayhaṁ catuhatthaṁ vatthaṁ nāḷikodanamattaṁ ca
laddhuṁ vaṭṭati, yadi ca panetaṁ ettakena janena kataṁ akusalaṁ mayhaṁ hoti,
bhavasahassenapi vaṭṭato sīsaṁ ukkhipituṁ na sakkā, ayyaputte āgatamatteyeva
sabbaṁ tassa niyyādetvā nikkhamma pabbajissāmī"ti.
māṇavo āgantvā nhātvā pāsādaṁ āruyha mahārahe pallaṅke nisīdi,
athassa cakkavattino anucchavikaṁ bhojanaṁ sajjayiṁsu. dvepi bhuñjitvā parijane
nikkhante rahogatā phāsukaṭṭhāne nisīdiṁsu. tato māṇavo bhaddaṁ āha "bhadde
tvaṁ imaṁ gharaṁ āgacchantī kittakaṁ dhanaṁ āharī"ti. pañcapaṇṇāsa sakaṭasahassāni

page number: 217

ayyāti. "etaṁ sabbaṁ, yā ca imasmiṁ ghare sattāsītikoṭiyo, yantabaddhā
saṭṭhitaḷākādibhedā sampatti atthi, sabbaṁ tuyhaṁyeva niyyādemī"ti. tumhe
pana ayyāti. ahaṁ pabbajissāmīti. ayya ahampi tumhākaṁyeva āgamanaṁ olokayamānā
nisinnā, ahampi pabbajissāmīti. tesaṁ ādittapaṇṇakuṭi viya tayo bhavā upaṭṭhahiṁsu.
te "pabbajissāmā"ti vatvā antarāpaṇato kāsāyarasapītāni vatthāni mattikāpatte
ca āharāpetvā aññamaññaṁ kese ohāretvā "ye loke arahanto,
te uddissa amhākaṁ pabbajjā"ti pabbajitvā thavikāsu patte osāpetvā 1-
aṁse laggetvā pāsādato otariṁsu. gehe dāsesu ca kammakāresu ca na koci
sañjāni.
atha ne brāhmaṇagāmato nikkhamma dāsagāmadvārena gacchante ākappakuttavasena
dāsagāmavāsino sañjāniṁsu. te rudantā pādesu nipatitvā "kiṁ amhe
anāthe karotha ayyā"ti āhaṁsu. "mayaṁ bhaṇe `ādittapaṇṇasālā viya tayo
bhavā'ti pabbajimhā, sace tumhesu ekekaṁ bhujissaṁ karoma, vassasatampi nappahoti,
tumheva tumhākaṁ sīsaṁ dhovitvā bhujissā hutvā jīvathā"ti vatvā tesaṁ
rodantānaṁyeva pakkamiṁsu. thero purato gacchanto nivattitvā olokento cintesi
"ayaṁ bhaddā kāpilānī sakalajambūdīpagghanikā itthī mayhaṁ pacchato āgacchati.
ßēhānaṁ kho panetaṁ vijjati, yaṁ kocideva evaṁ cinteyya `ime pabbajitvāpi vinā
bhavituṁ na sakkonti, ananucchavikaṁ karontī'ti. koci vā pana manaṁ padūsetvā
apāyapūrako 2- bhaveyya. imaṁ pahāya mayā gantuṁ vaṭṭatī"ti cittaṁ uppādesi.
so purato gacchanto dvedhāpathaṁ disvā tassa matthake aṭṭhāsi. bhaddāpi
āgantvā vanditvā aṭṭhāsi. atha naṁ āha "bhadde tādisiṁ itthiṁ mama pacchato

footnote: 1 sī. osāretvā 2 sī.,i. apāyūpago

page number: 218

āgacchantiṁ disvā `ime pabbajitvāpi vinā bhavituṁ na sakkontī'ti cintetvā
amhesu paduṭṭhacitto mahājano apāyapūrako bhaveyya, imasmiṁ dvedhāpathe tvaṁ
ekaṁ gaṇha, ahaṁ ekena gamissāmī"ti. "āma ayya pabbajitānaṁ mātugāmo nāma
malaṁ, `pabbajitvāpi vinā na bhavantī'ti amhākaṁ dosaṁ passanti, 1- tumhe ekaṁ
maggaṁ gaṇhatha, vinā bhavissāmā"ti tikkhattuṁ padakkhiṇaṁ katvā catūsu ṭhānesu
pañcapatiṭṭhitena vanditvā dasanakhasamodhānasamujjalaṁ añjaliṁ paggayha "satasahassakappamāṇe
addhāne kato mittasanthavo ajja bhijjatī"ti vatvā "tumhe dakkhiṇajātikā nāma,
tumhākaṁ dakkhiṇamaggo vaṭṭati, mayaṁ mātugāmā nāma vāmajātikā, amhākaṁ vāmamaggo
vaṭṭatī"ti vanditvā maggaṁ paṭipannā. tesaṁ dvedhābhūtakāle ayaṁ mahāpaṭhavī "ahaṁ
cakkavāḷagirisinerupabbate dhāretuṁ sakkontīpi tumhākaṁ guṇe dhāretuṁ na sakkomī"ti
vadantī viya viravamānā akampi, ākāse asanisaddo viya pavatti, cakkavāḷapabbato
unnadi.
sammāsambuddho veḷuvanamahāvihāre gandhakuṭiyaṁ nisinno paṭhavīkampanasaddaṁ
sutvā "kassa nu kho paṭhavī kampatī"ti āvajjentopi 2- "pipphalimāṇavo ca
bhaddā ca kāpilānī maṁ uddissa appameyyaṁ sampattiṁ pahāya pabbajitā, tesaṁ
viyogaṭṭhāne ubhinnampi guṇabalena ayaṁ paṭhavīkampo jāto, mayāpi etesaṁ saṅgahaṁ
kātuṁ vaṭṭatī"ti gandhakuṭito nikkhamma sayameva pattacīvaraṁ ādāya asītimahātheresu
kañci anāmantetvā tigāvutaṁ maggaṁ paccuggamanaṁ katvā rājagahassa ca nāḷandāya
ca antare bahuputtakanigrodharukkhamūle pallaṅkaṁ ābhujitvā nisīdi. nisīdanto
pana aññataro paṁsukūliko viya anisīditvā buddhavesaṁ gahetvā asītihatthā
ghanabuddharasmiyo vissajjento nisīdi. iti tasmiṁ khaṇe

footnote: 1 ka. dassanti 2 chaßēéa. pi-saddo na dissati

page number: 219

paṇṇachattasakaṭacakkakūṭāgārādippamāṇā buddharasmiyo ito cito ca vippharantiyo 1-
vidhāvantiyo candasahassasuriyasahassauggamanakālo viya kurumānā taṁ pavanantaraṁ 2-
ekobhāsaṁ akaṁsu. dvattiṁsamahāpurisalakkhaṇasiriyā samujjalitatārāgaṇaṁ viya gaganaṁ,
supupphitakamalakuvalayaṁ viya salilaṁ, vanantaraṁ virocittha. nigrodharukkhassa nāma khandho
soto hoti, pattāni nīlāni pakkāni rattāni. tasmiṁ pana divase satasākho
nigrodharukkho suvaṇṇavaṇṇo ahosi.
iti yā sā addhānamaggapaṭipannoti padassa atthaṁ vatvā "idāni yathā
esa pabbajito, yathā ca addhānamaggaṁ paṭipanno, imassa atthassa āvībhāvatthaṁ
abhinīhārato paṭṭhāya ayaṁ anupubbikathā veditabbāti 3- vuttā, sā evaṁ veditabbā.
antarā ca rājagahaṁ antarā ca nāḷandanti rājagahassa ca nāḷandāya
ca antare. satthārañca vatāhaṁ passeyyaṁ bhagavantameva passeyyanti sace ahaṁ
satthāraṁ passeyyaṁ, imaṁyeva bhagavantaṁ passeyyaṁ. na hi me ito aññena
satthārā bhavituṁ sakkāti. sugatañca vatāhaṁ passeyyaṁ bhagavantameva passeyyanti
sace ahaṁ sammāpaṭipattiyā suṭṭhu gatattā sugataṁ nāma passeyyaṁ, imaṁyeva
bhagavantaṁ passeyyaṁ. na hi me ito aññena sugatena bhavituṁ sakkāti. sammāsambuddhañca
vatāhaṁ passeyyaṁ bhagavantameva passeyyanti sace ahaṁ sammā sāmaṁ ca saccāni
buddhattā sammāsambuddhaṁ nāma passeyyaṁ, imaṁyeva bhagavantaṁ passeyyaṁ. na hi
me ito aññena sammāsambuddhena bhavituṁ sakkāti ayamettha adhippāyo. evaṁ
dassaneneva "bhagavati 4- `ayaṁ satthā, ayaṁ sugato, ayaṁ sammāsambuddho'ti nikkaṅkho
ahaṁ āvuso ahosin"ti dīpeti. satthā me bhanteti idaṁ kiñcāpi dve vāre
āgataṁ, tikkhattuṁ pana vuttanti veditabbaṁ. iminā hi so "evaṁ tikkhattuṁ
sāvakattaṁ sāvesiṁ āvuso"ti dīpeti.

footnote: 1 chaßēéa.,i. vipphandantiyo 2 chaßēéa.,i. anantaraṁ
footnote: 3 chaßēéa. kathetabbāti 4 sī.,ma. bhagavanti, i. bhagavantaṁ

page number: 220

ajānaññevāti ajānamānova. dutiye padepi eseva nayo. muddhāpi tassa
vipateyyāti yassa aññassa "ajānaṁyeva jānāmī"ti paṭiññassa bāhirakassa satthuno
evaṁ sabbacetasā samannāgato pasannacitto sāvako evarūpaṁ paramanipaccakāraṁ
kareyya, tassa vaṇṭachinnatālapakkaṁ viya gīvato muddhāpi vipateyya, sattadhā pana
phaleyyāti attho. kiṁ vā etena, sace mahākassapatthero iminā cittappasādena
imaṁ paramanipaccakāraṁ mahāsamuddassa kareyya, tatthakapāle pakkhittaudakabindu viya
vilayaṁ gaccheyya. sace cakkavāḷassa kareyya, thusamuṭṭhi viya vikireyya. sace
sinerupabbatassa kareyya, kākatuṇḍena pahaṭapiṭṭhimuṭṭhi viya viddhaṁseyya. sace
mahāpaṭhaviyā kareyya, vātāhatabhasmapuñjo viya vikireyya. evarūpopi pana therassa
nipaccakāro satthu suvaṇṇavaṇṇe pādapiṭṭhe lomamattampi vikopetuṁ nāsakkhi.
tiṭṭhatu ca mahākassapo, mahākassapasadisānaṁ bhikkhūnaṁ sahassampi satasahassampi
nipaccakāradassanena neva dasabalassa pādapiṭṭhilomamattampi vikopetuṁ paṁsukūlacīvare vā
aṁsumattampi cāletuṁ sakkoti. evaṁ mahānubhāvo hi satthā.
tasmātiha te kassapāti yasmā ahaṁ jānanto eva "pajānāmī"ti 1-
passanto eva ca "passāmī"ti vadāmi, tasmā kassapa tayā evaṁ sikkhitabbaṁ. tibbanti
bahalaṁ mahantaṁ. hirottappanti hiri ca otappañca. paccupaṭṭhitaṁ bhavissatīti paṭhamatarameva
upaṭṭhitaṁ bhavissati. yo hi therādīsu hirottappaṁ upaṭṭhapetvā upasaṅkamati,
therādayopi taṁ sahirikā saottappā ca hutvā upasaṅkamantīti ayamettha ānisaṁso.
kusalūpasañhitanti kusalasannissitaṁ. aṭṭhikatvāti attānaṁ tena dhammena aṭṭhikaṁ
katvā, taṁ vā dhammaṁ "esa mayhaṁ attho"ti aṭṭhiṁ katvā. manasikaritvāti citte
ṭhapetvā. sabbacetasā samannāharitvāti cittassa thokampi bahi gantuṁ adento sabbena

footnote: 1 chaßēéa.,i. jānāmīti

page number: 221

samannāhāracittena samannāharitvā. ohitasototi ṭhapitasoto, ñāṇasotañca
pasādasotañca odahitvā mayā desitaṁ dhammaṁ sakkaccameva suṇissāmīti evaṁ hi te
sikkhitabbaṁ. sātasahagatā ca me kāyagatāsatīti asubhesu ceva ānāpāne ca
paṭhamajjhāṇavasena sukhasampayuttā kāyagatāsati. yo ca panāyaṁ tividho ovādo,
therassa ayameva pabbajjā ca upasampadā ca ahosi.
sāṇoti 1- sakileso saiṇo hutvā. raṭṭhapiṇḍaṁ bhuñjinti saddhādeyyaṁ bhuñjiṁ.
cattāro hi paribhogā theyyaparibhogo iṇaparibhogo dāyajjaparibhogo sāmiparibhogoti.
tattha dussīlassa saṁghamajjhe nisīditvā bhuñjantassāpi theyyaparibhogo nāma.
kasmā? catūsu paccayesu anissaratāya. sīlavato apaccavekkhitaparibhogo iṇaparibhogo
nāma. sattannaṁ sekkhānaṁ paribhogo dāyajjaparibhogo nāma. khīṇāsavassa
paribhogo sāmiparibhogo nāma. iti khīṇāsavo sāmī hutvā anaṇo paribhuñjati.
thero attanā puthujjanena hutvā paribhuttaparibhogaṁ iṇaparibhogaṁyeva karonto evamāha.
aṭṭhamiyā aññā udapādīti aṭṭhame divase arahattaphalaṁ uppajji.
athakho āvuso bhagavā maggā okkammāti maggato okkamanaṁ paṭhamataraṁ
taṁdivaseyeva ahosi, arahattādhigamo pacchā. desanāvārassa pana evaṁ āgattā
arahattādhigamo paṭhamaṁ dīpito. kasmā pana bhagavā maggā okkantoti? evaṁ kirassa
ahosi "imaṁ bhikkhuṁ jātiāraññikaṁ jātipaṁsukūlikaṁ jātiekāsanikaṁ karissāmī"ti.
tasmā okkami.
mudukā kho tyāyanti mudukā kho te ayaṁ. imañca pana vācaṁ bhagavā taṁ
cīvaraṁ padumapupphavaṇṇena pāṇinā antantena parāmasanto āha. kasmā
evamāhāti? therena saha cīvaraṁ parivattetukāmatāya. kasmā parivattetukāmo jātoti?
theraṁ attano ṭhāne ṭhapetukāmatāya. thero pana yasmā cīvarassa vā pattassa
vā vaṇṇe kathite "imaṁ tumhākaṁ gaṇhathā"ti vacanaṁ cārittameva, tasmā "paṭiggaṇhātu

footnote: 1 chaßēéa. saraṇoti

page number: 222

me bhante bhagavā"ti āha. dhāressasi pana me tvaṁ kassapa sāṇāni paṁsukūlāni
nibbasanānīti kassapa tvaṁ imāni paribhogajiṇṇāni paṁsukūlāni pārupituṁ sakkhissasīti
vadati. tañca kho na kāyabalaṁ sandhāya, paṭipattipūraṇaṁ pana sandhāya evamāha.
ayaṁ hettha adhippāyo:- ahaṁ idaṁ 1- cīvaraṁ puṇṇaṁ nāma dāsiṁ pārupitvā
āmakasusāne chaḍḍitaṁ taṁ susānaṁ pavisitvā tumbamattehi pāṇakehi samparikiṇṇaṁ
te pāṇake vidhunitvā mahāariyavaṁse ṭhatvā aggahesiṁ, tassa me imaṁ cīvaraṁ
gahitadivase pana dasasahassacakkavāḷe mahāpaṭhavī mahāviravaṁ viravamānā kampittha, ākāso
taṭataṭāyi. 2- cakkavāḷe devatā sādhukāraṁ adaṁsu "imaṁ cīvaraṁ gaṇhantena bhikkhunā
jātipaṁsukūlikena jātiāraññikena jātiekāsanikena jātisapadānacārikena bhavituṁ vaṭṭati,
tvaṁ imassa cīvarassa anucchavikaṁ kātuṁ sakkhissasī"ti. theropi attanā paccannaṁ
hatthīnaṁ balaṁ dhāreti, so taṁ atakkayitvā "ahametaṁ paṭipattiṁ pūressāmī"ti ussāhena
sugatacīvarassa anucchavikaṁ kātukāmo "dhāressāmahaṁ bhante"ti āha. paṭipajjinti
paṭipannosmi. evaṁ pana cīvaraparivattanaṁ katvā therena pārutacīvaraṁ bhagavā pārupi,
satthu cīvaraṁ thero. tasmiṁ samaye mahāpaṭhavī udakapariyantaṁ katvā unnadantī kampittha.
bhagavato puttotiādīsu thero bhagavantaṁ nissāya ariyāya jātiyā jātoti bhagavato
putto. ure 3- vasitvā mukhato nikkhantaovādavasena pabbajjāya ceva upasampadāya
ca patiṭṭhitattā oraso mukhato jāto. ovādadhammato jātattā ovādadhammena ca
nimmitattā dhammajo dhammanimmito. ovādadhammadāyādaṁ navalokuttaradhammadāyādameva
vā arahatīti dhammadāyādo. paṭiggahitāni sāṇāni paṁsukūlānīti satthārā pārutaṁ
paṁsukūlacivaraṁ pārupanatthāya paṭiggahitāni. 4-
sammā vadamāno vadeyyāti yaṁ puggalaṁ "bhagavato putto"tiādīhi guṇehi
sammā vadamāno vadeyya, mamaṁ taṁ sammā vadamāno vadeyya, ahaṁ evarūpoti.

footnote: 1 chaßēéa.,i. imaṁ 2 sī. ākāse vāto vāyi
footnote: 3 chaßēéa.,i. urena 4 sī. paṭiggahetā, chaßēéa. paṭiggahitaṁ

page number: 223

ettāvatā therena pabbajjāva 1- parisodhitā hoti. ayaṁ hettha adhippāyo:- āvuso
yassa na upajjhāyo paññāyati, na ācariyo, kiṁ so anupajjhāyo anācariyo
nhāpitamuṇḍako sayaṁ gahitakāsāvo "titthiyapakkantako"ti saṅkhaṁ gato evaṁ tigāvutaṁ
maggaṁ paccuggamanaṁ labhati, tīhi ovādehi pabbajjaṁ vā upasampadaṁ vā labhati,
kāyena kāyaṁ cīvaraparivattanaṁ labhati passa yāva dubbhāsitampi 2- vacanaṁ thullanandāya
bhikkhuniyāti. evaṁ pabbajjaṁ sodhetvā idāni chahi abhiññāhi sīhanādaṁ nadituṁ
ahaṁ kho āvusoti ādimāha. sesaṁ purimanayeneva veditabbaṁ.
12. parammaraṇasuttavaṇṇanā
[155] dvādasame tathāgatoti satto. na hetaṁ āvuso atthasañhitanti āvuso
etaṁ diṭṭhigataṁ atthasannissitaṁ na hoti. nādibrahmacariyakanti maggabrahmacariyassa
pubbabhāgapaṭipadāpi na hoti. etañhi āvuso atthasañhitanti āvuso etaṁ
catusaccakammaṭṭhānaṁ atthasannissitaṁ. etaṁ ādibrahmacariyakanti etaṁ
maggabrahmacariyassa ādi pubbabhāgapaṭipadā. dvādasamaṁ.
13. saddhammappaṭirūpakasuttavaṇṇanā
[156] terasame aññāya saṇṭhahiṁsūti arahatte patiṭṭhahiṁsu. saddhammapaṭirūpakanti dve
saddhammapaṭirūpakāni adhigamasaddhammapaṭirūpakañca pariyattisaddhammapaṭirūpakañca. tattha:-
"obhāse ceva ñāṇe ca pītiyā ca vikampati
passaddhiyā sukhe ceva yehi cittaṁ pavedhati.

footnote: 1 chaßēéa.,i. pabbajjā ca 2 chaßēéa. pi-saddo na dissati

page number: 224

adhimokkhe ca paggāhe upaṭṭhāne ca kampati
upekkhāvajjanā 1- ceva upekkhāya ca nikantiyā.
imāni dasa ṭhānāni paññā yassa pariccitā 2-
dhammuddhaccakusalo 3- hoti na ca sammoha gacchatī"ti. 4-
idaṁ vipassanāñāṇassa upakkilesajātaṁ adhigamasaddhammapaṭirūpakaṁ nāma. tisso
pana saṅgītiyo anāruḷhaṁ dhātukathā ārammaṇakathā asubhakathā ñāṇavatthukathā
vijjākaraṇḍakoti imehi pañcahi kathāvatthūhi paribāhiraṁ guḷhavinayaṁ guḷhavessantaraṁ
guḷhamahosathaṁ 5- vaṇṇapiṭakaṁ aṅgulimālapiṭakaṁ raṭṭhapālagajjitaṁ āḷavakagajjitaṁ
vedallapiṭakanti 6- abuddhavacanaṁ pariyattasaddhammapaṭirūpakaṁ nāma.
jātarūpapaṭirūpakanti suvaṇṇakārassa 7- viddhaṁ ārakūṭamayaṁ suvaṇṇavaṇṇaṁ
ābharaṇajātaṁ. chaṇakālesu hi manussā "ābharaṇabhaṇḍakaṁ gaṇhissāmā"ti āpaṇaṁ
gacchanti. atha ne āpaṇikā evaṁ vadanti "sace tumhe ābharaṇatthikā, imāni gaṇhatha.
imāni hi ghanāni ceva vaṇṇavantāni ca appagghāni cā"ti. te tesaṁ sutvā
"kāraṇaṁ ime vadanti, imāni pilandhitvā sakkā nakkhattaṁ kīḷituṁ, sobhanti ceva
appagghāni cā"ti tāni gahetvā gacchanti. suvaṇṇabhaṇḍaṁ avikkiyamānaṁ niddahitvā
ṭhapetabbaṁ hoti. evaṁ taṁ jātarūpapaṭirūpake uppanne antaradhāyati nāma.
atha saddhammassa antaradhānaṁ hotīti adhigamasaddhammassa paṭipattisaddhammassa
pariyattisaddhammassāti tividhassāpi saddhammassa antaradhānaṁ hoti. paṭhamabodhiyaṁ hi
bhikkhū paṭisambhidappattā ahesuṁ. atha kāle gacchante paṭisambhidā pāpuṇituṁ na
sakkhiṁsu, chaḷabhiññā ahesuṁ. tato cha abhiññā pāpuṇituṁ asakkontā tisso

footnote: 1 sī. upekkhāvajjane ceva 2 chaßēéa. paricitā 3 sī. sa tattha kusalo
footnote: 4 khu. paṭi. 31/543/448 (syā) 5 chaßēéa. guḷhamahosadhaṁ
footnote: 6 ma.,ka. vedallapiṭakādi 7 sī. suvaṇṇarasaviddhaṁ, chaßēéa. suvaṇṇarasavidhānaṁ

page number: 225

vijjā pāpuṇiṁsu. idāni kāle gacchante tisso vijjā pāpuṇituṁ asakkontā
āvakkhayamattaṁ pāpuṇissanti. tampi asakkontā anāgāmiphalaṁ, tampi asakkontā
sakagādāmiphalaṁ, tampi asakkontā sotāpattiphalaṁ. gacchante kāle sotāpattiphalampi
pattuṁ na sakkhissanti. atha nesaṁ yadā vipassanā imehi upakkilesehi upakiliṭṭhā
āraddhamattāva ṭhassati, tadā adhigamasaddhammo antarahito nāma bhavissati.
paṭhamabodhiyaṁ hi bhikkhū catunnaṁ paṭisambhidānaṁ anucchavikaṁ paṭipattiṁ pūrayiṁsu.
gacchante kāle taṁ asakkontā channaṁ abhiññānaṁ, tampi asakkontā tissannaṁ
vijjānaṁ, tampi asakkontā arahattaphalamattassa. gacchante pana kāle arahattassa
anucchavikaṁ paṭipattiṁ pūretuṁ asakkontā anāgāmiphalassa anucchavikaṁ paṭipadaṁ 1-
pūressanti, tampi asakkontā sakadāgāmiphalassa, tampi asakkontā sotāpattiphalassa
yadā pana sotāpattiphalassapi anucchavikaṁ paṭipadaṁ pūretuṁ asakkontā sīlaparisuddhimatteva
ṭhassanti, tadā paṭipattisaddhammo antarahito nāma bhavissati.
yāva pana tepiṭakaṁ buddhavacanaṁ pavattati, 2- na tāva sāsanaṁ antarahitanti
vattuṁ vaṭṭati. tiṭṭhantu vā tīṇi, abhidhammapiṭake antarahite itaresu dvīsu
vattantesupi 3- antarahitanti na vattabbameva. dvīsu antarahitesu vinayapiṭakamatte
ṭhitepi, tatrāpi khandhakaparivāresu antarahitesu ubhatovibhaṅgamatte. mahāvinaye
antarahite dvīsu pātimokkhesu vattamānesupi sāsanaṁ anantarahitameva. yadā pana
dve pātimokkhā antaradhāyissanti, atha pariyattisaddhammassa antaradhānaṁ bhavissati.
tasmiṁ antarahite sāsanaṁ antarahitaṁ nāma hoti. pariyattiyā hi antarahitāya
paṭipatti antaradhāyati, paṭipattiyā antarahitāya adhigamo antaradhāyati. kiṁkāraṇā
ayaṁ hi pariyatti paṭipattiyā paccayo hoti, paṭipatti adhigamassa. iti paṭipattitopi
pariyattiyeva pamāṇaṁ.

footnote: 1 chaßēéa. paṭipattiṁ 2 chaßēéa.,i. vattati 3 chaßēéa.,i. tiṭṭhantesupi

page number: 226

nanu ca kassapasammāsambuddhakāle kapilo nāma anācāro bhikkhu 1- "pātimokkhaṁ
uddisissāmī"ti vījaniṁ gahetvā āsane nisinno "atthi imasmiṁ vattantā"ti
pucchi, atha tassa bhayena yenampi pātimokkho vattati, tepi "mayaṁ vattāmā"ti avatvā
"na vattāmā"ti vadiṁsu, so vījaniṁ ṭhapetvā uṭṭhāyāsanā gato, tadā sammāsambuddhassa
sāsanaṁ osakkitanti? kiñcāpi osakkitaṁ, pariyatti pana ekanteneva pamāṇaṁ. yathā
hi mahato taḷākassa pāliyā thirāya udakaṁ na ṭhassatīti na vattabbaṁ, udake sati
padumādīni pupphāni na pupphissantīti na vattabbaṁ, evameva madātaḷākassa
thirapālisadise tepiṭake buddhavacane sati mahātaḷāke udakasadisā paṭipattapūrakā
kulaputtā natthīti na vattabbā. tesu sati mahātaḷāke padumādīni pupphāni
viya sotāpannādayo ariyapuggalā natthīti na vattabbanti evaṁ ekantato
pariyattiyeva pamāṇaṁ.
paṭhavīdhātūti dvesatasahassāni cattāri ca nahutāni bahalā mahāpaṭhavī.
āpodhātūti paṭhavīto paṭṭhāya yāva subhakiṇhabrahmalokā uggataṁ kappavināsakaṁ
udakaṁ. tejodhātūti paṭhavito paṭṭhāya yāva ābhassarabrahmalokā uggato kappavināsako
aggi. vāyodhātūti paṭhavito paṭṭhāya yāva vehapphalabrahmalokā uggato kappavināsako
vāyu. etesu hi ekadhammopi satthusāsanaṁ antaradhāpetuṁ na sakkoti, tasmā
evamāha. idheva te uppajjantīti lohato lohakhādakamalaṁ viya imasmiṁ mayhaṁyeva
sāsane te uppajjanti. moghapurisāti. tucchapurisā.
ādikeneva opilavatīti ettha ādikenāti ādānena gahaṇena. opilavatīti
nimmujjati. idaṁ vuttaṁ hoti:- yathā udakagatā 2- nāvā bhaṇḍaṁ gaṇhantī nimmuj-
jati, evaṁ pariyattiādīnaṁ pūraṇena saddhammassa antaradhānaṁ na hoti. pariyattiyā hi

footnote: 1 sī.,i. anārādhikabhikkhu, chaßēéa. anārādhakabhikkhu 2 chaßēéa.,i. udakacarā

page number: 227

hāyamānāya paṭipatti hāyati, paṭipattiyā hāyamānāya adhigamo hāyati. pariyattiyā
pūrayamānāya pariyattidharā puggalā paṭipattiṁ pūrenti, paṭipattipūrakā adhigamaṁ
pūrenti. iti navacando viya 1- pariyattiyādīsu vaḍḍhamānāsu mayhaṁ sāsanaṁ
vaḍḍhatiyevāti dasseti.
idāni yehi dhammehi saddhammassa antaradhānañceva ṭhiti ca hoti, te
dassento pañca khotiādimāha. tattha okkamaniyāti avakkamanīyā, heṭṭhāgamanīyāti
attho. satthari agāravātiādīsu agāravāti gāravarahitā. appatissāti appatissayā
anīcavuttikā. tattha yo cetiyaṅgaṇaṁ ārohanto chattaṁ dhāreti, upāhanaṁ dhāreti,
aññato oloketvā kathaṁ kathento gacchati, ayaṁ satthari agāravo nāma.
yo dhammassavanakāle saṅghuṭṭhe daharasāmaṇerehi parivārito nisīdati, aññāni
vā navakammādīni karoti, dhammassavanagge nisinno niddāyati, vikkhitto vā
aññaṁ kathento nisīdati, ayaṁ dhamme agāravo nāma.
yo therupaṭṭhānaṁ gantvā avanditvā nisīdati, hatthapallatthikaṁ vā
dussapallatthikaṁ karoti, aññaṁ vā pana patthapādakukkuccaṁ karoti, vuḍḍhānaṁ santike
anajjhiṭṭho katheti, ayaṁ saṁghe agāravo nāma.
tisso pana sikkhā apūrentova sikkhāya agāravo nāma hoti. aṭṭha
samāpattiyo anibbattento tāsaṁ vā pana nibbattanatthāya payogaṁ akaronto
samādhismiṁ agāravo nāma. sukkapakkho vuttavipallāseneva veditabboti. terasamaṁ.
kassapasaṁyuttavaṇṇanā niṭṭhitā.
--------------

footnote: 1 ma. aḍḍhacanando viya

page number: 228

6. lābhasakkārasaṁyutta
1. paṭhamavagga
1. dāruṇasuttavaṇṇanā
[157] lābhasakkārasaṁyuttassa paṭhame dāruṇoti thaddho. lābhasakkārasilokoti
ettha lābho nāma catupaccayalābho. sakkāroti tesaṁyeva sukatānaṁ susaṅkhatānaṁ
lābho. silokoti vaṇṇaghoso. kaṭukoti tikhiṇo. pharusoti kharo. antarāyikoti
antarāyakaro. paṭhamaṁ.
2. baḷisasuttavaṇṇanā
[158] dutiye bāḷisikoti baḷisaṁ gahetvā caramāno macchaghātako.
āmisagatanti āmisamakkhitaṁ. āmisacakkhūti āmise cakkhu dassanaṁ assāti āmisacakkhu.
gilabaḷisoti gilitabaḷiso. anayaṁ āpannoti dukkhaṁ patto. byasanaṁ āpannoti
vināsaṁ patto. yathākāmakaraṇīyoti yathākāmena yathāruciyā yatheva 1- naṁ bāḷisiko
icchati, tathevassa kattabboti attho. yathākāmakaraṇīyo pāpimatoti yathā
kilesamārassa kāmo, evaṁ kattabbo, nirayaṁ vā tiracchānayoniṁ vā petavisayaṁ 2- vā
pāpetabbo. dutiyaṁ.
3-4. kummasuttavaṇṇanā
[159] tatiye mahākummakulanti mahantaṁ aṭṭhikacchapakulaṁ. agamāsīti "addhā
ettha kiñci khāditabbaṁ atthi, taṁ maccharāyanto maṁ esa nivāretī"ti saññāya

footnote: 1 sī. yathā vā 2 chaßēéa.,i. pettivisayaṁ, evamuparipi

page number: 229

agamāsi. papatāyāti papatā vuccati dīgharajjukabaddho 1- kosake 2- daṇḍakaṁ pavesetvā
gahito kaṇṇikasallasaṇṭhāno ayakaṇḍako, 3- yasmiṁ vegena patitvā kaṭāhe
laggamatte kaṇḍako nikkhamati, rajjuko ekābaddho gacchateva. so kummoti
so viddhakummo. 4- yena so kummoti udakasaddaṁ sutvā sāsaṅkaṭṭhānaṁ bhavissatīti
nivattitvā yena so atthakāmo kummo. nadāni tvaṁ amhākanti idāni tvaṁ
amittahatthaṁ gato, na amhākaṁ santakoti attho. evaṁ sallapantānaṁyeva ca nesaṁ
nāvāya ṭhito luddo rajjukaṁ ākaḍḍhitvā kummaṁ gahetvā yathākāmaṁ akāsi.
sesamettha ito anantarasutte ca uttānameva. tatiyacatutthāni.
5. mīḷhakasuttavaṇṇanā
[161] pañcame kaṁsaḷakāti 5- gūthapāṇakā. gūthādīti gūthabhakkhā. gūthapūrāti anto
gūthena pūritā. 6- puṇṇā gūthassāti idaṁ purimasseva atthadīpanaṁ. atimaññeyyāti
pacchimapāde bhūmiyaṁ ṭhapetvā purimapāde gūthassa upari āropetvā ṭhitā "ahamhi
gūthādī"ti bhaṇantī atimaññeyya. piṇḍapātopassa 7- pūroti aparopissa pattapūro
paṇītapiṇḍapāto bhaveyya. pañcamaṁ.
6. asanisuttavaṇṇanā
[162] chaṭṭhe kaṁ bhikkhave asanivicakkanti bhikkhave kaṁ puggalaṁ matthake
patitvā maddamānaṁ 8- sukkāsanicakkaṁ āgacchatu. appattamānasanti anadhigatārahattaṁ.

footnote: 1 sī. dīgharajjukabaddha, i. dīgharajjukakoṭṭhāsake 2 chaßēéa. ayakantakosake, ṭīkā. ayakosake
footnote: 3 chaßēáa,.i. ayakaṇṭako 4 sī. biḷakummo, ma. baḷisakummo
footnote: 5 chaßēéa.,i. mīḷhakāti 6 chaßēéa. bharitā, i. ahitā

7 chaßēéa.,i.....cassa 8 ma. patamānaṁ

page number: 230

iti bhagavā na sattānaṁ dukkhakāmatāya, ādīnavaṁ dassetuṁ evamāha. matthake patitaṁ
ekameva attabhāvaṁ nāseti, lābhasakkārasilokena pariyādiṇṇacitto nirayādīsu
anantadukkhaṁ anubhoti. chaṭṭhaṁ.
7. diddhasuttavaṇṇanā
[163] sattame diddhagatenāti gatadiṭṭhena. 1- visenāti 2- visamakkhitena.
sallenāti sattiyā. 3- sattamaṁ
8. sigālasuttavaṇṇanā
[164] aṭṭhame jarasigāloti 3- sigālo. yathā hi suvaṇṇavaṇṇopi kāyo
pūtikāyotveva, taṁkhaṇaṁ gaḷitampi ca muttaṁ pūtimuttantveva vuccati, evaṁ
tadahujātopi sigālo jarasigālotveva vuccati. ukkaṇṭakena nāmāti evaṁnāmakena rogena.
so kira sītakāle uppajjati. tasmiṁ uppanne sakalasarīrato lomāni patanti,
sakalasarīraṁ nilalomaṁ hutvā samantato pūṭati, 4- vātabbhāhatā vaṇā rujjanti. yathā
ummattakasunakhena daṭṭho puriso anavatthitova 5- bhamati, evaṁ tasmiṁ uppanne
bhamitabbo hoti, asukaṭṭhāne sotthi bhavissatīti na paññāyati. aṭṭhamaṁ.
9. verambhasuttavaṇṇanā
[165] navame verambhavātāti evaṁnāmakā mahāvātā. kīdise pana ṭhāne
te vātā vāyantīti? yattha ṭhitassa cattāro dīpā uppalinipattamattā hutvā

footnote: 1 ma. diṭṭhagatenāti gatadiṭṭhena 2 chaßēéa. visasallenāti
footnote: 3 chaßēéa.,i. siṅgāloti jarasiṅgālo
footnote: 4 chaßēéa.,i. phuṭati 5 chaßēéa.,i. anavaṭṭhitova

page number: 231

paññāyanti. yo pakkhī gacchatīti navavuṭṭhe deve viravanto vātasakuṇo tattha
gacchati, taṁ sandhāyetaṁ vuttaṁ. arakkhiteneva kāyenātiādīsu hatthapāde kīḷāpento
khandhaṭṭhiṁ vā nāmento kāyaṁ na rakkhati nāma, nānāvidhaṁ duṭṭhullakathaṁ kathento
vācaṁ na rakkhati nāma. kāmavitakkādayo vitakkento cittaṁ na rakkhati nāma.
anupaṭṭhitāya satiyāti kāyagatāsatiṁ anupaṭṭhapetvā. navamaṁ.
10. sagāthakasuttavaṇṇanā
[166] dasame asakkarena cūbhayanti asakkārena ca ubhayena. samādhīti
arahattaphalasamādhi. so hi tena na vikampati. appamāṇavihārinoti appamāṇena
phalasamādhinā viharantassa. sātatikanti satatakāriṁ. sukhumadiṭṭhavipassakanti
arahattamaggadiṭṭhiyā sukhumadiṭṭhiphalasamāpattiatthāya vipassanaṁ paṭṭhapetvā āgatattā
vipassakaṁ. upādānakkhayārāmanti upādānakkhayasaṅkhāte nibbāne abhirataṁ. 1- āhu
sappuriso itīti sappurisoti kathenti. dasamaṁ.
paṭhamo vaggo.
---------------
2. dutiyavagga
1-2. suvaṇṇapātisuttādivaṇṇanā
[167-168] dutiyavaggassa paṭhame sampajānamusā bhāsantanti appamattakenapi
kāraṇena sampajānameva musā bhāsantaṁ. "sīlaṁ pūressāmī"ti saṁvihitaṁ bhikkhuṁ

footnote: 1 chaßēáa rataṁ

page number: 232

sinerumattopi paccayarāsi cāletuṁ na sakkoti. yadā pana sīlaṁ pahāya lābhasakkāraṁ
nissito 1- hoti, tadā kuṇḍakamuṭṭhihetupi musā bhāsati, aññaṁ vā akiccaṁ karoti.
dutiyaṁ uttānamevāti. paṭhamadutiyāni.
3-10. suvaṇṇanikkhasuttādivaṇṇanā
[169] tatiyādīsu suvaṇṇanikkhassāti ekassa kāñcananikkhassa.
siṅginikkhassāti siṅgisuvaṇṇanikkhassa. paṭhaviyāti cakkavāḷabbhantarāya mahāpaṭhaviyā.
āmisakiñcikkhahetūti kassacideva āmisassa hetu antamaso kuṇḍakamuṭṭhinopi.
jīvitahetūti aṭaviyaṁ corehi gahetvā jīvite voropiyamāne tassapi hetu.
janapadakalyāṇiyāti janapade uttamitthiyā tatiyādīni.
dutiyo vaggo.
-------------
3. tatiyavagga
1-2. mātugāmasuttādivaṇṇanā
[170-171] tatiyavaggassa paṭhame na tassa bhikkhave mātugāmoti na
tassa raho ekekassa 2- nisinnassa tena dhammena atthikopi mātugāmo cittaṁ
pariyādātuṁ sakkoti, yassa lābhasakkārasiloko cittaṁ pariyādātuṁ sakkotīti attho.
dutiyaṁ uttānamevāti. paṭhamadutiyāni.
3-6. ekaputtakasuttādivaṇṇanā
[172-175] tatiye saddhāti sotāpannā. sesamettha uttānameva. tathā
catutthe pañcame chaṭṭhe ca. tatiyādīni.

footnote: 1 chaßēéa.,i. sakkāranissito 2 chaßēéa. ekakassa

page number: 233

7. tatiyasamaṇabrāhmaṇasuttavaṇṇanā
[176] sattame samudayantiādīsu saha pubbakammena attabhāvo kolaputtiyaṁ
vaṇṇapokkharatā kalyāṇavākkaraṇatā dhutagaṇāvikaraṇaṁ cīvaradhāraṇaṁ parivārasampattīti
evamādi lābhasakkārassa samudayo nāma, taṁ samudayasaccavasena nappajānāti, nirodho
ca paṭipadā ca nirodhasaccamaggasaccavaseneva veditabbā. sattamaṁ.
8. chavisuttavaṇṇanā
[177] aṭṭhame yasmā lābhasakkārasiloko narakādīsu nibbattento
sakalampi imaṁ attabhāvaṁ nāseti, idhāpi maraṇampi maraṇamattampi dukkhaṁ āvahati,
tasmā chaviṁ chindatītiādi vuttaṁ. aṭṭhamaṁ.
9. rajjusuttavaṇṇanā
[178] navame vāḷīrajjuyāti suttādimayā rajju mudukā hoti vāḷīrajju
kharāpharusā, tasmā ayameva gahitā. navamaṁ.
10. bhikkhusuttavaṇṇanā
[179] dasame diṭṭhadhammasukhavihārāti phalasamāpattisukhavihārā. tesāhamassāti
tesaṁ ahaṁ assa. khīṇāsavo hi lābhī puññasampanno yāgukhajjakādīni gahetvā
āgatāgatānaṁ anumodanaṁ karonto dhammaṁ desento pañhaṁ vissajjento phalasamāpattiṁ
appetvā nisīdituṁ okāsaṁ na labhati, taṁ sandhāya vuttanti. dasamaṁ.
tatiyo vaggo.
------------

footnote: 1 ka. dhutaguṇā

page number: 234

4. catutthavagga
1-4. bhindisuttādivaṇṇanā
[180-183] catutthavaggassa paṭhamaṁ uttānameva. dutiyādīsu kusalamūlanti
alobhāditividhakusaladhammo. sukko dhammoti tasseva pariyāyadesanā. ayaṁ panettha
saṅkhepattho:- yassa kusalamūlādisaṅkhātassa anavajjadhammassa asamucchinnattā
devadatto sagge vā nibbatteyya, maggaphalāni vā adhigaccheyya, svāssa
samucchedamagamā sabbaso samucchinno vinaṭṭho. paṭhamādīni.
5. acirapakkantasuttavaṇṇanā
[184] pañcame parābhavāyāti avuḍḍhiyā vināsāya. assatarīti vaḷavāya kucchismiṁ
gadrabhassa jātā. attavadhāya gabbhaṁ gaṇhātīti taṁ assena saddhiṁ sampayojenti,
sā gabbhaṁ gaṇhitvā kāle sampatte vijāyituṁ na sakkoti, pādehi bhūmiyaṁ paharantī
tiṭṭhati, athassā cattāro pāde catūsu khāṇukesu bandhitvā kucchiṁ phāletvā
potaṁ 1- nīharanti, sā tattheva marati. tenetaṁ vuttaṁ. pañcamaṁ.
6. pañcarathasatasuttavaṇṇanā
[185] chaṭṭhe bhattābhihāroti abhiharitabbaṁ bhattaṁ. tassa pana pamāṇaṁ
dassetuṁ pañca ca thālipākatānīti vuttaṁ. tattha eko thālipāko dasannaṁ purisānaṁ
bhattaṁ gaṇhāti. nāsāya pittaṁ bhindeyyunti acchapittaṁ vā macchapittaṁ vāssa
nāsapuṭe pakkhipeyyuṁ. chaṭṭhaṁ.

footnote: 1 sī. potakaṁ

page number: 235

7-13. mātusuttādivaṇṇanā
[186-187] sattame mātupi hetūti "sace musā bhaṇasi, mātarante
vissajjessāma. no ce bhaṇasi, na vissajjessāmā"ti evaṁ corehi aṭaviyaṁ
pucchiyamāno 1- tassā corahatthagatāya mātupi hetu sampajānamusā na bhāseyyāti
attho. ito paresupi eseva nayoti. sattamādīni.
lābhasakkārasaṁyuttavaṇṇanā niṭṭhitā.
--------------

footnote: 1 chaßēéa. pucchamāno

page number: 236

7. rāhulasaṁyutta
1. paṭhamavagga
1-8. cakkhusuttādivaṇṇanā
[188-195] rāhulasaṁyuttassa paṭhame ekoti catūsu iriyāpathesu ekavihārī.
vūpakaṭṭhoti vivekaṭṭho nissaddo. appamattoti satiyā avippavāse ṭhito. 1- ātāpīti
vīriyasampanno. pahitatto vihareyyanti visesādhigamatthāya pesitatto hutvā
vihareyyaṁ. aniccanti hutvā abhāvākārena aniccaṁ. athavā uppādavayavantatāya
tāvakālikatāya vipariṇāmakoṭiyā niccapaṭikkhepatoti imehipi kāraṇehi
aniccaṁ. dukkhanti catūhi kāraṇehi dukkhaṁ dukkhamanaṭṭhena dukkhavatthukaṭṭhena
satatapaṭipīḷanaṭṭhena 2- sukhapaṭikkhepenāti. kallanti yuttaṁ. etaṁ mamāti taṇhāgāho.
esohamasmīti mānaggāho. eso me attāti diṭṭhigāho. taṇhāgāho cettha
aṭṭhasatataṇhāviparītavasena, mānaggāho navavidhamānavasena, diṭṭhigāho dvāsaṭṭhidiṭṭhivasena
veditabbo. nibbindaṁ virajjatīti ettha virāgavasena cattāro maggā kathitā, virāgā
vimuccatīti ettha vimuttivasena cattāri sāmaññaphalāni.
ettha ca pañcasu dvāresu pasādāva gahitā, manoti iminā tebhūmakasamannāhāracittaṁ.
3- dutiye pañcasu dvāresu ārammaṇameva. tatiye pañcasu dvāresu
pasādavatthukacittameva manoviññāṇena tebhūmakasamannāhāracittaṁ gahitaṁ. evaṁ sabbattha
nayo netabbo. chaṭṭhe tebhūmakadhammā. aṭṭhame pana taṇhāti tasmiṁ tasmiṁ dvāre
javanappattā labbhati. paṭhamādīni.

footnote: 1 chaßēéa. avippavasanto, i. avippavāsento 2 chaßēéa.,i. sattasampīḷanaṭṭhena
footnote: 3 chaßēéa...... sammasanacāracittaṁ, i..... vāracittaṁ, evamuparipi

page number: 237

9. dhātusuttavaṇṇanā
[196] navame viññāṇadhātuvasena nāmaṁ, sesāhi rūpanti nāmarūpaṁ kathitaṁ.
navamaṁ.
10. khandhasuttavaṇṇanā
[197] dasame rūpakkhandho kāmāvacaro, sesā cattāro sabbasaṅgāhikaparicchedena
catubhūmakā. idha pana tebhūmakāti gahetabbā. dasamaṁ.
paṭhamo vaggo
-------------
2. dutiyavagga
1-10. cakkhusuttādivaṇṇanā
[198-199] dutiye dasapi 1- uttānatthāneva. paṭhamādīni.
11. anusayasuttavaṇṇanā
[200] ekādame imasmiñca saviññāṇake kāyeti attano saviññāṇakakāyaṁ
dasseti, bahiddhā cāti parassa saviññāṇakaṁ vā aviññāṇakaṁ vā. purimena vā
attano ca parassa ca viññāṇameva 2- dasseti, pacchimena bahiddhā anindriyabaddharūpaṁ.
ahaṁkāramamaṁkāramānānusayāti ahaṅkāradiṭṭhi ca mamaṅkārataṇhā ca mānānusayā ca.
na hontīti ete kilesā kathaṁ jānantassa etesu vatthūsu na hontīti pucchati.
sammappaññāya passatīti 3- saha vipassanāya maggapaññāya suṭṭhu passati. 4- ekadasamaṁ.

footnote: 1 chaßēéa. pi-saddo na dissati 2 sī.,i. saviññāṇameva
footnote: 3 sī.,i. passatoti 4 sī.,i. passantassa

page number: 238

12. apagatasuttavaṇṇanā
[201] dvādasame ahaṁkāramamaṁkāramānāpagatanti ahaṅkārato ca mamaṅkārato
ca mānato ca apagataṁ. vidhā samatikkantanti mānakoṭṭhāse suṭṭhu atikkantaṁ. santaṁ
sucimuttanti kilesavūpasamena santaṁ, kileseheva suṭṭhu vimuttaṁ. sesaṁ
uttānamevāti. dvādasamaṁ.
dutiyo vaggo.
-----------
dvīsupi asekkhabhūmi kathitā. paṭhamo panettha āyācantassa desito, dutiyo
anāyācantassa. sakalepi pana rāhulasaṁyutte therassa vimuttiparipācanīyadhammāva kathitāti.
rāhulasaṁyuttavaṇṇanā niṭṭhitā.
-------------

page number: 239

8. lakkhaṇasaṁyutta
1. paṭhamavagga
1. aṭṭhisuttavaṇṇanā
[202] lakkhaṇasaṁyutte yvāyaṁ āyasmā ca lakkhaṇoti lakkhaṇatthero
vutto, esa jaṭilasahassassa abbhantare ehibhikkhupasampadāya upasampanno
ādittapariyāyāvasāne arahattaṁ patto eko mahāsāvakoti veditabbo. yasmā
panesa lakkhaṇasampannena sabbākāraparipūrena brahmasamena attabhāvena samannāgato,
tasmā "lakkhaṇo"ti saṅkhaṁ gato. mahāmoggallāno pana pabbajitadivasato sattame
divase arahattaṁ patto dutiyo aggasāvako.
sitaṁ pātvākāsīti mandahasitaṁ pātuṁ akāsi, pakāsayi dassesīti vuttaṁ hoti.
kiṁ pana disvā thero sitaṁ pātvākāsīti? upari pāliyaṁ āgataṁ aṭṭhisaṅkhalikaṁ ekaṁ
petaloke nibbattasattaṁ disvā. taṁ ca kho dibbena cakkhunā, na pasādacakkhunā.
pasādacakkhussa hi ete attabhāvā na āpāthaṁ āgacchanti. evarūpaṁ pana attabhāvaṁ
disvā kāruññe kattabbe kasmā sitaṁ pātvākāsīti? attano ca buddhañāṇassa
ca sampattiṁ samanussaraṇato. taṁ hi disvā thero "adiṭṭhasaccena nāma puggalena
paṭilabhitabbā evarūpā attabhāvā mutto ahaṁ, lābhā vata me, suladdhaṁ vata me"ti
attano ca sampattiṁ anussaritvā "aho buddhassa bhagavato ñāṇasampatti, `yo
kammavipāko bhikkhave acinteyyo na cintetabbo'ti desesi, paccakkhaṁ vata katvā
buddhā desenti, supaṭividdhā buddhānaṁ dhammadhātū"ti evaṁ buddhañāṇasampattiṁ ca
saritvā 1- sitaṁ pātvākāsīti.

footnote: 1 chaßēéa.,i. anusaritvā

page number: 240

atha lakkhaṇatthero kasmā na addasa, kimassa dibbacakkhuṁ natthīti no
natthi, mahāmoggallāno pana āvajjento addasa, itaro pana anāvajjanena
na addasa. yasmā pana khīṇāsavā nāma na akāraṇena sitaṁ karonti, tasmā
naṁ lakkhaṇatthero pucchi ko nu kho āvuso moggallāna hetu, ko paccayo
sitassa pātukammāyāti. thero pana yasmā yehi ayaṁ upapatti sāmaṁ adiṭṭhā,
te dussaddhāpayā honti, tasmā bhagavantaṁ sakkhiṁ katvā byākātukāmatāya akālo
kho āvusotiādimāha, tato bhagavato santike puṭṭho idhāhaṁ āvusotiādinā
nayena byākāsi.
tattha aṭṭhisaṅkhalikanti setaṁ nimmaṁsalohitaṁ aṭṭhisaṅghātaṁ. gijjhāpi kākāpi
kulalāpīti etepi yakkhagijjhā ceva yakkhakākā ca yakkhakulalā ca paccetabbā. pākatikānaṁ
pana gijjhādīnaṁ āpāthampi etaṁ rūpaṁ 1- nāgacchati. anupatitvā anupatitvāti
anubandhitvā anubandhitvā. vitudentīti asidharūpamehi tikhiṇehi lohatuṇḍakehi
vijjhitvā vijjhitvā ito cito ca caranti gacchanti. sā sudaṁ aṭṭassaraṁ karotīti
ettha sudanti nipāto, sā aṭṭhisaṅkhalikā aṭṭassaraṁ āturassaraṁ karotīti attho.
akusalavipākānubhavanatthaṁ kira yojanappamāṇāpi tādisā attabhāvā nibbattanti
pasādussadā ca honti pakkagaṇḍasadisā. tasmā sā aṭṭhisaṅkhalikā balavavedanāturā
tādisaṁ saddamakāsīti.
evañca pana vatvā puna āyasmā mahāmoggallāno "vaṭṭagāmisattā nāma
evarūpā attabhāvā na muccantī"ti sattesu kāruññaṁ paṭicca uppannadhammasaṁvegaṁ
dassento tassa mayhaṁ āvuso etadahosi acchariyaṁ vata bhotiādimāha. tato
bhagavā therassa ānubhāvaṁ pakāsento cakkhubhūtā vata bhikkhave sāvakā viharantītiādimāha.

footnote: 1 sī.,i. evarūpaṁ

page number: 241

tattha cakkhu bhūtaṁ jātamuppannaṁ etesanti cakkhubhūtā, bhūtacakkhukā uppannacakkhukā
cakkhuṁ uppādetvā viharantīti attho. dutiyapadepi eseva nayo. yatra hi nāmāti
ettha yatrāti kāraṇavacanaṁ. tatrāyaṁ atthayojanā:- yasmā nāma sāvakopi evarūpaṁ
ñassati vā dakkhati vā sakkhiṁ vā karissati, tasmā avocumhā "cakkhubhūtā vata
bhikkhave sāvakā viharanti, ñāṇabhūtā vata bhikkhave sāvakā viharantī"ti. pubbeva
me so bhikkhave satto diṭṭhoti bodhimaṇḍe sabbaññutañāṇapaṭivedhena appamāṇesu
cakkavāḷesu appamāṇe sattanikāye bhavagatiyoniṭhitinivāse ca paccakkhaṁ karontena
mayā pubbeva so satto diṭṭhoti vadati.
goghātakoti gāvo vadhitvā aṭṭhimaṁsaṁ 1- mocetvā vikkiṇitvā jīvitaṁ
kappanakasatto. tasseva kammassa vipākāvasesenāti tassa nānācetanāhi āyūhi tassa
aparāpariyakammassa. tatra hi yāya cetanāya narake paṭisandhi janitā, tassā vipāke
parikkhīṇe avasesakammaṁ vā kammanimittaṁ vā ārammaṇaṁ katvā puna petādīsu
paṭisandhi nibbattati, tasmā sā paṭisandhi kammasabhāgatāya ārammaṇasabhāgatāya vā
"tasseva kammassa vipākāvaseso"ti vuccati. ayañca satto evaṁ uppanno. tenāha
"tasseva kammassa vipākāvasesenā"ti. tassa kira narakā cavanakāle nimmaṁsakatānaṁ 2-
gunnaṁ aṭṭhirāsiyeva nimittaṁ ahosi. so paṭicchannampi taṁ kammaṁ viññūnaṁ pākaṭaṁ
viya karonto aṭṭhisaṅkhalikapeto jāto. paṭhamaṁ.
2. pesisuttavaṇṇanā
[203] maṁsapesivatthusmiṁ goghātakoti gomaṁsapesiyo katvā sukkhāpetvā
vallūravikkayena anekāni vassāni jīvitaṁ kappesi, tenassa narakā cavanakāle
maṁsapesiyeva nimittaṁ ahosi. so maṁsapesipeto jāto. dutiyaṁ.

footnote: 1 cha. aṭṭhito maṁsaṁ 2 sī. nimmaṁsīkatānaṁ, ka. nimmaṁsakānaṁ

page number: 242

3. piṇḍasuttavaṇṇanā
[204] maṁsapiṇḍavatthusmiṁ sākuṇikoti sakuṇe gahetvā vikkiṇanakāle
nippakkhacamme 1- maṁsapiṇḍamatte katvā vikkiṇanto jīvitaṁ kappesi, tenassa narakā
cavanakāle maṁsapiṇḍova nimittaṁ ahosi. so maṁsapiṇḍapeto jāto. tatiyaṁ.
4. nicchavisuttavaṇṇanā
[205] nicchavivatthusmiṁ tassa orabbhikassa eḷake vadhitvā 2- niccamme
katvā kappitajīvitassa purimanayeneva niccammaṁ eḷakasarīraṁ nimittaṁ ahosi. so
nicchavipeto jāto. catutthaṁ.
5. asilomasuttavaṇṇanā
[206] asilomavatthusmiṁ so sūkariko dīgharattaṁ nivāpavuṭṭhe 3- sūkare asinā
vadhitvā 2- dīgharattaṁ jīvitaṁ kappesi, tassa ukkhittāsikabhāvova nimittaṁ ahosi.
tasmā asilomapeto jāto. pañcamaṁ.
6. sattisuttavaṇṇanā
[207] sattilomavatthusmiṁ so māgaviko ekaṁ migañca sattiñca gahetvā vanaṁ
gantvā tassa migassa samīpaṁ āgantvā ṭhite 4- mige sattiyā vijjhitvā māresi,
tassa sattiyā vijjhanakabhāvoyeva nimittaṁ ahosi. tasmā sattilomapeto jāto. chaṭṭhaṁ.
7. usulomasuttavaṇṇanā
[208] usulomavatthusmiṁ kāraṇikoti rājāparādhike anekāhi kāraṇāhi
pīḷetvā avasāne kaṇḍena vijjhitvā māraṇakapuriso. so kira "amukasmiṁ padese

footnote: 1 ka. nippattacamme 2 chaßēéa.,i. vadhitvā vadhitvā
footnote: 3 chaßēéa.,i. nivāpapuṭṭhe 4 chaßēéa.,i. āgatāgate

page number: 243

viddho maratī"ti ñatvāva vijjhati. tasseva 1- jīvitaṁ kappetvā narake uppannassa
tato pakkāvasesena idhūpapattikāle usunā vijjhanabhāvoyeva nimittaṁ ahosi.
tasmā usulomapeto jāto. sattamaṁ.
8. sūcilomasuttavaṇṇanā
[209] sūcilomavatthusmiṁ sūtoti assadamako. godamakotipi vadantiyeva.
tassa patodasūciyā vijjhanabhāvoyeva nimittaṁ ahosi. tasmā sūcilomapeto. aṭṭhamaṁ.
9. dutiyasūcilomasuttavaṇṇanā
[210] dutiye sūcilomavatthusmiṁ sūcikoti 2- pesuññakārako. so kira manusse
aññamaññañca bhindi, rājakule ca "imassa idaṁ nāma atthi, iminā ca 3- idaṁ
nāma katan"ti sūcetvā sūcetvā anayabyasanaṁ pāpesi. tasmā yathā tena sūcetā
manussā bhinnā, tathā sūcīhi bhedanadukkhaṁ 4- paccanubhotuṁ kammameva nimittaṁ katvā
sūcilomapeto jāto. navamaṁ.
10. kumbhaṇḍasuttavaṇṇanā
[211] aṇḍabhārivatthusmiṁ gāmakūṭoti 5- vinicchayāmacco. tassa kammasabhāgatāya
kumbhamattā mahāghaṭappamāṇā aṇḍā ahesuṁ. so hi yasmā raho paṭicchanne
ṭhāne lañcaṁ 6- gahetvā kūṭavinicchayena pākaṭaṁ dosaṁ karonto sāmike assāmike
akāsi, tasmāssa rahassaṁ aṅgaṁ pākaṭaṁ nibbattaṁ, yasmā daṇḍaṁ paṭṭhapento

footnote: 1 chaßēéa.,i. tassevaṁ 2 chaßēéa.,i. sūtoti
footnote: 3 chaßēéa.,i. ca-saddo na dissati 4 sī.,i. todanadukkhaṁ 5 chaßēéa. kāmakūṭakoti 6 chaßēéa. lañjaṁ

page number: 244

paresaṁ asayhabhāraṁ āropesi, tasmāssa rahassaṁ aṅgaṁ asayhabhāro hutvā nibbattaṁ.
yasmā yasmiṁ ṭhāne ṭhitena samena bhavitabbaṁ, tasmiṁ ṭhapetvā visamo ahosi,
tasmāssa rahassāṅge visamā nisajjāva ahosīti. dasamaṁ.
paṭhamo vaggo.
---------
2. dutiyavagga
1. sasīsakasuttavaṇṇanā
[212] pāradārikavatthusmiṁ so satto parassa rakkhitagopitaṁ sassāmikaphassaṁ
phusanto mīḷhasukhena kāmasukhena cittaṁ ramayitvā kammasabhāgatāya gūthasamphassaṁ
phusanto dakkhamanubhavituṁ tattha nibbatto. paṭhamaṁ.
2. gūthakhādasuttavaṇṇanā
[213] duṭṭhabrāhmaṇassa vatthuṁ pākaṭameva. dutiyaṁ.
3. nicchavitthīsuttavaṇṇanā
[214] nicchavitthīvatthusmiṁ yasmā mātugāmo nāma attano phasse
anissaro, sā ca taṁ sāmikassa santakaṁ phassaṁ thenetvā paresaṁ abhiratiṁ uppadesi,
tasmā kammasabhāgatāya sukhasamphassā vaṭṭitvā 1- dukkhaṁ samphassaṁ anubhavituṁ
nicchavitthī hutvā uppannā. tatiyaṁ.
4. maṅgulitthīsuttavaṇṇanā
[215] maṅgulatthīvatthusmiṁ maṅgulinti virūpaṁ duddasikaṁ bībhacchaṁ. sā kira
yakkhadāsīkammaṁ karontī "iminā ca iminā ca evaṁ balikamme kate ayaṁ tumhākaṁ

footnote: 1 sī. cavitvā, ma. vattitvā

page number: 245

vuḍḍhi bhavissatī"ti mahājanassa gandhapupphādīni vañcanāya gahetvā mahājanaṁ
duddiṭṭhiṁ macchādiṭṭhiṁ gaṇhāpesi, tasmā tāya kammasabhāgatāya gandhapupphādīnaṁ
thenitattā duggandhā, duddassanassa gāhitattā duddasikā virūpā bībhacchā
hutvā nibbattā. catutthaṁ.
5. okilinīsuttavaṇṇanā
[216] okilinīvatthusmiṁ upakkaṁ okiliniṁ okiriṇinti sā kira
aṅgāracitake nipannā vipphandamānā viparivattamānā paccati, tasmā opakkā
ceva hoti uṇhena agginā pakkasarīrā, okilinī ca kilinnasarīrā, bindūnissā 1-
sarīrato paggharanti, okiriṇī ca aṅgārasamparikiṇṇā. tassā hi heṭṭhatopi
kiṁsukapupphavaṇṇā aṅgārā ubhayapassesupi, ākāsatopissā upari patanti. tena
vuttaṁ "upakkaṁ okiliniṁ okiriṇin"ti. sā issāpakatā sapatiṁ aṅgārakaṭāhena
okirīti tassa kira rañño ekā nāṭakinī aṅgārakaṭāhaṁ samīpe ṭhapetvā
gattato udakaṁ puñchati, pāṇinā ca sedaṁ karoti. rājāpi tāya saddhiṁ kathañci
karoti, parituṭṭhākārañca dassesi. aggamahesī taṁ asahamānā issāpakatā hutvā
acirapakkantassa rañño taṁ aṅgārakaṭāhaṁ gahetvā tassā upari aṅgāre okiri.
sā taṁ kammaṁ katvā tādisaṁyeva vipākaṁ paccanubhavituṁ petaloke nibbattā. pañcamaṁ.
6. asīsakasuttavaṇṇā
[217] coraghātavatthusmiṁ so rañño āṇāya dīgharattaṁ corānaṁ sīsāni
chinditvā petaloke nibbattanto asīsakabandho 2- hutvā nibbatti. chaṭṭhaṁ.

footnote: 1 sī. sedabindūnissā 2 chaßēéa.,i. asīsakaṁ kabandhaṁ

page number: 246

7-11. pāpabhikkhusuttādivaṇṇanā
[218-222] bhikkhuvatthusmiṁ pāpabhikkhūti lāmakabhikkhu. so kira lokassa
saddhādeyye cattāro paccaye paribhuñjitvā kāyavacīdvārehi asaññato 1-
bhinnājīvo cittakīḷaṁ 2- kīḷanto vicari. tato ekaṁ buddhantaraṁ niraye
pacitvā petaloke nibbattanto bhikkhusadiseneva attabhāvena nibbatti.
bhikkhunīsikkhamānāsāmaṇera sāmaṇerīvatthūsupi ayameva vinicchayoti. 3- sattamādīni.
lakkhaṇasaṁyuttavaṇṇanā niṭṭhitā
------------------

footnote: 1 chaßēéa. asaṁyato 2 chaßēéa.,i. cittakeḷiṁ 3 chaßēéa. itisaddo na dissati

page number: 247

9. opammasaṁyutta
1. kūṭasuttavaṇṇanā
[223] opammasaṁyuttassa paṭhame kūṭaṁ gacchantīti kūṭaṅgamā. kūṭaṁ
samosarantīti kūṭasamosaraṇā. kūṭasamugghātāti kūṭassa samugghātā. 1- avijjāsamugghātāti
arahattamaggena avijjāya samugghātā. 1- appamattāti satiyā avippavāse ṭhitā
hutvā. paṭhamaṁ.
2. nakhasikhasuttavaṇṇanā
[224] dutiye manussesu paccājāyantīti ye manussalokato cutā manussesu
jāyanti, te evaṁ appakāti adhippāyo. aññatra manussehīti ye 2- manussalokato
cutā ṭhapetvā manussalokaṁ catūsu apāyesu paccajāyanti, te mahāpaṭhaviyaṁ paṁsu
viya bahutarā. imasmiṁ ca sutte devāpi manusseheva saṅgahitā. tasmā yathā
manussesu jāyantā appakā, evaṁ devesupīti veditabbā. dutiyaṁ.
3. kulasuttavaṇṇanā
[225] tatiye supadhaṁsiyānīti suviheṭhiyāni. kumbhatthenakehīti ye paragharaṁ
pavisitvā dīpālokena oloketvā parabhaṇḍaṁ haritukāmā ghaṭe dīpaṁ katvā pavisanti, te
kumbhatthenakā nāma, tehi kumbhatthenakehi. supadhaṁsiyo hoti amanussehīti
mettābhāvanārahitaṁ hi paṁsupisācakā vidhaṁsayanti, 3- pageva uḷārā amanussā.
bhāvitāti vaḍḍhitā. bahulīkatāti punappunaṁ katā. yānīkatāti yuttayānaṁ viya
katā. vatthukatāti patiṭṭhānaṭṭhena vatthu viya katā. anuṭṭhitāti adhiṭṭhitā. 4-
paricitāti samantato citā suvaḍḍhitā susamāraddhāti cittena suṭṭhu samāraddhā. tatiyaṁ.

footnote: 1 sī. kūṭasamugghātena, chaßēéa. samugghātena 2 chaßēéa.,i. ye pana
footnote: 3 sī. paṁsupisācakāpi dhaṁsayanti 4 sī. avaṭṭhitā

page number: 248

4. okkhāsuttavaṇṇanā
[226] catutthe okkhāsatanti mahāmukhaukkhalīnaṁ sataṁ. dānaṁ dadeyyāti
paṇītabhojanabharitānaṁ mahāukkhalīnaṁ sataṁ dānaṁ dadeyyaṁ. "ukkāsatan"tipi pāṭho,
tassa daṇḍadīpikāsatanti attho. ekāya pana dīpikāya yattake ṭhāne āloko
hoti, tato sataguṇaṁ ṭhānaṁ sattahi ratanehi pūretvā dānaṁ dadeyyāti attho.
gaddūhanamattanti godūhanamattaṁ, gāviyā ekavāraṁ aggathanākaḍḍhanamattanti attho.
gandhaūhanamattaṁ vā, 1- dvīhaṅgulīhi gandhapiṇḍaṁ gahetvā ekavāraṁ ghāyanamattanti
attho. ettakampi hi kālaṁ yo pana gabbhapariveṇavihārupacāraparicchedena vā
cakkavāḷaparicchedena vā aparimānāsu lokadhātūsu vā 3- sabbasattesu hitapharaṇaṁ
mettacittaṁ bhāvetuṁ sakkoti, idaṁ tato ekadivasaṁ tikkhattuṁ dinnadānato mahapphalataraṁ.
catutthaṁ.
5. sattisuttavaṇṇanā
[227] pañcame paṭileṇissāmītiādīsu agge paharitvā kappāsavaṭṭiṁ
viya nāmento niyyāsavaṭṭiṁ viya ca ekato katvā alliyāpento paṭileṇeti
nāma. majjhe paharitvā nāmetvā dhārāya vā paharitvā dvepi dhārā ekato
alliyāpento paṭikoṭṭeti nāma. kappāsavaṭṭanakaraṇīyaṁ viya pavattento ciraṁ
kālaṁ pavelitakilañjaṁ 4- pasāretvā puna saṁvelanto 5- viya paṭivaṭṭeti nāma,
pañcamaṁ.
6. dhanuggahasuttavaṇṇanā
[228] chaṭṭhe daḷhadhammā dhanuggahāti daḷhadhanuno issāsā. daḷhadhanu
nāma dvisahassathāmaṁ vuccati, dvisahassathāmaṁ nāma yassa āropitassa jiyābaddho 6-

footnote: 1 sī. gandhūpanamattaṁ 2 chaßēéa. hi kālaṁ 3 sī. ayaṁ saddo na dissati
footnote: 4 chaßēéa.,i. saṁvelsitakilañjaṁ 5 chaßēéa. saṁvellento 6 sī.,ma. jiyābandho

page number: 249

lohasisādīnaṁ bhāro daṇḍe gahetvā yāva kaṇḍappamāṇā 1- ukhittassa paṭhavīto
muccati. susikkhitāti dasadvādasa vassāni ācariyakule uggahitasippā. katahatthāti
yo sippameva uggaṇhāti, so katahattho na hoti, ime pana katahatthā ciṇṇavasībhāvā.
katūpāsanāti rājakulādīsu dassitasippā.
tassa purisassa javoti evarūpo añño puriso nāma na bhūtapubbo,
bodhisattasseva pana javanahaṁsakālo nāma āsi. tadā bodhisatto cattāri
kaṇḍāni āhari. tadā kirassa kaniṭṭhabhātaro "mayaṁ bhātika sūriyena saddhiṁ
javissāmā"ti ārocesuṁ. bodhisatto āha "sūriyo sīghajavo, na sakkhissatha
tumhe tena saddhiṁ javitun"ti. te dutiyaṁ tatiyampi tatheva vatvā ekadivasaṁ
"gacchāmā"ti yugandharapabbataṁ āruhitvā nisīdiṁsu. bodhisatto "kahaṁ me bhātaro"ti
pucchitvā "sūriyena saddhiṁ javituṁ gatā"ti vutte "vinassissanti tapassino"ti te
anukampamāno sayampi gantvā tesaṁ santike nisīdi. atha sūriye uggacchante
dvepi bhātaro sūriyena saddhiṁyeva ākāsaṁ pakkhantā, bodhisattopi tehi saddhiṁyeva
pakkhanto. tesu ekassa appatteyeva antarabhattasamaye pakkhantaresu aggi
uṭṭhahi, so bhātaraṁ pakkositvā "na sakkomī"ti āha. tamenaṁ bodhisatto "mā
bhāyī"ti samassāsetvā pakkhapañjarena pavedhetvā darathaṁ vinodetvā "gacchā"ti
pesesi.
dutiyo yāva antarabhattā javitvā pakkhantaresu aggimhi uṭṭhahite
tathevāha. tampi so tatheva katvā "gacchā"ti pesesi. sayaṁ pana yāva majjhantikā
javitvā "ete bālāti mayāpi bālena na bhavitabban"ti nivattitvā
"adiṭṭhasahāyakaṁ bārāṇasīrājaṁ passissāmī"ti bārāṇasiṁ agamāsi. tasmiṁ nagaramatthake
paribbhamante dvādasayojanaṁ nagaraṁ pattakaṭāhena otthaṭapatto viya ahosi. athassa
paribbhamantassa paribbhamantassa tattha tattha chiddāni paññāyiṁsu. sayampi

footnote: 1 sī.,i. kaṇṭhappamāṇā

page number: 250

anekahaṁsasahassasadiso paññāyi. so vegaṁ paṭisaṁharitvā rājagehābhimukho ahosi. rājā
oloketvā "āgato kira me piyasahāyo javanahaṁso"ti vātapānaṁ vivaritvā ratanapīṭhaṁ
paññāpetvā olokento aṭṭhāsi. bodhisatto ratanapīṭhe nisīdi.
athassa rājā sahassapākena telena pakkhantarāni makkhetvā madhulāje
ceva madhurapānakañca adāsi. tato naṁ kataparibhogaṁ "samma kahaṁ agamāsī"ti pucchi.
so taṁ pavuttiṁ ārocetvā "athāhaṁ mahārāja yāva majjhantikā javitvā `natthi
javitena attho'ti nivatto"ti ācikkhi. atha naṁ rājā āha "ahaṁ sāmi
tumhākaṁ sūriyena saddhiṁ javanavegaṁ passitukāmo"ti. dukkaraṁ mahārāja, na sakkā
tayā passitunti. tenahi sāmi sarikkhakamattampi dassehīti. sādhu 1- mahārāja
dhanuggahe sannipātethāti. 2- rājā sannipātesi. haṁso tato cattāro gahetvā
nagaramajjhe toraṇaṁ kāretvā attano gīvāya ghaṇḍaṁ 3- pilandhāpetvā toraṇassa
upari nisīditvā "cattāro dhanuggahā 4- janā toraṇaṁ nissāya catudisābhimukhā
ekekaṁ kaṇḍaṁ khipantū"ti vatvā sayaṁ paṭhamakaṇḍeneva saddhiṁ uppatitvā taṁ
kaṇḍaṁ aggahetvāva dakkhiṇābhimukhaṁ gatakaṇḍaṁ dhanuto ratanamattāpagataṁ gaṇhi.
dutiyaṁ dviratanamattāpagataṁ, tatiyaṁ tiratanamattāpagataṁ, catutthaṁ bhūmiṁ appattameva gaṇhi.
atha naṁ cattāri kaṇḍāni gahetvā toraṇe nisinnakāleyeva addasiṁsu. 5- so
rājānaṁ āha "passa mahārāja, evaṁ sīgho amhākaṁ javo"ti. evaṁ bodhisatteneva
javanahaṁsakāle tāni kaṇḍāni āharitānīti veditabbāni.
purato dhāvantīti aggato javanti. na panetā sabbakālaṁ puratova
honti, kadāci purato, kadāci pacchato honti. ākāsaṭṭhakavimānesu hi
uyyānānipi honti pokkharaṇiyopi, tā tattha nhāyanti, udakakīḷaṁ kīḷamānā
pacchatopi honti, vegena pana gantvā puna puratova dhāvanti. āyusaṅkhārāti

footnote: 1 chaßēéa.,i. āma 2 chaßēéa.,i. sannipātehīti 3 ka. kaṇḍaṁ
footnote: 4 chaßēéa.,i. ayaṁ pāṭho na dissati 5 chaßēéa.,i. addasaṁsu

page number: 251

rūpajīvitindriyaṁ sandhāya vuttaṁ. tato sīghataraṁ khīyati. arūpadhammānaṁ pana bhedo
na sakkā paññāpetuṁ. chaṭṭhaṁ.
7. āṇisuttavaṇṇanā
[229] sattame dasārahānanti evaṁ nāmakānaṁ khattiyānaṁ. te kira
satato dasabhāgaṁ gaṇhiṁsu, tasmā "dasārahā"ti paññāyiṁsu. ānakoti evaṁ
laddhanāmo mudiṅgo. himavante kira mahākuḷīradaho ahosi. tattha mahanto
kuḷīro otiṇṇotiṇṇaṁ hatthiṁ khādati. atha hatthī upaddutā ekaṁ kareṇuṁ
sakkariṁsu. "imissā puttaṁ nissāya amhākaṁ sotthi bhavissatī"ti. sāpi mahesakkhaṁ
puttaṁ vijāyi. te tampi sakkariṁsu. so ca vuḍḍhiṁ patto mātaraṁ pucchi "kasmā maṁ
ete sakkarontī"ti. sā taṁ pavuttiṁ ācikkhi. so "kiṁ mayhaṁ kuḷīro pahoti,
etha gacchāmā"ti mahāhatthiparivāro tattha gantvā paṭhamameva otari. kuḷīro
udakasaddeneva āgantvā taṁ aggahesi. mahanto kuḷīrassāḷo, so taṁ ito
vā eto vā cāletuṁ asakkonto mukhe soṇḍaṁ pakkhipitvā viravi. hatthino
"yaṁ nissāya mayaṁ `sotthi bhavissatī'ti amaññimhā, so paṭhamataraṁ gahito"ti tato
tato palāyiṁsu.
athassa mātā avidūre ṭhatvā "mayaṁ thalanāgā tumhe udakanāgā
nāma, nāgehi nāgo na viheṭhetabbo"ti kuḷīraṁ piyavacanena vatvā imaṁ
gāthamāha:-
"ye kuḷīrā samuddasmiṁ gaṅgāya yamunāya ca
tesaṁ tvaṁ vārijo seṭṭho muñca rodantiyā pajan"ti. 1-
mātugāmasaddo nāma purise khobhetvā tiṭṭhati, tasmā so gahaṇaṁ
sithilaṁ akāsi. hatthipoto vegena ubho pāde ukkhipitvā taṁ piṭṭhiyaṁ akkami.

footnote: 1 khu.jā. 27/402/108 (syā)

page number: 252

saha akkamanā piṭṭhi mattikabhājanaṁ viya bhijji. atha naṁ dantehi vijjhitvā
ukkhipitvā thale chaḍḍetvā tuṭṭharavaṁ ravi. atha naṁ hatthino ito cito ca
āgantvā maddiṁsu. tassa eko aḷo paṭikkamitvā pati, taṁ sakko devarājā
gahetvā gato.
itaro pana aḷo vātātapena sukkhitvā pakkalākhārasavaṇṇo ahosi,
so deve vuṭṭhe udakoghena vuyhanto dasabhātikānaṁ rājūnaṁ uparisote jālaṁ
pasārāpetvā gaṅgāya kīḷantānaṁ āgantvā jāle laggi. te kīḷāpariyosāne
jālamhi ukkhipiyamāne taṁ disvā pucchiṁsu "kiṁ etan"ti. kuḷīrāḷo sāmīti. "na
sakkā esa ābharaṇatthāya upanetuṁ, pariyonandhāpetvā bheriṁ karissāmā"ti
pariyonandhāpetvā pahariṁsu, saddo dvādasayojanaṁ nagaraṁ avatthari. tato āhaṁsu "na sakkā
idaṁ divase divase vādetuṁ, chaṇadivasatthāya maṅgalabherī hotū"ti maṅgalabheriṁ akaṁsu. tasmiṁ
vādite mahājanā anhāyitvā apilandhitvā 1- hatthiyānādīni āruyha sīghaṁ
sannipatanti. iti mahājanaṁ pakkositvā viya ānetīti ānakotvevassa nāmaṁ ahosi.
aññaṁ āṇiṁ odahiṁsūti aññaṁ suvaṇṇarajatādimayaṁ āṇiṁ ghaṭayiṁsu.
āṇisaṁghātova avasissīti suvaṇṇādimayānaṁ āṇīnaṁ saṅghātamattameva avasesaṁ ahosi.
athassa dvādasayojanappamāṇe 2- saddo antosālāyampi 3- dukkhena suyyittha.
gambhīrāti pālivasena gambhīrā sallasuttasadisā. 4- gambhīratthāti atthavasena
gambhīrā mahāvedallasuttasadisā. 5- lokuttarāti lokuttarātthadīpakā.
suññatappaṭisaññuttāti attasuññatadhammamattameva pakāsakā saṅkhittasaṁyuttasadisā.
uggahetabbaṁ pariyāpuṇitabbanti uggahetabbe ca pariyāpuṇitabbe ca. kavikatāti 6-
kavīhi

footnote: 1 sī. nhāyitvā pilandhitvā 2 chaßēéa.,i....pamāṇo
footnote: 3 ka. antosāṇiyampi 4 sī.,i. sallekhasuttasadisā
footnote: 5 maßēáū. 12/449/401 6 ma. kavitā, aṅ. pañcaka. 22/79/123 (syā)

page number: 253

katā. 1- itaraṁ tasseva vevacanaṁ. cittakkharāti vicitrākkharā. itaraṁ tasseva vevacanaṁ.
bāhirakāti sāsanato bahibhūtā. sāvakabhāsitāti tesaṁ tesaṁ sāvakehi bhāsitā.
sussūsissantīti akkharacittatāya ceva savanasampattiyā ca attamanā hutvā
sāmaṇeradaharabhikkhumātugāmamahāgahapatikādayo "esa dhammathiko"ti sannipatitvā
sotukāmā bhavissanti. tasmāti yasmā tathāgatabhāsitā suttantā anuggayhamānā
antaradhāyanti, tasmā. sattamaṁ.
8. kaliṅgarasuttavaṇṇanā
[230] aṭṭhame kaliṅgarūpadhānāti kaliṅgaraghaṭikaṁ sīsūpadhānañceva
pādūpadhānañca katvā. appamattāti sippuggahaṇe appamattā. ātāpinoti
uṭṭhānaviriyātāpena yuttā. upāsanasminti sippānaṁ abhiyoge ācariyānañca
payirupāsane. te kira tadā pātova uṭṭhāya sippasālaṁ gacchanti, tattha sippaṁ
uggahetvā sajjhāyādīhi abhiyogaṁ katvā mukhaṁ dhovitvā yāgupānāya gacchanti. yāguṁ
pivitvā puna sippasālaṁ gantvā sippaṁ gaṇhitvā sajjhāyaṁ karontā pātarāsāya
gacchanti. katapātarāsā samānā "mā no 2- pamādena ciraṁ niddokkamanaṁ ahosī"ti
khadiraghaṭakāsu sīse ca pāde ca upadahitvā thokaṁ nipajjitvā puna sippasālaṁ
gantvā sippaṁ gahetvā sajjhāyanti. sāyaṁ sajjhāyaṁ karontā ca gehaṁ gantvā
bhuttasāyamāsā paṭhamayāmaṁ sajjhāyaṁ katvā sayanakāle tatheva kaliṅgaraṁ upadhānaṁ
katvā sayanti. evante akkhaṇavedhino vālavedhino ca ahesuṁ. idaṁ sandhāyetaṁ
vuttaṁ.
otāranti vivaraṁ. ārammaṇanti paccayaṁ. padhānasminti padhānabhūmiyaṁ vīriyaṁ
kurumānā. paṭhamabodhiyaṁ kira bhikkhū bhattakiccaṁ katvāva kammaṭṭhānaṁ manasikaronti.
tesaṁ manasikarontānaṁyeva sūriyo atthaṁ gacchati. te nhāyitvā puna caṅkamaṁ

footnote: 1 ma. kathitā 2 chaßēéa. ayaṁ pāṭho na dissati

page number: 254

otaritvā paṭhamayāmaṁ caṅkamanti. tato "mā ciraṁ niddāyimhā"ti sarīradarathavinodanatthaṁ
nipajjantā kaṭṭhakhaṇḍaṁ upadahitvā nipajjanti, te puna pacchimayāme vuṭṭhāya
caṅkamaṁ otaranti. te 1- sandhāya idaṁ vuttaṁ. ayampi dīpo tiṇṇaṁ rājūnaṁ kāle
ekagaṇḍinigghoso ekapadhānabhūmi ahosi. nānāmukhe 2- pahaṭagaṇḍi pilicchikoḷiyaṁ
osarati, kalyāṇiyaṁ pahaṭagaṇḍi nāgadīpe osarati. "ayaṁ bhikkhu puthujjano, ayaṁ
puthujjano"ti aṅguliṁ pasāretvā dassetabbo ahosi. ekadivasaṁ sabbe arahantova
ahesuṁ. tasmāti yasmā kaliṅgarūpapadhānānaṁ māro ārammaṇaṁ na labhati, tasmā. aṭṭhamaṁ.
9. nāgasuttavaṇṇanā
[231] navame ativelanti atikkantavelaṁ kālaṁ atikkantappamāṇaṁ kālaṁ.
kimaṅgaṁ pahānanti ahaṁ pana kiṁ kāraṇā na upasaṅkamissāmi, bhisamūḷālanti
bhisañceva mulālañca. abbhuggahetvāti 3- uddharitvā. bhiṅkacchāpāti hatthipotakā.
te kira abhiṇhaṁ bhiṅkārasaddaṁ karonti, tasmā bhiṅkacchāpāti vuccanti.
pasannākāraṁ karontīti pasannehi kattabbākāraṁ karonti, cattāro paccaye
denti. dhammaṁ bhāsantīti ekaṁ dve jātakāni vā suttante vā uggaṇhitvā
asambhinnena saddena dhammaṁ desenti. pasannākāraṁ karontīti tesaṁ tāya
desanāya pasannā gihīpaccaye denti. neva vaṇṇāya hoti na balāyāti neva
guṇavaṇṇāya, na ñāṇabalāya hoti, guṇavaṇṇe pana parihāyante sarīravaṇṇopi
sarīrabalampi parihāyati, tasmā sarīrassa neva vaṇṇāya na balāya hoti. navamaṁ.
10. biḷārasuttavaṇṇanā
[232] dasame sandhisamalasaṅkaḷīreti ettha sandhīti bhinnagharānaṁ sandhi,
samaloti gāmato gūthanikkhamanamaggo saṅkaḷīranti saṅkāraṭṭhānaṁ. mudumūsinti mudukaṁ
mūsikaṁ. vuṭṭhānaṁ paññāyatīti desanā paññāyati. dasamaṁ.

footnote: 1 i. taṁ 2 ma. ṭhānamukhena 3 chaßēéa. abbuhetvāti, i. abbāhitvāti

page number: 255

11. siṅgālasuttavaṇṇanā
[233] ekādame yena yena icchatīti so jarasiṅgālova icchiticchitaṭṭhāne
iriyāpathakappanena sītavātūpavāyanena ca antarantarā cittassādampi labhatīti dasseti.
sakyaputtiyapaṭiññoti idaṁ devadattaṁ sandhāya vuttaṁ. so hi ettakampi
cittassādaṁ anāgate attabhāve na labhissatīti. ekādasamaṁ.
12. dutiyasiṅgālasuttavaṇṇanā
[234] dvādasame kataññutāti katajānanaṁ. kataveditāti katavisesajānanaṁ.
tatridaṁ jarasiṅgālassa kataññutāya vatthu:- satta kira bhātaro khettaṁ kasanti,
tesaṁ sabbakaniṭṭho khettapariyante ṭhatvā gāvo rakkhati. athekaṁ jarasiṅgālaṁ
ajagaro gaṇhi, so taṁ disvā yaṭṭhiyā pothetvā vissajjāpesi. ajagaro siṅgālaṁ
vissajjetvā tameva gaṇhi. siṅgālo cintesi "mayhaṁ iminā jīvitaṁ dinnaṁ,
ahampi imassa dassāmī"ti yāgughaṭassa upari ṭhapitaṁ vāsiṁ mukhena ḍaṁsitvā tassa
santikaṁ agamāsi. itare bhātaro 1- disvā "siṅgālo vāsiṁ haratī"ti anubandhiṁsu.
so tehi diṭṭhabhāvaṁ ñatvā vāsiṁ tassa santike chaḍḍetvā palāyi. itare
āgantvā kaniṭṭhaṁ ajagarena gahitaṁ disvā vāsiyā ajagaraṁ chinditvā taṁ
gahetvā agamaṁsu. evaṁ jarasiṅgāle siyā yā kāci kataññutā kataveditā.
sakyaputtiyapaṭiññeti idampi devadattassa ācārameva sandhāya vuttanti.
dvādasamaṁ.
opammasaṁyuttavaṇṇanā niṭṭhitā
---------------

footnote: 1 sī. khādamānā, ka. kasamānā,

page number: 256

10. bhikkhusaṁyutta
1. kolitasuttavaṇṇanā
[235] bhikkhusaṁyuttassa paṭhame āvusoti sāvakānaṁ ālāpo. buddhā hi
bhagavanto sāvake ālapantā "bhikkhave"ti ālapanti, sāvakā pana "buddhehi
sadisā mā homā"ti "āvuso"ti paṭhamaṁ vatvā pacchā "bhikkhave"ti bhaṇanti.
buddhehi ca ālapite bhikkhusaṁgho "bhante"ti paṭivacanaṁ deti, sāvakehi
"āvuso"ti.
ayaṁ vuccatīti yasmā dutiyajjhāne vitakkavicārā nirujjhanti, yesaṁ nirodhā
saddāyatanaṁ appavattiṁ gacchati, tasmā yadetaṁ dutiyajjhānaṁ nāma, ayaṁ vuccati
"ariyānaṁ tuṇhībhāvo"ti ayamettha yojanā. "dhammī vā kathā ariyo vā
tuṇhībhāvo"ti ettha pana kammaṭṭhānamanasikāropi paṭhamajjhānādīnipi ariyo
tuṇhībhāvotveva saṅkhyaṁ gatāni.
vitakkasahagatāti vitakkārammaṇā. saññāmanasikārāti saññā ca manasikāro
ca. samudācarantīti pavattanti. therassa kira dutiyajjhānaṁ na paguṇaṁ. athassa tato
vuṭṭhitassa vitakkavicārā na santato upaṭṭhahiṁsu. iccassa dutiyajjhānampi
saññāmanasikārāpi hānabhāgiyāva ahesuṁ, taṁ dassento evamāha. saṇṭhupehīti
sammā ṭhapehi. ekodibhāvaṁ karohīti ekaggaṁ karohi. samādahāti sammā
ādaha āropehi. mahābhiññatanti chaḷabhiññataṁ. satthā kira iminā upāyena
satta divase therassa hānabhāgiyaṁ samādhiṁ vaḍḍhetvā theraṁ chaḷabhiññataṁ pāpesi.
paṭhamaṁ.

page number: 257

2. upatissasuttavaṇṇanā
[236] dutiye atthi nu kho taṁ kiñci lokasminti idaṁ atiuḷārampi
sattaṁ vā saṅkhāraṁ vā sandhāya vuttaṁ. satthupi kho teti 1- idaṁ yasmā
ānandattherassa satthari adhimatto chando ca pemaṁ ca, tasmā "kiṁ nu kho
imassa therassa satthu vipariṇāmenapi sokādayo nuppajjeyyun"ti jānanatthaṁ pucchati.
dīgharattanti sūkarakhataleṇadvāre dīghanakhaparibbājakassa vedanāpariggahasuttadesitadivasato
paṭṭhāya atikkantakālaṁ sandhāyāha. tasmiṁ hi divase therassa ime vaṭṭānugatakilesā
samūhatāti. dutiyaṁ.
3. ghaṭasuttavaṇṇanā
[237] tatiye ekavihāreti ekasmiṁ gabbhe. tadā kira bahū āgantukā
bhikkhū sannipatiṁsu. tasmā pariveṇaggena vā vihāraggena vā senāsanesu
apāpuṇantesu dvinnaṁ therānaṁ eko gabbho sampatto. te divā pāṭiyekkesu
ṭhānesu nisīdanti, rattiṁ pana nesaṁ antare cīvarasāṇiṁ pasārenti. te attano
attano pattaṭṭhāneyeva nisīdanti. tena vuttaṁ "ekavihāre"ti. oḷārikenāti idaṁ
oḷārikārammaṇataṁ sandhāya vuttaṁ. dibbacakkhudibbasotadhātuvihārena heso 2- vihāsi,
tesaṁ ca rūpāyatanasaddāyatanasaṅkhātaṁ oḷārikaṁ ārammaṇaṁ. iti dibbacakkhunā
rūpassa diṭṭhattā dibbāya ca sotadhātuyā saddassa sutattā so vihāro oḷāriko
nāma jāto. dibbacakkhu visujjhīti bhagavato rūpadassanatthāya visuddhaṁ ahosi.
dibbā ca sotadhātūti sāpi bhagavato saddasuṇanatthaṁ visujjhi. bhagavatopi therassa
rūpadassanatthañceva saddasuṇanatthañca tadubhayaṁ visujjhi. tadā kira thero "kahaṁ

footnote: 1 chaßēéa.,i. satthupi khoti 2 chaßēéa. hi so

page number: 258

etarahi satthā viharatī"ti ālokaṁ vaḍḍhetvā dibbena cakkhunā satthāraṁ jetavanavihāre
gandhakuṭiyaṁ nisinnaṁ disvā tassa dibbāya sotadhātuyā saddaṁ suṇi. satthāpi tatheva
akāsi. evaṁ te aññamaññaṁ passiṁsu ceva, saddañca assosuṁ.
āraddhavīriyoti paripuṇṇavīriyo paggahitavīriyo. yāvadeva upanikkhepanamattāyāti
tiyojanasahassavitthārassa himavato santike ṭhapitā sāsapamattā pāsāṇasakkharā
"himavā nu kho mahā, ayaṁ nu kho pāsāṇasakkharā"ti evaṁ yāva upanikkhepanamattasseva
atthāya bhaveyyāti vuttaṁ hoti. paratopi eseva nayo. kappanti āyukappaṁ.
loṇaghaṭāyāti cakkavāḷamukhavaṭṭiyā 1- avārakaṁ 2- katvā mukhavaṭṭiyā brahmalokaṁ
āhacca ṭhitāya loṇacāṭiyāti dasseti.
ime pana therā upamaṁ āharantā sarikkhakeneva ca vijjamānaguṇena ca
āhariṁsu, kathaṁ? ayaṁ hi iddhi nāma accuggataṭṭhena ceva vipulaṭṭhena ca himavantasadisā,
paññā catubhūmakadhamme anupavisitvā ṭhitaṭṭhena sabbabyañjanesu anupaviṭṭhaloṇarasasadisā.
evaṁ tāva sarikkhakaṭṭhena āhariṁsu. samādhilakkhaṇaṁ pana mahāmoggallānattherassa
vibhūtaṁ pākaṭaṁ. kiñcāpi sāriputtattherassa avijjamānā iddhi nāma natthi,
bhagavatā pana "etadaggaṁ bhikkhave mama sāvakānaṁ bhikkhūnaṁ iddhimantānaṁ yadidaṁ
mahāmoggallāno"ti 3- ayameva etadagge ṭhapito. vipassanālakkhaṇaṁ pana
sāriputtattherassa vibhūtaṁ pākaṭaṁ. kiñcāpi mahāmoggallānattherassapi paññā atthi,
bhagavatā pana "etadaggaṁ bhikkhave mama sāvakānaṁ bhikkhūnaṁ mahāpaññānaṁ yadidaṁ
sāriputto"ti 4- ayadeva etadagge ṭhapito. tasmā yathā ete aññamaññassa dhuraṁ na
pāpuṇanti, evaṁ vijjamānaguṇena āhariṁsu. samādhilakkhaṇasmiṁ hi mahāmoggallāno

footnote: 1 i......ßēáukhavaṭṭiṁ 2 chaßēéa.,i. ādhārakaṁ
footnote: 3 aṅ. ekaka. 20/190/23 4 aṅ. ekaka. 20/199/23

page number: 259

nipphattiṁ gato, vipassanālakkhaṇe sāriputtatthero, dvīsupi etesu
sammāsambuddhoti. tatiyaṁ.
4. navasuttavaṇṇanā
[238] catutthe appossukkoti nirussukko. saṅkasāyatīti viharati.
veyyāvaccanti cīvare kātabbakiccaṁ. ābhicetasikānanti abhicittaṁ uttamacittaṁ
nissitānaṁ. nikāmalābhīti icchiticchitakkhaṇe samāpajjanasamatthatāya nikāmalābhī.
akicchalābhīti jhānapāripanthike 1- sukhena vikkhambhitvā samāpajjanasamatthatāya
adukkhalābhī. akasiralābhīti yathā paricchedena vuṭṭhānasamatthatāya vipulalābhī,
paguṇajjhānoti attho. sithilamārabbhāti sithilavīriyaṁ pavattetvā. catutthaṁ.
5. sujātasuttavaṇṇanā
[239] pañcame abhirūpoti aññāpi rūpāni atikkantarūpo. dassanīyoti
daṭṭhabbayutto. pāsādikoti dassanena cittaṁ pasādetuṁ samattho. vaṇṇapokkharatāyāti
chavivaṇṇasundaratāya. pañcamaṁ.
6. lakuṇṭakabhaddiyasuttavaṇṇanā
[240] chaṭṭhe dubbaṇṇanti virūpasarīravaṇṇaṁ. okoṭimakanti rassaṁ. paribhūtarūpanti
pamāṇavasena paribhūtajātikaṁ. taṁ kira chabbaggiyā bhikkhū "āvuso bhaddiya āvuso
bhaddiyā"ti tattha tattha parāmasitvā nānappārakaṁ kīḷanti ākaḍḍhanti parikaḍḍhanti.
tena vuttaṁ "paribhūtarūpan"ti. kasmā panesa evarūpo jāto? ayaṁ kira atīte

footnote: 1 sī. jhānaparipanthike, ma. jhānaparibandhike

page number: 260

eko mahārājā ahosi, tassa mahallakā ca mahallakitthiyo ca paṭikūlā honti.
so sace mahallake passati, tesaṁ cūḷaṁ ṭhapāpetvā kacchaṁ bandhāpetvā yathāruciṁ kīḷāpeti.
mahallakitthiyopi disvā tāsampi icchiticchitaṁ vippakāraṁ katvā yathāruciṁ
kīḷāpeti. tesaṁ puttadhītādīnaṁ santike mahāsārajjaṁ uppajjati. tassa pāpakiriyā
paṭhavito paṭṭhāya chadevaloke ekakolāhalaṁ ahosi. 1-
atha sakko cintesi "ayaṁ andhabālo mahājanaṁ viheṭheti, karissāmissa
niggahan"ti. so 2- mahallakagāmiyavaṇṇaṁ katvā yānake ekaṁ takkacāṭiṁ āropetvā
yānaṁ pesento 3- nagaraṁ pavisati. rājāpi hatthiṁ āruyha nagarato nikkhanto
taṁ disvā "ayaṁ mahallako takkayānakena amhākaṁ abhimukho āgacchati, vāretha
vārethā"ti āha. manussā ito cito ca pakkhandantāpi na passanti. sakko
hi "rājāva maṁ passatu, mā aññe"ti evaṁ adhiṭṭhahi. atha tesu manussesu "kahaṁ
deva kahaṁ devā"ti vadantesu eva rājā saha hatthinā vaccho viya dhenuyā yānassa
heṭṭhā pāvisi. sakko takkacāṭiṁ bhindi.
rājāpi sīsato paṭṭhāya takkena kilinnasarīro ahosi. so sarīraṁ
ubbaṭṭāpetvā uyyānapokkharaṇiyaṁ nhāyitvā alaṅkatasarīro nagaraṁ pavisanto puna
taṁ addasa, disvā "ayaṁ so amhehi diṭṭhamahallako puna dissati, vāretha vāretha
nan"ti āha manussā "kahaṁ deva kahaṁ devā"ti ito cito ca vidhāviṁsu. so
paṭhamaṁ ca pattavippakārameva 4- puna pāpuṇi. tasmiṁ khaṇe sakko goṇe ca yānañca
antaradhāpetvā ākāse ṭhatvā āha "andhabāla tvaṁ mayi `takkavāṇijako
eso'ti saññaṁ karosi, sakkohaṁ devarājā, `tavetaṁ pāpakiriyaṁ nivāressāmī'ti

footnote: 1 chaßēéa. akāsi 2 ka. niggaṇhananti
footnote: 3 sī. pājento 4 chaßēéa.,i. so paṭhamavippakārameva

page number: 261

āgato, mā puna evarūpaṁ akāsī"ti santajjetvā agamāsi. iminā kammena so
dubbaṇṇo ahosi.
vipassīsammāsambuddhakāle panesa cittapattakokilo nāma hutvā kheme
migadāye vasanto ekadivasaṁ himavantaṁ gantvā madhuraṁ ambaphalaṁ tuṇḍena gahetvā
āgacchanto bhikkhusaṁghaparivāraṁ satthāraṁ disvā cintesi "ahaṁ aññesu divasesu
rittako tathāgataṁ passāmi ajja pana me imaṁ ambapakkaṁ atthi, dasabalassa taṁ
dassāmī"ti otaritvā ākāse carati. satthā tassa cittaṁ ñatvā upaṭṭhākaṁ
olokesi. so pattaṁ nīharitvā dasabalaṁ vanditvā satthu hatthe ṭhapesi. kokilo
dasabalassa patte ambapakkaṁ patiṭṭhāpesi. satthā tattheva nisīditvā taṁ paribhuñji.
kokilo pasannacitto punappunaṁ dasabalassa guṇe āvajjetvā dasabalaṁ vanditvā
attano kulāvakaṁ gantvā sattāhaṁ pītisukheneva vītināmesi. imināssa 1- kammena
saro madhuro ahosi.
kassapasammāsambuddhakāle pana cetiye āraddhe "kiṁ pamāṇaṁ karoma, sattayojanappamāṇaṁ.
atimahantaṁ etaṁ, cha yojanappamāṇaṁ karoma. idampi atimahantaṁ, pañcayojanaṁ karoma,
catuyojanaṁ, tiyojanaṁ, dviyojanan"ti. ayaṁ tadā jeṭṭhakavaḍḍhakī hutvā "evaṁ bho
anāgate sukhapaṭijaggitaṁ kātuṁ vaṭṭatī"ti vatvā rajjuṁ ādāya parikkhipanto
gāvutamatthake ṭhatvā "ekekaṁ mukhaṁ gāvutaṁ hotu, cetiyaṁ yojanāvaṭṭaṁ yojanubbedhaṁ
bhavissatī"ti āha. te tassa vacane aṭṭhaṁsu. cetiyaṁ sattadivasasattamāsādhikehi
sattahi saṁvaccharehi niṭṭhitaṁ. iti appamāṇassa buddhassa pamāṇaṁ akāsīti. tena
kammena okoṭimako jāto.
hatthayo pasadā migāti hatthino ca pasadamigā ca. natthi kāyasmi tulyatāti
kāyasmiṁ pamāṇaṁ nāma natthi, akāraṇaṁ kāyappamāṇanti attho. chaṭṭhaṁ.

footnote: 1 chaßēéa. iminā

page number: 262

7. visākhasuttavaṇṇanā
[241] sattame poriyā vācāyāti puravāsīnaṁ nagaramanussānaṁ vācāsadisāya
aparihīnakkharapadāya madhuravācāya. vissaṭṭhāyāti asandiddhāya 1- apalibuddhāya,
pittasemhehi anupahatāyāti attho. anelagaḷāyāti yathā dandhamanussā mukhena kheḷaṁ
gaḷantena vācaṁ bhāsanti, na evarūpāya, athakho niddosāya visadavācāya.
pariyāpannāyāti catusaccapariyāpannāya cattāri saccāni amuñcitvā
pavattāya. anissitāyāti vaṭṭanissitaṁ katvā akathitāya. dhammo hi isinaṁ dhajoti
navavidhalokuttaradhammo isīnaṁ dhajo nāmāti. sattamaṁ.
8. nandasuttavaṇṇanā
[242] aṭṭhame ākoṭitapaccākoṭitānīti ekasmiṁ passe pāṇinā vā
muggarena vā ākoṭanena ākoṭitāni, parivattetvā ākoṭanena paccākoṭitāni.
añjitvāti 2- añjanena pūretvā. acchaṁ pattanti vippasannavaṇṇaṁ mattikāpattaṁ.
kasmā pana thero evamakāsīti. satthu ajjhāsayajānanatthaṁ. evaṁ kirassa ahosi
"sace satthā `sobhati vata me ayaṁ kaniṭṭhabhātiko'ti vakkhati, yāvajīvaṁ imināvākārena
carissāmi. sace ettha dosaṁ dissati, 3- imaṁ ākāraṁ pahāya saṅkāracoḷaṁ gahetvā
cīvaraṁ katvā dhārento pariyantasenāsane vasanto carissāmī"ti. assasīti bhavissasi.
aññātuñchenāti abhilakkhitesu issarajanagehesu kaṭukabhaṇḍasambhāraṁ sugandhaṁ
bhojanaṁ pariyesantassa uñcho ñātuñcho nāma. gharapaṭipāṭiyā pana dvāre ṭhitena
laddhaṁ missakabhojanaṁ aññātuñcho nāma. ayamidha adhippeto. kāmesu anapekkhinanti

footnote: 1 ma. asanniṭṭhāya, ka. avisaddhitāyu. su.vi. 1/303/254
footnote: 2 chaßēéa.,i. añjetvāti 3 sī. dasseti, cha. dassati

page number: 263

vatthukāmakilesakāmesu nirapekkhaṁ. āraññako cātiādi sabbaṁ samādānavaseneva
vuttaṁ. kāmesu ca anapekkhoti idaṁ suttaṁ devaloke accharāyo dassetvā
āgatena aparabhāge kathitaṁ. imassa kathitadivasato paṭṭhāya thero ghaṭento
vāyamanto katipāheneva arahatte patiṭṭhāya sadevake loke aggadakkhiṇeyyo
jāto. aṭṭhamaṁ.
9. tissasuttavaṇṇanā
[243] navame dummanoti uppannadomanasso. kasmā panāyaṁ evaṁ dukkhī
dummano jātoti? khattiyapabbajito hesa, tena naṁ pabbājetvā dupaṭṭasāṭakaṁ
nivāsāpetvā varacīvaraṁ pārupetvā akkhīni añjetvā manosilātelena sīsaṁ
makkhesuṁ. so bhikkhūsu rattiṭṭhānadivāṭṭhānaṁ gatesu "bhikkhunā nāma vivittokāse
nisīditabban"ti ajānanto bhojanasālaṁ gantvā mahāpīṭhaṁ āruhitvā nisīdi.
disāvacarā āgantukā paṁsukūlikā bhikkhū āgantvā "imināva nīhārena rajokiṇṇehi
gattehi na sakkā dasabalaṁ passituṁ, bhaṇḍakaṁ tāva ṭhapessāmā"ti bhojanasālaṁ
agamaṁsu. so tesu mahātheresu āgacchantesu niccalo nisīdiyeva. aññe bhikkhū
"pādavattaṁ karoma, tālavaṇṭena 1- vījāmā"ti āpucchanti. ayaṁ pana nisinnakova
"kativassatthā"ti pucchitvā "mayaṁ avassikā, tumhe pana kativassatthā"ti vutte "mayaṁ
ajja pabbajitā"ti āha. atha naṁ bhikkhū "āvuso adhunā chinnacūḷosi, ajjāpi
te sīsamūle ūkāgandho vāyatiyeva, tvaṁ nāma ettakesu vuḍḍhataresu vattaṁ
āpucchantesu nissaddo niccalo nisinno, apacitimattampi te natthi, kassa
sāsane pabbajitosī"ti parivāretvā taṁ vācāsattīhi paharantā "kiṁ tvaṁ iṇaṭṭo

footnote: 1 ma. tālapaṇṇena

page number: 264

vā bhayaṭṭo vā jīvituṁ asakkonto pabbajito"ti āhaṁsu. so ekampi theraṁ
olokesi, "kiṁ maṁ olokesi mahallakā"ti vutte aññaṁ olokesi, tenapi
tatheva vutte athassa "ime maṁ parivāretvā vācāsattīhi vijjhantī"ti khattiyamāno
uppajji. akkhīsu maṇivaṇṇāni assūni paggharanti. 1- tato ne āha "kassa
santikaṁ āgatatthā"ti. te "kiṁ pana tvaṁ `mayhaṁ santikaṁ āgatā'ti amhe
maññasi gihibyañjanabhaṭṭhakā"ti vatvā "sadevake loke aggapuggalassa satthu
santikaṁ āgatamhā"ti āhaṁsu. so "mayhaṁ bhātu santike āgatā tumhe,
yadi evaṁ idāni vo āgatamaggeneva gamanaṁ karissāmī"ti kujjhitvā nikkhanto
antarāmagge cintesi "mayi imināva nīhārena gate satthā ete na
nīharāpessatī"ti dukkhī dummano assūni pavattayamāno agamāsi. iminā kāraṇena
esa evaṁ jātoti.
vācāya sannitodakenāti 2- vacanapatodena. sañjambhariṁ akaṁsūti sañjambharitaṁ
nirantaraphuṭaṁ akaṁsu, upari 3- vijjhiṁsūti vuttaṁ hoti. vattāti pare yadicchakaṁ
vadatiyeva. no ca vacanakkhamoti paresaṁ vacanaṁ khamituṁ na sakkoti. idāni tāva
tvaṁ iminā kopena iminā 4- vuttavācāsannitodakena viddho, atīte pana
raṭṭhato ca pabbajitoti. evaṁ vutte "katarasmiṁ kāle bhagavā"ti bhikkhū bhagavantaṁ
yāciṁsu.
satthā āha:- atīte bārāṇasiyaṁ bārāṇasīrājā rajjaṁ kāresi.
atheko jātimā, eko mātaṅgoti dve isayo bārāṇasiṁ agamaṁsu. tesu jātimā
puretaraṁ gantvā kumbhakārasālāyaṁ nisīdi. mātaṅgatāpaso pacchā gantvā tattha

footnote: 1 chaßēéa.,i sañcariṁsu 2 chaßēéa.,i. vācāsannitodakenāti
footnote: 3 sī.,i. upari upari 4 sī. iti tvaṁ iminā kopena idha

page number: 265

okāsaṁ yāci kumbhakāro "atthettha paṭhamataraṁ paviṭṭho pabbajito, taṁ pucchā"ti
āha. so attano parikkhāraṁ gahetvā sālāya dvāramūle ṭhatvā "amhākampi
ācariya ekarattivāsāya okāsaṁ dethā"ti āha. pavisa bhoti. pavisitvā nisinnaṁ
"bho kiṁ gottosī"ti pacchi. caṇḍālagottomhīti. na sakkā 1- tayā saddhiṁ ekaṭṭhāne
nisīdituṁ, ekamantaṁ gacchāti. so ca tattheva tiṇasantharikaṁ 2- santharitvā 3- nipajji.
jātimā dvāraṁ nissāya nipajji. itaro passāvatthāya nikkhamanto taṁ urasmiṁ
akkami. "ko eso"ti ca vutte "ahaṁ ācariyā"ti āha. are 4- caṇḍāla,
kiṁmaññato maggaṁ na passasi, atha me āgantvā na akkamasīti. ācariya
adisvā me akkamantosi khamasi 5- mayhan"ti. so mahāpurise bahinikkhante cintesi
"ayaṁ pacchā gacchantopi itova āgamissī"ti parivattetvā nipajji. mahāpurisopi
"ācariyo ito sīsaṁ katvā nipanno, pādasamīpenassa 6- gamissāmī"ti pavisanto
urasmiṁyeva akkami. "ko eso"ti ca vutte "ahaṁ ācariyā"ti āha. "paṭhamaṁ
tāva te ajānantena kataṁ, idāni maṁ ghaṭentova akāsi, sūriye te uggacchante
sattadhā muddhā phalatū"ti sapi. mahāpuriso kiñci avatvā pure aruṇeyeva sūriyaṁ
gaṇhi, nāssa uggantuṁ adāsi. manussā ca hatthiassādayo ca pabujjhiṁsu.
manussā rājakulaṁ gantvā "deva sakalanagare appabuddho nāma natthi,
na ca aruṇuggamanaṁ 7- paññāyati, kiṁ nu kho etan"ti. tenahi nagaraṁ parivīmaṁsathāti.
te parivīmaṁsantā kumbhakārasālāyaṁ dve tāpase disvā "imesaṁ etaṁ kammaṁ
bhavissatī"ti antarā rañño ārocesuṁ. raññā ca "pucchatha ne"ti vuttā
āgantvā jātimantaṁ pucchiṁsu "tumhehi andhakāraṁ katan"ti. na mayā kataṁ, esa

footnote: 1 katthaci sakkomīti pāṭho dissati
footnote: 2 chaßēéa. tiṇasanthārakaṁ 3 chaßēéa.,i. pattharitvā
footnote: 4 chaßēéa.,i. re 5 sī. akkanto, khamatha

6 chaßēéa.,i. pādasamīpena 7 chaßēéa.,i. aruṇuggaṁ

page number: 266

pana kuṭajaṭilo chavo anantamāyo, taṁ pucchathāti. te gantvā mahāpurisaṁ
pucchiṁsu "tumhehi bhante andhakāraṁ katan"ti. āma ayaṁ ācariyo maṁ abhisapi,
tasmā mayā katanti. te gantvā 1- rañño ārocesuṁ. rājāpi āgantvā
mahāpurisaṁ tumhehi kataṁ bhante"ti pucchi. āma mahārājāti. kasmā bhanteti.
iminā abhisapitomhi, sace maṁ eso khamāpessati, sūriyaṁ vissajjessāmīti. rājā
"khamāpetha bhante etan"ti āha. itaro "mādiso jātimā kiṁ evarūpaṁ caṇḍālaṁ
khamāpessati, na khamāpemī"ti, āha.
atha naṁ manussā "na kiṁ tvaṁ attano ruciyā khamāpessasī"ti vatvā
hatthesu ca pādesu ca gahetvā pādamūle nipajjāpetvā "khamāpehī"ti
āhaṁsu. so nissaddo nipajji. punapi naṁ "khamāpehī"ti āhaṁsu. tato "khama mayhaṁ
ācariyā"ti āha. mahāpuriso "ahaṁ tāva tuyhaṁ khamitvā sūriyaṁ vissajjessāmi,
sūriye pana uggate tava sīsaṁ sattadhā phalissatī"ti vatthā "imassa sīsappamāṇaṁ
mattikāpiṇaḍaṁ matthake ṭhapetvā etaṁ nadiyā galappamāṇe udake ṭhapethā"ti
āha. manussā tathā akaṁsu. ettāvatā saraṭṭhakaṁ rājabalaṁ sannipati. mahāpuriso
sūriyaṁ muñci. sūriyaraṁsī āgantvā mattikāpiṇḍaṁ pahari. so sattadhā bhijji.
tāvadeva so nimmujjitvā ekena titthena uttaritvā palāyi. satthā imaṁ
vatthuṁ āharitvā "idāni tāva tvaṁ bhikkhūnaṁ santike paribhāsaṁ labhasi, pubbe 2-
panāsi 3- imaṁ kodhaṁ nissāya raṭṭhato pabbājito"ti anusandhiṁ ghaṭetvā atha naṁ
ovadanto na kho te taṁ tissa patirūpantiādimāha. navamaṁ.
10. theranāmakasuttavaṇṇanā
[244] dasame vaṇṇavādīti hānisaṁsavādī. yaṁ atītaṁ taṁ pahīnanti
atīte khandhapañcake chandarāgappahānena taṁ pahīnaṁ nāma hoti. anāgatanti

footnote: 1 i. te āgantvā 2 chaßēéa.,i. pubbepi 3 chaßēéa. ayaṁ pāṭho na dissati

page number: 267

anāgataṁ 1- khandhapañcakaṁ tattha chandarāgapaṭinissaggena paṭinissaṭṭhaṁ nāma hoti.
sabbābhibhunti sabbā khandhāyatanadhātuyo ca tayo bhave ca abhibhavitvā ṭhitaṁ.
sabbavidunti taṁ vuttappakāraṁ sabbaṁ viditaṁ pākaṭaṁ katvā ṭhitaṁ. sabbesu dhammesūti
tesveva sabbadhammesu 2- taṇhādiṭṭhilepehi anupalittaṁ. sabbaṁ jahanti tadeva
sabbaṁ tattha chandarāgappahānena jahitvā ṭhitaṁ. taṇhakkhaye vimuttanti
taṇhakkhayasaṅkhāte nibbāne tadārammaṇāya vimuttiyā vimuttaṁ. dasamaṁ.
11. mahākappinasuttavaṇṇanā
[245] ekādasame mahākappinoti evaṁnāmako abhiññābalappatto
asītimahāsāvakānaṁ abbhantaro mahāthero. so kira gihikāle kukkuṭavatīnagare
tiyojanasatikaṁ rajjaṁ kāresi. 3- pacchimabhavikattā pana tathārūpaṁ sāsanaṁ sotuṁ
ohitasotova 4- vicarati. athekadivasaṁ amaccasahassaparivuto uyyānakīḷikaṁ agamāsi.
tadā ca majjhimadesato jaṅghavāṇijā taṁ nagaraṁ gantvā bhaṇḍaṁ paṭisāmetvā
"rājānaṁ passissāmā"ti paṇṇākārahatthā rājakuladvāraṁ gantvā "rājā uyyānaṁ
gato"ti sutvā uyyānaṁ gantvā dvāre ṭhitā paṭihārassa arocayiṁsu. atha rañño
nivedite rājā pakkosāpetvā niyyātitapaṇṇākāre vanditvā ṭhite "tātā
kuto āgatatthā"ti pucchi. sāvatthito devāti. kacci vo raṭṭhaṁ subhikkhaṁ
dhammikorājāti. āma devāti. atthi pana tumhākaṁ dese kiñci sāsananti. atthi deva,
na pana sakkā ucchiṭṭhamukhehi kathetunti. rājā suvaṇṇabhiṅgārena udakaṁ dāpesi.
te mukhaṁ vikkhāletvā dasabalābhimukhā añjaliṁ paggaṇhitvā "deva amhākaṁ dese
buddharatanaṁ nāma uppannan"ti āhaṁsu. rañño "buddho"ti vacane sutamatte

footnote: 1 chaßēéa.,i. anāgatampi 2 chaßēéa. dhammesu
footnote: 3 chaßēéa.,i akāsi 4 chaßēéa.,i. ohitasoto

page number: 268

sakalasarīraṁ pharamānā pīti uppajji. tato "buddhoti tātā vadathā"ti āha.
buddhoti deva vadāmāti. evaṁ tikkhattuṁ vadāpetvā "buddhoti padaṁ aparimāṇaṁ,
nāssa sakkā parimāṇaṁ kātun"ti tasmiṁyeva pasanno satasahassaṁ datvā puna
"aññaṁ kiṁ sāsanan"ti pucchi. deva dhammaratanaṁ nāma uppannanti. tampi sutvā
tatheva tikkhattuṁ paṭiññaṁ gahetvā aparampi satasahassaṁ datvā puna "aññaṁ
kiṁ sāsanan"ti pucchi, saṁgharatanaṁ deva uppannanti. tampi sutvā tatheva tikkhattuṁ
paṭiññaṁ gahetvā aparampi satasahassaṁ datvā dinnabhāvaṁ paṇṇe likhitvā "tātā
deviyā santikaṁ gacchathā"ti pesesi. tesu gatesu amacce pucchi "tātā buddho
loke uppanno. tumhe kiṁ karissathā"ti. deva tumhe kiṁ kattukāmāti ahaṁ.
pabbajissāmīti. mayampi pabbajisāmāti. te sabbepi gharaṁ vā kuṭumbaṁ vā
anapaloketvā ye asse āruyha gatā, teheva nikkhamiṁsu.
vāṇijā 1- anojādeviyā santikaṁ gantvā paṇṇaṁ dassesuṁ. sā
vācetvā "raññā tumhākaṁ bahū kahāpaṇā dinnā, kiṁ tumhehi kataṁ tātā"ti
pucchi. piyasāsanaṁ devi ānītanti. amhepi sakkā tātā suṇāpetunti.
sakkā devi, ucchiṭṭhamukhehi pana vattuṁ na sakkāti. sā suvaṇṇabhiṅgārena
udakaṁ dāpesi. te mukhaṁ vikkhāletvā rañño ārocitanayeneva ārocesuṁ. sāpi
sutvā uppannapāmojjā teneva nayena ekekasmiṁ pade tikkhattuṁ paṭiññaṁ
gahetvā paṭiññāgaṇanāya tīṇi tīṇi katvā 2- nava satasahassāni adāsi. vāṇijā
sabbānipi dvādasa satasahassāni labhiṁsu. atha ne "rājā kahaṁ tātā"ti pucchi.
pabbajissāmīti nikkhanto devīti. "tenahi tātā tumhe gacchathā"ti te
uyyojetvā raññā saddhiṁ gatānaṁ amaccānaṁ mātugāme pakkosāpetvā "tumhe
attano sāmikānaṁ gataṭṭhānaṁ jānātha ammā"ti pucchi. jānāma ayye, raññā

footnote: 1 i. vānijā, evamuparipi 2 i. tīṇi tīṇi ca katvā

page number: 269

saddhiṁ ayyānakīḷīkaṁ gatāti. āma gatā, tattha pana gantvā "buddho
uppanno, dhammo uppanno, saṁgho uppanno"ti sutvā "dasabalassa santike
pabbajissāmā"ti gatā, tumhe kiṁ karissathāti. tumhe pana ayye kiṁ kattukāmāti.
ahaṁ pabbajissāmi, na tehi vantavamanaṁ jivhagge ṭhapayissāmīti. 1- "yadi evaṁ
mayaṁ pabbajissāmā"ti. sabbā rathe yojāpetvā nikkhamiṁsu.
rājāpi amaccasahassena saddhiṁ gaṅgāya tīraṁ pāpuṇi. tasmiṁ ca samaye
gaṅgā pūrā hoti. atha naṁ disvā "ayaṁ gaṅgā pūrā caṇḍamacchākiṇṇā,
amhehi saddhiṁ āgatā dāsā vā manussā vā natthi, ye no nāvaṁ vā
uḷumpaṁ vā katvā dadeyyuṁ, etassa pana satthu guṇā nāma heṭṭhā avīcito
upari yāva bhavaggā patthatā, sace esa satthā sammāsambuddho, imesaṁ assānaṁ
khurapiṭṭhāni mā tementū"ti udakapiṭṭhena asse pakkhandāpesuṁ. ekāssassāpi
khurapiṭṭhimattaṁ na temi, rājamaggena gacchantā viya paratīraṁ patvā purato aññaṁ
mahānadiṁ pāpuṇiṁsu. tattha aññā saccakiriyā natthi, tāya eva saccakiriyāya tampi
aḍḍhayojanavitthāraṁ nadiṁ atikkamiṁsu. atha tatiyaṁ candabhāgaṁ nāma mahānadiṁ patvā
tampi tāya eva saccakiriyāya atikkamiṁsu.
satthāpi taṁdivasaṁ paccūsasamaye mahākaruṇāsamāpattito vuṭṭhāya lokaṁ
olokento "ajja mahākappino tiyojanatikaṁ rajjaṁ pahāya amaccasahassaparivāro
mama santike pabbajituṁ āgacchatī"ti disvā "yā tesaṁ paccuggamanaṁ kātuṁ
yuttan"ti pātova sarīrapaṭijagganaṁ katvā bhikkhusaṁghaparivāro sāvatthiyaṁ piṇḍāya
caritvā pacchābhattaṁ piṇḍapātapaṭikkanto sayameva pattacīvaraṁ gahetvā ākāse
uppatitvā candabhāgāya nadiyā tīre tesaṁ uttaraṇatitthassa abhimukhe ṭhāne

footnote: 1 chaßēéa.,i. ṭhapeyyanti

page number: 270

mahānigrodharukkho atthi, tattha pallaṅkena nisīditvā parimukhaṁ satiṁ upaṭṭhapetvā
chabbaṇṇabuddharaṁsiyo vissajjesi. te tena titthena uttarantā 1- ca
chabbaṇṇabuddharaṁsiyo ito cito ca vidhāvantiyo olokentā dasabalassa puṇṇacandassa
sirikaṁ 2- mukhaṁ disvā "yaṁ satthāraṁ uddissa mayaṁ pabbajitā, addhā so eso"ti
dassaneneva niṭṭhaṁ gantvā diṭṭhānato paṭṭhāya onatā vandamānā āgamma satthāraṁ
vandiṁsu. rājā gopphakesu gahetvā satthāraṁ vanditvā ekamantaṁ nisīdi saddhiṁ
amaccasahassena. satthā tesaṁ dhammaṁ kathesi. desanāpariyosāne sabbe arahatte patiṭṭhāya
satthāraṁ pabbajjaṁ yāciṁsu. satthā "pubbe ime cīvaradānassa dinnattā attano
cīvarāni gahetvāva āgatā"ti suvaṇṇavaṇṇaṁ hatthaṁ pasāretvā "etha bhikkhavo
svākkhāto dhammo, caratha brahmacariyaṁ sammādukkhassa antakiriyāyā"ti āha. sā ca 3-
tesaṁ āyasmantānaṁ pabbajjā ca upasampadā ca ahosi, vassasaṭṭhikattherā 4- viya
satthāraṁ parivārayiṁsu.
anojāpi devī rathasahassaparivārā gaṅgātīraṁ patvā rañño atthāya
āgataṁ nāvaṁ vā uḷumpaṁ vā adisvā attano byattatāya cintesi "rājā
saccakiriyaṁ katvā gato bhavissati so pana satthā na kevalaṁ tesaṁyeva
atthāya nibbatto, sace so satthā sammāsambuddho, amhākaṁ rathā mā udake
nimmujjiṁsū"ti udakapiṭṭhe rathe pakkhandāpesi. rathānaṁ nemivaṭṭimattampi na temi.
dutiyatatiyanadīpi teneva saccākārena uttari uttaramānāyeva nigrodharukkhamūle
satthāraṁ addasa. satthā "imāsaṁ attano sāmike passantīnaṁ chandarāgo
uppajjitvā maggaphalānaṁ antarāyaṁ kareyya, so evaṁ kātuṁ na sakkhissatī"ti

footnote: 1 i. uttarantāva 2 sī. puṇṇacandasarikkhakaṁ, i. puṇṇacandasarikkhaṁ
footnote: 3 chaßēéa. sāva 4 sī.,i. vassasatikattherā

page number: 271

yathā aññamaññaṁ 1- na passanti, tathā akāsi. tā sabbāpi titthato uttaritvā
dasabalaṁ vanditvā nisīdiṁsu. satthā tāsaṁ dhammaṁ kathesi. desanāpariyosāne
sabbāpi sotāpattiphale patiṭṭhāya aññamaññaṁ 1- passiṁsu. satthā "uppalavaṇṇā
āgacchatū"ti cintesi. therī āgantvā sabbā pabbājetvā ādāya bhikkhunīnaṁ
upassayaṁ gatā. bhikkhusahassaṁ gahetvā ākāsena jetavanaṁ agamāsi. imaṁ sandhāyetaṁ
vuttaṁ "mahākappinoti evaṁnāmako abhiññābalappatto asītimahāsāvakānaṁ abbhantaro
mahāthero"ti.
janetasminti janite, pajāyāti attho. ye gottapaṭisārinoti ye "mayaṁ
vāseṭṭhā gotamā"ti 2- gottaṁ paṭisaranti paṭijānanti, tesaṁ khattiyo seṭṭhoti
attho. vijjācaraṇasampannoti aṭṭhahi vijjāhi ceva paṇṇarasadhammabhedena caraṇena
ca samannāgato. tapatīti virocati. jhāyī tapati brāhmaṇoti khīṇāsavabrāhmaṇo
duvidhena jhānena jhāyamāno tapati virocati. tasmiṁ pana khaṇe kāḷudāyitthero
duvidhena jhānena jhāyamāno avidūre nisinno hoti. buddho tapatīti
sabbaññubudadho virocati. sabbamaṅgagāthā kiresā. bhātikarājā kira ekapūjaṁ
kāretvā ācariyakaṁ 3- āha "tīhi ratanehi amuttaṁ ekaṁ jayamaṅgalaṁ vadathā"ti.
so tepiṭakaṁ buddhavacanaṁ idaṁ maṅgalagāthaṁ 4- vadanto "divā tapati ādicco"ti
vatvā aṭṭhaṅgaṁ gamentassa sūriyassa añjaliṁ paggaṇhi. "rattimābhāti candimā"ti
uṭṭhahantassa candassa añjaliṁ paggaṇhi. "sannaddho khattiyo tapatī"ti rañño
añjaliṁ paggaṇhi. "jhāyī tapati brāhmaṇo"ti bhikkhusaṁghassa añjaliṁ paggaṇhi.
"jhāyī tapati brāhmaṇo"ti bhikkhusaṁghassa añjaliṁ paggaṇhi. "buddho tapati
tejasā"ti vatvā pana mahācetiyassa añjaliṁ paggaṇhi. atha naṁ rājā "mā
hatthaṁ otārehī"ti ukkhittasmiṁyeva hatthe sahassaṁ ṭhapesi. ekādasamaṁ.

footnote: 1 chaßēéa. aññamaññe 2 i. mayaṁ vasiṭṭho gotamo
footnote: 3 sī. bhāṇakaṁ, i. bhātikaṁ 4 chaßēéa. imaṁ gāthaṁ

page number: 272

12. sahāyakasuttavaṇṇanā
[246] dvāmasame cirarattaṁ sametikāti 1- dīgharattaṁ saṁsanditvā
sametvā ṭhitaladdhino. te kira pabbajitā 2- pañca jātisatāni ekatova vicariṁsu.
sameti nesaṁ saddhammoti idāni imesaṁ ayaṁ sāsanadhammo saṁsandati sameti.
dhamme buddhappavediteti budadhena pavedite dhamme etesaṁ sāsanadhammo
sobhatīti attho. suvinītā kappinenāti attano upajjhāyena ariyappavedite
dhamme suṭṭhu vinītā. sesaṁ sabbattha uttānamevāti.
bhikkhusaṁyuttavaṇṇanā niṭṭhitā.
iti sāratthappakāsiniyā saṁyuttanikāyaṭṭhakathāya
nidānavaggavaṇṇanā niṭṭhitā.
---------------

footnote: 1 sī.,i. samāhitāti 2 chaßēéa. ayaṁ pāṭho na dissati

page number: 273

sāratthappakāsinī nāma saṁyuttanikāyaṭṭhakathā
khandhavāravaggavaṇṇanā
------------
namo tassa bhagavato arahato sammāsambuddhassa.
1. khandhasaṁyutta
mūlapaṇṇāsaka
1. nakulapituvagga
1. nakulapitusuttavaṇṇanā
[1] nakulapituvaggassa 1- paṭhame. bhaggesūti evaṁnāmake janapade. suṁsumāragireti
suṁsumāragiranagare. tasmiṁ kira māpiyamāne suṁsumāro saddamakāsi, tenassa
"suṁsumāragiran"tveva nāmaṁ akaṁsu. bhesakaḷāvaneti bhesakaḷāya nāma yakkhiniyā
adhivutthattā evaṁladdhanāme vane. tadeva migagaṇassa 2- abhayatthāya dinnattā
migadāyoti vuccati. bhagavā tasmiṁ janapade taṁ nagaraṁ nissāya tasmiṁ vanasaṇḍe
viharati. nakulapitāti nakulassa nāma dārakassa pitā.
jiṇṇoti jarājiṇṇo. vuḍḍhoti vayovuḍḍho. mahallakoti jātimahallako.
addhagatoti tiyaddhagato. vayoanuppattoti tesu tīsu addhesu pacchimavayaṁ anuppatto.
āturakāyoti gilānakāyo. idañhi sarīraṁ suvaṇṇavaṇṇampi niccapaggharaṇaṭṭhena
āturaṁyeva nāma. visesena panassa jarāturatā byādhāturatā maraṇāturatāti
tisso āturatā honti. tāsu kiñcāpi eso mahallakattājarāturova, abhiṇharogatāya

footnote: 1 sī. khandhakavaggassa, chaßēéa. khandhiyavaggassa, i. khandhavaggassa 2 sī. migānaṁ

page number: 274

panassa byādhāturatā idha adhippetā. abhikkhaṇātaṅgoti abhiṇharogo nirantararogo.
aniccadassāvīti tāya āturatāya icchiticchitakkhaṇe āgantuṁ asakkonto kadācideva
daṭṭhuṁ labhāmi, na sabbakālanti attho. manobhāvanīyānanti manavaḍḍhakānaṁ. yesu hi
diṭṭhesu 1- kusalavasena cittaṁ vaḍḍhati, te sāriputtamoggallānādayo mahātherā
manobhāvanīyā nāma. anusāsatūti punappunaṁ sāsatu. purimaṁ hi vacanaṁ ovādo nāma,
aparāparaṁ anusāsanī nāma. otiṇṇe vā vatthusmiṁ vacanaṁ ovādo nāma, anotiṇṇe
tantivasena vā paveṇivaseneva vā vuttaṁ anusāsanī nāma. apica ovādoti vā
anusāsanīti vā atthato ekameva, byañjanamattameva nānaṁ.
āturo hāyanti āturo hi ayaṁ, suvaṇṇavaṇṇo piyaṅgusāmopi samāno
niccapaggharaṇaṭṭhena āturoyeva. aṇḍabhūtoti aṇḍaṁ viya bhūto dubbalo.
yathā kukkuṭaṇḍaṁ vā mayūraṇḍaṁ vā geṇḍukaṁ viya gahetvā khipantena vā
paharantena vā na sakkā kīḷituṁ, tāvadeva bhijjati, evamayampi kāyo kaṇṭakepi
khāṇukepi pakkhalitassa bhijjati, 2- aṇḍaṁ viya bhūtoti aṇḍabhūto. pariyonaddhoti
sukhumena chavimattena pariyonaddho. aṇḍaṁ hi sāratacena pariyonaddhaṁ, tenettha 3-
ḍaṁsamakasādayo nilīyitvāpi chaviṁ chinditvā yūsaṁ paggharāpetuṁ na sakkonti.
imasmiṁ pana chaviṁ chinditvā yaṁ icchanti, taṁ karonti. evaṁ sukhumāya chaviyā
pariyonaddho. kimaññatra bālyāti bālabhāvato aññaṁ kiṁ atthi, bāloyeva
ayanti attho. tasmāti yasmā ayaṁ kāyo evarūpo, tasmā.
tenupasaṅkamīti rañño cakkavattissa upaṭṭhānaṁ gantvā anantaraṁ pariṇāyakaratanassa
upaṭṭhānaṁ gacchanto rājapuriso viya saddhammacakkavattissa bhagavato

footnote: 1 sī diṭṭhesu diṭṭhesu, ma. diṭṭhesu kusalesu 2 chaßēéa. bhijjatīti
footnote: 3 ma. tena thaddhaṁ, cha. tena

page number: 275

upaṭṭhānaṁ gantvā anantaraṁ dhammasenāpatissa apacitiṁ kattukāmo yenāyasmā
sāriputto, tenupasaṅkami. vippasannānīti suṭṭhu pasannāni. indriyānīti
manacchaṭṭhāni indriyāni. parisuddhoti niddoso. pariyodātoti tasseva vevacanaṁ.
nirupaklesatāyeva hi esa pariyodātoti vutto, na setabhāvena. etassa ca
pariyodātataṁ disvāva indriyānaṁ vippasannataṁ aññāsi. nayaggāhapaññā kiresā
therassa.
kathaṁ hi no siyāti kena kāraṇena na laddhā bhavissati, laddhāyevāti
attho. iminā kiṁ dīpeti? satthu vissāsikabhāvaṁ. ayaṁ kira satthu diṭṭhakālato
paṭṭhāya pitipemaṁ, upāsikā cassa mātipemaṁ paṭilabhati. ubhopi "mama putto"ti
satthāraṁ vadanti. bhavantaragato hi nesaṁ sineho. sā kira upāsikā pañca
jātisatāni tathāgatassa mātāva, so ca gahapati pitāva ahosi. puna pañca
jātisatāni upāsikā mahāmātā, upāsako mahāpitā, tathā cūḷamātā cūḷapitāti.
evaṁ satthā diyaḍḍhāttabhāvasahassaṁ tesaṁyeva hatthe vaḍḍhito. teneva te
yaṁ neva puttassa, na pitu santike kathetuṁ sakkā, taṁ satthu santike
nisinnā kathenti. imināyeva ca kāraṇena bhagavā "etadaggaṁ bhikkhave mama
sāvakānaṁ upāsakānaṁ vissāsikānaṁ yadidaṁ nakulapitā gahapati, 1- etadaggaṁ bhikkhave
mama sāvikānaṁ upāsikānaṁ vissāsikānaṁ 1- yadidaṁ nakulamātā gahapatānī"ti 2- te
etadagge ṭhapesi. iti so imaṁ vissāsikabhāvaṁ pakāsento kathaṁ hi no siyāti
āha. amatena abhisittoti nayidha 3- aññaṁ kiñci jhānaṁ vā vipassanā vā
maggo vā phalaṁ vā "amatābhiseko"ti daṭṭhabbaṁ, 4- madhuradhammadesanāyeva pana
"amatābhiseko"ti veditabbā. 5- dūratopīti tiroraṭṭhāpi tirojanapadāpi.

footnote: 1-1 chaßēéa.,i etadaggaṁ bhikkhave mama .pe. vissāsikānanti pāṭhā na dissanti
footnote: 2 aṅ. ekaka. 20/257,266/27 3 chaßēéa. nassidha
footnote: 4 chaßēéa. daṭṭhabbo 5 chaßēéa. veditabbo

page number: 276

assutavā puthujjanoti idaṁ vuttatthameva. ariyānaṁ adassāvītiādīsu
ariyāti ārakattā kilesehi, anaye na iriyanato, aye iriyanato, sadevakena
ca lokena araṇīyato buddhā ca paccekabuddhā ca buddhasāvakā ca vuccanti.
buddhā eva vā idha ariyā. yathāha:- "sadevake bhikkhave loke .pe. tathāgato
ariyoti vuccatī"ti. 1- sappurisānanti ettha pana paccekabuddhā tathāgatasāvakā
ca sappurisāti veditabbā. te hi lokuttaraguṇayogena sobhanā purisāti
sappurisā. sabbeva vā ete dvedhāpi vuttā. buddhāpi hi ariyā ca sappurisā
ca, paccekabuddhā buddhasāvakā ca. 2- yathāha:-
"yo ve kataññū katavedi dhīro
kalyāṇamitto daḷhabhitti ca hoti
dukkhitassa sakkaccaṁ 3- karoti kiccaṁ
tathāvidhaṁ sappurisaṁ vadantī"ti. 4-
"kalyāṇamitto daḷhabhatti ca hotī"ti ettāvatā hi buddhasāvako vutto,
kataññutādīhi paccekabuddhabuddhāti. idāni yo tesaṁ ariyānaṁ adassanasīlo, na ca
dassane sādhukārī, so "ariyānaṁ adassāvī"ti veditabbo. so ca cakkhunā
adassāvī, ñāṇena adassāvīti duvidho. tesu ñāṇena adassāvī idha adhippeto.
maṁsacakkhunā hi dibbacakkhunā vā ariyā diṭṭhāpi adiṭṭhāva honti tesaṁ cakkhūnaṁ
vaṇṇamattaggahaṇato na ariyabhāvagocarato soṇasiṅgālādayopi cakkhunā ariye
passanti, na ca te 5- ariyānaṁ dassāvino.

footnote: 1 saṁ. mahā. 19/1098/380 2 chaßēéa. buddhasāvakāpi
footnote: 3 chaßēéa.,i. sakkacca 4 khu.jā. 27/2466/541 (syā) 5 chaßēéa. na cete

page number: 277

tatridaṁ vatthu:- cittalapabbatavāsino kira khīṇāsavattherassa upaṭṭhāko
vuḍḍhapabbajito ekadivasaṁ therena saddhiṁ piṇḍāya caritvā therassa pattacīvaraṁ
gahetvā piṭṭhito āgacchanto theraṁ pucchi "ariyā nāma bhante kīdisā"ti.
thero āha "idhekacco mahallako ariyānaṁ pattacīvaraṁ gahetvā vattapaṭivattaṁ 1-
katvā sahacarantopi neva ariye jānāti, evaṁ dujjānāvuso ariyā"ti. evaṁ
vuttepi so neva aññāsi. tasmā na cakkhunā dassanaṁ, ñāṇena dassanameva
dassanaṁ. yathāha:- "kiṁ te vakkali iminā pūtikāyena diṭṭhena, yo kho vakkali
dhammaṁ passati, so maṁ passati. yo maṁ passati, so dhammaṁ passatī"ti. 2- tasmā
cakkhunā passantopi ñāṇena ariyehi diṭṭhaṁ aniccādilakkhaṇaṁ apassanto,
ariyādhigatañca dhammaṁ anadhigacchanto ariyakaradhammānaṁ ariyabhāvassa ca adiṭṭhattā
"ariyānaṁ adassāvī"ti veditabbo.
ariyadhammassa akovidoti satipaṭṭhānādibhede ariyadhamme akusalo. ariyadhamme
avinītoti ettha pana:-
duvidho vinayo nāma ekamekettha pañcadhā
abhāvato tassa ayaṁ avinītoti vuccati.
ayaṁ hi saṁvaravinayo pahānavinayoti duvidho vinayo. ettha ca duvidhepi
vinaye ekameko vinayo pañcadhā bhijjati. saṁvaravinayopi hi sīlasaṁvaro satisaṁvaro
ñāṇasaṁvaro khantisaṁvaro vīriyasaṁvaroti pañcavidho. pahānavinayopi tadaṅgappahānaṁ
vikkhambhanappahānaṁ samucchedappahānaṁ paṭippassaddhippahānaṁ nissaraṇappahānanti
pañcavidho.

footnote: 1 ma. vattapaṭipattiṁ 2 saṁ.kha. 17/87/96

page number: 278

tattha "iminā pātimokkhasaṁvarena upeto hoti samupeto"ti 1- ayaṁ sīlasaṁvaro.
"rakkhati cakkhundriyaṁ, cakkhundriye saṁvaraṁ āpajjatī"ti 2- ayaṁ satisaṁvaro.
"yāni sotāni lokasmiṁ sati tesaṁ nivāraṇaṁ
sotānaṁ saṁvaraṁ brūmi paññāyete pithiyyare"ti 3-
ayaṁ ñāṇasaṁvaro. "khamo hoti sītassa uṇhassā"ti 4- ayaṁ khantisaṁvaro. "uppannaṁ
kāmavitakkaṁ nādhivāsetī"ti 5- ayaṁ vīriyasaṁvaro. sabbopicāyaṁ saṁvaro yathāsakaṁ
saṁvaritabbānaṁ vinetabbānañca kāyaduccaritādīnaṁ saṁvaraṇato "saṁvaro "vinayanato
"vinayo"ti vuccati. evaṁ tāva saṁvaravinayo pañcadhā bhijjatīti veditabbo.
tathā yaṁ nāmarūpaparicchedādīsu vipassanāñāṇesu paṭipakkhabhāvato dīpālokeneva
tamassa, tena tena vipassanāñāṇena tassa tassa anatthassa 6- pahānaṁ. seyyathīdaṁ?
nāmarūpavavatthānena sakkāyadiṭṭhiyā, paccayapariggahena ahetuvisamahetudiṭṭhīnaṁ,
tasseva aparabhāgena kaṅkhāvitaraṇena kathaṁkathībhāvassa, kalāpasammasanena "ahaṁ
mamā"ti gāhassa, maggāmaggavavatthānena amagge maggasaññāya, ubhayadassanena
ucchedadiṭṭhiyā, vayadassanena sassatadiṭṭhiyā, bhayadassanena sabhaye abhayasaññāya,
ādīnavadassanena assādasaññāya, nibbidānupassanāya 7- abhiratisaññāya,
muccitukamyatāñāṇena amuccitukāmatāya. upekkhāñāṇena anupekkhāya, anulomena
dhammaṭṭhitiyaṁ nibbāne ca paṭilomabhāvassa, gotrabhunā saṅkhāranimittaggāhassa
pahānaṁ, etaṁ tadaṅgappahānaṁ nāma.

footnote: 1 abhi.vi. 35/511/296, aṅṭika. 20/16/108
footnote: 2 dī.sī. 9/213/70, maßēáū. 12/295/258, saṁ.saḷā. 18/317/220 (syā)
footnote: 3 chaßēéa. pidhīyare, khu.su. 25/1042/532, khu.cūḷa. 30/75/16 (syā)

4 maßēáū. 12/24/13, aṅ.catukka. 21/114/134, aṅ.chakka. 22/329/437 (syā)
5 maßēáū. 12/26/15, aṅ.catukka. 21/118/133, aṅḍasaka. 24/60/88
6 sī. aṅgassa 7 ma.,ka. nibbidānupassanena

page number: 279

yaṁ pana upacārappanābhedena samādhinā pavattibhāvanivāraṇato ghaṭappahāreneva
udakapiṭṭhe sevālassa, tesaṁ tesaṁ nīvaraṇādidhammānaṁ pahānaṁ, etaṁ vikkhambhanappahānaṁ
nāma. yaṁ catunnaṁ ariyamaggānaṁ bhāvitattā taṁtaṁmaggatova attano santāne
"diṭṭhigatānaṁ pahānāyā"tiādinā 1- nayena vuttassa samudayapakkhikassa kilesagaṇassa
accantāppavattibhāvena 2- pahānaṁ, idaṁ samucchedappahānaṁ nāma. yaṁ pana phalakkhaṇe
paṭippassaddhattaṁ kilesānaṁ, etaṁ paṭippassaddhippahānaṁ nāma.
yaṁ sabbasaṅkhatanissaṭattā pahīnasabbasaṅkhataṁ nibbānaṁ, etaṁ nissaraṇappahānaṁ
nāma. sabbampi cetaṁ pahānaṁ yasmā cāgaṭṭhena pahānaṁ, vinayanaṭṭhena vinayo,
tasmā "pahānavinayo"ti vuccati. taṁtaṁpahānavato 3- vā tassa tassa vinayassa
sambhavatopetaṁ "pahānavinayo"ti vuccati. evaṁ pahānavinayopi pañcadhā bhijjatīti
veditabbo.
evamayaṁ saṅkhepato duvidho, bhedato ca dasavidho vinayo bhinnasaṁvarattā
pahātabbassa ca appahīnattā yasmā etassa assutavato puthujjanassa natthi,
tasmā abhāvato tassa ayaṁ "avinīto"ti vuccatīti. esa nayo sappurisānaṁ
adassāvī sappurisadhammassa akovido sappurisadhamme avinītoti etthāpi.
ninnānākaraṇaṁ hi etaṁ atthato. yathāha:-
"yeva te ariyā, teva te sappurisā. yeva te sappurisā,
teva te ariyā. yo eva so ariyānaṁ dhammo, so eva so
sappurisānaṁ dhammo. yo eva so sappurisānaṁ dhammo, so eva
so ariyānaṁ dhammo. yeva te ariyavinayā, teva te sappurisavinayā.

footnote: 1 abhi. saṅ. 34/277/84, abhi. vi. 35/628/322
footnote: 2 sī. accantaṁ appavattabhāvena 3 sī. taṁtaṁpahānaṁ gato

page number: 280

yeva te sappurisavinayā, teva te ariyavinayā. ariyeti vā
sappuriseti vā, ariyadhammeti vā sappurisadhammeti vā, ariyavinayeti
vā sappurisaviyanayeti vā esese eke ekaṭṭhe same samabhāge
tajjāte taññevā"ti.
rūpaṁ attato samanupassatīti idhekacco rūpaṁ attato samanupassati, "yaṁ
rūpaṁ, so ahaṁ, yo ahaṁ, taṁ rūpan"ti rūpañca attañca advayaṁ samanupassati.
seyyathāpi nāma telappadīpassa jhāyato yā acci, so vaṇṇo. yo vaṇṇo,
sā accīti acciñca vaṇṇañca advayaṁ samanupassati, evameva idhekacco rūpaṁ
attato samanupassati .pe. advayaṁ samanupassatīti evaṁ rūpaṁ "attā"ti
diṭṭhipassanāya passati. rūpavantaṁ vā attānanti arūpaṁ "attā"ti gahetvā
chāyāvantaṁ rukkhaṁ viya taṁ rūpavantaṁ samanupassati. attani vā rūpanti arūpameva
"attā"ti gahetvā pupphasmiṁ gandhaṁ viya attani rūpaṁ samanupassati. rūpasmiṁ vā
attānanti arūpameva "attā"ti gahetvā karaṇḍake 1- maṇiṁ viya taṁ attānaṁ rūpasmiṁ
samanupassati. pariyuṭṭhaṭṭhāyīti pariyuṭṭhaṭṭhānākārena 2- abhibhavanākārena ṭhito,
"ahaṁ rūpaṁ, mama rūpan"ti evaṁ taṇhādiṭṭhīhi gilitvā pariniṭṭhapetvā gaṇhanako
nāma hotīti attho. tassa taṁ rūpanti tassa taṁ evaṁ gahitaṁ rūpaṁ. vedanādīsupi
eseva nayo.
tattha "rūpaṁ attato samanupassatī"ti suddharūpameva attāti kathitaṁ. "rūpavantaṁ
vā attānaṁ, attani vā rūpaṁ, rūpasmiṁ vā attānaṁ, vedanaṁ attato .pe.
saññaṁ, saṅkhāre, viññāṇaṁ attato samanupassatī"ti imesu sattasu ṭhānesu
arūpaṁ attāti kathitaṁ. vedanāvantaṁ vā attānaṁ, attani vā vedanaṁ, vedanāya

footnote: 1 ma., ka. karaṇḍāya 2 sī. pariyuṭṭhaṭṭhena, ka. pariyuṭṭhānena

page number: 281

vā attānan"ti evaṁ catūsu khandhesu tiṇṇaṁ tiṇṇaṁ vasena dvādasasu ṭhānesu
rūpārūpamissako attā kathito. tattha "rūpaṁ attato samanupassati, vedanaṁ, saññaṁ,
saṅkhāre, viññāṇaṁ attato samanupassatī"ti imesu pañcasu ṭhānesu ucchedadiṭṭhi
kathitā, avasesesu sassatadiṭṭhīti evamettha paṇṇarasa bhavadiṭṭhiyo pañca vibhavadiṭṭhiyo
honti, tā sabbāpi maggāvaraṇā, na saggāvaraṇā, paṭhamamaggavajjhāti veditabbā.
evaṁ kho gahapati āturakāyo ceva hoti āturacitto cāti kāyo nāma
buddhānampi āturoyeva. cittaṁ pana rāgadosamohānugataṁ āturaṁ nāma. taṁ idha
dassitaṁ. no ca āturacittoti idha nikkilesatāya cittassa anāturabhāvo dassito.
iti imasmiṁ sutte lokiyamahājano āturakāyo ceva āturacitto cāti dassito,
khīṇāsavā āturakāyā anāturacittā, satta sekkhā neva āturacittā, na
anāturacittāti veditabbā. bhajamānā pana anāturacittataṁyeva 1- bhajantīti. paṭhamaṁ.
2. devadahasuttavaṇṇanā
[2] dutiye devadahanti devā vuccanti rājāno, tesaṁ maṅgaladaho, sayaṁ
jāto vā so dahoti, tasmā "devadaho"ti vutto. tassa avidūre nigamo
devadahantveva napuṁsakaliṅgavasena saṅkhyaṁ gato. pacchābhūmagamikāti pacchābhūmaṁ
niviṭṭhajanapadaṁ gantukāmā. nivāsanti temāsaṁ vassāvāsaṁ. apalokitoti āpucchito.
apalokethāti āpucchatha. kasmā theraṁ āpucchāpeti? te sabhāre kātukāmatāya.
yo hi ekavihāre vasantopi santikaṁ na gacchati pakkamanto anāpucchā
pakkamati, ayaṁ nibbhāro nāma yo ekavihāre vasantopi āgantvā passati.
pakkamanto āpucchati, ayaṁ sabhāro nāma. imepi bhikkhū bhagavā "evamime sīlādīhi
vaḍḍhissantī"ti sabhāre kātukāmo āpacchāpeti.

footnote: 1 sī. āturacittataṁyeva

page number: 282

paṇḍitoti dhātukosallādinā catubbidhena paṇḍiccena samannāgato.
anuggāhakoti āmisānuggahena ca dhammānuggahena cāti davīhipi anuggahehi
anuggāhako. thero kira aññe bhikkhū viya pātova piṇḍāya agantvā sabbabhikkhūsu
gatesu sakalaṁ saṁghārāmaṁ anuvicaranto asammaṭṭhaṭṭhānaṁ sammajjati, achaḍḍitaṁ
kacavaraṁ chaḍḍeti, saṁghārāme dunnikkhittāni mañcapīṭhadārubhaṇḍamattikābhaṇḍāni
paṭisāmeti. kiṁkāraṇā? "mā aññatitthiyā vihāraṁ paviṭṭhā disvā paribhavaṁ
akaṁsū"ti. tato gilānasālaṁ gantvā gilāne assāsetvā "kena attho"ti
pucchitvā yena attho hoti, tadatthaṁ tesaṁ daharasāmaṇere ādāya bhikkhācāravattena
vā sabhāgaṭṭhāne vā bhesajjaṁ pariyesitvā tesaṁ datvā "gilānupaṭṭhānaṁ nāma
buddhapaccekabuddhehi vaṇṇitaṁ, gacchatha sappurisā appamattā hothā"ti te pesetvā
sayaṁ piṇḍāya caritvā upaṭṭhākakule vā bhattakiccaṁ katvā vihāraṁ gacchati. idaṁ
tāvassa nibaddhavāsaṭṭhāne āciṇṇaṁ.
bhagavati pana cārikaṁ caramāne "ahaṁ aggasāvako"ti upāhanaṁ āruyha chattaṁ
gahetvā purato purito na gacchati. ye pana tattha mahallakā vā ābādhikā
vā atidaharā vā, tesaṁ rujjanaṭṭhānāni telena makkhāpetvā pattacīvaraṁ attano
daharasāmaṇerehi gāhāpetvā taṁdivasaṁ vā dutiyadivasaṁ vā te gaṇhitvāva
gacchati, ekadivasaṁ hi taññeva āyasmantaṁ ativikāle sampattattā senāsanaṁ
alabhitvā cīvarakuṭiyaṁ nisinnaṁ disvā satthā punadivase bhikkhusaṁghaṁ sannipātetvā
hatthivānaratittiravatthuṁ 1- kathetvā "yathāvuḍḍhaṁ senāsanaṁ dātabban"ti sikkhāpadaṁ 2-
paññāpesi. evaṁ tāvesa āmisānuggahena anuggaṇhāti. ovadanto panesa
satavārampi sahassavārampi tāva ovadati, yāva so puggalo sotāpattiphale patiṭṭhāti,

footnote: 1 vi. cūḷa. 7/311/81, khu. apa. 27/37/12 (syā) 2 vi. cūḷa. 7/313/83/85

page number: 283

atha naṁ vissajjetvā aññaṁ ovadati. iminā nayena ovadato cassa ovāde ṭhatvā
arahattaṁ pattā gaṇanapathaṁ atikkantā. evaṁ dhammānuggahena anuggaṇhāti.
paccassosunti te bhikkhū "amhākaṁ neva upajjhāyo, na ācariyo, na
sandiṭṭhasambhatto, kiṁ tassa santike karissāmā"ti tuṇhībhāvaṁ anāpajjitvā
"evaṁ bhante"ti satthu vacanaṁ sampaṭicchiṁsu. elagalāgumbeti 1- jigucchamaṇḍapake. 2-
so kira elagalāgumbo dhuvasalilaṭṭhāne jāto. athettha catūhi pādehi maṇḍapaṁ
katvā tassa upari taṁ gumbaṁ āropesuṁ, so taṁ maṇḍapaṁ chādesi. athassa
heṭṭhā iṭṭhakāhi paricinitvā bālikaṁ okiritvā āsanaṁ paññāpayiṁsu.
sītalaṁ divāṭṭhānaṁ udakavāto vāyati. thero tasmiṁ nisīdi. taṁ sandhāya vuttaṁ
"elagalāgumbe"ti.
nānāverajjagatanti ekassa rañño rajjato nānāvidhaṁ rajjagataṁ. virajjanti
aññaṁ rajjaṁ. yathā hi sadesato añño videso, evaṁ nivuttharajjato aññaṁ
rajjaṁ virajjaṁ nāma, taṁ verajjanti vuttaṁ. khattiyapaṇḍitāti bimbisārakosalarājādayo
paṇḍitarājāno. brāhmaṇapaṇḍitāti caṅkītārukkhādayo paṇḍitabrāhmaṇā.
gahapatipaṇḍitāti cittasudattādayo paṇḍitagahapatayo. samaṇapaṇḍitāti sabhiyapilotikādayo
paṇḍitaparibbājakā. vīmaṁsakāti atthagavesino. kiṁvādīti kiṁ attano dassanaṁ
vadati, kiṁ laddhikoti attho. kimakkhāyatīti kiṁ sāvakānaṁ ovādānusāsaniṁ
ācikkhati. dhammassa cānudhammanti bhagavatā vuttabyākaraṇassa anubyākaraṇaṁ.
sahadhammikoti sakāraṇo. vādānuvādoti bhagavatā vuttavādassa anuvādo.
"vādānupāto"tipi pāṭho, satthu vādassa anupāto anupatanaṁ, anugamananti
attho. imināpi vādaṁ anugato vādoyeva dīpito hoti.
avītarāgassātiādīsu taṇhāvaseneva attho veditabbo. taṇhā hi
rajjanato rāgo, chandiyanato chando, piyāyanaṭṭhena pemaṁ, pivitukāmaṭṭhena

footnote: 1 ṭīkā. eḷakāḷagumbe 2 sī. gacchamaṇḍape, ka. gudhe jigucchamaṇḍapake

page number: 284

pipāsā, anudahaṭṭhena pariḷāhoti vuccati. akusale cāvuso dhammetiādi
kasmā āraddhaṁ? pañcasu khandhesu avītarāgassa ādīnavaṁ, vītarāgassa ca ānisaṁsaṁ
dassetuṁ. tatra avighātoti niddukkho. anupāyāsoti nirupatāpo. apariḷāhoti
niddāhoti. evaṁ sabbattha attho veditabbo. dutiyaṁ.
3. hāliddikānisuttavaṇṇanā
[3] tatiye avantīsūti avantidakkhiṇāpathasaṅkhāte avantiraṭṭhe. kuraraghareti
evaṁnāmake nagare. papāteti ekato papāte, tassā kira pabbatassa ekaṁ
passaṁ chinditvā pātitaṁ viya ahosi. "pavatte"tipi pāṭho, nānātitthiyānaṁ
laddhipavattaṭṭhāneti attho. iti thero tasmiṁ raṭṭhe taṁ nagaraṁ nissāya tasmiṁ
pabbate viharati. hāliddikānīti evaṁnāmako. aṭṭhakavaggiye māgaṇḍiyapañheti
aṭṭhakavaggikamhi māgaṇḍiyapañho nāma atthi, tasmiṁ pañhe rūpadhātūti rūpakkhandho
adhippeto. rūpadhāturāgavinibandhanti rūpadhātumhi rāgena vinibaddhaṁ. viññāṇanti
kammaviññāṇaṁ. okasārīti gehasārī ālayasārī.
kasmā panettha "viññāṇadhātu kho gahapatī"ti na vuttanti? sammohavighātatthaṁ
"oko"ti hi atthato paccayo vuccati, pure jātañca kammaviññāṇaṁ pacchājātassa
kammaviññāṇassapi vipākaviññāṇassapi, vipākaviññāṇañca vipākaviññāṇassapi
kammaviññāṇassapi paccayo hoti, tasmā "kataraṁ nu kho idha viññāṇan"ti
sammoho bhaveyya, tassa vighātatthaṁ taṁ aggahetvā asaṅkiṇṇāvasena desanā
katā. apica ārammaṇavasena catasso abhisaṅkhāraviññāṇaṭṭhitiyo vuttāti tā
dassetumpi idha viññāṇaṁ gahitaṁ.

page number: 285

upāyupādānāti taṇhupāyadiṭṭhupāyavasena dve upāyā, kāmupādānādīni
cattāri upādānāni ca. cetaso adhiṭṭhānābhinivesānusayāti akusalacittassa
adhiṭṭhānabhūtā ceva abhinivesabhūtā ca anusayabhūtā ca. tathāgatassāti sammāsambuddhassa
sabbesampi hi khīṇāsavānaṁ ete pahīnāva, satthu pana khīṇāsavabhāvo loke
atipākaṭoti uparimakoṭiyā evaṁ vuttaṁ. viññāṇadhātuyāti idha viññāṇaṁ kasmā
gahitaṁ? kilesappahānadassanatthaṁ. kilesā hi na kevalaṁ catūsuyeva khandhesu pahīnā
pahiyyanti, pañcasupi pahiyyantiyevati kilesappahānadassanatthaṁ gahitaṁ. evaṁ kho
gahapati anokasārī hotīti evaṁ kammaviññāṇena okaṁ asarantena anokasārī
nāma hoti.
rūpanimittanikesāravinibandhāti rūpameva kilesānaṁ paccayaṭṭhena nimittaṁ,
ārammaṇakiriyasaṅkhātena nivāsanaṭṭhānaṭṭhena niketanti rūpanimittaniketaṁ. visāro ca
vinibandho ca visāravinibandhā. ubhayenapi hi kilesānaṁ patthaṭabhāvo ca vinibandhanabhāvo
ca vutto, rūpanimittanikete visāravinibandhāti rūpanimittaniketavisāravinibandhā,
tasmā rūpanimattaniketamhi uppannena kilesavisārena ceva kilesabandhanena cāti attho.
niketasārīti vuccatīti ārammaṇakaraṇavasena nivāsanaṭṭhānaṁ sārīti vuccati. pahīnāti
te rūpanimittaniketasilesavisāravinibandhā pahīnā.
kasmā panettha pañcakkhandhā "okā"ti vuttā. cha ārammaṇāni "niketan"ti?
chandarāgassa balavadubbalāya. samānepi hi etesaṁ ālayaṭṭhena visesabhāvo. okoti
niccanivāsanaṁ gehameva vuccati, niketanti "ajja asukaṭṭhāne karissāmā"ti
katasaṅketānaṁ nivāsanaṭṭhānaṁ uyyānādi. kattha yathā puttadāradhanadhaññapuṇṇagehe
chandarāgo balavā hoti, evaṁ ajjhattikesu khandhesu. yathā

page number: 286

pana uyyānaṭṭhānādīsu tato dubbalataro hoti, evaṁ bāhiresu chasu ārammaṇesūti
chandarāgassa balavadubbalatāya evaṁ desanā katāti veditabbā.
sukhitesu sukhitoti upaṭṭhākesu dhanadhaññalābhādivasena sukhitesu "idānāhaṁ
manāpaṁ bhojanaṁ labhissāmī"ti gehassitasukhena sukhito hoti, tehi pattasampattiṁ 1-
anubhavamāno viya carati. dukkhitesu dukkhitoti tesaṁ kenacideva kāraṇena dukkhe
uppanne sayaṁ dviguṇena dukkhena dukkhito hoti. kiccakaraṇīyesūti kiccasaṅkhātesu
karaṇīyesu. tesu yogaṁ āpajjatīti upayogaṁ sayaṁ tesaṁ kiccānaṁ kattabbataṁ
āpajjati. kāmesūti vatthukāmesu. evaṁ kho gahapati kāmehi aritto hotīti
evaṁ kilesakāmehi aritto hoti antokāmānaṁ bhāvena atuccho. sukkapackho tesaṁ
abhāvena ritto tucchoti veditabbo.
purakkharānoti vattaṁ purato kurumāno. evaṁrūpo siyantiādīsu
dīgharassakāḷodātādīsu rūpesu "evaṁrūpo nāma bhaveyyan"ti pattheti. sukhādīsu
vedanāsu evaṁvedano nāma, nīlasaññādīsu saññāsu evaṁsañño nāma,
puññābhisaṅkhārādīsu saṅkhāresu evaṁsaṅkhārā nāma, cakkhuviññāṇādīsu viññāṇesu
"evaṁviññāṇo nāma bhaveyyan"ti pattheti.
apurakkharānoti vattaṁ purato akurumāno. sahitaṁ me, asahitanteti tuyhaṁ vacanaṁ
asahitaṁ asiliṭṭhaṁ, mayhaṁ sahitaṁ siliṭṭhaṁ madhuraṁ madhurapānasadisaṁ. adhiciṇṇante
viparāvattanta yaṁ tuyhaṁ dīghena kālena paricitaṁ supaguṇaṁ, taṁ mama vādaṁ āgamma sabbaṁ
khaṇena viparāvattaṁ nivattaṁ. āropito te vādoti tuyhaṁ doso mayā āropito. cara
vādappamokkhāyāti taṁ taṁ ācariyaṁ upasaṅkamitvā uttariṁ pariyesanto imassa
vādassa mokkhāya cara āhiṇḍāhi. nibbeṭhehi vā sace pahosīti atha sayameva
pahosi, idheva nibbeṭhehīti. tatiyaṁ.

footnote: 1 sī. laddhasampattiṁ, ka. pattasampattiṁ attano

page number: 287

4. dutiyahāliddikānisuttavaṇṇanā
[4] catutthe sakkapañheti cūḷasakkapañhepi, mahāsakkapañhepetaṁ vuttameva.
taṇhāsaṅkhayavimuttāti taṇhāsaṅkhaye nibbāne tadārammaṇāya phalavimuttiyā vimuttā.
accantaniṭṭhāti antaṁ atikkantaniṭṭhā satataniṭṭhā sesapadesupi eseva nayo.
catutthaṁ.
5. samādhisuttavaṇṇanā
[5] pañcame samādhinti idaṁ bhagavā te bhikkhū cittekaggatāya parihāyante
disvā "cittekaggataṁ labhantānaṁ imesaṁ kammaṭṭhānaṁ phātiṁ gamissatī"ti 1- ñatvā
āha. abhinandatīti pattheti. abhivadatīti tāya abhinandanāya "aho piyaṁ iṭṭhaṁ
kantaṁ manāpan"ti vadati. vācaṁ abhindantopi ca taṁ ārammaṇaṁ nissāya evaṁ lobhaṁ
uppādento abhivadatiyeva nāma. ajjhosāya tiṭṭhatīti gilitvā pariniṭṭhapetvā
gaṇhāti. yā rūpe nandīti yā sā rūpe balavapatthanāsaṅkhātā nandi. tadupadānanti
taṁ gahaṇaṭṭhena upādānaṁ. nābhinandatīti na pattheti. nābhivadatīti patthanāvasena
na "iṭṭhaṁ kantan"ti vadati. vipassanācittena cetasā "aniccaṁ dukkhan"ti vacībhedaṁ
karontopi nābhivadatiyeva. pañcamaṁ.
6. paṭisallāṇasuttavaṇṇanā
[6] chaṭṭhe paṭisallāṇeti 2- idaṁ bhagavā te bhikkhū kāyavivekena parihāyante
disvā "kāyavivekaṁ labhantānaṁ imesaṁ kammaṭṭhānaṁ phātiṁ 3- gamissatī"ti ñatvā
āha. chaṭṭhaṁ.

footnote: 1 sī.,ma. phāti bhavissatīti
footnote: 2 sī.,ka. paṭisallāneti 3 sī.,ma. ṭhitiṁ

page number: 288

7. upādāparitassanāsuttavaṇṇanā
[7] sattame upādāparitassananti gahaṇena uppannaṁ paritassanaṁ.
anupādāaparitassananti agahaṇena aparitassanaṁ. rūpavipariṇāmānuparivatti
viññāṇaṁ hotīti "mama rūpaṁ vipariṇatan"ti vā "ahu vata metaṁ, dāni vata me
natthī"ti vā ādinā nayena kammaviññāṇaṁ rūpassa bhedānuparivatti hoti.
vipariṇāmānuparivattijāti vipariṇāmassa anuparivattito vipariṇāmārammaṇacittato jātā.
paritassanādhammasamuppādāti taṇhāparitassanā ca akusaladhammasamuppādā ca. cittanti
kusalacittaṁ. pariyādāya tiṭṭhantīti pariyādiyitvā tiṭṭhanti. uttāsavāti
sauttāso. vighātavāti savighāto sadukkho. apekkhavāti sālayo. upādāya ca
paritassatīti gaṇhitvā paritassako nāma hoti. na rūpavipariṇāmānuparivattīti
khīṇāsavassa kammaviññāṇameva natthi, tasmā rūpabhedānuparivatti na hotīti vattuṁ
vaṭṭati. sattamaṁ.
8. dutiyaupādāparitassanāsuttavaṇṇanā
[8] aṭṭhame taṇhāmānadiṭṭhivasena desanā katā. iti paṭipāṭiyā catūsu
suttesu vaṭṭavivaṭṭameva kathitaṁ. aṭṭhamaṁ.
9. kālattayāniccasuttavaṇṇanā
[9] navame ko pana vādo paccuppannassāti paccuppannampi
kathāva kā, aniccameva taṁ. te bhikkhū atītānāgataṁ aniccanti sallakkhetvā
paccuppanne kilamiṁsu, atha nesaṁ ito atītānāgatepi 1- "paccuppannaṁ
aniccan"ti vuccamāne 2- bujjhissantīti ajjhāsayaṁ viditvā satthā
puggalajjhāsayena imaṁ desanaṁ desesi. navamaṁ.

footnote: 1 sī. atītānāgatatopi, ma. atītānāgatopi 2 ma. vuccamāno

page number: 289

10-11. kālattayadukkhasuttādivaṇṇanā
[10-11] dasamekādasamāni dukkhaṁ anattāti padehi visesetvā tathārūpeneva
puggalajjhāsayena kathitānīti. dasamekādasamāni.
nakulapituvaggo paṭhamo.
------------
2. aniccavagga
1-10. aniccasuttādivaṇṇanā
[12-21] aniccavagge pariyosānasuttaṁ pucchāvasikaṁ, sesāni tathā tathā
bujjhanakānañca vasena desitānīti. paṭhamādīni.
aniccavaggo dutiyo.
-------------
3. bhāravagga
1. bhārasuttavaṇṇanā
[22] bhāravaggassa paṭhame pañcupādānakkhandhātissa vacanīyanti pañcupādānakkhandhā
iti assa vacanīyaṁ, evaṁ vattabbaṁ bhaveyyāti attho. ayaṁ vuccati bhikkhave bhāroti ye
ime pañcupādānakkhandhā, ayaṁ bhāroti vuccati. kenaṭṭhenāti? parihārabhāriyaṭṭhena.
etesañhi ṭhāpanagamananisīdāpananisajjāpanamaṇḍanakhādāpanabhuñjāpanādiparihāro bhāriyoti
parihārabhāriyaṭṭhena bhāroti vuccati. evaṁnāmoti tisso dattotiādināmo.
evaṁgottoti kaṇhāyano vacchāyanotiādigotto. iti vohāramattasiddhaṁ puggalaṁ
"bhārahāro"ti katvā dasseti. puggalo

page number: 290

hi paṭisandhikkhaṇeyeva khandhabhāraṁ ukkhipitvā dasapi vassāni vīsatipi vassasatampīti
yāvajīvaṁ imaṁ khandhabhāraṁ nhāpento bhojento mudusamphassamañcapīṭhesu nisīdāpento
nipajjāpento pariharitvā cutikkhaṇe chaḍḍetvā puna paṭisandhikkhaṇe aparaṁ
khaṇḍabhāraṁ ādiyati, tasmā bhārahāroti jāto.
ponobbhavikāti punabbhavanibbattikā. nandīrāgasahagatāti nandirāgena saha
ekattameva gatā. tabbhāvasahagatanti idha adhippetaṁ. tatra tatrābhinandinīti
upapattiṭṭhāne vā rūpādīsu vā ārammaṇesu tattha tattha abhinandanasīlāva.
kāmataṇhādīsu pañcakāmaguṇiko rāgo kāmataṇhā nāma, rūpārūpabhavarāgo
jhānanikantisassatadiṭṭhisahagato rāgoti ayaṁ bhavataṇhā nāma, ucchedadiṭṭhisahagato
rāgo vibhavataṇhā nāma. bhārādānanti bhāragahaṇaṁ. taṇhāya hi esa bhāraṁ
ādiyati, asesavirāganirodhotiādi sabbaṁ nibbānasseva vevacanaṁ. tañhi āgamma
taṇhā asesato virajjati nirujjhati cajiyati paṭinissajjiyati vimuccati, natthi
cettha kāmālayo vā diṭṭhālayo vāti nibbānaṁ etāni nāmāni labhati. samūlaṁ
taṇhanti taṇhāya avijjā mūlaṁ nāma. abbuyhāti arahattamaggena taṁ samūlakaṁ
uddharitvā. nicchāto parinibbutoti nittaṇho parinibbuto nāma vattuṁ
vaṭṭatīti. paṭhamaṁ.
2. pariññāsuttavaṇṇanā
[23] dutiye pariññeyyeti parijānitabbe, samatikkamitabbeti attho.
pariññanti accantapariññaṁ, samatikkamanti attho. rāgakkhayotiādi nibbānassa
nāmaṁ. tañhi accantapariññā nāma. dutiyaṁ.

page number: 291

3. abhijānasuttavaṇṇanā
[24] tatiye abhijānanti abhijānanto. iminā ñātapariññā kathitā,
dutiyapadena tīraṇapariññā, tatiyacatutthehi pahānapariññāti imasmiṁ sutte tisso
pariññā kathitāti. tatiyaṁ.
4-9. chandarāgasuttādivaṇṇanā
[25-30] catutthādīni dhātusaṁyutte vuttanayeneva veditabbāni. paṭipāṭiyā
panettha pañcamachaṭṭhasattamesu cattāri saccāni kathitāni, aṭṭhamanavamesu vaṭṭavivaṭṭaṁ
catutthādīni.
10. aghamūlasuttavaṇṇanā
[31] dasame aghanti dukkhaṁ evamettha dukkhalakkhaṇameva kathitaṁ. dasamaṁ.
11. pabhaṅgusuttavaṇṇanā
[32] ekādasame pabhaṅgunti pabhijjanabhāvaṁ. evamidha aniccalakkhaṇameva
kathitanti. ekādasamaṁ.
bhāravaggo tatiyo.
-------------
4. natumhākavagga
1. natumhākasuttavaṇṇanā
[33] natumhākavaggassa paṭhame pajahathāti chandarāgappahānena pajahatha.
tiṇādīsu tiṇaṁ nāma antopheggu bahisāraṁ tālanāḷikerādi. kaṭṭhaṁ nāma

page number: 292

antosāraṁ bahipheggu khadirasālasākapanasādi. 1- sākhā nāma rukkhassa bāhā viya
nikkhantā. palāsaṁ nāma tālanāḷikerapaṇṇādi. paṭhamaṁ.
2. dutiyanatumhākasuttavaṇṇanā
[34] dutiyaṁ vinā upamāya bujjhanakānaṁ ajjhāsayena vuttaṁ. dutiyaṁ.
3. aññatarabhikkhusuttavaṇṇanā
[35] tatiye rūpañce bhante anusetīti yadi rūpaṁ anuseti. tena saṅkhaṁ
gacchatīti kāmarāgādīsu yena anu taṁ rūpaṁ anuseti, teneva anusayena "ratto
duṭṭho mūḷho"ti paññattiṁ gacchati. na tena saṅkhaṁ gacchatīti tena abhūtena
anusayena "ratto duṭṭho mūḷho"ti saṅkhaṁ na gacchatīti. tatiyaṁ.
4. dutiyāññatarabhikkhusuttavaṇṇanā
[36] catutthe taṁ anumīyatīti taṁ anusayitaṁ rūpaṁ marantena anusayena
anumarati. na hi ārammaṇe vijjamāne tadārammaṇā dhammā tiṭṭhanti. yaṁ
anumīyatīti yaṁ rūpaṁ yena anusayena anumarati. tena saṅkhaṁ gacchatīti tena anusayena
"ratto duṭṭho mūḷho"ti saṅkhaṁ gacchati. athavā yanti karaṇavacanametaṁ, yena anusayena
anumīyati tena "ratto duṭṭho mūḷho"ti saṅkhaṁ gacchatīti attho. catutthaṁ.
5-6. ānandasuttādivaṇṇanā
[37-38] pañcame ṭhitassa aññathattaṁ paññāyatīti dharamānassa jīvamānassa
jarā paññāyati. ßēhitīti hi jīvitindriyasaṅkhātāya anupālanāya nāmaṁ. aññathattanti
jarāya. tenāhu porāṇā:-

footnote: 1 ka. khadirasālapiyālādi

page number: 293

"uppado jāti akkhāto bhaṅgo vutto vayoti ca
aññathattaṁ jarā vuttā ṭhitī ca anupālanā"ti.
evaṁ ekekassa khandhassa uppādajarābhaṅgasaṅkhātāni tīṇi lakkhaṇāni
honti. yāni sandhāya vuttaṁ "tīṇimāni bhikkhave saṅkhatassa saṅkhatalakkhaṇānī"ti. 1-
tattha saṅkhataṁ nāma paccayanibbatto yo koci saṅkhāro. saṅkhāro ca na
lakkhaṇaṁ, lakkhaṇaṁ na saṅkhāro, na ca saṅkhārena vinā lakkhaṇaṁ paññāpetuṁ
sakkā, nāpi lakkhaṇaṁ vinā saṅkhāro, lakkhaṇena pana saṅkhāro pākaṭo hotīti.
yathā hi na ca bhāvīyeva lakkhaṇaṁ, lakkhaṇameva gāvī, nāpi gāvaṁ muñcitvā
lakkhaṇaṁ paññāpetuṁ sakkā, nāpi lakkhaṇaṁ muñcitvā gāviṁ, lakkhaṇena pana gāvī
pākaṭo hoti, evaṁ sampadamidaṁ veditabbaṁ.
tattha saṅkhārānaṁ uppādakkhaṇe saṅkhāropi uppādalakkhaṇampi kālasaṅkhāto
tassa khaṇopi paññāyati. "uppādopī"ti vutte saṅkhāropi jarālakkhaṇampi
kālasaṅkhāto tassa khaṇopi paññāyati. bhaṅgalakkhaṇe saṅkhāropi taṁlakkhaṇampi
kālasaṅkhāto tassa khaṇopi paññāyati. apare pana vadanti "arūpadhammānaṁ
jarājiṇṇo nāma na sakkā paññāpetuṁ, sammāsambuddho ca `vedanāya uppādo
paññāyati, vayo paññāyati, ṭhitāya aññathattaṁ paññāyatī'ti vadanto
arūpadhammānampi tīṇilakkhaṇāni paññāpeti, tāni atthi khaṇaṁ upādāya labbhantī"ti
vatvā:-
"atthitā sabbadhammānaṁ ṭhiti nāma pavuccati
tasseva bhedo maraṇaṁ sabbadā sabbapāṇinan"ti
imāya ācariyagāthāya tamatthaṁ sādhenti. athavā santativasena ṭhānaṁ ṭhitīti
veditabbanti ca vadanti. yasmā pana sutte ayaṁ viseso natthi, tasmā ācariyamatiyā

footnote: 1 aṅṭika. 20/47/146

page number: 294

suttaṁ appaṭibāhetvā suttameva pamāṇaṁ kattabbaṁ. chaṭṭhaṁ uttānatthameva.
pañcamachaṭṭhāni.
7-10. anudhammasuttādivaṇṇanā
[39-42] sattame dhammānudhammapaṭipannassāti navannaṁ lokuttaradhammānaṁ
anulomadhammaṁ pubbabhāgapaṭipadaṁ paṭipannassa. ayamanudhammoti ayaṁ anulomadhammo hoti.
nibbidābahuloti ukkaṇṭhaṇabahulo hutvā. parijānātīti tīhi pariññāhi parijānāti.
parimuccatīti ukkaṇṭhaṇabahulo maggakkhaṇe uppannāya pahānapariññāya parimuccati. evaṁ
imasmiṁ sutte maggova 1- kathito hoti, tathā ito paresu tīsu. idha pana anupassanā
aniyamitā, tesu niyamitā. tasmā idhāpi sā tattha niyamitavaseneva niyametabbā.
na hi sakkā tīsu aññataraṁ anupassanaṁ vinā nibbindituṁ parijānituṁ vāti.
sattamādīni.
natumhākavaggo catuttho.
---------------
5. attadīpavagga
1. attadīpasuttavaṇṇanā
[43] attadīpavaggassa paṭhame attadīpāti attānaṁ dīpaṁ tāṇaṁ leṇaṁ
gatiṁ parāyanaṁ patiṭṭhaṁ katvā viharathāti attho. attasaraṇāti idaṁ tasseva vevacanaṁ.
anaññasaraṇāti idaṁ aññassa saraṇaṁ paṭikkhepavacanaṁ. na añño aññassa
saraṇaṁ hoti aññassa vāyāmena aññassa samijjhanato vuttampi cetaṁ:-

footnote: 1 sī. maggo

page number: 295

"attā hi attano nātho ko hi nātho paro siyā"ti. 1- tenāha
"anaññasaraṇā"ti. ko panettha attā nāma? lokiyalokuttaro dhammo. tenevāha
"dhammadīpā dhammasaraṇā anaññasaraṇā"ti. yonīti kāraṇaṁ "yoni hesā bhūmija
phalassa adhigamāyā"tiādīsu 2- viya. kiṁpahotikāti kiṁpabhutikā, kuto pabhavantīti
attho. rūpassa tvevāti idaṁ tesaṁyeva sokādīnaṁ pahānadassanatthaṁ āraddhaṁ.
na paritassatīti na gaṇhāti na gahati 3-. tadaṅganibbutoti tena vipassanaṅgena
kilesānaṁ 4- nibbutattā tadaṅganibbuto. imasmiṁ sutte vipassanāva kathitā. paṭhamaṁ.
2. paṭipadāsuttavaṇṇanā
[44] dutiye dukkhasamudayagāminī samanupassanāti yasmā sakkāyo dukkhaṁ,
tassa ca samudayagāminī paṭipadā nāma "rūpaṁ attato samanupassatī"ti evaṁ
diṭṭhisamanupassanā vuttā, tasmā dukkhasamudayagāminī samanupassanāti ayamettha attho
hoti. dukkhanirodhagāminī samanupassanāti ettha saha vipassanāya catumaggañāṇaṁ
"samanupassanā"ti vuttaṁ. iti imasmiṁ sutte vaṭṭavivaṭṭaṁ kathitaṁ. dutiyaṁ.
3. aniccasuttavaṇṇanā
[45] tatiye sammappaññāya daṭṭhabbanti saha vipassanāya maggapaññāya
daṭṭhabbaṁ. virajjati vimuccatīti maggakkhaṇe virajjati, phalakkhaṇe vimuccati. anupādāya
āsavehīti anuppādanirodhena niruddhehi āsavehi aggahetvā iti vimuccati.
rūpadhātuyātiādi paccavekkhaṇadassanatthaṁ vuttaṁ. saha phalena paccavekkhaṇadassanatthanti
vadantiyeva. ßēhitanti upari kattabbakiccabhāvena ṭhitaṁ. ßēhitattā santusitanti

footnote: 1 khuḍha. 25/160/45 2 ma.u. 14/226/192
footnote: 3 sī. na gaṇhati na bhāyati 4 sī. sokānaṁ.

page number: 296

pattabbaṁ pattabhāvena 1- santuṭṭhaṁ. paccattaṁyeva parinibbāyatīti sayameva
parinibbāyati. tatiyaṁ.
4. dutiyāniccasuttavaṇṇanā
[46] catutthe pubbantānudiṭṭhiyoti pubbantaṁ anugatā aṭṭhārasa diṭṭhiyo
na honti. aparantānudiṭṭhiyoti aparantaṁ anugatā catucattāḷīsa diṭṭhiyo na
honti. thāmaso 2- parāmāsoti diṭṭhithāmaso ceva diṭṭhiparāmāso ca na hoti. 3-
ettāvatā paṭhamamaggo dassito. idāni saha vipassanāya tayo magge ca phalāni ca
dassetuṁ rūpasmintiādi āraddhaṁ. athavā diṭṭhiyo nāma vipassanāya eva pahīnā,
idaṁ pana upari saha vipassanāya cattāro magge dassetuṁ āraddhaṁ. catutthaṁ.
5. samanupassanāsuttavaṇṇanā
[47] pañcame pañcupādānakkhandhe samanupassanti etesaṁ vā aññataranti
paripuṇṇagāhavasena pañcakkhandhe samanupassanti, aparipuṇṇagāhavasena etesaṁ
aññataraṁ. iti sayañceva samanupassanāti iti ayañca diṭṭhisamanupassanā. asmīti
cassa avigataṁ 4- hotīti yassa ayaṁ samanupassanā atthi, tasmiṁ asmīti
taṇhāmānadiṭṭhisaṅkhātaṁ papañcattayaṁ avigatameva hoti. pañcannaṁ indriyānaṁ
avakkanti hotīti tasmiṁ kilesajāte sati kammakilesapaccayānaṁ pañcannaṁ indriyānaṁ
nibbatti hoti.
atthi bhikkhave manoti idaṁ kammamanaṁ sandhāya vuttaṁ. dhammāti ārammaṇaṁ
avijjādhātūti javanakkhaṇe avijjā. avijjāsamphassajenāti avijjāsampayuttaphassato
jātena. apica manoti bhavaṅgakkhaṇe vipākamanodhātu āvajjanakkhaṇe kiriyāmanodhātu.

footnote: 1 ma. santuṭṭhabhāvena 2 sī. thāmasā
footnote: 3 sī. diṭṭhiyā thāmabhāve diṭṭhiparāmāso ca hoti 4 ma. adhigataṁ

page number: 297

dhammādayo vuttappakārāva. asmīti pissa hotīti taṇhāmānadiṭṭhivasena asmīti
evaṁpissa hoti. ito paresu ayamahamasmīti rūpādīsu kiñcideva dhammaṁ gahetvā "ayaṁ
ahamasmī"ti attadiṭṭhivasena vuttaṁ. bhavissanti sassatadiṭṭhivasena. na bhavissanti
ucchedadiṭṭhivasena. rūpī bhavissantiādīni sabbāni sassatameva bhajjanti. athetthāti
atha tenevākārena ṭhitesu etesu indriyesu. avijjā pahīyatīti catūsu
saccesu añāṇabhūtā avijjā pahīyati. vijjā uppajjatīti arahattamaggavijjā
uppajjati. evamettha asmīti taṇhāmānadiṭṭhiyo. 1- kammassa pañcannañca
indriyānaṁ antare eko sandhi, vipākamanaṁ pañcindriyapakkhikaṁ katvā pañcannañca
indriyānaṁ kammamassa ca antare eko sandhīti. iti tayo papañcā atīto addhā,
indriyādīni paccuppanno addhā, tattha kammamanaṁ ādiṁ katvā anāgatassa
paccayo dassitoti. pañcamaṁ.
6. khandhasuttavaṇṇanā
[48] chaṭṭhe rūpakkhandho kāmāvacaro, cattāro khandhā catubhūmakā.
sāsavanti āsavānaṁ ārammaṇabhāvena paccayabhūtaṁ. upādāniyanti tatheva ca upādānānaṁ
paccayabhūtaṁ. vacanattho panettha:- ārammaṇaṁ katvā pavattehi saha āsavehīti
saha āsavehīti sāsavaṁ. upādātabbanti upādāniyaṁ. idhāpi rūpakkhandho kāmāvacaro,
avasesā tebhūmakā vipassanācāravasena vuttā. evamettha rūpaṁ rāsaṭṭhena khandhesu
paviṭṭhaṁ, sāsavarāsaṭṭhena upādānakkhandhesu. vedanādayo sāsavāpi atthi, anāsavāpi
atthi. te rāsaṭṭhena sabbepi khandhesu paviṭṭhā, tebhūmakā panettha sāsavaṭṭhena
upādānakkhandhesu paviṭṭhāti. chaṭṭhaṁ.

footnote: 1 sī. asmīti taṇhāmānadiṭṭhiyo, evamettha

page number: 298

7-8. soṇasuttādivaṇṇanā
[49-50] sattame seyyohamasmīti visiṭṭho uttamo ahamasmi.
kimaññatra yathābhūtassa adassanāti yathābhūtassa adassanato aññaṁ kiṁ bhaveyya,
adassanaṁ aññāṇameva bhaveyyāti attho. idānassa teparivaṭṭavajirabhedadesanaṁ
ārabhanto taṁ kiṁ maññasi soṇātiādimāha. aṭṭhamaṁ uttānameva. sattamāṭṭhamāni.
9-10. nandikkhayasuttādivaṇṇanā
[51-52] navamadasamesu nandikkhayā rāgakkhayo. rāgakkhayā nandikkhayoti
idaṁ nandīti vā rāgoti vā imesaṁ atthato ninnānākāṇatāya vuttaṁ.
nibbidānupassanāya vā nibbindanto nandiṁ pajahati, virāgānupassanāya
virajjanto rāgaṁ pajahati.
ettāvatā vipassanaṁ niṭṭhapetvā "rāgakkhayā nandikkhayo"ti idha maggaṁ
dassetvā "nandirāgakkhayā cittaṁ vimuttan"ti phalaṁ dassitanti navamadasamāni.
attadīpavaggo pañcamo.
mūlapaṇṇāsako niṭṭhito.
-----------------
(6) 1. upayavagga
1. upayasuttavaṇṇanā
[53] upayavaggassa 1- paṭhame upayoti 2- taṇhāmānadiṭṭhivasena pañcakkhandhe
upagato. viññāṇanti kammaviññāṇaṁ. āpajjeyyāti kammaṁ jarāpetvā

footnote: 1 ka. upāyavaggassa 2 ka. upāyo

page number: 299

paṭisandhiākaḍḍhanasamatthatāya vuḍḍhiādīni āpajjeyya. viññāṇupayanti padassa
aggahaṇe kāraṇaṁ vuttameva. vocchicchatārammaṇanti paṭisandhiākaḍḍhanasamatthatāya
abhāvena ārammaṇaṁ vocchicchati. patiṭṭhā viññāṇassāti kammaviññāṇassa patiṭṭhā
na hoti. tadappatiṭṭhitanti taṁ appatiṭṭhitaṁ. anabhisaṅkhacca vimuttanti paṭisandhiṁ
anabhisaṅkharitvā vimuttaṁ. paṭhamaṁ.
2. bījasuttavaṇṇanā
[54] dutiye bījajātānīti bījāni. mūlabījanti vacaṁ vacattaṁ haliddaṁ
siṅgiveranti evamādi. khandhabījanti assattho nigrodhoti evamādi. phalubījanti
ucchu veḷu naḷoti evamādi. aggabījanti ajjukaṁ phaṇijjakanti evamādi.
bījabījanti sālivīhiādi pubbaṇṇañceva muggamāsādi aparaṇṇañca. akkhaṇḍānīti
abhinnāni. bhinnakālato paṭṭhāya bījaṁ bījatthāya na upakappati. apūtikānīti
udakatemanena apūtikāni. pūtibījaṁ hi bījatthāya na upakappati. avātātapahatānīti
vātena ca ātapena ca na hatāni, nirojataṁ na pāpitāni. nirojaṁ hi
kasaṭaṁ bījaṁ bījatthāya na upakappati. sārādānīti gahitasārāni patiṭṭhitasārāni.
nissārañhi bījaṁ bījatthāya na upakappati. sukhasayitānīti cattāro 1- māse koṭṭhe
pakkhittaniyāmeneva sukhaṁ sayitāni. paṭhavīti heṭṭhā patiṭṭhānapaṭhavī. āpoti
uparisnehāapo. catasso viññāṇaṭṭhitiyoti kammaviññāṇassa ārammaṇabhūtā
rūpādayo cattāro khandhā. te hi ārammaṇavasena patiṭṭhābhūtattā paṭhavīdhātusadisā.
nandirāgo sinehanaṭṭhena āpodhātusadiso. viññāṇaṁ sāhāranti sappaccayaṁ
kammaviññāṇaṁ. taṁ hi bījaṁ viya paṭhaviyaṁ ārammaṇapaṭhaviyaṁ viruhati. dutiyaṁ.
3. udānasuttavaṇṇanā
[55] tatiye udānaṁ udānesīti balavasomanassasamuṭṭhānaṁ udānaṁ udāhari.
kiṁ nissāya panesa bhagavato uppannoti. sāsanassa niyyānikabhāvaṁ. kathaṁ? evaṁkirassa

footnote: 1 sī.,ma. te cattāro

page number: 300

ahosi "tayome upanissayā dānūpanissayo sīlūpanissayo bhāvanūpanissayo
cā"ti. tesu dānasīlūpanissayā dubbalā, bhāvanūpanissayo balavā. dānasīlūpanissayā
hi tayo magge ca phalāni ca pāpenti, bhāvanūpanissayo arahattaṁ pāpeti. iti
dubbalūpanissaye patiṭṭhito bhikkhu ghaṭento vāyamanto pañcorambhāgiyāni bandhanāni
chetvā tīṇi maggaphalāni nibbatteti, "aho sāsanaṁ niyyānikan"ti āvajjentassa
ayaṁ udapādi.
tattha "dubbalūpanissaye ṭhatvā ghaṭamāno tīṇi maggaphalāni pāpuṇātī"ti
imassatthassāvibhāvanatthaṁ milakattherassa 1- vatthu veditabbaṁ:- so kira gihikāle
pāṇātipātakammena jīvitaṁ kappento araññe pāsasatañceva adūhalasatañca yojesi.
athekadivasaṁ aṅgārapakkamaṁsaṁ khāditvā pāsaṭṭhānesu vicaranto pipāsābhibhūto ekassa
araññavāsittherassa vihāraṁ gantvā therassa caṅkamantassa avidūre ṭhitaṁ pānīyaghaṭaṁ
vivari, hatthatemanamattampi udakaṁ nāddasa. so kujjhitvā āha "bhikkhu bhikkhu
tumhe gahapatikehi dinnaṁ bhojanaṁ bhuñjitvā 2- supatha, pānīyaghaṭe añjalimattampi
udakaṁ na ṭhapetha, ayuttametan"ti. 3- thero "mayā pānīyaghaṭo pūretvā ṭhapito,
kiṁ nu kho etan"ti gantvā olokento paripuṇṇaghaṭaṁ disvā pānīyasaṅkhaṁ
pūretvā adāsi. so dvattisaṅkhapūraṁ pivitvā cintesi "evaṁ pūritaghaṭo
nāma mama kammaṁ āgamma tattakapālo viya jāto, kiṁ nu kho anāgate attabhāve
bhavissatī"ti saṁviggacitto dhanuṁ chaḍḍetvā "pabbājetha maṁ bhante"ti āha. thero
tacapañcakakammaṭṭhānaṁ ācikkhitvā taṁ pabbājesi.
tassa samaṇadhammaṁ karontassa bahunnaṁ migasūkarānaṁ māritaṭṭhānaṁ pāsādūhalānañca
yojitaṭṭhānaṁ upaṭṭhāti. taṁ anussarato sarīre ḍāho uppajjati,

footnote: 1 sī. milakkhattherassa
footnote: 2 chaßēéa. dinnaṁ bhuñjitvā bhuñjitvā 3 chaßēéa. na yuttametanti

page number: 301

kūṭagoṇo viya kammaṭṭhānampi vīthiṁ na paṭipajjati. so "kiṁ karissāmi bhikkhubhāvenā"ti
anabharatiyā pīḷito therassa santikaṁ gantvā vanditvā āha "na sakkomi
bhante samaṇadhammaṁ kātun"ti. atha naṁ thero "hatthakammaṁ karohī"ti āha. so
"sādhu bhante"ti vatvā udumbarādayo allarukkhe chinditvā mahantaṁ rāsiṁ
katvā "idāni kiṁ karomī"ti pucchi. jhāpehi nanti. so catūsu disāsu aggiṁ
datvā jhāpetuṁ asakkonto "bhante na sakkomī"ti āha. thero "tenahi
apehī"ti paṭhaviṁ dvidhā katvā avīcito khajjopanakamattaṁ aggiṁ nīharitvā tattha
pakkhipi. so tāva mahantaṁ rāsiṁ sukkhapaṇṇaṁ viya khaṇena jhāpesi. athassa thero
avīciṁ dassetvā "sace vibbhamissasi, ettha pacissasī"ti saṁvegaṁ janesi. so
avīcidassanato paṭṭhāya pavedhamāno "niyyānikaṁ bhante buddhasāsanan"ti pucchi.
āmāvusoti. bhante 1- buddhasāsanassa niyyānikatte sati milako attano mokkhaṁ 2-
karissati, mā cintayitthāti. tato paṭṭhāya samaṇadhammaṁ karoti ghaṭeti vāyamati, 3-
tassa vattapaṭivattaṁ pūreti, niddāya bādhayamānāya tintaṁ palālaṁ sīse ṭhapetvā
pāde soṇḍiyaṁ otāretvā nisīdati. so ekadivasaṁ pānīyaṁ parissāvetvā ghaṭaṁ
ūrumhi ṭhapetvā udakamaṇikānaṁ pacchedaṁ āgamayamāno aṭṭhāsi. athakho thero
sāmaṇerassa imaṁ uddesaṁ deti:-
"uṭṭhānavato satīmato
sucikammassa nisammakārino
saññatassa ca dhammajīvino
appamattassa yasobhivaḍḍhatī"ti. 4-

footnote: 1 sī. sādhu bhante 2 chaßēéa. attamokkhaṁ
footnote: 3 chaßēéa. ayaṁ pāṭho na dissati 4 khuḍha. 25/24/20

page number: 302

so catuppadikampi taṁ gāthaṁ attaniyeva upanesi "uṭṭhānavatā nāma
mādisena bhavitabbaṁ, satimatāpi mādiseneva .pe. appamattenapi mādiseneva
bhavitabban"ti. evantaṁ gāthaṁ attani upanetvā tasmiṁyeva padavāre 1- ṭhito
pañcorambhāgiyāni saṁyojanāni chinditvā anāgāmiphale patiṭṭhāya haṭṭhatuṭṭho:-
"allaṁ palālapuñjāhaṁ 2- sirenādāya 3- caṅkamiṁ
pattosmi tatiyaphalaṁ 4- aho lābhā te mārisā"ti 5-
imaṁ udānagāthamāha. evaṁ dubbalūpanissaye ṭhito ghaṭento vāyamanto upari 6-
pañcorambhāgiyāni saṁyojanāni chinditvā tīṇi maggaphalāni nibbatteti. tenāha
bhagavā:- "no cassaṁ, no ca me siyā, nābhavissa, na me bhavissatīti evaṁ
adhimuccamāno bhikkhu chindeyya orambhāgiyāni saṁyojanānī"ti.
tattha no cassaṁ, no ca me siyāti sace ahaṁ na bhaveyyaṁ, mama
parikkhāropi na bhaveyya. sace vā pana me atīte kammābhisaṅkhāro nābhavissa,
idaṁ me etarahi khandhapañcakaṁ na bhaveyya. nābhavissa na me bhavissatīti idāni
pana tathā parakkamissāmi, yathā me āyatiṁ khandhābhinibbattako kammasaṅkhāro na
bhavissati, tasmiṁ asati āyatiṁ paṭisandhi nāma na me bhavissati. evaṁ adhimuccamānoti
evaṁ adhimuccanto bhikkhu dubbalūpanissaye ṭhito pañcorambhāgiyāni saṁyojanāni
chindeyya. evaṁ vutteti evaṁ sāsanassa niyyānikabhāvaṁ avajjentena bhagavatā imasmiṁ
udāne vutte. rūpaṁ vibhavissatīti rūpaṁ bhijjissati. rūpassa vibhavāti vibhavadassanena
sahavipassanena. sahavipassanakā hi cattāro maggā rūpādīnaṁ vibhavadassanaṁ nāma.
taṁ sandhāyetaṁ vuttaṁ. evaṁ adhimuccamāno bhante bhikkhu chindeyyāti bhante

footnote: 1 sī. ovāde 2 ka. allapāsapuñjāhaṁ
footnote: 3 ma. sire katvāna, cha. sīsenādāya 4 chaßēéa. tatiyaṁ ṭhānaṁ
footnote: 5 ma. mahānubhāvo mārisāti, cha. ettha me natthi saṁsayoti 6 chaßēéa. ayaṁ saddo na dissati

page number: 303

evaṁ adhimuccamāno bhikkhu chindeyya pañcorambhāgiyāni saṁyojanāni, kasmā na
chindissatīti.
idāni upari maggaphalaṁ pucchanto kathaṁ pana bhantetiādimāha. tattha
anantarāti dve anantarāni āsannānantarañca dūrānantarañca. vipassanā
maggassa āsannānantaraṁ nāma, phalassa dūrānantaraṁ nāma. taṁ sandhāya "kathaṁ
pana bhante jānato kathaṁ passato vipassanānantarā `āsavānaṁ khayo'ti saṅkhagataṁ
arahattaphalaṁ hotī"ti pucchati. atasitāyeti atasitabbe abhāyitabbe ṭhānamhi
tāsaṁ āpajjatīti bhayaṁ āpajjati. tāso hesāti 1- yā esā "no cassaṁ, no
ca me siyā"ti evaṁ pavattā dubbalavipassanā, sā 2- yasmā attasinehaṁ
pariyādātuṁ na sakkoti, tasmā assutavato puthujjanassa tāso nāma hoti. so
hi "idānāhaṁ ucchijjissāmi, na dāni kiñci bhavissāmī"ti attānaṁ papāte
patantaṁ viya passati aññataro brāhmaṇo viya. lohapāsādassa kira heṭṭhā
tipiṭakacūḷanāgatthero tilakkhaṇāhataṁ dhammaṁ parivatteti. atha aññatarassa brāhmaṇassa
ekamante ṭhatvā dhammaṁ suṇantassa saṅkhārā suññato upaṭṭhahiṁsu. so papāte
patanto viya hutvā vivaṭadvārena tato palāyitvā gehaṁ pavisitvā puttaṁ ure
sayāpetvā "tāta sakyasamayaṁ āvajjento manamhi 3- naṭṭho"ti āha. na heso
bhikkhu tāsoti esā evaṁ pavattā balavavipassanā sutavato ariyasāvakassa na tāso
nāma hoti. na hi tassa evaṁ hoti "ahaṁ ucchijjissāmī"ti vā "vinassissāmī"vāti.
evaṁ panassa 4- hoti "saṅkhārāva uppajjanti, saṅkhārā nirujjhantī"ti. tatiyaṁ.
4. upādānaparipavattasuttavaṇṇanā
[56] catutthe catuparivaṭṭanti ekekasmiṁ khandhe catunnaṁ parivaṭṭānaṁ
vasena. rūpaṁ abbhaññāsinti rūpaṁ dukkhasaccanti abbhaññāsiṁ. evaṁ sabbapadesu

footnote: 1 chaßēéa. hesoti 2 sī.,ma. dubbalavipassanā hi
footnote: 3 sī., ka. panamhi 4 chaßēéa. pana

page number: 304

catusaccavaseneva attho veditabbo. āhārasamudayāti ettha sacchandarāgo kabaḷiṅkāro
āhāro nāma. paṭipannāti sīlato paṭṭhāya yāva arahattamaggā paṭipannā
honti. gādhantīti patiṭṭhahanti. ettāvatā sekkhabhūmiṁ kathetvā idāni asekkhabhūmiṁ
kathento ye ca kho keci bhikkhavetiādimāha. suvimuttāti arahattaphalavimuttiyā suṭṭhu
vimuttā. kevalinoti sakalino katasabbakiccā. vaṭṭaṁ tesaṁ natthi paññāpanāyāti
yena te avasiṭṭhena vaṭṭena paññāpeyyuṁ, taṁ nesaṁ vaṭṭaṁ natthi paññāpanāya.
athavā vaṭṭanti kāraṇaṁ, paññāpanāya kāraṇaṁ natthīti. ettāvatā asekkhabhūmivāro
kathito. catutthaṁ.
5. sattaṭṭhānasuttavaṇṇanā
[57] pañcame sattaṭṭhānakusaloti sattasu okāsesu cheko. vusitavāti
vusitavāso. uttamapurisoti seṭṭhapuriso. sesamettha vuttanayeneva veditabbaṁ. idaṁ
pana suttaṁ ussadanandiyañceva palobhanīyañcāti veditabbaṁ. yathā hi rājā
vijitasaṅgāmo saṅgāmavijayino yodhe uccaṭṭhāne ṭhapetvā tesaṁ sakkāraṁ karoti,
kiṁkāraṇā? etesaṁ sakkāraṁ disvā sesāpi sūrā bhavituṁ maññissantīti, evameva
bhagavā appameyyaṁ kālaṁ pāramiyo pūretvā mahābodhimaṇḍe kilesamāravijayaṁ katvā
sabbaññutampatto sāvatthiyaṁ jetavanamahāvihāre nisīditvā imaṁ suttaṁ desento
khīṇāsave ukkhipitvā thomesi vaṇṇesi. kiṁkāraṇā? evaṁ avasesā sekkhapuggalā
arahattaphalaṁ pattabbaṁ maññissantīti. evametaṁ suttaṁ khīṇāsavānaṁ ukkhipitvā
pasaṁsitattā ussadanandiyaṁ, sekkhānaṁ palobhitattā palobhanīyanti veditabbaṁ.
evaṁ kho bhikkhave bhikkhu sattaṭṭhānakusalo hotīti ettāvatā cettha
maggaphalapaccavekkhaṇavasena desanaṁ niṭṭhapetvāpi puna kathañca bhikkhave bhikkhu

page number: 305

tividhūpaparikkhī hotīti idaṁ "khīṇāsavo yasmiṁ ārammaṇe satatavihārena viharati,
taṁ satto vā puggalo vā na hoti, dhātuādimattameva pana hotī"ti evaṁ
khīṇāsavassa satatavihārañca, "imesu dhammesu kammaṁ katvā ayaṁ āgato"ti
āgamanīyapaṭipadañca dassetuṁ vuttaṁ. tattha dhātuso upaparikkhatīti dhātusabhāvena
passati oloketi. sesapadadvayepi eseva nayo. pañcamaṁ.
6. sammāsambuddhasuttavaṇṇanā
[58] chaṭṭhe ko adhippayāsoti ko adhikapayogo. anuppannassāti
imañhi maggaṁ kassapasammāsambuddho uppādesi, antarā añño satthā
uppādetuṁ nāsakkhi, iti bhagavā anuppannassa maggassa uppādetā nāma.
nagaropamasmiṁ hi avaḷañjanaṭṭhānesu purāṇamaggo jāto, idha avattamānaṭṭhena
anuppannamaggo nāma. asañjātassāti tasseva vevacanaṁ. anakkhātassāti akathitassa.
maggaṁ jānātīti maggaññū. maggaṁ viditaṁ pākaṭaṁ akāsīti maggavidū. magge ca
amagge ca kovidoti maggāmaggakovido. 1- maggānugāti maggaṁ anugacchantā.
pacchā samannāgatāti ahaṁ paṭhamaṁ gato, sāvakā pacchā samannāgatā. chaṭṭhamaṁ.
7. anattalakkhaṇasuttavaṇṇanā
[59] sattame pañcavaggiyeti aññākoṇḍaññattherādike pañcajane
purāṇupaṭṭhāke. āmantesīti āsaḷhapuṇṇamadivase dhammacakkappavattanato paṭṭhāya
anukkamena sotāpattiphale patiṭṭhite 2- "idāni nesaṁ āsavakkhayāya dhammaṁ
desessāmī"ti pañcamiyā pakkhassa āmantesi. etadavocāti etaṁ "rūpaṁ bhikkhave

footnote: 1 chaßēéa. maggakovido 2 ma. tesu patiṭṭhitesu

page number: 306

anattā"tiādinayappavattaṁ anattalakkhaṇasuttaṁ avoca. tattha anattāti pubbe vuttehi
catūhi kāraṇehi anattā. taṁ kiṁ maññatha bhikkhaveti idaṁ kasmā āraddhaṁ? ettakena
ṭhānena anattalakkhaṇameva kathitaṁ, na aniccadukkhalakkhaṇāni, idāni tāni
dassetvā samodhānetvā tīṇipi lakkhaṇāni dassetuṁ idamāraddhanti veditabbaṁ.
tasmāti yasmā ime pañcakkhandhā aniccā dukkhā anattā, tasmā. yaṅkiñci
rūpantiādīsu vitthārena kathā visuddhimagge paññābhāvanādhikāre khandhaniddese
vuttāva. sesaṁ sabbattha vuttānusāreneva veditabbaṁ. imasmiṁ pana sutte
anattalakkhaṇameva kathitanti. sattamaṁ.
8. mahālisuttavaṇṇanā
[60] aṭṭhame ekantadukkhantiādīni dhātusaṁyutte vuttanayeneva. aṭṭhamaṁ.
9. ādittasuttavaṇṇanā
[61] navame ādittanti ekādasahi aggīhi ādittaṁ pajjalitaṁ. iti
davīsupi imesu suttesu dukkhalakkhaṇameva kathitaṁ. navamaṁ.
10. niruttipathasuttavaṇṇanā
[62] dasame niruttiyova niruttipathā, athavā niruttiyo ca tā niruttivasena
viññātabbānaṁ atthānaṁ pathattā pathā cāti niruttipathā. sesapadadvayepi eseva
nayo. tīṇipi cetāni aññamaññavevacanānevāti veditabbāni. asaṅkiṇṇāti
avijahitā, "ko imehi attho"ti vatvā achaḍḍitā. asaṅkiṇṇapubbāti atītepi
na jahitapubbā. na saṅkīyantīti etarahipi "kimetehī"ti na chaḍḍiyanti. na
saṅkīyissantīti anāgatepi na chaḍḍiyissanti. appaṭikuṭṭhāti appaṭibāhitā.
atītanti attano

page number: 307

sabhāvaṁ bhaṅgameva vā atikkantaṁ. niruddhanti desantaraṁ asaṅkamitvā tattheva niruddhaṁ
vūpasantaṁ. vipariṇatanti vipariṇāmaṁ gataṁ naṭṭhaṁ. ajātanti anuppannaṁ. apātubhūtanti
apākaṭībhūtaṁ.
ukkalāti ukkalajanapadavāsino. vassabhaññāti vasso ca rañño ca.
aññepi dvepi hi te mūladiṭṭhigatikā. ahetukavādāhiādīsu "natthi hetu
natthi paccayo"ti gahitattā ahetukavādā. "karato 1- na kariyati pāpan"ti
gahitattā akiriyavādā. "natthi dinnan"ti ādigahaṇato natthikavādā. tattha
ime dve janā, tisso diṭṭhiyo, kiṁ ekekassa diyaḍḍhā hotīti? na tathā,
yathā pana eko bhikkhu paṭipāṭiyā cattāripi jhānāni nibbatteti, evamettha
ekeko tissopi diṭṭhiyo nibbattesīti veditabbo. "natthi hetu natthi paccayo"ti
punappunaṁ āvajjentassa āharantassa abhinandantassa assādentassa
maggadassanaṁ viya hoti, so micchattaniyāmaṁ okkamati, so ekantakāḷakoti
vuccati. yathā pana ahetukadiṭṭhiyaṁ, evaṁ "karato 1- na kariyati pāpaṁ, natthi
dinnan"ti imesupi ṭhānesu micchattaniyāmaṁ okkamati.
na garahitabbaṁ na paṭikkositabbaṁ amaññiṁsūti ettha "yadetaṁ atītaṁ nāma,
nayidaṁ atītaṁ, idamassa anāgataṁ vā paccuppannaṁ vā"ti vadanto garahati nāma.
tattha dosaṁ dassetvā "kiṁ iminā garahaṭṭhenā"ti vadanto paṭikkosati
nāma. ime pana niruttipathe tepi accantakāḷakā diṭṭhigatikā na garahitabbe
na paṭikkositabbe maññiṁsu. atītaṁ pana atītameva, anāgataṁ anāgatameva,
paccuppannaṁ paccuppannameva kathayiṁsu. nindāghaṭṭanabyārosaupārambhabhayāti viññūnaṁ
santikā nindābhayena ca ghaṭṭanabhayena ca dosāropanabhayena ca upārambhabhayena
ca. iti imasmiṁ sutte catubhūmikakhandhānaṁ paṇṇatti kathitāti. dasamaṁ.
upayavaggo paṭhamo
------------

footnote: 1 chaßēéa. karoto

page number: 308

(7) 2. arahantavagga
1. upādiyamānasuttavaṇṇanā
[63] arahantavaggassa paṭhame upādiyamānoti taṇhāmānadiṭṭhivasena
gaṇhamāno. 1- baddho mārassāti mārassa pāsena baddho nāma. mutto
pāpimatoti pāpimato pāsena mutto nāma hoti. paṭhamaṁ.
2. maññamānasuttavaṇṇanā
[64] dutiye maññamānoti taṇhāmānadiṭṭhimaññanāhi maññamāno. dutiyaṁ.
3. abhinandamānasuttavaṇṇanā
[65] tatiye abhinandamānoti taṇhāmānadiṭṭhiabhinandanāhiyeva
abhinandamāno. tatiyaṁ.
4-6. aniccasuttādivaṇṇanā
[66-68] catutthe chandoti taṇhāchando. pañcamachaṭṭhesupi eseva
nayo. catutthādīni.
7. anattaniyasuttavaṇṇanā
[69] sattame anattaniyanti na attano santakaṁ, attano parikkhārabhāvena
suññatanti attho. sattamaṁ.
8-10. rajanīyasaṇṭhitasuttādivaṇṇanā
[70-72] aṭṭhame rajanīyasaṇṭhitanti rajanīyena saṇṭhitaṁ, rāgassa
paccayabhāvena ṭhitanti attho. navamadasamāni rāhulasaṁyutte vuttanayena veditabbānīti.
aṭṭhamādīni.
arahantavaggo dutiyo.
-------------

footnote: 1 sī. gayhamāno

page number: 309

(8) 3. khajjanīyavagga
1-3. assādasuttādivaṇṇanā
[73-75] khajjanīyavaggassa ādito tīsu suttesu catusaccameva kathitaṁ.
paṭhamādīni.
4. arahantasuttavaṇṇanā
[76] catutthe yāvatā bhikkhave sattāvāsāti bhikkhave yattakā sattāvāsā
nāma atthi. yāvatā bhavagganti yattakaṁ bhavaggaṁ nāma atthi. ete aggā ete
seṭṭhāti ete aggabhūtā ceva seṭṭhabhūtā ca. yadidaṁ arahantoti ye ime
arahanto nāma. idampi suttaṁ purimanayeneva ussādanandiyañca palobhanīyañcāti
veditabbaṁ.
athāparaṁ etadavocāti tadatthaparidīpanāhi ceva visesatthaparidīpanāhi ca
gāthāhi etaṁ "sukhino vata arahanto"tiādivacanaṁ avoca. tattha sukhinoti jhānasukhena
maggasukhena phalasukhena ca sukhitā. taṇhā tesaṁ na vijjatīti tesaṁ apāyadukkhajanikā
taṇhā na vijjati. evaṁ te imassapi taṇhāmūlakassa dukkhassa 1- abhāvena
sukhitāva. asmimāno samucchinnoti navavidho asmimāno arahattamagge samucchinno.
mohajālaṁ padālitanti ñāṇena avijjājālaṁ phālitaṁ.
anejanti ejāsaṅkhātāya taṇhāya pahānabhūtaṁ arahattaṁ. anupalittāti
taṇhādiṭṭhilepehi alittā. brahmabhūtāti seṭṭhabhūtā. pariññāyāti tīhi
pariññāhi parijānitvā. sattasaddhammagocarāti saddhā hirī ottappaṁ bāhusaccaṁ
āraddhavīriyatā apaṭṭhitassatitā paññāti ime satta saddhammā gocarā 2- etesanti
sattasaddhammagocarā.

footnote: 1 chaßēéa. ayaṁ pāṭho na dissati 2 chaßēéa. gocaro

page number: 310

sattaratanasampannāti sattahi bojjhaṅgaratanehi samannāgatā. anuvicarantīti
lokiyamahājanāpi anuvicarantiyeva. idha pana khīṇāsavānaṁ nirāsaṅkācāro nāma
gahito. tenevāha "pahīnabhayabheravā"ti. tattha bhayaṁ bhayameva, bheravaṁ balavabhayaṁ.
dasahaṅgehi sampannāti asekkhehi dasahi aṅgehi samannāgatā. mahānāgāti
catūhi kāraṇehi mahānāgā. samāhitāti upacārappanāhi samāhitā. taṇhā tesaṁ
na vijjatīti "ūno loko atitto taṇhādāsoti kho mahārāja tena bhagavatā"ti 1-
evaṁ vuttā dāsakārikā taṇhāpi tesaṁ natthi. iminā khīṇāsavānaṁ bhujjissabhāvaṁ
dasseti.
asekkhañāṇanti arahattaphalañāṇaṁ. antimoyaṁ samussayoti pacchimo ayaṁ
attabhāvo. yo sāro brahmacariyassāti maggabrahmacariyassa 2- sāro nāma phalaṁ.
tasmiṁ aparapaccayāti tasmiṁ ariyaphale na aññaṁ sampattiyāyanti, 3- paccakkhatova
paṭivijjhitvā ṭhitā. vidhāsu na vikampantīti tīsu mānakoṭṭhāsesu na vikampanti.
dantabhūminti arahattaṁ. vijitāvinoti rāgādayo vijetvā ṭhitā.
uddhantiādīsu uddhaṁ vuccati kesamatthako, apācīnaṁ pādatalaṁ, tiriyaṁ
vemajjhaṁ. uddhaṁ vā atītaṁ, apācīnaṁ anāgataṁ, tiriyaṁ paccuppannaṁ. uddhaṁ vā
vuccati devaloko, apāyaloko tiriyaṁ manussaloko. nandī tesaṁ na vijjatīti
etesu ṭhānesu saṅkhepato vā atītānāgatapaccuppannesu khandhesu tesaṁ taṇhā
natthi. idha vaṭṭamūlakataṇhāya abhāvo dassito. buddhāti catunnaṁ saccānaṁ
buddhattā buddhā.
idaṁ panettha sīhanādasamodhānaṁ:- "vimuttisukhenamhā sukhitā, dukkhajanikā
no taṇhā pahīnā, pañca khandhā pariññātā, dāsakārikataṇhā ceva

footnote: 1 maßēéa. 13/305/281 2 chaßēéa. ayaṁ pāṭho na dissati 3 chaßēéa. pattiyāyanti

page number: 311

vaṭṭamūlikataṇhā ca pahīnā, anuttaramhā asadisā, catunnaṁ saccānaṁ buddhattā
buddhā"ti bhavapiṭṭhe ṭhatvā abhītanādasaṅkhātaṁ sīhanādaṁ nadanti khīṇāsavāti.
catutthaṁ.
5. dutiyārahantasuttavaṇṇanā
[77] pañcamaṁ 1- vinā gāthāhi suddhakameva katvā kathiyamānaṁ 2- bujjanakānaṁ
ajjhāsayena vuttaṁ. pañcamaṁ.
6. sīhasuttavaṇṇanā
[78] chaṭṭhe sīhoti cattāro sīhā:- tiṇasīho kāḷasīho paṇḍusīho
kesarasīhoti. tesu tiṇasīho kapotavaṇṇagāvīsadiso tiṇabhakkho ca hoti.
kāḷasīho kāḷagāvīsadiso tiṇabhakkhoyeva. paṇḍusīho paṇḍupalāsavaṇṇagāvīsadiso
maṁsabhakkho. kesarasīho lākhārasaparikammakateneva mukhena agganaṅguṭṭhena catūhi
ca pādapariyantehi samannāgato matthakatopissa paṭṭhāya lākhātūlikāya katā
viya tisso rājiyo piṭṭhimajjhena gantvā antarasatthimhi dakkhiṇāvattā hutvā
ṭhitā, khandhe panassa satasahassagghanikakambalaparikkhepo viya kesarabhāro hoti,
avasesaṭṭhānaṁ parisuddhaṁ sālipiṭṭhasaṅkhacuṇṇapicuvaṇṇaṁ hoti. imesu catūsu sīhesu
ayaṁ kesarasīho idha adhippeto.
migarājāti migagaṇassa rājā. āsayāti vasanaṭṭhānato suvaṇṇaguhato vā
rajatamaṇiphalikamanosilāguhato vā nikkhamatīti vuttaṁ hoti. nikkhamamāno panesa catūhi
kāraṇehi nikkhamati andhakārapīḷito vā ālokatthāya uccārapassāvapīḷito vā
tesaṁ vissajjanatthāya jighacchāpīḷito vā gocaratthāya sambhavapīḷito vā
asaddhammapaṭisevanatthāya. idha pana gocaratthāya nikkhantoti adhippeto.

footnote: 1 sī. pañcame 2 chaßēéa. kakiyamāne

page number: 312

vijambhatīti suvaṇṇatale 1- vā rajatamaṇiphalikamanosilātalānaṁ vā aññatarasmiṁ dve
pacchimapāde samaṁ patiṭṭhāpetvā purimapāde purato pasāretvā sarīrassa pacchābhāgaṁ
ākaḍḍhitvā purimabhāgaṁ abhiharitvā piṭṭhiṁ nāmetvā gīvaṁ ukkhipitvā
asanisaddaṁ karonto viya nāsapuṭāni pothetvā sarīralaggarajaṁ vidhunanto vijambhati.
vijambhanabhūmiyañca pana taruṇavacchako viya aparāparaṁ javati. javato panassa sarīraṁ andhakāre
paribbhamantaṁ alātaṁ viya khāyati.
anuviloketīti kasmā anuviloketi? parānuddayatāya. tasmiṁ kira sīhanādaṁ
nadante papātāvāṭādīsu visamaṭṭhānesu carantā hatthigokaṇṇamahiṁsādayo pāṇā
papātepi āvāṭepi patanti, tesaṁ anuddayāya anuviloketi. kiṁ panassa
luddakammassa paramaṁsakhādino anuddayā nāma atthīti? āma atthi. tathā hesa
"kiṁ me bahūhi ghātitehī"ti attano gocaratthāyapi khuddake pāṇe na
gaṇhāti, evaṁ anuddayaṁ karoti. vuttampi "māhaṁ khuddake pāṇe visamagate
saṅghātaṁ āpādesin"ti 2-
sīhanādaṁ nadatīti tikkhattuṁ tāva abhītanādaṁ nadati. evañca panassa
vijambhanabhūmiyaṁ ṭhatvā nadantassa saddo samantā tiyojanaṁ padesaṁ ekaninnādaṁ
karoti, tamassa ninnādaṁ sutvā tiyojanabbhantaragatā dipadacatuppadagaṇā yathāṭhāne
ṭhātuṁ na sakkonti. gocarāya pakkamatīti āhāratthāya gacchati. kathaṁ? so hi
vijambhanabhūmiyaṁ ṭhatvā dakkhiṇato vā vāmato vā pacchato vā 3- uppatanto usabhamattaṁ
ṭhānaṁ gaṇhāti, uddhaṁ uppatanto cattāripi aṭṭhapi usabhāni uppatati, samaṭṭhāne
ujukaṁ pakkhandanto soḷasausabhamattampi vīsatiusabhamattampi ṭhānaṁ pakkhandati,
thalā vā pabbatā vā pakkhandanto saṭṭhiusabhamattampi asītiusabhamattampi
ṭhānaṁ pakkhandati, antarāmagge rukkhaṁ vā pabbataṁ vā disvā taṁ pariharanto

footnote: 1 ma. suvaṇṇaphalake 2 aṅ. dasaka. 24/21/26
footnote: 3 chaßēéa. pacchato vāti pāṭho na dissati

page number: 313

vā dakkhiṇato vā uddhaṁ vā 1- usabhamattampi apakkamati. tatiyaṁ pana sīhanādaṁ naditvā
teneva saddhiṁ tiyojane ṭhāne paññāyati. tiyojanaṁ gantvā nivattitvā ṭhito
attanova nādassa anunādaṁ suṇāti. evaṁ sīghena javena pakkamatīti.
yebhuyyenāti pāyena. bhayaṁ saṁvegaṁ santāsanti sabbaṁ cittutrāsasseva
nāmaṁ. sīhassa hi saddaṁ sutvā bahū sattā bhāyanti, appakā na bhāyanti.
ke pana teti? samasīho hatthājānīyo assājānīyo usabhājānīyo purisājānīyo
khīṇāsavoti. kasmā panete na bhāyantīti? samasīho nāma "jātigottakulasūrabhāvehi
samānosmī"ti na bhāyati, hatthājānīyādayo attano sakkāyadiṭṭhibalavatāya na
bhayanti, khīṇāsavo sakkāyadiṭṭhiyā pahīnattā na bhāyati.
bilāsayāti bile sayantā bilavāsino ahinakulagodhādayo. dakāsayāti
udakavāsino macchakacchapādayo. vanāsayāti vanavāsino hatthiassagokaṇṇamigādayo.
pavisantīti "idāni āgantvā gaṇhissatī"ti maggaṁ olokentova pavisanti.
daḷheīti thirehi. varattehīti cammarajjūhi. mahiddhikotiādīsu vijambhanabhūmiyaṁ ṭhatvā
dakkhiṇapassādīhi usabhamattaṁ, ujukaṁ vīsatiusabhamattādilaṅghanavasena mahiddhikatā,
sesamigānaṁ adhipatibhāvena mahesakkhatā samantā tiyojane saddaṁ sutvā palāyantānaṁ
vasena mahānubhāvatā veditabbā.
evameva khoti bhagavā tesu tesu suttesu tathā tathā attānaṁ kathesi.
"sīhoti kho bhikkhave tathāgatassetaṁ adhivacanaṁ arahato sammāsambuddhassā"ti 2-
imasmiṁ tāva sutte sīhasadisaṁ attānaṁ kathesi. "bhisakko sallakattoti kho
sunakkhatta tathāgatassetaṁ adhivacanan"ti 3- imasmiṁ vejjasadisaṁ. "brāhmaṇoti
bhikkhave tathāgatassetaṁ adhivacanan"ti 4- imasmiṁ brāhmaṇasadisaṁ. "puriso maggakusaloti
kho tissa tathāgatassetaṁ adhivacanan"ti 5- imasmiṁ maggadesakapurisasadisaṁ. "rājāhamasmi

footnote: 1 chaßēéa. uddhaṁvāti pāṭho na dissati
footnote: 2 aṅ pañcaka. 22/99/137 (syā), aṅ. dasaka. 24/21/26
footnote: 3 ma.u. 14/65/48 4 aṅ. aṭṭhaka. 23/192/352 (syā)

5 saṁ.kha. 17/84/87 6. khu.su. 25/560/447

page number: 314

selā"ti imasmiṁ rājasadisaṁ. "sīhoti kho tathāgatassetaṁ adhivacanan"ti 1- imasmiṁ
pana sutte sīhasadisameva katvā attānaṁ kathento evamāha.
tatrāyaṁ sadisatā:- sīhassa kāñcanaguhādīsu vasanakālo viya hi
tathāgatassa dīpaṅkarapādamūle katābhinīhārassa aparimitakālaṁ pāramiyo pūretvā
pacchimabhave paṭisandhiggahaṇena ceva mātukucchito nikkhamanena ca dasasahassīlokadhātuṁ
kampetvā vuḍḍhimanvāya dibbasampattisadisaṁ sampattiṁ anubhavamānassa tīsu pāsādesu
nivāsanakālo daṭṭhabbo. sīhassa kāñcanaguhādito nikkhantakālo viya tathāgatassa
ekūnatiṁse 2- saṁvacchare vivaṭena dvārena kaṇṭhakaṁ 3- āruyha channasahāyassa
nikkhamitvā tīṇi rajjāni atikkamitvā anomānadītīre brahmunā dinnāni
kāsāyāni 4- paridahitvā pabbajitassa sattame divase rājagahaṁ gantvā tattha
piṇḍāya caritvā paṇḍavagiripabbhāre katabhattakiccassa sammāsambodhiṁ patvā
paṭhamameva magadharaṭṭhaṁ āgamanatthāya yāva raññā 5- paṭiññādānakālo.
sīhassa vijambhanakālo viya tathāgatassa ninnapaṭiññassa āḷārakālāmaupasaṅkamanaṁ
ādiṁ katvā yāva sujātāya dinnapāyāsassa ekūnapaṇṇāsāya piṇḍehi paribhuttakālo
veditabbo. sīhassa kesaravidhunanaṁ viya sāyaṇhasamaye sotthiyena 6- dinnā
aṭṭhatiṇamuṭṭhiyo gahetvā dasasahassacakkavāḷadevatāhi thomiyamānassa gandhādīhi
pūjiyamānassa tikkhattuṁ bodhiṁ padakkhiṇaṁ katvā bodhimaṇḍaṁ āruyha cuddasahatthubbedhe
ṭhāne tiṇasantharaṁ santharitvā caturaṅgavīriyaṁ adhiṭṭhāya nisinnassa taṁkhaṇaṁyeva
mārabalaṁ vidhamitvā tīsu yāmesu tisso vijjā visodhetvā anulomapaṭilomaṁ
paṭiccasamuppādamahāsamuddaṁ yamakañāṇamanthanena manthentassa sabbaññutañāṇe
paṭividdhe tadanubhāvena dasasahassīlokadhātukampanaṁ veditabbaṁ.
sīhassa catuddisāvilokanaṁ viya paṭividdhasabbaññutañāṇassa sattasattāhaṁ
bodhimaṇḍe viharitvā paribhuttamadhupiṇḍikāhārassa ajapālanigrodhamūle mahābrahmuno

footnote: 1 aṅ. pañcaka. 22/99/137 (syā), aṅ. dasaka. 24/21/36
footnote: 2 sī. ekūnatiṁsatime 3 sī. kanthakaṁ 4 ma.,ka. kāsāvāni
footnote: 5 ma. magadharañño 6 chaßēéa. sottiyena

page number: 315

dhammadesanāyācanaṁ paṭiggahetvā tattha viharantassa ekādasame divase "sve
āsāḷhapuṇṇamā bhavissatī"ti paccūsasamaye "kassa nu kho ahaṁ paṭhamaṁ dhammaṁ
deseyyan"ti āḷārudakānaṁ kālakatabhāvaṁ ñatvā dhammadesanatthāya pañcavaggiyānaṁ
olokanaṁ daṭṭhabbaṁ. sīhassa gocaratthāya tiyojanaṁ gamanakālo viya attano
pattacīvaramādāya "pañcavaggiyānaṁ dhammacakkaṁ pavattessāmī"ti pacchābhatte
ajapālanigrodhato vuṭṭhitassa aṭṭhārasayojanamaggaṁ gamanakālo.
sīhanādakālo viya tathāgatassa aṭṭhārasayojanamaggaṁ gantvā pañcavaggiye
saññāpetvā acalapallaṅke nisinnassa dasahi cakkavāḷasahassehi sannipatitena
devagaṇena parivutassa "dveme bhikkhave antā pabbajitena na sevitabbā"tiādinā 1-
nayena dhammacakkappavattanakālo veditabbo. imasmiñca pana pade desiyamāne
tathāgatasīhassa dhammaghoso heṭṭhā avīciṁ upari bhavaggaṁ gahetvā dasasahassīlokadhātuṁ
paṭicchādesi. sīhassa saddena khuddakapāṇānaṁ santāsaṁ āpajjanakālo viya tathāgatassa tīṇi
lakkhaṇāni dīpetvā cattāri saccāni soḷasahākārehi saṭṭhiyā ca 2- nayasahassehi
vibhajitvā dhammaṁ kathentassa dīghāyukadevatānaṁ ñāṇasantāsassa uppattikālo
veditabbo.
yadāti yasmiṁ kāle. tathāgatoti aṭṭhahi kāraṇehi bhagavā tathāgato:- tathā
āgatoti tathāgato, tathā gatoti tathāgato, tathalakkhaṇaṁ āgatoti tathāgato,
tathadhamme yāthāvato abhisambuddhoti tathāgato, tathadassitāya tathāgato, tathāvāditāya
tathāgato, tathākāritāya tathāgato. abhibhavanaṭṭhena tathāgatoti. tesaṁ vitthāro
brahmajālavaṇṇanāyampi mūlapariyāyavaṇṇanāyampi vuttoyeva. loketi sattaloke.
uppajjatīti abhinīhārato paṭṭhāya yāva bodhipallaṅkā vā arahattamaggañāṇā

footnote: 1 vi. mahā. 4/13/13, saṁ. mahā. 19/1081/367 2 ka. saddhiṁ yāva

page number: 316

vā uppajjati nāma, arahattaphale pana patte uppanno nāma. arahaṁ
sammāsambuddhotiādīni visuddhimagge buddhānussatiniddese vitthāritāni.
iti rūpanti idaṁ rūpaṁ ettakaṁ rūpaṁ, na ito bhiyyo rūpaṁ atthīti.
ettāvatā sabhāvato sarasato pariyantato paricchedato paricchindanato 1- yāvatā
cattāro ca mahābhūtā catunnañca mahābhūtānaṁ upādāyarūpaṁ, taṁ sabbaṁ dassitaṁ
hoti. iti rūpassa samudayoti ayaṁ rūpassa samudayo nāma. ettāvatā hi
"āhārasamudayā rūpasamudayo"tiādi sabbaṁ dassitaṁ hoti. iti rūpassa atthaṅgamoti
ayaṁ rūpassa atthaṅgamo. imināpi "āhāranirodhā rūpanirodho"tiādi sabbaṁ dassitaṁ
hoti. iti vedanātiādīsupi eseva nayo.
vaṇṇavantoti sarīravaṇṇena vaṇṇavanto. dhammadesanaṁ sutvāti imaṁ pañcasu
khandhesu paṇṇāsalakkhaṇapaṭimaṇḍitaṁ tathāgatassa dhammadesanaṁ sutvā. yebhuyyenāti
idha loke ṭhapetvā ariyasāvakadeve. tesañhi khīṇāsavattā cittutrāsabhayampi na
uppajjati, saṁviggassa yoniso padhānena pattabbaṁ pattatāya ñāṇasaṁvegopi.
itaresaṁ pana devānaṁ "tāso heso bhikkhū"ti aniccataṁ manasikarontānaṁ
cittutrāsabhayampi, balavavipassanākāle 2- ñāṇabhayampi na uppajjati. bhoti
dhammālapanamattametaṁ sakkāyapariyāpannāti pañcakkhandhapariyāpannā. iti tesaṁ
sammāsambuddhe vaṭṭadosaṁ dassetvā tilakkhaṇāhataṁ katvā dhammaṁ desente
ñāṇabhayaṁ nāma okkamati.
abhiññāyāti jānitvā. dhammacakkanti paṭivedhañāṇampi desanāñāṇampi.
paṭivedhañāṇaṁ nāma yena ñāṇena bodhipallaṅke nisinno cattāri saccāni
soḷasahākārehi saṭṭhiyā ca nayasahassehi paṭivijjhi. desanāñāṇaṁ nāma yena
ñāṇena tiparivaṭṭaṁ dvādasākāraṁ dhammacakkaṁ pavattesi. ubhayampi taṁ dasabalassa

footnote: 1 sī. parivaṭumato 2 ma. balavavipassanākārena

page number: 317

ure jātañāṇameva. tesu idha desanāñāṇaṁ gahetabbaṁ. taṁ panesa yāva aṭṭhārasahi
brahmakoṭīhi saddhiṁ aññākoṇḍaññattherassa sotāpattiphalaṁ uppajjati, tāva
pavatteti nāma. tasmiṁ uppanne pavattitaṁ nāma hotīti veditabbaṁ.
appaṭipuggaloti sadisapuggalarahito. yasassinoti parivārasampannā. tādinoti
lābhālābhādīhi ekasadisassa. chaṭṭhaṁ.
7. khajjanīyasuttavaṇṇanā
[79] sattame pubbenivāsanti na idaṁ abhiññāvasena anussaraṇaṁ
sandhāya vuttaṁ, vipassanāvasena pana pubbenivāsaṁ anussarante samaṇabrāhmaṇe
sandhāyetaṁ vuttaṁ. tenevāha "sabbete pañcupādānakkhandhe anussaranti, etesaṁ
vā aññataran"ti abhiññāvasena hi samanussarantassa khandhāpi upādānakkhandhāpi
khandhapaṭibaddhāpi paṇṇattipi ārammaṇaṁ hotiyeva. rūpaññeva anussaratīti evaṁ hi
anussaranto na aññaṁ kiñci sattaṁ vā puggalaṁ vā anussarati, atīte pana
niruddhaṁ rūpakkhandhameva anussarati. vedanādīsupi eseva nayoti. suññatāpabbaṁ
niṭṭhitaṁ.
idāni suññatāya lakkhaṇaṁ dassetuṁ kiñca bhikkhave rūpaṁ vadethātiādimāha.
yathā hi naṭṭhaṁ goṇaṁ pariyesamāno puriso gogaṇe caramāne rattaṁ vā 1-
kāḷaṁ vā balibaddaṁ disvāpi na ettakeneva "ayaṁ mayhaṁ goṇo"ti
sanniṭṭhānaṁ kātuṁ sakkoti. kasmā? aññesampi tādisānaṁ atthitāya. sarīrapadese
panassa sattisūlādilakkhaṇaṁ disvā "ayaṁ mayhaṁ santako"ti sanniṭṭhānaṁ hoti,
evameva suññatāya kathitāyapi yāva suññatālakkhaṇaṁ na kathiyati, tāva sā akathitāva
hoti, lakkhaṇe pana kathite kathitā nāma hoti. goṇo viya hi suññatā,
goṇalakkhaṇaṁ viya suññatālakkhaṇaṁ. yathā goṇalakkhaṇe asallakkhite goṇo na suṭṭhu

footnote: 1 ma., ka. setaṁ vā rattaṁ vā

page number: 318

sallakkhito hoti, tasmiṁ pana sallakkhite so sallakkhito nāma hoti,
evameva suññatālakkhaṇe akathite suññatā akathitāva hoti, tasmiṁ pana
kathite sā kathitā nāma hotīti suññatālakkhaṇaṁ dassetuṁ kiñca bhikkhave rūpaṁ
vadethātiādimāha.
tattha kiñcāti kāraṇapucchā, kena kāraṇena rūpaṁ vadetha, kena kāraṇena
taṁ rūpaṁ nāmāti attho. ruppatīti khoti ettha itīti kāraṇuddeso, yasmā
ruppati, tasmā rūpanti vuccatīti attho. ruppatīti kuppati ghaṭiyati pīḷiyati,
bhijjatīti attho. sītenapi ruppatītiādīsu sītena tāva ruppanaṁ lokantarikaniraye
pākaṭaṁ. tiṇṇaṁ tiṇṇañhi cakkavāḷānaṁ antare ekeko okantarikanirayo
nāma hoti aṭṭhayojanasahassappamāṇo. yassa neva heṭṭhā paṭhavī atthi,
na upari candimasūriyadīpamaṇiāloko, niccandhakāro. tattha nibbattasattānaṁ
tigāvuto attabhāvo hoti, te vagguliyo viya pabbatapāde dīghaputhulehi
nakhehi laggitvā avaṁsirā olambanti. yadā saṁsappantā aññamaññassa
hatthapāsaṁ gatā honti, atha "bhakkho no laddho"ti maññamānā tattha byāvaṭā
viparivattitvā lokasandhārake udake patanti, vāte paharantepi madhukaphalāni viya
chijjitvā udake patanti, patitamattāva accantakhāre udake tattatele
patitapiṭṭhapiṇḍi 5- viya paṭapaṭāyamānā vilīyanti. evaṁ sītena ruppanaṁ lokantarikaniraye
pākaṭaṁ. mahiṁsaraṭṭhādīsupi himapātasītalesu padesesu etaṁ pākaṭameva. tattha hi
sattā sītena bhinnasarīrā jīvitakkhayampi pāpuṇanti.
uṇhena ruppanaṁ avīcimahāniraye pākaṭaṁ hoti. jighacchāya ruppanaṁ
pittivisaye ceva dubbhikkhakāle ca pākaṭaṁ. pipāsāya ruppanaṁ kālakañcikādīsu
pākaṭaṁ.

page number: 319

eko kira kālakañcikāsuro pipāsaṁ adhivāsetuṁ asakkonto yojanagambhīravitthāraṁ
mahāgaṅgaṁ otari, tassa gatagataṭṭhāne udakaṁ chijjati, dhūmo uggacchati
tatte piṭṭhipāsāṇe caṅkamanakālo viya hoti. tassa udakasaddaṁ sutvā ito
cito ca vicarantasseva ratti vibhāyi. atha naṁ pātova bhikkhācāraṁ gacchantā
tiṁsamattā piṇḍacārikā bhikkhū disvā "ko nāma tvaṁ sappurisā"ti pucchiṁsu.
petohamasmi bhanteti. kiṁ pariyesasīti. pānīyaṁ bhanteti. ayaṁ gaṅgā paripuṇṇā,
kiṁ tvaṁ na passasīti. na upakappati bhanteti. tenahi gaṅgāpiṭṭhe nipajja, mukhe
te pānīyaṁ āsiñcissāmāti. so vālikāpuline uttāno nipajji. bhikkhū
tiṁsamatte patte nīharitvā udakaṁ āharitvā tassa mukhe āsiñciṁsu. tesaṁ
tathā karontānaṁyeva velā upakaṭṭhā jātā. tato "bhikkhācārakālo amhākaṁ
sappurisa, kacci te assādamattā laddhā"ti āhaṁsu. peto "sace me bhante
tiṁsamattānaṁ ayyānaṁ tiṁsapattehi āsittaudakato aḍḍhapasatamattampi paragalagataṁ,
petattabhāvato mokkho mā hotū"ti āha. evaṁ pipāsāya ruppanaṁ pittivisaye
pākaṭaṁ.
ghaṁsādīhi ruppanaṁ ḍaṁsamakkhikādibahulesu padesesu pākaṭaṁ. ettha ca ḍaṁsāti
piṅgalamakkhikā. makasāti makasāva. vātāpi kucchivātapiṭṭhivātādivasena veditabbā.
sarīrasmiṁ hi vātarogo uppajjitvā hatthapādapiṭṭhiādīni bhindati, kāṇaṁ karoti,
khujjaṁ karoti, piṭhasappiṁ karoti.
ātapoti sūriyātapo. tena ruppanaṁ marukantārādīsu pākaṭaṁ. ekā kira
itthī marukantāre rattiṁ satthato ohīnā divā sūriye uggacchante vālikāya
tappamānāya pāde ṭhapetuṁ asakkontī sīsato pacchiṁ otāretvā akkami. kamena
pacchiyā uṇhābhitattāya ṭhātuṁ asakkontī tassā upari sāṭakaṁ ṭhapetvā

footnote: 1 sī. vālikāpiṭṭhe

page number: 320

akkami. tasmimpi santatte attano aṅkena gahitaputtakaṁ adhomukhaṁ nipajjāpetvā
kandantaṁyeva akkamitvā saddhiṁ tena tasmiṁyeva ṭhāne uṇhābhitattā kālamakāsi.
sarīsapāti yekeci dīghajātikā sarantā gacchanti. tesaṁ samphassena ruppanaṁ
āsīvisadaṭṭhakādīnaṁ vasena veditabbaṁ. iti bhagavatā yāni imāni sāmaññapaccattavasena
dhammānaṁ dve lakkhaṇāni, tesu rūpakkhandhassa tāva paccattalakkhaṇaṁ dassitaṁ.
rūpakkhandhasseva hi etaṁ, na vedanādīnaṁ, tasmā paccattalakkhaṇanti vuccati.
aniccadukkhānattalakkhaṇaṁ pana vedanādīnampi hoti, tasmā taṁ sāmaññalakkhaṇanti
vuccati.
kiñca bhikkhave vedanaṁ vadethātiādīsu purimasadisaṁ vuttanayeneva veditabbaṁ.
yaṁ pana purimena asadisaṁ, tassāyaṁ vibhāvanā:- sukhampi vediyatīti sukhaṁ ārammaṇaṁ
vedeti anubhavati. parato padadvayepi eseva nayo. kathaṁ panetaṁ ārammaṇaṁ sukhaṁ
dukkhaṁ adukkhamasukhaṁ nāma jātanti? sukhādīnaṁ paccayato. svāyamattho "yasmā ca
kho mahāli rūpaṁ sukhaṁ sukhānupatitaṁ sukhāvakkantan"ti imasmiṁ mahālisuttena 1-
āgatoyeva. vedayatīti ettha ca sukhaṁ vedanāva vedayati, na añño satto vā
puggalo vā. vedanā hi vedayitalakkhaṇā, tasmā vatthārammaṇaṁ paṭicca vedanāva
vedayatīti. evamidha bhagavā vedanāyapi paccattalakkhaṇameva bhājetvā dassesi.
nīlampi sañjānātīti nīlapupphe vā vatthe vā parikammaṁ katvā upacāraṁ vā
uppanaṁ vā pāpento sañjānāti, ayaṁ hi saññā nāma parikammasaññāpi
upacārasaññāpi appanāsaññāpi vaṭṭati, nīlaṁ nīlanti uppajjanasaññāpi vaṭṭati
yeva. pītakādīsupi eseva nayo. idhāpi bhagavā sañjānanalakkhaṇāya saññāya
paccattalakkhaṇameva bhājetvā dassesi.

footnote: 1 saṁ. kha. 17/60/57

page number: 321

rūpaṁ rūpattāya 1- saṅkhataṁ abhisaṅkharontīti yathā yāgumeva yāguttāya, 2- pūvameva
pūvattāya pacati nāma, evaṁ paccayehi samāgantvā katabhāvena saṅkhatanti laddhanāmaṁ
rūpameva rūpattā yathā abhisaṅkhataṁ rūpaṁ nāma hoti, tathattāya 3- rūpabhāvāya
abhisaṅkharoti āyūhati sampiṇḍeti, nipphādetīti attho. vedanāsupi eseva nayo.
ayaṁ panettha saṅkhepo:- attanā saha jāyamānaṁ rūpaṁ sampayutte ca vedanānayo
dhamme abhisaṅkharoti nibbattetīti idhāpi bhagavā cetayitalakkhaṇassa saṅkhārassa
paccattalakkhaṇameva bhājetvā dassesi.
ambilampi vijānātīti ambāmbāṭakamātuluṅgādiambilaṁ "ambilan"ti
vijānāti. esa nayo sabbapadesu. apicettha tittakanti nimbapaṭolādinānappakāraṁ.
kaṭukanti pipphalimaricādinānappakāraṁ. madhuranti sappiphāṇitādinānappakāraṁ.
khārikanti vātiṅgaṇatālaketakīkaḷīranāḷikeracaturassavallivettaṅkurādinānappakāraṁ.
akhārikanti yaṁ vā taṁ vā thalajātaṁ kārakapaṇṇādimissakapaṇṇaṁ. loṇakanti
loṇayāguloṇamacchaloṇabhattādinānappakāraṁ. aloṇikanti aloṇayāgualoṇamacchāloṇabhattādi-
nānappakāraṁ. tasmā viññāṇanti vuccatīti yasmā imaṁ ambilādibhedaṁ
aññamaññavisiṭṭhena ambilādibhāvena jānāti, tasmā viññāṇanti vuccatīti.
evamidhāpi bhagavā vijānanalakkhaṇassa viññāṇassa paccattalakkhaṇameva bhājetvā dassesi.
yasmā pana ārammaṇassa ākārasaṇṭhānagahaṇavasena saññā pākaṭā
hoti, tasmā sā cakkhudvāre vibhattā. yasmā vināpi ākārasaṇṭhānā ārammaṇassa
paccattabhedagahaṇavasena viññāṇaṁ pākaṭaṁ hoti, tasmā taṁ jivhādvāre vibhattaṁ.
imesaṁ pana saññāviññāṇāpaññānaṁ 5- asammohato sabhāvasallakkhaṇatthaṁ sañjānāti,
vijānāti, pajānātīti ettha visesā veditabbā. tattha upasaggamattameva

footnote: 1 sī. rūpatthāya 2 sī. yāgutthāya 3 sī. tathā tadatthāya, ka. tathā tāya
footnote: 4 sī. vitiṅgaṇanīlikamaddanāḷikera...., cha. vātiṅgaṇanāḷikera....
footnote: 5 ma. saññāviññāṇānaṁ

page number: 322

viseso, jānātīti padaṁ pana aviseso. tassapi 1- jānanaṭṭhena viseso veditabbo.
saññā hi nīlādivasena ārammaṇasañjānanavattameva, aniccaṁ dukkhamanattāti
lakkhaṇapaṭivedhaṁ pāpetuṁ na sakkoti. viññāṇaṁ nīlādivasena ārammaṇañceva
jānāti, aniccādivasena lakkhaṇapaṭivedhañca pāpeti, ussakkitvā pana maggapātubhāvaṁ
pāpetuṁ na sakkoti. paññā nīlādivasena ārammaṇampi vijānāti, aniccādivasena
lakkhaṇapaṭivedhampi pāpeti, ussakkitvā maggapātubhāvampi pāpeti.
yathā hi heraññikaphalake kahāpaṇarāsimhi kate ajātabuddhidārako
gāmikapuriso mahāheraññikoti tīsu janesupi oloketvā ṭhitesu ajātabuddhidārako
kahāpaṇānaṁ cittavicittacaturassamaṇḍalādibhāvameva jānāti, "idaṁ manussānaṁ
upabhogaparibhogaṁ ratanasammatan"ti na jānāti. gāmikapuriso cittādibhāvañca
jānāti, manussānaṁ upabhogaparibhogaratanasammatabhāvañca, "ayaṁ kūṭo, ayaṁ cheko,
ayaṁ karaṭo, ayaṁ saṇho"ti na jānāti. mahāheraññiko cittādibhāvampi
ratanasammatabhāvampi kūṭādibhāvampi jānāti. jānanto ca pana rūpaṁ disvāpi
saddaṁ sutvāpi gandhaṁ ghāyitvāpi rasaṁ sāyitvāpi hatthena garulahubhāvaṁ upadhāretvāpi
"asukagāme kato"tipi jānāti, "asukanigame asukanagare asukapabbatacchāyāya
asukanadiyā tīre kato"tipi, "asukācariyena kato"tipi jānāti. evameva saññā
ajātabuddhidārakassa kahāpaṇadassanaṁ viya nīlādivasena ārammaṇamattameva sañjānāti.
viññāṇaṁ gāmikapurisassa kahāpaṇadassanaṁ viya nīlādivasena ārammaṇampi jānāti,
aniccādivasena lakkhaṇapaṭivedhampi pāpeti. paññā mahāheraññikassa kahāpaṇadassanaṁ
viya nīlādivasena ārammaṇampi jānāti, aniccādivasena lakkhaṇapaṭivedhampi
pāpeti, ussakkitvā maggapātubhāvampi pāpeti.
so pana nesaṁ viseso duppaṭivijjho. tenāha āyasmā nāgaseno:-

footnote: 1 sī. tassa

page number: 323

"dukkaraṁ mahārāja bhagavatā katanti. kiṁ bhante nāgasena
bhagavatā dukkaraṁ katanti. dukkaraṁ mahārāja bhagavatā kataṁ, imesaṁ
arūpīnaṁ cittacetasikānaṁ dhammānaṁ ekārammaṇe vattamānaṁ vavatthānaṁ
akkhātaṁ `ayaṁ phasso, ayaṁ vedanā, ayaṁ saññā ayaṁ cetanā, idaṁ
cittan'ti".
yathā hi tilatelaṁ sāsapatelaṁ madhukatelaṁ eraṇḍakatelaṁ vasātelanti
imāni pañca telāni ekacāṭiyaṁ 1- pakkhipitvā divasaṁ yamakamanthehi manthetvā
tato "idaṁ tilatelaṁ, idaṁ sāsapatelan"ti ekekassa pāṭiyekkaṁ uddharaṇaṁ nāma
dukkaraṁ, idaṁ tato dukkarataraṁ. bhagavā pana sabbaññutañāṇassa suppaṭividdhattā
dhammissaro dhammarājā imesaṁ arūpīnaṁ dhammānaṁ ekārammaṇe vattamānānaṁ
vavatthānaṁ akāsi. pañcannaṁ mahānadīnaṁ samuddaṁ paviṭṭhaṭṭhāne "idaṁ gaṅgāya udakaṁ,
idaṁ yamunāyā"ti evaṁ pāṭiyekkaṁ udakuddharaṇenāpi ayamattho veditabbo.
iti paṭhamapabbena suññataṁ, dutiyena suññatālakkhaṇanti dvīhi pabbehi
anattalakkhaṇaṁ kathetvā idāni dukkhalakkhaṇaṁ dassetuṁ tatra bhikkhavetiādimāha.
tattha khajjāmīti na rūpaṁ sunakho viya maṁsaṁ luñcitvā luñcitvā khādati, yathā pana
kiliṭṭhavatthanivattho tatonidānaṁ pīḷaṁ sandhāya "khādati maṁ vatthan"ti bhaṇati, evamidampi
pīḷaṁ uppādentaṁ khādati nāmāti veditabbaṁ. paṭipanno hotīti sīlaṁ ādiṁ
katvā yāva arahattamaggā paṭipanno hoti. yo panettha balañāṇo
tikkhabuddhiñāṇuttaro yogāvacaro 2- padhānabhūmiyaṁ vāyamanto khāṇunā vā kaṇṭakena
vā viddho āvudhena vā pahaṭo byagghādīhi vā gahetvā khajjamāno taṁ
vedanaṁ abbohārikaṁ katvā mūlakammaṭṭhānaṁ sammasanto arahattameva gaṇhāti,
ayaṁ vedanāya nibbidāya virāgāya nirodhāya paṭipanno nāma vuccati pītamallatthero 3-

footnote: 1 sī., syā. ekapātiyaṁ 2 sī. yogāvacaro va, ma. yogāvacaro ca 3 sī. pitimallatthero

page number: 324

viya kuṭumbiyaputtamahātissatthero viya vattaniaṭaviyaṁ tiṁsamattānaṁ bhikkhūnaṁ aññataro
byagghamukhe nipannabhikkhu viya kaṇṭakena viddhatthero viya ca.
dvādasasu kira bhikkhūsu gaṇṭiṁ 1- paharitvā araññe padhānamanuyuñjantesu
eko sūriye atthaṅgatamatteva gaṇṭiṁ paharitvā caṅkamanaṁ oruyha caṅkamanto
tiriyaṁ nimmathento tiṇapaṭicchannaṁ kaṇṭakaṁ akkami. kaṇṭako piṭṭhipādena
tattaphālena vinividdhakālo viya vedanā vattati. thero cintesi "kiṁ imaṁ
kaṇṭakaṁ uddharāmi, udāhu pakatiyā vijjhitvā ṭhitakaṇṭakan"ti. tassa evamahosi
"iminā kaṇṭakena viddhattā nirayādīsu bhayaṁ 2- nāma natthi, pakatiyā
vijjhitvā ṭhitakaṇṭakaṁyevā"ti. so taṁ vedanaṁ abbohārikaṁ katvā sabbarattiṁ
caṅkamitvā vibhātāya rattiyā aññassa saññaṁ adāsi. so āgantvā "kiṁ
bhante"ti pucchi. kaṇṭakenamhi āvuso viddhoti. kāya velāya bhanteti.
sāyameva āvusoti. kasmā na amhe pakkosittha, kaṇṭakaṁ uddharitvā
tattha telampi siñceyyāmāti. pakatiyā vijjhitvā ṭhitakaṇṭakameva uddharituṁ
vāyamimha āvusoti. sakkuṇittha bhante uddharitunti. ekadesamattena me āvuso
uddhaṭoti. sesavatthūni dīghamajjhimaṭṭhakathāsu 3- satipaṭṭhānasuttaniddese
vitthāritāneva.
taṁ kiṁ maññatha bhikkhaveti kasmā āraddhaṁ? imasmiṁ pabbe dukkhalakkhaṇameva
kathitaṁ, na aniccalakkhaṇaṁ, taṁ dassetuṁ idamāraddhaṁ. tīṇi lakkhaṇāni samodhānetvā
dassetumpi āraddhameva. apacināti no ācinātīti vaṭṭaṁ vināseti, neva
cināti. pajahati na upādiyatīti tadeva vissajjeti, na gaṇhāti. visineti na
ussinetīti vikirati na sampiṇḍeti. vidhūpeti na sandhūpetīti nibbāpeti na
jālāpeti.

footnote: 1 sī. syā. gaṇḍiṁ 2 sī. vāso
footnote: 3 su.vi. 2/363, pa.sū. 1/248

page number: 325

evaṁ passaṁ bhikkhaveti idaṁ kasmā āraddhaṁ? vaṭṭaṁ vināsetvā ṭhitaṁ
mahākhīṇāsavaṁ dassessāmīti āraddhaṁ. ettakena vā ṭhānena vipassanā kathitā,
idāni saha vipassanāya cattāro magge dassetuṁ idamāraddhaṁ. athavā ettakena
ṭhānena paṭhamamaggo kathito, idāni saha vipassanāya tayo magge dassetuṁ
idamāraddhaṁ. ettakena vā ṭhānena tīṇi maggāni kathitāni, idāni saha
vipassanāya arahattamaggaṁ dassetumpi idamāraddhameva.
sapajāpatikāti saddhiṁ pajātinā devarājena. ārakāva namassantīti dūratova
namassanti, dūrepi ṭhitaṁ namassantiyeva āyasmantaṁ nītattheraṁ 1- viya.
thero kira pupphachaḍḍakakulato nikkhamma pabbajito, khuraggeyeva arahattaṁ
patvā cintesi "ahaṁ ajjeva pabbajito ajjeva me pabbajitakiccaṁ matthakaṁ
pattaṁ, catupaccayasantosabhāvanārāmapaṇḍitamahāariyavaṁsapaṭipadaṁ pūressāmī"ti. so
paṁsukūlatthāya sāvatthiṁ pavisitvā coḷakaṁ pariyesanto vicari. atheko mahābrahmā
samāpattito vuṭṭhāya manussapathaṁ olokento theraṁ disvā "ajjeva pabbajitvā
ajjeva khuragge arahattaṁ patvā mahāariyavaṁsapaṭipadaṁ pūretuṁ coḷakaṁ pariyesatī"ti
añjaliṁ paggayha namassamāno aṭṭhāsi. tamañño mahābrahmā disvā "kaṁ namassasī"ti
pucchi. nītattheraṁ namassāmīti. kiṁ kāraṇāti. ajjeva pabbajitvā ajjeva
khuragge arahattaṁ patvā mahāariyavaṁsapaṭidaṁ pūretuṁ coḷakaṁ pariyesatīti. sopi naṁ
namassamāno aṭṭhāsi. athañño, athaññoti sattasatā mahābrahmāno namassamānā
aṭṭhaṁsu. tena vuttaṁ:-
"tā devatā sattasatā uḷārā
brahmāvimānā abhinikkhamitvā

footnote: 1 sī. nīlattheraṁ

page number: 326

nītaṁ namassanti pasannacittā
`khīṇāsavo gaṇhati paṁsukūlaṁ'.
tā devatā sattasatā uḷārā
brahmāvimānā abhinikkhamitvā
nītaṁ namassanti pasannacittā
`khīṇāsavo kayirati paṁsukūlaṁ'.
`khīṇāsavo dhovati paṁsukūlaṁ'
`khīṇāsavo rajati paṁsukūlaṁ'
`khīṇāsavo pārupati paṁsukūlan'ti".
iti bhagavā imasmiṁ sutte desanaṁ tīhi bhavehi vinivattetvā arahattassa
kūṭaṁ gaṇhi. desanāpariyosāne pañcasatā bhikkhū arahatte patiṭṭhahiṁsu. sattamaṁ.
8. piṇḍolyasuttavaṇṇanā
[80] aṭṭhame kismiñcideva pakaraṇeti kismiñcideva kāraṇe. paṇāmetvāti
nīharitvā. kismiṁ pana kāraṇe ete bhagavatā paṇāmitāti? ekasmiṁ hi
antovasse bhagavā sāvatthiyaṁ vasitvā vuṭṭhavasso pavāretvā mahābhikkhusaṁghaparivāro
sāvatthito nikkhamitvā janapadacārikaṁ caranto kapilavatthuṁ patvā nigrodhārāmaṁ
pāvisi. sakyarājāno "satthā āgato"ti sutvā pacchābhatte kappiyāni
telamadhuphāṇitādīni ceva pānakāni ca kājasatehi 1- gāhāpetvā vihāraṁ gantvā saṁghassa
niyyādetvā satthāraṁ vanditvā paṭisanthāraṁ karontā ekamantena nisīdiṁsu.
satthā tesaṁ madhuradhammakathaṁ kathento nisīdi. tasmiṁ khaṇe ekacce bhikkhū senāsanaṁ

footnote: 1 sī. kājakasatehi

page number: 327

paṭijagganti, ekacce pañcapīṭhādīni paññāpenti, sāmaṇerā appaharitaṁ karonti.
bhājanīyaṭṭhāne 1- sampattabhikkhūpi atthi, asampattabhikkhūpi atthi. sampattā
asampattānaṁ lābhaṁ gaṇhantā "amhākaṁ detha, amhākaṁ ācariyassa detha,
upajjhāyassa dethā"ti kathentā mahāsaddamakaṁsu. satthā sutvā theraṁ pucchi
"ke pana te ānanda uccāsaddā mahāsaddā kevaṭṭā maññe macchavilope"ti.
thero etamatthaṁ ārocesi. satthā sutvā "āmisahetu ānanda bhikkhū
mahāsaddaṁ karontī"ti āha. āma bhanteti. ananucchavikaṁ ānanda appatirūpaṁ.
na hi mayā kappasatasahassādhikāni cattāri asaṅkheyyāni cīvarādihetu pāramiyo
pūritā, nāpi ime bhikkhū cīvarādihetu agārasmā anagāriyaṁ pabbajitā, arahattahetu
pabbajitvā anatthaṁ atthasadisaṁ asāraṁ sārasadisaṁ karonti, gacchānanda te bhikkhū
paṇāmehīti.
pubbanhasamayanti punadivase 2- pubbanhasamayaṁ. veluvalaṭṭhikāya mūleti
taruṇaveluvarukkhamūle. pabāḷhoti pabāhito. pavāḷhoti ca pāṭho, pavāhitoti 3-
attho. ubhayampi nīhaṭabhāvameva dīpeti. siyā aññathattanti pasādaññathattaṁ vā
bhāvaññathattaṁ vā bhaveyya. kathaṁ? "sammāsambuddhena mayaṁ lahuke kāraṇe
paṇāmitā"ti pasādaṁ mandaṁ karontānaṁ pasādaññathattaṁ nāma hoti. saliṅgeneva
titthāyatanaṁ pakkamantānaṁ bhāvaññathattaṁ nāma. siyā vipariṇāmoti ettha pana
"mayaṁ satthu ajjhāsayaṁ gaṇhituṁ sakkhissāmāti pabbajitā, naṁ gahetuṁ asakkontānaṁ
kiṁ amhākaṁ pabbajjāyā"ti sikkhaṁ paccakkhāya hīnāyāvattanaṁ vipariṇāmoti
veditabbo. vacchassāti khīrūpakavacchassa. 4- aññathattanti milāyanāññathattaṁ, khīrūpako
hi vaccho mātu adassanena khīraṁ alabhanto milāyati kampati pavedhati. vipariṇāmoti
maraṇaṁ. so hi khīraṁ alabhamāno khīrapipāsāya sussanto patitvā marati.

footnote: 1 sī. bhājanīyaṭṭhānaṁ 2 cha. dutiyadivase
footnote: 3 ma. palāḷhotipi pāṭho, pagāhitoti 4 sī., ka. khīrapakavacchassa

page number: 328

bījānaṁ taruṇānanti udakena anuggahetabbānaṁ viruḷhabījānaṁ.
aññathattanti milāyanāññathattameva. tāni hi udakaṁ alabhantāni milāyanti.
vipariṇāmoti vināso. tāni hi udakaṁ alabhantāni sukkhitvā vinassanti.
palālameva honti. anuggahitoti āmisānuggahena ceva dhammānuggahena ca
anuggahito. anuggaṇheyyanti dvīhipi etehi anuggahehi anuggaṇheyyaṁ.
acirapabbajitā hi sāmaṇerā ceva daharabhikkhū ca cīvarādipaccayavekalle vā sati
gelaññe vā satthārā vā ācariyupajjhāyehi vā āmisānuggahena ananuggahitā
kilamantā na sakkonti sajjhāyaṁ vā manasikāraṁ vā kātuṁ, dhammānuggahena
ananuggahitā uddesena ceva ovādānusāsaniyā ca parihāyamānā na sakkonti
akusalaṁ parivajjetvā kusalaṁ bhāvetuṁ. imehi pana dvīhi anuggahehi anuggahitā
kāyena akilamantā sajjhāyamanasikāre pavattitvā yathānusiṭṭhaṁ paṭipajjamānā
aparabhāge taṁ anuggahaṁ alabhantāpi teneva purimānuggahena laddhabalā sāsane
patiṭṭhahanti, tasmā bhagavato evaṁ parivitakko udapādi.
bhagavato purato pāturahosīti satthu cittaṁ ñatvā "ime bhikkhū bhagavatā
paṇāmitā, idāni nesaṁ anuggahaṁ kātukāmo evaṁ cintesi, kāraṇaṁ bhagavā
cintesi, ahamettha ussāhaṁ janessāmī"ti purato pākaṭo ahosi. santettha
bhikkhūti idaṁ so mahābrahmā yathā nāma byatto sūdo yadeva ambilaggādīsu 1-
rasajātaṁ rañño ruccati, taṁ abhisaṅkhārena sādhutaraṁ katvā punadivase upanāmeti,
evameva attano byattatāya bhagavatā āhaṭaṁ upamaṁyeva evametaṁ bhagavāti
ādivacane abhisaṅkharitvā bhagavantaṁ yācanto bhikkhusaṁghassa anuggahakaraṇatthaṁ vadati.
tattha abhinandatūti "mama santikaṁ bhikkhusaṁgho āgacchatū"ti evamassa
āgamanaṁ sampiyāyamāno abhinandatu. abhivadatūti āgatassa ca ovādānusāsaniṁ
dadanto abhivadatu.

footnote: 1 ka. ambilādīsu

page number: 329

paṭisallānāti ekībhāvā. iddhābhisaṅkhāraṁ abhisaṅkhāresīti iddhiṁ akāsi.
ekadvīhikāyāti ekeko ceva dve dve ca hutvā. sārajjamānarūpāti
ottappamānasabhāvā bhāyamānā. kasmā pana bhagavā tesaṁ tathā upasaṅkamanāya
iddhimakāsīti? hitapatthanāya. yadi hi te vaggavaggā hutvā āgaccheyyuṁ, "bhagavā
bhikkhusaṁghaṁ paṇāmetvā araññaṁ paviṭṭho, ekadivasampi tattha vasituṁ nāsakkhi,
vegeneva 1- āgato"ti keḷimpi kareyyuṁ. atha nesaṁ neva buddhagāravaṁ paccupaṭṭhaheyyuṁ,
na dhammadesanaṁ sampaṭicchituṁ samatthā bhaveyyuṁ. sabhayānaṁ pana sasārajjānaṁ
ekadvīhikāya āgacchantānaṁ buddhagāravañceva paccupaṭṭhitaṁ bhavissati,
dhammadesanañca sampaṭicchituṁ sakkhissantīti cintetvā 2- tesaṁ hitapatthanāya tathā rūpaṁ
iddhiṁ akāsi.
nisīdiṁsūti tesu hi sārajjamānarūpesu āgacchantesu eko bhikkhu "mamaṁyeva
satthā oloketi, maṁyeva maññe niggaṇhitukāmo"ti saṇikaṁ āgantvā vanditvā
nisīdi, athañño, athaññoti evaṁ pañca bhikkhusatāni nisīdiṁsu. evaṁ nisinnaṁ pana
bhikkhusaṁghaṁ sīdantare sannisinnaṁ mahāsamuddaṁ viya nivāte padīpaṁ viya ca niccalaṁ
disvā satthā cintesi "imesaṁ bhikkhūnaṁ kīdisī dhammadesanā vaṭṭatī"ti. athassa
etadahosi "ime āhārahetu paṇāmitā, piṇḍiyālopadhammadesanāva nesaṁ
sappāyā, taṁ desetvā 3- matthake tiparivaṭṭadesanaṁ desessāmi, desanāpariyosāne
sabbe arahattaṁ pāpuṇissantī"ti. atha nesaṁ taṁ dhammadesanaṁ desento antamidaṁ
bhikkhaveti ādimāha.
tattha antanti pacchimaṁ lāmakaṁ. yadidaṁ piṇḍolyanti yaṁ etaṁ 4-
piṇḍapariyesanena jīvikaṁ kappentassa jīvitaṁ. ayaṁ panettha padattho:- piṇḍāya
ulatīti piṇḍolo, piṇḍolassa kammaṁ piṇḍolyaṁ, piṇḍapariyesanena

footnote: 1 ka. bhikkhugavesaneneva 2 ka. viditvā
footnote: 3 chaßēéa. dassetvā 4 chaßēéa. evaṁ

page number: 330

nipphāditajīvitanti attho. abhisāpoti akkoso. kupitā 1- hi manussā attano
paccatthikaṁ "cīvaraṁ nivāsetvā kapālaṁ gahetvā piṇḍaṁ pariyesamāno carissatī"ti
akkosanti. athavā pana "kiṁ tuyhaṁ akātabbaṁ atthi, yo tvaṁ evaṁ balavā
vīriyasampannopi hirottappaṁ pahāya kapaṇo viya piṇḍolo vicarasi pattapāṇī"ti evampi
akkosantiyeva. tañca kho etanti etaṁ 2- abhisāpaṁ samānampi piṇḍolyaṁ.
kulaputtā upenti atthavasikāti mama sāsane jātikulaputtā ca ācārakulaputtā
ca atthavasikā kāraṇavasikā hutvā atthavasaṁ 3- kāraṇavasaṁ paṭicca upenti.
rājābhinītātiādīsu ye rañño santakaṁ khāditvā rañño bandhanāgāre
bandhāpitā palāyitvā pabbajanti, te rājābhinītā nāma. te hi rañño
bandhanaṁ abhinītattā rājābhinītā nāma. ye pana corehi aṭaviyaṁ gahetvā
ekaccesu māriyamānesu 4- ekacce "mayaṁ sāmi tumhehi visaṭṭhā gehaṁ anajjhāvasitvā
pabbajissāma, tattha yaṁ yaṁ buddhapūjādipuññaṁ 5- karissāma, tato tumhākaṁ pattiṁ
dassāmā"ti tehi visaṭṭhā pabbajanti, te corābhinītā nāma. tepi hi corehi
māretabbataṁ abhinītāti corābhinītā nāma. ye pana iṇaṁ gahetvā paṭidātuṁ
asakkontā palāyitvā pabbajanti, te iṇaṭṭā nāma, iṇapīḷitāti attho.
iṇaṭṭhātipi pāṭho, iṇe ṭhitāti attho. ye rājacorachātakarogabhayānaṁ aññatarena
abhibhūtā upaddutā pabbajanti, te bhayaṭṭā nāma, bhayapīḷitāti attho.
bhayaṭṭhātipi pāṭho, bhaye ṭhitāti attho. ājīvikāpakatāti ājīvikāya upaddutā
abhibhūtā, puttadāraṁ posetuṁ asakkontāti attho. otiṇṇāmhāti anto
anupaviṭṭhā.

footnote: 1 sī. akkositukāmā 2 chaßēéa. evaṁ taṁ 3 chaßēéa. ayaṁ pāṭho na dissati
footnote: 4 ka. hariyamānesu 5 sī. pupphagandhādipuññaṁ

page number: 331

so ca hoti abhijjhālūti idaṁ so kulaputto "dukkhassa antaṁ
karissāmī"tiādivasena cittaṁ uppādetvā pabbajito, aparabhāge taṁ pabbajjaṁ
tathārūpaṁ kātuṁ na sakkoti, taṁ dassetuṁ vuttaṁ. tattha abhijjhālūti parabhaṇḍānaṁ
abhijjhāyitā. tibbasārāgoti bahalarāgo. byāpannacittoti pūtibhāvena vipannacitto.
paduṭṭhamanasaṅkappoti tikhiṇasiṅgo viya goṇo diṭṭhacitto. muṭṭhassatīti
bhattanikkhittakāko viya naṭṭhassati, idha kataṁ ettha nassati. asampajānoti nippañño.
khandhādiparicchedarahito. asamāhitoti caṇḍasote baddhanāvā viya upacārappanābhāvena
asaṇṭhito. vibbhantacittoti bandhāruḷhamago 1- viya bhantamano. pākatindriyo
yathā gihī puttadhītaro olokento asaṁvutindriyo hoti, evaṁ asaṁvutindriyo.
chavālātanti chavānaṁ daḍḍhaṭṭhāne alātaṁ. ubhato padittaṁ majjhe gūthagatanti
pamāṇena aṭṭhaṅgulamattaṁ dvīsu ṭhānesu ādittaṁ majjhagūthamakkhitaṁ. neva gāmeti sace hi
taṁ yuganaṅgalagopānasipakkhapāsakādīnaṁ atthāya upanetuṁ sakkā assa, gāme kaṭṭhatthaṁ
phareyya. sace khettakuṭiyaṁ kaṭṭhattharamañcakādīnaṁ atthāya upanetuṁ sakkā, araññe
kaṭṭhatthaṁ phareyya. yasmā pana ubhayathāpi na sakkā, tasmā evaṁ vuttaṁ. gihibhogā
ca parihīnoti yo agāre vasantehi gihīhi dāyajje bhājiyamāne bhogo 2- laddhabbo
assa, tato ca parihīno. sāmaññatthañcāti ācariyupajjhāyānaṁ ovāde ṭhatvā
pariyattipaṭivedhavasena pattabbaṁ sāmaññatthaṁ ca. imañca pana upamaṁ satthā na
dussīlassa vasena āhari, parisuddhasīlassa pana alasassa abhijjhādīhi dosehi
upahatassa puggalassa imaṁ upamaṁ āhari.
tayome bhikkhaveti kasmā āraddhaṁ? imassa puggalassa chavālātasadisabhāvo
neva mātāpitūhi kato, na ācariyupajjhāyehi, imehi pana pāpavitakkehi katoti

footnote: 1 ka. paṇṭhāruddhāmitto 2 sī. bhāgo

page number: 332

dassanatthaṁ āraddhaṁ. animittaṁ vā samādhinti vipassanāsamādhiṁ. so hi
niccanimittādīnaṁ samugghātanena animittoti vuccati. ettha ca cattāro satipaṭṭhānā
missakā, animittasamādhi pubbabhāgo. animittasamādhi vā missako, satipaṭṭhānā
pubbabhāgāti veditabbo.
dvemā bhikkhave diṭṭhiyoti idaṁ pana na kevalaṁ animittasamādhibhāvanā
imesaṁyeva tiṇṇaṁ mahāvitakkānaṁ pahānāya saṁvattati, sassatucchedadiṭṭhīnampi pana
samugghātaṁ karotīti dassanatthaṁ vuttaṁ. na vajjavā assanti niddoso bhaveyyaṁ.
sesamettha uttānameva. iti bhagavā imasmimpi sutte desanaṁ tīhi bhavehi
vinivattetvā arahattena kūṭaṁ gaṇhi. desanāvasāne pañcasatā bhikkhū saha
paṭisambhidāhi arahattaṁ pāpuṇiṁsūti. aṭṭhamaṁ.
9. pālileyyasuttavaṇṇanā
[81] navame cārikaṁ pakkāmīti kosambikānaṁ bhikkhūnaṁ kalahakāle satthā
ekadivasaṁ dīghītissa kosalarañño vatthuṁ āharitvā "na hi verena verāni, sammantīdha
kudācanan"tiādīhi 1- gāthāhi ovadati. taṁdivasaṁ tesaṁ kalahaṁ karontānaṁyeva ratti
vibhātā. dutiyadivasepi bhagavā tameva vatthuṁ kathesi. taṁdivasampi tesaṁ kalahaṁ karontānaṁyeva
ratti vibhātā. tatiyadivasepi bhagavā tameva vatthuṁ kathesi. atha naṁ aññataro
bhikkhu evamāha "appossukko bhante bhagavā diṭṭhadhammasukhavihāraṁ anuyutto
viharatu, mayametena bhaṇḍanena kalahena viggahena vivādena paññāyissāmā"ti.
satthā "pariyādiṇṇarūpacittā kho ime moghapurisā, na ime sakkā saññāpetun"ti
cintetvā "kiṁ mayhaṁ imehi, ekacāravāsaṁ vasissāmī"ti so pātova

footnote: 1 khuḍha. 25/5/16

page number: 333

sarīrajagganaṁ katvā kosambiyaṁ piṇḍāya caritvā kañcipi anāmantetvā ekova
adutiyo cārikaṁ pakkāmi.
yasmiṁ āvuso samayeti idaṁ thero yasmāssa ajja bhagavā ekena bhikkhunā
saddhiṁ pakkamissati, ajja dvīhi, ajja satena, ajja sahassena, ajja ekakovāti
sabbo bhagavato cāro vidito pākaṭo paccakkho, tasmā āha.
anupubbenāti gāmanigamapaṭipāṭiyā piṇḍāya caramāno ekacāravāsaṁ tāva
vasamānaṁ bhikkhuṁ passitukāmo hutvā bālakaloṇakāragāmaṁ agamāsi. tattha bhagguttherassa
sakalapacchābhattañceva tiyāmarattiñca ekacāravāse ānisaṁsaṁ kathetvā punadivase
tena pacchāsamaṇena piṇḍāya caritvā taṁ tattheva nivattetvā "samaggasaṁvāsaṁ 1-
vasamāne tayo kulaputte passissāmī"ti pācīnavaṁsamigadāyaṁ agamāsi. tesampi
sakalapacchābhattañceva tiyāmarattiñca ekacāravāse ānisaṁsaṁ kathetvā te tattheva
nivattetvā ekakova pālileyyanagarābhimukho 2- pakkamitvā anupubbena pālileyyanagaraṁ
sampatto. tena vuttaṁ "anupubbena cārikaṁ caramāno yena pālileyyakaṁ, tadavasarī"ti.
bhaddasālamūleti pālileyyavāsino bhagavato dānaṁ datvā pālileyyato
avidūre rakkhitavanasaṇḍo nāma atthi, tattha bhagavato paṇṇasālaṁ katvā "ettha
vasathā"ti paṭiññaṁ kāretvā vāsayiṁsu. bhaddasālo pana 3- tattheko manāpo
laddako 4- sālarukkho. bhagavā taṁ nagaraṁ upanissāya tasmiṁ vanasaṇḍe paṇṇasālasamīpe
tasmiṁ rukkhamūle viharati. tena vuttaṁ "bhaddasālamūle"ti.
evaṁ viharante panettha tathāgate aññataro hatthināgo hatthinīhi hatthipotakādīhi
gocarabhūmitiṭṭhogāhanādīsu ubbāḷho yūthe ukkaṇṭhito "kiṁ me imehi

footnote: 1 chaßēéa. samaggavāsaṁ 2 sī. pārileyyu...,evamuparipi
footnote: 3 sī. nāma 4 ka. tattheva koci nāgo bhaddako

page number: 334

hatthīhī"ti yūthaṁ pahāya manussapathaṁ gacchanto pālileyyakavanasaṇḍe bhagavantaṁ disvā
ghaṭasahassena nibbāpitasantāpo viya nibbuto hutvā satthu santike aṭṭhāsi.
so tato paṭṭhāya satthu vattapaṭivattaṁ karonto mukhadhovanaṁ deti, nhānodakaṁ
āharati, dantakaṭṭhaṁ deti, pariveṇaṁ sammajjati, araññato madhurāni phalāphalāni
āharitvā satthuno deti. satthā paribhogaṁ karoti.
ekadivasaṁ satthā rattibhāgasamanantare caṅkamitvā pāsāṇaphalake nisīdi.
hatthīpi avidūre ṭhāne aṭṭhāsi. satthā pacchato oloketvā na kiñci addasa,
evaṁ purato ca ubhayapassesu ca. athassa "sukhaṁ vatāhaṁ aññatra tehi bhaṇḍanakārakehi
vasāmī"ti cittaṁ uppajji. hatthinopi "mayā nāmitaṁ sākhaṁ aññe khādantā
natthī"tiādīni cintetvā "sukhaṁ vata ekakova vasāmi, satthu vattaṁ kātuṁ labhāmī"ti
cittaṁ uppajji. satthā attano cittaṁ oloketvā "mama tāva īdisaṁ cittaṁ,
kīdisaṁ nu kho hatthissā"ti tassāpi tādisameva disvā "sameti no cittan"ti
imaṁ udānaṁ udānesi:-
"etaṁ nāgassa nāgena īsādantassa hatthino
sameti cittaṁ cittena yadeko ramatī vane"ti. 1-
athakho sambahulā bhikkhūti atha evaṁ tathāgate tattha viharante pañcasatā
disāsu vassaṁ vuṭṭhā bhikkhū. yenāyasmā ānandoti "satthā kira bhikkhusaṁghaṁ
paṇāmetvā araññaṁ paviṭṭho"ti attano dhammatāya satthu santikaṁ gantuṁ asakkontā
yenāyasmā ānando, tenupasaṅkamiṁsu.
anantarā āsavānaṁ khayoti maggānantaraṁ arahattaphalaṁ. vicayasoti vicayena,
tesaṁ tesaṁ dhammānaṁ sabhāvavicinanasamatthena ñāṇena paricchinditvāti attho. dhammoti
sāsanadhammo. cattāro satipaṭṭhānātiādi ye ye koṭṭhāse paricchinditvā dhammo

footnote: 1 vi. mahā. 5/467/251

page number: 335

desito, tesaṁ pakāsanatthāya vuttaṁ. samanupassanāti diṭṭhisamanupassanā. saṅkhāro soti
diṭṭhisaṅkhāro so. tatojo so saṅkhāroti tato taṇhāto so saṅkhāro jāto.
taṇhāsampayuttesu cittesupi catūsu cittesu esa jāyati. sāpi taṇhāti sā
diṭṭhisaṅkhārassa paccayabhūtā taṇhā. sāpi vedanāti sā taṇhāya paccayabhūtā
vedanā. sopi phassoti so vedanāya paccayo avijjāsamphasso. sāpi avijjāti
sā phassasampayuttā avijjā.
no cassaṁ, no ca me siyāti sace ahaṁ na bhaveyyaṁ, mama parikkhāropi na
bhaveyya. nābhavissaṁ, na me bhavissatīti sace pana āyatimpi ahaṁ na bhavissāmi, evaṁ
mama parikkhāropi na bhavissati. ettake ṭhāne bhagavā tena bhikkhunā gahitagahitadiṭṭhiṁ 1-
vissajjāpento āgato puggalajjhāsayenapi desanāvilāsenapi. tatojo so
saṅkhāroti taṇhāsampayuttacitte vicikicchāva natthi, kathaṁ vicikicchāsaṅkhāro
taṇhāto jāyatīti? appahīnattā. yassa hi taṇhāya appahīnāya so uppajjati,
taṁ sandhāyetaṁ vuttaṁ. diṭṭhiyāpi eseva nayo labbhatiyeva. catūsu hi cittuppādesu
sampayuttadiṭṭhi nāma natthi. yasmā pana taṇhāya appahīnattā sā uppajjati,
tasmā taṁ sandhāya tatrāpi ayamattho yujjati. iti imasmiṁ sutte tevīsatiyā
ṭhānesu arahattaṁ pāpetvā vipassanā kathitā. navamaṁ.
10. puṇṇamasuttavaṇṇanā
[82] dasame tadahuposathetiādi pavāraṇāsutte vitthāritameva. kiñcideva
desanti kiñci kāraṇaṁ. sake āsane nisīditvā puccha yadākaṅkhasīti kasmā
evamāha? so kira bhikkhu pañcasatabhikkhuparivāro. ācariye pana ṭhitake pucchante
sace te bhikkhū nisīdanti, satthari gāravaṁ kataṁ hoti, ācariye agāravaṁ. sace

footnote: 1 ma. gahitaṁ diṭṭhiṁ

page number: 336

uṭṭhahanti, ācariye gāravaṁ kataṁ hoti, satthari agāravaṁ. iti nesaṁ cittaṁ anekaggaṁ
bhavissati, desanaṁ sampaṭicchituṁ na sakkhissanti. tasmiṁ pana nisīditvā pucchante
tesaṁ cittaṁ ekaggaṁ bhavissati, desanaṁ sampaṭicchituṁ sakkhissantīti ñatvā bhagavā
evamāha. ime nu kho bhanteti ayaṁ thero pañcannaṁ bhikkhusatānaṁ ācariyo,
pañcakkhandhamattampi na pajānātīti na vattabbo. pañhaṁ pucchantena pana
"ime pañcupādānakkhandhā, na aññe"ti evaṁ jānantena viya hutvā pucchituṁ
na vaṭṭati, tasmā ajānanto viya pucchati. tepi cassa antevāsikā "amhākaṁ
ācariyo `ahaṁ jānāmī'ti na katheti, sabbaññutañāṇena pana saddhiṁ saṁsanditvāva
kathetī"ti sotabbaṁ saddhātabbaṁ maññissantītipi ajānanto viya pucchati.
chandamūlakāti taṇhāchandamūlakā. na kho bhikkhu taññeva upādānaṁ te
pañcupādānakkhandhāti yasmā chandarāgamattaṁ pañcakkhandhā na hoti, tasmā idaṁ
vuttaṁ. yasmā pana sahajātato vā ārammaṇato vā khandhe muñcitvā upādānaṁ
natthi, tasmā nāpi aññatra pañcahi upādānakkhandhehi upādānanti vuttaṁ.
taṇhāsampayuttasmiṁ hi citte vattamāne taṁcittasamuṭṭhānarūpaṁ rūpakkhandho, ṭhapetvā
taṁ taṇhaṁ sesā arūpadhammā cattāro khandhāti sahajātatopi khandhe muñcitvā
upādānaṁ natthi. upādānassa pana rūpādīsu aññataraṁ ārammaṇaṁ katvā uppajjanato
ārammaṇatopi pañcakkhandhe muñcitvā upādānaṁ natthi. chandarāgavemattatāti
chandarāganānattaṁ. evaṁ kho bhikkhūti evaṁ rūpārammaṇassa chandarāgassa vedanādīsu
aññataraṁ ārammaṇaṁ akaraṇato siyā chandarāgavemattatā. khandhādhivacananti khandhāti 1-
ayaṁ paññatti. ayaṁ pana anusandhi na ghaṭiyati, kiñcāpi na ghaṭiyati, sānusandhikāva
pucchā, sānusandhikaṁ vissajjanaṁ. ayaṁ hi thero tesaṁ tesaṁ bhikkhūnaṁ ajjhāsayena
pucchati, satthāpi tesaṁ tesaṁ ajjhāsayeneva vissajjeti. sesaṁ sabbattha
uttānatthameva. dasamaṁ.

footnote: 1 sī. khandhānaṁ

page number: 337

imassa ca pana vaggassa ekekasmiṁ sutte pañcasatā pañcasatā bhikkhū
arahattaṁ pattāti.
khajjanīyavaggo tatiyo.
-------------
(9) 4. theravagga
1. ānandasuttavaṇṇanā
[83] theravaggassa paṭhame mantāniputtoti mantāniyā nāma brāhmaṇiyā
putto. upādāyāti āgamma ārabbha sandhāya paṭicca. asmīti hotīti asmīti
evaṁ pavattaṁ taṇhāmānadiṭṭhipapañcattayaṁ hoti. daharoti taruṇo. yuvāti
yobbanena samannāgato. maṇḍanakajātikoti maṇḍanakasabhāvo maṇḍanakasīlo.
mukhanimittanti mukhapaṭibimbaṁ. taṁ hi parisuddhaṁ ādāsamaṇḍalaṁ paṭicca paññāyati. kiṁ
pana taṁ olokayato sakamukhaṁ paññāyati, paramukhanti? yadi sakaṁ bhaveyya, paramukhaṁ
hutvā paññāyeyya. atha parassa bhaveyya, vaṇṇādīhi asadisaṁ hutvā
paññāyeyya. tasmā na taṁ attano, na parassa, ādāsaṁ pana nissāya nibhāsarūpaṁ
nāma taṁ paññāyatīti vadanti. atha yaṁ udake paññāyati, taṁ kena kāraṇenāti?
mahābhūtānaṁ visuddhatāya. dhammo me abhisamitoti 1- mayā ñāṇena catusaccadhammo
abhisamāgato, 2- sotāpannosmi jātoti kathesi. paṭhamaṁ.
2. tissasuttavaṇṇanā
[84] dutiye madhurakajāto viyāti sañjātagarubhāvo viya akammañño.
disāpi meti ayaṁ puratthimā ayaṁ dakkhiṇāti evaṁ disāpi mayhaṁ na pakkhāyanti,
na pākaṭā hontīti vadati. dhammāpi maṁ na paṭibhantīti pariyattidhammāpi mayhaṁ

footnote: 1 sī., ka. abhisametoti 2 ka. abhisammato

page number: 338

na upaṭṭhahanti, uggahitaṁ sajjhāyitaṁ na dissatīti vadati. vicikicchāti no
mahāvicikicchā. na hi tassa "sāsanaṁ niyyānikaṁ nu kho, na nu kho"ti vimati
uppajjati. evaṁ panassa hoti "sakkhissāmi nu kho samaṇadhammaṁ kātuṁ, udāhu
pattacīvaradhāraṇamattameva karissāmī"ti.
kāmānametaṁ adhivacananti yathā hi ninnaṁ pallalaṁ olokentassa
dassanarāmaṇeyyakamattaṁ atthi, 1- yo panettha otarati, taṁ caṇḍadhīnākulatāya
ākaḍḍhitvā anayabyasanaṁ pāpeti, evameva pañcasu kāmaguṇesu cakkhudvārādīnaṁ
ārammaṇe rāmaṇeyyakattaṁ atthi, 1- yo panettha gedhaṁ āpajjati, taṁ ākaḍḍhitvā
nirayādīsu eva pakkhipanti. appassādā hi kāmā bahudukkhā bahupāyāsā,
ādīnavo ettha bhiyyoti imaṁ atthavasaṁ paṭicca "kāmānametaṁ adhivacanan"ti vuttaṁ.
ahamanuggahenāti ahaṁ dhammāmisānuggahehi anuggaṇhāmi. abhinandīti sampaṭicchi.
na kevalañca abhinandi, imaṁ pana satthu santikā assāsaṁ labhitvā ghaṭento
vāyamanto katipāhena arahatte patiṭṭhāsi. dutiyaṁ.
3. yamakasuttavaṇṇanā
[85] tatiye diṭṭhigatanti sace hissa evaṁ bhaveyya "saṅkhārā
uppajjanti ceva nirujjhanti ca, saṅkhārappavattameva appavattaṁ hotī"ti, diṭṭhigataṁ
nāma na bhaveyya, sāsanāvacarikaṁ ñāṇaṁ bhaveyya. yasmā panassa "satto
ucchijjati vinassatī"ti ahosi, tasmā diṭṭhigataṁ nāma jātaṁ. thāmasā parāmāsāti
diṭṭhithāmena ceva diṭṭhiparāmāsena ca.
yenāyasmā sāriputtoti yathā nāma paccante kupite taṁ vūpasametuṁ asakkontā
rājapurisā senāpatissa vā rañño vā santikaṁ gacchanti, evaṁ diṭṭhigatavasena

footnote: 1 sī. natthi

page number: 339

tasmiṁ there kupite taṁ vūpasametuṁ asakkontā te bhikkhū yena dhammarājassa
dhammasenāpati āyasmā sāriputto, tenupasaṅkamiṁsu. evaṁ khvāhanti 1- tesaṁ bhikkhūnaṁ
santike viya therassa sammukhā paggayha vattuṁ asakkonto olambantena hadayena
"evaṁ khvāhan"ti āha. taṁ kiṁ maññasi āvusoti idaṁ thero tassa vacanaṁ sutvā "nāyaṁ
attano laddhiyaṁ dosaṁ passati, dhammadesanāyassa taṁ pākaṭaṁ karissāmī"ti
cintetvā tiparivaṭṭadesanaṁ desetuṁ ārabhi.
taṁ kiṁ maññasi āvuso yamaka, rūpaṁ tathāgatoti idaṁ kasmā āraddhaṁ?
anuyogavattaṁ dāpanatthaṁ. tiparivaṭṭadesanāvasānasmiṁ hi thero sotāpanno jāto.
atha naṁ anuyogavattaṁ dāpetuṁ "taṁ kiṁ maññasī"tiādimāha. tathāgatoti satto.
rūpaṁ vedanā saññā saṅkhārā viññāṇanti ime pañcakkhandhe sampiṇḍetvā
"tathāgato"ti samanupassīti pucchati. ettha ca te āvusoti idaṁ therassa
anuyoge bhummaṁ. idaṁ vuttaṁ hoti:- ettha ca te ettake ṭhāne diṭṭheva dhamme
saccato thirato satte anupalabbhiyamāneti. sace taṁ āvusoti idametaṁ aññaṁ
byākarāpetukāmo pucchati. yaṁ dukkhaṁ taṁ niruddhanti yaṁ dukkhaṁ, tadeva niruddhaṁ,
añño satto nirujjhanako nāma natthi, evaṁ byākareyyanti attho.
etasseva atthassāti etassa paṭhamamaggassa. bhiyyoso mattāya ñāṇāyāti
atirekappamāṇassa ñāṇassa atthāya, sahavipassanakānaṁ upari ca tiṇṇaṁ maggānaṁ
āvibhāvatthāyāti attho. ārakkhasampannoti antoārakkhena ceva bahiārakkhena
ca samannāgato. ayogakkhemakāmoti catūhi yogehi khemabhāvaṁ anicchanto.
pasayhāti pasayhitvā abhibhavitvā. anupakhajjāti anupavisitvā.
pubbuṭṭhāyītiādīsu dūratova āgacchantaṁ disvā āsanato paṭhamataraṁ
vuṭṭhātīti pubbuṭṭhāyī. tassa āsanaṁ datvā tasmiṁ nisinne pacchā nipatati

footnote: 1 chaßēéa. evaṁ byākhoti, evamuparipi

page number: 340

nisīdatīti pacchānipātī. pātova vuṭṭhāya "ettakā kasituṁ gacchatha, ettakā
vapitun"ti vā sabbapaṭhamaṁ vuṭṭhātīti pubbuṭṭhāyī. sāyaṁ sabbesu attano attano
vasanaṭṭhānaṁ gatesu gehassa samantato ārakkhaṁ saṁvidhāya dvārāni thaketvā
sabbapacchā nipajjananatopi pacchānipātī. "kiṁ karomi ayyaputta, kiṁ karomi
ayyaputtā"ti mukhaṁ olokento kiṁ kāraṁ paṭisāvetīti kiṁkārapaṭissāvī. manāpaṁ
caratīti manāpacārī. piyaṁ vadatīti piyavādī. mittatopi naṁ saddaheyyāti
mitto me ayanti saddaheyya. vissāsaṁ āpajjeyyāti ekato pānabhojanādiṁ
karonto vissāsiko bhaveyya. saṁvissatthoti suṭṭhu vissattho.
evameva khoti ettha idaṁ opammasaṁsandanaṁ:- bālagahapatiputto viya hi
vaṭṭasannissitakāle assutavā bālaputhujjano, 1- vadhakapaccāmitto viya abaladubbalā
pañcakkhandhā, vadhakapaccāmittassa "bālagahapatiputtaṁ upaṭṭhahissāmī"ti upagatakālo
viya paṭisandhikkhaṇe upagatā pañcakkhandhā, tassa hi "na me ayaṁ sahāyo,
vadhakapaccatthiko ayan"ti ajānanakālo viya vaṭṭanissitaputhujjanassa pañcakkhandhe
"na ime mayhan"ti aggahetvā "mama rūpaṁ, mama vedanā, mama saññā, mama
saṅkhārā mama viññāṇan"ti gahitakālo, vadhakapaccatthikassa "mitto me ayan"ti
gahetvā sakkārakaraṇakālo viya "mama ime"ti gahetvā pañcannaṁ khandhānaṁ
nhāpanabhojanādīhi 2- sakkārakaraṇakālo, "ativiya saṁvissaṭṭho 3- me ayan"ti
ñatvā sakkāraṁ karontasseva asinā sīsacchindanaṁ viya vissatthassa bālaputhujjanassa
tikhiṇehi bhijjamānehi khandhehi jīvitapariyādānaṁ veditabbaṁ.
upetīti upagacchati. upādiyatīti gaṇhāti. adhiṭṭhātīti adhitiṭṭhati. attā
meti ayaṁ me attāti. sutavā ca kho āvuso ariyasāvakoti yathā pana paṇḍito

footnote: 1 chaßēéa. puthujjano 2 sī. pānabhojanādīhi 3 chaßēéa. ativissattho

page number: 341

gahapatiputto evaṁ upagataṁ paccatthikaṁ "paccatthiko me ayan"ti ñatvā appamatto
tāni tāni kammāni kāretvā anatthaṁ pariharati, atthaṁ pāpuṇāti, evaṁ sutavā
ariyasāvakopi "na rūpaṁ attato samanupassatī"tiādinā nayena pañcakkhandhe
ahanti vā mamanti vā aggahetvā "paccatthikā me ete"ti ñatvā
rūpasattakārūpasattakādivasena vipassanāya yojetvāva tatonidānaṁ dukkhaṁ parivajjetvā
aggaphalaṁ arahattaṁ pāpuṇāti. sesamettha uttānameva. tatiyaṁ.
4. anurādhasuttavaṇṇanā
[86] catutthe araññakuṭikāyanti tasseva vihārassa paccante paṇṇasālāyaṁ.
taṁ tathāgatoti tumhākaṁ satthā tathāgato taṁ sattaṁ tathāgataṁ. aññatrimehīti
tassa kira evaṁ ahosi "ime sāsanassa paṭipakkhā paṭivilomā, yathā ime
bhaṇanti, na evaṁ satthā paññāpessati, aññathā paññāpessatī"ti. tasmā
evamāha. evaṁ vutte te aññatitthiyāti evaṁ therena attano ca paresañca
samayaṁ ajānitvā vutte ekadesena sāsanasamayaṁ jānantā therassa vāde dosaṁ
dātukāmā te aññatitthiyā paribbājakā āyasmantaṁ anurādhaṁ etadavocuṁ.
taṁ kiṁ maññasi anurādhāti satthā tassa kathaṁ sutvā cintesi "ayaṁ bhikkhu
attano laddhiyaṁ dosaṁ na jānāti, kārako panesa yuttayogo, dhammadesanāya
eva naṁ jānāpessāmī"ti tiparivaṭṭadesanaṁ desetukāmo "taṁ kiṁ maññasi
anurādhā"tiādimāha. athassa tāya desanāya arahattappattassa anuyogamaggaṁ 1-
āropento taṁ kiṁ maññasi anurādha, rūpaṁ tathāgatotiādimāha. dukkhañceva
paññapemi, dukkhassa ca nirodhanti vaṭṭadukkhañceva vaṭṭadukkhassa ca nirodhaṁ

footnote: 1 chaßēéa. anuyogavattaṁ

page number: 342

nibbānaṁ paññapemi. dukkhanti vā vacanena dukkhasaccaṁ gahitaṁ. tasmiṁ gahite samudayasaccaṁ
gahitameva hoti tassa mūlattā. nirodhanti vacanena nirodhasaccaṁ gahitaṁ. tasmiṁ gahite
maggasaccaṁ gahitameva hoti tassa upāyattā. iti pubbe cāhaṁ anurādha etarahi
ca catusaccameva paññapemīti dasseti. evaṁ imasmiṁ sutte vaṭṭavivaṭṭameva kathitaṁ.
catutthaṁ.
5. vakkalisuttavaṇṇanā
[87] pañcame kumbhakāranivesaneti kumbhakārasālāyaṁ. thero kira vuṭṭhavasso
pavāretvā bhagavantaṁ dassanāya āgacchati. tassa nagaramajjhe mahāābādho uppajji,
pādā na vahanti. atha naṁ mañcakasivikāya kumbhakārasālaṁ āhariṁsu. 1- sā ca sālā
tesaṁ kammasālā, na nivasanasālā. taṁ sandhāya vuttaṁ "kumbhakāranivesane viharatī"ti.
bāḷhagilānoti adhimattagilāno. samadhosīti samantato adhosi, calanākārena apacitiṁ
dassesi. vattaṁ 2- kiretaṁ bāḷhagilānenapi vuḍḍhataraṁ disvā uṭṭhānākārena apaciti
dassetabbā. tena pana "mā cali mā calī"ti vattabbo. santimāni āsanānīti
buddhakālasmiñhi ekassapi bhikkhuno vasanaṭṭhāne "sace satthā āgacchissati, idha
nisīdissatī"ti āsanaṁ paññattameva hoti antamaso phalakamattampi paṇṇasanthāramattampi.
khamanīyaṁ yāpanīyanti kacci dukkhaṁ khamituṁ iriyāpathaṁ vā yāpetuṁ sakkāti pucchati.
paṭikkamantīti nivattanti. abhikkamantīti adhigacchanti. paṭikkamosānanti paṭikkamo
etāsaṁ. sīlato na upavadatīti sīlaṁ ārabbha sīlabhāvena na upavadati. cirapaṭikāhanti
cirapaṭiko ahaṁ, cirato paṭṭhāya ahanti attho. pūtikāyenāti attano suvaṇṇavaṇṇampi
kāyaṁ bhagavā dhuvapaggharaṇaṭṭhena evamāha. yo kho

footnote: 1 ka. atihariṁsu 2 sī. yuttaṁ, ma. vuttaṁ

page number: 343

vakkali dhammanti idha bhagavā "dhammakāyo kho mahārāja tathāgato"ti vuttaṁ
dhammakāyataṁ dasseti. navavidho hi lokuttaradhammo tathāgatassa kāyo nāma.
idāni therassa tiparivaṭṭaṁ dhammadesanaṁ ārabhanto taṁ kiṁ maññasītiādimāha.
kāḷasilāti kāḷasilāvihāro. vimokkhāyāti maggavimokkhatthāya. suvimutto
vimuccissatīti arahattaphalavimuttiyā vimutto hutvā vimuccissati. tā kira devatā
"yena nīhārena iminā vipassanā āraddhā, anantarāyena arahattaṁ pāpuṇissatī"ti
ñatvā evamāhaṁsu. apāpakanti alāmakaṁ. satthaṁ āharesīti thero kira adhimāniko
ahosi. so samādhivipassanāhi vikkhambhitānaṁ kilesānaṁ samudācāraṁ apassanto
"khīṇāsavomhī"ti saññī hutvā "kiṁ me iminā dukkhena jīvitena, satthaṁ āharitvā
marissāmī"ti tikhiṇena satthena kaṇṭhanāḷaṁ chindi. athassa dukkhā vedanā uppajji.
so tasmiṁ khaṇe attano puthujjanabhāvaṁ ñatvā avissaṭṭhakammaṭṭhānattā sīghaṁ
mūlakammaṭṭhānaṁ ādāya sammasanto arahattaṁ pāpuṇitvāva kālamakāsi. paccavekkhaṇā
panassa ca kathaṁ ahosīti? khīṇāsavassa ekūnavīsati paccavekkhaṇā na sabbāva avassaṁ
laddhabbā, tikhiṇenāpi pana asinā sīse chijjante ekaṁ dve ñāṇāni avassaṁ
uppajjanti.
vivattakkhandhanti parivattakkhandhaṁ. semānanti sayamānaṁ. thero kira
uttānako nipanno satthaṁ āhari. tassa sarīraṁ yathāṭhitameva ahosi. sīsaṁ pana
dakkhiṇapassena parivattitvā aṭṭhāsi. ariyasāvakā hi yebhuyyena dikkhiṇapasseneva
kālaṁ karonti. tenassa sarīraṁ yathāṭhitaṁyeva ahosi. sīsaṁ pana dakkhiṇapassena
parivattitvā ṭhitaṁ. taṁ sandhāya vivattakkhandho nāma jātotipi vadanti. dhūmāyitattanti
dhūmāyanabhāvaṁ. timirāyitattanti timirāyanabhāvaṁ, dhūmavalāhakaṁ viya timiravalāhakaṁ viya
cāti attho. pañcamaṁ.

page number: 344

6. assajisuttavaṇṇanā
[88] chaṭṭhe kassapakārāmeti kassapaseṭṭhinā kārite ārāme. kāyasaṅkhāreti
assāsapassāse. so hi te catutthajjhānena passambhitvā passambhitvā
vihāsi. evaṁ hotīti idāni taṁ samādhiṁ apaṭilabhantassa evaṁ hoti. no cassāhaṁ
parihāyāmīti kacci nu kho ahaṁ sāsanato na parihāyāmi. tassa kira ābādhadosena
appitappitā samāpatti parihāyi, tasmā evaṁ cintesi. samādhisārakā
samādhisāmaññāti samādhiṁyeva sārañca sāmaññañca maññanti. mayhaṁ pana sāsane na etaṁ
sāraṁ, vipassanāmaggaphalāni sāraṁ. so tvaṁ samādhito parihāyanto kasmā cintesi
"sāsanato parihāyāmī"ti evaṁ theraṁ assāsetvā idānissa tiparivaṭṭaṁ dhammadesanaṁ
ārabhanto taṁ kiṁ maññasītiādimāha. athassa tiparivaṭṭadesanāvasāne arahattaṁ pattassa
satataṁ vihāraṁ dassento so sukhañce vedanaṁ vedayatītiādimāha. tattha anabhinanditāti
pajānātīti sukhavedanāya tāva abhinandanā hotu, dukkhavedanāya kathaṁ hotīti?
dukkhaṁ patvā sukhaṁ pattheti, yadaggena sukhaṁ pattheti, tadaggena dukkhaṁ patthetiyeva.
sukhavipariṇāmena hi dukkhaṁ āgatameva hotīti evaṁ dukkhe abhinandanā veditabbā.
sesaṁ pubbe vuttanayamevāti. chaṭṭhaṁ.
7. khemakasuttavaṇṇanā
[89] sattame attaniyanti attano parikkhārajātaṁ. asmīti adhigatanti
asmīti evaṁ pavattā taṇhāmānā adhigatā. sandhāvanikāyāti punappunaṁ gamanāgamanena.
upasaṅkamīti badarikārāmato gāvutamattaṁ ghositārāmaṁ agamāsi. dāsakatthero pana
catukkhattuṁ gamanāgamanena taṁdivasaṁ dviyojanaṁ addhānaṁ ahiṇḍi. kasmā pana taṁ

page number: 345

therā pahiṇiṁsu? vissutassa dhammakathikassa santikā dhammaṁ suṇissāmāti. sayaṁ
kasmā na gatāti? therassa vasanaṭṭhānaṁ araññaṁ sambādhaṁ, tattha saṭṭhimattānaṁ
therānaṁ ṭhātuṁ vā nisīdituṁ vā okāso natthīti na gatā. "idhāgantvā amhākaṁ
dhammaṁ kathetū"tipi kasmā pana na pahiṇiṁsūti? therassa ābādhikattā. atha kasmā
punappunaṁ pahiṇiṁsūti? sayameva ñatvā amhākaṁ dhammaṁ 1- kathetuṁ āgamissatīti.
theropi tesaṁ ajjhāsayaṁ ñatvāva agamāsīti.
na khvāhaṁ āvuso rūpanti yo hi rūpameva asmīti vadati, tena itare
cattāro khandhā paccakkhātā honti. yo aññatra rūpā vadati, tena rūpaṁ
paccakkhātaṁ hoti. vedanādīsupi eseva nayo. therassa pana samūhato pañcasupi
khandhesu asmīti adhigato, tasmā evamāha. hotevāti hotiyeva. anusahagatoti sukhumo.
⏓seti chārikākhāre. khāreti ūsakhāre. sammadditvāti temetvā khādetvā. 2-
evameva khoti ettha idaṁ opammasaṁsandanaṁ:- kiliṭṭhavatthaṁ viya hi
puthujjanassa cittavāro, 3- tayo khārā viya tisso anupassanā, tīhi khārehi
dhotavatthaṁ viya desanāya madditvā ṭhito anāgāmino cittavāro, 3- anusahagato
ūsādigandho viya arahattamaggavajjhā kilesā, gandhakaraṇḍako viya arahattamaggañāṇaṁ,
gandhakaraṇḍakaṁ āgamma anusahagatānaṁ ūsagandhādīnaṁ samugghāto viya arahattamaggena
sabbakilesakkhayo, gandhaparibhāvitavatthaṁ nivāsetvā chaṇadivase antaravīthiyaṁ sugandhagandhino
vicaraṇaṁ viya khīṇāsavassa sīlagandhādīhi dasa disā upavāyantassa yathākāmacāro.
ācikkhitunti kathetuṁ. desetunti pakāsetuṁ. paññāpetunti jānāpetuṁ.
paṭṭhapetunti patiṭṭhāpetuṁ. vivaritunti vivaṭaṁ kātuṁ. vibhajitunti suvibhattaṁ kātuṁ.
uttānikātunti uttānakaṁ kātuṁ. saṭṭhimattānaṁ therānanti te kira therena

footnote: 1 chaßēéa. ayaṁ pāṭho na dissati
footnote: 2 sī. khāretvā, ka. kilenetvā 3 chaßēéa. cittācāro

page number: 346

kathitakathitaṭṭhāne vipassanaṁ paṭṭhapetvā uparūpari sammasantā desanāpariyosāne
arahattaṁ pāpuṇiṁsu. theropi aññena nīhārena akathetvā vipassanāsahagatacitteneva
kathesi. tasmā sopi arahattaṁ pāpuṇi. tena vuttaṁ "saṭṭhimattānaṁ therānaṁ
bhikkhūnaṁ anupādāya āsavehi cittāni vimucciṁsu āyasmato khemakassa cā"ti
sattamaṁ.
8. channasuttavaṇṇanā
[90] aṭṭhame āyasmā channoti tathāgatena saddhiṁ ekadivase jāto
mahābhinikkhamanadivasena saddhiṁ nikkhamitvā puna aparabhāge satthu santike pabbajitvā
"amhākaṁ buddho amhākaṁ dhammo"ti evaṁ makkhī ceva paḷāsī ca hutvā sabrahmacārīnaṁ
pharusavācāya saṅghaṭṭanaṁ karonto thero. apāpuraṇaṁ ādāyāti kuñcikaṁ gahetvā.
vihārena vihāraṁ upasaṅkamitvāti ekaṁ vihāraṁ pavisitvā tato aññaṁ, tato
aññanti evaṁ tena tena vihārena taṁ taṁ vihāraṁ upasaṅkamitvā. etadavoca
ovadantu manti kasmā evaṁ mahantena ussāhena tattha tattha gantvā etaṁ
avocāti? uppannasaṁvegatāya. tassa hi parinibbute satthari dhammasaṅgāhakattherehi
pesito āyasmā ānando kosambiṁ gantvā brahmadaṇḍaṁ adāsi. so dinne
brahmadaṇḍe sañjātapariḷāho visaññībhūto patitvā puna saññaṁ labhitvā
vuṭṭhāya ekassa bhikkhuno santikaṁ gato. so tena saddhiṁ kiñci na kathesi.
aññassa santikaṁ agamāsi, sopi na kathesīti evaṁ sakalavihāraṁ vicaritvā nibbiṇṇo
pattacīvaraṁ ādāya bārāṇasiṁ gantvā uppannasaṁvego tattha tattha gantvā evaṁ
avoca.
sabbe saṅkhārā aniccāti sabbe tebhūmakasaṅkhārā aniccā. sabbe dhammā
anattāti sabbe catubhūmakadhammā anattā. iti sabbepi te bhikkhū theraṁ
ovadantā aniccalakkhaṇaṁ anattalakkhaṇanti dveva lakkhaṇāni kathetvā dukkhalakkhaṇaṁ

page number: 347

na kathayiṁsu. kasmā? evaṁ kira nesaṁ ahosi "ayaṁ bhikkhu vādī dukkhalakkhaṇe
paññāpiyamāne rūpaṁ dukkhaṁ .pe. viññāṇaṁ dukkhaṁ, maggo dukkho, phalaṁ dukkhanti
`tumhe dukkhappattā bhikkhū nāmā'ti gahaṇaṁ gaṇheyya, yathā gahaṇaṁ gahetuṁ na
sakkoti, evaṁ niddosamevassa katvā kathessāmā"ti dveva lakkhaṇāni kathayiṁsu.
paritassanāupādānaṁ uppajjatīti paritassanā ca upādānañca uppajjati.
paccudāvattati mānasaṁ, atha ko carahi me attāti yadi rūpādīsu ekopi anattā,
atha ko nāma 1- me attāti evaṁ paṭinivattati "mayhaṁ mānasan"ti. ayaṁ kira
thero paccaye apariggahetvāva vipassanaṁ paṭṭhapesi, sāssa 2- dubbalavipassanā
attagāhaṁ pariyādātuṁ asakkuṇantī saṅkhāresu suññato upaṭṭhahantesu
"ucchijjissāmi vinassissāmī"ti ucchedadiṭṭhiyā ceva paritassanāya ca 3- paccayo
ahosi. so ca attānaṁ papāte papatantaṁ viya disvā "paritassanā upādānaṁ
uppajjati, paccudāvattati mānasaṁ, atha ko carahi me attā"ti āha. na kho
panevaṁ dhammaṁ passato hotīti catusaccadhammaṁ passantassa evaṁ na hoti. tāvatikā
vissaṭṭhīti 4- tattako vissāso. sammukhā metanti thero tassa vacanaṁ sutvā "kīdisā
nu kho imassa dhammadesanā sappāyā"ti cintento tepiṭakaṁ buddhavacanaṁ vicinitvā
kaccāyanasuttaṁ 5- addasa "idaṁ āditova diṭṭhiviniveṭhanaṁ katvā majjhe buddhabalaṁ
dīpetvā saṇhaṁ sukhumaṁ paccayākāraṁ pakāsayamānaṁ vuttaṁ, 6- idamassa desessāmī"ti
taṁ dassento "sammukhā metan"tiādimāha. aṭṭhamaṁ.
9-10. rāhulasuttādivaṇṇanā
[91-92] navamadasamāni rāhulasaṁyutte 7- vuttatthāneva. kevalaṁ hetāni
ayaṁ theravaggoti katvā idhāgatānīti. 8- navamadasamāni.
theravaggo catuttho.
--------------

footnote: 1 sī. ko nu kho 2 sī.,ma. sāyaṁ 3 ma. paritāsassa ca
footnote: 4 ṭīkā. vissatthīti 5 saṁ. ni. 16/15/17 6 chaßēéa. gataṁ
footnote: 7 saṁṇi. 16/188/232 8 sī. idhānītānīti

page number: 348

(10) 5. pupphavagga
1. nadīsuttavaṇṇanā
[93] pupphavaggassa paṭhame pabbateyyāti pabbate pavattā. ohārinīti
sote patitapatitāni tiṇapaṇṇakaṭṭhādīni heṭṭhāhārini. dūraṅgamāti nikkhantaṭṭhānato
paṭṭhāya catupañcayojanasatagāminī. sīghasotāti caṇḍasotā. kāsātiādīni sabbāni
tiṇajātāni. rukkhāti eraṇḍādayo dubbalarukkhā. te naṁ ajjholambeyyunti te
tīre jātāpi onamitvā aggehi udakaṁ phussantehi adhiolambeyyuṁ, upari
lambeyyunti attho. palujjeyyunti samūlamattikāya saddhiṁ sīse pateyyuṁ. so
tehi ajjhotthaṭo vālukamattikodakehi mukhaṁ pavisantehi mahāvināsaṁ pāpuṇeyya.
evameva khoti ettha sote patitapuriso viya vaṭṭasannissito 1-
bālaputhujjano daṭṭhabbo, ubhatotīre kāsādayo viya dubbalapañcakkhandhā,
"ime gahitāpi maṁ dhāretuṁ 2- na sakkhissantī"ti tassa purisassa ajānitvā
gahaṇaṁ viya ime khandhā "na mayhaṁ sahāyā"ti bālaputhujjanassa ajānitvā
catūhi gāhehi gahaṇaṁ, gahitagahitānaṁ palujjanattā 3- purisassa byasanappatti viya
catūhi gāhehi gahitānaṁ khandhānaṁ vipariṇāme bālaputhujjanassa sokādibyasanuppatti
veditabbā. paṭhamaṁ.
2. pupphasuttavaṇṇanā
[94] dutiye vivadatīti "aniccaṁ dukkhaṁ anattā asubhan"ti yathāsabhāvena
vadantena saddhiṁ "niccaṁ sukhaṁ attā subhan"ti vadanto vivadati. lokadhammoti
khandhapañcakaṁ. taṁ hi lujjanasabhāvattā lokadhammoti vuccati. kinti karomīti kathaṁ

footnote: 1 ma. vaṭṭajalasannissito 2 sī.,ma. patāretuṁ
footnote: 3 sī. palujjanatāya, ka. paluttattā

page number: 349

karomi. mayhaṁ hi paṭipattikathanameva bhāro, paṭipattipūraṇaṁ pana kulaputtānaṁ
bhāroti dasseti. imasmiṁ sutte tayo lokā kathitā. "nāhaṁ bhikkhave lokenā"ti
ettha hi sattaloko kathito, "atthi bhikkhave loke lokadhammo"ti ettha
saṅkhāraloko, "tathāgato loke jāto loke saṁvaḍḍho"ti ettha okāsaloko
kathito. dutiyaṁ.
3. pheṇapiṇḍūpamasuttavaṇṇanā
[95] tatiye gaṅgāya nadiyā tīreti ayujjhapuravāsino aparimāṇabhikkhuparivāraṁ
cārikaṁ caramānaṁ tathāgataṁ attano nagaraṁ sampattaṁ disvā ekasmiṁ gaṅgāya
nivattanaṭṭhāne mahāvanasaṇḍamaṇḍitappadese satthu vihāraṁ katvā adaṁsu. bhagavā
tattha viharati. taṁ sandhāya vuttaṁ "gaṅgāya nadiyā tīre"ti. tatra kho bhagavā
bhikkhū āmantesīti tasmiṁ vihāre vasanto bhagavā sāyanhasamayaṁ gandhakuṭito
nikkhamitvā gaṅgātīre paññattavarabuddhāsane nisinno gaṅgāya nadiyā
āgacchantaṁ mahantaṁ pheṇapiṇḍaṁ disvā "mama sāsane pañcakkhandhanissitaṁ 1- ekaṁ
dhammaṁ kathessāmī"ti cintetvā parivāretvā nisinne bhikkhū āmantesi.
mahantaṁ pheṇapiṇḍanti uṭṭhānuṭṭhāne badarapakkappamāṇato 2- paṭṭhāya
anusotāgamanena 3- anupubbena pavaḍḍhitvā pabbatakūṭamattaṁ jātaṁ, yattha
udakasappādayo anekapāṇā 4- nivasanti, evarūpaṁ mahantaṁ pheṇapiṇḍaṁ. āvaheyyāti
āhareyya. so panāyaṁ pheṇapiṇḍo uṭṭhitaṭṭhānepi bhijjati, thokaṁ gantvāpi,
ekadviyojanādivasena gantvāpi antarā pana abhijjantopi mahāsamuddaṁ patvā
avassameva bhijjati. nijjhāyeyyāti olokeyya. yoniso upaparikkheyyāti

footnote: 1 ma. paccakkhanissitaṁ 2 sī. badaraṭṭhipamāṇato, ka. badaracakkapamāṇato
footnote: 3 ka. anusotāgamane 4 chaßēéa. anekapāṇayo

page number: 350

kāraṇena upaparikkheyya. kiṁ hi siyā bhikkhave pheṇapiṇḍe sāroti bhikkhave
pheṇapiṇḍamhi sāro nāma kiṁ bhaveyya, vilīyitvā viddhaṁseyyeva.
evameva khoti yathā pheṇapiṇḍo nissāro, evaṁ rūpampi niccasāra-
dhuvasārāttasāravirahena nissārameva. yathā ca so "iminā pattaṁ vā thālakaṁ vā
karissāmī"ti gahetuṁ na sakkā. gahitopi tamatthaṁ na sādheti, bhijjati eva,
evaṁ rūpampi niccanti vā dhuvanti vā ahanti vā mamanti vā gahetuṁ na sakkā,
gahitampi na tathā tiṭṭhati, aniccaṁ dukkhaṁ anattā asubhaññeva hotīti evaṁ
pheṇapiṇḍasadisameva hoti. yathā vā pana pheṇapiṇḍo chiddāvachiddo anekasandhighaṭito
bahunnaṁ udakasappādīnaṁ pāṇānaṁ āvāso, evaṁ rūpampi chiddāvachiddaṁ
anekasandhighaṭitaṁ, kulavasenevettha asīti kimikulāni vasanti, tadeva tesaṁ sūtigharampi
vaccakuṭipi gilānasālāpi susānampi, na te aññattha gantvā gabbhavuṭṭhānādīni
karonti, evampi pheṇapiṇḍasadisaṁ.
yathā ca pheṇapiṇḍo ādito badarapakkamatto hutvā anupubbena
pabbatakūṭamattopi hoti, evaṁ rūpampi ādito kalalamattaṁ hutvā anupubbena
byāmamattampi gomahiṁsahatthiādīnaṁ vasena pabbatakūṭādimattaṁ hoti, macchakacchapādīnaṁ
vasena anekayojanasatappamāṇampi, evampi pheṇapiṇḍasadisaṁ. yathā ca pheṇapiṇḍo
uṭṭhitamattopi bhijjati, thokaṁ gantvāpi, dūraṁ gantvāpi, samuddaṁ patvā pana
avassameva bhijjati, evamevaṁ rūpampi kalalabhāvepi bhijjati abbudādibhāvepi,
antarā pana abhijjamānampi vassasatāyukānaṁ vassasataṁ patvā avassameva bhijjati,
maraṇamukhe cuṇṇavicuṇṇaṁ hoti, evampi pheṇapiṇḍasadisaṁ.
kiṁ hi siyā bhikkhave vedanāya sārotiādīsupi vedanādīnaṁ pubbuḷādīhi 1-
evaṁ sadisatā veditabbā. yathā hi pubbuḷo asāro, evaṁ vedanāpi. yathā ca

footnote: 1 sī. bubbuḷādīhi

page number: 351

so abalo agayhupago, na sakkā taṁ gahetvā phalakaṁ vā āsanaṁ vā kātuṁ,
gahitopi bhijjateva, evaṁ vedanāpi abalā agayhupagā, na sakkā niccāti vā
dhuvāti vā gahituṁ, gahitāpi na tathā tiṭṭhati, evaṁ agayhūpagatāyapi vedanā
pubbuḷasadisā. yathā pana tasmiṁ tasmiṁ udakabindumhi pubbuḷo uppajjati ceva
bhijjati ca, na ciraṭṭhitiko hoti, evaṁ vedanāpi pubbuḷo uppajjati ceva
bhijjati ca, ciraṭṭhitikā hoti, ekaccharakkhaṇe koṭisatasahassasaṅkhā uppajjitvā
nirujjhati. yathā ca pubbuḷo udakatalaṁ, udakabinduṁ, udakajajallaṁ, 1- saṅkaḍḍhitvā
puṭaṁ katvā gahaṇavātañcāti cattāri kāraṇāni paṭicca uppajjati, evaṁ vedanāpi
vatthuṁ ārammaṇaṁ kilesajallaṁ phassasaṅghaṭṭanañcāti cattāri kāraṇāni paṭicca
uppajjati, evampi vedanā pubbuḷasadisā.
saññāpi asārakaṭṭhena marīcisadisā, tathā agayhupagaṭṭhena. na hi sakkā
taṁ gahetvā pivituṁ vā nhāyituṁ vā bhājanaṁ vā pūretuṁ. apica yathā marīci
vipphandati, sañjātūmivegā viya khāyati, evaṁ nīlasaññādibhedā saññāpi
nīlādianubhavanatthāya phandati vipphandati. yathā ca marīci mahājanaṁ vippalambheti,
"puṇṇavāpi viya puṇṇanadī viya dissatī"ti vadāpeti, evaṁ saññāpi vippalambheti,
"idaṁ nīlakaṁ subhaṁ sukhaṁ niccan"ti vadāpeti. pītakādīsupi eseva nayo. evaṁ
saññā vippalambhaṇenāpi marīcisadisā.
akukkukajātanti 2- anto asañjātaghanadaṇḍakaṁ. saṅkhārāpi asārakaṭṭhena
kadalikkhandhasadisā, tathā agayhupagaṭṭhena. yatheva hi kadalikkhandhato kiñci
gahetvā na sakkā gopānasiādīnaṁ atthāya upanetuṁ, upanītampi na tathā hoti,
evaṁ saṅkhārāpi na sakkā niccādivasena gahituṁ gahitāpi na tathā honti. yathā
ca kadalikkhandho bahupattavaṭṭisamodhāno hoti, evaṁ saṅkhārakkhandho

footnote: 1 ma. udakajallakaṁ, ka. udakajālakaṁ 2 sī. akusajātanti, ka. akukkujakajātanti

page number: 352

bahudhammasamodhāno. yathā ca kadalikkhandho nānālakkhaṇo. aññoyeva hi bāhirāya
pattavaṭṭiyā vaṇṇo, añño tato abbhantarābbhantarānaṁ evameva saṅkhārakkhandhepi
aññadeva phassassa akkhaṇaṁ, aññā cetanādīnaṁ, samodhānetvā pana saṅkhārakkhandhova
vuccatīti evampi saṅkhārakkhandho kadalikkhandhasadiso.
cakkhumā purisoti maṁsacakkhunā ceva paññācakkhunā cāti dvīhi cakkhūhi
cakkhumā. maṁsacakkhumpi hissa parisuddhaṁ vaṭṭati apagatapaṭalapiḷakaṁ, paññācakkhumpi
asārabhāvadassanasamatthaṁ. viññāṇampi asārakaṭṭhena māyāsadisaṁ, tathā agayhupagaṭṭhena.
yathā ca māyā attarā lahupaccupaṭṭhānā, evaṁ viññāṇaṁ. tañhi tatopi
ittaratarañceva lahupaccupaṭṭhānatarañca. teneva 1- hi cittena puriso āgato viya
gato viya ṭhito viya nisinno viya hoti. aññadeva ca āgamanakāle cittaṁ,
aññaṁ gamanakālādīsu. evampi viññāṇaṁ māyāsadisaṁ. māyā ca mahājanaṁ vañceti,
yaṅkiñcideva "idaṁ suvaṇṇaṁ rajataṁ muttā"ti gāhāpeti, viññāṇampi mahājanaṁ
vañceti. teneva hi cittena āgacchantaṁ viya gacchantaṁ viya ṭhitaṁ viya nisinnaṁ
katvā gāhāpeti, aññadeva ca āgamane cittaṁ, aññaṁ gamanādīsu. evampi
viññāṇaṁ māyāsadisaṁ.
bhūripaññenāti saṇhapaññena ceva vipulavitthatapaññena ca. āyūti
jīvitindriyaṁ. usmāti kammajatejodhātu. parabhattanti nānāvidhānaṁ kimigaṇādīnaṁ
bhattaṁ hutvā. etādisāyaṁ santānoti etādisī ayaṁ paveṇi matakassa yāva
susānā ghaṭṭiyatīti. māyāyaṁ bālalāpinīti yvāyaṁ viññāṇakkhandho nāma, ayaṁ
bālamahājanalapāpanikamāyā nāma. vadhakoti dvīhi kāraṇehi ayaṁ khandhasaṅkhāto
vadhako aññamaññaghāṭanenapi, khandhesu sati vadho paññāyatītipi. ekā hi

footnote: 4 sī. ekeneva

page number: 353

paṭhavīdhātu bhijjamānā sesā dhātuyo gahetvāva bhijjati, tathā āpodhātuādayo.
rūpakkhandho ca bhijjamāno arūpakkhandhe gahetvāva bhijjati, tathā arūpakkhandhesu
vedanādayo saññādike. cattāropi cete vatthurūpanti evaṁ aññamaññavadhanettha
vadhakatā veditabbā. khandhesu pana sati vadhabandhanacchedādīni sambhavanti, evaṁ
etesu sati vadhabhāvatopi vadhakatā veditabbā. sabbasaṁyoganti sabbaṁ dasavidhampi
saṁyojanaṁ. accutaṁ padanti nibbānaṁ. tatiyaṁ.
4-6. gomayapiṇḍasuttādivaṇṇanā
[96-98] catutthe sassatisamanti sinerumahāpaṭhavīcandimasūriyādīhi sassatīhi
samaṁ. parittaṁ gomayapiṇḍanti appamattakaṁ madhukapupphappamāṇaṁ gomayakhaṇḍaṁ. kuto
panetaṁ laddhanti. paribhaṇḍakaraṇatthāya ābhatato gahitanti eke. atthassa pana
viññāpanatthaṁ iddhiyā abhisaṅkharitvā hatthāruḷhaṁ katanti veditabbanti.
attabhāvapaṭilābhoti paṭiladdhāttabhāvo. nayidaṁ brahmacariyavāso paññāyethāti
ayaṁ maggabrahmacariyavāso nāma na paññāyeyya. maggo hi tebhūmakasaṅkhāre
vivaṭṭento uppajjati. yadi ca ettakopi 1- attabhāvo nicco bhaveyya, maggo
uppajjitvāpi saṅkhāravaṭṭaṁ vivaṭṭetuṁ na sakkuṇeyyāti brahmacariyavāso na
paññāyetha.
idāni sace koci saṅkhāro nicco bhaveyya, mayā mahāsudassanarājakāle
anubhūtā sampatti niccā bhaveyya, sāpi ca aniccāti taṁ dassetuṁ bhūtapubbāhaṁ
bhikkhu rājā ahosintiādimāha. tattha kusāvatīrājadhānippamukhānīti kusāvatīrājadhānī
tesaṁ nagarānaṁ pamukhā, sabbaseṭṭhāti attho. sāramayānīti rattacandanasāramayāni.

footnote: 1 chaßēéa. pi-saddo na dissati

page number: 354

upadhānaṁ pana sabbesaṁ suttamayameva. goṇakatthatānīti caturaṅgulādhikalomena
kāḷakojavena atthatāni, yaṁ mahāpiṭṭhiyakojavoti vadanti. paṭikatthatānīti
ubhatolomena uṇṇāmayena setakambalena atthatāni. paṭalikatthatānīti ghanapupphena
uṇṇāmayāttharaṇena atthatāni. kadalimigapavarapaccattharaṇānīti kadalimigacammamayena
uttamapaccattharaṇena atthatāni. taṁ kira paccattharaṇaṁ setavatthassa uparikadalimigacammaṁ
attharitvā sibbetvā karonti. sauttaracchadānīti saha uttaracchadena.
upari baddhena rattavitānena saddhinti attho. ubhatolohitathūpadhānīti
sīsūpadhānañca pādūpadhānañcāti pallaṅkānaṁ ubhatolohitakūpadhānāni.
vejayantarathappamukhānīti ettha vejayanto nāma tassa rañño ratho, yassa cakkānaṁ
indanīlamaṇimayā nābhi, sattaratanamayā arā, pavāḷamayā nemi, rajatamayo akkho,
indanīlamaṇimayaṁ upakkharaṁ, rajatamayaṁ kubbaraṁ, so tesaṁ rathānaṁ pamukho aggo.
dukūlasandānānīti dukūlasantharāni. kaṁsūpadhāraṇānīti rajatamayadohabhājanāni.
vatthakoṭisahassānīti yathārucitaṁ paribhuñjissatīti nhātvā ṭhitakāle upanītavatthāneva
sandhāyetaṁ vuttaṁ. bhattābhihāroti abhiharitabbabhattaṁ.
yamahaṁ tena samayena ajjhāvasāmīti yattha vasāmi, taṁ ekaṁyeva nagaraṁ hoti,
avasesesu puttadhītādayo ceva dāsamanussā ca vasiṁsu. pāsādakūṭāgārādīsupi eseva
nayo. pallaṅkādīsu ekaṁyeva sayaṁ paribhuñjati, sesā puttādīnaṁ paribhogā honti.
itthīsu ekāva paccupaṭṭhāti, sesā parivāramattā honti. velāmikāti khattiyassa vā
barāhmaṇiyā, brāhmaṇassa vā khattiyāniyā kucchismiṁ jātā. paridahāmīti ekaṁyeva
dussayugaṁ nivāsemi, sesāni parivāretvā vicarantānaṁ asītisahassādhikānaṁ soḷasannaṁ
purisasatasahassānaṁ hontīti dasseti. bhuñjāmīti paramappamāṇena nāḷikodanamattaṁ

page number: 355

bhuñjāmi, sesaṁ parivāretvā vicarantānaṁ cattāḷīsasahassādhikānaṁ aṭṭhannaṁ
purisasatasahassānaṁ hotīti dasseti. ekathālipāko hi dasannaṁ janānaṁ pahoti.
iti imaṁ mahāsudassanakāle sampattiṁ dassetvā idāni tassā aniccataṁ
dassento iti kho bhikkhūtiādimāha. tattha vipariṇatāti pakatijahanena nibbutapadīpo viya
apaṇṇattikabhāvaṁ gatā. evaṁ aniccā kho bhikkhu saṅkhārāti evaṁ hutvā abhāvaṭṭhena
aniccā. ettāvatā bhagavā yathā nāma puriso satahatthubbedhe campakarukkhe nisseṇiṁ
bandhitvā abhiruhitvā campakapupphaṁ ādāya nisseṇiṁ muñcanto otareyya, evameva
nisseṇiṁ bandhanto viya anekavassakoṭisatasahassubbedhaṁ mahāsudassanasampattiṁ āruyha
sampattimatthake ṭhitaṁ aniccalakkhaṇaṁ ādāya nisseṇiṁ muñcanto viya otiṇṇo. evaṁ
addhuvāti evaṁ udakapubbuḷādayo viya dhuvabhāvarahitā. evaṁ anassāsikāti evaṁ
supinake pītapānīyaṁ viya anulittacandanaṁ viya ca assāsavirahitā. iti imasmiṁ sutte
aniccalakkhaṇaṁ kathitaṁ. pañcame sabbaṁ vuttanayameva. chaṭṭhaṁ tathā bujjhanakassa ajjhāsayena
vuttaṁ. catutthādīni.
7. gaddulabaddhasuttavaṇṇanā
[99] sattame yaṁ mahāsamudadoti yasmiṁ samaye pañcame sūriye uṭṭhite
mahāsamuddo ussussati. dukkhassa antakiriyanti cattāri saccāni apaṭivijjhitvā
avijjāya nivutānaṁyeva sataṁ vaṭṭadukkhassa antakiriyaṁ paricchedaṁ na vadāmi.
sā gaddulabaddhoti 1- gaddulena baddhasunakho. khīleti paṭhaviyaṁ ākoṭite mahākhīle.
thambheti nikkhaṇitvā ṭhapitathambhe. evameva khoti ettha sunakho viya vaṭṭanissito
bālo, gaddulo viya diṭṭhi, thambho viya sakkāyo. gaddularajjuyā thambhe

footnote: 1 ka. gaddūlabaddhoti

page number: 356

upanibaddhasunakhassa thambhānuparivattanaṁ viya diṭṭhitaṇhāya sakkāye baddhassa
puthujjanassa sakkāyānuparivattanaṁ veditabbaṁ. sattamaṁ.
8. dutiyagaddulabaddhasuttavaṇṇanā
[100] aṭṭhame tasmāti yasmādiṭaṭhigaddulanissitāya taṇhārajjuyā
sakkāyathambhe upanibaddho vaṭṭanissito bālaputhujjano sabbiriyāpathesu
khandhapañcakaṁ nissāyeva pavattati, yasmā vā dīgharattamidaṁ cittaṁ saṅkiliṭṭhaṁ rāgena
dosena mohena, tasmā. cittasaṅkilesāti sunhātāpi hi sattā cittasaṅkileseneva
saṅkilissanti, malaggahitasarīrāpi cittassa vodānattā visujjhanti. tenāhu
porāṇā:-
"rūpamhi saṅkiliṭṭhamhi saṅkilissanti māṇavā
rūpe suddhe visujjhanti anakkhātaṁ mahesinā.
cittamhi saṅkiliṭṭhamhi saṅkilissanti māṇavā
citte suddhe visujjhanti iti vuttaṁ mahesinā"ti.
caraṇaṁ nāma cittanti vicaraṇacittaṁ. saṅkhā nāma brāhmaṇapāsaṇḍikā honti,
te paṭakoṭṭhakaṁ katvā tattha nānappakārā sugatiduggativasena sampattivipattiyo
lekhāpetvā "idaṁ kammaṁ katvā idaṁ paṭilabhati, idaṁ katvā idan"ti dassentā
taṁ cittaṁ gahetvā vicaranti. citteneva cittitanti cittakārena cintetvā
katattā cittena cintitaṁ nāma. cittaññeva cittataranti tassa cittassa
upāyapariyesanaṁ cittaṁ tatopi cittataraṁ. tiracchānagatā pāṇā citteneva
cittitāti kammacitteneva cittitā. taṁ pana kammacittaṁ ime vaṭṭakatittirādayo

page number: 357

"evaṁcittā bhavissāmā"ti āyūhantā nāma natthi. kammaṁ pana yoniṁ upaneti,
yonimūlako tesaṁ cittabhāvo. yoniupagatā hi sattā taṁtaṁyonikehi sadisacittāva
honti. iti yonisiddho cittabhāvo, kammasiddhā yonīti veditabbā.
apica cittaṁ nāmetaṁ sahajātaṁ sahajātadhammacittatāya bhūmicittatāya vatthucittatāya
dvāracittatāya ārammaṇacittatāya kammanānattamūlakānaṁ 1- liṅganānattasaññānānatta-
vohāranānattādīnaṁ anekavidhānaṁ cittānaṁ nipphādanatāyapi tiracchānagatacittato
cittarameva 2- veditabbaṁ.
rajakoti vatthesu raṅgena rūpasamuṭṭhāpanako. so pana accheko amanāpaṁ rūpaṁ karoti,
cheko manāpaṁ dassanīyaṁ, evameva puthujjano akusalacittena vā ñāṇavippayuttakusalena
vā cakkhusampadādivirahitaṁ virūpaṁ samuṭṭhāpeti, ñāṇasampayuttakusalena
cakkhusampadādisampannaṁ abhirūpaṁ. aṭṭhamaṁ.
9. vāsijaṭasuttavaṇṇanā
[101] navame seyyathāpi bhikkhave kukkuṭiyā aṇḍānīti imā kaṇhapakkha-
sukkapakkhavasena dve upamā vuttā. tāsu kaṇhapakkhaupamā atthassa asādhikā,
itarā sādhikāti. sukkapakkhaupamāya evaṁ attho veditabbo:- seyyathāti opammatthe
nipāto, apīti sambhāvanatthe. ubhayenāpi seyyathā nāma bhikkhaveti dasseti.
kukkuṭiyā aṇḍāni aṭṭha vā dasa vā dvādasa vāti ettha pana kiñcāpi
kukkaṭiyā vuttappakārato ūnādhikānipi aṇḍāni honti, vacanasiliṭṭhatāya pana
evaṁ vuttaṁ. evañca loke siliṭṭhavacanaṁ hoti. tānassūti tāni assu, tāni
bhaveyyunti attho. kukkuṭiyā sammāadhisayitānīti tāya ca janettiyā kukkuṭiyā

footnote: 1 sī. kammanānattaṁ, kammanānattāya 2 sī. cittaṁ cittarameva

page number: 358

pakkhe pasāretvā tesaṁ upari sayantiyā sammā adhisayitāni. sammāpariseditānīti
kālena kālaṁ utuṁ gaṇhāpentiyā suṭṭhu samantato seditāni usmīkatāni.
sammāparibhāvitānīti kālena kālaṁ suṭṭhu samantato bhāvitāni, kukkuṭagandhaṁ
gāhāpitānīti attho. kiñcāpi tassā kukkuṭiyāti tassā kukkuṭiyā iminā
tividhakiriyākaraṇena appamādaṁ katvā kiñcāpi na evaṁ icchā uppajjeyya.
athakho bhabbāva teti athakho te kukkuṭapotakā vuttanayena sotthinā abhinibbhijjituṁ
bhabbāva. te hi yasmā tāya kukkuṭiyā evaṁ tīhākārehi tāni aṇḍāni
paripāliyamānāni na pūtīni honti, yo nesaṁ allasineho, sopi pariyādānaṁ
gacchati, kapālaṁ tanukaṁ hoti, pādanakhasikhā ca mukhatuṇḍakañca kharaṁ hoti, sayampi
pariṇāmaṁ gacchati, kapālassa tanuttā bahi āloko anto paññāyati, tasmā
"ciraṁ vata mayaṁ saṅkuṭitahatthapādā sambādhe sayimhā, ayañca bahi āloko
dissati, ettha dāni no sukhavihāro bhavissatī"ti nikkhamitukāmā hutvā kapālaṁ
pādena paharanti, gīvaṁ pasārenti, tato taṁ kapālaṁ dvedhā bhijjati. atha te
pakkhe vidhunantā taṁkhaṇānurūpaṁ viravantā nikkhamantiyeva, nikkhamitvā ca gāmakhettaṁ
upasobhayamānā vicaranti.
evamevakhoti idaṁ opammasampaṭipādanaṁ. taṁ evaṁ atthena saṁsanditvā
veditabbaṁ:- tassā kukkuṭiyā aṇḍesu tividhakiriyākaraṇaṁ viya hi imassa
bhikkhuno bhāvanānuyogamanuyuttakālo, kukkuṭiyā tividhakiriyāsampādanena aṇḍānaṁ
apūtibhāvo viya bhāvanānuyogamanuyuttassa bhikkhuno tividhānupassanāsampādanena
vipassanāñāṇassa aparihāni, tassā tividhakiriyākaraṇena allasnehapariyādānaṁ viya
tassa bhikkhuno tividhānupassanāsampādanena bhavattayānugatanikantisinehapariyādānaṁ,
aṇuḍakapālānaṁ tanubhāvo viya tassa bhikkhuno avijjaṇḍakosassa tanubhāvo,

page number: 359

kukkuṭapotakānaṁ pādanakhasikhamukhatuṇḍakānaṁ thaddhakharabhāvo viya bhikkhuno vipassanāñāṇassa
tikkhakharavippasannasūrabhāvo, 1- kukkuṭapotakānaṁ pariṇāmakālo viya bhikkhuno
vipassanāñāṇassa pariṇāmakālo vaḍḍhitakālo gabbhaggahaṇakālo, kukkuṭapotakānaṁ
pādanakhasikhāya vā mukhatuṇḍakena vā aṇḍakosaṁ padāletvā pakkhe papphoṭetvā
sotthinā abhinibbhidākālo viya tassa bhikkhuno vipassanāñāṇagabbhaṁ 2- gaṇhāpetvā
vicarantassa tajjātikaṁ utusappāyaṁ vā bhojanasappāyaṁ vā puggalasappāyaṁ vā
dhammassavanasappāyaṁ vā labhitvā ekāsane nissinnasseva vipassanaṁ vaḍḍhentassa
anupubbādhigatena arahattamaggena avijkhaṇḍakosaṁ padāletvā abhiññāpakkhe
papphoṭetvā sotthinā arahattappattakālo veditabbo. yathā pana kukkuṭapoṭakānaṁ
pariṇatabhāvaṁ ñatvā mātāpi aṇḍakosaṁ bhindati, evaṁ tathārūpassa bhikkhuno
ñāṇaparipākaṁ ñatvā satthāpi:-
"ucchinda sinehamattano kumuda sāradikaṁva pāṇinā
santimaggameva brūhaya nibbānaṁ sugatena desitan"ti 3-
ādinā nayena obhāsaṁ pharitvā gāthāya 4- avijjaṇḍakosaṁ paharati. so gāthāpariyosāne
avijjaṇḍakosaṁ bhinditvā arahattaṁ pāpuṇāti. tato paṭṭhāya yathā te kukkuṭapotakā
gāmakhettaṁ upasobhayamānā tattha vicaranti, evaṁ ayampi mahākhīṇāsavo nibbānārammaṇaṁ
phalasamāpattiṁ appetvā saṁghārāmaṁ upasobhayamāno vicarati.
palabhaṇḍassāti vaḍḍhakissa. so hi olambakasaṅkhātaṁ palaṁ dhāretvā 5-
dārūnaṁ gaṇḍaṁ haratīti palagaṇḍoti vuccati. vāsijaṭeti vāsidaṇḍakassa gahaṇaṭaṭhāne.
ettakaṁ vata me ajja āsavānaṁ khīṇanti pabbajitassa hi pabbajjāsaṅkhepena

footnote: 1 sī. tikkhavisadasūrabhāvo 2 sī. vipassanāñāṇaṁ gabbhaṁ
footnote: 3 khuḍha. 25/285/66 4 sī. pharamānagāthāya 5 sī. tīretvā

page number: 360

uddesena paripucchāya yoniso manasikārena vattapaṭipattiyā ca niccakālaṁ āsavā
khīyanti. evaṁ 1- khīyamānānaṁ pana tesaṁ "ettakaṁ ajja khīṇaṁ, ettakaṁ hiyyo"ti
evamassa ñāṇaṁ na hotīti attho. imāya upamāya vipassanāyānisaṁso dīpito.
hemantikenāti hemantasamayena. paṭipassambhantīti thirabhāvena parihāyanti.
evameva khoti ettha mahāsamudado viya sāsanaṁ daṭṭhabbaṁ, nāvā viya
yogāvacaro, nāvāya mahāsamudde pariyādānaṁ viya imassa bhikkhuno ūnapañcavassakāle
ācariyupajjhāyānaṁ santike vicaraṇaṁ, nāvāya mahāsamuddodakena khajjamānānaṁ
bandhanānaṁ tanubhāvo viya bhikkhuno pabbajjāsaṅkhepena uddesaparipucchādīhi ceva
saṁyojanānaṁ tanubhāvo, nāvāya thale ukkhittakālo viya bhikkhuno nissayamuccakassa
kammaṭṭhānaṁ gahetvā araññe vasanakālo, divā vātātapena saṁsussanaṁ viya
vipassanāñāñena taṇhāsnehasaṁsussanaṁ, rattiṁ himodakena temanaṁ viya
kammaṭṭhānaṁ nissāya uppannena pītipāmojjena cittatemanaṁ, rattindivaṁ vātātapena
ceva himodakena ca parisukkhaparitintānaṁ bandhanānaṁ dubbalabhāvo viya ekadivasaṁ
utusappāyādīni laddhā vipassanāñāṇapītipāmojjehi saṁyojanānaṁ bhiyyoso
mattāya dubbalabhāvo, pāvussakamegho viya arahattamaggañāṇaṁ, meghavuṭṭhiudakena
nāvāya bandhe pūtibhāvo viya āraddhavipassakassa rūpasattakādivasena vipassanaṁ
vaḍḍhentassa okkhāyamāne pakkhāyamāne kammaṭṭhāne 2- ekadivasaṁ utusappāyādīni
laddhā ekapallaṅkena nisinnassa arahattaphalādhigamo, pūtibandhanāvāya
kañca kālaṁ ṭhānaṁ viya khīṇasaṁyojanassa arahato mahājanaṁ anuggaṇhantassa
yāvatāyukaṁ ṭhānaṁ, pūtibandhanāvāya anupubbena bhijjitvā

footnote: 1 sī. ma. ettha 2 sī. vipassanākammaṭṭhāne

page number: 361

apaṇṇattikabhāvūpagatakālo viya khīṇāsavassa upādiṇṇakkhandhabhedena anupādisesāya
nibbānadhātuyā parinibbutassa apaṇṇattikabhāvūpagatakāloti imāya upamāya saṁyojanānaṁ
dubbalatā dīpitā. navamaṁ.
10. aniccasaññāsuttavaṇṇanā
[102] dasame aniccasaññāti aniccaṁ aniccanti bhāventassa uppannasaññā.
pariyādiyatīti khepayati. sabbaṁ asmimānanti navavidhampi 1- asmimānaṁ.
mūlasantānakānīti santānetvā ṭhitamūlāni. mahānaṅgalaṁ viya hi aniccasaññā,
khuddānukhuddakāni mūlasantānakāni viya kilesā, yathā kassako kasanto naṅgalena
tāni padāleti, evaṁ yogī aniccasaññaṁ bhāvento aniccasaññāñāṇena kilese
padāletīti idamettha opammasaṁsandanaṁ.
odhunātīti heṭṭhā dhunāti. nidhunātīti 2- papphoṭeti. nipphoṭetīti 3-
papphoṭetvā chaḍḍeti. idhāpi pabbajāni viya kilesā, lāyanaṁ nipphoṭanaṁ 4- viya
aniccasaññāñāṇanti iminā atthena upamā saṁsandetabbā.
vaṇḍacchinnāyāti tiṇhena khurappena vaṇṭacchinnāya. tanvayāni bhavantīti
taṁ ambapiṇḍaṁ anugacchanti, tassā patamānāya ambāni bhūmiyaṁ patanti. idhāpi
ambapiṇḍi viya kilesā, tiṇhakhurappo viya aniccasaññā, yathā khurappena chinnāya
ambapiṇḍiyā sabbāni ambāni bhūmiyaṁ patanti, evaṁ aniccasaññāñāṇena kilesānaṁ
mūlabhūtāya avijjāya chinnāya sabbakilesā samugghātaṁ gacchantīti idaṁ opammasaṁsandanaṁ.
kūṭaṅgamāti kūṭaṁ gacchanti. kūṭaninnāti kūṭapavisanabhāvena kūṭe ninnā.
kūṭasamosaraṇāti kūṭe 5- samosaritavā ṭhitā. idha 6- kūṭaṁ viya aniccasaññā, gopānasiyo

footnote: 1 chaßēéa. navavidhaṁ 2 chaßēéa. niddhunātīti 3 chaßēéa. nicchoṭetīti
footnote: 4 nicchoṭanaṁ 5 sī. kūṭaṁ 6 chaßēéa. idhāpi

page number: 362

viya catubhūmakakusaladhammā, yathā sabbagopānasīnaṁ kūṭaṁ aggaṁ, evaṁ kusaladhammānaṁ
aniccasaññā aggā. nanu ca aniccasaññā lokiyā, sā lokiyakusalānaṁ tāva
aggaṁ hotu, lokuttarānaṁ kathaṁ agganti? tesampi paṭilābhakāraṇatthena agganti
veditabbā. iminā upāyena sabbāsu upamāsu opammasaṁsandanaṁ veditabbaṁ.
purimāhi panettha tīhi aniccasaññāya kiccaṁ, pacchimāhi balanti. 1- dasamaṁ.
pupphavaggo pañcamo.
majjhimapaṇṇāsako niṭṭhito.
------------
(11) 1. antavagga
1. antasuttavaṇṇanā
[103] antavaggassa paṭhame antāti koṭṭhāsā. idaṁ suttaṁ catusaccavasena
pañcakkhandhe yojetvā antoti vacanena bujjhanakānaṁ ajjhāsayavasena vuttaṁ. paṭhamaṁ.
2-3. dukkhasuttādivaṇṇanā
[104-105] dutiyampi pañcakkhandhe catusaccavasena yojetvā dukkhanti
bujjhanakānaṁ ajjhāsayena kathitaṁ. tatiyampi tatheva sakkāyoti bujjhanakānaṁ
ajjhāsayena kathitaṁ dutiyatatiyāni.
4. pariññeyyasuttavaṇṇanā
[106] catutthe pariññeyyeti parijānitabbe samatikkamitabbe. pariññanti
samatikkamaṁ. pariññātāvinti tāya pariññāya parijānitvā samatikkamitvā ṭhitaṁ.
rāgakkhayotiādīhi nibbānaṁ dassitaṁ. catutthaṁ.

footnote: 1 sī.,i. phalanti

page number: 363

5-10. samaṇasuttādivaṇṇanā
[107-112] pañcamādīsu catūsu cattāri saccāni kathitāni. navamadasamesu
kilesappahānanti. pañcamādīni.
antavaggo paṭhamo.
-------------
(12) 2. dhammakathikavagga
1-2. avijjāsuttādivaṇṇanā
[113-114] dhammakathikavaggassa paṭhame ettāvatā ca avijjāgato hotīti
yāvatā imāya catūsu saccesu añāṇabhūtāya avijjāya samannāgato, ettāvatā
avijjāgato hotīti attho. dutiyepi eseva nayo. paṭhamadutiyāni.
3. dhammakathikasuttavaṇṇanā
[115] tatiye paṭhamena dhammakathiko, dutiyena sekhabhūmi, tatiyena asekhabhūmīti
evaṁ dhammakathikaṁ pucchitena visesetvā dve bhūmiyo kathitā. tatiyaṁ.
4. dutiyadhammakathikasuttavaṇṇanā
[116] catutthe tissannampi pucchānaṁ tīṇi vissajjanāni kathitāni. catutthaṁ.
5-9. bandhanasuttādivaṇṇanā
[117-121] pañcame atīradassīti tīraṁ vuccati vaṭṭaṁ, taṁ na passati.
apāradassīti pāraṁ vuccati nibbānaṁ, taṁ na passati. baddhoti kilesabandhanena

page number: 364

baddho hutvā jāyati ca jiyyati ca miyyati ca asmā lokā paraṁ sokaṁ gacchatīti.
imasmiṁ sutte vaṭṭadukkhaṁ kathitanti. chaṭṭhādīni uttānatthāneva. pañcamādīni.
10. sīlavantasuttavaṇṇanā
[122] dasame aniccatotiādīsu hutvā abhāvākārena aniccato,
paṭipīḷanākārena dukkhato, ābādhaṭṭhena rogato, antodosaṭṭhena gaṇḍato, tesaṁ
tesaṁ gaṇḍānaṁ paccayabhāvena vā khaṇanaṭṭhena vā sallato, dukkhaṭṭhena aghato,
visabhāgamahābhūtasamuṭṭhānāabādhapaccayaṭṭhena ābādhato, asakaṭṭhena parato,
palujjanaṭṭhena palokato, sattasuññataṭṭhena suññato, attābhāvena anattato.
evamettha "aniccato palokato"ti dvīhi padehi aniccamanasikāro, "suññato
anattato"ti dvīhi anattamanasikāro, sesehi dukkhamanasikāro vuttoti veditabbo.
sesamettha uttānatthameva. dasamaṁ.
11. sutavantasuttavaṇṇanā
[123] tathā ekādasame. dasamasmiṁ hi "sīlavatā"ti catupārisuddhisīlaṁ vuttaṁ,
idha sutavatāti kammaṭṭhānaṁ vuttaṁ. idameva nānākaraṇaṁ. ekādasamaṁ.
12-13. kappasuttādivaṇṇanā
[124-125] dvādasamaterasamāni rāhulovādasadisānevāti. dvādasamaterasamāni.
dhammakathikavaggo dutiyo.
----------------

page number: 365

(13) 3. avijjāvagga
1-10. samudayadhammasuttādivaṇṇanā
[126-135] avijjāvaggo uttānatthova. imasmiṁ hi vagge sabbasuttesu
catusaccameva kathitaṁ.
avijjāvaggo tatiyo.
--------------
(14) 4. kukkuḷavagga
1-14. kukkuḷasuttādivaṇṇanā
[136-149] kukkuḷavaggassa paṭhame kukkuḷanti santattaṁ ādittaṁ chārikarāsiṁ
viya mahāpariḷāhaṁ. imasmiṁ sutte dukkhalakkhaṇaṁ kathitaṁ, sesesu aniccalakkhaṇādīni.
sabbānipetāni 1- pāṭiekkaṁ puggalajjhāsayena kathitānīti.
kukkuḷavaggo catuttho.
---------------
(15) 5. diṭṭhivagga
1-9. ajjhattasuttādivaṇṇanā
[150-158] diṭṭhivaggassa paṭhame kiṁ upādāyāti kiṁ paṭicca. dutiye
kiṁ abhinivissāti kiṁ abhinivisitvā, paccayaṁ katvāti attho. tatiyādīsu
diṭṭhītiādīni puggalajjhāsayena vuttāni. paṭhamādīni.

footnote: 1 chaßēéa.,i. sabbāni cetāni

page number: 366

10. ānandasuttavaṇṇanā
[159] dasame 1- upasaṅkamīti aññe bhikkhū pañcakkhandhakammaṭṭhānaṁ
kathāpetvā yuñjitvā ghaṭetvā arahattaṁ patvā satthu santike aññaṁ byākaronte
disvā "ahampi pañcakkhandhakammaṭṭhānaṁ kathāpetvā yuñjanto ghaṭento arahattaṁ
patvā aññaṁ byākarissāmī"ti cintetvā upasaṅkami. satthā pana attano
dharamānakāle therassa uparimaggattayavajjhānaṁ kilesānaṁ pahānaṁ apassantopi
"imassa cittaṁ gaṇhissāmī"ti kathesi. tassāpi ekaṁ dve vāre manasikatvāva
buddhupaṭṭhānavelā jātāti gantabbaṁ hoti. itissa cittaṁ sampahaṁsamāno
vimuttiparipācanīyadhammova so kammaṭṭhānānuyogo jātoti. dasamaṁ.
diṭṭhivaggo pañcamo.
uparipaṇṇāsako 2- niṭṭhito.
khandhasaṁyuttavaṇṇanā niṭṭhitā.
------------

footnote: 1 ma. ānandasutte 2 sī., ma. cūḷapaṇṇāsako

page number: 367

2. rādhasaṁyutta
1. paṭhamavagga
1. mārasuttavaṇṇanā
[160] rādhasaṁyuttassa paṭhame māro vā assāti maraṇaṁ vā bhaveyya.
māretā vāti māretabbo vā. yo vā pana miyyatīti yo vā pana marati. nibbidatthanti
nibabidāñāṇatthaṁ. nibbānatthāti phalavimutti nāmesā anupādānibbānatthāti attho.
accayāsīti 1- atikkantosi. nibbānogadhanti nibbāne patiṭṭhitaṁ. idaṁ
maggabrahmacariyaṁ nāma nibbānabbhantare vussati 2- na nibbānaṁ atikkamitvāti
attho. nibbānapariyosānanti nibbānaṁ assa pariyosānaṁ, nipphatti niṭṭhāti attho.
paṭhamaṁ.
2-10. sattasuttādivaṇṇanā
[161-169] dutiye satto sattoti laggapucchā. 3- tatra satto tatra
visattoti tatra laggo tatra vilaggo. paṁsvāgārakehīti paṁsugharakehi. keḷāyantīti
kīḷanti. dhanāyantīti dhanaṁ viya maññanti. mamāyantīti "mama idaṁ, mama idan"ti
mamattaṁ karonti, aññassa phusitumpi na denti. viḷakīnikaṁ karontīti "niṭṭhitā
kīḷā"ti te bhindamānā kīḷāvigamaṁ karonti. tatiye bhavanettīti bhavarajju. catutthaṁ
uttānameva. pañcamādīsu catūsu cattāri saccāni kathitāni. dvīsu kilesappahānanti.
dutiyādīni.
paṭhamo vaggo.
-----------

footnote: 1 sī. accasarāti 2 ka. pavisati 3 ka. puggalapucchā

page number: 368

2. dutiyavagga
1-12. mārasuttādivaṇṇanā
[170-181] dutiyavaggassa paṭhame māro māroti maraṇaṁ pucchati. yasmā
pana rūpādivinimuttaṁ maraṇaṁ nāma natthi. tenassa bhagavā rūpaṁ kho rādhamārotiādimāha.
dutiye māradhammoti maraṇadhammo. etenupāyena sabbattha attho. veditabboti.
dutiyo vaggo.
----------
3-4. āyācanavaggādi
1-11. mārādisuttaekādasakavaṇṇanā
[182-205] tato paraṁ uttānatthameva. ayaṁ hi rādhatthero paṭibhāṇiyatthero
nāma. tathāgatassa imaṁ theraṁ disvā sukhumaṁ kāraṇaṁ upaṭṭhāti. tenassa bhagavā
nānānayehi dhammaṁ deseti. evaṁ imasmiṁ rādhasaṁyutte ādito dve vaggā
pucchanavasena 1- desitā, tatiyo āyācanena, catuttho upanisinnakakathāvasena.
sakalampi panetaṁ rādhasaṁyuttaṁ therassa vimuttiparipācanīyadhammavaseneva gahitanti 2-
veditabbaṁ.
rādhasaṁyuttavaṇṇanā niṭṭhitā.
----------------

footnote: 1 chaßēéa.,i. pucchāvasena 2 sī. gatanti, ka. katanti

page number: 369

3. diṭṭhisaṁyutta
1. sotāpattivagga
1. vātasuttavaṇṇanā
[206] diṭṭhisaṁyutte na vātā vāyantītiādīsu evaṁ kira tesaṁ diṭṭhi:-
"yepi ete rukkhasākhādīni bhañjantā vātā vāyanti, na ete vātā, vātaleso
nāmeso, vāto pana esikatthambho viya pabbatakūṭaṁ viya ca ṭhito. tathā yāpi
etā tiṇakaṭṭhādīni vahantiyo nadiyo sandanti, na ettha udakaṁ sandati,
udakaleso nāmesa, udakaṁ pana esikatthambho pabbatakūṭaṁ viya ca ṭhitaṁ. yā cimā
gabbhiniyo vijāyantīti ca vuccanti, kiñcāpi milātudarā honti, gabbho pana na
nikkhati, gabbhaleso nāmeso, gabbho pana esikatthambho viya pabbatakūṭaṁ viya ca
ṭhito. yepi ete candimasūriyā udenti vā apenti vā, neva te udenti na
apenti, candimasūriyaleso nāmesa, candimasūriyā pana esikatthambho viya pabbatakūṭaṁ
viya ca ṭhitā"ti.
2-4. etaṁmamasuttādivaṇṇanā
[207-209] diṭṭhantiādīsu diṭṭhaṁ rūpāyatanaṁ. sutaṁ saddāyatanaṁ. mutaṁ
gandhāyatanaṁ rasāyatanaṁ phoṭṭhabbāyatanaṁ. taṁ hi patvā gahetabbatomuttanti ca vuttaṁ.
avasesāni sattāyatanāni viññātaṁ nāma. pattanti pariyesitvā vā apariyesitvā
vā pattaṁ. pariyesitanti pattaṁ vā apattaṁ pariyesitaṁ. anuvicaritaṁ manasāti cittena
anusañcaritaṁ. lokasmiṁ hi pariyesitvā pattampi atthi, pariyesitvā no pattampi,
apariyesitvā pattampi. apariyesitvā no pattampi. tattha pariyesitvā pattaṁ

page number: 370

pattaṁ nāma, pariyesitvā no pattaṁ pariyesitaṁ nāma. apariyesitvā pattañca
apariyesitvā no pattañca manasānuvicaritaṁ nāma. athavā pariyesitvā pattampi
apariyesitvā pattampi pattaṭṭhena pattaṁ nāma, pariyesitvā no pattameva
pariyesitaṁ nāma, apariyesitvā no pattaṁ manasānucaritaṁ nāma. sabbaṁ etaṁ manasā
anucaritameva.
5. natthidinnasuttavaṇṇanā
[210] natthi dinnantiādīsu natthi dinnanti dinnassa phalābhāvaṁ sandhāya
vadanti. yiṭṭhaṁ vuccati mahāyāgo. hutanti pahenakasakkāro 1- adhippeto. tampi
ubhayaṁ phalābhāvameva sandhāya paṭikkhipanti. sukaṭadukkaṭānanti sukaṭadukkaṭānaṁ,
kusalākusalānanti attho. phalaṁ vipākoti yaṁ phalanti vā vipākoti vā vuccati, taṁ
natthīti vadanti. natthi ayaṁ lokoti paraloke ṭhitassa ayaṁ loko natthi. natthi parolokoti
idha loke ṭhitassāpi paroloko natthi, sabbe tattha tattheva ucchijjantīti dassenti.
natthi mātā natthi pitāti tesu sammāpaṭipattimicchāpaṭipattīnaṁ phalābhāvavasena
vadanti. natthi sattā opapātikāti cavitvā uppajjanakasattā nāma natthīti vadanti.
natthi loke samaṇabrāhmaṇāti loke sammāpaṭipannā samaṇabrāhmaṇā nāma natthīti vadanti.
cātummahābhūtikoti catumahābhūtamayo. paṭhavī paṭhavīkāyanti ajjhattikā
paṭhavīdhātu bāhiraṁ paṭhavīdhātu. anupetīti anuyāti. anupagacchatīti tasseva vevacanaṁ,
anugacchatītipi attho. ubhayenāpi upeti upagacchatīti dassenti. āpādīsupi
eseva nayo. indriyānīti manacchaṭṭhāni indriyāni. saṅkamantīti ākāsaṁ
pakkhandanti. āsandipañcamāti nipannamañcena pañcamā, mañco ceva, cattāro
mañcapāde gahetvā ṭhitā cattāro purisā cāti attho. yāva āḷāhanāti yāva

footnote: 1 ka. mahālābhasakkāro

page number: 371

susānā. padānīti "ayaṁ evaṁ sīlavā ahosi, evaṁ dussīlo"tiādinā nayena pavattāni
guṇapadāni. sarīrameva vā ettha padānīti adhippetaṁ kāpotakānīti kapotavaṇṇāni,
pārāvatapakkhavaṇṇānīti attho. bhassantāti bhasmantā. ayameva vā pāḷi.
āhutiyoti yaṁ pahenakasakkārādibhedaṁ dinnaṁ dānaṁ, sabbantaṁ chārikāvasānameva
hoti, na tato paraṁ phaladāyakaṁ hutvā gacchatīti attho. dattupaññattanti dattūhi
bālamanussehi paññattaṁ. idaṁ vuttaṁ hoti:- bālehi abuddhīhi paññattamidaṁ
dānaṁ, na paṇḍitehi. bālā denti, paṇḍitā gaṇhantīti dassenti.
6. karotosuttavaṇṇanā
[211] karototi sahatthā karontassa. kārayatoti āṇattiyā kārentassa.
chindatoti paresaṁ hatthādīni chindantassa. chedāpayototi parehi chedāpentassa.
pacatoti daṇḍena pīḷentassa. pacāpayatoti parehi bhaṇḍādinā pīḷāpentassa.
socato socāpayatoti parassa bhaṇḍaharaṇādīhi sokaṁ sayaṁ karontassapi
parehi kārentassapi. kilamato kilamāpayatoti āhārupacchedabandhanāgārapavesanādīhi
sayaṁ kilamentassapi parehi kilamāpentassapi. phandato phandāpayatoti paraṁ phandantaṁ
phandanakāle 1- sayampi phandato parampi phandāpayato. pāṇamatipātayatoti pāṇaṁ
hanantassapi hanāpentassapi. evaṁ sabbattha karaṇakārāpanavaseneva attho
veditabbo.
sandhinti gharasandhiṁ. nillopanti mahāvilopaṁ. 2- ekāgārikanti ekameva
gharaṁ parivāretvā vilumpanaṁ. paripanthe tiṭṭhatoti āgatāgatānaṁ 3- acchindanatthaṁ
mahāmagge 4- tiṭṭhito. karoto na kariyati pāpanti yaṅkiñci pāpaṁ karomīti

footnote: 1 sī. bandhanakāle 2 ka. mahānillopaṁ
footnote: 3 sī., ka. āgatāgataṁ 4 chaßēéa. magge

page number: 372

saññāya karotopi pāpaṁ na kariyati, natthi pāpaṁ. sattā pana karomāti evaṁsaññino
hontīti dīpenti. khurapariyantenāti khuraneminā vā khuradhārasadisapariyantena vā.
ekamaṁsakhalanti ekamaṁsarāsiṁ. puñjanti tasseva vevacanaṁ. tatonidānanti
ekamaṁsakhalakaraṇanidānaṁ.
dakkhiṇanti dakkhiṇatīre manussā kakkhaḷā dāruṇā, te sandhāya hanantotiādi
vuttaṁ. uttaranti uttaratīre saddhā honti pasannā buddhamāmakā dhammamāmakā
saṁghamāmakā, te sandhāya dadantotiādi vuttaṁ. tattha yajantoti mahāyāgaṁ karonto.
damenāti indriyadamanena uposathakammena. 1- saṁyamenāti sīlasaṁyamena. saccavajjenāti
saccavacanena. āgamoti āgamanaṁ, pavattīti attho. sabbathāpi pāpapuññānaṁ kiriyameva
paṭikkhipanti.
7. hetusuttavaṇṇanā
[212] natthi hetu natthi paccayoti ettha paccayoti hetuvevacanameva.
ubhayenāpi vijjamānameva kāyaduccaritādīnaṁ saṅkilesapaccayaṁ, kāyasucaritādīnañca
visuddhipaccayaṁ paṭikkhipanti. natthi balanti yamhi attano bale patiṭṭhitā ime
sattā devattampi mārattampi brahmattampi sāvakabodhimpi paccekabodhinti
sabbaññutampi pāpuṇanti, taṁ balaṁ paṭikkhipanti. natthi vīriyantiādīni sabbāni
aññamaññavevacanāneva. "idaṁ tena 2- vīriyena, idaṁ purisathāmena, idaṁ
purisaparakkamena pattabban"ti 3- evaṁ pavattavacanapaṭikkhepakaraṇavasena panetāni visuṁ
ādiyanti.
sabbe sattāti oṭṭhagoṇagadrabhādayo anavasese pariggaṇhanti. sabbe
pāṇāti ekindriyo pāṇo, dvindariyo pāṇotiādivasena vadanti. sabbe

footnote: 1 uposathakammena vā, su.vi 1/166/145 2 chaßēéa. no 3 chaßēéa. pattampi

page number: 373

bhūtāti aṇḍakosavatthikosesu bhūte sandhāya vadanti. sabbe jīvāti sāliyavagodhūmādayo
sandhāya vadanti. tesu hi te viruhanabhāvena jīvasaññino. avasā abalā
avīriyāti tesaṁ attano vaso vā balaṁ vā vīriyaṁ vā natthi. niyatisaṅgati
bhāvapariṇatāti ettha niyatīti niyatatā. saṅgatīti channaṁ abhijātīnaṁ tattha tattha
gamanaṁ. bhāvoti sabhāvoyeva. evaṁ niyatiyā ca saṅgatiyā ca bhāvena ca pariṇatā
nānappakārataṁ pattā. yena hi yathā bhavitabbaṁ, so tatheva bhavati, yena na bhavitabbaṁ,
so na bhavatīti dassenti. chasvevābhijātīsūti chasu eva abhijātīsu ṭhatvā sukhañca
dukkhañca paṭisaṁvedenti, aññā sukhadukkhabhūmi natthīti dassenti.
8-10. mahādiṭṭhisuttādivaṇṇanā
[213-215] akaṭāti akatā. akaṭavidhāti akatavidhānā, "evaṁ karohī"ti kenaci
kārikāpi na hontīti attho. animmitāti iddhiyāpi na nimmitā. animmātāti
animmāpitā. "animmitabbā"tipi pāṭho, na nimmitabbāti attho. vajjhāti
vañjhapaṁsuvajjhāti tālādayo viya aphalā kassaci ajanakā. pabbatakūṭaṁ viya ṭhitāti
kūṭaṭṭhā. esikaṭṭhāyino viya hutvā ṭhitāti esikaṭṭhāyiṭṭhitā, yathā sunikhāto
esikatthambho niccalo tiṭṭhati, evaṁ ṭhitāti attho. na iñjantīti esikatthambho
viya ṭhitattā na calanti. na vipariṇamantīti pakatiṁ na vijahanti. na aññamaññaṁ
byābādhentīti aññamaññaṁ na upahananti. nālanti na samatthā. paṭhavīkāyotiādīsu
paṭhavīyeva 1- paṭhavīkāyo, paṭhavīsamūho vā. sattannantveva kāyānanti yathā
muggarāsiyādīsu pahaṭasatthaṁ muggarāsiādīnaṁ antareneva pavisati, evaṁ sattannaṁ
kāyānaṁ antarena chiddena vivarena satthaṁ pavisati. tattha "ahaṁ imaṁ jīvitā
voropemī"ti kevalaṁ saññāmattameva hotīti dasseti. 2-

footnote: 1 sī. paṭhavīdhātuyeva 2 chaßēéa. dassenti

page number: 374

yonipamukhasatasahassānīti pamukhayonīnaṁ uttamayonīnaṁ cuddasasatasahassāni
aññāni ca saṭṭhisatāni aññāni ca chasatāni. pañca ca kammuno satānīti
pañcakammasatāni cāti kevalaṁ takkamattakena niratthakaṁ diṭṭhaṁ dīpenti. pañca ca
kammāni tīṇi ca kammānītiādīsupi eseva nayo. keci panāhu "pañca kammānīti
pañcindriyavasena bhaṇanti, tīṇīti kāyakammādivasenā"ti. kamme ca aḍḍhakamme
cāti ettha panassa kāyakammaṁ vacīkammañca kammanti laddhi, manokammaṁ upaḍḍhakammanti.
dvaṭṭhipaṭipadāti dvāsaṭṭhi paṭipadāti vadanti. dvaṭṭhantarakappāti ekasmiṁ kappe
catusaṭṭhi antarakappā nāma honti, ayaṁ pana aññe dve ajānanto evamāha.
chaḷābhijātiyoti kaṇhābhijāti nīlābhijāti lohitābhijāti haliddābhijāti
sukkābhijāti paramasukkābhijātīti imā cha abhijātiyo vadanti. tattha orabbhikā
sūkarikā sākuṇikā māgavikā luddā macchaghātakā corā coraghātakā bandhanāgārikā,
ye vā panaññepi keci kurūrakammantā, ayaṁ kaṇhābhijātīti vadanti. bhikkhū
nīlābhijātīti vadanti. te kira catūsu paccayesu kaṇṭake pakkhipitvā khādanti,
"bhikkhū ca kaṇḍakavuttikā"ti 1- ayaṁ hissa pāḷi eva. athavā kaṇḍakavuttikā
eva nāma eke 2- pabbajitāti. vadanti. lohitābhijāti nāma nigaṇṭhā ekasāṭakāti
vadanti. ime kira purimehi dvīhi paṇḍaratarā. gihī odātavasanā acelakasāvakā
haliddābhijātīti vadanti. evaṁ attano paccayadāyake nigaṇṭhehipi jeṭṭhakatare
karonti. ājīvakā ājīviyo ayaṁ sukkābhijātīti vadanti. te kira purimehi catūhi
paṇḍaratarā. nando vaccho, kiso saṅkicco, 3- makkhaligosālo paramasukkābhijātīti
vadanti. te kira sabbehi paṇḍaratarā.

footnote: 1 pāḷi. kaṇhādhimuttikā, aṅ. chakka. 22/328/429 (syā)
footnote: 2 ka. evaṁnāmikā 3 ma. saṅkiccho

page number: 375

aṭṭha purisabhūmayoti mandabhūmi khiḍḍābhūmi vīmaṁsakabhūmi ujugatabhūmi sekhabhūmi saṇamabhūmi
jānanabhūmi pannabhūmīti imā aṭṭha purisabhūmiyoti vadanti. tattha jātadivasato
paṭṭhāya satta divase sambādhaṭṭhānato nikkhantattā sattā mandā honti
momūhā, ayaṁ mandabhūmīti vadanti. ye pana duggatito āgatā honti, te
abhiṇhaṁ rodanti ceva viravanti ca, 1- sugatito āgatā taṁ anussaritvā anussaritvā
hasanti, ayaṁ khiḍḍābhūmi nāma. mātāpitūnaṁ hatthaṁ vā pādaṁ vā mañcaṁ vā pīṭhaṁ vā
gahetvā bhūmiyaṁ pādanikkhipanaṁ vīmaṁsakabhūmi nāma. padasā gantuṁ samatthakālo
ujugatabhūmi nāma. sippāni sikkhanakālo sekhabhūmi nāma. gharā nikkhamma pabbajjanakālo
samaṇabhūmi nāma. ācariyaṁ sevitvā sevitvā jānanakālo jānanabhūmi nāma.
"bhikkhu ca pannako jino 2- na kiñci āhā"ti evaṁ alābhiṁ samaṇaṁ pannabhūmīti
vadanti.
ekūnapaññāsa ājīvakasateti ekūnapaññāsa ājīvavuttisatāni.
paribbājakasateti paribbājakapabbajjāsatāni. nāgavāsasateti nāgamaṇḍalasatāni.
vīse indriyasateti vīsa indriyasatāni. tiṁse nirayasateti tiṁsa nirayasatāni.
rajodhātuyoti rajaokiraṇaṭṭhānāni. hatthapiṭṭhipādapiṭṭhādīni sandhāya vadati. satta
saññīgabbhāti oṭṭhagoṇagadrabhājapasumigamahiṁse sandhāya vadati. satta asaññīgabbhāti
sāliyavagodhūmamuggakaṅguvarakakudrūsake sandhāya vadati. nigaṇṭhigabbhāti gaṇṭhimhi
jātagabbhā, ucchuveḷunaḷādayo sandhāya vadati. satta devāti bahū devā, so pana sattāti
vadati. manussāpi anantā, so sattāti vadati. satta pesācāti pisācā mahantamahantā,
sattāti vadati. sarāti mahāsarā. kaṇṇamuṇḍarathakārānotattasīhappapātamaṇḍākini-
muccalindakuṇāladahe 3- gahetvā vadati.

footnote: 1 ma. paridevanti ca 2 sī. jiṇṇo
footnote: 3 chaßēéa.....sīhappapātachaddantamuccalindakuṇāladahe, su.vi. 1/170/184

page number: 376

pavuṭāti gaṇṭhikā. papātāti mahāpapātā. papātasatānīti khuddakapapātasatāni.
supināti mahāsupinā. supinasatānīti khuddakasupinasatāni. mahākappinoti
mahākappānaṁ. ettha ekamhā mahāsarā vassasate vassasate kusaggena ekaṁ
udakabinduṁ nīharitvā sattakkhattuṁ tamhi sare nirudake kate eko mahākappoti
vadati. evarūpānaṁ mahākappānaṁ caturāsīti satasahassāni khepetvā bāle ca
paṇḍite ca dukkhassantaṁ karontīti ayamassa laddhi. paṇḍitopi kira antarā
visujjhituṁ na sakkoti, bālopi tato uddhaṁ na gacchati.
sīlena vāti acelakasīlena vā aññena vā yena kenaci. vatenāti
tādiseneva vatena. tapenāti tapokammena. aparipakkaṁ paripāceti nāma yo "ahaṁ
paṇḍito"ti antarā visujjhati. paripakkaṁ phussa phussa byantīkaroti nāma yo
"ahaṁ bālo"ti vuttaparimāṇaṁ kālaṁ atikkamitvā yāti. hevaṁ natthīti evaṁ natthi.
taṁ hi ubhayampi na sakkā kātunti dīpeti. doṇamiteti doṇena mitaṁ viya.
sukhadukkheti sukhadukkhaṁ. pariyantakateti vuttaparimāṇena kālena katapariyanto. natthi
hāyanavaḍḍhaneti natthi hāyanavaḍḍhanāni, na saṁsāro paṇḍitassa hāyati, na
bālassa vaḍḍhatīti attho. ukkaṁsāvakaṁseti ukkaṁsāvakaṁsā hāyanavaḍḍhanānamevetaṁ
vevacanaṁ. idāni tamatthaṁ upamāya sādhento 1- seyyathāpi nāmātiādimāha. tattha
suttaguḷeti veṭhetvā katasuttaguḷe. nibbeṭhiyamānameva paletīti pabbate vā rukkhagge
vā ṭhatvā khittaṁ suttappamāṇena nibbeṭhiyamānameva gacchati, sutte khīṇe tattheva
tiṭṭhati, na gacchati, evameva bālā ca paṇḍitā ca kālavasena nibbeṭhayamānāva
sukhadukkhaṁ palenti yathāvuttena kālena atikkamantīti dasseti.

footnote: 1 sī.,i. dassento

page number: 377

11-18. antavāsuttādivaṇṇanā
[216-223] antavā lokoti ekato vaḍḍhitanimittaṁ lokoti gāhena
vā takkena vā uppannadiṭṭhi. anantavāti sabbato vaḍḍhitaṁ appāmāṇanimittaṁ
lokoti gāhena vā takkena vā uppannadiṭṭhi. taṁ jīvaṁ taṁ sarīranti jīvañca
sarīrañca ekamevāti uppannadiṭṭhi. sesaṁ sabbattha uttānatthamevāti. imāni
tāva sotāpattimaggavasena aṭṭhārasa veyyākaraṇāni ekaṁ gamanaṁ.
2. dutiyagamanādivaggavaṇṇanā
[224-301] dutiyaṁ gamanaṁ dukkhavasena vuttaṁ. tatrāpi aṭṭhāraseva
veyyākaraṇāni, tato parāni "rūpī attā hotī"tiādīni aṭṭha veyyākaraṇāni,
tehi saddhiṁ taṁ dutiyapeyyāloti vutto.
tattha rūpīti ārammaṇameva "attā"ti gahitadiṭṭhi. arūpīti jhānaṁ "attā"ti
gahitadiṭṭhi. rūpī ca arūpī cāti ārammaṇañca jhānañca "attā"ti gahitadiṭṭhi.
nevarūpīnārūpīti takkamattena gahitadiṭṭhi. ekantasukhīti lābhītakkījātissarānaṁ
uppannadiṭṭhi. jhānalābhinopi hi atīte ekantasukhaṁ attabhāvaṁ manasikaroto evaṁ
diṭṭhi uppajjati. takkinopi "yathā etarahi ahaṁ ekantasukhī, evaṁ samparāyepi
bhavissāmī"ti uppajjati. jātissarassapi sattaṭṭhabhave sukhitabhāvaṁ passantassa
evaṁ uppajjati. ekantadukkhītiādīsupi eseva nayo.
tatiyapeyyālo aniccadukkhavasena tehiyeva chabbīsatiyā suttehi vutto,
catutthapeyyālo tiparivaṭṭavasenāti.
diṭṭhisaṁyuttavaṇṇanā niṭṭhitā.
------------------

page number: 378

4. okkantasaṁyutta
1-10. cakkhusuttādivaṇṇanā
[302-311] okkantasaṁyutte adhimuccatīti saddhādhimokkhaṁ paṭilabhati.
okkanto sammattaniyāmanti paviṭṭho ariyamaggaṁ. abhabbo ca 1- tāva kālaṁ
kātunti iminā uppanne magge phalassa anantarāyataṁ dīpeti. uppannasmiṁ hi
magge phalassa antarāyakaraṇaṁ nāma natthi. tenevāha "ayañca puggalo
sotāpattiphalasacchikiriyāya paṭipanno assa, kappassa ca uḍḍayhanavelā assa,
neva tāva kappo uḍḍayheyya, yāvāyaṁ puggalo na sotāpattiphalaṁ sacchikaroti,
ayaṁ vuccati puggalo ṭhitakappī"ti. 2- mattaso nijjhānaṁ khamantīti pamāṇato
olokanaṁ khamanti. sesaṁ sabbattha uttānamevāti.
okkantasaṁyuttavaṇṇanā niṭṭhitā
-------------
5. upādasaṁyuttavaṇṇanā
[312-321] uppādasaṁyutte sabbaṁ pākaṭameva.
uppādasaṁyuttavaṇṇanā niṭṭhitā.
--------------
6. kilesasaṁyuttavaṇṇanā
[322-331] kilesasaṁyutte cittasseso upakkilesoti kataracittassa?
catubhūmakacittassa. tebhūmakacittassa tāva hotu, lokuttarassa kathaṁ upakkileso
hotīti? uppattinivāraṇato. so hi tassa uppajjituṁ appadānena upakkilesoti

footnote: 1 sī. abhabbova 2 abhi. pu. 36/17/120

page number: 379

veditabbo. nekkhammaninnanti navalokuttaradhammaninnaṁ. cittanti
samathavipassanācittaṁ. abhiññāsacchikaraṇīyesu dhammesūti paccavekkhaṇañāṇena
abhijānitvā sacchikātabbesu chaḷabhiññādhammesu, ekaṁ dhammaṁ vā gaṇhantena
nekkhammanti gahetabbaṁ. sesaṁ sabbattha uttānamevāti.
kilesasaṁyuttavaṇṇanā niṭṭhitā.
----------------
7. sāriputtasaṁyutta
1-9. vivekajasuttādivaṇṇanā
[332-340] sāriputtasaṁyuttassa paṭhame na evaṁ hotīti ahaṅkāramamaṅkārānaṁ
pahīnattā evaṁ na hoti. dutiyādīsu eseva nayo. paṭhamādīnipi.
10. sucimukhīsuttavaṇṇanā
[341] dasame sucimukhīti evaṁnāmikā. upasaṅkamīti theraṁ abhirūpaṁ dassanīyaṁ
suvaṇṇavaṇṇaṁ samantapāsādikaṁ disvā "iminā saddhiṁ parihāsaṁ karissāmī"ti
upasaṅkami. atha therena tasmiṁ vacane paṭikkhitte "idānissa vādaṁ āropessāmī"ti
maññamānā tenahi samaṇa ubbhamukho 1- bhuñjasīti āha. disāmukhoti catuddisāmukho,
catasso disā olokentoti attho. vidisāmukhoti catasso vidisā olokento.
vatthuvijjātiracchānavijjāyāti vatthuvijjāsaṅkhātāya tiracchānavijjāya
vatthuvijjā nāma lābuvatthukumbhaṇḍavatthumūlakavatthuādīnaṁ vatthūnaṁ phalasampattikāraṇa-
kālajānanupāyo. micchājīvena jīvikaṁ kappentīti teneva

footnote: 1 sī. uddhaṁmukho

page number: 380

vatthuvijjātiracchānavijjāsaṅkhātena micchājīvena jīvitaṁ kappenti, tesaṁ vatthūnaṁ
sampādanena pasannehi manussehi dinne paccaye paribhuñjantā jīvantīti attho.
adhomukhāti vatthuṁ oloketvā bhuñjamānavasena adhomukhā bhuñjanti nāma. evaṁ sabbattha
yojanā kātabbā. apicettha nakkhattavijjāti "ajja imaṁ nakkhattaṁ iminā nakkhattena
gantabbaṁ, iminā idañcidañca kātabban"ti evaṁ jānanavijjā. dūteyyanti
dūtakammaṁ, tesaṁ tesaṁ sāsanaṁ gahetvā tattha tattha gamanaṁ. pahiṇagamananti ekagāmasmiṁyeva
ekakulassa sāsanena aññakulaṁ upasaṅkamanaṁ. aṅgavijjāti itthilakkhaṇaparisalakkhaṇavasena
aṅgasampattiṁ ñatvā "tāya aṅgasampattiyā idaṁ nāma labbhatī"ti evaṁ jānanavijjā.
vidisāmukhāti aṅgavijjā hi taṁ taṁ sarīrakoṭṭhāsaṁ ārabbha pavattattā vidisāya
pavattā nāma, tasmā tāya vijjāya jīvikaṁ kappetvā bhuñjantā vidisāmukhā bhuñjanti
nāma. evamārocesīti "dhammikaṁ samaṇā"tiādīni vadamānā sāsanassa niyyānikaṁ guṇaṁ
kathesi. tañca paribbājikāya kathaṁ 1- sutvā pañcamattāni kulasatāni sāsane otariṁsūti.
sāriputtasaṁyuttavaṇṇanā niṭṭhitā.
------------
8. nāgasaṁyutta
1. suddhikasuttavaṇṇanā
[342] nāgasaṁyutte aṇḍajāti aṇḍe jātā. jalābujāti vatthikose
jātā. saṁsedajāti saṁsede jātā. opapātikāti upapatitvā viya jātā. idañca
pana suttaṁ atthuppattiyā vuttaṁ. bhikkhūnaṁ hi "kati nu kho nāgayoniyo"ti kathā

footnote: 1 sī. pariyāyakathaṁ

page number: 381

udapādi. atha bhagavā puggalānaṁ nāgayonīhi uddharaṇatthaṁ 1- nāgayoniyo āvikaronto
imaṁ suttamāha.
2-50. paṇītatarasuttādivaṇṇanā
[343-391] dutiyādīsu vossaṭṭhakāyāti ahituṇḍikaparibuddhaṁ 2- agaṇetvā
vissaṭṭhakāyā. dvayakārinoti duvidhakārino, kusalākusalakārinoti attho. sacajja
mayanti sace ajja mayaṁ. sahabyataṁ upapajjatīti sahabhāvaṁ āpajjati. tatrassa akusalaṁ
upapattiyā paccayo hoti, kusalaṁ upapannānaṁ sampattiyā. annanti khādanīyabhojanīyaṁ.
pānanti yaṅkiñci pānakaṁ. vatthanti nivāsanapārupanaṁ. yānanti chattupāhanaṁ ādiṁ katvā
yaṅkiñci gamanapaccayaṁ. mālanti yaṅkiñci sumanamālādipupphaṁ. gandhanti yaṅkiñci
candanādigandhaṁ. vilepananti yaṅkiñci chavirāgakaraṇaṁ. seyyāvasathapadīpeyyanti
mañcapīṭhādiseyyaṁ ekabhūmikādiāvasathaṁ vaṭṭitelādipadīpūpakāraṇañca detīti attho.
tesaṁ hi dīghāyukatāya 3- ca vaṇṇavantatāya ca sukhabahulatāya ca patthanaṁ katvā imaṁ dasavidhaṁ
dānavatthuṁ datvā taṁ sampattiṁ anubhavituṁ tattha nibbattanti. sesaṁ sabbattha
uttānamevāti.
nāgasaṁyuttavaṇṇanā niṭṭhitā.
--------------
9. supaṇṇasaṁyuttavaṇṇanā
[392-437] supaṇṇasaṁyutte pattānaṁ vaṇṇavantatāya garuḷā supaṇṇāti vuttā.
idhāpi paṭhamasuttaṁ purimanayeneva atthuppattiyaṁ vuttaṁ. harantīti uddharanti.

footnote: 1 sī. ukkaṇṭhanatthaṁ 2 sī....parivutthaṁ
footnote: 3 sī.,ma. dīghāyukabhāve

page number: 382

uddharamānā ca pana te attanā hīne vā same vā uddharituṁ sakkonti,
na attanā paṇītatare. sattavidhā hi anuddharaṇīnāgā nāma paṇītatarā kambalassatarā
dhataraṭṭhā sattasīdantaravāsino paṭhaviṭṭhakā pabbataṭṭhakā vimānaṭṭhākāti. 1-
tatra 2- aṇḍajādinaṁ jalābulādayo paṇītatarā, te tehi anuddharaṇīyā.
kambalassatarā pana nāgasenāpatino, te yattha katthaci disvā yo koci supaṇṇo
uddharituṁ na sakkoti. dhataraṭṭhā pana nāgarājāno, tepi koci uddharituṁ na
sakkoti. ye pana sattasīdantare mahāsamudde vasanti, te yasmā katthaci vikampanaṁ
kātuṁ na sakkā, tasmā koci uddharituṁ na sakkoti. paṭhaviṭṭhakādīnaṁ nilīyanokāso
atthi, tasmā tepi uddharituṁ na sakkoti. ye pana mahāsamudde ūmipiṭṭhe vasanti,
te yo koci samo vā paṇītataro vā supaṇṇo uddharituṁ sakkoti. sesaṁ nāgasaṁyutte
vuttanayamevāti.
supaṇṇasaṁyuttavaṇṇanā niṭṭhitā.
-------------
10. gandhabbakāyasaṁyuttavaṇṇanā
[438-549] gandhabbakāyasaṁyutte mūlagandhe adhivatthāti yassa rukkhassa
mūle gandho atthi, taṁ nissāya nibbattā. so hi sakalopi rukkho tesaṁ
upakappati. sesapadesupi eseva nayo. gandhagandheti mūlādigandhānaṁ gandhe.
yassa hi rukkhassa sabbesampi mūlādīnaṁ gandho atthi, so idha gandho nāma.
tassa gandhassa gandhe, tasmiṁ adhivatthā. idha mūlādīni sabbāni tesaṁyeva

footnote: 1 sī. (tatra paṇītatarā nāma yonito ukkaṭṭhatarā) 2 sī. tathā hi

page number: 383

upakappanti. so dātā hoti mūlagandhānanti so kālānusārikādīnaṁ mūlagandhānaṁ
dātā hoti. evaṁ sabbapadesu attho veditabbo. evaṁ hi sarikkhadānampi datvā
patthanaṁ ṭhapenti, asarikkhadānampi. taṁ dassetuṁ so annaṁ detītiādi dasavidhaṁ
dānavatthu vuttaṁ. sesaṁ sabbattha uttānamevāti.
gandhabbakāyasaṁyuttavaṇṇanā niṭṭhitā.
--------------
11. valāhakasaṁyuttavaṇṇanā
[550-606] valāhakasaṁyutte valāhakakāyikāti valāhakanāmake devakāye
uppannā ākāsacārikadevā. sītavalāhakāti sītakaraṇavalāhakā. sesapadesupi
eseva nayo. cetopaṇidhimanvāyāti cittaṭṭhapanaṁ āgamma. sītaṁ hotīti yaṁ
vassāne vā hemante vā sītaṁ hoti, taṁ utusamuṭṭhānameva. yaṁ pana sītepi atisītaṁ,
gimhe ca uppannaṁ sītaṁ, taṁ devatānubhāvena nibbattasītaṁ nāma. uṇhaṁ hotīti yaṁ
gimhāne uṇhaṁ, taṁ utusamuṭṭhānikaṁ pākatikameva. yaṁ pana uṇhepi atiuṇhaṁ,
sītakāle ca uppannaṁ uṇhaṁ, taṁ devatānubhāvena nibbattauṇhaṁ nāma. abbhaṁ
hotīti abbhamaṇḍapo 1- hoti. idhāpi yaṁ vassāne ca sisire ca abbhaṁ uppajjati,
taṁ utusamuṭṭhānikaṁ pākatikameva. yaṁ pana abbheyeva atiabbhaṁ, sattasattāhampi
candimasūriye chādetvā ekandhakāraṁ karoti, yañca cittavesākhamāsesu abbhaṁ, taṁ
devatānubhāvena uppannābbhaṁ nāma. vāto hotīti yo tasmiṁ tasmiṁ utumhi
uttaradakkhiṇādi pakativāto hoti, ayaṁ utusamuṭṭhānova. yopi pana
rukkhakkhandhādipadālano ativāto nāma atthi, ayañceva, yo ca aññopi akālavāto, ayaṁ

footnote: 1 sī. abbhamaṇḍalo

page number: 384

devatānubhāvanibbatto nāma. devo vassatīti yaṁ vassike cattāro māse
vassaṁ, taṁ utusamuṭṭhānameva. yaṁ pana vasseyeva ativassaṁ, yañca cittavesākhamāsesu
vassaṁ, taṁ devatānubhāvena nibbattaṁ nāma.
tatridaṁ vatthu:- eko kira vassavalāhakadevaputto talakūṭakavāsikhīṇāsavattherassa 1-
santikaṁ gantvā vanditvā aṭṭhāsi. thero "kosi tvan"ti pucchi.
ahaṁ bhante vassavalāhakadevaputtoti. tumhākaṁ kira cittena devo vassatīti. āma
bhanteti. passitukāmā mayanti. temissatha bhanteti. meghasīsaṁ vā gajjitaṁ vā na
paññāyati, kathaṁ temissāmāti. bhante amhākaṁ cittena devo vassati, tumhe
paṇṇasālaṁ pavisathāti. sādhu devaputtāti so pāde dhovitvā paṇṇasālaṁ pāvisi.
devaputto tasmiṁ pavisanteyeva ekaṁ gītaṁ gāyitvā hatthaṁ ukkhipi. samantā
tiyojanaṭṭhānaṁ ekameghaṁ ahosi. thero aḍḍhatinto paṇṇasālaṁ paviṭṭhoti. apica
devo nāmesa aṭṭhahi kāraṇehi vassati nāgānubhāvena supaṇṇānubhāvena
devānubhāvena saccakiriyāya utusamuṭṭhānena mārāvaṭṭanena iddhibalena
vināsameghenāti.
valāhakasaṁyuttavaṇṇanā niṭṭhitā.
------------------
12. vacchagottasaṁyuttavaṇṇanā
[607-661] vacchagottasaṁyutte aññāṇāti aññāṇena. evaṁ
sabbapadesu karaṇavaseneva attho veditabbo. sabbāni cetāni

footnote: 1 sī. himālayakūṭavāsī......

page number: 385

aññamaññavevacanānevāti. imasmiṁ pana saṁyutte ekādasa suttāni pañcapaññāsa
veyyākaraṇānīti veditabbāni
vacchagottasaṁyuttavaṇṇanā niṭṭhitā.
--------------------
13. jhānasaṁyutta
1. samādhimūlakasamāpattisuttavaṇṇanā
[662] jhānasaṁyuttassa paṭhame samādhikusaloti paṭhamaṁ jhānaṁ pañcaṅgikaṁ
tivaṅgikanti dutiyaṁ evaṁ aṅgavavatthānakusalo. na samādhismiṁ samāpattikusaloti cittaṁ
hāsetvā kallaṁ katvā jhānaṁ samāpajjituṁ na sakkoti. iminā nayena sesapadānipi
veditabbāni.
2-55. samādhimūlakaṭhitisuttādivaṇṇanā
[663-716] dutiyādīsu na samādhismiṁ ṭhitikusaloti jhānaṁ ṭhapetuṁ akusalo,
sattaṭṭhāccharāmattaṁ jhānaṁ ṭhapetuṁ na sakkoti. na samādhismiṁ vuṭṭhānakusaloti
jhānato vuṭṭhātuṁ akusalo, yathāparicchedena vuṭṭhātuṁ na sakkoti. na samādhismiṁ
kallitakusaloti cittaṁ hāsetvā kallaṁ kātuṁ akusalo. na samādhismiṁ ārammaṇakusaloti
kasiṇārammaṇesu akusalo. na samādhismiṁ gocarakusaloti kammaṭṭhānagocare ceva
bhikkhācāragocare ca akusalo. na samādhismiṁ abhinīhārakusaloti kammaṭṭhānaṁ abhinīharituṁ
akusalo. na samādhismiṁ sakkaccakārīti jhānaṁ appetuṁ sakkaccakārī na hoti. na
samādhismiṁ sātaccakārīti jhānappanāya satatakārī na hoti, kadācideva karoti.

page number: 386

na samādhismiṁ sappāyakārīti samādhissa sappāye upakārakadhamme pūretuṁ na
sakkoti. tato paraṁ samāpattiādīhi padehi yojetvā catukkā vuttā. tesaṁ
attho vuttanayeneva veditabbo. sakalaṁ panettha samādhisaṁyuttaṁ lokiyajjhānavaseneva
kathitanti.
jhānasaṁyuttavaṇṇanā niṭṭhitā.
iti sāratthappakāsiniyā saṁyuttanikāyaṭṭhakathāya
khandhavāravaggavaṇṇanā niṭṭhitā.
saṁyuttanikāyaṭṭhakathāya dutiyo bhāgo.

