
page number: 001

saddhammappakāsinī nāma khuddakanikāyaṭṭhakathā
paṭisambhidāmaggavaṇṇanā
---------
namo tassa bhagavato arahato sammāsambuddhassa.
ganthārambhakathā
yo sabbalokātigasabbasobhā-
yuttehi sabbehi guṇehi yutto
dosehi sabbehi savāsanehi
mutto vimuttiṁ paramaṁva 1- dātā.
niccaṁ dayācandanasītacitto
paññāravijotitasabbaneyyo
sabbesu bhūtesu tamaggabhūtaṁ
bhūtatthanāthaṁ sirasā namitvā.
yo sabbabhūtesu 2- munīva aggo
anantasaṅkhesu jinattajesu 3-
ahūdayāñāṇaguṇehi satthu
sīlānukārī janatāhitesu.

footnote: 1 chaßēéa. paramañca 2 ka. sabbasattesu 3 sī. jinatrajesu

page number: 002

taṁ sāriputtaṁ munirājaputtaṁ
theraṁ thirānekaguṇābhirāmaṁ
paññāpabhāvuggatacārukittiṁ
susantavuttiṁ ca atho namitvā.
saddhammacakkānupavattakena
saddhammasenāpatisāvakena
suttesu vuttesu tathāgatena
bhūtatthavedittamupāgatena.
yo bhāsito bhāsitakovidena
dhammappadīpujjalanāyakena
pāṭho visiṭṭho paṭisambhidānaṁ
maggoti tannāmavisesito ca.
vicittanānattanayopagūḷho
gambhīrapaññehi sadāvagāḷho
attatthalokatthaparāyaṇehi
saṁsevanīyo sujanehi niccaṁ.
Ñāṇappabhedāvahanassa tassa
yogīhinekehi nisevitassa
atthaṁ apubbaṁ anuvaṇṇayanto
suttañca yuttiñca anukkamanto.
avokkamanto samayā sakā ca
anāmasanto samayaṁ parañca

page number: 003

pubbopadesaṭṭhakathānayañca
yathānurūpaṁ upasaṁharanto.
vakkhāmahaṁ aṭṭhakathaṁ janassa
hitāya saddhammaciraṭṭhitatthaṁ
sakkacca saddhammapakāsiniṁ taṁ
suṇātha dhāretha ca sādhu santoti.
tattha paṭisambhidānaṁ maggoti tannāmavisesito cāti vuttattā paṭisambhidā-
maggassa paṭisambhidāmaggatā tāva vattabbā. catasso hi paṭisambhidā atthapaṭisambhidā
dhammapaṭisambhidā niruttipaṭisambhidā paṭibhānapaṭisambhidāti. tāsaṁ paṭisambhidānaṁ maggo
adhigamūpāyoti paṭisambhidāmaggo, paṭisambhidāpaṭilābhahetūti vuttaṁ hoti. kathamayaṁ
tāsaṁ maggo hotīti ce? pabhedato desitāya desanāya paṭisambhidāñāṇāvahattā.
nānābhedabhinnānaṁ hi dhammānaṁ nānābhedabhinnā desanā sotūnaṁ ariyapuggalānaṁ
paṭisambhidāñāṇappabhedañca sañjaneti, puthujjanānaṁ āyatiṁ paṭisambhidāñāṇappabhedāya
ca paccayo hoti. vuttaṁ ca "pabhedato hi desanā ghanavinibbhogapaṭisambhidāñāṇāvahā
hotī"ti. 1- ayaṁ ca nānābhedabhinnā desanā, tenassā paṭisambhidānaṁ maggattasiddhi.
tattha catassoti gaṇanaparicchedo. paṭisambhidāti pabhedā. "atthe Ñāṇaṁ
atthapaṭisambhidā, dhamme ñāṇaṁ dhammapaṭisambhidā, tatra dhammaniruttābhilāpe 2-
ñāṇaṁ niruttipaṭisambhidā, ñāṇesu ñāṇaṁ paṭibhānapaṭisambhidā"ti 3- vuttattā na
aññassa kassaci pabhedā, ñāṇassete 4- pabhedā. tasmā "catasso paṭisambhidā"ti
cattāro ñāṇappabhedāti attho. atthappabhedassa sallakkhaṇavibhāvanāvavatthānakaraṇasamatthaṁ
atthe pabhedagataṁ ñāṇaṁ atthapaṭisambhidā. dhammappabhedassa

footnote: 1 abhi.a. 1/103 2 sī. atthadhammaniruttābhilāpe, ka. tattha niruttābhilāpe
footnote: 3 abhi.vi. 35/718/359 4 chaßēéa. ñāṇasseva

page number: 004

sallakkhaṇavibhāvanāvavatthānakaraṇasamatthaṁ dhamme pabhedagataṁ ñāṇaṁ dhammapaṭisambhidā.
niruttippabhedassa sallakkhaṇavibhāvanāvavatthānakaraṇasamatthaṁ niruttābhilāpe pabhedagataṁ ñāṇaṁ
niruttipaṭisambhidā. paṭibhānappabhedassa sallakkhaṇavibhāvanāvavatthānakaraṇasamatthaṁ
paṭibhāne pabhedagataṁ ñāṇaṁ paṭibhānapaṭisambhidā.
tattha atthoti saṅkhepato hetuphalaṁ. taṁ hi yasmā hetuanusārena arīyati
adhigammati pāpuṇīyati, tasmā atthoti vuccati. pabhedato pana yaṅkiñci paccaya-
samuppannaṁ 1- nibbānaṁ, bhāsitattho, vipāko kiriyāti ime pañca dhammā atthoti
veditabbā. taṁ atthaṁ paccavekkhantassa tasmiṁ atthe pabhedagataṁ ñāṇaṁ atthapaṭisambhidā.
dhammoti saṅkhepato paccayo. so hi yasmā taṁ taṁ vidahati 2- pavatteti
ceva pāpeti ca, tasmā dhammoti vuccati. pabhedato pana yo koci phalanibbattako
hetu ariyamaggo, bhāsitaṁ, kusalaṁ, akusalanti ime pañca dhammā dhammoti
veditabbā. taṁ dhammaṁ paccavekkhantassa tasmiṁ dhamme pabhedagataṁ ñāṇaṁ
dhammapaṭisambhidā. ayameva hi attho abhidhamme 3-:-
"dukkhe ñāṇaṁ atthapaṭisambhidā, dukkhasamudaye ñāṇaṁ dhammapaṭisambhidā,
dukkhanirodhe ñāṇaṁ atthapaṭisambhidā, dukkhanirodhagāminiyā
paṭipadāya ñāṇaṁ dhammapaṭisambhidā. hetumhi ñāṇaṁ dhammapaṭisambhidā,
heutaphale ñāṇaṁ atthapaṭisambhidā.
ye dhammā jātā bhūtā sañjātā nibbattā abhinibbattā
pātubhūtā, imesu dhammesu ñāṇaṁ atthapaṭisambhidā, yamhā dhammā te
dhammā jātā bhūtā sañjātā nibbattā abhinibbattā pātubhūtā,
tesu dhammesu ñāṇaṁ dhammapaṭisambhidā.

footnote: 1 paccayasambhūtaṁ. visuddhi. 3/7 (syā)
footnote: 2 dahati, visuddhi. 3/7 (syā), sī. vidadhāti 3 abhi.vi. 35/719,720/359-60

page number: 005

jarāmaraṇe ñāṇaṁ atthapaṭisambhidā, jarāmaraṇasamudaye ñāṇaṁ
dhammapaṭisambhidā, jarāmaraṇanirodhe ñāṇaṁ atthapaṭisambhidā,
jarāmaraṇanirodhagāminiyā paṭipadāya ñāṇaṁ dhammapaṭisambhidā.
jātiyā ñāṇaṁ .pe. bhave ñāṇaṁ .pe. upādāne ñāṇaṁ
.pe. taṇhāya ñāṇaṁ .pe. vedanāya ñāṇaṁ .pe. phasse ñāṇaṁ
.pe. saḷāyatane ñāṇaṁ .pe. nāmarūpe ñāṇaṁ .pe. viññāṇe
ñāṇaṁ .pe. saṅkhāresu ñāṇaṁ atthapaṭisambhidā, .pe. saṅkhārasamudaye
ñāṇaṁ dhammapaṭisambhidā, saṅkhāranirodhe ñāṇaṁ atthapaṭisambhidā,
saṅkhāranirodhagāminiyā paṭipadāya ñāṇaṁ dhammapaṭisambhidā.
idha bhikkhu dhammaṁ jānāti suttaṁ geyyaṁ veyyākaraṇaṁ gāthaṁ udānaṁ
itivuttakaṁ jātakaṁ abbhutadhammaṁ vedallaṁ. ayaṁ vuccati dhammapaṭisambhidā.
so tassa tasseva bhāsitassa atthaṁ jānāti `ayaṁ imassa bhāsitassa
attho, ayaṁ imassa bhāsitassa attho'ti. ayaṁ vuccati atthapaṭisambhidā.
katame dhammā kusalā yasmiṁ samaye kāmāvacaraṁ kusalaṁ cittaṁ
uppannaṁ hoti somanassasahagataṁ ñāṇasampayuttaṁ rūpārammaṇaṁ vā .pe.
dhammārammaṇaṁ vā. yaṁ yaṁ vā panārabbha tasmiṁ samaye phasso
hoti .pe. avikkhepo hoti. ime dhammā kusalā. imesu dhammesu
ñāṇaṁ dhammapaṭisambhidā, tesaṁ vipāke ñāṇaṁ atthapaṭisambhidā"tiādinā
nayena vibhajitvā vibhajitvā dassito.
tatra dhammaniruttābhilāpe ñāṇanti tasmiṁ atthe ca dhamme ca yā
sabhāvanirutti abyābhicārivohāro, tassa abhilāpe bhāsane udīraṇe taṁ lapitaṁ
bhāsitaṁ udīritaṁ sabhāvaniruttisaddaṁ ārammaṇaṁ katvā paccavekkhantassa tasmiṁ

page number: 006

sabhāvaniruttābhilāpe "ayaṁ sabhāvanirutti, ayaṁ na sabhāvaniruttī"ti evaṁ tassā
dhammaniruttisaññitāya sabhāvaniyā māgadhikāya sabbasattānaṁ mūlabhāsāya pabhedagataṁ
ñāṇaṁ niruttipaṭisambhidā. evamayaṁ niruttipaṭisambhidā saddārammaṇā nāma jātā,
na paññattiārammaṇā. kasmā? yasmā saddaṁ sutvā "ayaṁ sabhāvanirutti,
ayaṁ na sabhāvaniruttī"ti jānāti. paṭisambhidāppatto 1- hi "phasso"ti vutte "ayaṁ
sabhāvaniruttī"ti jānāti, "phassā"ti vā "phassan"ti vā vutte pana "ayaṁ na
sabhāvaniruttī"ti jānāti. vedanādīsupi eseva nayo. aññaṁ panesa
nāmāakhyātaupasagganipātabyañjanasaddaṁ jānāti na jānātīti? yadaggena saddaṁ sutvā
"ayaṁ sabhāvanirutti, ayaṁ na sabhāvaniruttī"ti jānāti, tadaggena tampi jānissati.
taṁ pana nayidaṁ paṭisambhidākiccanti paṭikkhipitvā "bhāsaṁ nāma sattā uggaṇhantī"ti
vatvā idaṁ kathitaṁ:- mātāpitaro hi daharakāle kumārake mañce vā pīṭhe vā
nipajjāpetvā taṁ taṁ kathayamānā tāni tāni kiccāni karonti, dārakā tesaṁ
taṁ taṁ bhāsaṁ vavatthapenti "iminā idaṁ vuttaṁ, iminā idaṁ vuttan"ti gacchante
gacchante kāle sabbampi bhāsaṁ jānanti. mātā damiḷī, pitā andhako,
tesaṁ jātadārako sace mātu kathaṁ paṭhamaṁ suṇāti, damiḷabhāsaṁ bhāsissati,
sace pitu kathaṁ paṭhamaṁ suṇāti, andhakabhāsaṁ bhāsissati. ubhinnampi pana kathaṁ
asuṇanto māgadhikabhāsaṁ bhāsissati.
yopi agāmake mahāaraññe nibbatto tattha añño kathento nāma
natthi, sopi attano dhammatāya vacanaṁ samuṭṭhāpento māgadhikabhāsameva bhāsissati.
niraye tiracchānayoniyaṁ pettivisaye manussaloke devaloketi sabbattha
māgadhikabhāsāva ussannā. tattha sesā oṭṭakirāṭāndhakayonakadamiḷabhāsādikā
bhāsā 2- parivattanti, ayamevekā yathābhuccabrahmavohārāriyavohārasaṅkhātā

footnote: 1 abhi.a. 2/718/413 2 aṭṭhārasa bhāsā. abhi.a. 2/718/415

page number: 007

māgadhikabhāsā na parivattati. sammāsambuddhopi tepiṭakaṁ buddhavacanaṁ tantiṁ āropento
māgadhikabhāsāya eva āropesi. kasmā? evaṁ hi atthaṁ āharituṁ sukhaṁ hoti.
māgadhikabhāsāya hi tantiṁ āruḷhassa buddhavacanassa paṭisambhidāppattānaṁ
sotapathāgamanameva papañco. sote pana saṅghaṭṭitamatteyeva nayasatena nayasahassena
attho upaṭṭhāti. aññāya pana bhāsāya tantiṁ āruḷhakaṁ pothetvā pothetvā
uggahetabbaṁ hoti. bahumpi uggahetvā pana puthujjanassa paṭisambhidāppatti nāma
natthi, ariyasāvako no paṭisambhidāppatto nāma natthi.
Ñāṇesu ñāṇanti sabbatthakañāṇamārammaṇaṁ katvā paccavekkhantassa tasmiṁ
ñāṇe pabhedagataṁ ñāṇaṁ, yathā vuttesu vā tesu tīsu ñāṇesu gocarakiccādivasena 1-
vitthāragataṁ ñāṇaṁ paṭibhānapaṭisambhidā.
imā pana catasso paṭisambhidā dvīsu ṭhānesu pabhedaṁ gacchanti,
pañcahi kāraṇehi visadā hontīti veditabbā. katamesu dvīsu ṭhānesu
pabhedaṁ gacchanti? sekkhabhūmiyañca asekkhabhūmiyañca. tattha sāriputtattherassa
mahāmoggallānattherassa mahākassapattherassa mahākaccāyanattherassa
mahākoṭṭhitattherassāti evamādīnaṁ asītiyāpi mahātherānaṁ paṭisambhidā asekkhabhūmiyaṁ
pabhedaṁ gatā, ānandattherassa, cittassa gahapatino, dhammikassa upāsakassa,
upālissa gahapatino, khujjuttarāya upāsikāyāti evamādīnaṁ paṭisambhidā
sekkhabhūmiyaṁ pabhedaṁ gatāti imāsu dvīsu bhūmīsu pabhedaṁ gacchanti.
katamehi pañcahi kāraṇehi visadā honti? adhigamena pariyattiyā savanena
paripucchāya pubbayogena. tattha adhigamo nāma arahattappatti. arahattaṁ hi pattassa
paṭisambhidā visadā honti. pariyatti nāma buddhavacanaṁ. taṁ hi uggaṇhantassa

footnote: 1 sagocarakiccādivasena. visuddhi. 3/9 (syā)

page number: 008

paṭisambhidā visadā honti savanaṁ nāma saddhammassavanaṁ. sakkaccaṁ aṭṭhiṁ katvā
dhammaṁ suṇantassa hi paṭisambhidā visadā honti. paripucchā nāma pāḷiaṭṭha-
kathādīsu gaṇṭhipadātthapadavinicchayakathā. uggahitapāḷiādīsu hi atthaṁ paripucchantassa
paṭisambhidā visadā honti. pubbayogo nāma pubbabuddhānaṁ sāsane yogāvacaratā
gatapaccāgatikabhāvena yāva anulomagotrabhusamīpaṁ pattavipassanānuyogo. 1-
pubbayogāvacarassa hi paṭisambhidā visadā honti. imehi pañcahi kāraṇehi
visadā hontīti.
etesu pana kāraṇesu pariyatti savanaṁ paripucchāti imāni tīṇi pabhedasseva
balavakāraṇāni. pubbayogo adhigamassa balavapaccayo, pabhedassa hoti na
hotīti? hoti, na pana tathā. pariyattisavanaparipucchā hi pubbe hontu vā
mā vā, pubbayogena pana pubbe ceva etarahi ca saṅkhārasammasanaṁ vinā paṭisambhidā
nāma natthi. ime pana dvepi ekato hutvā paṭisambhidā upatthambhetvā visadā
karontīti. apare āhu:-
"pubbayogo bāhusaccaṁ desabhāsā ca āgamo
paripucchā adhigamo garusannissayo tathā
mittasampatti cevāti paṭisambhidapaccayā"ti.
tattha pubbayogo vuttanayova. bāhusaccaṁ nāma tesu tesu satthesu ca
sippāyatanesu ca kusalatā. desabhāsā nāma ekasatavohārakusalatā, visesena pana
māgadhike kosallaṁ. āgamo nāma antamaso opammavaggamattassapi buddhavacanassa
pariyāpuṇanaṁ. paripucchā nāma ekagāthāyapi atthavinicchayapucchanaṁ. adhigamo nāma
sotāpannatā vā sakadāgāmitā vā anāgāmitā vā arahattaṁ vā.

footnote: 1 tāva vipassanānuyogo. visuddhi. 3/9 (syā)

page number: 009

garusannissayo nāma sutapaṭibhānabahulānaṁ garūnaṁ santike vāso. mittasampatti nāma
tathārūpānaṁyeva mittānaṁ paṭilābhoti.
tattha buddhā ca paccekabuddhā ca pubbayogañceva adhigamañca nissāya
paṭisambhidā pāpuṇanti, sāvakā sabbānipi etāni kāraṇāni. paṭisambhidāppattiyā
ca pāṭiyekko kammaṭṭhānabhāvanānuyogo nāma natthi, sekkhānaṁ pana sekkhaphala-
vimokkhantikā, asekkhānaṁ asekkhaphalavimokkhantikā ca paṭisambhidāppatti hoti.
tathāgatānaṁ hi dasabalāni viya ariyānaṁ ariyaphaleheva 1- paṭisambhidā ijjhantīti.
imāsaṁ catassannaṁ paṭisambhidānaṁ maggoti paṭisambhidāmaggo, paṭisambhidāmaggo eva
pakaraṇaṁ paṭisambhidāmaggappakaraṇaṁ, pakārena karīyante vuccante ettha
nānābhedabhinnā gambhīrā atthā iti pakaraṇaṁ.
tadetaṁ paṭisambhidāmaggappakaraṇaṁ atthasampannaṁ byañjanasampannaṁ gambhīraṁ
gambhīratthaṁ lokuttarappakāsanaṁ suññatāpaṭisaññuttaṁ paṭipattiphalavisesasādhanaṁ 2-
paṭipattipaṭipakkhapaṭisedhanaṁ 3- yogāvacarānaṁ ñāṇavararatanākarabhūtaṁ dhammakathikānaṁ
dhammakathāvilāsavisesahetubhūtaṁ saṁsārabhīrukānaṁ dukkhanissaraṇaṁ tadupāyadassanena
assāsajananatthaṁ tappaṭipakkhanāsanatthaṁ ca gambhīratthānaṁ ca anekesaṁ suttantapadānaṁ
atthavivaraṇena sujanahadayaparitosajananatthaṁ tathāgatena arahatā sammāsambuddhena
sabbattha appaṭihatasabbaññutañāṇamahāpadīpāvabhāsena sakalajanavigatamahākaruṇā-
sinehasiniddhahadayena veneyyajanahadayagatakilesandhakāravidhamanatthamujjalitassa saddhammamahā-
padīpassa tadadhippāyavikāsanasinehaparisekena 4- pañcavassasahassamaviratamujjalanamicchatā
lokānukampakena satthu kappena dhammarājassa dhammasenāpatinā āyasmatā
sāriputtattherena bhāsitaṁ sutvā āyasmatā ānandena paṭhamamahāsaṅgītikāle
yathāsutameva saṅgītiṁ āropitaṁ. 5-

footnote: 1 ariyānaṁ ariyaphaleneva. visuddhi. 3/9 2 sī. paṭipattiphalavisesāvahaṁ
footnote: 3 sī. paṭipakkhapaṭisedhanaṁ 4 sī....siñcanasinehaparipisekena 5 ma.,ka. saṅgahaṁ

page number: 010

tadetaṁ vinayapiṭakaṁ suttantapiṭakaṁ abhidhammapiṭakanti tīsu piṭakesu suttantapiṭaka-
pariyāpannaṁ. dīghanikāyo majjhimanikāyo saṁyuttanikāyo aṅguttaranikāyo
khuddakanikāyoti pañcasu mahānikāyesu khuddakamahānikāyapariyāpannaṁ. suttaṁ geyyaṁ
veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallanti navasu
satthu sāsanaṅgesu yathāsambhavaṁ geyyaveyyākaraṇaṅgadvayasaṅgahitaṁ.
dvāsīti buddhato gaṇhiṁ dve sahassāni bhikkhuto
caturāsīti sahassāni ye me dhammā pavattinoti 1-
dhammabhaṇḍāgārikattherena pana pañcasu etadaggaṁ āropitena paṭiññātānaṁ
caturāsītiyā dhammakkhandhasahassānaṁ bhikkhuto gahitesu dvīsu dhammakkhandhasahassesu
anekasatadhammakkhandhasaṅgahitaṁ. tassa tayo vaggā mahāvaggo majjhimavaggo cūḷavaggoti.
ekekasmiṁ vaggasmiṁ dasadasakaṁ katvā ñāṇakathādikā mātikākathāpariyosānā
samatiṁsakathā. evamanekadhā avatthāpitassa imassa paṭisambhidāmaggappakaraṇassa
anupubbaṁ apubbapadatthavaṇṇanaṁ karissāma. imaṁ hi pakaraṇaṁ pāṭhato atthato
uddisantena ca niddisantena ca sakkaccaṁ uddisitabbaṁ niddisitabbañca,
uggaṇhantenāpi sakkaccaṁ uggahetabbaṁ dhāretabbañca. taṁ kissa hetu?
gambhīrattā imassa pakaraṇassa lokahitāya loke ciraṭṭhitatthaṁ.
tattha samatiṁsāya kathāsu ñāṇakathā kasmā ādito kathitāti ce? ñāṇassa
paṭipattimalavisodhakattena paṭipattiyā ādibhūtattā. vuttaṁ hi bhagavatā:-
tasmātiha tvaṁ bhikkhu ādimeva visodhehi kusalānaṁ dhammānaṁ.
ko cādi kusalānaṁ dhammānaṁ, sīlañca suvisuddhaṁ diṭṭhi ca ujukāti. 2-
ujukā diṭṭhīti hi sammādiṭṭhisaṅkhātaṁ ñāṇaṁ vuttaṁ. tasmāpi ñāṇakathā
ādito kathitā.

footnote: 1 khuṭhera. 26/1027/399 2 saṁßēáahā. 19/369/125

page number: 011

aparampi vuttaṁ:-
tatra bhikkhave sammādiṭṭhi pubbaṅgamā hoti. kathañca bhikkhave
sammādiṭṭhi pubbaṅgamā hoti, sammādiṭṭhiṁ `sammādiṭṭhī'ti pajānāti,
micchādiṭṭhiṁ `micchādiṭaṭhī'ti pajānāti. sāssa hoti sammādiṭṭhi.
sammāsaṅkappaṁ `sammāsaṅkappo'ti pajānāti, micchāsaṅkappaṁ
`micchāsaṅkappo'ti pajānāti. sammāvācaṁ `sammāvācā'ti pajānāti,
micchāvācaṁ `micchāvācā'ti pajānāti. sammākammantaṁ `sammākammanto'ti
pajānāti, micchākammantaṁ `micchākammanto'ti pajānāti. sammāājīvaṁ
`sammāājīvo'ti pajānāti. micchāājīvaṁ `micchāājīvo'ti pajānāti.
sammāvāyāmaṁ `sammāvāyāmo'ti pajānāti micchāvāyāmaṁ
`micchāvāyāmo'ti pajānāti, sammāsatiṁ `sammāsatī'ti pajānāti micchāsatiṁ
`micchāsatī'ti pajānāti. sammāsamādhiṁ `sammāsamādhī'ti pajānāti, micchāsamādhiṁ
`micchāsamādhī'ti pajānāti. sāssa hoti sammādiṭṭhī"ti 1-
pubbaṅgamabhūtāya hi sammādiṭṭhiyā siddhāya micchādiṭṭhīnampi micchādiṭṭhibhāvaṁ
jānissatīti sammādiṭṭhisaṅkhātaṁ ñāṇaṁ tāva sodhetuṁ 2- ñāṇakathā ādito kathitā.
"apicudāyi tiṭṭhatu pubbanto, tiṭṭhatu aparanto dhammaṁ te
desessāmi imasmiṁ sati idaṁ hoti, imassuppādā idaṁ uppajjati,
imasmiṁ asati idaṁ na hoti, imassa nirodhā idaṁ nirajjhatī"ti 3- ca
pubbantāparantadiṭṭhiyo ṭhapetvā ñāṇasseva vuttattā ñāṇakathā ādito kathitā.
"alaṁ subhadda tiṭṭhatetaṁ `sabbe te sakāya paṭiññāya
abbhaññiṁsu, sabbeva na abbhaññiṁsu, udāhu ekacce abbhaññiṁsu,

footnote: 1 ma. u. 14/136/121 2 ma.,ka. sādhetūṁ 3 maßēéa. 13/271/24

page number: 012

ekacce na abbhaññiṁsūti, dhammante subhadda desessāmi, taṁ suṇāhi
sādhukaṁ manasikarohi bhāsissāmī"ti 1- ca
puthusamaṇabrāhmaṇaparappavādānaṁ vāde ṭhapetvā ariyassa aṭṭhaṅgikassa maggassa
desitattā, aṭṭhaṅgike ca magge sammādiṭṭhisaṅkhātassa ñāṇassa padhānattā
ñāṇakathā ādito kathitā.
"cattārimāni bhikkhave sotāpattiyaṅgāni sappurisasaṁsevo,
saddhammassavanaṁ, yonisomanasikāro, dhammānudhammappaṭipattī"ti 2- ca
"saddhājāto upasaṅkamati upasaṅkamanto payirupāsati,
payirupāsanto sotaṁ odahati, ohitasoto dhammaṁ suṇāti, sutvā
dhammaṁ dhāreti, dhātānaṁ dhammānaṁ paññāya atthaṁ upaparikkhati,
atthaṁ upaparikkhato dhammā nijjhānaṁ khamanti, dhammanijjhānakkhantiyā
chando jāyati, chandajāto ussahati, ussahitvā tuleti, tulayitvā
padahati, pahitatto kāyena ceva paramatthasaccaṁ sacchikaroti, paññāya
ca naṁ paṭivijjha passatī"ti 3- ca
"idha tathāgato loke uppajjati .pe. so dhammaṁ deseti
ādikalyāṇan"tiādīni 4- ca
anekāni suttantapadāni anulomentena sutamaye ñāṇaṁ ādiṁ katvā yathākkamena
ñāṇakathā ādito kathitā.

footnote: 1 dīßēáahā. 10/213/132 2 dī.pā. 11/311/202, saṁßēáahā. 19/1046/352
footnote: 3 maßēéa. 13/183,432/158,420 4 dī.sī. 9/190/63

page number: 013

sā panāyaṁ ñāṇakathā uddesaniddesavasena dvidhā ṭhitā. uddese
"sotāvadhāne paññā sutamaye ñāṇan"tiādinā nayena tesattati ñāṇāni
mātikāvasena uddiṭṭhāni. niddese "kathaṁ sotāvadhāne paññā sutamaye ñāṇaṁ.
`ime dhammā abhiññeyyā'ti sotāvadhānaṁ, taṁ pajānanā paññā sutamaye
ñāṇan"tiādinā nayena tāniyeva tesattati ñāṇāni vitthāravasena niddiṭṭhānīti.
ganthārambhakathā niṭṭhitā.
------------

page number: 014

1. mahāvagga
1. Ñāṇakathā mātikāvaṇṇanā
[1] tattha uddese tāva sotāvadhāne paññā sutamaye ñāṇanti ettha
hi sotasaddo anekatthappabhedo. tathāhesa:-
maṁsaviññāṇañāṇesu taṇhādīsu ca dissati
dhārāyaṁ ariyamagge cittasantatiyampi ca.
"sotāyatanaṁ sotadhātu sotindriyan"tiādīsu 1- hi ayaṁ sotasaddo maṁsasote
dissati. "sotena saddaṁ sutvā"tiādīsu 2- sotaviññāṇe. "dibbāya sotadhātuyā"ti-
ādīsu 3- ñāṇasote. "yāni sotāni lokasminti yāni etāni sotāni mayā
kittitāni pakittitāni ācikkhitāni desitāni paññapitāni paṭṭhapitāni
vivaritāni vibhattāni uttānīkatāni pakāsitāni. seyyathidaṁ, taṇhāsoto
diṭṭhisoto kilesasoto duccaritasoto avijjāsoto"tiādīsu 4- taṇhādīsu pañcasu
dhammesu. "addasā kho bhagavā mahantaṁ dārukkhandhaṁ gaṅgāya nadiyā sotena vuyhamānan"ti-
ādīsu 5- udakadhārāyaṁ. "ariyassetaṁ āvuso aṭṭhaṅgikassa maggassa adhivacanaṁ,
yadidaṁ soto"tiādīsu ariyamagge. "purisassa ca viññāṇasotaṁ pajānāti ubhayato
abbocchinnaṁ idha loke patiṭṭhitañca paraloke patiṭṭhitañcā"tiādīsu 6-
cittasantatiyaṁ. idha panāyaṁ maṁsasote daṭṭhabbo. tena sotena hetubhūtena, kāraṇabhūtena vā
avadhīyati avatthāpīyati appīyatīti sotāvadhānaṁ. kintaṁ? sutaṁ. sutaṁ ca nāma "bahussuto
hoti sutadharo sutasannicayo"tiādīsu 7- viya sotadvārānusārena viññātaṁ avadhāritaṁ

footnote: 1 abhi.vi. 35/157,183,219/80,102,145 2 maßēáū. 12/295/258, dī.pā. 11/356/255
footnote: 3 dī.pā. 11/356/256 4 khu.cūḷa. 30/76/17 (syā) 5 saṁ.saḷā. 18/322/223 (syā)
footnote: 6 dī.pā. 11/149/90 7 maßēáū. 12/333,339/298,301

page number: 015

dhammajātaṁ, taṁ idha sotāvadhānanti vuttaṁ. tasmiṁ sotāvadhānasaṅkhāte sute pavattā
paññā sotāvadhāne paññā. paññāti ca tassa tassa atthassa pākaṭakaraṇasaṅkhātena
paññāpanaṭṭhena 1- paññā, tena tena vā aniccādinā pakārena dhamme
jānātītipi paññā.
sutamaye ñāṇanti ettha sutasaddo tāva saupasaggo anupasaggo ca:-
gamane vissute tinte- nuyogopacitepi ca
sadde ca sotadvārānu- sāraññāte ca dissati.
tathā hissa "senāya pasuto"tiādīsu gacchantoti attho. "sutadhammassa
passato"tiādīsu 2- vissutadhammassāti attho. "avassutā avassutassa purisa-
puggalassā"tiādīsu 3- tintātintassāti attho. "ye jhānapasutā dhīrā"tiādīsu 4-
anuyuttāti attho. "tumhehi puññaṁ pasutaṁ anappakan"tiādīsu 5- upacitanti
attho. "diṭṭhaṁ sutaṁ mutaṁ viññātan"tiādīsu 6- saddoti attho. "bahussuto hoti
sutadharo sutasannicayo"tiādīsu 7- sotadvārānusāraviññātadharoti attho. idha panassa
sotadvārānusārena viññātaṁ upadhāritanti attho. sutamaye ñāṇanti yā esā etaṁ sutaṁ
viññātaṁ avadhāritaṁ dhammaṁ ārabbha ārammaṇaṁ katvā sabbapaṭhamañca aparāparañca pavattā
paññā, taṁ "sutamaye ñāṇan"ti vuttaṁ hoti, sutamayaṁ ñāṇanti attho. sutamayeti
ca paccattavacanametaṁ, yathā "na hevaṁ vattabbe. 8- vanappagumbe yathā phussitagge. 9-
natthi attakāre natthi parakāre natthi purisakāre"tiādīsu paccattavacanaṁ, evamidhāpi 1-
daṭṭhabbaṁ. tena vuttaṁ "sutamayaṁ ñāṇanti attho"ti.

footnote: 1 sī. paññāṇaṭṭhena 2 vißēáahā. 4/5/5, khu.u. 25/11/105
footnote: 3 vi. bhikkhunī. 3/657/4 4 khuḍha. 25/181/49
footnote: 5 khu.khu. 25/12/11, khu.peta. 26/25/154 6 maßēáū. 12/241/203

7 maßēáū. 12/333,339/297,301 8 abhi.ka. 37/1,12/1,12
9 khu.khu. 25/13/8, khu.su. 25/8/379 10 dī.sī. 9/169/54

page number: 016

atha vā sutena pakato phassādiko dhammapuñjo sutamayo, tasmiṁ sutamaye
dhammapuñje pavattaṁ taṁ sampayuttaṁ ñāṇaṁ sutamaye ñāṇaṁ. sabhāvasāmaññalakkhaṇavasena
dhamme jānātīti ñāṇaṁ. taṁyeva ñāṇaṁ 1- pariyāyavacanena adhippāyapakāsanatthaṁ
aniyamena "paññā"ti vatvā pacchā adhippetaṁ "ñāṇan"ti niyametvā vuttanti
veditabbaṁ. Ñāṇañca nāma sabhāvapaṭivedhalakkhaṇaṁ, akkhalitapaṭivedhalakkhaṇaṁ vā
kusalissāsakhittausupaṭivedho viya, visayobhāsanarasaṁ padīpo viya, asammohapaccupaṭṭhānaṁ
araññagatasudesako viya. "samāhito bhikkhave bhikkhu yathābhūtaṁ pajānātī"ti 2- vacanato
samādhipaṭṭhānaṁ. lakkhaṇādīsu hi sabhāvo vā sāmaññaṁ vā lakkhaṇaṁ nāma, kiccaṁ
vā sampatti vā raso nāma, paṭṭhānākāro vā phalaṁ vā paccupaṭṭhānaṁ nāma,
āsannakāraṇaṁ padaṭṭhānaṁ nāmāti veditabbaṁ.
[2] sutvāna saṁvare paññāti:-
pātimokkho satī ceva ñāṇaṁ khanti tatheva ca
vīriyañca pañcime dhammā saṁvarāti pakāsitā.
"iminā pātimokkhasaṁvarena upeto hoti samupeto upāgato samupāgato
upapanno samupapanno samannāgato"ti 3- āgato pātimokkhasaṁvaro. "cakkhunā rūpaṁ
disvā na nimittaggāhī hoti nānubyañjanaggāhī. yatvādhikaraṇamenaṁ cakkhundriyaṁ
asaṁvutaṁ viharantaṁ abhijjhādomanassā pāpakā akusalā dhammā anvāssaveyyaṁ,
tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ
āpajjatī"tiādinā 4- nayena āgato satisaṁvaro.

footnote: 1 sī.,ma. taṁyeva dhammaṁ
footnote: 2 saṁ.saḷā. 18/147/99-100 (syā) saṁßēáahā. 19/1071/361 3 abhi.vi. 35/511/296 4 dī.sī. 9/213/70, maßēáū. 12/259/258,
saṁ.saḷā. 18/317/220 (syā) aṅṭika. 20/16/108

page number: 017

"yāni sotāni lokasmiṁ (ajitāti bhagavā) sati tesaṁ nivāraṇaṁ
sotānaṁ saṁvaraṁ brūmi paññāyete pithīyare"ti 1-
āgato ñāṇasaṁvaro. "katame ca bhikkhave āsavā paṭisevanā pahātabbā. idha
bhikkhave bhikkhu paṭisaṅkhā yoniso cīvaraṁ paṭisevatī"tiādinā 2- nayena āgato
paccayapaṭisevanā saṁvaro, sopi ñāṇasaṁvareneva saṅgahito. "khamo hoti sītassa
uṇhassa jighacchāya pipāsāya ḍaṁsamakasavātātapasarisapasamphassānaṁ duruttānaṁ
durāgatānaṁ vacanapathānaṁ uppannānaṁ sārīrikānaṁ vedanānaṁ dukkhānaṁ tibbānaṁ
kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko hotī"ti 3-
āgato khantisaṁvaro. "uppannaṁ kāmavitakkaṁ nādhivāseti pajahati vinodeti
byantīkaroti anabhāvaṁ gametī"tiādinā 4- nayena āgato vīriyasaṁvaro. "idha
ariyasāvako micchāājīvaṁ pahāya sammāājīvena jīvitaṁ kappetī"ti 5- āgato
ājīvapārisuddhisaṁvaro, sopi vīriyasaṁvareneva saṅgahito. tesu sattasu saṁvaresu
pātimokkhasaṁvaraindriyasaṁvarāajīvapārisuddhipaccayapaṭisevanasaṅkhātā cattāro saṁvarā
idhādhippetā, tesu ca visesena pātimokkhasaṁvaro. sabbopicāyaṁ saṁvaro yathāsakaṁ
saṁvaritabbānaṁ kāyaduccaritādīnaṁ saṁvaraṇato saṁvaroti vuccati. sutamaye ñāṇe vuttaṁ
dhammaṁ sutvā saṁvarantassa saṁvaraṁ karontassa tasmiṁ saṁvare pavattā taṁsampayuttā
paññā "sutvāna saṁvare paññā"ti vuttā. athavā hetuatthe sutvāti
vacanassa sambhavato sutahetunā saṁvare paññātipi attho.
sīlamaye ñāṇanti ettha sīlanti sīlanatthena sīlaṁ. kimidaṁ sīlanaṁ nāma?
samādhānaṁ vā, kāyakammādīnaṁ susīlyavasena avippakiṇṇatāti attho. upadhāraṇaṁ

footnote: 1 khu.su. 25/1042/532, khu.cūḷa. 30/75/16 (syā) 2 maßēáū. 12/32/14
footnote: 3 maßēáū. 12/24/14, aṅ.catukka. 21/114/134
footnote: 4 maßēáū. 12/349/310, aṅ.chakka. 22/329/436 (syā) 5 saṁßēáahā. 19/8/7

page number: 018

vā kusalānaṁ dhammānaṁ patiṭṭhānavasena ādhāraṇabhāvoti attho. etadeva hi ettha
atthadvayaṁ saddalakkhaṇavidū anujānanti. aññe pana "adhisevanaṭṭhena ācāraṭṭhena
tassīlaṭṭhena sīraṭṭhena sītalaṭṭhena sivaṭṭhena sīlan"ti vaṇṇayanti.
sīlanaṁ lakkhaṇaṁ tassa bhinnassāpi anekadhā
sanidassanattaṁ rūpassa yathā bhinnassa'nekadhā.
yathā hi nīlapītādibhedena anekadhā bhinnassāpi rūpāyatanassa sanidassanattaṁ
lakkhaṇaṁ nīlādibhedena bhinnassāpi sanidassanabhāvānatikkamanato, tathā sīlassa
cetanādibhedena anekadhā bhinnassāpi yadetaṁ kāyakammādīnaṁ samādhānavasena
kusalānañca dhammānaṁ patiṭṭhānavasena vuttaṁ sīlanaṁ, tadeva lakkhaṇaṁ cetanādibhedena
anekadhā bhinnassāpi samādhānapatiṭṭhānabhāvānatikkamanato. evaṁ lakkhaṇassa
panassa:-
dussīlyaviddhaṁsanatā anavajjaguṇo tathā
kiccasampattiatthena raso nāma pavuccati.
tasmā idaṁ sīlaṁ nāma kiccaṭṭhena rasena dussīlyaviddhaṁsanarasaṁ, sampattiatthena
rasena anavajjarasanti veditabbaṁ.
soceyyapaccupaṭṭhānaṁ tayidaṁ tassa viññuhi
ottappañca hirī ceva padaṭṭhānanti vaṇṇitaṁ.
tayidaṁ sīlaṁ "kāyasoceyyaṁ vacīsoceyyaṁ manosoceyyan"ti 1- evaṁ vuttasoceyya-
paccupaṭṭhānaṁ, soceyyabhāvena 2- paccupaṭṭhāti gahaṇabhāvaṁ gacchati. hirottappañca pana
tassa viññūhi padaṭṭhānanti vaṇṇitaṁ, āsannakāraṇanti attho. hirottappe hi sati
sīlaṁ

footnote: 1 dī.pā. 11/305/196, khu,iti. 25/66/281 2 cha. sucibhāvena

page number: 019

uppajjati ceva tiṭṭhati ca, asati neva uppajjati na tiṭṭhatīti evaṁvidhena
sīlena sahagataṁ taṁsampayuttaṁ ñāṇaṁ sīlamaye ñāṇaṁ. athavā sīlameva pakataṁ sīlamayaṁ,
tasmiṁ sīlamaye taṁsampayuttaṁ ñāṇaṁ. asaṁvare ādīnavapaccavekkhaṇā ca, saṁvare
ānisaṁsapaccavekkhaṇā ca. saṁvarapārisuddhipaccavekkhaṇā ca, saṁvarasaṅkilesavodāna-
pacacvekkhaṇā ca sīlamayañāṇeneva saṅgahitā.
[3] saṁvaritvā samādahane paññāti sīlamayañāṇe vuttasīlasaṁvarena saṁvaritvā
saṁvaraṁ katvā sīle patiṭṭhāya samādahantassa upacārappanāvasena cittekaggataṁ
karontassa tasmiṁ samādahane pavattā taṁsampayuttā paññā. samaṁ sammā ca
ādahanaṁ ṭhapananti ca samādahanaṁ, samādhissevetaṁ pariyāyavacanaṁ.
samādhibhāvanāmaye ñāṇanti ettha kusalacittekaggatā samādhi. kenaṭṭhena
samādhi? samādhānaṭṭhena samādhi. kiṁ idaṁ samādhānaṁ nāma? ekārammaṇe
cittacetasikānaṁ samaṁ sammā ca ādhānaṁ, ṭhapananti vuttaṁ hoti. tasmā yassa
dhammassānubhāvena ekārammaṇe cittacetasikā samaṁ sammā ca avikkhipamānā
avippakiṇṇā ca hutvā tiṭṭhanti, idaṁ samādhānanti veditabbaṁ. tassa kho
pana samādhissa:-
lakkhaṇaṁ tu avikkhepo vikkhepaddhaṁsanaṁ raso
akampanamupaṭṭhānaṁ padaṭṭhānaṁ sukhaṁ pana.
bhāvīyati vaḍḍhīyatīti bhāvanā, samādhi eva bhāvanā samādhibhāvanā,
samādhissa vā bhāvanā vaḍḍhanā samādhibhāvanā. samādhibhāvanāvacanena aññaṁ bhāvanaṁ
paṭikkhipati pubbe viya upacārappanāvasena samādhibhāvanāmaye ñāṇaṁ.
[4] paccayapariggahe paññāti ettha paṭicca phalametīti paccayo.
paṭiccāti na vinā tena, apaccakkhitvāti attho. etīti uppajjati ceva pavattati

page number: 020

cāti attho. apica upakārakattho paccayattho, tassa paccayassa bahuvidhattā paccayānaṁ
pariggahe vavatthāpane ca paññā paccayapariggahe paññā.
dhammaṭṭhitiñāṇanti ettha dhammasaddo tāva sabhāvapaññāpuññapaññatti-
āpattipariyattinissattatāvikāraguṇapaccayapaccayuppannādīsu dissati. ayaṁ hi "kusalā
dhammā akusalā dhammā abyākatā dhammā"tiādīsu 1- sabhāve dissati.
"yassete caturo dhammā saddhassa gharamesino
saccaṁ dhammo dhiti cāgo sa ve pecca na socatī"ti- 2-
ādīsu paññāya.
"na hi dhammo adhammo ca ubho samavipākino
adhammo nirayaṁ neti dhammo pāpeti suggatin"ti- 3-
ādīsu puññe "paññattidhammā niruttidhamma adhivacanadhammā"tiādīsu 4- paññattiyaṁ
pārājikā dhammā saṁghādisesā dhammā"tiādīsu 5- āpattiyaṁ. "idha bhikkhu dhammaṁ
jānāti suttaṁ geyyaṁ veyyākaraṇan"tiādīsu 6- pariyattiyaṁ. "tasmiṁ kho pana samaye
dhammā honti. 7- dhammesu dhammānupassī viharatī"tiādīsu 8- nissattatāyaṁ. "jāti-
dhammā jarādhammā maraṇadhammā"tiādīsu 9- vikāre. "channaṁ buddhadhammānan"tiādīsu 10-
guṇe. "hetumhi Ñāṇaṁ dhammapaṭisambhidā"tiādīsu 11- paccaye. "ṭhitāva sā dhātu
dhammaṭṭhitatā dhammaniyāmatā"tiādīsu 12- paccayuppanne. svāyamidhāpi paccayuppanne
daṭṭhabbo. atathato pana attano sabhāvaṁ dhārentīti vā, paccayehi dhārīyantīti vā,
attano phalaṁ

footnote: 1 abhi.saṅ. 34/1/1 2 khu.su. 25/190/370 3 khuṭhera. 26/304/318
footnote: 4 abhi.saṅ. 34/106-8/17 5 vißēáahāvi. 1/233/166-7 6 aṅ.pañcaka. 22/73/98 (syā) 7 abhi.saṅ. 34/121/41 8 dīßēáahā. 10/373/248, maßēáū. 12/106/77
9 aṅḍasaka. 24/107-8/175-6 (syā) 10 khußēáahā. 29/231/174 (syā)
11 abhi.vi. 35/720/360 12 saṁṇi. 16/20/25, aṅṭika. 20/137/278

page number: 021

dhārentīti vā, attano paripūraṇaṁ 1- apāyesu apatamānaṁ dhārentīti vā salakkhaṇe 2-
dhārentīti vā cittena avadhārayantīti vā yathāyogaṁ dhammāti vuccanti. idha pana attano
paccayehi dhārayantīti dhammā, paccayasamuppannadhammā tiṭṭhanti uppajjanti ceva
pavattanti ca etāyāti dhammaṭṭhiti, paccayadhammānametaṁ adhivacanaṁ. tassaṁ dhammaṭṭhitiyaṁ
ñāṇaṁ dhammaṭṭhitiñāṇaṁ. idaṁ hi samādhibhāvanāmayañāṇe vuttasamādhinā samāhitena
cittena yathābhūtañāṇadassanatthāya yogamārabhitvā vavatthāpitanāmarūpassa tesaṁ
nāmarūpānaṁ paccayapariggahapariyāyaṁ dhammaṭṭhitiñāṇaṁ uppajjati. "nāmarūpavavatthāne 3-
Ñāṇan"ti avatvā evaṁ kasmā "dhammaṭṭhitiñāṇan"ti vuttanti ce?
paccayapariggaheneva paccayasamuppannapariggahassa siddhattā. paccayasamuppanne hi
apariggahite paccayapariggaho na sakkā hoti kātaṁ. tasmā dhammaṭṭhitiñāṇaggahaṇeneva
tassa hetubhūtaṁ pubbe siddhaṁ nāmarūpavavatthānañāṇaṁ vuttameva hotīti veditabbaṁ.
kasmā dutiyatatiyañāṇaṁ viya "samādahitvā paccayapariggahe paññā"ti na
vuttanti ce? samathavipassanānaṁ yuganaddhattā.
"samādahitvā yathā ce vipassati
vipassamāno tathā ce samādahe
vipassanā ca samatho ca tadā ahu
samānabhāgā yuganaddhā vattare"ti
hi vuttaṁ. tasmā samādhiṁ avissajjetvā samādhiñca ñāṇañca yuganaddhaṁ katvā
yāva ariyamaggo tāva ussukkāpetabbanti ñāpanatthaṁ "paccayapariggahaṇe paññā
dhammaṭṭhitiñāṇa"micceva vuttanti veditabbaṁ.
[5] atītānāgatapaccuppannānaṁ dhammānaṁ saṅkhipitvā vavatthāne paññāti
ettha attano sabhāvaṁ, uppādādikkhaṇaṁ vā patvā ati itā atikkantāti

footnote: 1 chaßēéa. paripūrakaṁ 2 chaßēéa. sakasakalakkhaṇe 3 sī. nāmarūpassavavatthānaṁ

page number: 022

atītā, tadubhayampi na āgatā na sampattāti anāgatā, taṁ taṁ kāraṇaṁ paṭicca
uppādādiuddhaṁ pannā gatā pavattāti paccuppannā. addhāsantatikhaṇapaccuppannesu
santatipaccuppannaṁ idhādhippetaṁ. tesaṁ atītānāgatapaccuppannānaṁ pañcakkhandha-
dhammānaṁ ekekakkhandhalakkhaṇe saṅkhipitvā kalāpavasena rāsiṁ katvā vavatthāne
nicchayane sanniṭṭhāpane paññā.
sammasane ñāṇanti sammā āmasane anumajjane pekkhaṇe ñāṇaṁ,
kalāpasammasanañāṇanti attho. idaṁ hi nāmarūpavavatthānañāṇānantaraṁ nāmarūpa-
paccayapariggahe dhammaṭṭhitiñāṇe ṭhitassa "yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā
yaṁ dūre santike vā, sabbantaṁ rūpaṁ aniccato vavatthapeti, ekaṁ sammasanaṁ dukkhato
vavattheti, ekaṁ sammasanaṁ anattato vavattheti, ekaṁ sammasanan"tiādinā 1- nayena
vuttasammasanavasena pubbe vavatthāpite ekekasmiṁ khandhe tilakkhaṇaṁ āropetvā
aniccato dukkhato anattato vipassantassa kalāpasammasanañāṇaṁ uppajjati.
[6] paccuppannānaṁ dhammānaṁ vipariṇāmānupassane paññāti santativasena
paccuppannānaṁ ajjhattānaṁ 2- pañcakkhandhadhammānaṁ vipariṇāmadassane bhaṅgadassane
paññā. yasmā "ime dhammā uppajjitvā bhijjantī"ti udayaṁ gahetvāpi
bhedeyeva cittaṁ ṭhapeti, tasmā avuttopi udayo vuttoyeva hotīti veditabbo.
paccuppannānaṁ dhammānaṁ dassanena vā udayadassanassa siddhattā udayo vuttoyeva
hoti. na hi udayaṁ vinā dhammānaṁ uppannattaṁ sijjhati, tasmā "paccuppannānaṁ
dhammānaṁ uppādavipariṇāmānupassane paññā"ti avuttepi vuttameva hotīti
veditabbaṁ. "udayabbayānupassane Ñāṇan"ti niyamitattā ca udayadassanaṁ siddhameva
hotīti anantaraṁ vuttassa sammasanañāṇassa pāraṁ gantvā taṁsammasaneyeva

footnote: 1 khu.paṭi. 31/48/58 2 chaßēéa. ajjhattaṁ

page number: 023

pākaṭībhūte udayabbaye pariggaṇhitvā saṅkhārānaṁ paricchedakaraṇatthaṁ udayabbayānu-
passanaṁ ārabhantassa uppajjati udayabbayānupassanāñāṇaṁ. taṁ hi udayabbaye
anupassanato udayabbayānupassanāti vuccati.
[7] ārammaṇaṁ paṭisaṅkhāti rūpakkhandhādiārammaṇaṁ bhaṅgato paṭisaṅkhāya
jānitvā passitvā. bhaṅgānupassane paññā vipassane ñāṇanti tassa
ārammaṇaṁ bhaṅgato paṭisaṅkhāya uppannassa ñāṇassa bhaṅgaṁ anupassane yā
paññā, taṁ "vipassane ñāṇan"ti vuttaṁ hoti. vipassanāti ca vividhā passanā
vipassanā. ārammaṇapaṭisaṅkhātipi pāṭho. tassattho:- ārammaṇassa paṭisaṅkhā
jānanā passanāti vuttanayeneva ārammaṇapaṭisaṅkhā "bhaṅgānupassane paññā
vipassane ñāṇan"ti vuttaṁ hoti. yasmā pana bhaṅgānupassanāya eva vipassanā
sikhaṁ pāpuṇāti, tasmā visesetvā idameva "vipassane ñāṇan"ti vuttaṁ.
yasmā udayabbayānupassanāya ṭhitassa maggāmaggañāṇadassanaṁ uppajjati, tasmā
tassā siddhāya taṁ siddhameva hotīti taṁ avatvāva bhaṅgānupassanāñāṇaṁ 1-
vuttanti veditabbaṁ. udayabbayānupassanāya suparidiṭṭhaudayabbayassa suparicchinnesu
saṅkhāresu lahuṁ lahuṁ upaṭṭhahantesu ñāṇe tikkhe vahante udayaṁ pahāya bhaṅge
eva sati santiṭṭhati, tassa "evaṁ uppajjitvā evaṁ nāma saṅkhārā bhijjantī"ti
passato etasmiṁ ṭhāne bhaṅgānupassanāñāṇaṁ uppajjati.
[8] bhayatupaṭṭhāne paññāti uppādapavattanimittāayūhanāpaṭisandhīnaṁ bhayato
upaṭṭhāne pīḷāyogato sappaṭibhayavasena gahaṇūpagamane paññāti attho. bhayato
upaṭṭhātīti bhayatupaṭṭhānaṁ, ārammaṇaṁ, tasmiṁ bhayatupaṭṭhāne. athavā bhayato upatiṭṭhatīti
bhayatupaṭṭhānaṁ, paññā, taṁ "bhayatupaṭṭhānan"ti vuttaṁ hoti.

footnote: 1 chaßēéa. bhaṅgānupassanāya eva vipassanāsikhaṁ ñāṇaṁ

page number: 024

ādīnave ñāṇanti bhummavacanameva. "yā ca bhayatupaṭṭhāne paññā, yañca
ādīnave ñāṇaṁ, yā ca nibbidā, ime dhammā ekatthā byañjanameva nānan"ti 1-
vuttattā ekamiva vuccamānampi avatthābhedena muñcitukamyatādi viya tividhameva
hoti. tasmā bhayatupaṭṭhānāadīnavānupassanāsu siddhāsu nibbidānupassanā siddhā
hotīti katvā avuttāpi vuttāva hotīti veditabbā.
sabbasaṅkhārānaṁ bhaṅgārammaṇaṁ bhaṅgānupassanaṁ āsevantassa bhāventassa
bahulīkarontassa tibhavacatuyonipañcagatisattaviññāṇaṭṭhitinavasattāvāsesu pabhedakā
saṅkhārā sukhena jīvitukāmassa bhīrukapurisassa sīhabyagghadīpiacchataracchayakkharakkhasa-
caṇḍagoṇacaṇḍakukkurapabhinnamadacaṇḍahatthighorāasivisāsanivicakkasusānaraṇabhūmi
jalitāṅgārakāsuādayo viya mahābhayaṁ hutvā upaṭṭhahanti, tassa "atītā saṅkhārā
niruddhā, paccuppannā nirujjhanti, anāgatāpi evameva nirujjhissantī"ti passato
etasmiṁ ṭhāne bhayatupaṭṭhānaṁ ñāṇaṁ uppajjati. tassa taṁ bhayatupaṭṭhānaṁ ñāṇaṁ āsevantassa
bhāventassa bahulīkarontassa sabbabhavayonigatiṭhitisattāvāsesu 2- neva tāṇaṁ na leṇaṁ
na gati na paṭisaraṇaṁ paññāyati, sabbabhavayonigatiṭhitisattāvāsagatesu saṅkhāresu
ekasaṅkhārepi patthanā vā parāmāso vā na hoti, tayo bhavā vītaccitaṅgārapuṇṇā
aṅgārakāsuyo viya, cattāro mahābhūtā ghoravisā āsivisā viya, pañcakkhandhā
ukkhittāsikā vadhakā viya, cha ajjhattikāyatanāni suññagāmo viya cha bāhirāyatanāni
gāmaghātakacorā viya, sattaviññāṇaṭṭhitiyo nava ca sattāvāsā ekādasahi aggīhi
ādittā sampajjalitā sajotibhūtā viya ca, sabbe saṅkhārā gaṇḍabhūtā rogabhūtā
sallabhūtā aghabhūtā ābādhabhūtā viya ca nirassādā nirasā 3- mahāādīnavarāsibhūtā
hutvā upaṭṭhahanti, sukhena jīvitukāmassa bhīrukapurisassa ramaṇīyākārasaṇṭhitampi
savāḷakamiva vanagahaṇaṁ, sasaddūlā viya guhā, sagāharakkhasaṁ viya udakaṁ,

footnote: 1 khu.paṭi. 31/227/281 2 chaßēéa....ṭhitinivāsagatesu 3 sī. nīrasā

page number: 025

samussitakhaggā viya paccatthikā, savisaṁ viya bhojanaṁ, sacoro viya maggo,
ādittamiva agāraṁ, uyyuttasenā viya raṇabhūmi. yathā hi so puriso etāni
savāḷakavanagahaṇādīni āgamma bhīto saṁviggo lomahaṭṭhajāto samantato
ādīnavameva passati, evameva so yogāvacaro bhaṅgānupassanāvasena sabbasaṅkhāresu
bhayato upaṭṭhitesu samantato nirasaṁ nirassādaṁ ādīnavameva passati. tassevaṁ
passato ādīnavānupassanāñāṇaṁ uppajjati.
so evaṁ sabbasaṅkhāre ādīnavato sampassanto sabbabhavayonigativiññāṇaṭṭhiti-
sattāvāsagate sabhedake saṅkhāragate nibbindati ukkaṇṭhati nābhiramati. seyyathāpi
nāma cittakūṭapabbatapādābhirato suvaṇṇarājahaṁso asucimhi caṇḍālagāmadvāra-
āvāṭe nābhiramati, sattasu mahāsaresuyeva abhiramati, evameva ayaṁ yogī
rājahaṁso suparidiṭṭhādīnave sabhedake saṅkhāragate nābhiramati, bhāvanārāmatāya
pana bhāvanāratiyā samannāgatattā sattasu anupassanāsuyeva abhiramati. yathā ca
suvaṇṇapañjarepi pakkhitto sīho migarājā nābhiramati, tiyojanasahassavitthate pana
himavanteyeva ramati, evamayampi yogī sīho tividhe sugatibhavepi nābhiramati, tīsu
anupassanāsuyeva ramati. yathā ca sabbaseto sattappatiṭṭho iddhimā vehāsaṅgamo
chaddanto nāgarājā nagaramajjhe nābhiramati, himavati chaddantarahadeyeva ramati, evamayaṁ
yogī varavāraṇo sabbasmiṁ saṅkhāragate nābhiramati, "anuppādo kheman"tiādinā 1-
nayena niddiṭṭhe santipadeyeva ramati, tanninnatappoṇatappabbhāramānaso hoti.
ettāvatāssa nibbidānupassanāñāṇaṁ uppannaṁ hotīti.
[9] muñcitukamyatāpaṭisaṅkhāsantiṭṭhanā paññā saṅkhārupekkhāsu ñāṇanti
muñcituṁ cajituṁ kāmeti icchatīti muñcitukāmo, muñcitukāmassa bhāvo muñcitu-
kamyatā, paṭisaṅkhāti upaparikkhatīti paṭisaṅkhā, paṭisaṅkhānaṁ vā paṭisaṅkhā, santiṭṭhati

footnote: 1 khu.paṭi. 31/53/60

page number: 026

ajjhupekkhatīti santiṭṭhanā, santiṭṭhanaṁ vā santiṭṭhanā, muñcitukāmatā ca sā
paṭisaṅkhā ca santiṭṭhanā cāti muñcitukamyatāpaṭisaṅkhāsantiṭṭhanā. iti pubbabhāge
nibbidāñāṇena nibbinnassa uppādādīni pariccajitukāmatā muñcitukamyatā,
muñcanassa upāyakaraṇatthaṁ majjhe paṭisaṅkhānaṁ paṭisaṅkhā, muñcitvā avasāne
ajjhupekkhanaṁ santiṭṭhanā. evamavatthābhedena tippakārā paññā saṅkhārānaṁ
ajjhupekkhanāsu ñāṇaṁ muñcitukamyatāpaṭisaṅkhāsantiṭṭhanāsaṅkhātānaṁ avatthābhedena
bhinnānaṁ tissannampi paññāṇaṁ saṅkhārupekkhataṁ icchantena pana "paññā"ti ca
"saṅkhārupekkhāsū"ti ca bahuvacanaṁ kataṁ, avatthābhedena bhinnassāpi ekattā
"ñāṇan"ti ekavacanaṁ katanti veditabbaṁ. vuttañca "yā ca muñcitukamyatā
yā ca paṭisaṅkhānupassanā yā ca saṅkhārupekkhā, ime dhammā ekatthā
byañjanameva nānan"ti. 1- keci pana "saṅkhārupekkhāsūti bahuvacanaṁ samathavipassanāvasena
saṅkhārupekkhānaṁ bahuttā"tipi vadanti. saṅkhārupekkhāsūti ca kiriyāpekkhanti
veditabbaṁ. avatthābhedena pana tena nibbidāñāṇena nibbindantassa
ukkaṇṭhantassa sabbabhavayonitiviññāṇaṭṭhitisattāvāsagatesu sabhedakesu saṅkhāresu
cittaṁ na sajjati na laggati na bajjhati, sabbasaṅkhāragataṁ muñcitukāmaṁ
chaḍḍetukāmaṁ hoti.
athavā yathā jālabbhantaragato maccho, sappamukhagato maṇḍūko, pañjarapakkhitto
vanakukkuṭo, daḷhapāsavasaṅgato migo, ahituṇḍikahatthagato sappo, mahāpaṅkapakkhando
kuñjaro, supaṇṇamukhagato nāgarājā, rāhumukhapaviṭṭho cando, sapattaparikkhitto
purisoti evamādayo tato tato muccitukāmā nissaritukāmā va honti, evaṁ
tassa yogino cittaṁ sabbasmā saṅkhāragatā muccitukāmaṁ nissaritukāmaṁ hoti.
evaṁ hi vuccamāne "muccitukāmassa muccitukamyatā"ti pāṭho yujjati. evaṁ ca sati

footnote: 1 khu.paṭi. 31/227/271

page number: 027

"uppādaṁ muccitukamyatā"tiādīsu "uppādā muccitukamyatā"tiādi vattabbaṁ
hoti, tasmā purimo eva attho sundarataro. athassa sabbasaṅkhāresu vigatālayassa
sabbasaṅkhāragataṁ muñcitukāmassa muñcitukamyatāñāṇaṁ uppajjati. so evaṁ sabbabhava-
yonigativiññāṇaṭṭhitisattāvāsagate sabhedake saṅkhāre muñcitukāmo muñcanassa
upāyasampādanatthaṁ puna te eva saṅkhāre paṭisaṅkhānupassanāñāṇena tilakkhaṇaṁ
āropetvā vipassati. evaṁ hi vipassato cassa aniccavasena nimittaṁ paṭisaṅkhāñāṇaṁ
uppajjati, dukkhavasena pavattaṁ paṭisaṅkhāñāṇaṁ uppajjati, anattavasena nimittañca
pavattañca paṭisaṅkhāñāṇaṁ uppajjati. so paṭisaṅkhānupassanāñāṇena "sabbe
saṅkhārā suññā"ti disvā tilakkhaṇaṁ āropetvā saṅkhāre pariggaṇhanto
bhayañca nandiñca vippahāya bhariyāya dosaṁ disvā vissaṭṭhabhariyo viya puriso tassā
bhariyāya saṅkhāresu udāsīno hoti majjhatto, "ahan"ti vā "maman"ti vā na
gaṇhāti. tassa evaṁ jānato evaṁ passato tīsu bhavesu cittaṁ patilīyati paṭikuṭati
paṭivaṭṭati na sampasāriyati. seyyathāpi nāma padumapalāse īsakaṁ doṇe 1-
udakaphusitāni patilīyanti paṭikuṭanti paṭivaṭṭanti na sampasāriyanti. seyyathāpi vā
pana kukkuṭapattaṁ vā nhārudaddulaṁ vā aggimhi pakkhittaṁ patilīyati paṭikuṭati na
sampasārīyati, evaṁ tassa tīsu bhavesu cittaṁ patilīyati paṭikuṭati paṭivaṭṭati na
sampasārīyati, upekkhā saṇṭhāti. evamassa saṅkhārupekkhāñāṇaṁ uppannaṁ hoti.
iminā saṅkhārupekkhāñāṇena saddhiṁ upari gotrabhuñāṇassa sādhakaṁ anulomañāṇaṁ
pubbāparañāṇehi avuttampi vuttameva hotīti veditabbaṁ.
vuttaṁ hi bhagavatā:-
"so vata bhikkhave bhikkhu kañci saṅkhāraṁ niccato samanupassanto
anulomikāya khantiyā samannāgato bhavissatīti netaṁ ṭhānaṁ vijjati,

footnote: 1 chaßēéa. īsakaṁ doṇe

page number: 028

anulomikāya khantiyā asamannāgato sammattaniyāmaṁ okkamissatīti netaṁ
ṭhānaṁ vijjati, sammattaniyāmaṁ anokkamamāno sotāpattiphalaṁ vā
sakadāgāmiphalaṁ vā anāgāmiphalaṁ vā arahattaphalaṁ vā sacchikarissatīti
netaṁ ṭhānaṁ vijjatī"tiādi. 1-
vuttañca dhammasenāpatinā:-
"katihākārehi anulomikaṁ khantiṁ paṭilabhati, katihākārehi
sammattaniyāmaṁ okkamati. cattāḷīsāya ākārehi anulomikaṁ khantiṁ
paṭilabhati, cattāḷīsāya ākārehi sammattaniyāmaṁ okkamatī"tiādi. 2-
paṭṭhāne cetaṁ vuttaṁ bhagavatā:-
"anulomaṁ gotrabhussa anantarapaccayena paccayo. anulomaṁ vodānassa
anantarapaccayena paccayo"tiādi.
tassa hi taṁ saṅkhārupekkhāñāṇaṁ āsevantassa bhāventassa bahulīkarontassa
adhimokkhasaddhā balavatarā hoti, vīriyaṁ supaggahitaṁ, sati sūpaṭṭhitā, cittaṁ susamāhitaṁ,
saṅkhārupekkhāñāṇaṁ tikkhataraṁ pavattati. tassa idāni maggo uppajjissatīti
saṅkhārupekkhāya saṅkhāre "aniccā"ti vā "dukkhā"ti vā "anattā"ti vā sammasitvā
bhavaṅgaṁ otarati. bhavaṅgānantaraṁ saṅkhārupekkhāya katanayeneva saṅkhāre "aniccā"ti
vā "dukkhā"ti vā "anattā"ti vā ārammaṇaṁ kurumānaṁ uppajjati manodvārāvajjanaṁ.
tadanantaraṁ tatheva saṅkhāre ārammaṇaṁ katvā dve tīṇi cattāri vā
javanacittāni uppajjanti. taṁsampayuttaṁ ñāṇaṁ anulomañāṇaṁ. taṁ hi purimānañca
aṭṭhannaṁ vipassanāñāṇānaṁ kathakiccatāya anulometi, upari ca pattabbānaṁ 3- sattatiṁsāya

footnote: 1 aṅ.chakka. 22/369 (98)/491 (syā), khu.paṭi. 31/36/444
footnote: 2 khu.paṭi. 31/37/445 3 abhi.pa. 40/417/128

page number: 029

bodhipakkhiyadhammānaṁ anulometi. yathā hi dhammiko rājā vinicchayaṭṭhāne
nisinno aṭṭhannaṁ vohārikamahāmattānaṁ vinicchayaṁ sutvā agatigamanaṁ pahāya
majjhatto hutvā "evaṁ hotū"ti anumodamāno tesañca vinicchayassa anulometi,
porāṇassa ca rājadhammassa. tattha rājā viya anulomañāṇaṁ, aṭṭhavohārika-
mahāmattā viya aṭṭhavipassanāñāṇāni, porāṇikarājadhammo viya sattatiṁsabodhi-
pakkhiyadhammā, yathā rājā "evaṁ hotū"ti anumodamāno vohārikānañca vinicchayassa
rājadhammassa ca anulometi, evamidaṁ aniccādivasena saṅkhāre ārabbha uppajjamānānaṁ
aṭṭhannañca vipassanāñāṇānaṁ tathakiccatāya anulometi, upari ca pattabbānaṁ 1-
sattatiṁsāya bodhipakkhiyadhammānaṁ. tasmā anulomañāṇanti vuccati.
[10] bahiddhā vuṭṭhānavivaṭṭane paññā gotrabhuñāṇanti ettha bahiddhāti
saṅkhāranimittaṁ. taṁ hi ajjhattacittasantāne akusalakkhandhe upādāya bahiddhāti
vuttaṁ. tasmā bahiddhā saṅkhāranimittamhā vuṭṭhāti vigataṁ hutvā uddhaṁ tiṭṭhatīti
vuṭṭhānaṁ, vivaṭṭati parāvattati parammukhaṁ hotīti vivaṭṭanaṁ, vuṭṭhānañca taṁ
vivaṭṭanañcāti vuṭṭhānavivaṭṭanaṁ. tenevāha:-
"gotrabhuñāṇaṁ samudayassa asamucchindanato pavattā na vuṭṭhāti,
nibbānārammaṇato pana nimittā vuṭṭhātīti ekato vuṭṭhānaṁ hotīti. 2-
puthujjanagottābhibhavanato ariyagottabhāvanato gotrabhū. idaṁ hi anulomañāṇehi
padumapalāsato udakamiva sabbasaṅkhārato patilīyamānacittassa anulomañāṇassa
āsevanante animittaṁ nibbānaṁ ārammaṇaṁ kurumānaṁ puthujjanagottaṁ puthujjanasaṅkhaṁ
puthujjanabhūmiṁ atikkamamānaṁ ariyagottaṁ ariyasaṅkhaṁ ariyabhūmiṁ okkamamānaṁ
nibbānārammaṇe paṭhamāvattanapaṭhamābhogapaṭhamasamannāhārabhūtaṁ maggassa

footnote: 1 sī. vattabbānaṁ 2 visuddhi. 3/332 (syā)

page number: 030

anantarasamanantarāsevanaupanissayanatthivigatavasena chahi ākārehi paccayabhāvaṁ sādhayamānaṁ
sikhāppattaṁ vipassanāya muddhabhūtaṁ apunarāvattakaṁ uppajjati.
[11] dubhato vuṭṭhānavivaṭṭane paññā magge ñāṇanti ettha dubhatoti
ubhato. dvayatoti vā vuttaṁ hoti. kilesānaṁ samucchindanato kilesehi ca tadanuvattakak-
khandhehi ca nibbānārammaṇakaraṇato bahiddhā sabbasaṅkhāranimittehi ca vuṭṭhāti
vivaṭṭatīti dubhato vuṭṭhānavivaṭṭane paññā. tenevāha:-
"cattāripi maggañāṇāni animittārammaṇattā nimittato
vuṭṭhahanti, samudayassa samucchindanato pavattā vuṭṭhahantīti dubhato
vuṭṭhānāni hontī"ti. 1-
magge ñāṇanti nibbānaṁ maggati pekkhati, nibbānatthikehi vā maggīyati
anvesīyati, kilese vā mārento gacchati pavattatīti maggo, tasmiṁ magge ñāṇaṁ.
jātiggahaṇena ekavacanaṁ kataṁ. taṁ hi gottarabhuñāṇassa anantaraṁ nibbānaṁ ārammaṇaṁ
kurumānaṁ sayaṁ vajjhe kilese niravasesaṁ samucchindamānaṁ anamataggasaṁsāravaṭṭadukkhasamuddaṁ
sosayamānaṁ sabbāpāyadvārāni pidahamānaṁ sattāriyadhanaṁ sammukhībhāvaṁ kurumānaṁ
aṭṭhaṅgikaṁ micchāmaggaṁ pajahamānaṁ sabbaverabhayāni vūpasamayamānaṁ sammāsambuddhassa
orasaputtabhāvamupanayamānaṁ aññāni ca anekāni ānisaṁsasatāni paṭilābhayamānaṁ
maggañāṇaṁ uppajjati.
ßēhātuṁ icchaṁ puriso laṅghitvā mātikāya paratīre
vegenāgamma yathā gaṇhitvā oritiratarubaddhaṁ. 2-
rajjuṁ vā daṇḍaṁ vā ullaṅghitvāna pāraninnatanu
pārāpanno pana taṁ muñciya vegaṁ patiṭṭhahati pāre.

footnote: 1 sī. orimatīre tanubaddhaṁ 2 visuddhi. 3/332 (syā)

page number: 031

evaṁ yogāvacaro sakkāyamayamhi orime tīre
diṭṭhabhayo abhaye pana ṭhātuṁ icchaṁ amatapāre.
udayabbayānupassana- pabhutikavegena āgato rajjuṁ
rūpāvhaṁ daṇḍaṁ vā taditarakhandhāvhayaṁ sammā.
gaṇhitvā āvajjana- cittena hi pubbavuttanayatova
anulomehullaṅghiya nibbutininno tadāsanopagato. 1-
taṁ muñciya gotrabhunā aladdhāasevanena tu pavedhaṁ
patito saṅkhatapāre tato patiṭṭhāti maggañāṇena.
passitukāmo candaṁ cande channamhi abbhapaṭalehi
thulakasukhumasukhumesu abbhesu haṭesu vāyunā kamato.
candaṁ passeyya naro yathā tathevānulomañāṇehi kamā
saccacchādakamohe vināsite pekkhate hi gotrabhu amataṁ.
vātā viya te candaṁ amataṁ na hi pekkharenulomāni
puriso abbhāni yathā gotrabhu na tamaṁ vinodeti.
bhamitamhi cakkayante ṭhito naro aññadinnasaññāya
usupāte phalakasataṁ apekkhamāno yathā vijjhe.
evamidha maggañāṇaṁ gotrabhunā dinnasaññamavihāya
nibbāne vattantaṁ lobhakkhandhādike padāleti.

footnote: 1 sī.,ma.,ka. tadāsannagato

page number: 032

saṁsāradukkhajaladhiṁ sosayati pidahati duggatidvāraṁ
kurute ca ariyadhaninaṁ micchāmaggañca pajahāti.
verabhayāni samayate karoti nāthassa orasasutattaṁ
aññe ca anekasate ānīsaṁse dadāti ñāṇamidanti.
[12] payogappaṭippassaddhipaññā phale ñāṇanti ettha payogoti bhuso
yogo, phalasacchikiriyāya maggabhāvanāya ubhato vuṭṭhānapayogo, tassa payogassa
paṭippassambhanaṁ niṭṭhānaṁ payogapaṭippassaddhi. kiṁ taṁ? catumaggakiccapariyosānaṁ. tassā
payogapaṭippassaddhiyā hetubhūtāya pavattā phale paññā payogappaṭippassaddhipaññā.
phalati vipaccatīti phalaṁ, tasmiṁ phale taṁsampayuttaṁ ñāṇaṁ. ekekassa hi maggañāṇassa
anantarā tassa tasseva vipākabhūtāni nibbānārammaṇāni tīṇi vā dve vā
ekaṁ vā phalacittāni uppajjanti. anantaravipākattāyeva lokuttarakusalānaṁ "samādhi-
mānantarikaññamāhū"ti 1- ca, "dandhaṁ ānantarikaṁ pāpuṇāti āsavānaṁ khayāyā"ti 2-
ca ādi vuttaṁ. yassa dve anulomāni, tassa tatiyaṁ gotrabhu catutthaṁ maggacittaṁ
tīṇi phalacittāni honti. yassa tīṇi anulomāni, tassa catutthaṁ gotrabhu pañcamaṁ
maggacittaṁ dve phalacittāni honti. yassa cattāri anulomāni, tassa pañcamaṁ gotrabhu
chaṭṭhaṁ maggacittaṁ ekaṁ phalacittaṁ hoti. idaṁ maggavīthiyaṁ phalaṁ. kālantaraphalaṁ pana
samāpattivasena uppajjamānaṁ nirodhā vuṭṭhahantassa uppajjamānañca eteneva
saṅgahitaṁ.
[13] chinnavaṭumānupassane 3- paññāti tena tena ariyamaggena samucchinnaṁ taṁ taṁ
upakkilesaṁ pacchā passane paññā. vimuttiñāṇanti vimuttiyā ñāṇaṁ. vimuttīti
ca upakkilesehi vimuttaṁ parisuddhaṁ cittaṁ, vimuttabhāvo vā, tassā vimuttiyā
jānanaṁ

footnote: 1 khu.khu. 25/5/6, khu.su. 25/228/377
footnote: 2 aṅ.catukka. 21/162-3/171-2 3 sī. chinnavaṭṭamanupassane

page number: 033

Ñāṇaṁ vimuttiñāṇaṁ. kilesehi vimuttaṁ cittasantatimpi kilesehi vimuttabhāvampi
paccavekkhanto kilesehi na vinā paccavekkhatīti etena pahīnakilesapaccavekkhaṇaṁ vuttaṁ
hoti. "vimuttasmiṁ vimuttamiti ñāṇaṁ hotī"ti 1- hi idameva sandhāya vuttaṁ.
avasiṭṭhakilesapaccavekkhaṇaṁ pana avuttampi imināva vuttaṁ hotīti gahetabbaṁ.
vuttañca:-
"vuttamhi ekadhamme ye dhammā ekalakkhaṇā tena
vuttā bhavanti sabbe iti vutto lakkhaṇo hāro"ti. 2-
athavā arahato avasiṭṭhakilesapaccavekkhaṇābhāvā catunnaṁ ariyānaṁ labbhamānaṁ
pahīnakilesapaccavekkhaṇameva vuttanti veditabbaṁ.
[14] tadā samudāgate dhamme passane paññāti tadā maggakkhaṇe phalakkhaṇe
ca samudāgate paṭilābhavasena ca paṭivedhavasena ca samāgate sampatte samaṅgibhūte
maggaphaladhamme catusaccadhamme ca passanā pekkhaṇā pajānanā paññā. paccavekkhaṇe
ñāṇanti nivattitvā bhusaṁ passanaṁ jānanaṁ ñāṇaṁ. iminā ca ñāṇadvayena
paccavekkhaṇañāṇāni vuttāni honti. sotāpannassa hi maggavīthiyaṁ sotāpattiphala-
pariyosāne cittaṁ bhavaṅgaṁ otarati, tato bhavaṅgaṁ upacchinditvā maggapaccavekkhaṇatthāya
manodvārāvajjanaṁ uppajjati, tasmiṁ niruddhe paṭipāṭiyā satta maggapaccavekkhaṇa-
javanānīti. puna bhavaṅgaṁ otaritvā teneva nayena phalādīnaṁ paccavekkhaṇatthāya āvajjanādīni
uppajjanti. yesaṁ uppattiyā esa maggaṁ paccavekkhati, phalaṁ paccavekkhati,
pahīnakilese paccavekkhati, avasiṭṭhakilese paccavekkhati, nibbānaṁ paccavekkhati.
so hi "iminā vatāhaṁ maggena āgato"ti maggaṁ paccavekkhati, tato "ayaṁ me
ānisaṁso laddho"ti phalaṁ paccavekkhati, tato "ime nāma me kilesā pahīnā"ti pahīnakilese
paccavekkhati, tato "ime nāma me kilesā avasiṭṭhā"ti uparimaggavajjhe kilese 3-

footnote: 1 vißēáahā. 4/23/19, dī.sī. 9/248/84
footnote: 2 netti. 10/3 (ma.) 3 uparimaggattayavajjhe, visuddhi. 3/325 (syā)

page number: 034

paccavekkhati, avasāne "ayaṁ me dhammo ārammaṇato paṭiladdho"ti amataṁ nibbānaṁ
paccavekkhati. iti sotāpannassa ariyasāvakassa pañca paccavekkhaṇāni honti. yathā
ca sotāpannassa, evaṁ sakadāgāmianāgāmīnampi. arahato pana avasiṭṭhakilesa-
paccavekkhaṇaṁ nāma natthīti cattāriyeva paccavekkhaṇāni. evaṁ sabbāni ekūnavīsati
paccavekkhaṇañāṇāni. ukkaṭṭhaparicchedoyeva ceso. pahīnāvasiṭṭhakilesapaccavekkhaṇaṁ
sekkhānaṁ hoti vā na vā. tassa hi 1- abhāvatoyeva mahānāmo sakko bhagavantaṁ
pucchi "kosu nāma me dhammo ajjhattaṁ appahīno, yena me ekadā lobhadhammāpi
cittaṁ pariyādāya tiṭṭhantī"tiādi. 2-
ettha dhammaṭṭhitiñāṇādīnaṁ ekādasannaṁ ñāṇānaṁ vibhāvanatthāya ayaṁ upamā
veditabbā:- yathā puriso "macche gahessāmīti macchakhippaṁ gahetvā tadanurūpe
udake osāretvā khippamukhena hatthaṁ otāretvā antoudake kaṇhasappaṁ
macchasaññāya gīvāyaṁ daḷhaṁ gahetvā mahā vata mayā maccho laddho"ti tuṭṭho
ukkhipitvā passanto sovatthikattayadassanena "sappo"ti sañjānitvā bhīto ādīnavaṁ
disvā gahaṇe nibbinno muñcitukāmo hutvā muñcanassa upāyaṁ karonto
agganaṅguṭṭhato paṭṭhāya hatthaṁ nibbeṭhetvā bāhaṁ ukkhipitvā uparisīse dve tayo
vāre paribbhametvā sappaṁ dubbalaṁ katvā "gaccha re duṭṭhasappā"ti vissajjetvā
vegena thalaṁ āruyha ṭhitakova "mahantassa vata bho sappassa mukhato muttomhī"ti
haṭṭho āgatamaggaṁ olokeyya.
tattha tassa purisassa macchasaññāya kaṇhasappaṁ daḷhaṁ gahetvā tussanaṁ
viya imassa yogino ādito bālaputhujjanassa aniccatādivasena bhayānakaṁ khandhapañcakaṁ
niccādisaññāya "ahaṁ mamā"ti diṭṭhitaṇhāhi daḷhaṁ gahetvā tussanaṁ, tassa

footnote: 1 tassa hi paccavekkhaṇassa, visuddhi. 3/325 (syā) 2 maßēáū. 12/175/136

page number: 035

khippamukhato sappaṁ nīharitvā sovatthikattayaṁ disvā "sappo"ti sañjānanaṁ viya
sappaccayanāmarūpapariggahena ghanavinibbhogaṁ katvā kalāpasammasanādīhi ñāṇehi
khandhapañcakassa aniccādilakkhaṇattayaṁ disvā "aniccaṁ dukkhamanattā"ti tassa
vavatthāpanaṁ, tassa bhāyanaṁ viya imassa bhayatupaṭṭhānañāṇaṁ, sappe ādīnavadassanaṁ viya
ādīnavānupassanāñāṇaṁ, sappaggahaṇe nibbindanaṁ viya nibbidānupassanāñāṇaṁ, sappaṁ
muñcitukāmatā viya muñcitukamyatāñāṇaṁ, muñcanassa upāyakaraṇaṁ viya paṭisaṅkhānu-
passanāñāṇaṁ, sappaṁ paribbhametvā dubbalaṁ katvā nivattitvā ḍaṁsituṁ asamatthabhāva-
pāpanaṁ viya tilakkhaṇāropanena saṅkhārupekkhānulomañāṇehi saṅkhāre paribbhametvā
dubbalaṁ katvā puna niccasukhattākārena upaṭṭhātuṁ asamatthatāpāpanaṁ, sappavissajjanaṁ
viya gotrabhuñāṇaṁ, sappaṁ vissajjetvā thalaṁ āruyha ṭhānaṁ viya nibbānathalaṁ āruyha
ṭhitaṁ maggaphalañāṇaṁ, haṭṭhassa āgatamaggolokanaṁ viya maggādipaccavekkhaṇañāṇanti.
imesañca sutamayañāṇādīnaṁ cuddasannaṁ ñāṇānaṁ uppattikkamena paṭipattikkamena
ca desanakkamassa katattā paccavekkhaṇesu paṭhamaṁ kilesapaccavekkhaṇaṁ hoti,
tato maggaphalanibbānapaccavekkhaṇānīti veditabbaṁ.
"lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya,
kāmarāgabyāpādānaṁ tanubhāvāya, kāmarāgabyāpādānaṁ anavasesappahānāya,
rūparāgārūparāgamānauddhaccāvijjānaṁ anavasesappahānāyā"ti 1- ca kilesappahānaṁyeva
adhikaṁ katvā maggapaṭipattiyā vuttattā paṭipattānurūpeneva kilesapaccavekkhaṇassa
ādibhāvo yujjati, aṭṭhakathāyaṁ vuttakkamo pana dassitoyeva. so pana kamo pañcavidho
uppattikkamo pahānakkamo paṭipattikkamo bhūmikkamo desanakkamoti.
"paṭhamaṁ kalalaṁ hoti kalalā hoti abbudaṁ
abbudā jāyate pesi pesi nibbattī ghano"ti 2-

footnote: 1 abhi.saṅ. 34/277,339,361-3/84,96,103-4 2 saṁ.sa. 15/235/248

page number: 036

evamādi uppattikkamo. "dassanena pahātabbā dhammā, bhāvanāya pahātabbā
dhammā"ti 1- evamādi pahānakkamo. "sīlavisuddhi cittavisuddhi diṭṭhivisuddhi
kaṅkhāvitaraṇavisuddhi maggāmaggañāṇadassanavisuddhi paṭipadāñāṇadassanavisuddhi ñāṇadassana-
visuddhī"ti 2- evamādi paṭipattikkamo. "kāmāvacarā dhammā, rūpāvacarā dhammā,
arūpāvacarā dhammā"ti 3- evamādi bhūmikkamo. "cattāro satipaṭṭhānā cattāro
sammappadhānā cattāro iddhipādā pañcindriyāni pañca balāni satta bojjhaṅgā
ariyo aṭṭhaṅgiko maggo"ti 4- vā, "anupubbikathaṁ kathesi. seyyathidaṁ dānakathaṁ sīlakathaṁ
saggakathaṁ kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsetī"ti 5- vā
evamādi desanakkamo. idha pana cuddasannaṁ ñāṇānaṁ uppattikkamo paṭipattikkamo
ca tadubhayavasena paṭipāṭiyā desitattā desanakkamo cāti tayo kamā veditabbā.
[15] idāni yasmā heṭṭhā sarūpena nāmarūpavavatthānañāṇaṁ na vuttaṁ,
tasmā pañcadhā nāmarūpappabhedaṁ dassetuṁ ajjhattavavatthāne paññā vatthunānatte
ñāṇantiādīni pañca ñāṇāni uddiṭṭhāni. sakale hi nāmarūpe vutte yaṁ pariggahetuṁ
sakkā, yaṁ ca pariggahetabbaṁ, taṁ pariggahessati. lokuttaranāmaṁ hi pariggahetuṁ
ca na sakkā anadhigatattā, na ca pariggahetabbaṁ avipassanūpagattā. tattha
ajjhattavavatthāneti "evaṁ pavattamānā mayaṁ attāti gahaṇaṁ gamissāmā"ti iminā
viya adhippāyena attānaṁ adhikāraṁ katvā pavattāti ajjhattā. ajjhattasaddo
panāyaṁ gocarajjhatte niyakajjhatte ajjhattajjhatte visayajjhatteti catūsu atthesu
dissati. "tena ānanda bhikkhunā tasmiṁyeva purimasmiṁ samādhinimitte ajjhattameva
cittaṁ saṇṭhapetabbaṁ, ajjhattarato samāhito"tiādīsu 6- hi ayaṁ gocarajjhatte dissati.

footnote: 1 abhi.saṅ. 34/8/2 2 maßēáū. 12/252/215 3 abhi.saṅ. 34/93-5/16
footnote: 4 ma.u. 14/43/33, khußēáahā. 29/891/558 (syā), khu.cūḷa. 30/167/85 (syā)
footnote: 5 vißēáahā. 4/31/26, dī.sī. 9/298/108, dīßēáahā. 10/83/39

6 khuḍha. 25/362/80

page number: 037

"ajjhattaṁ sampasādanaṁ, 1- ajjhattaṁ vā dhammesu dhammānupassī viharatī"tiādīsu 2-
niyakajjhatte. "cha ajjhattikāni āyatanāni, 3- ajjhattikā dhammā"tiādīsu 4-
ajjhattajjhatte. "ayaṁ kho panānanda vihāro tathāgatena abhisambuddho yadidaṁ
sabbanimittānaṁ amanasikārā ajjhattaṁ suññataṁ upasampajja viharatī"tiādīsu 5-
visayajjhatte, issariyaṭṭhāneti attho. phalasamāpatti hi buddhānaṁ issariyaṭṭhānaṁ
nāma. idha pana ajjhattajjhatte daṭṭhabbo. tesaṁ ajjhattānaṁ vavatthāne
ajjhattavavatthāne. vatthunānatteti vatthūnaṁ nānābhāve, nānāvatthūsūti attho.
ettha javanamanoviññāṇassa paccayabhūto bhavaṅgamanopi cakkhādipañcakaṁ viya
uppattiṭṭhānattā vatthūti vutto. āvajjanampi tannissitameva kātabbaṁ.
[16] bahiddhāti chahi ajjhattajjhattehi bahibhūtesu tesaṁ visayesu.
gocaranānatteti visayanānatte.
[17] cariyāvavatthāneti viññāṇacariyāaññāṇacariyāñāṇacariyāvasena cariyānaṁ
vavatthāne. "cariyavavatthāne"ti rassaṁ katvāpi paṭhanti.
[18] catudhammavavatthāneti kāmāvacarabhūmiādīnaṁ cuddasannaṁ catukkānaṁ vasena
catunnaṁ catunnaṁ dhammānaṁ vavatthāne. bhūmīti ca "bhūmigatañca vehāsaṭṭhañcā"tiādīsu 6-
paṭhaviyaṁ vattati. "abhūmiṁ tāta mā sevā"tiādīsu 7- visaye. "sukhabhūmiyaṁ kāmāvacare"ti-
ādīsu 8- uppajjanaṭṭhāne. idha pana koṭṭhāse vattati. paricchedetipi vadanti.
[19] navadhammavavatthāneti kāmāvacarakusalādivasena pāmojjamūlakavasena
yonisomanasikāramūlakavasena ca navannaṁ navannaṁ dhammānaṁ vavatthāne. imesu ca pañcasu

footnote: 1 dī.sī. 9/96,468/37,204, abhi.saṅ. 34/161/50
footnote: 2 dīßēáahā. 10/289,373,382/186,248,257
footnote: 3 ma.u. 14/349,353/307,309 4 abhi.saṅ. 34/20/4

5 ma.u. 14/187/160 6 saṁ.sa. 15/136/121
7 khu.jā. 27/863/192 (syā) 8 abhi.saṅ. 34/988/239

page number: 038

Ñāṇesu paṭhamaṁ ajjhattadhammā vavatthāpetabbāti vatthunānatte ñāṇaṁ paṭhamaṁ vuttaṁ,
tato tesaṁ visayā vavatthāpetabbāti tadanantaraṁ gocaranānatte ñāṇaṁ vuttaṁ, tato
parāni tīṇi ñāṇāni tiṇṇaṁ catunnaṁ navannaṁ vasena gaṇanānulomena vuttāni.
[20] idāni yasmā nāmarūpasseva pabhedato vavatthāpanañāṇaṁ ñātapariññā,
tadanantaraṁ tīraṇapariññā, tadanantaraṁ pahānapariññāti tisso pariññā, taṁsambandhā
ca bhāvanāsacchikiriyā honti, tasmā dhammanānattañāṇānantaraṁ ñātaṭṭhe ñāṇādīni
pañca ñāṇāni uddiṭṭhāni. tisso hi pariññā ñātapariññā tīraṇapariññā
pahānapariññā ca. tattha "ruppanalakkhaṇaṁ rūpaṁ, vedayitalakkhaṇā vedanā"ti evaṁ
tesaṁ tesaṁ dhammānaṁ paccattalakkhaṇasallakkhaṇavasena pavattā paññā ñātapariññā
nāma. "rūpaṁ aniccaṁ dukkhaṁ anattā, vedanā aniccā dukkhā anattā"tiādinā
nayena tesaṁ tesaṁ dhammānaṁ sāmaññalakkhaṇaṁ āropetvā pavattā lakkhaṇārammaṇika-
vipassanāpaññā tīraṇapariññā nāma. tesuyeva pana dhammesu niccasaññādipajahanavasena
pavattā lakkhaṇārammaṇikavipassanāva pahānapariññā nāma.
tattha saṅkhāraparicchedato paṭṭhāya yāva paccayapariggahā ñātapariññāya bhūmi.
etasmiṁ hi antare dhammānaṁ paccattalakkhaṇapaṭivedhasseva ādhipaccaṁ hoti.
kalāpasammasanato paṭṭhāya yāva udayabbayānupassanā tīraṇapariññāya bhūmi. etasmiṁ hi
antare sāmaññalakkhaṇapaṭivedhasseva ādhipaccaṁ hoti. bhaṅgānupassanaṁ ādiṁ katvā
upari pahānapariññāya bhūmi. tato paṭṭhāya hi "aniccato anupassanto niccasaññaṁ
pajahati, dukkhato anupassanto sukhasaññaṁ pajahati, anattato anupassanto attasaññaṁ
pajahati, nibbindanto nandiṁ pajahati, virajjanto rāgaṁ pajahati, nirodhento samudayaṁ
pajahati, paṭinissajjanto ādānaṁ pahajahatī"ti 1- evaṁ niccasaññādipahānasādhikānaṁ
sattannaṁ anupassanānaṁ ādhipaccaṁ hoti.

footnote: 1 khu.paṭi. 31/52/59

page number: 039

tattha abhiññāpaññāti dhammānaṁ ruppanādisabhāvena jānanapaññā. sā hi
sobhanaṭṭhena abhisaddena "tesaṁ tesaṁ dhammānaṁ sabhāvajānanavasena sobhanaṁ jānanan"ti
katvā abhiññāti vuccati. Ñātaṭṭhe ñāṇanti jānanasabhāvaṁ ñāṇaṁ.
[21] pariññāpaññāti jānanapaññā. sā hi byāpanaṭṭhena parisaddena
"aniccādisāmaññalakkhaṇavasena sakiccasamāpanavasena vā byāpitaṁ jānanan"ti katvā
pariññāti vuccati. tīraṇaṭṭhe ñāṇanti upaparikkhaṇasabhāvaṁ, sammasanabhāvaṁ vā ñāṇaṁ.
[22] pahāne paññāti niccasaññādīnaṁ pajahanā paññā, pajahatīti vā,
pajahanti etenāti vā pahānaṁ. pariccāgaṭṭhe ñāṇanti pariccajanasabhāvaṁ ñāṇaṁ.
[23] bhāvanāpaññāti vaḍḍhanapaññā. ekarasaṭṭhe ñāṇanti ekakiccasabhāvaṁ
ñāṇaṁ, vimuttirasena vā ekarasabhāvaṁ ñāṇaṁ.
[24] sacchikiriyā paññāti paṭivedhavasena paṭilābhavasena vā paccakkhakaraṇapaññā.
phassanaṭṭhe 1- ñāṇanti tadubhayavaseneva vindanasabhāvaṁ ñāṇaṁ.
[25-28] idāni yasmā pahānabhāvanāsacchikiriyañāṇāni ariyamaggaphala-
sampayuttānipi honti, tasmā tadanantaraṁ ariyapuggalānaṁyeva labbhamānāni cattāri
paṭisambhidāñāṇāni uddiṭṭhāni. tatthāpi paccayuppanno attho dukkhasaccaṁ viya
pākaṭo suviññeyyo cāti paṭhamaṁ atthapaṭisambhidāñāṇaṁ uddiṭṭhaṁ, tassa atthassa
hetudhammavisayattā tadanantaraṁ dhammapaṭisambhidāñāṇaṁ, tadubhayassa niruttivisayattā
tadanantaraṁ niruttipaṭisambhidāñāṇaṁ, tesu tīsupi ñāṇesu pavattanato tadanantaraṁ
paṭibhānapaṭisambhidāñāṇaṁ. pakāraṁ dīghaṁ katvā ca paṭhanti.

footnote: 1 sī. phusanaṭṭhe

page number: 040

[29-31] ito parāni vihāraṭṭhe ñāṇādīni tīṇi ñāṇāni ariyānaṁyeva
sambhavato paṭisambhidāpabhedato ca paṭisambhidāñāṇānantaraṁ uddiṭṭhāni. vihāraṭṭhe
ñāṇaṁ hi dhammapaṭisambhidā hoti, samāpattaṭṭhe ñāṇaṁ atthapaṭisambhidā, dhammasabhāve
ñāṇaṁ hi paṭisambhidākathāyaṁ 1- dhammapaṭisambhidāti vuttaṁ. nibbāne ñāṇaṁ pana
atthapaṭisambhidā eva. tattha vihāranānatteti aniccānupassanādivasena
nānāvipassanāvihāre. vihāraṭṭheti vipassanāvihārasabhāve. vihāroti ca sasampayuttā
vipassanā eva. samāpattinānatteti animittādivasena nānāphalasamāpattiyaṁ. samāpattīti
ca lokuttaraphalabhūtā cittacetasikadhammā. vihārasamāpattinānatteti ubhayavasena vuttaṁ.
[32] tato vihārasamāpattiñāṇasādhakassa "dubhato vuṭṭhānavivaṭṭane
paññā"ti pubbe vuttassāpi maggañāṇassa āsavasamucchedasamatthataṁ anantaraphala-
dāyakattañca kāraṇena visesetvā aparenākārena vattukāmena tadeva "ānantarika-
samādhimhi ñāṇan"ti uddiṭṭhaṁ. tattha avikkhepaparisuddhattāti vikkhipati tena
cittanti vikkhepo, uddhaccassetaṁ nāmaṁ. na vikkhepo avikkhepo, uddhacca-
paṭipakkhassa samādhissetaṁ nāmaṁ. parisuddhassa bhāvo parisuddhattaṁ, avikkhepassa
parisuddhattaṁ avikkhepaparisuddhattaṁ, tasmā avikkhepaparisuddhattā samādhissa
parisuddhabhāvenāti attho. idaṁ hi āsavasamucchedassa anantaraphaladāyakattassa ca kāraṇavacanaṁ.
āsavasamucchedeti ettha āsavantīti āsavā, cakkhutopi .pe. manatopi sandanti
pavattantīti vuttaṁ hoti. dhammato yāva gotrabhuṁ okāsato yāva bhavaggaṁ savantīti
vā āsavā, etaṁ dhammaṁ etañca okāsaṁ anto karitvā pavattantīti attho.
antokaraṇattho hi ayaṁ ākāro. cirapārivāsikaṭṭhena madirādayo āsavā viyātipi
āsavā. lokasmiṁ hi cirapārivāsikā madirādayo āsavāti vuccanti. yadi ca
cirapārivāsikaṭṭhena āsavā, eteyeva bhavitumarahanti. vuttaṁ hetaṁ:-

footnote: 1 khu.paṭi. 31/30/360

page number: 041

"purimā bhikkhave koṭi na paññāyati avijjāya, ito pubbe
avijjā nāhosi, atha pacchā samabhavī"tiādi. 1-
āyataṁ vā saṁsāradukkhaṁ savanti pasavantītipi āsavā, samucchijjati 2- etenāti
samucchedo. paññāti kāmāsavādīnaṁ catunnaṁ āsavānaṁ samucchede paññā.
ānantarikasamādhimhi ñāṇanti attano pavattisamanantaraṁ niyameneva phalappadānato
ānantarikoti laddhanāmo maggasamādhi. na hi maggasamādhimhi uppanne
tassa phaluppattinisedhako koci antarāyo atthi. yathāha:-
"ayaṁ ca puggalo sotāpattiphalasacchikiriyāya paṭipanno assa,
kappassa ca uḍḍayhanavelā assa. neva tāva kappo uḍḍaheyya,
yāvāyaṁ puggalo na sotāpattiphalaṁ sacchikaroti, ayaṁ vuccati puggalo
ṭhitakappī. sabbepi maggasamaṅgino puggalā ṭhitakappino"ti. 3-
idaṁ tena ānantarikasamādhinā sampayuttaṁ ñāṇaṁ.
[33] iminā maggañāṇena phalappattānaṁ ariyānaṁyeva sambhavato imassa
ñāṇassa anantaraṁ araṇavihārañāṇādīni cattāri ñāṇāni uddiṭṭhāni. tatrāpi
ca arahatoyeva satatameva ca sambhavato araṇavihāre ñāṇaṁ paṭhamaṁ uddiṭṭhaṁ, tadanantaraṁ
nirodhassa anāgāmiarahantānaṁ sambhavepi bahusambhārattā visesena ca nirodhassa
nibbānasammatattā ca nirodhasamāpattiyā ñāṇaṁ uddiṭṭhaṁ, tadanantaraṁ parinibbānassa
kālantare parinibbānakālaṁ āhacca ṭhitattā dīghakālikanti parinibbāne ñāṇaṁ
uddiṭṭhaṁ, tadanantaraṁ samasīsaṭṭhassa 4- sabbakilesakhayānantaraṁ parinibbānakālaṁ āhacca

footnote: 1 aṅḍasaka. 24/61/90 2 ma. samucchindati
footnote: 3 abhi.pu. 36/17/120 4 ka. samasīsantassa

page number: 042

ßēhitattā rassakālikanti samasīsaṭṭhe ñāṇaṁ uddiṭṭhaṁ. tattha santo cāti cakāro
dassanādhipateyyañca santo vihārādhigamo ca paṇītādhimuttatā cāti tīhipi padehi
sambandhitabbo. dassananti vipassanāñāṇaṁ, adhipatiyeva ādhipateyyaṁ, adhipatito vā
āgatattā ādhipateyyaṁ, dassanañca taṁ ādhipateyyañcāti dassanādhipateyyaṁ. viharatīti
vihāro, viharanti tena vāti vihāro, adhigammati pāpuṇīyatīti adhigamo, vihāro
eva adhigamo vihārādhigamo. so ca kilesapariḷāhavirahitattā nibbutoti santo.
so ca arahattaphalasamāpattipaññā. uttamaṭṭhena atappakaṭṭhena ca paṇīto, padhānabhāvaṁ
nītoti vā paṇīto, paṇīte adhimutto visaṭṭhacitto tapparamo paṇītādhimutto, tassa
bhāvo paṇītādhimuttatā. sā ca phalasamāpattādhimuttā pubbabhāgapaññā eva.
araṇavihāreti nikkilesavihāre. rāgādayo hi raṇanti satte cuṇṇenti
pīḷentīti raṇā, raṇanti etehi sattā kandanti paridevantīti vā raṇā, vutto
tividhopi vihāro, natthi etassa raṇāti araṇo, vividhe paccanīkadhamme haranti
etenāti vihāro. tasmiṁ araṇe vihāre. niddesavāre 1- vuttapaṭhamajjhānādīni ca
paṇītādhimuttatāya eva saṅgahitāni. phalasamāpattiṁ samāpajjitukāmatāya hi paṭhamajjhānādiṁ
samāpajjitvā vuṭṭhāya jhānasampayuttadhamme vipassati, yā ca araṇavibhaṅgasuttante 2-
bhagavatā desitā araṇapaṭipadā, sāpi imināva saṅgahitāti veditabbā. vuttaṁ hi
tattha bhagavatā:-
"araṇavibhaṅgaṁ vo bhikkhave desessāmi .pe. na kāmasukhaṁ
anuyuñjeyya hīnaṁ gammaṁ pothujjanikaṁ anariyaṁ anatthasañhitaṁ, na ca
attakilamathānuyogaṁ anuyuñjeyya dukkhaṁ anariyaṁ anatthasañhitaṁ. ete kho
bhikkhave ubho ante anupagamma majjhimā paṭipadā tathāgatena abhisambuddhā

footnote: 1 khu.paṭi. 31/82/101 2 ma.u. 14/323 ādi/296

page number: 043

cakkhukaraṇī ñāṇakaraṇī upasamāya abhiññāya sambodhāya nibbānāya
saṁvattati. ussāhanañca jaññā, apasādanañca jaññā, ussādanañca
ñatvā apasādanaṁ ca ñatvā nevussādeyya na apasādeyya, dhammameva
deseyya. sukhavinicchayaṁ jaññā, sukhavinicchayaṁ ñatvā ajjhattaṁ
sukhamanuyuñjeyya, rahovādaṁ na bhāseyya, sammukhā na khīṇaṁ 1- bhaṇe,
ataramānova bhāseyya no taramāno, janapadaniruttiṁ nābhiniveseyya,
samaññaṁ nātidhāveyyāti. 2- ayamuddeso araṇavibhaṅgassa .pe. tatra
bhikkhave yo kāmapaṭisandhisukhino somanassānuyogaṁ ananuyogo hīnaṁ .pe.
anatthasañhitaṁ, adukkho eso dhammo avighāto anupāyāso apariḷāho
sammāpaṭipadā. tasmā eso dhammo araṇo .pe. tatra bhikkhave
yo attakilamathānuyogaṁ ananuyogo dukkhaṁ anariyaṁ anatthasañhitaṁ. adukkho
eso dhammo .pe. tasmā eso dhammo araṇo. tatra bhikkhave
yāyaṁ majjhimā paṭipadā tathāgatena abhisambuddhā .pe. adukkho eso
dhammo .pe. tasmā eso dhammo araṇo .pe. tatra bhikkhave
yāyaṁ nevussādanā na apasādanā dhammadesanā ca, adukkho eso
dhammo .pe. tasmā eso dhammo araṇo .pe. tatra bhikkhave
yadidaṁ nekkhammasukhaṁ pavivekasukhaṁ upasamasukhaṁ sambodhisukhaṁ, adukkho eso
dhammo .pe. tasmā eso dhammo araṇo .pe. tatra bhikkhave
yvāyaṁ rahovādo bhūto taccho atthasañhito, adukkho eso dhammo
.pe. tasmā eso dhammo araṇo .pe. tatra bhikkhave yvāyaṁ
sammukhā khīṇavādo bhūto taccho atthasañhito, adukkho eso dhammo
.pe. tasmā eso dhammo araṇo .pe. tatra bhikkhave yadidaṁ

footnote: 1 ka. sammukhānākkhiṇaṁ 2 ka. nātisāreyyāti

page number: 044

ataramānassa bhāsitaṁ, adukkho eso dhammo .pe. tasmā eso dhammo
araṇo .pe. tatra bhikkhave yvāyaṁ janapadaniruttiyā ca anabhiniveso
samaññāya ca anatisāro, adukkho eso dhammo .pe. tasmā eso
dhammo araṇoti. tasmātiha bhikkhave saraṇañca dhammaṁ jānissāma,
araṇañca dhammaṁ jānissāma. saraṇañca dhammaṁ ñatvā araṇaṁ ca dhammaṁ
ñatvā araṇapaṭipadaṁ paṭipajjissāmāti evaṁ hi vo bhikkhave sikkhitabbaṁ.
subhūti ca pana bhikkhave kulaputto araṇapaṭipadaṁ paṭipanno"ti
tattha majjhimā paṭipadā dassanādhipateyyena ca santena vihārādhigamena ca
saṅgahitā. kāmasukhaṁ attakilamathaṁ ananuyogo majjhimā paṭipadā eva. arahato hi
vipassanā pubbabhāgamajjhimā paṭipadā hoti, arahattaphalasamāpatti aṭṭhaṅgamaggavasena
majjhimā paṭipadā ca. sesā pana paṇītādhimuttatāya eva saṅgahitāti veditabbā
kiñcāpi sabbepi arahanto araṇavihārino, aññe arahanto dhammaṁ desentā
"sammāpaṭipanne sammāpaṭipannā"ti "micchāpaṭipanne micchāpaṭipannā"ti
puggalavasenāpi ussādanāpasādanāni katvā dhammaṁ desenti, subhūtitthero pana "ayaṁ
micchāpaṭipadā, ayaṁ sammāpaṭipadā"ti dhammavaseneva dhammaṁ desesi. teneva bhagavā
taṁyeva araṇapaṭipadaṁ paṭipannoti ca vaṇṇesi, "etadaggaṁ bhikkhave mama sāvakānaṁ
bhikkhūnaṁ araṇavihārīnaṁ yadidaṁ subhūtī"ti 1- ca araṇavihārīnaṁ aggaṭṭhāne ṭhapesīti.
[34] dvīhi balehīti samathabalavipassanābalehi. samannāgatattāti yuttattā
paripuṇṇattā vā. tayo cāti vibhattivipallāso, tiṇṇaṁ cāti vuttaṁ hoti.
saṅkhārānanti vacīsaṅkhārakāyasaṅkhāracittasaṅkhārānaṁ. paṭippassaddhiyāti paṭippas-
saddhatthaṁ nirodhatthaṁ, appavattatthanti vuttaṁ hoti. soḷasahīti aniccānupassanādīni
aṭṭha,

footnote: 1 aṅ.ekaka. 20/201/24

page number: 045

maggaphalāni aṭṭhāti soḷasahi. Ñāṇacariyāhīti ñāṇappavattīhi. navahīti rūpārūpāvacara-
samādhi tadupacāro cāti navahi. vasibhāvatā paññāti lahutā yathāsukhavattanaṁ
issariyaṁ vaso, so assa atthīti vasī, vasino bhāvo vasibhāvo, vasibhāvo eva
vasibhāvatā yathā pāṭikulyameva pāṭikulyatā. evaṁvidhā paññā vasibhāvatāya paññāti
vā attho. sikāraṁ dīghaṁ katvā ca paṭhanti. samannāgatattā ca paṭippassaddhiyā
ca ñāṇacariyāhi ca samādhicariyāhi cāti cakāro sambandhitabbo.
nirodhasamāpattiyā ñāṇanti anāgāmiarahantānaṁ nirodhasamāpattinimittaṁ ñāṇaṁ
yathā ajinamhi haññate dīpīti. nirodhasamāpattīti ca nevasaññānāsaññāyatanassa
abhāvamattaṁ, na koci dhammo, paññattimattaṁ. abhāvamattattā nirodhoti ca,
samāpajjantena samāpajjīyati nāmāti samāpattīti ca vuccati.
[35] sampajānassāti sammā pakārehi jānātīti sampajāno. tassa
sampajānassa. pavattapariyādāneti pavattapariyādānaṁ 1- pavattanaṁ pavattaṁ, samudācāroti
attho. kilesapavattaṁ khandhapavattañca. tassa pavattassa pariyādānaṁ parikkhayo appavatti
pavattapariyādānaṁ. tasmiṁ pavattapariyādāne. parinibbāne ñāṇanti arahato
kāmacchandādīnaṁ parinibbānaṁ appavattaṁ anupādisesaparinibbānañca paccavekkhantassa
tasmiṁ kilesaparinibbāne khandhaparinibbāne ca pavattaṁ ñāṇaṁ.
[36] sabbadhammānanti sabbesaṁ tebhūmakadhammānaṁ. sammā samucchedeti
santatisamucchedavasena suṭṭhu nirodhe. nirodhe ca anupaṭṭhānatāti nirodhe kate puna
na upaṭṭhānatāya, puna anuppattiyanti attho. sammāsamucchede ca nirodhe ca
anupaṭṭhānatā cāti cakāro sambandhitabbo.

footnote: 1 chaßēéa. ayaṁ pāṭho na dissati

page number: 046

samasīsaṭṭhe ñāṇanti nekkhammādīni sattattiṁsa samāni, taṇhādīni terasa
sīsāni. paccanīkadhammānaṁ samitattā samāni, yathāyogaṁ padhānattā ca koṭittā
ca sīsāni. ekasmiṁ iriyāpathe vā ekasmiṁ roge vā sabhāgasantativasena ekasmiṁ
jīvitindriye vā nekkhammādīni samāni ca saddhādīni sīsāni ca assa santīti
samasīsī, samasīsissa attho samasīsaṭṭho. tasmiṁ samasīsaṭṭhe, samasīsibhāveti attho.
ekasmiṁ iriyāpathe roge vā sabhāgasantativasena jīvite vā vipassanaṁ ārabhitvā
tasmiṁyeva iriyāpathe roge sabhāgajīvite vā cattāri maggaphalāni patvā tasmiṁyeva
parinibbāyantassa arahatoyeva samasīsibhāvo hotīti tasmiṁ samasīsibhāve ñāṇanti
vuttaṁ hoti. vuttañca puggalapaññattiyaṁ, 1- tassā ca aṭṭhakathāyaṁ:-
"katamo ca puggalo samasīsī, yassa puggalassa apubbaṁ acarimaṁ
āsavapariyādānañca hoti jīvitapariyādānañca. ayaṁ vuccati puggalo
samasīsī"ti.
"samasīsiniddese apubbaṁ acarimanti apure apacchā, santatippaccupannavasena
ekavāraṁyeva, ekakālaṁyevāti attho. pariyādānanti parikkhayo. ayanti ayaṁ
puggalo samasīsī nāma vuccati. so panesa tividho hoti iriyāpathasamasīsī rogasamasīsī
jīvitasamasīsīti. tattha yo caṅkamantova vipassanaṁ ārabhitvā arahattaṁ patvā caṅkamantova
parinibbāti, yo ṭhitakova vipassanaṁ ārabhitvā arahattaṁ patvā ṭhitakova parinibbāti,
yo nisinnova vipassanaṁ ārabhitvā arahattaṁ patvā nisinnova parinibbāti, yo
nipannova vipassanaṁ ārabhitvā arahattaṁ patvā nipannova parinibbāti, ayaṁ
iriyāpathasamasīsī nāma. yo pana ekaṁ rogaṁ patvā antorogeyeva vipassanaṁ ārabhitvā
arahattaṁ patvā teneva rogena parinibbāti, ayaṁ rogasamasīsī nāma. kataro

footnote: 1 abhi.pu. 36/16/120

page number: 047

jīvitasamasīsī? terasa sīsāni. tattha kilesasīsaṁ avijjaṁ arahattamaggo pariyādiyati,
pavattasīsaṁ jīvitindriyaṁ cuticittaṁ pariyādiyati, avijjāpariyādāyakaṁ cittaṁ
jīvitindriyaṁ pariyādātuṁ na sakkoti, jīvitindriyapariyādāyakaṁ cittaṁ avijjaṁ
pariyādātuṁ na sakkoti. avijjāpariyādāyakaṁ cittaṁ aññaṁ, jīvitindriyapariyādāyakaṁ
cittaṁ aññaṁ. yassa cetaṁ sīsadvayaṁ samaṁ pariyādānaṁ gacchati, so jīvitasamasīsī nāma.
kathamidaṁ samaṁ hotīti? vārasamatāya. yasmiṁ hi vāre maggavuṭṭhānaṁ hoti. sotāpattimagge
pañca paccavekkhaṇāni, sakadāgāmimagge pañca, anāgāmimagge pañca, arahattamagge
cattārīti ekūnavīsatime paccavekkhaṇañāṇe patiṭṭhāya bhavaṅgaṁ otaritvā parinibbāyati.
imāya vārasamatāya eva ubhayasīsapariyādānampi samaṁ hoti nāma. tenāyaṁ puggalo
`jīvitasamasīsī'ti vuccati. ayameva ca idha adhippeto"ti.
[37] idāni yasmā sutamayasīlamayabhāvanāmayañāṇāni vaṭṭapādakāni sallekhā
nāma na honti, lokuttarapādakāneva etāni ca aññāni ca ñāṇāni sallekhāti
vuccanti, tasmā paccanīkasallekhanākārena pavattāni ñāṇāni dassetuṁ samasīsaṭṭhe
ñāṇānantaraṁ sallekhaṭṭhe ñāṇaṁ uddiṭṭhaṁ. tattha puthunānattatejapariyādāne
paññāti lokuttarehi asammissatthena puthūnaṁ rāgādīnañca nānattānaṁ nānāsabhāvānaṁ
kāmacchandādīnañca santāpanaṭṭhena "tejā"ti laddhanāmānaṁ dussīlyādīnañca
pariyādāne khepane paññā, nekkhammādimhi sattattiṁsappabhede dhamme paññāti
vuttaṁ hoti. athavā puthubhūtā nānattabhūtā ca tejā eva tesaṁ puthubhūtānaṁ
nānattabhūtānaṁ dussīlyādīnaṁ pañcannaṁ tejānaṁ pariyādāne paññāti attho.
tejehiyeva puthūnaṁ nānattānañca saṅgahaṁ niddesavāre pakāsayissāma.
sallekhaṭṭhe ñāṇanti paccanīkadhamme sallekhati samucchindatīti sallekho, tasmiṁ
nekkhammādike sattattiṁsappabhede sallekhabhāve ñāṇaṁ. "pare vihiṁsakā bhavissanti,

page number: 048

mayamettha avihiṁsakā bhavissāmāti sallekho karaṇīyo"tiādinā 1- nayena bhagavatā sallekha-
suttante vutto catucattāḷīsabhedopi sallekho iminā saṅgahitoyevāti veditabbo.
[38] idāni sallekhe ṭhitena kattabbaṁ sammappadhānavīriyaṁ dassetuṁ tadanantaraṁ
vīriyārambhe ñāṇaṁ uddiṭṭhaṁ. tattha asallīnattapahitattapaggahaṭṭheti kosajjavasena
asallīno asaṅkucito attā assāti asallīnatto. attāti cittaṁ. yathāha:-
"udakaṁ hi nayanti nettikā usukārā namayanti tejanaṁ
dāruṁ namayanti tacchakā attānaṁ damayanti paṇḍitā"ti-
ādi 2- kāye ca jīvite ca anapekkhatāya pahito pesito vissaṭṭho attā etenāti
pahitatto. attāti attabhāvo yathāha:- "yā pana bhikkhunī attānaṁ vadhitvā
vadhitvā rodeyyā"tiādi. 3- asallīnatto ca so pahitatto cāti asallīnattapahitatto.
sahajātadhamme paggaṇhāti upatthambhetīti paggaho, paggaho eva attho paggahaṭṭho,
paggahasabhāvoti attho. asallīnattapahitattassa paggahaṭṭho asallīnattapahitatta-
paggahaṭṭho. tasmiṁ asallīnattapahitattapaggahaṭṭhe. "tasmātiha bhikkhave tumhepi
appaṭivānaṁ padaheyyātha. kāmaṁ taco ca nhāru ca aṭṭhi ca avasissatu, upasussatu
sarīre maṁsalohitaṁ. yaṁ taṁ purisathāmena purisavīriyena purisaparakkamena pattabbaṁ, na
taṁ apāpuṇitvā vīriyassa saṇṭhānaṁ bhavissatī"ti 4- vuttattā asallīnattapahitatta-
vacanena padhānasmiṁ appaṭivānitā anivattanatā vuttā. paggahaṭṭhavacanena pana
kosajjuddhaccavimuttaṁ samappavattaṁ vīriyaṁ vuttaṁ.
vīriyārambhe ñāṇanti vīrabhāvo vīriyaṁ, vīrānaṁ vā kammaṁ, vidhinā vā nayena
upāyena īrayitabbaṁ pavattayitabbanti vīriyaṁ, tadetaṁ ussāhalakkhaṇaṁ, sahajātānaṁ

footnote: 1 maßēáū. 12/83/56 2 khuḍha. 25/145/42
footnote: 3 vi.bhikkhunī. 3/880/107 4 aṅḍuka. 20/5/50

page number: 049

dhammānaṁ upatthambhanarasaṁ, asaṁsīdanabhāvapaccupaṭṭhānaṁ, "saṁviggo yoniso padahatī"ti 1-
vacanato saṁvegapadaṭṭhānaṁ, vīriyārambhavatthupadaṭṭhānaṁ vā. sammā āraddhaṁ sabbasampattīnaṁ
mūlaṁ hotīti daṭṭhabbaṁ. vīriyasaṅkhāto ārambho vīriyārambho. iminā sesārambhe
paṭikkhipati. ayaṁ hi ārambhasaddo kamme āpattiyaṁ kiriyāyaṁ vīriye hiṁsāyaṁ
vikopaneti anekesu atthesu āgato.
"yaṅkiñci dukkhaṁ sambhoti sabbaṁ ārambhapaccayā
ārambhānaṁ nirodhena natthi dukkhassa sambhavo"ti 2-
ettha hi kammaṁ ārambhoti āgataṁ. "ārambhati ca vippaṭisārī ca hotī"ti 3- ettha
āpatti. "mahāyaññā mahārambhā, na te honti mahapphalā"ti 4- ettha yūpussāpanādi-
kiriyā. "ārambhatha nikkhamatha, yuñjatha buddhasāsane"ti 5- ettha vīriyaṁ. "samaṇaṁ gotamaṁ
uddissa pāṇaṁ ārambhantī"ti 6- ettha hiṁsā. "bījagāmabhūtagāmasamārambhā paṭivirato
hotī"ti 7- ettha chedanabhañjanādikaṁ vikopanaṁ. idha pana vīriyameva adhippetaṁ. tena
vuttaṁ "vīriyasaṅkhāto ārambho vīriyārambho"ti. vīriyaṁ hi ārabhanakavasena ārambhoti
vuccati. tasmiṁ vīriyārambhe ñāṇaṁ. asallīnattā pahitattātipi paṭhanti, asallīnabhāvena
pahitabhāvenāti attho. purimapāṭhoyeva sundaro. keci pana "satidhammavicayavīriyapīti-
sambojjhaṅgānaṁ samatā asallīnattatā, satisamādhipassaddhiupekkhāsambojjhaṅgānaṁ
samatā pahitattatā, sattannaṁ sambojjhaṅgānaṁ samatā paggahaṭṭho"ti vaṇṇayanti.
[39] idāni sammāvāyāmasiddhaṁ maggaphalaṁ pattena lokahitatthaṁ dhammadesanā
kātabbāti dassetuṁ tadanantaraṁ atthasandassane ñāṇaṁ uddiṭṭhaṁ. tattha

footnote: 1 aṅ.catukka. 21/113/131 2 khu.su. 25/750/481
footnote: 3 aṅ.pañcaka. 22/142/185 (syā), abhi.pu. 36/191/179
footnote: 4 aṅ.catukka. 21/39/47, saṁ.sa. 15/120/92 5 saṁ.sa. 15/185/188

6 maßēéa. 13/51/34 7 dī.sī. 9/10,11/5,6, maßēáū. 12/293/257

page number: 050

nānādhammappakāsanatāti sabbasaṅkhatāsaṅkhatavasena nānādhammānaṁ pakāsanatā dīpanatā
desanatā. pakāsanatāti ca pakāsanā eva. 1- atthasandassaneti nānāatthānaṁ
paresaṁ sandassane. dhammā ca atthā ca te eva.
[40] idāni paresaṁ dhammiyā kathāya sandassentassa tassa ariyapuggalassa
yathāsabhāvadhammadesanākāraṇaṁ dassanavisuddhiṁ dassetuṁ tadanantaraṁ dassanavisuddhiñāṇaṁ
uddiṭṭhaṁ. tattha sabbadhammānaṁ ekasaṅgahatā nānattekattapaṭivedheti sabbesaṁ
saṅkhatāsaṅkhatadhammānaṁ ekasaṅgahatāya ca kāmacchandādīnaṁ nānattassa ca nekkhammādīnaṁ
ekattassa ca paṭivedho, abhisamayoti attho. so pana 2- maggapaññā phalapaññā
ca. maggapaññā saccābhisamayakkhaṇe saccābhisamayavasena paṭivijjhatīti paṭivedho,
phalapaññā paṭividdhattā paṭivedho. ekasaṅgahatāti ettha jātisaṅgaho sañjāti-
saṅgaho kiriyāsaṅgaho gaṇanasaṅgahoti catubbidho saṅgaho. tattha "sabbe khattiyā
āgacchantu, sabbe brāhmaṇā, sabbe vessā, sabbe suddā āgacchantu ",
"yā cāvuso visākha sammāvācā, yo ca sammākammanto, yo ca sammāājīvo,
ime dhammā sīlakkhandhe saṅgahitā"ti 3- ayaṁ jātisaṅgaho nāma. "ekajātikā
āgacchantū"ti vuttaṭṭhāne viya hi idha sabbe jātiyā ekasaṅgahitā. "sabbe
kosalakā āgacchantu, sabbe māgadhikā, sabbe bhārukacchakā āgacchantu ", "yo
cāvuso visākha sammāvāyāmo, yā ca sammāsati, yo ca sammāsamādhi, ime
dhammā samādhikkhandhe saṅgahitā"ti 3- ayaṁ sañjātisaṅgaho nāma. "ekaṭṭhāne jātā
saṁvaḍḍhā 4- āgacchantū"ti vuttaṭṭhāne viya hi idha sabbe jātiṭṭhānena nivuttho-
kāsena ekasaṅgahitā. "sabbe hatthārohā āgacchantu, sabbe assārohā āgacchantu,
sabbe rathikā āgacchantu ", "yā cāvuso visākha sammādiṭṭhi, yo ca sammāsaṅkappo,

footnote: 1 sī. desanatāti ca pakāsanatā eva 2 ma.,ka. sā panesā
footnote: 3 maßēáū. 12/462/412 4 sī.,ka. jātisambandhā

page number: 051

ime dhammā paññākkhandhe saṅgahitā"ti 1- ayaṁ kiriyāsaṅgaho nāma. sabbeva hi
te attano kiriyākaraṇena ekasaṅgahitā. "cakkhāyatanaṁ katamaṁ khandhagaṇanaṁ gacchati,
cakkhāyatanaṁ rūpakkhandhagaṇanaṁ gacchati. hañci cakkhāyatanaṁ rūpakkhandhagaṇanaṁ gacchati, tena
vata re vattabbe cakkhāyatanaṁ rūpakkhandhena saṅgahitan"ti 2- ayaṁ gaṇanasaṅgaho nāma.
ayamidha adhippeto. tathaṭṭhādīsu dvādasasu ākāresu visuṁ visuṁ ekena saṅgaho
gaṇanaparicchedo etesanti ekasaṅgahā, ekasaṅgahānaṁ bhāvo ekasaṅgahatā.
dassanavisuddhiñāṇanti maggaphalañāṇaṁ dassanaṁ, dassanameva visuddhi dassanavisuddhi,
dassanavisuddhi eva ñāṇaṁ dassanavisuddhiñāṇaṁ. maggañāṇaṁ visujjhatīti dassanavisuddhi,
phalañāṇaṁ visuddhattā dassanavisuddhi.
[41] idāni dassanavisuddhisādhakāni vipassanāñāṇāni dvidhā dassetuṁ
tadanantaraṁ khantiñāṇapariyogāhaṇañāṇāni uddiṭṭhāni. tattha viditattā paññāti
rūpakkhandhādīnaṁ aniccādito viditattā pavattā paññā. khantiñāṇanti viditameva
khamatīti khanti, khanti eva ñāṇaṁ khantiñāṇaṁ. etena adhivāsanakhantiṁ paṭikkhipati.
etaṁ kalāpasammasanādivasena pavattaṁ taruṇavipassanāñāṇaṁ.
[42] phuṭṭhattā paññāti rūpakkhandhādīnaṁ aniccādivasena ñāṇaphassena
phuṭṭhattā pavattā paññā. pariyogāhaṇe ñāṇanti phuṭṭhameva pariyogāhati
pavisatīti pariyogāhaṇaṁ, ñāṇaṁ. gākāraṁ rassaṁ katvāpi paṭhanti. etaṁ
bhaṅgānupassanādivasena pavattaṁ tikkhavipassanāñāṇaṁ. keci pana "vipassanāñāṇameva
saddhāvāhissa khantiñāṇaṁ, paññāvāhissa pariyogāhaṇañāṇan"ti vadanti. evaṁ sante
etāni dve ñāṇāni ekassa na sambhavanti, tadasambhave ekassa sāvakassa
sattasaṭṭhi sāvakasādhāraṇañāṇāni na sambhavanti, tasmā taṁ na yujjati.

footnote: 1 maßēáū. 12/462/412 2 abhi.ka. 37/1128/363 (syā)

page number: 052

[43] idāni yasmā puthujjanā sekkhā ca vipassanūpage khandhādayo dhamme
sakale eva sammasanti, na tesaṁ ekadesaṁ, tasmā tesaṁ padesavihāro na labbhati,
arahatoyeva yathāruci padesavihāro labbhatīti dassanavisuddhisādhakāni ñāṇāni vatvā
tadanantaraṁ arahato dassanavisuddhisiddhaṁ padesavihārañāṇaṁ uddiṭṭhaṁ. tattha
samodahane paññāti khandhādīnaṁ ekadesassa vedanādhammassa samodahanapaññā,
sampiṇḍapaññā rāsikaraṇapaññā. samodhāne paññātipi pāṭho, soyeva attho.
padesavihāre ñāṇanti khandhādīnaṁ padesena ekadesena avayavena vihāro
padesavihāro, tasmiṁ padesavihāre ñāṇaṁ. tattha padeso nāma khandhapadeso
āyatanadhātusaccaindriyapaccayākārasatipaṭṭhānajhānanāmarūpadhammapadesoti nānāvidho.
evaṁ nānāvidho cesa vedanā eva. kathaṁ? pañcannaṁ khandhānaṁ vedanākkhandhavasena
khandhekadeso, dvādasannaṁ āyatanānaṁ vedanāvasena dhammāyatanekadeso, aṭṭhārasannaṁ
dhātūnaṁ vedanāvasena dhammadhātekadeso, catunnaṁ saccānaṁ vedanāvasena dukkhasaccekadeso,
bāvīsatiyā indriyānaṁ pañcavedanindriyavasena indriyekadeso, dvādasannaṁ
paṭiccasamuppādaṅgānaṁ phassapaccayā vedanāvasena paccayākārekadeso, catunnaṁ
satipaṭṭhānānaṁ vedanānupassanāvasena satipaṭṭhānekadeso, catunnaṁ jhānānaṁ
sukhaupekkhāvasena jhānekadeso, nāmarūpānaṁ vedanāvasena nāmarūpekadeso, kusalādīnaṁ
sabbadhammānaṁ vedanāvasena dhammekadesoti evaṁ vedanā eva khandhādīnaṁ padeso,
tassā vedanāya eva paccavekkhaṇavasena padesavihāro.
[44] idāni yasmā samādhibhāvanāmayañāṇādīni bhāventā puthujjanā
sekkhā ca te te bhāvetabbabhāvanādhamme adhipatī jeṭṭhake katvā tena tena
pahātabbe tappaccanīke nānāsabhāve dhamme anekādīnave ādīnavato paccavekkhitvā
tassa tassa bhāvanādhammassa vasena cittaṁ patiṭṭhapetvā te te paccanīkadhamme

page number: 053

pajahanti, pajahantā ca vipassanākāle sabbasaṅkhāre suññato disvā pacchā
samucchedena pajahanti, tathā pajahantā ca ekābhisamayavasena saccāni paṭivijjhantā
pajahanti, yathāvutteheva ākārehi sabbepi ariyā yathāyogaṁ paṭipajjanti, tasmā
padesavihārañāṇānantaraṁ saññāvivaṭṭañāṇādīni cha ñāṇāni yathākkamena
uddiṭṭhāni. tattha adhipatattā paññāti nekkhammādīnaṁ adhipatibhāvena nekkhammādīni
adhikāni katvā tadadhikabhāvena pavattā paññāti attho. saññāvivaṭṭe ñāṇanti
saññāya vivaṭṭanaṁ parāvattanaṁ parammukhabhāvoti 1- saññāvivaṭṭo, yāya saññāya
te te bhāvanādhamme adhipatiṁ karoti, tāya saññāya hetubhūtāya, karaṇabhūtāya vā
tato tato kāmacchandādito vivaṭṭanañāṇanti vuttaṁ hoti. etto vivaṭṭoti avuttepi
yato vivaṭṭati, tato eva vivaṭṭoti gayhati yathā vivaṭṭanānupassanāya. sā pana
saññā sañjānanalakkhaṇā, tadevetanti puna sañjānanapaccayanimittakaraṇarasā
dāruādīsu tacchakādayo viya, yathā gahitanimittavasena abhinivesakaraṇapaccupaṭṭhānā
hatthidassakāndhā viya, ārammaṇe anogāḷhavuttitāya aciraṭṭhānapaccupaṭṭhānā vā
vijju viya, yathā upaṭṭhitavisayapadaṭṭhānā tiṇapurisakesu migapotakānaṁ purisāti
uppannasaññā viya.
[45] nānatte paññāti nānāsabhāve bhāvetabbato aññasabhāve
kāmacchandādike ādīnavadassanena pavattā paññā. nānatteti ca nimittatthe bhummavacanaṁ.
nānattapahānaṁ vā nānattaṁ, nānattapahānanimittaṁ nānattapahānahetunekkhammādīsu
paññāti adhippāyo. cetovivaṭṭe ñāṇanti cetaso kāmacchandādito vivaṭṭanaṁ
nekkhammādīsu ñāṇaṁ. cetoti cettha cetanā adhippetā. sā cetanābhāvalakkhaṇā,
abhisandahaṇalakkhaṇā vā, āyūhanarasā, saṁvidahanapaccupaṭṭhānā sakiccaparakiccasādhakā
jeṭṭhasissamahāvaḍḍhakiādayo viya. accāyikakammānussaraṇādīsu panāyaṁ sampayuttānaṁ
ussāhanabhāvane pākaṭā hoti.

footnote: 1 ma.,ka. parammukhabhāvo

page number: 054

[46] adhiṭṭhāne paññāti nekkhammādivasena cittassa patiṭṭhāne 1- paññā.
cittavivaṭṭe ñāṇanti kāmacchandādipahānavasena cittassa vivaṭṭane ñāṇaṁ. cittaṁ
cettha vijānanalakkhaṇaṁ, pubbaṅgamarasaṁ, sandhānapaccupaṭṭhānaṁ, nāmarūpapadaṭṭhānaṁ.
[47] suññate paññāti attattaniyasuññatāya anattānattaniye pavattā
anattānupassanāpaññā. Ñāṇavivaṭṭe ñāṇanti ñāṇameva abhinivesato vivaṭṭatīti
vivaṭṭo, taṁ ñāṇavivaṭṭabhūtaṁ ñāṇaṁ.
[48] vosagge paññāti ettha vosajjatīti vosaggo, kāmacchandādīnaṁ
vosaggo nekkhammādimhi paññā. vimokkhavivaṭṭe ñāṇanti kāmacchandādikehi
vimuccatīti vimokkho, vimokkho eva vivaṭṭo vimokkhavivaṭṭo, so eva ñāṇaṁ.
[49] tathaṭṭhe paññāti ekekassa saccassa catubbidhe catubbidhe aviparīta-
sabhāve kiccavasena asammohato pavattā paññā. saccavivaṭṭe ñāṇanti catūsu
saccesu ubhatovuṭṭhānavasena vivaṭṭatīti saccavivaṭṭo, so eva ñāṇaṁ. ekameva ñāṇaṁ
adhipatikatadhammavasena saññāvivaṭṭoti, pahātabbadhammavasena cetovivaṭṭoti, citta-
patiṭṭhāpanavasena cittavivaṭṭoti, paccanīkapahānavasena vimokkhavivaṭṭoti evaṁ catudhā
vuttaṁ. anattānupassanāva suññatākāravasena "ñāṇavivaṭṭe ñāṇan"ti vuttā,
maggañāṇameva heṭṭhā "magge ñāṇan"ti ca "ānantarikasamādhimhi ñāṇan"ti
ca dvidhā vuttaṁ, 2- vivaṭṭanākāravasena "saccavivaṭṭe ñāṇan"ti vuttaṁ.
[50] idāni tassa saccavivaṭṭañāṇavasena pavattassa āsavānaṁ khaye
ñāṇassa vasena pavattāni kamato cha abhiññāñāṇāni uddiṭṭhāni. tatthāpi
lokapākaṭānubhāvattā ativimhāpananti paṭhamaṁ iddhividhañāṇaṁ uddiṭṭhaṁ,

footnote: 1 sī. adhiṭṭhāne 2 sī. vuttampi

page number: 055

cetopariyañāṇassa visayato dibbasotañāṇaṁ oḷārikavisayanti dutiyaṁ dibbasotañāṇaṁ
uddiṭṭhaṁ, sukhumavisayattā tatiyaṁ cetopariyañāṇaṁ uddiṭṭhaṁ. tīsu vijjāsu
pubbenivāsacchādakātītatamavinodakattā paṭhamaṁ pubbenivāsānussatiñāṇaṁ uddiṭṭhaṁ,
paccuppannānāgatatamavinodakattā dutiyaṁ dibbacakkhuñāṇaṁ uddiṭṭhaṁ, sabbatama-
samucchedakattā tatiyaṁ āsavānaṁ khaye ñāṇaṁ uddiṭṭhaṁ. tattha kāyampīti rūpakāyampi.
cittampīti pādakajjhānacittampi. ekavavatthānatāti parikammacittena ekato ṭhapanatāya ca
dissamānakāyena, adissamānakāyena vā gantukāmakāle yathāyogaṁ kāyassapi cittassapi
missīkaraṇatāya cāti vuttaṁ hoti. kāyoti cettha sarīraṁ. sarīraṁ hi asucisañcayato
kucchitānaṁ kesādīnañceva cakkhurogādīnaṁ rogasatānañca āyabhūtato kāyoti vuccati.
sukhasaññañca lahusaññañcāti ettha catutthajjhānasampayuttaṁ ekaṁyeva saññaṁ
ākāranānattato dvidhā katvā samuccayattho casaddo payutto. catutthajjhānasmiṁ
hi upekkhā santattā 1- sukhanti vuttā, taṁsampayuttā saññā sukhasaññā.
sāyeva nīvaraṇehi ceva vitakkādipaccanīkehi ca vimuttattā lahusaññā.
adhiṭṭhānavasenāti adhikaṁ katvā ṭhānavasena, pavisanavasenāti adhippāyo. adhiṭṭhānavasena
cāti casaddo sambandhitabbo. ettāvatā sabbappakārassa iddhividhassa yathāyogaṁ
kāraṇaṁ vuttaṁ.
ijjhanaṭṭhe paññāti ijjhanasabhāve paññā. iddhividhe ñāṇanti ijjhanaṭṭhena iddhi,
nipphattiatthena paṭilābhaṭṭhena cāti vuttaṁ hoti. yaṁ hi nipphajjati paṭilabbhata
ca, taṁ ijjhatīti vuccati. yathāha:- "kāmaṁ kāmayamānassa, tassa cetaṁ samijjhatī"ti. 2-
tathā "nekkhammaṁ ijjhatīti iddhi, paṭiharatīti pāṭihāriyaṁ, arahattamaggo
ijjhatīti iddhi, paṭiharatīti pāṭihāriyan"ti. 3- aparo nayo:- ijjhanaṭṭhena iddhi,
upāyasampadāyetaṁ adhivacanaṁ. upāyasampadā hi ijjhati adhippetaphalappasavanato. yathāha

footnote: 1 ka. santaṁ 2 khu.su. 25/773/486 3 khu.paṭi. 31/32/438

page number: 056

"ayaṁ kho citto gahapati sīlavā kalyāṇadhammo, sace paṇidahissati, anāgatamaddhānaṁ
rājā assaṁ cakkavattīti. ijjhissati hi sīlavato cetopaṇidhi visuddhattā"ti. 1-
aparo nayo:- etāya sattā ijjhantīti iddhi, ijjhantīti iddhā vuddhā
ukkaṁsagatā hontīti vuttaṁ hoti. iddhi eva vidhaṁ iddhividhaṁ, iddhikoṭṭhāso
iddhivikappoti attho. taṁ iddhividhaṁ ñāṇanti vuttaṁ hoti.
[51] vitakkavipphāravasenāti dibbasotadhātūppādanatthaṁ parikammakaraṇakāle
saddanimittesu attano vitakkavipphāravasena vitakkavegavasena. vitakkoti cettha
vitakketīti vitakko, vitakkanaṁ vā vitakko, ūhananti vuttaṁ hoti. svāyaṁ
ārammaṇe cittassa abhiniropanalakkhaṇo, āhananapariyāhananaraso. tathā hi tena yogāvacaro
ārammaṇaṁ vitakkāhataṁ vitakkapariyāhataṁ karotīti vuccati. ārammaṇe cittassa ānayana-
paccupaṭṭhāno, tajjāsamannāhārena pana indriyena ca parikkhitte visaye anantarāyena
uppajjanato āpāthagatavisayapadaṭṭhānoti vuccati. nānattekattasaddanimittānanti nānā-
sabhāvānaṁ ekasabhāvānañca saddanimittānaṁ. saddā eva cettha vitakkuppattikāraṇattā
saṅkhāranimittattā ca nimittāni. bherisaddādivasena ekagghanībhūtā, anekā vā saddā,
nānādisāsu vā saddā, nānāsattānaṁ vā saddā nānattasaddā, ekadisāya
saddā ekasattassa vā saddā, bherisaddādivasena ekekasaddā vā ekattasaddā.
saddoti cettha sappatīti saddo, kathīyatīti attho. pariyogāhaṇe paññāti
pavisanapaññā, pajānanapaññāti attho. sotadhātuvisuddhiñāṇanti savanaṭṭhena
nijjīvaṭṭhena ca sotadhātu, sotadhātukiccakaraṇavasena ca sotadhātu viyātipi sotadhātu,
parisuddhattā nirupakkilesattā visuddhi, sotadhātu eva visuddhi sotadhātuvisuddhi,
sotadhātuvisuddhi eva ñāṇaṁ sotadhātuvisuddhiñāṇaṁ.

footnote: 1 saṁ.saḷā. 18/584/373 (syā)

page number: 057

[52] tiṇṇannaṁ cittānanti somanassasahagatadomanassasahagataupekkhāsahagatavasena
tiṇṇannaṁ cittānaṁ, vipphārattāti vipphārabhāvena vegenāti attho.
hetuatthe nissakkavacanaṁ, cetopariyañāṇuppādanatthaṁ parikammakaraṇakāle paresaṁ
tiṇṇannaṁ cittānaṁ vipphārahetunā. indriyānaṁ pasādavasenāti cakkhādīnaṁ channaṁ
indriyānaṁ pasādavasena, indriyānaṁ patiṭṭhitokāsā cettha phalūpacārena
indriyānanti vuttā yathā "vippasannāni kho te āvuso indriyāni parisuddho
chavivaṇṇo pariyodāto"ti. 1- indriyapatiṭṭhitokāsesupi hadayavatthu eva idha
adhippetaṁ. pasādavasenāti ca anāvilabhāvavasena. "pasādappasādavasenā"ti vattabbe
appasādasaddassa lopo katoti veditabbaṁ, athavā idamappasannanti gahaṇassa pasādaṁ
apekkhitvā eva sambhavato "pasādavasenā"ti vacaneneva appasādopi vuttova
hotīti veditabbaṁ. nānattekattaviññāṇacariyā pariyogāhaṇe paññāti yathāsambhavaṁ
nānāsabhāvaekasabhāvaekūnanavutiviññāṇappavattivijānanapaññā. ettha asamāhitassa
viññāṇacariyā nānattā, samāhitassa viññāṇacariyā ekattā. sarāgādicittaṁ vā
nānattaṁ, vītarāgādicittaṁ ekattaṁ. cetopariyañāṇanti ettha pariyātīti pariyaṁ,
paricchindatīti attho. cetaso pariyaṁ cetopariyaṁ, cetopariyañca taṁ ñāṇañcāti
cetopariyañāṇaṁ. vipphāratātipi pāṭho, vipphāratāyāti attho.
[53] paccayappavattānaṁ dhammānanti paṭiccasamuppādavasena paccayato pavattānaṁ
paccayuppannadhammānaṁ. nānattekattakammavipphāravasenāti ettha akusalaṁ kammaṁ nānattaṁ,
kusalaṁ kammaṁ ekattaṁ. kāmāvacaraṁ vā kammaṁ nānattaṁ, rūpāvacarārūpāvacaraṁ kammaṁ
ekattaṁ. nānattekattakammavipphāravasena paccayapavattānaṁ dhammānaṁ pariyogāhaṇe
paññāti sambandho. pubbenivāsānussatiñāṇanti pubbe atītajātīsu nivutthakhandhā
pubbenivāso. nivutthāti ajjhāvutthā anubhūtā attano santāne

footnote: 1 vißēáahā. 4/61/52

page number: 058

uppajjitvā niruddhā. pubbe atītajātīsu nivutthadhammā vā pubbenivāso.
nivutthāti gocaranivāsena nivutthā attano viññāṇena viññātā paricchinnā,
paraviññāṇaviññātāpi vā. chinnavaṭumakānussaraṇādīsu te buddhānaṁyeva labbhanti.
pubbenivāsānussatīti yāya satiyā pubbenivāsaṁ anussarati, sā
pubbenivāsānussati. Ñāṇanti tāya satiyā sampayuttaṁ ñāṇaṁ.
[54] obhāsavasenāti dibbena cakkhunā rūpadassanatthaṁ pasāritassa
tejokasiṇaodātakasiṇāalokakasiṇānaṁ aññatarassa catutthajjhānārammaṇassa
kasiṇobhāsassa vasena. nānattekattarūpanimittānanti nānāsattānaṁ rūpāni,
nānattakāyaṁ upapannānaṁ vā sattānaṁ rūpāni, nānādisāsu vā rūpāni,
asammissāni vā rūpāni nānattarūpāni, ekasattassa rūpāni, ekattakāyaṁ
upapannassa vā rūpāni, ekadisāyaṁ vā rūpāni, nānādisādīnaṁ sammissībhūtāni
vā rūpāni ekattarūpāni. rūpanti cettha vaṇṇāyatanameva. taṁ hi rūpayatīti rūpaṁ,
vaṇṇavikāraṁ āpajjamānaṁ hadayaṅgatabhāvaṁ pakāsatīti attho. rūpameva rūpanimittaṁ. tesaṁ
nānattekattarūpanimittānaṁ. dassanaṭṭhe paññāti dassanabhāve paññā.
dibbacakkhuñāṇanti dibbasadisattā dibbaṁ. devānaṁ hi sucaritakammanibbattaṁ
pittasemharuhirādīhi apalibuddhaṁ upakkilesavimuttatāya dūrepi ārammaṇasampaṭicchana-
samatthaṁ dibbaṁ pasādacakkhu hoti. idañcāpi vīriyabhāvanābalanibbattaṁ ñāṇacakkhuṁ
tādisamevāti dibbasadisattā dibbaṁ, dibbavihāravasena paṭiladdhattā attanā
dibbavihārasannissitattāpi dibbaṁ, ālokapariggahena mahājutikattāpi dibbaṁ,
tirokuḍḍādigatarūpadassanena mahāgatikattāpi dibbaṁ. taṁ sabbaṁ saddasatthānusārena
veditabbaṁ. dassanaṭṭhena cakkhu, cakkhukiccakaraṇena cakkhumivātipi cakkhu, dibbañca taṁ
cakkhu cāti dibbacakkhu, dibbacakkhu ca taṁ ñāṇañcāti dibbacakkhuñāṇaṁ.

page number: 059

[55] catusaṭṭhiyā ākārehīti aṭṭhasu maggaphalesu ekekasmiṁ aṭṭhannaṁ
aṭṭhannaṁ indriyānaṁ vasena catusaṭṭhiyā ākārehi. tiṇṇannaṁ indriyānanti
anaññātaññassāmītindriyaṁ aññindriyaṁ aññātāvindriyanti imesaṁ tiṇṇannaṁ
indriyānaṁ. vasibhāvatā paññāti vasibhāvatāya pavattā paññā, arahattaphale
aṭṭhannaṁ indriyānaṁ vasena aṭṭhahi ākārehi aññātāvindriyassa vasibhāvatāya
arahattamaggakkhaṇe abhāvepi kāraṇasiddhivasena tadatthasādhanatāya vuttanti veditabbaṁ.
āsavānaṁ khaye ñāṇanti attanā vajjhānaṁ āsavānaṁ khayakaraṁ arahattamaggañāṇaṁ.
[56-59] idāni āsavānaṁ khayañāṇasaṅkhātārahattamaggañāṇasambandhena
catunnampi maggañāṇānaṁ ekekassa maggañāṇassa ekābhisamayataṁ dassetuṁ
"pariññaṭṭhe paññā"tiādīni cattāri ñāṇāni uddiṭṭhāni. tatthāpi oḷārikattā
sabbasattasādhāraṇattā ca suviññeyyanti dukkhasaccaṁ paṭhamaṁ vuttaṁ, tasseva
hetudassanatthaṁ tadanantaraṁ samudayasaccaṁ, hetunirodhā phalanirodhoti ñāpanatthaṁ tadanantaraṁ
nirodhasaccaṁ, tadadhigamūpāyadassanatthaṁ ante 1- maggasaccaṁ. bhavasukhassādagadhitānaṁ vā
sattānaṁ saṁvegajananatthaṁ paṭhamaṁ dukkhamāha, taṁ neva akataṁ āgacchati, na issaranimmānādito
hoti, ito pana hotīti ñāpanatthaṁ tadanantaraṁ samudayasaccaṁ, tato sahetukena dukkhena
abhibhūtattā saṁviggamānasānaṁ dukkhanissaraṇagavesīnaṁ nissaraṇadassanena assāsajananatthaṁ
nirodhaṁ, tato nidhoādhigamatthaṁ nirodhasampāpakaṁ magganti. idāni tabbisayāni
ñāṇāni teneva kamena uddiṭṭhāni. tattha pariññaṭṭheti dukkhassa
pīḷanaṭṭhādike catubbidhe parijānitabbasabhāve. pahānaṭṭheti samudayassa āyūhanaṭṭhādike
catubbidhe pahātabbasabhāve. sacchikiriyaṭṭheti nirodhassa nissaraṇaṭṭhādike
catubbidhe sacchikātabbasabhāve. bhāvanaṭṭheti maggassa niyyānaṭṭhādike catubbidhe
bhāvetabbasabhāve.

footnote: 1 sī. tadanantaraṁ

page number: 060

[60-63] idāni bhāvitamaggassa paccavekkhaṇavasena vā abhāvitamaggassa
anussavavasena vā visuṁ visuṁ saccañāṇāni dassetuṁ dukkhe ñāṇādīni cattāri
ñāṇāni uddiṭṭhāni. tattha dukkheti ettha duiti ayaṁ saddo kucchite
dissati. kucchitaṁ hi puttaṁ duputtoti vadanti. khaṁsaddo pana tucche. tucchaṁ
hi ākāsaṁ `khan'ti vuccati. idañca paṭhamasaccaṁ kucchataṁ anekupaddavādhiṭṭhānato,
tucchaṁ bālajanaparikappitadhuvasubhasukhattabhāvavirahitato. tasmā kucchitattā tucchattā ca
"dukkhan"ti vuccati.
dukkhasamudayeti ettha saṁiti ayaṁ saddo "samāgamo sametan"tiādīsu 1- viya
saṁyogaṁ dasaseti, uiti ayaṁ saddo "uppannaṁ uditan"tiādīsu 2- viya uppattiṁ.
aya-saddo pana kāraṇaṁ dīpeti. idañcāpi dutiyasaccaṁ avasesapaccayasamāyoge sati
dukkhassa uppattikāraṇaṁ. iti dukkhassa saṁyoge uppattikāraṇattā
"dukkhasamudayan"ti vuccati.
dukkhanirodheti ettha nisaddo abhāvaṁ, rodhasaddo ca cārakaṁ dīpeti.
tasmā abhāvo ettha saṁsāracārakasaṅkhātassa dukkharodhassa sabbagatisuññattā,
samadhigate vā tasmiṁ saṁsāracārakassa dukkharodhassa abhāvo hoti tappaṭipakkhattātipi
"dukkhanirodhan"ti vuccati. dukkhassa vā anuppattinirodhapaccayattā
dukkhanirodhanti vuccati.
dukkhanirodhagāminiyā paṭipadāyāti ettha yasmā ayaṁ etaṁ dukkhanirodhaṁ gacchati
ārammaṇakaraṇavasena tadabhimukhībhūtattā, 3- paṭipadā ca hoti dukkhanirodhappattiyā, tasmā
dukkhanirodhagāminipaṭipadāti vuccati. cattāri maggañāṇāneva heṭṭhā

footnote: 1 abhi.vi. 35/199/119, dīßēáahā. 10/396/261
footnote: 2 vißēáahāvi. 1/182/100, khu.cūḷa. 30/740/777 (syā) 3 sī. tadabhimukhabhūtattā

page number: 061

vuṭṭhānākāradīpanavasena "magge ñāṇan"ti vuttāni, anantaraphaladāyakattassa kāraṇaparidīpana-
vasena "ānantarikasamādhimhi ñāṇan"ti vuttāni, vivaṭṭanākāradīpanavasena "saccavivaṭṭe
ñāṇan"ti vuttāni, maggapaṭipāṭikkameneva arahattamaggañāṇuppattiṁ, tassa 1- ca
ñāṇassa abhiññābhāvaṁ dīpetuṁ arahattamaggañāṇameva "āsavānaṁ khaye ñāṇan"ti
vuttaṁ, puna catunnampi maggañāṇānaṁ ekābhisamayataṁ dīpetuṁ "pariññaṭṭhe paññā
dukkhe ñāṇan"tiādīni cattāri ñāṇāni vuttāni. puna ekekasmiṁ sacce visuṁ
visuṁ uppattidīpanavasena "dukkhe ñāṇan"tiādīni cattāri ñāṇāni uddiṭṭhānīti
evaṁ pubbāparaviseso veditabboti.
[64-67] idāni sabbesaṁ ariyapuggalānaṁ ariyamaggānubhāveneva
paṭisambhidāñāṇāni siddhānīti dassetuṁ atthapaṭisambhide ñāṇantiādīni puna cattāri
paṭisambhidāñāṇāni uddiṭṭhāni. imāni hi paṭisambhidāpabhedābhāvepi
sabbāriyapuggalasādhāraṇāni suddhikapaṭisambhidāñāṇāni, heṭṭhā uddiṭṭhāni pana
pabhinnapaṭisambhidānaṁ pabhedappattāni paṭisambhidāñāṇānīti veditabbānīti ayametesaṁ
ubhayatthavacane viseso. yasmā vā anantaraṁ uddiṭṭhaṁ dukkhārammaṇaṁ nirodhārammaṇañca
ñāṇaṁ atthapaṭisambhidā hoti, samudayārammaṇaṁ maggārammaṇañca ñāṇaṁ dhammapaṭisambhidā,
tadabhilāpe ñāṇaṁ niruttipaṭisambhidā, tesu ñāṇesu ñāṇaṁ paṭibhānapaṭisambhidā,
tasmā tampi atthavisesaṁ dassetuṁ suddhikapaṭisambhidāñāṇāni uddiṭṭhānīti
veditabbāni. yasmāyeva ca heṭṭhā nānattasaddena visesetvā vuttāni, idha tathā
avisesetvā vuttānīti.
[68] evaṁ paṭipāṭiyā sattasaṭṭhi sāvakasādhāraṇañāṇāni uddisitvā
idāni sāvakehi asādhāraṇāni tathāgatānaṁyeva āveṇikāni ñāṇāni dassetuṁ
indriyaparopariyattañāṇādīni cha asādhāraṇāni ñāṇāni uddiṭṭhāni. tatthāpi

footnote: 1 sī. arahattamaggañāṇuppattikassa

page number: 062

yasmā tathāgatā sattānaṁ dhammadesanāya bhājanābhājanattaṁ olokentā buddhacakkhunā
olokenti. buddhacakkhu nāma indriyaparopariyattāsayānusayañāṇadvayameva. yathāha:-
"addasā kho bhagavā buddhacakkhunā lokaṁ volokento satte
apparajakkhe mahārajakkhe tikkhindriye munindriye"tiādi. 1-
sattasantāne ca olokentā paṭhamaṁ indriyappākāparipākaṁ olokenti, indriya-
paripākañca ñatvā āsayādīnaṁ anurūpena dhammadesanatthaṁ tato āsayānusayacaritāni
olokenti, tasmāpi paṭhamaṁ indriyaparopariyattañāṇaṁ uddiṭṭhaṁ, tadanantaraṁ
āsayānusayañāṇaṁ. dhammaṁ desentā ca yasmā pāṭihāriyena vinetabbānaṁ pāṭihāriyaṁ
karonti, tasmā āsayānusayañāṇānantaraṁ yamakapāṭihāriye ñāṇaṁ uddiṭṭhaṁ, imesaṁ
tiṇṇaṁ ñāṇānaṁ hetuparidīpanatthaṁ tadanantaraṁ mahākaruṇāñāṇaṁ uddiṭṭhaṁ,
mahākaruṇāñāṇassa parisuddhabhāvaparidīpanatthaṁ tadanantaraṁ sabbaññutaññāṇaṁ uddiṭṭhaṁ,
sabbaññussāpi sabbadhammānaṁ āvajjanapaṭibaddhabhāvaparidīpanatthaṁ sabbaññutaññāṇassa
anāvariyabhāvadīpanatthañca tadanantaraṁ anāvaraṇañāṇaṁ uddiṭṭhanti veditabbaṁ.
indriyaparopariyattañāṇanti ettha upari "sattānan"ti padaṁ idheva āharitvā
sattānaṁ indriyaparopariyattañāṇanti yojetabbaṁ. parāni ca aparāni ca parāparānīti
vattabbe sandhivasena rokāraṁ katvā paroparānīti vuccati. paroparānaṁ bhāvo paropariyaṁ,
paropariyameva paropariyattaṁ, veneyyasattānaṁ saddhādīnaṁ pañcannaṁ indriyānaṁ
paropariyattaṁ indriyaparopariyattaṁ, indriyaparopariyattassa ñāṇaṁ indriya-
paropariyattañāṇaṁ, indriyānaṁ uttamānuttamabhāvañāṇanti attho. indriyavaro-
variyattañāṇantipi pāṭho. varāni ca avariyāni ca varovariyāni, varovariyānaṁ bhāvo varo-
variyattanti yojetabbaṁ. avariyānīti ca na uttamānīti attho. atha vā parāni ca oparāni

footnote: 1 vißēáahā. 4/9/9, maßēáū. 12/283/244, maßēéa. 13/339/321

page number: 063

ca paroparāni, tesaṁ bhāvo paropariyattanti yojetabbaṁ. oparānīti ca
orānīti vuttaṁ hoti, lāmakānīti attho "paroparā yassa samecca dhammā"tiādīsu 1-
viya. "indriyaparopariyatte Ñāṇan"ti bhummavacanenāpi pāṭho.
[69] sattānaṁ āsayānusaye ñāṇanti ettha rūpādīsu khandhesu chandarāgena
sattā visattāti sattā. vuttaṁ hetaṁ bhagavatā:-
"rūpe kho rādha yo chando yo rāgo yā nandī yā taṇhā,
tatra satto tatra visatto, tasmā `satto'ti vuccati. vedanāya saññāya
saṅkhāresu viññāṇe yo chando yo rāgo yā nandī yā taṇhā,
tatra satto tatra visatto, tasmā `satto'ti vuccatī"ti. 2-
akkharacintakā pana atthaṁ avicāretvā "nāmamattametan"ti icchanti. yepi atthaṁ
vicārenti, te sabbayogena 3- sattāti icchanti. tesaṁ sattānaṁ. āsayanti
nissayanti etaṁ iti āsayo, micchādiṭṭhiyā, sammādiṭṭhiyā vā kāmādīhi
nekkhammādīhi vā paribhāvitassa santānassetaṁ adhivacanaṁ. sattasantāne anusenti
anupavattantīti anusayā, thāmagatānaṁ kāmarāgādīnaṁ etaṁ adhivacanaṁ. āsayo ca anusayo ca
āsayānusayo. jātiggahaṇena ca dvandasamāsavasena ca ekavacanaṁ veditabbaṁ. yasmā
caritādhimuttiyo āsayānusayasaṅgahitā, tasmā uddesacaritādhimuttīsu ñāṇāni
āsayānusayañāṇeneva saṅgahetvā "āsayānusaye ñāṇan"ti vuttaṁ. yeneva hi
adhippāyena uddeso kato, teneva adhippāyena niddeso katoti.
[70] yamakapāṭihīre ñāṇanti ettha aggikkhandhaudakadhārādīnaṁ apubbaṁ acarimaṁ
sakiṁyeva pavattito yamakaṁ, assaddhiyādīnaṁ paṭipakkhadhammānaṁ haraṇato pāṭihīraṁ, yamakañca
taṁ pāṭihīrañcāti yamakapāṭihīraṁ.

footnote: 1 khu.su. 25/480/424 2 saṁ.kha. 17/161/153 3 chaßēéa. satvayogena

page number: 064

[71] mahākaruṇāsamāpattiyā ñāṇanti ettha paradukkhe sati sādhūnaṁ
hadayakampanaṁ karotīti karuṇā, kināti vā paradukkhaṁ hiṁsati vināsetīti karuṇā,
kirīyati vā dukkhitesu pharaṇavasena pasārīyatīti karuṇā, pharaṇakammavasena kammaguṇavasena
ca mahatī karuṇā mahākaruṇā, samāpajjanti etaṁ mahākāruṇikāti samāpatti,
mahākaruṇā ca sā samāpatti cāti mahākaruṇāsamāpatti. tassaṁ mahākaruṇāsamāpattiyaṁ,
taṁsampayuttaṁ ñāṇaṁ.
[72-73] sabbaññutañāṇaṁ anāvaraṇañāṇanti ettha pañcaneyyapathappabhedaṁ 1-
sabbaṁ aññāsīti sabbaññū, sabbaññussa bhāvo sabbaññutā, sā eva ñāṇaṁ
"sabbaññutāñāṇan"ti vattabbe "sabbaññutañāṇan"ti vuttaṁ. saṅkhatāsaṅkhatādibhedā
sabbadhammā hi saṅkhāro vikāro lakkhaṇaṁ nibbānaṁ paññattīti pañceva neyyapathā
honti. sabbaññūti ca kamasabbaññū sakiṁsabbaññū satatasabbaññū sattisabbaññū
ñātasabbaññūti pañcavidhā sabbaññuno siyuṁ. kamena sabbajānanakālāsambhavato
kamasabbaññutā na hoti, sakiṁ sabbārammaṇagahaṇābhāvato sakiṁsabbaññutā na hoti,
cakkhuviññāṇādīnaṁ yathārammaṇacittasambhavato bhavaṅgacittavirodhato yuttiabhāvato ca
satatasabbaññutā na hoti, parisesato sabbajānanasamatthattā sattisabbaññutā vā
siyā, viditasabbadhammattā ñātasabbaññutā vā siyā. sattisabbaññuno 2-
sabbajānanattaṁ natthīti tampi na yujjati.
"na tassa addiṭṭhamidhatthi kiñci
atho aviññātamajānitabbaṁ
sabbaṁ abhiññāsi yadatthi neyyaṁ
tathāgato tena samantacakkhū"ti 3-

footnote: 1 sī. pañcañeyyapathappabhedaṁ 2 ma.,ka. sattasabbaññutte
footnote: 3 khußēáahā. 29/727/436 (syā)

page number: 065

vuttattā ñātasabbaññuttameva yujjati. evaṁ hi sati kiccato asammohato
kāraṇasiddhito āvajjanapaṭibaddhato sabbaññuttameva hotīti. āvajjanapaṭibaddhattā eva
hi natthi etassa āvaraṇanti anāvaraṇaṁ, tadeva anāvaraṇañāṇanti vuccatīti.
imāni tesattati ñāṇānīti sāvakehi sādhāraṇāsādhāraṇavasena uddiṭṭhāni
imāni tesattati ñāṇāni. imesaṁ tesattatiyā ñāṇānanti ādito paṭṭhāya vuttānaṁ
imesaṁ tesattatiñāṇānaṁ. ubbhāhanatthe cetaṁ sāmivacanaṁ. tesattatīnantipi pāṭho.
"tesattatiyā"ti vattabbe ekasmiṁ bahuvacanaṁ veditabbaṁ. sattasaṭṭhi ñāṇānīti ādito
paṭṭhāya sattasaṭṭhi ñāṇāni. sāvakasādhāraṇānīti savanante ariyāya jātiyā jātattā
sāvakā, samānaṁ dhāraṇametesanti sādhāraṇāni, tathāgatānaṁ sāvakehi sādhāraṇāni
sāvakasādhāraṇāni. cha ñāṇānīti ante uddiṭṭhāni cha ñāṇāni. asādhāraṇāni
sāvakehīti sāvakehi asādhāraṇāni tathāgatānaṁyeva ñāṇānīti.
saddhammappakāsiniyā paṭisambhidāmaggaṭṭhakathāya
ñāṇakathāmātikuddesavāravaṇṇanā niṭṭhitā.
--------------
1. sutamayañāṇakathā
vissajjanuddesavaṇṇanā
[1] idāni yathānikkhittena uddesena saṅgahite dhamme pabhedato dassetuṁ
kathaṁ sotāvadhāne paññā sutamaye ñāṇantiādi niddesavāro āraddho. tattha
yaṁ vuttaṁ "sotāvadhāne paññā sutamaye ñāṇan"ti, taṁ kathaṁ hotīti ayaṁ
kathetukamyatāpucchā. pañcavidhā hi pucchā adiṭṭhajotanāpucchā diṭṭhasaṁsandanāpucchā
vimaticchedanāpucchā anumatipucchā kathetukamyatāpucchāti. tāsaṁ idaṁ nānattaṁ:-

page number: 066

katamā 1- adiṭṭhajotanāpucchā. pakatiyā lakkhaṇaṁ aññātaṁ hoti adiṭṭhaṁ atulitaṁ
atīritaṁ avibhūtaṁ avibhāvitaṁ, tassa ñāṇāya dassanāya tulanāya tīraṇāya vibhūtāya
vibhāvanatthāya pañhaṁ pucchati, ayaṁ adiṭṭhajotanāpucchā.
katamā 1- diṭṭhasaṁsandanāpucchā. pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ
vibhūtaṁ vibhāvitaṁ, so aññehi paṇḍitehi saddhiṁ saṁsandanatthāya pañhaṁ pucchati,
ayaṁ diṭṭhasaṁsandanāpucchā.
katamā 1- vimaticchedanāpucchā. pakatiyā saṁsayapakkhando hoti vimatipakkhando
dveḷhakajāto "evaṁ nu kho, nanu kho, kiṁ nu kho, kathaṁ nu kho"ti. so
vimaticchedanatthāya pañhaṁ pucchati, ayaṁ vimaticchedanāpucchā.
katamā 1- anumatipucchā. bhagavā bhikkhūnaṁ anumatiyā pañhaṁ pucchati "taṁ kiṁ
maññatha bhikkhave rūpaṁ niccaṁ vā aniccaṁ vā"ti. aniccaṁ bhante. yaṁ panāniccaṁ,
dukkhaṁ vā taṁ sukhaṁ vāti. dukkhaṁ bhante. yaṁ panāniccaṁ dukkhaṁ vipariṇāmadhammaṁ,
kallaṁ nu taṁ samanupassituṁ "etaṁ mama esohamasmi eso me attā"ti. no hetaṁ
bhanteti, 2- ayaṁ anumatipucchā.
katamā 1- kathetukamyatāpucchā. bhagavā bhikkhūnaṁ kathetukamyatāya pañhaṁ pucchati
"cattārome bhikkhave satipaṭṭhānā. katame cattāro"ti, 3- ayaṁ kathetukamyatāpucchāti.
tāsu ayaṁ therassa kathetukamyatāpucchāti veditabbā.
idāni samātikuddesāya kathetukamyatāpucchāya "ime dhammā abhiññeyyāti
sotāvadhānaṁ, taṁpajānanā paññā sutamaye ñāṇan"tiādayo soḷasavissajjanudadesā.
tattha ime dhammā abhiññeyyāti "desayantassā"ti pāṭhaseso. ime dhammā

footnote: 1 khußēáahā. 29/700/409 (syā), khu.cūḷa. 30/122/47
footnote: 2 vißēáahā. 4/21/18, saṁṇi. 16/70/120 (syā) 3 saṁßēáahā. 19/390/151

page number: 067

abhijānitabbāti satthuno aññatarassa vā garuṭṭhāniyassa sabrahmacārissa dhammaṁ
desayantassa pubbe vuttanayena sotāvadhānaṁ sutaṁ sotāvadhānaṁ nāma, taṁpajānanā
paññā tassa sutassa pajānanā pariyāyaparicchindakapaññā 1- sutamaye ñāṇaṁ nāmāti
attho. tassa pajānanā taṁpajānanāti sāmivacanasamāso. taṁ pajānanāti vibhatti-
vipallāsavasena upayogavacanaṁ vā. abhiññeyyāti ca sabhāvalakkhaṇāvabodhavasena
sobhanenākārena jānitabbā. pariññeyyāti sāmaññalakkhaṇāvabodhavasena
kiccasamāpanavasena ca byāpitvā jānitabbā. bhāvetabbāti vaḍḍhetabbā.
sacchikātabbāti paccakkhaṁ kātabbā. duvidhā hi sacchikiriyā paṭilābhasacchikiriyā
ārammaṇasacchikiriyā ca. paccanīkasamudācāravasena parihāniyasaṅkhātaṁ hānaṁ bhajantīti
hānabhāgiyā. tadanudhammatāya satiyā saṇṭhānavasena ṭhānasaṅkhātaṁ ṭhitiṁ bhajantīti
ṭhitibhāgiyā. uparivisesādhigamavasena visesaṁ bhajantīti visesabhāgiyā. anibbiddhapubbaṁ
appadālitapubbaṁ lobhakkhandhaṁ dosakkhandhaṁ mohakkhandhaṁ nibbijjhati padāletīti ariya-
maggo nibbedho nāma, nibbidāsahagatānaṁ saññāmanasikārānaṁ samudācāravasena taṁ nibbedhaṁ
bhajantīti nibbedhabhāgiyā.
sabbe saṅkhārāti sabbe sappaccayā dhammā. te hi saṅkhatasaṅkhārā
nāma. paccayehi saṅgamma karīyantīti saṅkhārā, te eva paccayehi saṅgamma katattā
saṅkhatāti visesetvā vuttā. kammanibbattā tebhūmakarūpārūpadhammā abhisaṅkhatasaṅkhārāti
aṭṭhakathāsu 2- vuttā. tepi "aniccā vata saṅkhārā"tiādīsu 3- saṅkhatasaṅkhāresu
saṅgahaṁ gacchanti. "avijjāgato ayaṁ bhikkhave purisapuggalo puññañceva saṅkhāraṁ
abhisaṅkharotī"tiādīsu 4- avijjāpaccayā saṅkhārāva āgatā tebhūmakakusalākusalacetanā
abhisaṅkharaṇakasaṅkhārā nāma. "yāvatikā abhisaṅkhārassa gati, tāvatikaṁ gantvā akkhāhataṁ

footnote: 1 ma. pariññāya paricchindakapaññā 2 visuddhi. 3/120 (syā), abhi.a. 2/152
footnote: 3 dīßēáahā. 10/221,272/137,171, saṁ.sa. 15/186/190, saṁṇi. 16/143/185
footnote: 4 saṁṇi. 16/51/80

page number: 068

maññe aṭṭhāsī"tiādīsu 1- āgataṁ kāyikaṁ cetasikaṁ vīriyaṁ payogābhisaṅkhāro nāma.
"saññāvedayitanirodhaṁ samāpannassa kho āvuso visākha bhikkhuno paṭhamaṁ nirujjhati
vacīsaṅkhāro, tato kāyasaṅkhāro, tato cittasaṅkhāro"tiādīsu 2- āgatā vitakkavicārā
vācaṁ saṅkharontīti vacīsaṅkhārā. assāsapassāsā kāyena saṅkharīyantīti kāyasaṅkhārā.
saññā ca vedanā ca cittena saṅkharīyantīti cittasaṅkhārā idha pana saṅkhatasaṅkhārā
adhippetā.
aniccāti hutvā abhāvaṭṭhena. dukkhāti pīḷanaṭṭhena. sabbe dhammāti nibbānampi
anto katvā vuttā. anattāti avasavattanaṭṭhena. idaṁ dukkhaṁ ariyasaccantiādīsu
"dukkhasamudayo dukkhanirodho"ti vattabbe "dukkhasamudayaṁ dukkhanirodhan"ti liṅga-
vipallāso kato. yasmā pana buddhādayo ariyā paṭivijjhanti, tasmā ariyasaccānīti
vuccanti. 3- yathāha "cattārimāni bhikkhave ariyasaccāni .pe. imāni kho bhikkhave
cattāri ariyasaccāni. ariyā imāni paṭivijjhanti, tasmā ariyasaccānīti
vuccantī"ti. 3- ariyassa saccānītipi ariyasaccāni. yathāha "sadevake loke .pe.
sadevamanussāya tathāgato ariyo, tasmā ariyasaccānīti vuccantī"ti. 3- etesaṁ
abhisambuddhattā ariyabhāvasiddhitopi ariyasaccāni. yathāha "imesaṁ kho bhikkhave catunnaṁ
ariyasaccānaṁ yathābhūtaṁ abhisambuddhattā tathāgato arahaṁ sammāsambuddho ariyoti
vuccatī"tipi. 4- ariyāni saccānītipi ariyasaccāni. ariyānīti avitathāni,
avisaṁvādakānīti attho. yathāha "imāni kho bhikkhave cattāri ariyasaccāni tathāni
avitathāni 5- anaññathāni, tasmā ariyasaccānīti vuccantī"ti. 3- saccānīti ko
saccaṭṭhoti ce? yo paññācakkhunā upaparikakhamānānaṁ māyāva viparīto, marīcīva
visaṁvādako, titthiyānaṁ parikappitāttāva anupalabbhasabhāvo ca na

footnote: 1 aṅṭika. 20/15/107 2 maßēáū. 12/464/413
footnote: 3 saṁßēáahā. 19/1098/380 4 saṁßēáahā. 19/1093/378
footnote: 5 tathāni avitathāni. visuddhi. 3/78 (syā)

page number: 069

hoti, atha kho bādhanapabhavasantiniyyānappakārena tacchāviparītabhūtabhāvena ariyañāṇassa
gocaro hotiyeva. esa aggilakkhaṇaṁ viya lokapakati viya ca tacchāviparītabhūtabhāvo
saccaṭṭhoti veditabbo. yathāha "idaṁ dukkhanti bhikkhave tathāmetaṁ avitathametaṁ
anaññathametan"ti 1- vitthāro. apica:-
nābādhakaṁ yato dukkhaṁ dukkhā aññaṁ na bādhakaṁ
bādhakattaniyāmena tato saccamidaṁ mataṁ.
taṁ vinā nāññato dukkhaṁ na hito na ca taṁ tato
dukkhahetu niyāmena iti saccaṁ visattikā.
nāññā nibbānato santi santaṁ na ca na taṁ yato
santabhāvaniyāmena tato saccamidaṁ mataṁ.
maggā aññaṁ na niyyānaṁ aniyyāno na cāpi so
tacchaniyyānabhāvena iti so saccasammato.
iti tacchāvipallāsa- bhūtabhāvaṁ catūsvapi
dukkhādīsvavisesena saccaṭṭhaṁ āhu paṇḍitāti.
so panāyaṁ saccasaddo anekesu atthesu dissati. seyyathidaṁ, "saccaṁ bhaṇe
na kujjheyyā"tiādīsu 2- vācāsacce. "sacce ßēhitā samaṇabrāhmaṇā cā"tiādīsu 3-
viratisacce. "kasmā nu saccāni vadanti nānā, pavādiyāse kusalāvadānā"tiādīsu 4-
diṭṭhisacce. "ekaṁ hi saccaṁ na dutiyamatthi, yasmiṁ pajā no vivade

footnote: 1 saṁßēáahā. 19/1090/375 2 khuḍha. 25/224/56
footnote: 3 khu.jā. 28/358/140 (syā) 4 khu.su. 25/892/508

page number: 070

pajānan"tiādīsu 1- paramatthasacce nibbāne ceva magge ca. "catunnaṁ saccānaṁ kati
kusalā kati akusalā"tiādīsu 2- ariyasacce. svāyamidhāpi ariyasacce pavattatīti.
niddesavārasaṅgahitassa vissajjanuddesassa
atthavaṇṇanā niṭṭhitā.
---------------
abhiññeyyaniddesavaṇṇanā
[2] idāni vissajjanuddesasaṅgahite dhamme pabhedato dassetuṁ kathaṁ ime
dhammā abhiññeyyātiādi niddesavāro āraddho. tattha abhiññeyyaniddesādīsu
pañcasu ādito ekakādivasena dasa dasa vissajjanāni dasuttarapariyāyena saṁsandetvā
uddiṭṭhāni. tesu abhiññeyyaniddese tāva sabbe sattāti kāmabhavādīsu
saññābhavādīsu ekavokārabhavādīsu ca sabbabhavesu sabbe sattā. āhāraṭṭhitikāti
āhārato ṭhiti etesanti āhāraṭṭhitikā. ßēhitīti cettha sakakkhaṇe atthitā
adhippetā. iti sabbasattānaṁ ṭhitihetu āhāro nāma eko dhammo adhikena
ñāṇena jānitabbo. paccaye hi abhiññāte paccayuppannāpi abhiññātā honti
ubhinnampi aññamaññāpekkhattā. etena ñātapariññā vuttā hoti. nanu ca
evaṁ sante yaṁ vuttaṁ "asaññasattā devā ahetukā anāhārā aphassakā"tiādi, 3-
taṁ virujjhatīti. tañca na virujjhati. tesaṁ hi jhānaṁ āhāroti. evaṁ santepi
"cattārome bhikkhave āhārā bhūtānaṁ vā sattānaṁ ṭhitiyā, sambhavesīnaṁ vā
anuggahāya. katame cattāro. kavaḷiṅkāro āhāro oḷāriko vā sukhumo vā,

footnote: 1 khu.su. 25/891/508, khußēáahā. 29/549/351 (syā)
footnote: 2 abhi.vi. 35/216/134 3 abhi.vi. 35/1017/511

page number: 071

phasso dutiyo, manosañcetanā tatiyā, viññāṇaṁ catutthan"ti 1- idaṁ virujjhatīti.
idampi na virujjhati. etasmiṁ hi sutte nippariyāyena āhāralakkhaṇāva dhammā
āhārāti vuttā, idha pana pariyāyena paccayo āhāroti vutto. sabbasaṅkhatadhammānaṁ
hi paccayo laddhuṁ vaṭṭati, so ca yaṁ yaṁ phalaṁ janeti, taṁ taṁ āharati nāma.
tasmā āhāroti vuccati. tenevāha:-
"avijjampāhaṁ bhikkhave sāhāraṁ vadāmi, no anāhāraṁ. ko
ca bhikkhave avijjāya āhāro. `pañca nīvaraṇā'tissa vacanīyaṁ. pañca
nīvaraṇepāhaṁ bhikkhave sāhāre vadāmi, no anāhāre. ko ca
bhikkhave pañcannaṁ nīvaraṇānaṁ āhāro. `ayoniso manasikāro'tissa
vacanīyan"tiādi. 2- ayaṁ adhippeto.
etasmiṁ hi paccayāhāre gahite pariyāyāhāropi nippariyāyāhāropi sabbo gahitova
hoti.
tattha asaññabhave paccayāhāro labbhati. anuppanne hi buddhe titthāyatane
pabbajitvā vāyokasiṇe parikammaṁ katvā catutthajjhānaṁ nibbattetvā tato vuṭṭhāya
"dhī cittaṁ dhī cittaṁ, 3- cittassa nāma abhāvoyeva sādhu. cittaṁ hi nissāya
vadhabandhanādipaccayaṁ dukkhaṁ uppajjati, citte asati natthetan"ti khantiṁ ruciṁ
uppādetvā aparihīnajjhānā kālaṁ katvā asaññasattabhave nibbattanti. yo yassa
iriyāpatho manussaloke paṇihito ahosi, so tena iriyāpathena nibbattitvā pañca
kappasatāni tiṭṭhati. ettakaṁ addhānaṁ nipanno viya nisinno viya ṭhito viya hoti.
evarūpānañca sattānaṁ paccayāhāro labbhati. te hi yaṁ jhānaṁ bhāvetvā nibbattā, tadeva

footnote: 1 saṁṇi. 16/11/12,13 2 aṅ. dasaka. 24/61/90
footnote: 3 ka. dhi cittaṁ dhiratthu vata cittaṁ

page number: 072

nesaṁ paccayo hoti. yathā jiyāvegena khittasaro yāva jiyāvego atthi, tāva
gacchati, evaṁ yāva jhānapaccayo atthi, tāva tiṭṭhanti. tasmiṁ niṭṭhite khīṇavego
saro viya patanti.
ye panate nerayikā "nevuṭṭhānaphalūpajīvino na puññaphalūpajīvino"ti vuttā,
tesaṁ ko āhāroti? tesaṁ kammameva āhāroti. kiṁ pañca āhārā
atthīti? "pañca, na pañcā"ti idaṁ na vattabbaṁ. nanu "paccayo āhāro"ti vutto,
tasmā yena kammena te niraye nibbattā, tadeva tesaṁ ṭhitipaccayattā āhāro.
yaṁ sandhāya idaṁ vuttaṁ "na ca tāva kālaṁ karoti, yāva na taṁ pāpakammaṁ
byantīhotī"ti. 3- tasmā āhāraṭṭhitikāti paccayaṭṭhitikāti attho. kavaḷiṅkārāhāraṁ
ārabbhāti cettha vivādo na kātabbo. mukhe uppannakheḷopi hi tesaṁ āhārakiccaṁ
sādheti. kheḷo hi niraye dukkhavedanīyo hutvā paccayo hoti, sagge sukhavedanīyo.
iti kāmabhave nippariyāyena cattāro āhārā, rūpārūpabhavesu ṭhapetvā asaññabhavaṁ
sesānaṁ tayo, asaññānañceva avasesānañca paccayāhāroti iminā āhārena
sabbe sattā āhāraṭṭhitikā.
sabbe sattāti ca puggalādhiṭṭhānā dhammadesanā, sabbe saṅkhārāti
adhippāyo. bhagavatopi hi dhammapuggalānaṁ vasena 2- catubbidhā desanā dhammādhiṭṭhānā
dhammadesanā, dhammādhiṭṭhānā puggaladesanā, puggalādhiṭṭhānā puggaladesanā,
puggalādhiṭṭhānā dhammadesanāti. "nāhaṁ bhikkhave aññaṁ ekadhammampi samanupassāmi, yaṁ
evaṁ bhāvitaṁ kammaniyaṁ hoti, yathayidaṁ cittaṁ. bhikkhave bhāvitaṁ kammaniyaṁ hotī"ti 3-
evarūpī dhammādhiṭṭhānā dhammadesanā. "aṭṭhānametaṁ bhikkhave anavakāso yaṁ diṭṭhi-
sampanno puggalo kañci saṅkhāraṁ niccato upagaccheyya, netaṁ ṭhānaṁ vijjatī"ti 4-

footnote: 1 ma.u. 14/250/217, aṅṭika. 20/36/135-6 2 sī.,ka. dhammapuggalavasena
footnote: 3 aṅ. ekaka. 20/250/4 4 aṅ.ekaka. 20/268/28

page number: 073

dhammādhiṭṭhānā puggaladesanā. "ekapuggalo bhikkhave loke uppajjamāno uppajjati
bahujanahitāya bahujanasukhāya lokānukampāya atthāya sukhāya devamanussānan"ti 1-
evarūpī puggalādhiṭṭhānā puggaladesanā. "ekapuggalassa bhikkhave pātubhāvā mahato
cakkhussa pātubhāvo hotī"ti 2- evarūpī puggalādhiṭṭhānā dhammadesanā. tāsu
idha puggalādhiṭṭhānā dhammadesanā. upari yāva dasakā dhammānaṁyeva gahitattā
sattaggahaṇena dhammaggahaṇaṁ katanti veditabbaṁ, visesena vā sattasantānapariyāpanna-
dhammānaṁyeva adhikena ñāṇena sabhāvato upaparikkhitabbattā sattaggahaṇaṁ katanti
veditabbaṁ, saṅkhāre upādāya sattoti paññattimattasambhavato vā phalopacārena
saṅkhārā "sattā"ti vuttāti veditabbaṁ. na hi koci satto paccayaṭṭhitiko atthi
aññatra saṅkhārehi. vohāravasena pana evaṁ vuccati evametena ñātapariññā
vuttā hoti.
dve dhātuyoti saṅkhatā ca dhātu asaṅkhatā ca dhātu. tattha anekehi
paccayehi saṅgamma katā pañcakkhandhā saṅkhatā dhātu, kehici paccayehi akataṁ
nibbānaṁ asaṅkhatā dhātu.
tisso dhātuyoti kāmadhātu rūpadhātu arūpadhātu. 3- tattha katamā kāmadhātu?
heṭṭhato avīcinirayaṁ pariyantaṁ karitvā uparito paranimmitavasavattīdeve antokaritvā
yaṁ etasmiṁ antare etthāvacarā ettha pariyāpannā khandhā dhātū āyatanā
rūpā vedanā saññā saṅkhārā viññāṇaṁ. ayaṁ vuccati kāmadhātu. 3- tattha katamā
rūpadhātu? heṭṭhato brahmalokaṁ pariyantaṁ karitvā uparito akaniṭṭhe deve
antokaritvā yaṁ etasmiṁ antare etthāvacarā ettha pariyāpannā samāpannassa vā

footnote: 1 aṅ.ekaka. 20/170,308/21,35 2 aṅ.ekaka. 20/175-186/22
footnote: 3-3 abhi. vi. 35/182/100

page number: 074

upapannassa vā diṭṭhadhammasukhavihārissa vā cittacetasikā dhammā. 1- ayaṁ vuccati
rūpadhātu. tattha katamā arūpadhātu? heṭṭhato ākāsānañcāyatanūpage deve
pariyantaṁ karitvā uparito nevasaññānāsaññāyatanūpage deve antokaritvā yaṁ
etasmiṁ antare etthāvacarā ettha pariyāpannā samāpannassa vā upapannassa
vā diṭṭhadhammasukhavihārissa vā cittacetasikā dhammā. 2- ayaṁ vuccati arūpadhātu.
aṭṭhakathāyaṁ pana "kāmadhātūti kāmabhavo pañcakkhandhā labbhanti, rūpadhātūti rūpabhavo
pañcakkhandhā labbhanti. arūpadhātūti arūpabhavo cattāro khandhā labbhantī"ti vuttaṁ.
ayaṁ dasuttarapariyāyena yojanā.
saṅgītipariyāyena pana "tisso kusaladhātuyo nekkhammadhātu abyāpādadhātu
avihiṁsādhātu. aparāpi tisso dhātuyo rūpadhātu arūpadhātu nirodhadhātu. aparāpi
tisso dhātuyo hīnā dhātu majjhimā dhātu paṇītā dhātū"ti 3- vuttā dhātuyopi
ettha yujjanti. nekkhammapaṭisaṁyutto takko vitakko .pe. sammāsaṅkappo, ayaṁ
vuccati nekkhammadhātu. 4- sabbepi kusalā dhammā nekkhammadhātu. abyāpādapaṭisaṁyutto
takko vitakko .pe. sammāsaṅkappo abyāpādadhātu. yā sattesu metti mettāyanā
mettāyitattaṁ mettācetovimutti. ayaṁ vuccati abyāpādadhātu. avihiṁsāpaṭisaṁyutto
takko vitakko .pe. sammāsaṅkappo avihiṁsādhātu. yā sattesu karuṇā karuṇāyanā
karuṇāyitattaṁ karuṇācetovimutti. ayaṁ vuccati avihiṁsādhātu. 4- rūpārūpadhātuyo
vuttāyeva. nirodhadhātu nibbānaṁ. hīnā dhātu dvādasākusalacittuppādā, majjhimā dhātu
avasesā tebhūmakadhammā. paṇītā dhātu navalokuttaradhammā. sabbāpi ca nijjīvaṭṭhena dhātu.
cattāri ariyasaccānīti dukkhaṁ ariyasaccaṁ, dukkhasamudayaṁ ariyasaccaṁ, dukkhanirodhaṁ
ariyasaccaṁ, dukkhanirodhagāminī paṭipadā ariyasaccaṁ. imesaṁ vaṇṇanā
saccavissajjanesuyeva bhavissati.

footnote: 1 abhi. saṅ. 34/1289/294 2 abhi.saṅ. 34/1291/294
footnote: 3 dī.pā. 11/304/194 4 abhi.vi. 35/182/101

page number: 075

pañca vimuttāyatanānīti attano hitatthāya parehi pavattitadhammadesanāsavanaṁ
paresaṁ hitatthāya attano yathāsutadhammadesanā, yathāsutassa dhammassa sajjhāyakaraṇaṁ,
yathāsutassa dhammassa cetasā anuvitakkanaṁ, kasiṇāsubhādīsu anukūlaṁ ārammaṇanti
imāni pañca vimuccanakāraṇāni. 1- yathāha:-
idha bhikkhave 2- bhikkhuno satthā dhammaṁ deseti aññataro vā
garuṭṭhāniyo sabrahamcārī, yathā yathā kho bhikkhave bhikkhuno satthā
dhammaṁ deseti aññataro vā garuṭṭhāniyo sabrahmacārī, tathā tathā
so tasmiṁ dhamme atthapaṭisaṁvedī ca hoti dhammapaṭisaṁvedī ca, tassa
atthapaṭisaṁvedino dhammapaṭisaṁvedino pāmojjaṁ jāyati, pamuditassa pīti
jāyati, pītimanassa kāyo passambhati, passaddhakāyo sukhaṁ vedeti, sukhino
cittaṁ samādhiyati, idaṁ paṭhamaṁ vimuttāyatanaṁ.
puna caparaṁ bhikkhave bhikkhuno na heva kho satthā dhammaṁ deseti
aññataro vā garuṭṭhāniyo sabrahmacārī, api ca kho yathāsutaṁ
yathāpariyattaṁ dhammaṁ vitthārena paresaṁ deseti. yathā yathā kho
bhikkhave bhikkhuno .pe. sukhino cittaṁ samādhiyati. idaṁ dutiyaṁ
vimuttāyatanaṁ.
puna caparaṁ bhikkhave bhikkhuno na heva kho satthā dhammaṁ deseti
aññataro vā garuṭṭhāniyo sabrahmacārī, nāpi yathāsutaṁ yathāpariyattaṁ
dhammaṁ vitthārena paresaṁ deseti, api ca kho yathāsutaṁ yathāpariyattaṁ
dhammaṁ vitthārena sajjhāyaṁ karoti. yathā yathā kho bhikkhave
bhikkhuno .pe. sukhino cittaṁ samādhiyati. idaṁ tatiyaṁ vimuttāyatanaṁ.

footnote: 1 ma. vimuccanakāraṇāni honti dhammapaṭisaṁvedī ca
footnote: 2 dī.pā. 11/322/214, aṅ.pañcaka 22/26/22

page number: 076

puna caparaṁ bhikkhave bhikkhuno na heva kho satthā dhammaṁ deseti
aññataro vā garuṭṭhāniyo sabrahmacārī, nāpi yathāsutaṁ yathāpariyattaṁ
dhammaṁ vitthārena paresaṁ deseti, nāpi yathāsutaṁ yathāpariyattaṁ dhammaṁ
vitthārena sajjhāyaṁ karoti, api ca kho yathāsutaṁ yathāpariyattaṁ dhammaṁ
cetasā anuvitakketi anuvicāreti manasānupekkhati. yathā yathā kho bhikkhave
bhikkhuno .pe. sukhino cittaṁ samādhiyati. idaṁ catutthaṁ vimuttāyatanaṁ.
puna caparaṁ bhikkhave bhikkhuno na heva kho satthā dhammaṁ deseti
aññataro vā garuṭṭhāniyo sabrahmacārī, nāpi yathāsutaṁ yathāpariyattaṁ
dhammaṁ vitthārena paresaṁ deseti, nāpi yathāsutaṁ yathāpariyattaṁ dhammaṁ
vitthārena sajjhāyaṁ karoti, nāpi yathāsutaṁ yathāpariyattaṁ dhammaṁ
cetasā anuvitakketi anuvicāreti manasānupekkhati, api ca khvassa
aññataraṁ samādhinimittaṁ suggahitaṁ hoti sumanasikataṁ sūpadhāritaṁ
suppaṭividdhaṁ paññāya. yathā yathā kho bhikkhave bhikkhuno aññataraṁ
samādhinimittaṁ suggahitaṁ hoti sumanasikataṁ sūpadhāritaṁ suppaṭividdhaṁ paññāya,
tathā tathā so tasmiṁ dhamme atthapaṭisaṁvedī ca hoti dhammapaṭisaṁvedī
ca. tassa atthapaṭisaṁvedino dhammapaṭisaṁvedino pāmojjaṁ jāyati, pamuditassa
pīti jāyati, pītimanassa kāyo passambhati, passaddhakāyo sukhaṁ vedeti,
sukhino cittaṁ samādhiyati. idaṁ pañcamaṁ vimuttāyatananti. 1-
cha anuttariyānīti ettha natthi etesaṁ uttaranti anuttarāni, anuttarāni
eva anuttariyāni, jeṭṭhakānīti attho. vuttaṁ hetaṁ bhagavatā:-
chayimāni 2- bhikkhave anuttariyāni. katamāni cha, dassanānuttariyaṁ

footnote: 1 dī.pā. 11/322/214, aṅ.pañcaka. 22/26/25
footnote: 2 aṅ.chakka. 22/279 (8), 301 (30)/315,362 (syā)

page number: 077

savanānuttariyaṁ lābhānuttariyaṁ sikkhānuttariyaṁ pāricariyānuttariyaṁ
anussatānuttariyanti.
katamañca bhikkhave dassanānuttariyaṁ, idha bhikkhave ekacco
hatthiratanampi dassanāya gacchati, assaratanampi dassanāya gacchati,
maṇiratanampi dassanāya gacchati, uccāvacaṁ vā pana dassanāya gacchati,
samaṇaṁ vā brāhmaṇaṁ vā micchādiṭṭhikaṁ micchāpaṭipannaṁ dassanāya
gacchati. atthetaṁ bhikkhave dassanaṁ, netaṁ natthīti vadāmi. tañca kho
etaṁ bhikkhave dassanaṁ hīnaṁ gammaṁ pothujjanikaṁ anariyaṁ anatthasañhitaṁ
na nibbidāya na virāgāya na nirodhāya na upasamāya na abhiññāya
na sambodhāya na nibbānāya saṁvattati. yo ca kho bhikkhave tathāgataṁ
vā tathāgatasāvakaṁ vā dassanāya gacchati niviṭṭhasaddho niviṭṭhapemo
ekantagato abhippasanno. etadānuttariyaṁ bhikkhave dassanānaṁ sattānaṁ
visuddhiyā sokaparidevānaṁ samatikkamāya dukkhadomanassānaṁ atthaṅgamāya
ñāyassa adhigamāya nibbānassa sacchikiriyāya, yadidaṁ tathāgataṁ vā
tathāgatasāvakaṁ vā dassanāya gacchati niviṭṭhasaddho niviṭṭhapemo
ekantagato abhippasanno. idaṁ vuccati bhikkhave dassanānuttariyaṁ. iti
dassanānuttariyaṁ.
savanānuttariyañca kathaṁ hoti, idha bhikkhave ekacco bherisaddampi
savanāya gacchati, vīṇāsaddampi savanāya gacchati, gītasaddampi savanāya
gacchati, uccāvacaṁ vā pana savanāya gacchati, samaṇassa vā brāhmaṇassa
vā micchādiṭṭhikassa micchāpaṭipannassa dhammassavanāya gacchati. atthetaṁ
bhikkhave savanaṁ, netaṁ natthīti vadāmi, tañca kho etaṁ bhikkhave savanaṁ
hīnaṁ .pe. na nibbānāya saṁvattati. yo ca kho bhikkhave tathāgatassa

page number: 078

vā tathāgatasāvakassa vā dhammassavanāya gacchati niviṭṭhasaddho niviṭṭhapemo
ekantagato abhippasanno etadānuttariyaṁ bhikkhave savanānaṁ
sattānaṁ visuddhiyā .pe. nibbānassa sacchikiriyāya, yadidaṁ tathāgatassa
vā tathāgatasāvakassa vā dhammassavanāya gacchati niviṭṭhasaddho niviṭṭhapemo
ekantagato abhippasanno. idaṁ vuccati bhikkhave savanānuttariyaṁ.
iti dassanānuttariyaṁ savanānuttariyaṁ.
lābhānuttariyañca kathaṁ hoti, idha bhikkhave ekacco puttalābhampi
labhati, dāralābhampi labhati, dhanalābhampi labhati, uccāvacaṁ vā pana
lābhampi labhati. samaṇe vā brāhmaṇe vā micchādiṭṭhike micchāpaṭipanne
saddhaṁ paṭilabhati. attheso bhikkhave lābho, neso natthīti
vadāmi. so ca kho eso bhikkhave lābho hīno .pe. na nibbānāya
saṁvattati. yo ca kho bhikkhave tathāgate vā tathāgatasāvake vā saddhaṁ
paṭilabhati niviṭṭhasaddho niviṭṭhapemo ekantagato abhippasanno.
etadānuttariyaṁ bhikkhave lābhānaṁ sattānaṁ visuddhiyā .pe. nibbānassa
sacchikiriyāya, yadidaṁ tathāgate vā tathāgatasāvake vā saddhaṁ paṭilabhati
niviṭṭhasaddho niviṭṭhapemo ekantagato abhippasanno. idaṁ vuccati bhikkhave
lābhānuttariyaṁ. iti dassanānuttariyaṁ savanānuttariyaṁ lābhānuttariyaṁ.
sikkhānuttariyañca kathaṁ hoti, idha bhikkhave ekacco hatthismimpi
sikkhati, assasmimpi sikkhati, rathasmimpi sikkhati, dhanussamimpi sikkhati,
tharasmimpi sikkhati, uccāvacaṁ vā pana sikkhati, samaṇassa vā
brāhmaṇassa vā micchāpaṭipannassa sikkhati. atthesā bhikkhave
sikkhā. nesā natthīti vadāmi. sā ca kho esā bhikkhave sikkhā
hīnā .pe. na nibbānāya saṁvattati. yo ca kho bhikkhave

page number: 079

tathāgatappavedite dhammavinaye adhisīlampi sikkhati, adhicittampi sikkhati,
adhipaññampi sikkhati niviṭṭhasaddho niviṭṭhapemo ekantagato abhippasanno.
etadānuttariyaṁ bhikkhave sikkhānaṁ sattānaṁ visuddhiyā .pe. nibbānassa
sacchikiriyāya, yadidaṁ tathāgatappavedite dhammavinaye adhisīlampi sikkhati,
adhicittampi sikkhati, adhipaññampi sikkhati niviṭṭhasaddho niviṭṭhapemo
ekantagato abhippasanno. idaṁ vuccati bhikkhave sikkhānuttariyaṁ. iti
dassanānuttariyaṁ savanānuttariyaṁ lābhānuttariyaṁ sikkhānuttariyaṁ.
pāricariyānuttariyañca kathaṁ hoti, idha bhikkhave ekacco khattiyampi
paricarati, brāhmaṇampi paricarati, gahapatimpi paricarati, uccāvacaṁ vā
pana paricarati, samaṇaṁ vā brāhmaṇaṁ vā micchādiṭṭhikaṁ micchāpaṭipannaṁ
paricarati, atthesā bhikkhave pāricariyā, nesā natthīti vadāmi. sā
ca kho esā bhikkhave pāricariyā hīnā .pe. na nibbānāya saṁvattati.
yo ca kho bhikkhave tathāgataṁ vā tathāgatasāvakaṁ vā paricarati
niviṭṭhasaddho niviṭṭhapemo ekantagato abhippasanno. etadānuttariyaṁ
bhikkhave pāricariyānaṁ sattānaṁ visuddhiyā .pe. nibbānassa sacchikiriyāya,
yadidaṁ tathāgataṁ vā tathāgatasāvakaṁ vā paricarati niviṭṭhasaddho niviṭṭhapemo
ekantagato abhippasanno. idaṁ vuccati bhikkhave pāricariyānuttariyaṁ.
iti dassanānuttariyaṁ savanānuttariyaṁ lābhānuttariyaṁ sikkhānuttariyaṁ
pāricariyānuttariyaṁ.
anussatānuttariyañca kathaṁ hoti, idha bhikkhave ekacco puttalābhampi
anussarati, dāralābhampi anussarati, dhanalābhampi anussarati, uccāvacaṁ
vā pana anussarati, samaṇaṁ vā brāhmaṇaṁ vā micchādiṭṭhikaṁ micchāpaṭipannaṁ
anussarati. atthesā bhikkhave anussati, nesā natthīti vadāmi.

page number: 080

sā ca kho esā bhikkhave anussati hīnā .pe. na nibbānāya
saṁvattati. yo ca kho bhikkhave tathāgataṁ vā tathāgatasāvakaṁ vā anussarati
niviṭṭhasaddho niviṭṭhapemo ekantagato abhippasanno. etadānuttariyaṁ
bhikkhave anussatīnaṁ sattānaṁ visuddhiyā .pe. nibbānassa sacchikiriyāya,
yadidaṁ tathāgataṁ vā tathāgatasāvakaṁ vā anussarati niviṭṭhasaddho
niviṭṭhapemo ekantagato abhippasanno. idaṁ vuccati bhikkhave
anussatānuttariyaṁ. imāni kho bhikkhave cha anuttariyānīti. 1-
satta niddasavatthūnīti ettha na santi etassa dasāti niddaso, niddasassa
niddasabhāvassa vatthūni kāraṇāni niddasavatthūni. khīṇāsavo hi dasavassakāle
parinibbuto puna paṭisandhiyā abhāvā puna dasavasso na hotīti niddasoti vuccati.
na kevalañca dasavassova na hoti, navavassopi .pe. ekamuhuttikopi na hotiyeva.
na kevalañca dasavassakāle parinibbuto, sattavassikakāle parinibbutopi nissatto
niddaso nimuhutto, hotiyeva. 2- titthiyasamaye uppannavohāraṁ pana sāsane khīṇāsavassa
āropetvā tattha tādisassa abhāvaṁ, idha ca sabbhāvaṁ dassento bhagavā
tādisabhāvassa kāraṇāni "satta niddasavatthūnī"ti āha. yathāha:-
"sattimāni bhikkhave niddasavatthūni katamāni satta, idha bhikkhave
bhikkhu sikkhāsamādāne tibbacchando hoti, āyatiṁ ca sikkhāsamādāne
avigatapemo. dhammanisantiyā tibbacchando hoti, āyatiṁ ca dhammanissantiyā
avigatapemo. icchāvinaye tibbacchando hoti, āyatiṁ ca
icchāvinaye avigatapemo. paṭisallāne tibbacchando hoti, āyatiṁ ca
paṭisallāne avigatapemo. vīriyārambhe tibbacchando hoti, āyatiṁ ca

footnote: 1 aṅ.chakka. 22/301 (30)/363 (syā)
footnote: 2 sī. na hotiyeva, mano.pū. 3/20/164-6

page number: 081

vīriyārambhe avigatapemo. satinepakke tibbacchando hoti, āyatiṁ ca
satinepakke avigatapemo. diṭṭhipaṭivedhe tibbacchando hoti, āyatiṁ ca
diṭṭhipaṭivedhe avigatapemo. imāni kho bhikkhave satta niddasavatthūnī"ti 1-
theropi tatheva desanaṁ uddharitvā "satta niddasavatthūnī"ti āha.
aṭṭha abhibhāyatanānīti ettha abhibhuyyamānāni 2- āyatanāni etesaṁ jhānānanti
abhibhāyatanāni, jhānāni. āyatanānīti adhiṭṭhānaṭṭhena āyatanasaṅkhātāni
kasiṇārammaṇāni. Ñāṇuttariko hi puggalo visadañāṇo "kiṁ ettha ārammaṇe
samāpajjitabbaṁ, na mayhaṁ cittekaggatākaraṇe bhāro atthī"ti tāni ārammaṇe
abhibhavitvā samāpajjati, saha nimittuppādenevettha appanaṁ nibbattetīti attho.
evaṁ uppāditāni jhānāni "abhibhāyatanānī"ti vuccanti.
katamāni 3- aṭṭha? ajjhattaṁ rūpasaññī eko bahiddhā rūpāni
passati parittāni suvaṇṇadubbaṇṇāni, "tāni abhibhuyya jānāmi
passāmī"ti evaṁ saññī hoti, idaṁ paṭhamaṁ abhibhāyatanaṁ.
ajjhattaṁ rūpasaññī eko bahiddhā rūpāni passati appamāṇāni
suvaṇṇadubbaṇṇāni, "tāni abhibhuyya jānāmi passāmī"ti evaṁ saññī
hoti, idaṁ dutiyaṁ abhibhāyatanaṁ.
ajjhattaṁ arūpasaññī eko bahiddhā rūpāni passati parittāni
suvaṇṇadubbaṇṇāni, "tāni abhibhuyya jānāmi passāmī"ti evaṁ saññī
hoti, idaṁ tatiyaṁ abhibhāyatanaṁ.

footnote: 1 aṅ.sattaka. 23/18/15 (syā) 2 sī. abhibhūyamānāni
footnote: 3 dī.pā. 11/358/269, aṅ.aṭṭhaka. 23/162/314 (syā)

page number: 082

ajjhattaṁ arūpasaññī eko bahiddhā rūpāni passati appamāṇāni
suvaṇṇadubbaṇṇāni, "tāni abhibhuyya jānāmi passāmī"ti evaṁ saññī
hoti, idaṁ catutthaṁ abhibhāyatanaṁ.
ajjhattaṁ arūpasaññī eko bahiddhā rūpāni passati nīlāni
nīlavaṇṇāni nīlanidassanāni nīlanibhāsāni. seyyathāpi nāma umāpupphaṁ
nīlaṁ nīlavaṇṇaṁ nīlanidassanaṁ nīlanibhāsaṁ, seyyathāpi vā pana taṁ vatthaṁ
bārāṇaseyyakaṁ ubhatobhāgavimaṭṭhaṁ nīlaṁ nīlavaṇṇaṁ nīlanidassanaṁ nīlanibhāsaṁ,
evameva ajjhattaṁ arūpasaññī eko bahiddhā rūpāni passati nīlāni
nīlavaṇṇāni nīlanidassanāni nīlanibhāsāni, "tāni abhibhuyya jānāmi
passāmī"ti evaṁ saññī hoti, idaṁ pañcamaṁ abhibhāyatanaṁ.
ajjhattaṁ arūpasaññī eko bahiddhā rūpāni passati pitāni
pītavaṇṇāni pītanidassanāni pītanibhāsāni. seyyathāpi nāma kaṇikārapupphaṁ
pītaṁ pītavaṇṇaṁ pītanidassanaṁ pītanibhāsaṁ, seyyathā vā pana taṁ
vatthaṁ bārāṇaseyyakaṁ ubhatobhāgavimaṭṭhaṁ pītaṁ pītavaṇṇaṁ pītanidassanaṁ
pītanibhāsaṁ, evameva ajjhattaṁ arūpasaññī eko bahiddhā rūpāni passati
pītāni pītavaṇṇāni pītanidassanāni pītanibhāsāni, "tāni abhibhuyya
jānāmi passāmī"ti evaṁ saññī hoti, idaṁ chaṭṭhaṁ abhibhāyatanaṁ.
ajjhattaṁ arūpasaññī eko bahiddhā rūpāni passati lohitakāni
lohitakavaṇṇāni lohitakanidassanāni lohitakanibhāsāni. seyyathāpi nāma
bandhujīvakapupphaṁ lohitakaṁ lohitakavaṇṇaṁ lohitakanidassanaṁ lohitakanibhāsaṁ,
seyyathāpi vā pana taṁ vatthaṁ bārāṇaseyyakaṁ ubhatobhāgavimaṭṭhaṁ lohitakaṁ
lohitakavaṇṇaṁ lohitakanidassanaṁ lohitakanibhāsaṁ, evameva ajjhattaṁ

page number: 083

arūpasaññī eko bahiddhā rūpāni passati lohitakāni lohitakavaṇṇāni
lohitakanidassanāni lohitakanibhāsāni, "tāni abhibhuyya
jānāmi passāmī"ti evaṁ saññī hoti, idaṁ sattamaṁ abhibhāyatanaṁ.
ajjhattaṁ arūpasaññī eko bahiddhā rūpāni passati odātāni
odātavaṇṇāni odātanidassanāni odātanibhāsāni. seyyathāpi nāma
osadhitārakā odātā odātavaṇṇā odātanidassanā odātanibhāsā,
seyyathāpi vā pana taṁ vatthaṁ bārāṇaseyyakaṁ ubhatobhāgavimaṭṭhaṁ
odātaṁ odātavaṇṇaṁ odātanidassanaṁ odātanibhāsaṁ, evameva ajjhattaṁ
arūpasaññī eko bahiddhā rūpāni passati odātāni odātavaṇṇāni
odātanidassanāni odātanibhāsāni, "tāni abhibhuyya jānāmi
passāmī"ti evaṁ saññī hoti, idaṁ aṭṭhamaṁ abhibhāyatanaṁ. imāni aṭṭha
abhibhāyatanānīti. 1-
nava anupubbavihārāti pubbaṁ pubbaṁ anu anupubbaṁ. anupubbaṁ viharitabbato
samāpajjitabbato vihārā anupubbavihārā, anupaṭipāṭiyā samāpajjitabbavihārāti
attho.
"katame nava? idha bhikkhave vivicceva kāmehi vivicca akusalehi
dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja
viharati. vitakkavicārānaṁ vūpasamā ajjhattaṁ sampasādanaṁ cetaso
ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja
viharati. pītiyā ca virāgā upekkhako ca viharati sato sampajāno,
sukhañca kāyena paṭisaṁvedeti, yantaṁ ariyā ācikkhanti `upekkhako satimā

footnote: 1 chaßēéa. abhibhāyatanāni, dī.pā. 11/385/269, aṅ.aṭṭhaka. 23/162(72)/314-5

page number: 084

sukhavihārī'ti tatiyaṁ jhānaṁ upasampajja viharati. sukhassa ca pahānā
dukkhassa ca pahānā pubbeva somanassadomanassānaṁ atthaṅgamā
adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati.
sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ
amanasikārā `ananto ākāso'ti ākāsānañcāyatanaṁ
upasampajja viharati. sabbaso ākāsānañcāyatanaṁ samatikkamma `anantaṁ
viññāṇan'ti viññāṇañcāyatanaṁ upasampajja viharati. sabbaso
viññāṇañcāyatanaṁ samatikkamma `natthi kiñcī'ti ākiñcaññāyatanaṁ
upasampajja viharati. sabbaso ākiñcaññāyatanaṁ samatikkamma
nevasaññānāsaññāyatanaṁ upasampajja viharati. sabbaso nevasaññānāsaññāyatanaṁ
samatikkamma saññāvedayitanirodhaṁ upasampajja viharatī"ti 1-
vuttā nava anupubbavihārāva.
dasa nijjaravatthūnīti micchādiṭṭhādīni 2- nijjarayanti nāsayantīti nijjarāni.
vatthūnīti kāraṇāni. nijjarāni ca tāni vatthūni cāti nijjaravatthūni.
sammādiṭṭhādīnaṁ etaṁ adhivacanaṁ.
katamāni 3- dasa? sammādiṭṭhikassa bhikkhave micchādiṭṭhi nijjiṇṇā
hoti, ye ca micchādiṭṭhipaccayā aneke pāpakā akusalā dhammā
sambhavanti, te cassa nijjiṇṇā honti, sammādiṭṭhipaccayā ca aneke
kusalā dhammā bhāvanāpāripūriṁ gacchanti.
sammāsaṅkappassa bhikkhave micchāsaṅkappo nijjiṇṇo hoti,
ye ca micchāsaṅkappapaccayā aneke pāpakā akusalā dhammā

footnote: 1 dī.pā. 11/358-9/271,275, aṅṇavaka. 23/237(33)425-429
footnote: 2 ma.,ka. micchādiṭṭhādiṁ 3 dī.pā. 11/360/281, aṅḍasaka. 24/106/174

page number: 085

sambhavanti, te cassa nijjiṇṇā honti, sammāsaṅkappapaccayā ca
aneke kusalā dhammā bhāvanāpāripūriṁ gacchanti.
sammāvācassa bhikkhave micchāvācā nijjiṇṇā hoti, ye ca
micchāvācāpaccayā aneke pāpakā akusalā dhammā sambhavanti, te
cassa nijjiṇṇā honti, sammāvācāpaccayā ca aneke kusalā dhammā
bhāvanāpāripūriṁ gacchanti.
sammākammantassa bhikkhave micchākammanto nijjiṇṇo hoti, ye
ca micchākammantapaccayā aneke pāpakā akusalā dhammā sambhavanti,
te cassa nijjiṇṇā honti, sammākammantapaccayā ca aneke kusalā
dhammā bhāvanāpāripūriṁ gacchanti.
sammāājīvassa bhikkhave micchāājīvo nijjiṇṇo hoti, ye ca
micchāājīvapaccayā aneke pāpakā akusalā dhammā sambhavanti, te
cassa nijjiṇṇā honti, sammāājīvapaccayā ca aneke kusalā dhammā
bhāvanāpāripūriṁ gacchanti.
sammāvāyāmassa bhikkhave micchāvāyāmo nijjiṇṇo hoti, ye
ca micchāvāyāmapaccayā aneke pāpakā akusalā dhammā sambhavanti,
te cassa nijjiṇṇā honti, sammāvāyāmapaccayā ca aneke kusalā
dhammā bhāvanāpāripūriṁ gacchanti.
sammāsatissa bhikkhave micchāsati nijjiṇṇā hoti, ye ca
micchāsatipaccayā aneke pāpakā akusalā dhammā sambhavanti, te
cassa nijjiṇṇā honti, sammāsatipaccayā ca aneke kusalā dhammā
bhāvanāpāripūriṁ gacchanti.

page number: 086

sammāsamādhissa bhikkhave micchāsamādhi nijjiṇṇo hoti, ye ca
micchāsamādhipaccayā aneke pāpakā akusalā dhammā sambhavanti, te
cassa nijjiṇṇā honti, sammāsamādhipaccayā ca aneke kusalā dhammā
bhāvanāpāripūriṁ gacchanti.
sammāñāṇissa bhikkhave micchāñāṇaṁ nijjiṇṇaṁ hoti, ye ca
micchāñāṇapaccayā aneke pāpakā akusalā dhammā sambhavanti, te
cassa nijjiṇṇā honti, sammāñāṇapaccayā ca aneke kusalā dhammā
bhāvanāpāripūriṁ gacchanti.
sammāvimuttissa bhikkhave micchāvimutti nijjiṇṇā hoti, ye ca
micchāvimuttipaccayā aneke pāpakā akusalā dhammā sambhavanti, te
cassa nijjiṇṇā honti, sammāvimuttipaccayā ca aneke kusalā dhammā
bhāvanāpāripūriṁ gacchantīti 1- vuttāni dasa nijjaravatthūni.
[3] sabbaṁ bhikkhave abhiññeyyantiādi bhagavatā vuttaṁ idha āharitvā
dassitanti veditabbaṁ. kiñca iti cakāro padapūraṇamatte nipāto. cakkhādīni
tiṁsa vissajjanāni chasu dvāresu ekekasmiṁ pañca pañca katvā dvārārammaṇa-
pavattikkamena niddiṭṭhāni. tattha duvidhaṁ cakkhu maṁsacakkhu paññācakkhu ca. tesu
buddhacakkhu samantacakkhu ñāṇacakkhu dibbacakkhu dhammacakkhūti pañcavidhaṁ paññācakkhu.
"addasaṁ kho ahaṁ bhikkhave buddhacakkhunā lokaṁ volokento"ti 2- idaṁ buddhacakkhu nāma.
"samantacakkhu vuccati sabbaññutañāṇan"ti 3- idaṁ samantacakkhu nāma. "cakkhuṁ udapādi
ñāṇaṁ udapādī"ti 4- idaṁ ñāṇacakkhu nāma. "addasaṁ kho ahaṁ bhikkhave dibbena cakkhunā
visuddhenā"ti 5- idaṁ dibbacakkhu nāma. "virajaṁ vītamalaṁ dhammacakkhuṁ udapādī"ti 6-
idaṁ heṭṭhimamaggattayasaṅkhātaṁ dhammacakkhu nāma.

footnote: 1 dī.pā. 11/360/281-2,aṅḍasaka. 24/106/174-5
footnote: 2 vißēáahā. 4/9/9, maßēáū. 12/283/244, maßēéa. 13/339/321
footnote: 3 khu.cūḷa. 30/216,493/113,242 (syā)

4 vißēáahā. 4/15/14, saṁßēáahā. 19/1081/368
5 maßēáū. 12/284/245 6 maßēéa. 13/395/378

page number: 087

maṁsacakkhupi sasambhāracakkhu pasādacakkhūti duvidhaṁ hoti. yvāyaṁ akkhikūpake
patiṭṭhito heṭṭhā akkhikūpakaṭṭhikena upari bhamukaṭṭhikena ubhato akkhikūṭehi bahiddhā
akkhipakhumehi paricchinno akkhikūpakamajjhā nikkhantena nhārusuttakena matthaluṅge
ābaddho setakaṇhātikaṇhamaṇḍalavicitto maṁsapiṇḍo, idaṁ sasambhāracakkhu nāma. yo pana
ettha sito ettha paṭibaddho catunnaṁ mahābhūtānaṁ upādāya pasādo, idaṁ pasādacakkhu nāma.
idamidhādhippetaṁ. tadetaṁ tassa sasambhāracakkhuno setamaṇḍalaparikkhittassa kaṇhamaṇḍa-
lassa majjhe abhimukhe ṭhitānaṁ sarīrasaṇṭhānuppattidese diṭṭhimaṇḍale sattasu
picupaṭalesu āsittatelaṁ picupaṭalāni viya satta akkhipaṭalāni 1- byāpetvā pamāṇato
muggavidalamattaṁ cakkhuviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati. taṁ
cakkhatīti cakkhu, rūpaṁ assādeti vibhāveti cāti attho. rūpayantīti rūpā,
vaṇṇavikāraṁ āpajjamānā hadayaṅgatabhāvaṁ pakāsentīti attho. cakkhuto pavattaṁ viññāṇaṁ,
cakkhussa vā viññāṇaṁ cakkhuviññāṇaṁ. phusatīti phasso. upasaggena padaṁ maṇḍetvā
samphassoti vuttaṁ. cakkhuto pavatto samphasso cakkhusamphasso. cakkhusamphassapaccayāti
cakkhuviññāṇasampayuttaphassapaccayā. vedayitanti vindanaṁ, vedanāti attho.
tadeva sukhayatīti sukhaṁ, yassuppajjati, taṁ sukhitaṁ karotīti attho. suṭṭhu vā khādati,
khanati ca kāyacittābādhanti sukhaṁ. dukkhayatīti dukkhaṁ, yassuppajjati, taṁ dukkhitaṁ
karotīti attho. na dukkhaṁ na sukhanti adukkhamasukhaṁ. makāro padasandhivasena vutto.
so pana cakkhusamphasso attanā sampayuttāya vedanāya sahajātāññamaññanissaya-
vipākāahārasampayuttātthiavigatavasena aṭṭhadhā paccayo hoti, sampaṭicchanasampayuttāya
anantarasamanantarānantarūpanissayanatthivigatavasena pañcadhā, santīraṇādisampayuttānaṁ
upanissayavaseneva paccayo hoti.
suṇātīti sotaṁ. taṁ sasambhārasotabilassa anto tanutambalomācite aṅguliveṭhaka-
saṇṭhāne padese sotaviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati.

footnote: 1 sī.,ma. akkhipaṭalāni hadayaṅgatāni, abhi.a. 1/366

page number: 088

sappantīti saddā, udāharīyantīti attho. ghāyatīti ghānaṁ. taṁ sasambhāraghāna-
bilassa anto ajapadasaṇṭhāne padese ghānaviññāṇādīnaṁ yathārahaṁ vutthudvāra-
bhāvaṁ sādhayamānaṁ tiṭṭhati. gandhayantīti gandhā, attano vatthuṁ sūcentīti attho.
jīvitamavhāyatīti jivhā, sāyanatthena 1- vā jivhā. sā sasambhārajivhāya atiagga-
mūlapassāni vajjetvā uparimatalamajjhe bhinnauppaladalaggasaṇṭhāne padese jivhā-
viññāṇādīnaṁ yathārahaṁ vatthudvārabhāvaṁ sādhayamānā tiṭṭhati. rasanti te sattāti
rasā, assādentīti attho. kucchitānaṁ sāsavadhammānaṁ āyoti kāyo. āyoti
uppattideso. so yāvatā imasmiṁ kāye upādinnappavatti nāma 2- atthi, yebhuyyena
kāyapasādo kāyaviññāṇādīnaṁ yathārahaṁ vatthudvārabhāvaṁ sādhayamāno tiṭṭhati.
phusīyantīti phoṭṭhabbā. munātīti mano, vijānātīti attho. attano lakkhaṇaṁ
dhārentīti dhammā. manoti sahāvajjanaṁ bhavaṅgaṁ. dhammāti dvādasapabhedā
dhammārammaṇadhammā. manoviññāṇanti javanamanoviññāṇaṁ. manosamphassoti
taṁsampayutto phasso. so sampayuttāya vedanāya vipākapaccayavajjehi sesehi sattahi
paccayo hoti, anantarāya teheva, sesānaṁ upanissayavaseneva paccayo hoti.
rūpādīni pañca vissajjanāni khandhavasena niddiṭṭhāni. sītādīhi ruppati pīḷīyatīti
rūpaṁ. vedayatīti vedanā. sañjānātīti saññā. saṅkharontīti saṅkhārā. vijānātīti
viññāṇaṁ. cakkhādīni dhammavicārapariyantāni dasa chakkavasena, saṭṭhi vissajjanāni
piyarūpasātarūpavasena niddiṭṭhāni. cakkhusamphassajādikā vedanā taṁtaṁsampayuttāva.
rūpesu saññā rūpasaññā. sañcetayatīti sañcetanā, abhisandahatīti attho. tasatīti
taṇhā, pipāsatīti attho. vitakketīti vitakko, vitakkanaṁ vā vitakko, ūhaṇanti
vuttaṁ hoti. ārammaṇe tena cittaṁ vicaratīti vicāro, vicaraṇaṁ vā vicāro,
anusañcaraṇanti vuttaṁ hoti.

footnote: 1 ma. rasasāyanaṭṭhena 2 upādinnakarūpaṁ abhi.a. 1/612-5/369

page number: 089

[4] paṭhavīdhātādīni cha vissajjanāni saṅkhittena nāmarūpavavatthānavasena
niddiṭṭhāni. patthatattā paṭhavī. appeti, 1- āpīyati, appāyatīti vā āpo.
tejayatīti tejo. vāyatīti vāyo. na kassati na nikassati, kasituṁ chindituṁ bhindituṁ vā
na sakkāti ākāso. nissattatthena dhātu.
paṭhavīkasiṇādīni dasa vissajjanāni kasiṇabhāvanāvasena niddiṭṭhāni.
kasiṇanti sakalapharaṇavasena 2- kasiṇamaṇḍalampi tasmiṁ upaṭṭhitanimittampi tadārammaṇaṁ
jhānampi vuccati. idha pana jhānaṁ adhippetaṁ. ādimhi cattāri mahābhūta-
kasiṇārammaṇāni jhānāni, tato parāni cattāri vaṇṇakasiṇārammaṇāni.
ākāsakasiṇanti paricchedākāso, tadārammaṇañca jhānaṁ, kasiṇugghāṭimākāso,
tadārammaṇañca ākāsānañcāyatanaṁ. viññāṇakasiṇanti ākāsānañcāyatanaviññāṇaṁ,
tadārammaṇañca viññāṇañcāyatanaṁ.
kesādīni dvattiṁsa vissajjanāni dvattiṁsākārakammaṭṭhānavasena niddiṭṭhāni.
tesu pana kesādīsu paṭikūlato upaṭṭhitesu kāyagatāsativasena asubhakammaṭṭhānaṁ hoti
vaṇṇato upaṭṭhitesu kasiṇakammaṭṭhānaṁ 3- hoti, dhātuto upaṭṭhitesu catudhātuvavatthāna-
kamṭṭhānaṁ hoti kesātiādīni ca paṭikūlato vaṇṇato vā uṭṭhitānaṁ tadārammaṇāni
jhānāni, dhātuto upaṭṭhitassa te ca koṭṭhāsā tadārammaṇā ca dhātubhāvanā
veditabbā.
kesā ubhosu passesu kaṇṇacūḷikāhi purato nalāṭantena, pacchato ca
galavāṭakena paricchinnā sīsakaṭāhaveṭhanacamme vīhaggamattaṁ pavisitvā ṭhitā anekasata-
sahassasaṅkhā. lomā ṭhapetvā kesādīnaṁ patiṭṭhitokāsaṁ hatthatalapādatalāni ca
yebhuyyena sarīracamme navanavutiyā lomakūpasahassesu likkhāmattaṁ pavisitvā ṭhitā. nakhā

footnote: 1 sī. apoti 2 sī. sakalaṁ pharaṇavasena 3 sī. vaṇṇakammaṭṭhānaṁ

page number: 090

aṅgulīnaṁ aggapiṭṭhesu ṭhitā vīsati. dantā dvīsu hanukaṭṭhikesu ṭhitā yebhuyyena
dvattiṁsa. taco sakalasarīraṁ pariyonandhitvā pākaṭakilomakassa upari chaviyā heṭṭhā
ṭhitaṁ cammaṁ.
maṁsaṁ sādhikāni tīṇi aṭṭhisatāni anulimpitvā ṭhitāni nava maṁsapesisatāni.
nhārū sakalasarīre aṭṭhīni ābandhitvā ṭhitāni nava nhārusatāni. aṭṭhī sakalasarīre
heṭṭhā aṭṭhīnaṁ upari ṭhitāni sādhikāni tīṇi aṭṭhisatāni. aṭṭhimiñjā tesaṁ tesaṁ
aṭṭhīnaṁ abbhantare ṭhitā miñjā. vakkaṁ galavāṭakā nikkhantena ekamūlena thokaṁ
gantvā dvidhā bhinnena thūlanhārunā vinibandhā hutvā hadayamaṁsaṁ parikkhipitvā
ṭhitā dve maṁsapiṇḍikā.
hadayaṁ sarīrabbhantare dvinnaṁ thanānaṁ majjhe ṭhitaṁ anto pittasannissayaṁ
aḍḍhapasatamattalohitapuṇṇaṁ punnāgaṭṭhipatiṭṭhānamattāvāṭakaṁ hadayamaṁsaṁ. yakanaṁ
dvinnaṁ thanānaṁ abbhantare dakkhiṇapassaṁ nissāya ṭhitaṁ yamakamaṁsapaṭalaṁ. kilomakaṁ
hadayavakkāni paṭicchādetvā ṭhitaṁ paṭicchannakilomakasaṅkhātañca sakalasarīre cammassa
heṭṭhato maṁsaṁ pariyonaddhitvā ṭhitaṁ appaṭicchannakilomakasaṅkhātañcāti duvidhaṁ
pariyonahanamaṁsaṁ. pihakaṁ hadayassa vāmapasse udarapaṭalassa matthakapassaṁ nissāya ṭhitaṁ
udarajivhāmaṁsaṁ. papphāsaṁ sarīrabbhantare dvinnaṁ thanānaṁ antare hadayayakanānaṁ
upari chādetvā olambantaṁ ṭhitaṁ dvattiṁsamaṁsakhandhappabhedaṁ ppaphāsamaṁsaṁ.
antaṁ upari galavāṭake heṭṭhā karīsamagge vinibandhattā galavāṭakakarīsamagga-
pariyante sarīrabbhantare ṭhitā purisassa dvattiṁsahatthā itthiyā aṭṭhavīsatihatthā
ekavīsatiyā ṭhānesu obhaggā antavaṭṭi. antaguṇaṁ antabhoge ekato agalante
ābandhitvā ekavīsatiyā antabhogānaṁ antarā ṭhitaṁ bandhanaṁ. udariyaṁ
dantamusalasañcuṇṇitaṁ jivhāhatthaparivattitaṁ kheḷalālāpalibuddhaṁ taṁkhaṇavigatavaṇṇagandha-
rasādisampadaṁ tantavāyakhalisuvānavamathusadisaṁ nipatitvā pittasemhavātapaliveṭhitaṁ hutvā

page number: 091

hutvā udaraggisantāpavegakuthitaṁ kimikulākulaṁ uparūpari pheṇapubbuḷakāni muñcantaṁ
paramakasambukaṁ duggandhajegucchabhāvaṁ āpajjitvā āmāsayasaṅkhāte uparinābhiantapatale
ṭhitaṁ nānappakārakaṁ asitapītakhāyitasāyitaṁ. karīsaṁ pakkāsayasaṅkhāte heṭṭhā
nābhipiṭṭhikaṇṭakamūlānaṁ antare ubbedhena aṭṭhaṅgulamatte antāvasāne ṭhitaṁ vaccaṁ.
pittaṁ hadayamaṁsapapphāsānaṁ antare yakanamaṁsaṁ nissāya ṭhitaṁ mahākosātakīkosakasadise
pittakosake ṭhitaṁ baddhapittasaṅkhātaṁ ca, kesalomanakhadantānaṁ maṁsavinimuttaṭṭhānañceva
thaddhasukkhacammañca ṭhapetvā avasesaṁ sarīraṁ byāpetvā ṭhitaṁ abaddhapittasaṅkhātañcāti
duvidhaṁ pittaṁ.
semhaṁ udarapaṭale ṭhitaṁ ekapatthapūrappamāṇaṁ semhaṁ. pubbo khāṇukaṇṭaka-
paharaṇaggijālādīhi abhihate vā sarīrappadese abbhantaradhātukkhobhavasena vā
uppannesu gaṇḍapīḷakādīsu paripakkalohitapariṇāmo. lohitaṁ yakanassa heṭṭhābhāgaṁ
pūretvā hadayavakkapapphāsānaṁ upari thokaṁ thokaṁ paggharantaṁ vakkahadayayakanapapphāse
temayamānaṁ ṭhitaṁ ekapatthapūramattaṁ sannicitalohitasaṅkhātañca, kesalomanakhadantānaṁ
maṁsavinimuttaṭṭhānañceva thaddhasukkhacammañca ṭhapetvā dhamanijālānusārena sabbaṁ
upādinnasarīraṁ pharitvā ṭhitaṁ saṁsaraṇalohitasaṅkhātañcāti duvidhaṁ lohitaṁ. sedo
aggisantāpasūriyasantāpautuvikārādīhi santatte sarīre sabbakesalomakūpavivarehi
paggharaṇakāapodhātu. medo thūlassa sakalasarīre cammamaṁsantare kīsassa jaṅghamaṁsādīni
nissāya ṭhito thinasineho. assu somanassadomanassavisabhāgāhārautūhi samuṭṭhahitvā
akkhikūpake pūretvā tiṭṭhantī vā paggharantī vā āpodhātu.
vasā aggisantāpasūriyasantāpautuvisabhāgehi usmājātesu yebhuyyena hatthatalahattha-
piṭṭhipādatalapādapiṭṭhināsāpuṭanalāṭāṁsakūṭesu ṭhito vilīnasineho. kheḷo tathārūpaṁ āhāraṁ
passantassa vā sarantassa vā mukhe vā ṭhapentassa hadayaṁ vā ākilāyantassa kismiñci-
deva vā jigucchaṁ uppādentassa bhiyyo uppajjitvā ubhohi kapolapassehi

page number: 092

oruyha jivhāya tiṭṭhamānā pheṇamissā āpodhātu. siṅghānikā visabhāgāhāra-
utuvasena sañjātadhātukkhobhassa vā rodantassa vā antosīse matthaluṅgato galitvā
tālumatthakavivarena otaritvā nāsāpuṭe pūretvā tiṭṭhantaṁ vā paggharantaṁ vā pūti
asuci picchilaṁ. lasikā aṭṭhisandhīnaṁ abbhañjanakiccaṁ sādhayamānaṁ asītisatasandhīnaṁ
abbhantare ṭhitaṁ picchilakuṇapaṁ muttaṁ āhārautuvasena vatthipuṭabbhantare ṭhitā
āpodhātu. matthaluṅgaṁ sīsakaṭāhabbhantare cattāro sibbinimagge nissāya ṭhito
catupiṇḍasamodhāno miñjarāsi.
cakkhāyatanādīni dvādasa vissajjanāni dvādasāyatanavasena niddiṭṭhāni.
āyatanato, āyānaṁ vā tananato, āyatassa ca nayanato āyatanaṁ. cakkhurūpādīsu
hi taṁtaṁdvārārammaṇā cittacetasikā dhammā sena sena anubhavanādinā kiccena
āyatanti uṭṭhahanti ghaṭanti, vāyamantīti vuttaṁ hoti. te ca pana āyabhūte dhamme
etāni tanonti, vitthārentīti vuttaṁ hoti. idañca anamatagge saṁsāre pavattaṁ
atīva āyataṁ saṁsāradukkhaṁ yāva na nivattati, tāva nayanteva, 1- pavattayantīti vuttaṁ
hoti.
apica nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena
kāraṇaṭṭhena ca āyatanaṁ. tathā hi loke "issarāyatanaṁ vāsudevāyatanan"tiādīsu
nivāsaṭṭhānaṁ "āyatanan"ti vuccati. "suvaṇṇāyatanaṁ rajatāyatanan"tiādīsu ākaro.
sāsane pana "manorame āyatane, sevanti naṁ vihaṅgamā"tiādīsu 2- samosaraṇaṭṭhānaṁ.
"dakkhiṇāpatho gunnaṁ āyatanan"tiādīsu sañjātideso. "tatra tatreva sakkhibhabbataṁ
pāpuṇāti sati āyatane"tiādīsu 3- kāraṇaṁ. cakkhuādīsu cāpi te te cittacetasikā
dhammā nivasanti tadāyattavuttitāyāti cakkhādayo nesannivāsaṭṭhānaṁ, cakkhādīsu ca

footnote: 1 chaßēéa. nayanti 2 aṅ.pañcaka. 22/38/46 (syā)
footnote: 3 aṅṭika. 20/102/250, aṅ.pañcaka. 22/23/20 (syā)

page number: 093

te ākiṇṇā tannissayattā tadārammaṇattā cāti cakkhādayo ca nesaṁ ākaro,
tattha tattha vatthudvārārammaṇavasena samosaraṇato cakkhādayo ca nesaṁ samosaraṇaṭṭhānaṁ,
taṁnissāyārammaṇabhāvena tattheva uppattito cakkhādayo ca nesaṁ sañjātideso,
cakkhādīnaṁ abhāve abhāvato cakkhādayo ca nesaṁ kāraṇanti yathāvuttenaṭṭhena cakkhuñca
taṁ āyatanañcāti cakkhāyatanaṁ. evaṁ sesānipi.
cakkhudhātādīni aṭṭhārasa vissajjanāni aṭṭhārasadhātuvasena niddiṭṭhāni.
cakkhādīsu ekeko dhammo yathāsambhavaṁ vidahati, dhīyate, vidhānaṁ, vidhīyate etāya,
ettha vā dhīyatīti dhātu. lokiyā hi dhātuyo kāraṇabhāvena vavatthitāva hutvā
suvaṇṇarajatādidhātuyo viya suvaṇṇarajatādiṁ, anekappakāraṁ saṁsāradukkhaṁ vidahanti.
bhārahārehi ca bhāro viya sattehi dhīyante, dhārīyantīti attho. dukkhavidhānamattameva
cetā avasavattanato. etāhi ca karaṇabhūtāhi 1- saṁsāradukkhaṁ sattehi anuvidhīyati.
tathāvihitañcetaṁ etāsveva dhīyati, ṭhapīyatīti attho. apica yathā titthiyānaṁ attā
nāma sabhāvato natthi, na evametā, etā pana attano sabhāvaṁ dhārentīti
dhātuyo. yathā ca loke vicittā haritālamanosilādayo selāvayavā dhātuyoti vuccanti,
evametāpi dhātuyo viyāti dhātuyo. vicittā hetā ñāṇaneyyāvayavāti. yathā
vā sarīrasaṅkhātassa samudāyassa avayavabhūtesu rasasoṇitādīsu aññamaññavisabhāga-
lakkhaṇaparicchinnesu dhātusamaññā, evamevetesupi pañcakkhandhasaṅkhātassa attabhāvassa
avayavesu dhātusamaññā veditabbā. aññamaññavisabhāgalakkhaṇaparicchinnā hete
cakkhādayoti. apica dhātūti nijjīvamattassetaṁ adhivacanaṁ. tathā hi bhagavā "chadhāturo
ayaṁ bhikkhu puriso"tiādīsu 2- jīvasaññāsamūhananatthaṁ dhātudesanaṁ akāsīti.
yathāvuttenatathena cakkhu ca taṁ dhātu cāti cakkhudhātu. evaṁ sesāpi. manodhātūti ca tisso
mano dhātuyo dhammādhātūti vedanāsaññāsaṅkhārakkhandhā soḷasa sukhumarūpāni nibbānañca.
manoviññāṇadhātūti chasattati manoviññāṇadhātuyo.

footnote: 1 abhi.a. 2/82, visuddhi. 3/65 (syā) 2 visuddhi. 3/66 (syā)

page number: 094

cakkhundariyādīni bāvīsati vissajjanāni bāvīsatindriyavasena niddiṭṭhāni.
cakkhumeva dassanalakkhaṇe indaṭṭhaṁ kāretīti cakkhundriyaṁ. sotameva savanalakkhaṇe
indaṭṭhaṁ kāretīti sotindriyaṁ. ghānameva ghāyanalakkhaṇe indaṭṭhaṁ kāretīti ghānin-
driyaṁ jivhā eva sāyanalakkhaṇe indaṭṭhaṁ kāretīti jivhindriyaṁ. kāyo eva
phusanalakkhaṇe indaṭṭhaṁ kāretīti kāyindriyaṁ. manate iti mano, vijānātīti attho.
aṭṭhakathācariyā panāhu:- nāliyā minamāno viya mahātulāya dhārayamāno viya ca
ārammaṇaṁ manati jānātīti mano, tadeva mananalakkhaṇe indaṭṭhaṁ kāretīti manindriyaṁ.
jīvanti tena taṁsahajātā dhammāti jīvitaṁ, tadeva anupālanalakkhaṇe indaṭṭhaṁ kāretīti
jīvitindriyaṁ. taṁ rūpajīvitindriyaṁ arūpajīvitindriyanti duvidhaṁ.
sabbakammajarūpasahajaṁ sahajarūpānupālanaṁ rūpajīvitindriyaṁ, sabbacittasahajaṁ
sahajārūpānupālanaṁ arūpajīvitindriyaṁ. thīyati saṅghātaṁ gacchati etissā gabbhoti
itthī, itthiliṅgādīsu indaṭṭhaṁ kāretīti indriyaṁ, niyamato itthiyā eva
indriyaṁ itthindriyaṁ. puṁ vuccati nirayo, puṁsaṅkhāte niraye rissati hiṁsiyatīti
puriso, purisaliṅgādīsu indaṭṭhaṁ kāretīti indriyaṁ, niyamato purisasseva
indriyaṁ purisindriyaṁ. dvīsu petesu ekekaṁ sabhāvakassa ekekassa
kammajarūpasahajaṁ hoti.
kusalavipākakāyaviññāṇasampayuttaṁ sukhaṁ, kāyikasātalakkhaṇe indaṭṭhaṁ kāretīti
indriyaṁ, sukhameva indriyaṁ sukhindriyaṁ. akusalavipākakāyaviññāṇasampayuttaṁ
dukkhaṁ, kāyikāsātalakkhaṇe indaṭṭhaṁ kāretīti indriyaṁ, dukkhameva indriyaṁ
dukkhindriyaṁ. pītisomanassayogato sobhanaṁ mano assāti sumano, sumanassa bhāvo
somanassaṁ, cetasikasātalakkhaṇe indaṭṭhaṁ kāretīti indriyaṁ, somanassameva indriyaṁ
somanassindriyaṁ. domanassayogato duṭṭhu mano assāti, hīnavedanattā vā kucchitaṁ
mano assāti dummano, dummanassa bhāvo domanassaṁ, cetasikāsātalakkhaṇe indaṭṭhaṁ

page number: 095

kāretīti indriyaṁ, domanassameva indriyaṁ domanassindriyaṁ.
sukhadukkhākārapavattiṁ upekkhati majjhattākārasaṇṭhitattā tenākārena pavattatīti
upekkhā, majjhattalakkhaṇe indaṭṭhaṁ kāretīti indriyaṁ, upekkhā eva indriyaṁ
upekkhindriyaṁ.
saddahanti etāya, sayaṁ vā saddahati, saddahaṇamattameva vā esāti saddhā, assaddhi-
yassa abhibhavanato adhipatiatthena indriyaṁ, adhimokkhalakkhaṇe vā indaṭṭhaṁ kāretīti
indriyaṁ, saddhā eva indriyaṁ saddhindriyaṁ. vīrabhāvo vīriyaṁ, vīrānaṁ
vā kammaṁ, vidhinā vā nayena īrayitabbaṁ pavattayitabbanti vīriyaṁ, kosajjassa abhibhavanato
adhipatiatthena indriyaṁ, paggahaṇalakkhaṇe vā indatthaṁ kāretīti indriyaṁ, vīriya-
meva indriyaṁ vīriyindriyaṁ. saranti tāya, sayaṁ vā sarati, saraṇamattameva vā esāti
sati, muṭṭhasaccassa abhibhavanato adhipatiatthena indriyaṁ, upaṭṭhānalakkhaṇe vā indaṭṭha
kāretīti indriyaṁ, sati eva indriyaṁ satindriyaṁ. ārammaṇe cittaṁ sammā
ādhiyati ṭhapetīti samādhi, vikkhepassa abhibhavanato adhipatiatthena indriyaṁ, avikkhepa-
lakkhaṇe vā indaṭṭhaṁ kāretīti indriyaṁ, samādhi eva indriyaṁ samādhindriyaṁ.
"idaṁ dukkhan"tiādinā nayena ariyasaccāni pajānātīti paññā. aṭṭhakathāyaṁ 1- pana
"aniccaṁ dukkhamanattāti paññāpanavasena paññā"ti vuttaṁ. avijjāya abhibhavanato
adhipatiatthena indriyaṁ, dassanalakkhaṇe vā indaṭṭhaṁ kāretīti indriyaṁ,
paññā eva indriyaṁ paññindriyaṁ.
anamatagge saṁsāravaṭṭe anaññātaṁ amataṁ padaṁ, catusaccadhammameva vā jānissāmīti
paṭipannassa uppajjanato indriyaṭṭhasambhavanato ca anaññātaññassāmītindriyaṁ.
sotāpattimaggañāṇassetaṁ nāmaṁ. paṭhamamaggena ñātaṁ mariyādaṁ anatikkamitvā tesaṁyeva
tena maggena ñātānaṁ catusaccadhammānameva jānanato indriyaṭṭhasambhavato ca
ājānanakaṁ indriyaṁ aññindriyaṁ. sotāpattiphalādīsu chasu ṭhānesu ñāṇassetaṁ

footnote: 1 abhi.a. 2/134

page number: 096

nāmaṁ. aññātāvino catusaccesu niṭṭhitañāṇakiccassa khīṇāsavassa uppajjanato
indriyaṭṭhasambhavato ca aññātāvindriyaṁ, aññātāvīnaṁ vā catūsu saccesu niṭṭhita-
kiccānaṁ cattāri saccāni paṭivijjhitvā ṭhitānaṁ dhammānaṁ abbhantare indaṭṭha-
sādhanena aññātāvindriyaṁ. arahattaphalañāṇassetaṁ nāmaṁ. sabbāni petāni
yathāyogaṁ indaliṅgaṭṭhena indadesitaṭṭhena indadiṭṭhaṭṭhena indasiddhaṭṭhena inda-
phuṭjuṭṭhena ca indriyāni. bhagavā hi sammāsambuddho paramissariyabhāvato indo,
kusalākusalañca kammaṁ kammesu kassaci issariyābhāvato. tenevettha kammajanitāni
indriyāni kusalākusalaṁ kammaṁ ulliṅgenti, tena ca siṭṭhānīti indaliṅgaṭṭhena
indasiṭṭhaṭṭhena ca indriyāni. sabbāneva panetāni bhagavatā munindena yathābhūtato
pakāsitāni ca abhisambuddhāni cāti indadesitaṭṭhena indadiṭṭhaṭṭhena ca
indriyāni. teneva ca bhagavatā munindena kānici gocarāsevanāya, kānici
bhāvanāsevanāya sevitānīti indajuṭṭhaṭṭhenapi indriyāni. apica ādhipaccasaṅkhātena
issariyaṭṭhenapi etāni indriyāni. cakkhuviññāṇādippavattiyaṁ hi cakkhādīnaṁ
siddhamādhipaccaṁ tasmiṁ tikkhe tikkhattā mande ca mandattāti.
[5] kāmadhātuādīni dvādasa vissajjanāni bhavappabhedavasena niṭdiṭṭhāni.
kāmarāgasaṅkhātena kāmena yuttā dhātu kāmadhātu, kāmasaṅkhātā vā dhātu
kāmadhātu. kāmaṁ pahāya rūpena yuttā dhātu rūpadhātu, rūpasaṅkhātā vā dhātu
rūpadhātu. kāmañca rūpañca pahāya arūpena yuttā dhātu arūpadhātu, arūpasaṅkhātā
vā dhātu arūpadhātu. tā eva dhātuyo puna bhavapariyāyena vuttā.
bhavatīti hi bhavo vuccati. saññā yutto bhavo saññābhavo, saññāsahagato vā
bhavo saññābhavo, saññā vā ettha bhave atthīti saññābhavo. so kāmabhavo
ca asaññābhavamutto rūpabhavo ca nevasaññānāsaññābhavamutto arūpabhavo ca hoti.
na saññābhavo asaññābhavo, so rūpabhavekadeso. oḷārikattabhāvato nevasaññā,

page number: 097

sukhumattena sambhavato nāsaññāti nevasaññānāsaññā, tāya yutto bhavo
nevasaññānāsaññābhavo, atha vā oḷārikāya saññāya abhāvā, sukhumāya ca
bhāvā nevasaññānāsaññā asmiṁ bhaveti nevasaññānāsaññābhavo, so arūpabhaveka-
deso. ekena rūpakkhandhena vokiṇṇo bhavo ekena vokāro assa bhavassāti
ekavokārabhavo, so asaññabhavova. catūhi arūpakkhandhehi vokiṇṇo bhavo catūhi
vokāro assa bhavassāti catuvokārabhavo, so arūpabhavo eva. pañcahi khandhehi
vokiṇṇo bhavo pañcahi vokāro assa bhavassāti pañcavokārabhavo, so kāmabhavo
ca rūpabhavekadeso ca hoti.
[6] paṭhamajjhānādīni dvādasa vissajjanāni jhānasamāpattivasena
niddiṭṭhāni. jhānanti idha brahmavihāramattaṁ adhippetaṁ. vitakkavicārapītisukha-
cittekaggatāsampayuttaṁ paṭhamaṁ jhānaṁ. pītisukhacittekaggatāsampayuttaṁ dutiyaṁ jhānaṁ.
sukhacittekaggatāsampayuttaṁ tatiyaṁ jhānaṁ. upekkhācittekaggatāsampayuttaṁ catutthaṁ
jhānaṁ. medati mejjatīti mettā, siniyhatīti attho. mitte vā bhavā, mittassa vā
esā pavattīti mettā, paccanīkadhammehi muttattā ārammaṇe ca adhimuttattā
vimutti, cetaso vimutti cetovimutti, mettā eva cetovimutti mettāceto-
vimutti. karuṇā vuttatthā eva. modanti tāya taṁsamaṅgino, sayaṁ vā modati, modana-
mattameva vā tanti muditā. "averā hontū"tiādibyāpārappahānena majjhattabhāvūpagamena
ca upekkhatīti upekkhā. mettādayo tayo brahmavihārā paṭhamādīhi tīhi jhānehi
yuttā, upekkhābrahmavihāro catutthajjhānena yutto.
pharaṇavasena natthi etassa antoti ananto, ākāso ananto ākāsānanto,
kasiṇugghāṭimākāso. ākāsānantoyeva ākāsānañcaṁ, taṁ ākāsānañcaṁ
adhiṭṭhānaṭṭhena āyatanamassa sasampayuttadhammassa jhānassa "devānaṁ devāyatanamivā"ti
ākāsānañcāyatanaṁ, ākāsānañcāyatanameva samāpatti ākāsānañcāyatanasamāpatti.

page number: 098

pharaṇavasena ca natthi etassa antoti anantaṁ, taṁ ākāsārammaṇaṁ
viññāṇaṁ. anantameva ānañcaṁ, viññāṇaṁ ānañcaṁ "viññāṇānañcan"ti
avatvā "viññāṇañcan"ti vuttaṁ. ayaṁ hettha ruḷhisaddo. taṁ viññāṇañcaṁ
adhiṭṭhānaṭṭhena āyatanamassa sasampayuttadhammassa jhānassa "devānaṁ devāyatanamivā"ti
viññāṇañcāyatanaṁ. natthi etassa kiñcananti akiñcanaṁ, antamaso bhaṅgamattampi assa
avasiṭṭhaṁ natthīti vuttaṁ hoti. akiñcanassa bhāvo ākiñcaññaṁ. ākāsānañcāyatana-
viññāṇābhāvassetaṁ adhivacanaṁ. taṁ ākiñcaññaṁ adhiṭṭhānaṭṭhena āyatanamassa
sasampayuttadhammassa jhānassa "devānaṁ devāyatanamivā"ti ākiñcaññāyatanaṁ.
oḷārikāya saññāya abhāvato, sukhumāya ca bhāvato nevassa sasampayuttadhammassa
jhānassa saññā nāsaññāti nevasaññānāsaññaṁ, nevasaññānāsaññañca taṁ
manāyatanadhammāyatanapariyāpannattā āyatanañcāti nevasaññānāsaññāyatanaṁ. atha vā
yāyamettha saññā sā paṭusaññākiccaṁ kātuṁ asamatthatāya nevasaññā, saṅkhārāvasesa-
sukhumabhāvena vijjamānattā nāsaññāti nevasaññānāsaññā, nevasaññānāsaññā
ca sā sesadhammānaṁ adhiṭṭhānaṭṭhena āyatanañcāti nevasaññānāsaññāyatanaṁ.
ākiñcaññāyatanārammaṇāya samāpattiyā etaṁ adhivacanaṁ. na kevalaṁ ettha saññāva
edisī, atha kho vedanāpi nevavedanā nāvedanā. cittampi nevacittaṁ nācittaṁ.
phassopi nevaphasso nāphasso. esa nayo sesasampayuttadhammesu. saññāsīsena panāyaṁ
desanā katāti.
avijjādīni dvādasa vissajjanāni paṭiccasamuppādaṅgavasena niddiṭṭhāni. pūretuṁ
ayuttaṭṭhena kāyaduccaritādi avindiyaṁ nāma, aladdhabbanti attho. taṁ avindiyaṁ
vindatīti avijjā. tabbiparītato kāyasucaritādi vindiyaṁ nāma, taṁ vindiyaṁ na
vindatīti avijjā. khandhānaṁ rāsaṭṭhaṁ, āyatanānaṁ āyatanaṭṭhaṁ, dhātūnaṁ suññaṭṭhaṁ,
indriyānaṁ adhipatiyaṭṭhaṁ, saccānaṁ tathaṭṭhaṁ aviditaṁ karotīti avijjā, dukkhādīnaṁ
pīḷanādivasena vuttaṁ catubbidhaṁ

page number: 099

catubbidhaṁ atthaṁ aviditaṁ karotītipi avijjā, antavirahite saṁsāre sabbayonigatibhava-
viññāṇaṭṭhitisattāvāsesu satte javāpetīti avijjā, paramatthato avijjamānesu
itthipurisādīsu javati, vijjamānesupi khandhādīsu na javatīti avijjā, api ca
cakkhuviññāṇādīnaṁ vatthārammaṇaṁ paṭiccasamuppādapaṭiccasamuppannānañca dhammānaṁ
chādanatopi avijjā. saṅkhatamabhisaṅkharontīti saṅkhārā. vijānātīti viññāṇaṁ. namati
nāmayatīti vā nāmaṁ, ruppatīti rūpaṁ. āye tanoti āyatañca nayatīti āyatanaṁ.
phussatīti phasso. vedayatīti vedanā. paritassatīti taṇhā. upādiyati bhusaṁ
gaṇhātīti upādānaṁ. bhāvati, bhāvayatīti vā bhavo. jananaṁ jāti. jīraṇaṁ jarā
maranti etenāti maraṇaṁ.
[7] dukkhādīni aṭṭhasatāni aṭṭha ca vissajjanāni catusaccayojanāvasena
niddiṭṭhāni. "dukkhaṁ abhiññeyyan"tiādīsu hi channaṁ catukkānaṁ vasena catuvīsati
vissajjanāni "cakkhuṁ jarā maraṇan"ti peyyāle "cakkhu abhiññeyyaṁ sotaṁ
abhiññeyyan"tiādinā "jāti abhiññeyyā"ti pariyosānena pañcanavutādhikena
vissajjanasatena yojetvā vuttāni. pañcanavutādhikaṁ catukkasataṁ hoti, tesaṁ catukkānaṁ
vasena asītiadhikāni satta vissajjanasatāni. "jarāmaraṇaṁ abhiññeyyan"tiādike catukke
"cattāri vissajjanānī"ti evaṁ sabbāni aṭṭha ca satāni aṭṭha ca vissajjanāni
honti. ettha ca tassa tassa dhammassa padhānabhūto paccayo samudayoti veditabbo, sabba-
saṅkhārehi suññaṁ nibbānaṁ nirodhoti veditabbaṁ. anaññātaññassāmītindriyādīni
tiṇṇampi hi lokuttarindriyānaṁ ettha abhāvaṁ sandhāya anaññātaññassāmītindriyaṁ
nirodhotiādi yujjati. nirodhagāminīpaṭipadāti ca sabbattha ariyamaggo eva. hi
vuccamāne phalepi maggavohārasambhavato aññindriyāññātāvindriyānampi yujjati.
puna dukkhādīnaṁ pariññaṭṭhādivasena aṭṭhasatāni aṭṭha ca vissajjanāni niddiṭṭhāni,
puna dukkhādīnaṁ pariññāpaṭivedhaṭṭhādivasena aṭṭhasatāni aṭṭha ca vissajjanāni

page number: 100

niddiṭṭhāni. pariññā ca sā paṭivijjhitabbaṭṭhena paṭivedho cāti pariññāpaṭivedho,
pariññāpaṭivedhova attho pariññāpaṭivedhaṭṭho.
[8] puna tāneva dukkhādīni jarāmaraṇapariyantāni dviadhikāni dve padasatāni
samudayādīhi sattahi sattahi padehi yojetvā dviadhikānaṁ dvinnaṁ aṭṭhakasatānaṁ
vasena sahassañca cha ca satāni soḷasa ca vissajjanāni niddiṭṭhāni. tattha
padhānabhūto paccayo samudayo, tassa nirodho samudayanirodho. chando eva rāgo
chandarāgo, dukkhe sukhasaññāya dukkhassa chandarāgo, tassa nirodho chandarāga-
nirodho. dukkhaṁ paṭicca uppajjamānaṁ sukhaṁ domanassaṁ dukkhassa assādo. dukkhassa
aniccatā dukkhassa vipariṇāmadhammatā dukkhassa ādīnavo. dukkhe chandarāgavinayo
chandarāgappahānaṁ dukkhassa nissaraṇaṁ. "yaṁ kho pana kiñci bhūtaṁ saṅkhataṁ paṭicca-
samuppannaṁ nirodho tassa nissaraṇan"ti 1- vacanato nibbānameva dukkhassa nissaraṇaṁ.
"dukkhanirodho samudayanirodho chandarāganirodho dukkhassa nissaraṇan"ti nānāsaṅkhata-
paṭipakkhavasena nānāpariyāyavacanehi catūsu ṭhānesu nibbānameva vuttanti veditabbaṁ.
keci pana "āhārasamudayā dukkhasamudayo āhāranirodhā dukkhanirodho sarasavasena
samudayanirodho, atha vā udayabbayadassanena samudayanirodho saha vipassanāya maggo
chandarāganirodho"ti vadanti. evañca vuccamāne lokuttarindriyānaṁ avipassanūpagattā
na sabbasādhāraṇaṁ hotīti paṭhamaṁ vuttanayova gahetabbo. lokuttarindriyesu hi
chandarāgābhāvatoyeva chandarāganirodhoti yujjati. sarīre chandarāgeneva sarīrekadesesu
kesādīsupi chandarāgo katova hoti, jarāmaraṇavantesu chandarāgeneva jarāmaraṇesupi
chandarāgo katova hoti. evaṁ assādādīnavāpi yojetabbā. puna dukkhādīni
jarāmaraṇapariyantāni dviadhikāni dve padasatāni samudayādīhi chahi chahi padehi
yojetvā dviadhikānaṁ dvinnaṁ sattakasatānaṁ vasena nayasahassañca cattāri ca satāni
cuddasa ca vissajjanāni niddiṭṭhāni.

footnote: 1 khu.paṭi. 31/24/28

page number: 101

[9] idāni rūpādīni jarāmaraṇapariyantāni ekādhikāni dve padasatāni
sattahi anupassanāhi yojetvā niddisituṁ paṭhamaṁ tāva aniccānupassanādayo satta
anupassanā niddiṭṭhā. tāni sabbāni sattahi suddhikānupassanāvissajjanehi saddhiṁ
sahassañca cattāri ca satāni cuddasa ca vissajjanāni honti. aniccanti anupassanā
aniccānupassanā. sā niccasaññāpaṭipakkhā. dukkhanti anupassanā dukkhānupassanā.
sā sukhasaññāpaṭipakkhā. anattāti anupassanā anattānupassanā. sā attasaññā-
paṭipakkhā. tissannaṁ anupassanānaṁ paripūrattā nibbindatīti nibbidā, nibbidā
ca sā anupassanā cāti nibbidānupassanā. sā nandipaṭipakkhā. catassannaṁ
anupassanānaṁ paripūrattā virajjatīti virāgo, virāgo ca so anupassanā cāti
virāgānupassanā. sā rāgapaṭipakkhā. pañcannaṁ anupassanānaṁ paripūrattā rāgaṁ
nirodhetīti nirodho, nirodho ca so anupassanā cāti nirodhānupassanā. sā
samudayappaṭipakkhā. channaṁ anupassanānaṁ paripūrattā paṭinissajjatīti paṭinissaggo,
paṭinissaggo ca so anupassanā cāti paṭinissaggānupassanā. sā ādānapaṭipakkhā.
lokuttarindriyānaṁ asatipi vipassanūpagatte "sabbe saṅkharā aniccā, sabbe saṅkhārā
dukkhā, sabbe dhammā anattā"ti 1- vacanato tesampi aniccadukkhānattattā tattha
niccasukhattasaññānaṁ nandiyā rāgassa ca abhāvā nirodhavantānīti anupassanato
pariccāgapaṭinissaggapakkhandanapaṭinissaggasambhavato ca tehipi satta anupassanā
yojitāti veditabbā. jarāmaraṇavantesu aniccādito diṭṭhesu jarāmaraṇampi aniccādito
diṭṭhaṁ nāma hoti, jarāmaraṇavantesu nibbindanto virajjanto jarāmaraṇe nibbinno
ca viratto ca hoti, jarāmaraṇavantesu nirodhato diṭṭhesu jarāmaraṇampi nirodhato
diṭṭhaṁ nāma hoti jarāmaraṇavantesu 2- paṭinissajjanto jarāmaraṇaṁ paṭinissajjantova
hotīti jarāmaraṇehi satta anupassanā yojitāti veditabbā.

footnote: 1 khuḍha. 25/277-9/64, khu.paṭi. 31/31/38 2 sī. jarāmaraṇavante

page number: 102

[10] idāni ādīnavañāṇassa vatthubhūtānaṁ uppādādīnaṁ pañcannaṁ
ārammaṇānaṁ vasena uppādādīni tesaṁ vevacanāni pañcadasa vissajjanāni niddiṭṭhāni,
santipadañāṇassa tappaṭipakkhārammaṇavasena anuppādādīni pañcadasa vissajjanāni
niddiṭṭhāni, puna tāneva uppādānuppādādīni padāni yugaḷakavasena yojetvā
tiṁsa vissajjanāni niddiṭṭhāni. evamimasmiṁ nayeva saṭṭhi vissajjanāni honti. tattha
uppādoti purimakammapaccayā idha uppatti. pavattanti tathāuppannassa
nimittanti sabbampi saṅkhāranimittaṁ. yogāvacarassa hi saṅkhārā sasaṇṭhānā viya
upaṭṭhahanti, tasmā nimittanti vuccanti. āyūhanāti āyatiṁ paṭisandhihetubhūtaṁ
kammaṁ. taṁ hi abhisaṅkharaṇaṭṭhena āyūhanāti vuccati. paṭisandhīti āyatiṁ uppatti.
sā hi bhavantarapaṭisandhānato paṭisandhīti vuccati. gatīti yāya gatiyā sā 1-
paṭisandhi hoti. sā hi gantabbato gatīti vuccati. nibbattīti khandhānaṁ
nibbattanaṁ. upapattīti "samāpannassa vā upapannassa vā"ti 2- evaṁ vuttā
vipākapavatti. jātīti jananaṁ. tattha tattha nibbattamānānaṁ sattānaṁ ye ye
khandhā pātubhavanti, tesaṁ tesaṁ paṭhamaṁ pātubhāvo. jarāti jīraṇaṁ. sā
duvidhā ṭhitaññathattalakkhaṇasaṅkhātaṁ saṅkhatalakkhaṇañca khaṇḍiccādisammato santatiyaṁ
ekabhavapariyāpannakhandhānaṁ purāṇabhāvo ca. sā idha adhippetā. byādhīti
dhātukkhobhapaccayasamuṭṭhito pittasemhavātasannipātautupariṇāmavisamaparihāraupakkamakamma-
vipākavasena aṭṭhavidho ābādho. vividhaṁ dukkhaṁ ādahati vidahatīti byādhi, byādhayati
tāyati kampayatīti vā byādhi. maraṇanti maranti etenāti maraṇaṁ. taṁ duvidhaṁ
vayalakkhaṇasaṅkhātaṁ saṅkhatalakkhaṇañca ekabhavapariyāpannajīvitindriyappabandhavicchedo ca.
taṁ idha adhippetaṁ. sokoti socanaṁ. Ñātibhogarogasīladiṭṭhibyasanehi phuṭṭhassa citta-
santāpo. paridevoti paridevanaṁ. Ñātibyasanādīhiyeva phuṭṭhassa vacīpalāpo. upāyāsoti
bhuso āyāso ñātibyasanādīhiyeva phuṭṭhassa adhimattacetodukkhappabhāvitodosoyeva.

footnote: 1 sī. yā 2 khu.paṭi. 31/72/88

page number: 103

ettha ca uppādādayo pañceva ādīnavañāṇassa vatthuvasena vuttā, sesā tesaṁ
vevacanavasena. "nibbattī"ti hi uppādassa, "jātī"ti paṭisandhiyā vevacanaṁ, "gati
upapattī"ti idaṁ dvayaṁ pavattassa, jarādayo nimittassāti. anuppādādivacanehi pana
nibbānameva vuttaṁ.
puna tāneva uppādānuppādādīni saṭṭhi padāni dukkhasukhapadehi yojetvā
saṭṭhi vissajjanāni, bhayakhemapadehi yojetvā saṭṭhi vissajjanāni, sāmisanirāmisapadehi
yojetvā saṭṭhi vissajjanāni, saṅkhāranibbānapadehi yojetvā saṭṭhi vissajjanāni
niddiṭṭhāni. tattha dukkhanti aniccattā dukkhaṁ. dukkhappaṭipakkhato sukhaṁ. yaṁ
dukkhaṁ, taṁ bhayaṁ. bhayapaṭipakkhato khemaṁ. yaṁ bhayaṁ, taṁ vaṭṭāmisalokāmisehi
avippamuttattā sāmisaṁ. sāmisapaṭipakkhato nirāmisaṁ. yaṁ sāmisaṁ, taṁ saṅkhāramattameva.
saṅkhārapaṭipakkhato santattā nibbānaṁ. saṅkhārā hi ādittā, nibbānaṁ santanti.
dukkhākārena bhayākārena sāmisākārena saṅkhārākārenāti evaṁ tena tena ākārena
pavattiṁ sandhāya tathā tathā vuttanti veditabbanti.
[11] pariggahaṭṭhādīni ekattiṁsa vissajjanāni ariyamaggakkhaṇavasena niddiṭṭhāni.
ariyamaggasampayuttā hi dhammā ādito pabhuti uppādanatthaṁ pariggayhanate
iti pariggahā, tesaṁ sabhāvo pariggahaṭṭho. tesaṁyeva aññamaññaparivārabhāvena
parivāraṭṭho. bhāvanāpāripūrivasena paripūraṭṭho 1-. tesaṁyeva samādhivasena ekārammaṇa-
pariggahamapekkhitvā ekaggaṭṭho. nānārammaṇavikkhepābhāvamapekkhitvā avikkhepaṭṭho.
vīriyavasena paggahaṭṭho. samādhivasena udakena nhānīyacuṇṇānaṁ viya avippakiṇṇatā
avisāraṭṭho. samādhiyogena alulitattā anāvilaṭṭho. avikampitattā aniñjanaṭṭho.
ekattupaṭṭhānavasenāti samādhiyogena ca ekārammaṇe bhusaṁ patiṭṭhānavasena ca.
ßēhitaṭṭhoti ārammaṇe niccalabhāvena patiṭṭhitaṭṭho. tassa nibbānārammaṇassa

footnote: 1 sī. paripūriṭṭho

page number: 104

ālambanabhāvena ārammaṇaṭṭho. tattheva nikāmacārabhāvena gocaraṭṭho.
nissaraṇapahānabhāvena nibbānassa pahānaṭṭho. kilesapariccāgavasena ariyamaggassa
pariccāgaṭṭho. ubhato vuṭṭhānavasena vuṭṭhānaṭṭho. nimittapavattehi nivattanavasena
nivattanaṭṭho. nibbutattā santaṭṭho. atappakattā uttamattā ca paṇītaṭṭho. kilesehi
vimuttattā, ārammaṇe ca adhimuttattā vimuttaṭṭho. āsavānaṁ avisayabhāvena
parisuddhattā anāsavaṭṭhe. kilesakantārasaṁsārakantārātikkamanena taraṇaṭṭho.
saṅkhāranimittābhāvena animittaṭṭho. taṇhāpaṇidhiabhāvena appaṇihitaṭṭho. atta-
sārābhāvena suññataṭṭho. vimuttirasena ekarasatāya, samathavipassanānaṁ ekarasatāya
vā ekarasaṭṭho. samathavipassanānaṁ aññamaññaṁ anativattanaṭṭho. tesaṁyeva yuganaddhaṭṭho.
ariyamaggassa saṅkhārato niggamanena niyyānaṭṭho. nibbānasampāpanena hetuṭṭho.
nibbānapaccakkhakaraṇena dassanaṭṭho. adhipatibhāvena adhipateyyaṭṭhoti.
[12] samathādīni cattāri vissajjanāni samathavipassanāvasena niddiṭṭhāni.
aniccādivasena anu anu passanato anupassanaṭṭho. yuganaddhassa samathavipassanā-
dvayassa ekarasabhāvena anativattanaṭṭhoti sikkhādīni nava vissajjanāni ariya-
maggassa ādimajjhapariyosānavasena niddiṭṭhāni. sikkhitabbattā sikkhā. tassā
samādātabbato samādānaṭṭho. sīle patiṭṭhāya kammaṭṭhānavasena gahitassa
ārammaṇassa bhāvanāpavattiṭṭhānattā gocaraṭṭho. samathakāle vipassanākāle vā
kosajjavasena līnassa cittassa dhammavicayavīriyapītisambojjhaṅgabhāvanāvasena ussāpanaṭṭho
paggahaṭṭho. uddhaccavasena uddhatassa cittassa passaddhisamādhiupekkhāsambojjhaṅga-
bhāvanāvasena sannisīdāpanaṭṭho niggahaṭṭho. ubho visuddhānanti ubhato
visuddhānaṁ. līnuddhatapakkhato nivāretvā visuddhānaṁ cittānanti attho. majjhimabhāve
ṭhitānaṁ santativasena pavattamānānaṁ cittānaṁ vasena bahuvacanaṁ katanti veditabbaṁ.

page number: 105

ussāhanasannisīdāpanesu sabyāpārābhāvo ajjhupekkhanaṭṭho. samappavattassa
cittassa vasena bhāvanā visesādhigamaṭṭho. ariyamaggapātubhāvavasena uttari-
paṭivedhaṭṭho. ariyamaggasiddhacatusaccapaṭivedhavasena saccābhisamayaṭṭho. phalasamāpattivasena
nirodhe patiṭṭhāpakaṭṭho. sā hi taṁsamaṅgipuggalaṁ nirodhasaṅkhāte nibbāne patiṭṭhāpeti.
saddhindriyādīni pañca vissajjanāni indriyaṭṭhavasena vuttāni.
adhimokkhaṭṭhoti adhimuccanaṭṭho. upaṭṭhānaṭṭhoti ārammaṇaṁ upecca patiṭṭhānaṭṭho.
dassanaṭṭhoti sabhāvapekkhanaṭṭho. saddhābalādīni pañca vissajjanāni balaṭṭhavasena
niddiṭṭhāni. akampiyaṭṭhena saddhāva balanti saddhābalaṁ. assaddhiyeti assaddhiyena.
assaddhiyanti ca saddhāpaṭipakkhabhūto cittuppādo. akampiyaṭṭhoti akampitabbaṭṭho,
kampetuṁ na sakkāti attho. kosajjeti kusītabhāvasaṅkhātena thinamiddhena.
pamādeti satipaṭipakkhena cittuppādena. uddhacceti avūpasamasaṅkhātena uddhaccena.
avijjāyāti mohena. satisambojjhaṅgādīni satta vissajjanāni bojjhaṅgavasena
niddiṭṭhāni. bujjhanakassa aṅgo bojjhaṅgo. pasattho sundaro ca bojjhaṅgo
sambojjhaṅgo, satiyeva sambojjhaṅgo satisambojjhaṅgo. dhamme vicinātīti
dhammavicayo. paññāyetaṁ nāmaṁ. pavicayaṭṭhoti vicāraṭṭho. pīnayatīti pīti. pharaṇaṭṭhoti
vissaraṇaṭṭho. passambhanaṁ passaddhi. upasamaṭṭhoti niddarathaṭṭho. upapattito
ikkhatīti upekkhā, samaṁ pekkhati apakkhapatitāva hutvā pekkhatīti attho. sā idha
tatramajjhattupekkhā, bojjhaṅgupekkhātipi tassā nāmaṁ. samavāhitalakkhaṇattā
paṭisaṅkhānaṭṭho.
sammādiṭṭhādīni aṭṭha vissajjanāni maggavasena niddiṭṭhāni. sammā passati,
sammā vā tāya passanti, pasatthā sundarā vā diṭṭhīti sammādiṭṭhi. tassā
sammādiṭṭhiyā. sammā saṅkappeti, sammā vā tena saṅkappenti, pasattho sundaro

page number: 106

vā saṅkappoti sammāsaṅkappo. abhiropanaṭṭhoti cittassa ārammaṇāropanaṭṭho.
ārammaṇābhiniropanaṭṭhotipi pāṭho. sammā vadati, sammā vā tāya vadanti, pasatthā
vā sundarā vā vācāti sammāvācā. micchāvācāviratiyā etaṁ nāmaṁ. pariggahaṭṭhoti
catubbidhavacīsaṁvarapariggahaṭṭho. sammā karoti, sammā vā tena karonti, pasatthaṁ sundaraṁ
vā kammanti sammākammaṁ, sammākammameva sammākammanto. micchākammantaviratiyā
etaṁ nāmaṁ. samuṭṭhānaṭṭhoti tividhakāyasaṁvarasamuṭṭhānaṭṭho. sammāājīvoti sammā
ājīvati, sammā vā tena ājīvanti, pasattho sundaro vā ājīvoti sammāājīvo.
micchājīvaviratiyā etaṁ nāmaṁ. vodānaṭṭhoti parisuddhaṭṭho. sammā vāyamati, sammā
vā tena vāyamanti, pasattho sundaro vā vāyāmoti sammāvāyāmo. sammā
sarati, sammā vā tāya saranti, pasatthā sundarā vā satīti sammāsati. sammā
samādhiyati, sammā vā tena samādhiyanti, pasattho sundaro vā samādhīti sammāsamādhi.
[13] indriyādīni dasa vissajjanāni rāsikatvā anupubbapaṭipāṭivasena
niddiṭṭhāni. adhipateyyaṭṭhoti indaṭṭhakaraṇavasena adhipatiattho. akampiyaṭṭhoti
paṭipakkhehi kampetuṁ asakkuṇeyyaṭṭho. niyyānaṭṭhoti lokiyalokuttarānampi
paṭipakkhato niggamanaṭṭho. hetuṭṭhoti micchādiṭṭhādīnaṁ pahānāya sammādiṭṭhādayo
hetūti vā sabbepi sammādiṭṭhādayo nibbānasampāpakahetūti vā hetuṭṭho.
satipaṭṭhānesu ārammaṇesu okkhanditvā pakkhanditvā upaṭṭhānato upaṭṭhānaṁ,
satiyeva upaṭṭhānaṁ satipaṭṭhānaṁ. kāyavedanācittadhammesu panassā asubhadukkhā-
niccānattākāragahaṇavasena subhasukhaniccattasaññāpahānakiccasādhanavasena ca pavattito
catudhā bhedo hoti. etāni pubbabhāge nānācittesu labbhanti, maggakkhaṇe pana
ekāyeva sati cattāri nāmāni labhati. sammappadhānesu padahanti etenāti padhānaṁ,
sobhanaṁ padhānaṁ sammappadhānaṁ, sammā vā padahanti etenāti sammappadhānaṁ, sobhanaṁ
vā taṁ kilesavirūpattavirahato padhānaṁ ca hitasukhanipphādakattena seṭṭhabhāvāvahanato

page number: 107

padhānabhāvakaraṇato vā sammappadhānaṁ. vīriyassetaṁ adhivacanaṁ. uppannānuppannānaṁ
anuppannuppannānañca akusalakusalānaṁ dhammānaṁ pahānānuppattiuppādaṭhitikiccasādhana-
vasena pavattito panassa catudhā bhedo hoti. etānipi pubbabhāge nānācittesu
labbhanti, maggakkhaṇe pana ekameva vīriyaṁ cattāri nāmāni labhati. padahanaṭṭhoti
ussāhanaṭṭho. padhānaṭṭhotipi pāṭho, soyevattho.
iddhipādānanti ettha chandavīriyacittavīmaṁsāsu ekeko ijjhatīti iddhi,
samijjhati nippajjatīti attho. ijjhanti vā etāya sattā iddhā vuddhā ukkaṁsagatā
hontīti iddhi paṭhamenatthena iddhi eva pādo iddhipādo, iddhikoṭṭhāsoti attho.
dutiyenatthena iddhiyā pādoti iddhipādo. pādoti patiṭṭhā, adhigamupāyoti
attho. tena hi yasmā uparūpari visesasaṅkhātaṁ iddhiṁ pajjanti pāpuṇanti, tasmā
pādoti vuccati. ete chandādayo pubbabhāge. adhipativasena nānācittesu labbhanti,
maggakkhaṇe pana saheva labbhanti. ijjhanaṭṭhoti nipphajjanaṭṭho patiṭṭhānaṭṭho.
saccānanti catunnaṁ ariyasaccānaṁ. tathaṭṭhoti yathāsabhāvaṭṭho. imāni aṭṭha
vissajjanāni lokiyalokuttaramissakāni. payogānanti 1- catunnaṁ ariyamaggapayogānaṁ.
paṭippassaddhaṭṭhoti catunnaṁ ariyaphalānaṁ paṭippassaddhaṭṭho. maggapayogo hi phalakkhaṇe
paṭippassaddho hoti niṭṭhitakiccattā. maggapayogānaṁ phalodayena paṭippassaddhabhāvo
vā. phalānaṁ sacchikiriyaṭṭhoti ariyaphalānaṁ paccavekkhaṇavasena paccakkhakaraṇaṭṭho.
ārammaṇasacchikiriyā vuttā hoti, phalakkhaṇe paṭilābhasacchikiriyā vā. vitakkādīni
pañca vissajjanāni jhānaṅgavasena niddiṭṭhāni. vitakkanaṁ vitakko, ūhaṇanti vuttaṁ
hoti. vicaraṇaṁ vicāro, anusañcaraṇanti vuttaṁ hoti. upavicāraṭṭhoti anumajjanaṭṭho.
abhisandanaṭṭhoti temanaṭṭho samādhivasena cittassa ekaggaṭṭho.

footnote: 1 sī. yogānanti, pāḷiyaṁ pana "maggānan"ti dissati

page number: 108

āvajjanādīni pañcadasa vissajjanāni pakiṇṇakavasena niddiṭṭhāni. pañcadvāra-
manodvāresu bhavaṅgārammaṇato aññārammaṇe cittasantānaṁ namentānaṁ dvinnaṁ
cittānaṁ āvajjanaṭṭho. viññāṇassa vijānanaṭṭho. paññāya pajānanaṭṭho. saññāya
sañjānanaṭṭho. samādhissa ekodaṭṭho. dutiyajjhānasmiṁ hi samādhi eko udetīti eko-
dīti vuccati. vitakkavicārehi anajjhāruḷhattā aggo seṭṭho hutvā uppajjatīti
attho. seṭṭhopi hi loke ekoti vuccati. vitakkavicāravirahito vā eko asahāyo
hutvā udetītipi vaṭṭati. sabbopi vā kusalasamādhi nīvaraṇādīnaṁ uddhaccasseva vā
paṭipakkhattā tehi anajjhāruḷhoti aggo hutvā udetīti vā tehi virahitoti
asahāyo hutvā udetīti vā ekodīti vā yujjati. abhiññāya ñātaṭṭhoti
ñātapariññāya sabhāvajānanaṭṭho. pariññāya tīraṇaṭṭhoti tīraṇapariññāya
aniccādito upaparikkhaṇaṭṭho. pahānassa pariccāgaṭṭhoti pahānapariññāya
paṭipakkhapajahanaṭṭho. samappavattāya bhāvanāya ekarasaṭṭho. phassanaṭṭhoti phusanaṭṭho
vindanaṭṭho. pīḷābhāravahanādinā khandhaṭṭho. suññādinā dhātuṭṭho sakasaka-
mariyādāyatanādinā āyatanaṭṭho. paccayehi saṅgamma katavasena saṅkhataṭṭho.
tabbiparītena asaṅkhataṭṭho.
[14] cittaṭṭhādīni pañcadasa vissajjanāni cittasambandhena niddiṭṭhāni.
cittaṭṭhoti ettha ārammaṇaṁ cintetīti cittaṁ, vijānātīti attho. yaṁ panettha javanaṁ
hoti, taṁ javanavīthivasena attano santānaṁ cinotītipi cittaṁ, yaṁ vipākaṁ hoti, taṁ
kammakilesehi citantipi cittaṁ, sabbampi yathānurūpaṁ cittatāya cittaṁ, cittakaraṇatāya
cittaṁ, yaṁ vaṭṭassa paccayo hoti, taṁ saṁsāradukkhaṁ cinotītipi cittaṁ. evaṁ
ārammaṇe cittatādito cittaṭṭho. cittuppādane phaluppādane vā nāssa antaramatthīti
anantaraṁ anantarassa bhāvo ānantariyaṁ, cittassa ānantariyaṁ cittānantariyaṁ, so
cittānantariyaṭṭho, arahato cuticittaṁ vajjetvā yassa kassaci samanantaraniruddhassa

page number: 109

cittassa anantaracittuppādane samatthabhāvo maggacittassa anantaraṁ phaluppādane
samatthabhāvoti adhippāyo. cittassa vuṭṭhānaṭṭhoti gotrabhucittassa nimittato,
maggacittassa nimittapavattato 1- vuṭṭhānaṭṭho. cittassa vivaṭṭanaṭṭhoti tasseva
cittadvayassa yathāvuttato vuṭṭhitassa nibbāne vivaṭṭanaṭṭho. cittassa
hetuṭṭhoti cittassa hetupaccayabhūtānaṁ navannaṁ hetūnaṁ hetuṭṭho. cittassa
paccayaṭṭhoti cittassa vatthārammaṇādīnaṁ anekesaṁ paccayānaṁ paccayaṭṭho. cittassa
vatthuṭṭhoti cittassa vatthubhūtānaṁ cakkhusotaghānajivhākāyahadayavatthūnaṁ vatthuṭṭho.
cittassa bhūmaṭṭhoti cittassa uppattidesavasena kāmāvacarādibhūmiattho. cittassa
ārammaṇaṭṭhoti rūpādiārammaṇaṭṭho. paricitassārammaṇassa sañcaraṇaṭṭhānaṭṭhena
gocaraṭṭho. upari vuttaviññāṇacariyāvasena cariyaṭṭho. atha vā payogasamudācāraṭṭho
cariyaṭṭho. cittassa gamanābhāvepi dūrasantikārammaṇaggahaṇavasena gataṭṭho.
abhinīhāraṭṭhoti gahitārammaṇato aññārammaṇamanasikāratthaṁ cittassa abhinīharaṇaṭṭho.
cittassa niyyānaṭṭhoti maggacittassa vaṭṭato niyyānaṭṭho. "nekkhammaṁ paṭiladdhassa
kāmacchandado cittaṁ nissaṭaṁ hotī"tiādinā 2- nayena cittassa nissaraṇaṭṭho.
[15] ekattādīni dvācattāḷīsa vissajjanāni ekattasambandhena
niddiṭṭhāni. ekatteti ekārammaṇekatte, ekārammaṇeti attho. paṭhamajjhānavasena
pakkhandanaṭṭho. dutiyajjhānavasena pasīdanaṭṭho. tatiyajjhānavasena santiṭṭhanaṭṭho.
catutthajjhānavasena muccanaṭṭho. paccavekkhaṇavasena etaṁ santanti passanaṭṭho.
yānīkatatthādayo pañca samādhissa vasībhāvavisesā. yānīkataṭṭhoti yuttayānasadisakataṭṭho.
vatthukataṭṭhoti patiṭṭhaṭṭhena vatthu viya kataṭṭho. anuṭṭhitaṭṭhoti paccupatiṭṭhitaṭṭho.
paricitaṭṭhoti samantato citaṭṭho. susamāraddhaṭṭhoti suṭṭhu samāraddhaṭṭho, sukataṭṭhoti
attho. āvajjanasamāpajjanādhiṭṭhānavuṭṭhānapaccavekkhaṇavasitāvasena vā paṭipāṭiyā

footnote: 1 sī. nimittapavattito 2 khu.paṭi. 31/24,191/28,223

page number: 110

pañca padāni yojetabbāni. kasiṇādiārammaṇabhāvanāya sikhāppattakāle citta-
cetasikānaṁ pariggahaparivāraparipūraṭṭho. tesaṁyeva sammā samāhitattā ekārammaṇe
samosaraṇena samodhānaṭṭho. tesaṁyeva balappattiyā ārammaṇaṁ abhibhavitvā patiṭṭhāna-
vasena adhiṭṭhānaṭṭho. samathassa vipassanāya vā ādito, ādarena vā sevanavasena
āsevanaṭṭho. vaḍḍhanavasena bhāvanaṭṭho. punappunaṁ karaṇavasena bahulīkammaṭṭho.
bahulīkatassa suṭṭhu samuṭṭhitavasena susamuggataṭṭho. susamuggatassa paccanīkehi suṭṭhu
vimuttivasena ārammaṇe ca suṭṭhu adhimuttivasena suvimuttaṭṭho.
bujjhanaṭṭhādīni cattāri padāni bojjhaṅgavasena vuttāni. sotāpattimagga-
bojjhaṅgānaṁ bujjhanaṭṭho. sakadāgāmimaggabojjhaṅgānaṁ anubujjhanaṭṭho.
anāgāmimaggabojjhaṅgānaṁ paṭibujjhanaṭṭho. arahattamaggabojjhaṅgānaṁ sambujjhanaṭṭho.
vipassanābojjhaṅgānaṁ vā bujjhanaṭṭho. dassanamaggabojjhaṅgānaṁ anubujjhanaṭṭho.
bhāvanāmaggabojjhaṅgānaṁ paṭibujjhanaṭṭho. phalabojjhaṅgānaṁ sambujjhanaṭṭho. yathā-
vuttanayeneva bojjhaṅgānaṁ tassa tassa puggalassa bodhanādikaraṇena bodhanaṭṭhādayo
cattāro atthā veditabbā. yathāvuttānaṁyeva bojjhaṅgānaṁ bujjhanaṭṭhena "bodho"ti
laddhanāmassa puggalassa pakkhe bhavattā bodhipakkhiyā nāma. tesaṁ yathāvuttānaṁyeva
bodhipakkhiyaṭṭhādayo cattāro atthā veditabbā. vipassanāpaññāvasena jotanaṭṭho.
kamato catumaggapaññāvasena ujjotanānujjotanapaṭijjotanasañjotanaṭṭho. kamato
catumaggapaññāvasena vā jotanaṭṭhādayo, phalapaññāvasena sañjotanaṭṭho veditabbo.
[16] patāpanaṭṭhādīni 1- aṭṭhārasa vissajjanāni ariyamaggavasena niddiṭṭhāni.
ariyamaggo hi yassuppajjati, taṁ patāpeti pabhāveti virocāpetīti patāno, tassa
patāpanaṭṭho. tasseva atipabhassarabhāvena sayaṁ virocanaṭṭho. kilesānaṁ visosanena
santāpanaṭṭho. amalanibbānārammaṇattā amalaṭṭho. sampayuttamalābhāvena vimalaṭṭho.

footnote: 1 sī. pakāsanaṭṭhādīni

page number: 111

ārammaṇakaraṇamalābhāvena nimmalaṭṭho. atha vā sotāpattimaggassa amalaṭṭho.
sakadāgāmianāgāmimaggānaṁ vimalaṭṭho. arahattamaggassa nimmalaṭṭho. atha vā
sāvakamaggassa amalaṭṭho. paccekabuddhamaggassa vimalaṭṭho. sammāsambuddhamaggassa
nimmalaṭṭho. kilesavisamābhāvena samaṭṭho. "sammā mānābhisamayā"tiādīsu 1- viya
kilesappahānaṭṭhena samayaṭṭho. vikkhambhanatadaṅgasamucchedapaṭippassaddhinissaraṇasaṅkhātesu
pañcasu vivekesu samucchedavivekattā vivekaṭṭho, vinābhāvaṭṭho. nissaraṇaviveke
nibbāne caraṇato vivekacariyaṭṭho. pañcasu virāgesu samucchedavirāgattā virāgaṭṭho,
virajjanaṭṭho. nissaraṇavirāge nibbāne caraṇato virāgacariyaṭṭho. pañcasu
nirodhesu samucchedanirodhattā nirodhaṭṭho. dukkhanirodhe nibbāne caraṇato
nirodhacariyaṭṭho. pariccāgapakkhandanavossaggattā vossaggaṭṭho. ariyamaggo hi
samucchedavasena kilesappahānato pariccāgavossaggo, ārammaṇakaraṇavasena nibbāna-
pakkhandanavossaggo pakkhandanavossaggo ca. vipassanā pana tadaṅgavasena kilesap-
pahānato pariccāgavossaggo, tanninnabhāvena nibbānapakkhandanato pakkhandana-
vossaggo, na so idha adhippeto. vossaggabhāvena caraṇato vossaggacariyaṭṭho.
pañcasu vimuttīsu samucchedavimuttattā vimuttaṭṭho. nissaraṇavimuttiyaṁ caraṇato
vimutticariyaṭṭho.
chandavīriyacittavīmaṁsāsaṅkhātesu catūsu iddhipādesu ekekaiddhipādavasena dasa dasa
katvā caturiddhipādavasena chandaṭṭhādīni cattāḷīsa vissajjanāni niddiṭṭhāni.
kattukammayataṭṭho chandaṭṭho. chandaṁ sīsaṁ katvā bhāvanārambhakāle mūlaṭṭho.
sahajātānaṁ patiṭṭhābhāvena pādaṭṭho. padaṭṭhoti vā pāṭho. iddhipādattā adhipati-
bhāvane padhānaṭṭho. payogakāle ijjhanaṭṭho. saddhāsampayogena adhimokkhaṭṭho.
vīriyasampayogena paggahaṭṭho. satisampayogena upaṭṭhānaṭṭho. samādhisampayogena

footnote: 1 maßēáū. 12/28/16, aṅṭika. 20/33, aṅ.pañcaka. 22/200/274 (syā)

page number: 112

avikkhepaṭṭho. paññāsampayogena dassanaṭṭho. paggahaṭṭho vīriyaṭṭho. vīriyaṁ sīsaṁ
katvā bhāvanārambhakāle mūlaṭṭho. sayaṁ vīriyattā paggahaṭṭho. cintanaṭṭhādiko
cittaṭṭho. cittaṁ sīsaṁ katvā bhāvanārambhakāle mūlaṭṭho. upaparikkhanaṭṭho vīmaṁsaṭṭho.
vīmaṁsaṁ sīsaṁ katvā bhāvanārambhakāle mūlaṭṭho. sayaṁ vīmaṁsattā dassanaṭṭho.
[17] dukkhassa pīḷanaṭṭhotiādīni soḷasa vissajjanāni saccānaṁ tathalakkhaṇa-
vasena niddiṭṭhāni. dukkhadassaneneva pīḷanaṭṭho. dukkhāyūhanasamudayadassanena
saṅkhataṭṭho. sabbakilesasantāpaharasusītalamaggadassanena santāpaṭṭho. avipariṇāmadhamma-
nirodhadassanena vipariṇāmaṭṭho. samudayadassaneneva āyūhanaṭṭho. samudayāyūhita-
dukkhadassanena nidānaṭṭho. visaññogabhūtanirodhadassanena saññogaṭṭho. niyyānabhūta-
maggadassanena palibodhaṭṭho. nirodhadassaneneva nissaraṇaṭṭho. avivekabhūtasamudaya-
dassanena vivekaṭṭho. saṅkhatabhūtamaggadassanena asaṅkhataṭṭho. visabhūtadassanena amataṭṭho.
maggadassanena niyyānaṭṭho. nibbānapattiyā ahetubhūtasamudayadassanena hetuṭṭho.
sududdasanirodhadassanena dassanaṭṭho. kapaṇajanasadisadukkhadassanena uḷārakusalasadiso
ādhipateyyaṭṭho pātubhavatīti. evaṁ taṁtaṁsaccadassanena tadaññasaccadassanena ca ekekassa
saccassa cattāro cattāro lakkhaṇaṭṭhā vuttā.
tathaṭṭhādīni dvādasa vissajjanāni sabbadhammasaṅgāhakadvādasapadavasena
niddiṭṭhāni. tathaṭṭhoti yathāsabhāvaṭṭho. anattaṭṭhoti attavirahitaṭṭho. saccaṭṭhoti
avisaṁvādanaṭṭho. paṭivedhaṭṭhoti paṭivijjhitabbaṭṭho. abhijānanaṭṭhoti abhijātitabbaṭṭho.
parijānanaṭṭhoti ñātatīraṇapariññāya parijānitabbaṭṭho. dhammaṭṭhoti sabhāva-
dhāraṇādiattho. dhātuṭṭhoti suññādiattho. Ñātaṭṭhoti jānituṁ sakkuṇeyyaṭṭho.
sacchikiriyaṭṭhoti sacchikātabbaṭṭho. phassanaṭṭhoti ñāṇena phusitabbaṭṭho.
abhisamayaṭṭhoti paccavekkhaṇañāṇena abhisammāgantabbaṭṭho, ñāṇena paṭilabhitabbaṭṭho
vā. paṭilābhopi hi "atthābhisamayā dhīro"tiādīsu 1- viya abhisamayoti vuctati.

footnote: 1 saṁ.sa. 15/129/106

page number: 113

[18] nekkhammādīni satta vissajjanāni upacārajjhānavasena niddiṭṭhāni.
nekkhammanti kāmacchandassa paṭipakkho alobho. ālokasaññāti thinamiddhassa paṭipakkhe
ālokanimitte saññā. avikkhepoti uddhaccassa paṭipakkho samādhi. dhammavavatthānanti
vicikicchāya paṭipakkhaṁ ñāṇaṁ. Ñāṇanti avijjāya paṭipakkhaṁ ñāṇaṁ. pāmojjanti
aratipaṭipakkhā pīti. paṭhamajjhānādīni aṭṭha vissajjanāni rūpārūpasamāpattivasena
niddiṭṭhāni. heṭṭhā pana rūpasamāpattianantaraṁ rūpajjhānasambandhena cattāro
brahmavihārā niddiṭṭhā.
aniccānupassanādīni lokuttaramaggassa pubbabhāge aṭṭhārasamahāvipassanāvasena
niddiṭṭhāni. heṭṭhā pana rūpādīhi yojanūpagā satta anupassanā eva vuttā,
idha pana sabbāpi vuttā. kalāpasammasanaudayabbayānupassanā kasmā na vuttāti
ce? tāsaṁ dvinnaṁ vasena aniccānupassanādīnaṁ sijjhanato imāsu vuttāsu tā
dvepi vuttāva honti, aniccānupassanādīhi vā vinā tāsaṁ dvinnaṁ appavattito
imāsu vuttāsu tā dvepi vuttāva honti. khayānupassanāti paccuppannānaṁ
rūpakkhandhādīnaṁ bhaṅgadassanañāṇañca taṁtaṁkhandhabhaṅgadassanānantaraṁ tadārammaṇa-
cittacetasikabhaṅgadassanañāṇañca. vayānupassanāti paccuppannānaṁ khandhānaṁ
bhaṅgadassanānantaraṁ tadadvayeneva atītānāgatakhandhānaṁ bhaṅgadassanañāṇaṁ.
vipariṇāmānupassanāti tasmiṁ bhaṅgasaṅkhāte nirodhe adhimuttattā atha sabbepi atītā
nāgatapaccuppannā khandhā vipariṇāmavantoti sabbesaṁ vipariṇāmadassanañāṇaṁ.
animittānupassanāti evaṁ sabbasaṅkhārānaṁ vipariṇāmaṁ disvā aniccato vipassantassa
aniccānupassanāva niccanimittapajahanavasena niccanimittābhāvā animittānupassanā
nāma hoti. appaṇihitānupassanāti aniccānupassanānantaraṁ pavattā
dukkhānupassanāva sukhapatthanāpajahanavasena paṇidhiabhāvā appaṇihitānupassanā nāma
hoti. suññatānupassanāti dukkhānupassanānantaraṁ pavattā anattānupassanāva

page number: 114

attābhinivesappajahanavasena attasuññatādassanato suññatānupassanā nāma hoti.
adhipaññādhammavipassanāti evaṁ saṅkhārānaṁ bhaṅgaṁ passitvā passitvā aniccādito
vipassantassa saṅkhārāva bhijjanti, saṅkhārānaṁ maraṇaṁ na añño koci atthīti
bhaṅgavasena suññataṁ gahetvā pavattā vipassanā. sā hi adhipaññā ca dhammesu
ca vipassanāti katvā adhipaññādhammavipassanāti vuccati. yathābhūtañāṇadassananti bhaṅgaṁ
disvā disvā "sabhayā saṅkhārā"ti pavattaṁ bhayatupaṭṭhānañāṇaṁ. ādīnavānupassanāti
bhayatupaṭṭhānavasena uppannaṁ sabbabhavādīsu ādīnavadassanañāṇaṁ. "yā ca bhayatupaṭṭhāne
paññā yañca ādīnave ñāṇaṁ yā ca nibbidā, ime dhammā ekatthā, byañjanameva
nānan"ti 1- vacanato bhayatupaṭṭhānādīnavānupassanāsu vuttāsu nibbidānupassanā idhāpi
vuttāva hoti. ādito catutthaṁ katvā vuttattā pana idha na vuttā.
paṭisaṅkhānupassanāti muñcitukamyatāñāṇavasena uppannaṁ muñcanassa upāyakaraṇaṁ
paṭisaṅkhānupassanāsaññitaṁ aniccadukkhānattānupassanāñāṇaṁ. "yā ca muñcitukamyatā
yā ca paṭisaṅkhānupassanā yā ca saṅkhārupekkhā, ime dhammā ekatthā, byañjanameva
nānan"ti 1- vacanato paṭisaṅkhānupassanāya vuttāya muñcitukamyatāsaṅkhārupekkhāñāṇāni
vuttāneva honti. vivaṭṭanānupassanāti anulomañāṇavasena uppannaṁ gotrabhuñāṇaṁ.
anulomañāṇena gotrabhuñāṇassa sijjhanato gotrabhuñāṇe vutte anulomañāṇaṁ
vuttameva hoti. evaṁ hi aṭṭhārasannaṁ mahāvipassanānaṁ paṭipāṭi vuccamānā pāḷiyā
sameti. vuttaṁ hi indriyakathāya:-
"pubbabhāge pañcahi indriyehi paṭhamajjhānavasena pañcindriyāni
nissaṭāni honti, paṭhame jhāne pañcahindriyehi dutiyajjhānavasena
pañcaindriyāni nissaṭāni hontīti 2-

footnote: 1 khu.paṭi. 31/227/281 2 khu.paṭi. 31/191/223

page number: 115

ādinā nayena yāva arahattaphalā uttaruttaripaṭipāṭiyā indriyāni vuttāni.
tasmā aṭṭhārasa mahāvipassanā yathāvuttakkamena pāḷiyā yujjanti.
visuddhimagge pana:-
"khayānupassanāti ghanavinibbhogaṁ katvā aniccaṁ khayaṭṭhenāti evaṁ
khayaṁ passato ñāṇaṁ. 1- vipariṇāmānupassanāti rūpasattakārūpasattakādivasena
taṁ taṁ paricchedaṁ atikkamma aññathā pavattidassanaṁ. uppannassa vā
jarāya maraṇena ca dvīhākārehi vipariṇāmadassanaṁ.
yathābhūtañāṇadassananti sappaccayanāmarūpapariggaho"ti
vuttaṁ. taṁ tāya pāḷiyā viruddhaṁ viya dissati. vivaṭṭanānupassanāti
saṅkhārupekkhā ceva anulomaṁ cāti vuttaṁ. taṁ ca pāḷiyā viruddhaṁ viya dissati.
cariyākathāyaṁ hi:-
"aniccānupassanatthāya āvajjanakiriyābyākatā viññāṇacariyā.
aniccānupassanā ñāṇacariyā .pe. paṭisaṅkhānupassanatthāya
āvajjanakiriyābyākatā viññāṇacariyā. paṭisaṅkhānupassanā ñāṇacariyā"ti 2-
yassa yassa ñāṇassa visuṁ visuṁ āvajjanaṁ labbhati, tassa tassa visuṁ visuṁ āvajjanaṁ
vuttaṁ. vivaṭṭanānupassanāya pana āvajjanaṁ avattāva "vivaṭṭanānupassanā
ñāṇacariyā"ti vuttaṁ. yadi saṅkhārupekkhānulomañāṇāni vivaṭṭanānupassanā nāma siyuṁ,
tadāvajjanasambhavā tadatthāya ca āvajjanaṁ vadeyya, na ca tadatthāya āvajjanaṁ vuttaṁ.
gotrabhuñāṇassa pana visuṁ āvajjanaṁ natthi anulomāvajjanavīthiyaṁyeva uppattito.
tasmā vivaṭṭanānupassanatthāya āvajjanassa avuttattā gotrabhuñāṇameva
vivaṭṭanānupassanā"ti yujjati.

footnote: 1 visuddhi. 3/351 (syā) 2 khu.paṭi. 31/71/86

page number: 116

[19] sotāpattimaggādīni aṭṭha vissajjanāni lokuttaramaggaphalavasena
niddiṭṭhāni. maggasotassa 1- āpajjanaṁ sotāpatti, sotāpatti eva maggo
sotāpattimaggo. sotāpattiyā phalaṁ sotāpattiphalaṁ, samāpajjīyatīti samāpatti,
sotāpattiphalameva samāpatti sotāpattiphalasamāpatti. paṭisandhivasena sakiṁyeva imaṁ lokaṁ
āgacchatīti sakadāgāmī, tassa maggo sakadāgāmimaggo. sakadāgāmissa phalaṁ
sakadāgāmiphalaṁ. paṭisandhivaseneva kāmabhavaṁ na āgacchatīti ānāgāmī, tassa maggo
anāgāmimaggo. anāgāmissa phalaṁ anāgāmiphalaṁ. kilesehi ārakattā, kilesārīnaṁ
hatattā, saṁsāracakkassa arānaṁ hatattā, pāpakaraṇe rahābhāvā, paccayādīnaṁ
arahattā arahaṁ, arahato bhāvo arahattaṁ. kiṁ taṁ? arahattaphalaṁ. arahattāya maggo
arahattamaggo. arahattameva phalaṁ arahattaphalaṁ.
"adhimokkhaṭṭhena saddhindriyan"tiādīni "tathaṭṭhena saccā"ti pariyantāni
tettiṁsa vissajjanāni niddiṭṭhāni. heṭṭhā "saddhindriyassa adhimokkhaṭṭho"ti-
ādīhi tettiṁsāya vissajjanehi samānāni. kevalaṁ hi tattha dhammehi atthā niddiṭṭhā,
idha atthehi dhammā niddiṭṭhāti ayaṁ viseso. "avikkhepaṭṭhena samatho"tiādīnañca
catunnaṁ vissajjanānaṁ heṭṭhā "samathassa avikkhepaṭṭho"tiādīnaṁ catunnaṁ vissajjanānaṁ
viseso vuttanayeneva veditabbo.
saṁvaraṭṭhenātiādīni aṭṭha vissajjanāni sīlādibalapariyosānadhammavasena niddiṭṭhāni.
sīlavisuddhīti suparisuddhapātimokkhasaṁvarādicatubbidhaṁ sīlaṁ dussīlyamalavisodhanato.
cittavisuddhīti saupacārā aṭṭha samāpattiyo. cittasīsena hettha samādhi vutto.
so cittamalavisodhanato cittavisuddhi. diṭṭhivisuddhīti nāmarūpānaṁ yathāsabhāvadassanaṁ
sattadiṭṭhimalavisodhanato diṭṭhivisuddhi. muttaṭṭhenāti tadaṅgavasena upakkilesato
vimuttaṭṭhena ārammaṇe ca adhimuttaṭṭhena. vimokkhoti tadaṅgavimokkho.

footnote: 1 chaßēéa. sotassa

page number: 117

paṭivedhanaṭṭhena vijjāti pubbenivāsānussatiñāṇaṁ purimabhavappaṭivedhaṭṭhena vijjā,
dibbacakkhuñāṇaṁ sattānaṁ cutūpapātapaṭivedhaṭṭhena vijjā, āsavānaṁ khaye ñāṇaṁ
saccapaṭivedhaṭṭhena vijjā. paṭivedhaṭṭhenāti jānanaṭṭhena. pariccāgaṭṭhena vimuttīti
yaṁ yaṁ pariccattaṁ, tato tato vimuttattā phalavimutti. samucchedaṭṭhena
khaye ñāṇanti kilesasamucchindanaṭṭhena kilesakkhayakare ariyamagge ñāṇaṁ.
paṭippassaddhaṭṭhena anuppāde ñāṇanti maggakiccasaṅkhātaṁ payogapaṭippassaddhattā
paṭisandhivasena anuppādabhūte taṁtaṁmaggavajjhakilesānaṁ anuppādapariyosāne uppanne
ariyaphale ñāṇaṁ.
[20] chando mūlaṭṭhenātiādīni nava vissajjanāni arimaggassa ādimajjha-
pariyosānavasena niddiṭṭhāni. chando mūlaṭṭhenāti kusalānaṁ dhammānaṁ kattukamyatā
chando paṭipattiyā ca nipphattiyā ca mūlattā mūlaṭṭhena. manasikāro
samuṭṭhānaṭṭhenāti yonisomanasikāro sabbakusaladhamme samuṭṭhāpetīti samuṭṭhānaṭṭhena.
passo samodhānaṭṭhenāti yasmā visesena taṇhāya vedanā padhānakāraṇaṁ, taṇhā
ca pahīyamānā visesena vedanāya pariññātāya pahīyati, tassā ca vedanāya
phassova padhānakāraṇaṁ, tasmiṁ pariññāte vedanā pariññātā hoti, tasmā sattasu
abhiññeyyavatthūsu phasso paṭhamaṁ vutto. so ca tikasannipātasaṅkhātassa attano
kāraṇassa vasena paveditattā "tikasannipātapaccupaṭṭhāno"ti vuttattā samodhānaṭṭhena
abhiññeyyo. keci pana "ñāṇaphasso phasso"ti vadanti.
yasmā pana vedanā cittacetasike attano vane vattāpayamānā tattha samosarati
pavisati, cittasantānameva vā pavisati, tasmā samosaraṇaṭṭhena abhiññeyyāti vuttā.
keci pana "sabbānipi pariññeyyāni vedanāsu samosaranti, vedanāsu pariññātāsu
sabbaṁ taṇhāvatthuṁ pariññātaṁ hoti. taṁ kissa hetu? vedanā paccayā hi sabbāpi
taṇhā. tasmā vedanā samosaraṇaṭṭhena abhiññeyyā"ti vadanti. yasmā

page number: 118

sabbagopānasīnaṁ ābandhanato kūṭāgārakaṇṇikā viya cittacetasikānaṁ sampiṇḍanato
samādhi kusalānaṁ dhammānaṁ pamukho hoti jeṭṭhako, tasmā samādhi pamukhaṭṭhenāti
vuttaṁ. pāmukhaṭṭhenātipi pāṭho. yasmā samathavipassanaṁ bhāventassa ārammaṇūpaṭṭhānā-
dhipati hoti sati, satiyā upaṭṭhite ārammaṇe sabbepi kusalā dhammā sakaṁ kiccaṁ
sādhenti, tasmā sati ādhipateyyaṭṭhenāti vuttaṁ. paññā taduttaraṭṭhenāti
ariyamaggapaññā tesaṁ kusalānaṁ dhammānaṁ uttaraṭṭhena seṭṭhaṭṭhena abhiññeyyā. atha
vā tato kilesehi, saṁsāravaṭṭato vā uttarati samatikkamatīti taduttarā, tassā
attho taduttaraṭṭho. tena taduttaraṭṭhena. tatuttaraṭṭhenātipi pāṭho, tato
uttaraṭṭhenāti attho. vimutti sāraṭṭhenāti phalavimutti aparihānivasena thirattā
sāro, taṁ atikkamitvā aññassa pariyesitabbassa abhāvatopi sāro. sā vimutti
tena sāraṭṭhena abhiññeyyā. amatogadhaṁ nibbānanti natthi etassa maraṇasaṅkhātaṁ
matanti amataṁ, kilesavisapaṭipakkhattā agadantipi amataṁ, sacchikiriyāya sattānaṁ patiṭṭhā
bhūtanti ogadhaṁ, saṁsāradukkhasantibhūtattā nibbutanti nibbānaṁ, natthettha
taṇhāsaṅakhātaṁ vānantipi nibbānaṁ. taṁ sāsanassa niṭṭhābhūtattā. pariyosānaṭṭhena
abhiññeyyaṁ. evaṁ imasmiṁ abhiññeyyaniddese sattasahassāni sattasatāni
cattālīsañca vissajjanāni honti.
idāni tesaṁ eva niddiṭṭhānaṁ dhammānaṁ "ye ye dhammā abhiññātā te
te dhammā ñātā hontī"ti nigamanaṁ karoti, tassa abhimukhaṁ katvā ñātā hontīti
adhippāyo. taṁ ñātaṭṭhena ñāṇanti tesaṁ vuttappakārānaṁ dhammānaṁ jānanaṭṭhena
ñāṇaṁ. pajānanaṭṭhena paññāti pakārato jānanaṭṭhena paññā. tena vuccatītiādito
pucchitapucchā nigametvā dassitā. tena kāraṇena "ime dhammā abhiññeyyāti
sotāvadhānaṁ, taṁ pajānanā paññā sutamaye ñāṇan"ti vuccatīti atthoti.
saddhammappakāsiniyā paṭisambhidāmaggaṭṭhakathāya
abhiññeyyaniddesavaṇṇanā niṭṭhitā.

page number: 119

pariññeyyaniddesavaṇṇanā
[21] pariññeyyaniddese kiñcāpi pariññāsaddena ñātapariññā
tīraṇapariññā pahānapariññāti tisso pariññā saṅgahitā, heṭṭhā "abhiññeyyā"ti
ñātapariññāya vuttattā upari "pahātabbā"ti pahānapariññāya vuttattā
tīraṇapariññāva idha adhippetā. phasso sāsavo upādāniyoti āsavānañceva
upādānānañca paccayabhūto tebhūmakaphasso. sopi hi attānaṁ ārammaṇaṁ katvā
pavattamānehi saha āsavehīti sāsavo, ārammaṇabhāvaṁ upagantvā upādāna-
sambandhanena upādānānaṁ hitoti upādāniyo. yasmā phasse tīraṇapariññāya
pariññāte phassamukhena sesāpi arūpadhammā tadanusārena ca rūpadhammā pariññāyanti,
tasmā ekova phasso vutto. evaṁ sesesupi yathāyogaṁ yojetababaṁ.
nāmanti cattāro khandhā arūpino nibbānañca. rūpanti cattāri ca
mahābhūtāni catunnañca mahābhūtānaṁ upādāya rūpāni catuvīsati. cattāro khandhā
namanaṭṭhena nāmaṁ. te hi ārammaṇābhimukhā namanti. sabbampi nāmanaṭṭhena nāmaṁ.
cattāro hi khandhā ārammaṇe aññamaññaṁ nāmenti, nibbānaṁ ārammaṇādhipati-
paccayatāya 1- attani anavajjadhamme nāmeti. santativasena sītādīhi ruppanaṭṭhena rūpaṁ.
ruppanaṭṭhenāti kuppanaṭṭhena. santativipariṇāmavasena hi sītādīhi ghaṭṭanīyaṁ dhammajātaṁ
rūpanti vuccati. idha pana nāmanti lokikameva adhippetaṁ, rūpaṁ pana ekantena
lokikameva.
tisso vedanāti sukhā vedanā dukkhā vedanā adukkhamasukhā vedanā. tā
lokikā eva. āhārāti paccayā. paccayā hi attano phalaṁ āharantīti āhārā.
kabaḷīkāro āhāro phassāhāro manosañcetanāhāro viññāṇāhāroti cattāro.

footnote: 1 sī. ārammaṇāarammaṇādhipatipaccayatāya

page number: 120

vatthuvasena kavaḷīkātabbattā kabaḷīkāro, ajjhoharitabbattā āhāro.
odanakummāsādivatthukāya ojāyetaṁ nāmaṁ. sā hi ojaṭṭhamakarūpāni āharatīti āhāro.
cakkhusamphassādiko chabbidho phasso tisso vedanā āharatīti āhāro. manaso
sañcetanā, na sattassāti manosañcetanā yathā cittekaggatā. manasā vā sampayuttā
sañcetanā manosañcetanā yathā ājaññaratho. tebhūmakakusalākusalacetanā. sā hi
tayo bhave āharatīti āhāro. viññāṇanti ekūnavīsatibhedaṁ paṭisandhiviññāṇaṁ. taṁ
hi paṭisandhināmarūpaṁ āharatīti āhāro. upādānakkhandhāti upādānagocarā
khandhā, majjhapadalopo daṭṭhabbo. upādānasambhūtā vā khandhā upādānakkhandhā
yathā tiṇaggi thusaggi. upādānavidheyyā vā khandhā upādānakkhandhā yathā
rājapuriso. upādānappabhavā vā khandhā upādānakkhandhā yathā puppharukkho
phalarukkho. upādānāni pana kāmupādānaṁ diṭṭhupādānaṁ sīlabbatupādānaṁ
attavādupādānanti cattāri. atthato pana bhusaṁ ādānanti upādānaṁ.
rūpupādānakkhandho vedanupādānakkhandho saññupādānakkhandho saṅkhārupādānakkhandho
viññāṇupādānakkhandhoti pañca.
cha ajjhattikāni āyatanānīti cakkhāyatanaṁ sotāyatanaṁ ghānāyatanaṁ jivhāyatanaṁ
kāyāyatanaṁ manāyatanaṁ.
satta viññāṇaṭṭhitiyoti katamā satta. vuttaṁ hetaṁ bhagavatā:-
santi bhikkhave 1- sattā nānattakāyā nānattasaññino. seyyathāpi
manussā ekacce ca devā ekacce ca vinipātikā. ayaṁ paṭhamā
viññāṇaṭṭhiti.

footnote: 1 dī.pā. 11/332,357/222,258, aṅ.sattaka. 23/41/41 (syā)

page number: 121

santi bhikkhave sattā nānattakāyā ekattasaññino. seyyathāpi
devā brahmakāyikā paṭhamābhinibbattā. ayaṁ dutiyā viññāṇaṭṭhiti.
santi bhikkhave sattā ekattakāyā nānattasaññino. seyyathāpi
devā ābhassarā. ayaṁ tatiyā viññāṇaṭṭhiti.
santi bhikkhave sattā ekattakāyā ekattasaññino. seyyathāpi
devā subhakiṇhā. ayaṁ catutthā viññāṇaṭṭhiti.
santi bhikkhave sattā sabbaso rūpasaññānaṁ samatikkamā
paṭighasaññānaṁ atthaṅgamā nānattasaññānaṁ amanasikārā "ananto
ākāso"ti ākāsānañcāyatanūpagā. ayaṁ pañcamī viññāṇaṭṭhiti.
santi bhikkhave sattā sabbaso ākāsānañcāyatanaṁ samatikkamma
"anantaṁ viññāṇan"ti viññāṇañcāyatanūpagā. ayaṁ chaṭṭhā
viññāṇaṭṭhiti.
santi bhikkhave sattā sabbaso viññāṇañcāyatanaṁ samatikkamma
"natthi kiñcī"ti ākiñcaññāyatanūpagā. ayaṁ sattamī viññāṇaṭṭhiti.
ime kho bhikkhave satta viññāṇaṭṭhitiyoti. 1-
viññāṇaṭṭhitiyoti paṭisandhiviññāṇassa ṭhānāni saviññāṇakā khandhā eva.
tattha seyyathāpīti nidassanaṭṭhe nipāto. manussāti aparimāṇesupi cakkavāḷesu
aparimāṇānaṁ manussānaṁ vaṇṇasaṇṭhānādivasena dvepi ekasadisā natthi. yepi
vaṇṇena vā saṇṭhānena vā sadisā honti, tepi ālokitavilokitādīhi visadisāva
honti, tasmā nānattakāyāti vuttā. paṭisandhisaññā pana nesaṁ tihetukāpi

footnote: 1 dī.pā. 11/332,3577-9, aṅ.sattaka. 23/41/41-(syā)

page number: 122

duhetukāpi ahetukāpi hoti, tasmā nānattasaññinoti vuttā. ekacce ca
devāti cha kāmāvacaradevā. tesu hi kesañci kāyo nīlo hoti, kesañci
pītakādivaṇṇo, saññā pana nesaṁ tihetukāpi duhetukāpi hoti, ahetukā na
hoti. ekacce ca vinipātikāti catuapāyavinimuttā punabbasumātā 1- yakkhinī,
piyaṅkaramātā, phussamittā, dhammaguttāti evamādayo aññe ca vemānikā 2- petā.
etesaṁ hi odātakāḷamaṅguracchavisāmavaṇṇādivasena ceva kisathūlarassadīghavasena ca
kāyo nānā hoti, manussānaṁ viya tihetukadvihetukāhetukavasena saññāpi. te
pana devā viya na mahesakkhā, kapaṇamanussā viya appesakkhā dullabhaghāsacchādanā
dukkhapīḷitā viharanti. ekacce kāḷapakkhe dukkhitā juṇhapakkhe sukhitā honti,
tasmā sukhasamussayato vinipatitattā vinipātikāti vuttā. ye panettha tihetukā,
tesaṁ dhammābhisamayopi hoti piyaṅkaramātādīnaṁ viya.
brahmakāyikāti brahmapārisajjabrahmapurohitamahābrahmāno. paṭhamābhinibbattāti
te sabbepi paṭhamajjhānena nibbattā. brahmapārisajjā pana parittena, brahma-
purohitā majjhimena, kāyo ca tesaṁ vipphārikataro hoti. mahābrahmāno paṇītena,
kāyo pana tesaṁ ativipphārikataro hoti. iti te kāyassa nānattā, paṭhamajjhānavasena
saññāya ekattā nānattakāyā ekattasaññinoti vuttā. yathā ca te, evaṁ
catūsu apāyesu sattā. nirayesu hi kesañci gāvutaṁ, kesañci aḍḍhayojanaṁ, kesañci
tigāvutaṁ attabhāvo hoti, devadattassa pana yojanasatiko jāto. tiracchānesupi keci
khuddakā honti, keci mahantā. pettivisayesupi keci saṭṭhihatthā keci asītihatthā
honti keci suvaṇṇā keci dubbaṇṇā. tathā kāḷakañcikā asurā. apicettha
dīghapiṭṭhikā petā nāma saṭṭhiyojanikāpi honti, saññā pana sabbesampi
akusalavipākāhetukāva hoti. iti apāyikāpi "nānattakāyā ekattasaññino"ti
saṅkhaṁ gacchanti.

footnote: 1 uttaramātā su.vi. 2/109, mano.pū. 3/44,45/180 2 gaṇṭhipade. vematikā

page number: 123

ābhassarāti daṇḍaukkāya acci viya etesaṁ sarīrato ābhā chijjitvā chijjitvā
patantī viya sarati visaratīti ābhassarā. tesu pañcakanaye dutiyatatiyajjhānadvayaṁ parittaṁ
bhāvetvā uppannā parittābhā nāma honti, majjhimaṁ bhāvetvā uppannā
appamāṇābhā nāma honti, paṇītaṁ bhāvetvā uppannā ābhassarā nāma
honti. idha pana ukkaṭṭhaparicchedavasena sabbeva te gahitā. sabbesaṁ hi tesaṁ
kāyo ekavipphārova hoti, saññā pana avitakkavicāramattā ca avitakkāvicārā
cāti nānā.
subhakiṇhāti subhena vokiṇṇā vikiṇṇā, subhena sarīrappabhāvaṇṇena
ekagghanāti attho. etesaṁ hi na ābhassarānaṁ viya chijjitvā chijjitvā pabhā
gacchatīti. catukkanaye tatiyassa, pañcakanaye catutthassa parittamajjhimapaṇītassa jhānassa
vasena parittasubhāppamāṇasubhasubhakiṇhā nāma hutvā nibbattanti. iti sabbepi
te ekattakāyā ceva catutthajjhānasaññāya ekattasaññino cāti veditabbā.
vehapphalāpi catutthaviññāṇaṭṭhitimeva bhajanti. asaññasattā viññāṇābhāvā ettha
saṅgahaṁ na gacchanti, sattāvāsesu gacchanti.
suddhāvāsā vivaṭṭapakkhe ṭhitā na sabbakālikā, kappasatasahassampi asaṅkhyeyyampi
buddhasuññe loke na uppajjanti, soḷasakappasahassabbhantare buddhesu
uppannesuyeva uppajjanti, dhammacakkappavattassa bhagavato khandhāvārasadisā honti,
tasmā neva viññāṇaṭṭhitiṁ, na ca sattāvāsaṁ bhajanti. mahāsīvatthero pana:-
"na kho pana so sāriputta sattāvāso sulabharūpo, yo mayā anāvutthapubbo
iminā dīghena addhunā aññatra suddhāvāsehi devehī"tī 1- iminā suttena
suddhāvāsāpi catutthaṁ viññāṇaṭṭhitiṁ catutthaṁ sattāvāsañca bhajantīti vadati, taṁ
appaṭibāhitattā suttassa anuññātaṁ.

footnote: 1 maßēáū. 12/60/124

page number: 124

nevasaññānāsaññāyatanaṁ yatheva saññāya, evaṁ viññāṇassāpi sukhumattā
nevaviññāṇaṁ nāviññāṇaṁ, tasmā viññāṇaṭṭhitīsu na vuttaṁ.
aṭṭha lokadhammāti lābho alābho yaso ayaso nindā pasaṁsā sukhaṁ dukkhanti
ime aṭṭha lokappavattiyā sati anuparamadhammakattā lokassa dhammāti lokadhammā.
etehi mutto satto nāma natthi, buddhānampi hontiyeva. yathāha:-
"aṭṭhime bhikkhave lokadhammā lokaṁ anuparivattanti, loko ca
aṭṭha lokadhamme anuparivattati. katame aṭṭha, lābho ca alābho ca
yaso ca ayaso ca nindā ca pasaṁsā ca sukhañca dukkhañca. ime
kho bhikkhave aṭṭha lokadhammā lokaṁ anuparivattanti, loko ca aṭṭha
lokadhamme anuparivattatī"ti. 1-
tattha anuparivattantīti anubandhanti nappajahanti, lokato na nivattantīti attho.
lābhoti pabbajitassa cīvarādi, gahaṭṭhassa dhanadhaññādi lābho. soyeva alabbhamāno
lābho alābho. na lābho alābhoti vuccamāne atthābhāvāpattito pariññeyyo
na siyā. yasoti parivāro. soyeva alabbhamāno yaso ayaso. nindāti
avaṇṇabhaṇanaṁ. pasaṁsāti vaṇṇabhaṇanaṁ. sukhanti kāmāvacarānaṁ kāyikacetasikaṁ. dukkhanti
puthujjanasotāpannasakadāgāmīnaṁ kāyikacetasikaṁ, anāgāmiarahantānaṁ kāyikameva.
nava sattāvāsāti sattānaṁ āvāsā, vasanaṭṭhānānīti attho. tāni pana
tathāpakāsitā khandhā eva. katame nava. vuttaṁ hetaṁ bhagavatā:-
navayime bhikkhave 2- sattāvāsā. katame nava. santi bhikkhave sattā
nānattakāyā nānattasaññino, seyyathāpi manussā ekacce ca devā
ekacce ca vinipātikā. ayaṁ paṭhamo sattāvāso.

footnote: 1 aṅ.aṭṭhaka. 23/95(5)/157 (syā)
footnote: 2 dī.pā. 11/341,359/232-3,272-3, aṅṇavaka. 23/228(24)/413-4 (syā)

page number: 125

santi bhikkhave sattā nānattakāyā ekattasaññino, seyyathāpi
devā brahmakāyikā paṭhamābhinibbattā. ayaṁ dutiyo sattāvāso.
santi bhikkhave sattā ekattakāyā nānattasaññino, seyyathāpi
devā ābhassarā. ayaṁ tatiyo sattāvāso.
santi bhikkhave sattā ekattakāyā ekattasaññino, seyyathāpi
devā subhakiṇhā. ayaṁ catuttho sattāvāso.
santi bhikkhave sattā asaññino appaṭisaṁvedino, seyyathāpi devā
asaññasattā. ayaṁ pañcamo sattāvāso.
santi bhikkhave sattā sabbaso rūpasaññānaṁ samatikkamā
paṭighasaññānaṁ atthaṅgamā nānattasaññānaṁ amanasikārā "ananto
ākāso"ti ākāsānañcāyatanūpagā. ayaṁ chaṭṭho sattāvāso.
santi bhikkhave sattā sabbaso ākāsānañcāyatanaṁ samatikkamma
"anantaṁ viññāṇan"ti viññāṇañcāyatanūpagā. ayaṁ sattamo
sattāvāso.
santi bhikkhave sattā sabbaso viññāṇañcāyatanaṁ samatikkamma
"natthi kiñcī"ti ākiñcaññāyatanūpagā. ayaṁ aṭṭhamo sattāvāso.
santi bhikkhave sattā sabbaso ākiñcaññāyatanaṁ samatikkamma
nevasaññānāsaññāyatanūpagā. ayaṁ navamo sattāvāso. ime kho bhikkhave
nava sattāvāsāti. 1-

footnote: 1 dī.pā. 11/341,359/232-3, aṅṇavaka. 23/228/413-4 (syā)

page number: 126

dasāyatanānīti cakkhāyatanaṁ rūpāyatanaṁ sotāyatanaṁ saddāyatanaṁ ghānāyatanaṁ
gandhāyatanaṁ jivhāyatanaṁ rasāyatanaṁ kāyāyatanaṁ phoṭṭhabbāyatananti evaṁ dasa.
manāyatanadhammāyatanāni pana lokuttaramissakattā na gahitāni. imesu dasasu
vissajjanesu vipassanāvasena tīraṇapariññā vuttā, "sabbaṁ bhikkhave pariññeyyan"ti-
ādīsu pana anaññātaññassāmītindriyādīnaṁ tiṇṇaṁ, nirodhapaṭipadānaṁ sacchikiriyā-
bhāvanaṭṭhānaṁ tesaṁyeva paṭivedhaṭṭhānaṁ dukkhādīnaṁ nissaraṇassa anuppādādīnaṁ pañca-
dasannaṁ, pariggahaṭṭhādīnaṁ ekattiṁsāya, uttaripaṭivedhaṭṭhādīnaṁ tiṇṇaṁ, maggaṅgānaṁ
aṭṭhannaṁ, "payogānaṁ paṭippassaddhaṭṭho"tiādīnaṁ dvinnaṁ, asaṅkhataṭṭhassa vuṭṭhā-
naṭṭhādīnaṁ dvinnaṁ, niyyānaṭṭhassa anubujjhanaṭṭhādīnaṁ tiṇṇaṁ, anubodhanaṭṭhādīnaṁ
tiṇṇaṁ, anubodhapakkhiyādīnaṁ tiṇṇaṁ, ujjotanaṭṭhādīnaṁ catunnaṁ, patāpanaṭṭhādīnaṁ 1-
aṭṭhārasannaṁ, vivaṭṭanānupassanādīnaṁ navannaṁ, khayeñāṇānuppādeñāṇānaṁ paññā-
vimuttinibbānānanti imesaṁ dhammānaṁ paṭilābhavasena tīraṇapariññā vuttā, sesānaṁ
yathāyogaṁ vipassanāvasena ca paṭilābhavasena ca tīraṇapariññā vuttāti veditabbā.
yesaṁ yesaṁ dhammānaṁ paṭilābhatthāya vāyamantassa, te te dhammā paṭiladdhā
honti. evante dhammā pariññātā ceva honti tīritā cāti hi
kiccasamāpanaṭṭhena tīraṇapariññā 2- vuttā. kicce hi samāpite te dhammā paṭiladdhā
hontīti. keci pana "avipassanūpagānaṁ 3- ñātapariññā"ti vadanti. abhiññeyyena
ñātapariññāya vuttattā taṁ na sundaraṁ. pariññātā ceva honti tīritā
cāti te paṭiladdhā eva dhammā pariññātā ca nāma honti, tīritā ca nāmāti
attho. evaṁ kiccasamāpanatthavasena pariññātattho vutto hoti.

footnote: 1 sī. pakāsanaṭṭhādīnaṁ 2 ma. tīraṇapariññātā 3 sī. dandhavipassanūpagānaṁ

page number: 127

[22] idāni tamevatthaṁ ekekadhamme paṭilābhavasena yojetvā ante ca
nigametvā dassetuṁ nekkhammantiādimāha. taṁ sabbaṁ pubbe vuttānusāreneva
veditabbanti.
pariññeyyaniddesavaṇṇanā niṭṭhitā.
------------
pahātabbaniddesavaṇṇanā
[23] pahātabbaniddese asmimānoti rūpādīsu pañcasu upādānakkhandhesu
asmīti māno. tasmiṁ hi pahīne arahattaṁ pattaṁ hoti. rūparāgādīsu vijjamānesupi
sesāni avatvā asmimānasseva vacanaṁ diṭṭhipatirūpakattena tassa oḷārikattāti
veditabbaṁ. avijjāti suttantapariyāyena dukkhādīsu catūsu ṭhānesu aññāṇaṁ.
abhidhammapariyāyena pubbantādīhi saddhiṁ aṭṭhasu. vuttaṁ hetaṁ:-
"tattha katamā avijjā, dukkhe aññāṇaṁ, dukkhasamudaye aññāṇaṁ,
dukkhanirodhe aññāṇaṁ, dukkhanirodhagāminiyā paṭipadāya aññāṇaṁ,
pubbante aññāṇaṁ, aparante aññāṇaṁ, pubbantāparante aññāṇaṁ,
idappaccayatāpaṭiccasamuppannesu dhammesu aññāṇan"ti. 1-
bhavataṇhāti kāmabhavādīsu bhavesu patthanā. yathāha:-
"tattha katamā bhavataṇhā, yo bhavesu bhavacchando bhavarāgo
bhavanandī bhavataṇhā bhavasineho bhavapariḷāho bhavamucchā
bhavajjhosānan"ti. 2-

footnote: 1 abhi.saṅ. 34/1106/259 2 abhi.vi. 35/894

page number: 128

tisso taṇhāti kāmataṇhā bhavataṇhā vibhavataṇhā. tāsaṁ abhidhamme evaṁ
niddeso kato:- tattha katamā bhavataṇhā, bhavadiṭṭhisahagato rāgo .pe. cittassa
sārāgo, ayaṁ vuccati bhavataṇhā. tattha katamā vibhavataṇhā, ucchedadiṭṭhisahagato
rāgo .pe. cittassa sārāgo, ayaṁ vuccati vibhavataṇhā. avasesā taṇhā
kāmataṇhā. tattha katamā kāmataṇhā, kāmadhātupaṭisaṁyutto rāgo .pe. cittassa
sārāgo. ayaṁ vuccati kāmataṇhā. tattha katamā bhavataṇhā, rūpadhātupaṭisaṁyutto
rāgo .pe. tattha katamā vibhavataṇhā, ucchedadiṭṭhisahagato rāgo .pe. 1-
aṭṭhakathāyaṁ pana "pañcakāmaguṇiko rāgo kāmataṇhā, rūpārūpabhavesu rāgo
jhānanikantisassatadiṭṭhisahagato rāgo bhavavasena patthanā bhavataṇhā, ucchedadiṭṭhi-
sahagato rāgo vibhavataṇhā"ti vuttaṁ. ayaṁ dasuttarasuttapariyāyena yojanā. saṅgīti-
pariyāyena pana abhidhammapariyāyena ca "aparāpi tisso taṇhā kāmataṇhā rūpataṇhā
arūpataṇhā. aparāpi tisso taṇhā rūpataṇhā arūpataṇhā nirodhataṇhā"ti 2- vuttā
taṇhāpi ettha yujjanti. tāsu pañca kāmadhāturūpadhātuarūpadhātupaṭisaṁyuttā, antimā
ucchedadiṭṭhisahagatā.
cattāro oghāti kāmogho bhavogho diṭṭhogho avijjogho. yassa saṁvijjanti,
taṁ vaṭṭasmiṁ ohananti osīdāpentīti oghā. balavakilesā ete. kāmaguṇasaṅkhāte
kāme ogho kāmogho. kāmataṇhāyetaṁ nāmaṁ. rūpārūpasaṅkhāte kammato ca upapattito
ca duvidhepi bhave ogho bhavogho. bhavataṇhāyetaṁ nāmaṁ. diṭṭhi eva ogho diṭṭhogho.
"sassato loko"tiādikāya diṭṭhiyā etaṁ nāmaṁ. avijjā eva ogho avijjogho.
dukkhādīsu aññāṇassetaṁ nāmaṁ.
pañca nīvaraṇānīti kāmacchandanīvaraṇaṁ byāpādanīvaraṇaṁ thinamiddhanīvaraṇaṁ uddhacca-
kukkuccanīvaraṇaṁ vicikicchānīvaraṇaṁ. cittaṁ nīvaranti pariyonandhantīti nīvaraṇāni.

footnote: 1 abhi.vi. 35/916/446 2 dī.pā. 11/305/194, abhi.vi. 35/917-8/447

page number: 129

kāmīyantīti kāmā. pañca kāmaguṇā. kāmesu chando kāmacchando. kāmayatīti
vā kāmo, kāmo eva chando, na kattukamyatāchando na dhammacchandoti kāmacchando.
kāmataṇhāyetaṁ byāpajjati tena cittaṁ pūtibhāvaṁ gacchati, byāpādayati vā vinayācāra-
rūpasampattihitasukhānīti byāpādo. dosassetaṁ nāmaṁ. thinanatā thinaṁ, middhanatā
middhaṁ, anussāhasaṁhananatā asattivighāto cāti attho. cittassa anussāho thinaṁ,
cetasikānaṁ akammaññatā middhaṁ, thinañca middhañca thinamiddha. uddhatassa bhāvo
uddhaccaṁ, avūpasamoti attho. vikkhepassetaṁ nāmaṁ. kucchitaṁ kataṁ kukataṁ, kukatassa
bhāvo kukkuccaṁ, garahitakiriyabhāvoti attho. pacchānutāpassetaṁ nāmaṁ. vigatā
cikicchāti vicikicchā, vigatapaññāti attho. sabhāvaṁ vā vicinanto etāya kicchati
kilamatīti vicikicchā. buddhādīsu saṁsayassetaṁ nāmaṁ. kāmacchando eva nīvaraṇaṁ
kāmacchandanīvaraṇaṁ. evaṁ sesesupi.
cha dhammā, chaddhammāti vā pāṭho. cha taṇhākāyāti rūpataṇhā saddataṇhā
gandhataṇhā rasataṇhā phoṭṭhabbataṇhā dhammataṇhā. rūpe taṇhā rūpataṇhā.
sā eva kāmataṇhādibhedena anekabhedattā rāsaṭṭhena kāyoti vuttā. evaṁ sesesupi.
satta anusayāti kāmarāgānusayo paṭighānusayo mānānusayo diṭṭhānusayo
vicikicchānusayo bhavarāgānusayo avijjānusayo. appahīnaṭṭhena anusentīti anusayā.
kāmesu rāgo kāmarāgo, kāmo eva vā rāgoti kāmarāgo. ārammaṇasmiṁ
paṭihaññatīti paṭighaṁ. ayāthāvadassanaṭṭhena diṭṭhi. seyyādivasena maññatīti māno.
bhavesu rāgo bhavarāgo. thāmagato kāmarāgo kāmarāgānusayo. evaṁ sesesupi.
aṭṭha micchattāti micchādiṭṭhi micchāsaṅkappo micchāvācā micchākammanto
micchāājīvo micchāvāyāmo micchāsati micchāsamādhi. "hitasukhāvahā me bhavissantī"ti
evaṁ āsīsitāpi 1- tathāabhāvato asubhādīsuyeva subhantiādiviparītappavattito ca

footnote: 1 sī. āsīsatopi

page number: 130

micchāsabhāvāti micchattā. micchā passati, micchā vā etāya passantīti micchā-
diṭṭhi. atha vā viparītā diṭṭhīti micchādiṭṭhi, ayāthāvadiṭṭhīti vā micchādiṭṭhi,
virajjhitvā gahaṇato vā vitathā diṭṭhādiṭṭhi, anatthāvahattā paṇḍitehi kucchitā
diṭṭhīti vā micchādiṭṭhi. micchāsaṅkappādīsupi eseva nayo. micchādiṭṭhīti sassa-
tucchedābhiniveso. micchāsaṅkappoti kāmavitakkāditividho vitakko. micchāvācāti
musāvādādicatubbidhā cetanā. micchākammantoti pāṇātipātāditividhā cetanā. micchā-
ājīvoti micchājīvapayogasamuṭṭhāpikā cetanā. micchāvāyāmoti akusalacittasampayuttaṁ
vīriyaṁ. micchāsatīti satipaṭipakkhabhūto akusalacittuppādo. micchāsamādhīti
akusalasamādhi.
nava taṇhāmūlakāti 1- taṇhaṁ paṭicca pariyesanā, pariyesanaṁ paṭicca lābho,
lābhaṁ paṭicca vinicchayo, vinicchayaṁ paṭicca chandarāgo, chandarāgaṁ paṭicca ajjhosānaṁ,
ajjhosānaṁ paṭicca pariggaho, pariggahaṁ paṭicca macchariyaṁ, macchariyaṁ paṭicca ārakkho,
ārakkhādhikaraṇaṁ daṇḍādānasatthādānakalahaviggahavivādatuvaṁtuvaṁpesuññamusāvādā aneke
pāpakā akusalā dhammā sambhavanti. 1- ime nava taṇhāmūlakā dhammā. taṇhā
mūlaṁ etesanti taṇhāmūlakā. pariyesanādayo akusalā eva. taṇhaṁ paṭiccāti taṇhaṁ
nissāya. pariyesanāti rūpādiārammaṇapariyesanā. sā hi taṇhāya sati hoti. lābhoti
rūpādiārammaṇapaṭilābho, so hi pariyesanāya sati hoti. vinicchayo pana ñāṇa-
taṇhādiṭṭhivitakkavasena catubbidho. tattha "sukhavinicchayaṁ jaññā, sukhavinicchayaṁ ñatvā
ajjhattaṁ sukhamanuyuñjeyyā"ti 2- ayaṁ ñāṇavinicchayo. "vinicchayoti dve vinicchayā
taṇhāvinicchayo diṭṭhivinicchayo cā"ti 3- evaṁ āgatāni aṭṭhasatataṇhāvicaritāni
taṇhāvinicchayo. dvāsaṭṭhi diṭṭhiyo diṭṭhivinicchayo. "chando kho devānaminda
vitakkanidāno"ti 4- imasmiṁ pana sutte idha vinicchayoti vutto vitakkoyeva āgato.

footnote: 1-1 dīßēáahā. 10/103/52, dī.pā. 11/359/273 2 ma.u. 14/323/296
footnote: 3 khußēáahā. 29/470/319 (syā) 4 dīßēáahā. 10/358/237

page number: 131

lābhaṁ labhitvā hi iṭṭhāniṭṭhaṁ sundarāsundarañca vitakkeneva vinicchināti "ettakaṁ
me rūpārammaṇatthāya bhavissati, ettakaṁ saddādiārammaṇatthāya, ettakaṁ mayhaṁ
bhavissati, ettakaṁ parassa, ettakaṁ paribhuñjissāmi, ettakaṁ nidahissāmī"ti. tena
vuttaṁ "lābhaṁ paṭicca vinicchayo"ti. chandarāgoti evaṁ akusalavitakkena vitakkite
vatthusmiṁ dubbalarāgo ca balavarāgo ca uppajjati. chandoti ettha dubbala-
rāgassādhivacanaṁ, rāgoti balavarāgassa. ajjhosānanti ahaṁ mamāti balavasanniṭṭhānaṁ.
pariggahoti taṇhādiṭṭhivasena pariggahakaraṇaṁ. macchariyanti parehi sādhāraṇabhāvassa
asahanatā. tenevassa porāṇā evaṁ vacanatthaṁ vadanti "idaṁ acchariyaṁ mayhameva
hotu, mā aññassa acchariyaṁ hotūti pavattattā macchariyanti vuccatī"ti. ārakkhoti
dvārapidahanamañjūsagopanādivasena suṭṭhu rakkhaṇaṁ. adhikarotīti adhikaraṇaṁ. kāraṇassetaṁ
nāmaṁ. ārakkhādhikaraṇanti bhāvanapuṁsakaṁ, ārakkhahetūti attho. daṇḍādānādīsu
paranisedhanatthaṁ daṇḍassa ādānaṁ daṇḍādānaṁ. ekatodhārādino satthassa ādānaṁ
satthādānaṁ. kāyakalahopi vācākalahopi kalaho. purimo purimo virodho viggaho.
pacchimo pacchimo vivādo. tuvaṁtuvanti agāravavasena tuvaṁtuvaṁvacanaṁ.
dasa micchattāti micchādiṭṭhi .pe. micchāsamādhi micchāñāṇaṁ micchāvimutti.
tattha micchāñāṇanti pāpakiriyāsu upāyacintāvasena pāpaṁ katvā kataṁ 1- mayāti
paccavekkhaṇākārena ca uppanno moho. micchāvimuttīti avimuttasseva sato
vimuttisaññitā.
[24] idāni anekabhedena pahānena pahātabbe dassetuṁ dve
pahānānītiādi āraddhaṁ. pahānesu hi viññātesu tena tena pahātabbā dhammā
suviññeyyā honti. pañcasu pahānesu lokikāni ca dve pahānāni appayogaṁ
nissaraṇappahānañca ṭhapetvā sappayogāneva dve lokuttarapahānāni paṭhamaṁ

footnote: 1 chaßēéa. sukataṁ

page number: 132

vuttāni. sammā ucchijjanti etena kilesāti samucchedo, pahīyanti etena
kilesāti pahānaṁ, samucchedasaṅkhātaṁ pahānaṁ, na sesappahānanti samucchedappahānaṁ.
kilesānaṁ paṭippassaddhattā paṭippassaddhi, pahīnattā pahānaṁ, paṭippassaddhisaṅkhātaṁ
pahānaṁ paṭippassaddhippahānaṁ. lokaṁ uttaratīti lokuttaro. nibbānasaṅkhātaṁ khayaṁ
gacchatīti khayagāmī, khayagāmī ca so maggo cāti khayagāmimaggo, taṁ bhāvayato so maggo
samucchedappahānanti attho. tathā phalakkhaṇe lokuttaraphalameva paṭippassaddhippahānaṁ.
kāmānametaṁ nissaraṇantiādīsu kāmato rūpato saṅkhatato nissaranti etenāti
nissaraṇaṁ, tehi vā nissaṭattā 1- nissaraṇaṁ. asubhajjhānaṁ. kāmehi nikkhantattā
nekkhammaṁ. anāgāmimaggo vā. asubhajjhānaṁ hi vikkhambhanato kāmānaṁ nissaraṇaṁ,
taṁ jhānaṁ pādakaṁ katvā uppāditānāgāmimaggo pana samucchedato sabbaso kāmānaṁ
accantanissaraṇaṁ. ruppatīti rūpaṁ, na rūpaṁ arūpaṁ mittapaṭipakkhā amittā viya,
lobhādipaṭipakkhā alobhādayo viya ca rūpapaṭipakkhoti attho. phalavasena vā
natthettha rūpanti arūpaṁ, arūpameva āruppaṁ. arūpajjhānāni. tāni rūpānaṁ
nissaraṇaṁ nāma. arūpehipi arahattamaggo puna uppattinivāraṇato sabbaso rūpānaṁ
nissaraṇaṁ nāma. bhūtanti jātaṁ. saṅkhatanti paccayehi saṅgamma kataṁ.
paṭiccasamuppannanti te te paccaye paṭicca sammā saha ca uppannaṁ. paṭhamena
sañjātattadīpanena aniccatā, dutiyena aniccassāpi sato paccayānubhāvadīpanena
parāyattatā, tatiyena parāyattassāpi sato paccayānaṁ abyāpārattadīpanena evaṁ
dhammatā dīpitā hoti. nirodhoti nibbānaṁ. nibbānañhi āgamma dukkhaṁ nirujjhatīti
nirodhoti vuccati. so eva ca sabbasaṅkhatato nissaṭattā tassa saṅkhatassa nissaraṇaṁ
nāma. aṭṭhakathāyaṁ pana:-

footnote: 1 sī.,ma. nissaraṇattā

page number: 133

"nirodho tassa nissaraṇanti idha arahattaphalaṁ nirodhoti adhippetaṁ.
arahattaphalena hi nibbāne diṭṭhe puna āyatiṁ sabbasaṅkhārā na
hontīti arahattasaṅkhātassa nirodhassa paccayattā nirodhoti vuttan"ti
vuttaṁ.
nekkhammaṁ paṭiladdhassātiādīsu asubhajjhānassa nissaraṇatte vikkhambhanap-
pahānena, anāgāmimaggassa nissaraṇatte samucchedappahānena kāmā pahīnā ceva
honti pariccattā ca. arūpajjhānānaṁ nissaraṇatte ca arahattamaggassa nissaraṇatte
ca evameva rūpā yojetabbā. rūpesu hi chandarāgappahānena rūpānaṁ samucchedo
hoti. rūpāti cettha liṅgavipallāso kato. nibbānassa nissaraṇatte nissaraṇap-
pahānena, arahattaphalassa nissaraṇatte paṭippassaddhippahānena saṅkhārā pahīnā
ceva honti pariccattā ca. nibbānassa ca nissaraṇatte ārammaṇakaraṇavasena
paṭilābho veditabbo.
dukkhasaccantiādīsu pariññāpaṭivedhantiādi bhāvanapuṁsakavacanaṁ. pariññāya
paṭivedho pariññāpaṭivedho. taṁ pariññāpaṭivedhaṁ. esa nayo sesesupi. pajahātīti
tathā tathā paṭivijjhanto pahātabbe kilese pajahatīti attho gahetabbo. lokiya-
lokuttaresupi chandarāgappahānena vā tāni pajahatīti attho. pajahatītipi pāṭho.
yathā nāvā apubbaṁ acarimaṁ ekakkhaṇe cattāri kiccāni karoti, orimaṁ tīraṁ
pajahati, sotaṁ chindati, bhaṇḍaṁ vahati, pārimaṁ tīraṁ appeti, evamevaṁ maggañāṇaṁ
apubbaṁ acarimaṁ ekakkhaṇe cattāri saccāni abhisameti, dukkhaṁ pariññābhisamayena
abhisameti, samudayaṁ pahānābhisamayena abhisameti, maggaṁ bhāvanābhisamayena abhisameti,
nirodhaṁ sacchikiriyābhisamayena abhisameti. kiṁ vuttaṁ hoti? "nirodhaṁ ārammaṇaṁ katvā
cattāri saccāni pāpuṇāti passati paṭivijjhatī"ti 1- vuttattā ekakkhaṇepi visuṁ
visuṁ viya pahānāni vuttānīti veditabbāni.

footnote: 1 visuddhi. 3/344-5 (syā)

page number: 134

pañcasu pahānesu yaṁ sasevāle udake pakkhittena ghaṭena sevālassa viya
tena tena lokiyasamādhinā nīvaraṇādīnaṁ paccanīkadhammānaṁ vikkhambhanaṁ dūrīkaraṇaṁ, idaṁ
vikkhambhanappahānaṁ nāma. vikkhambhanappahānañca nīvaraṇānaṁ paṭhamaṁ jhānaṁ bhāvayatoti
nīvaraṇānaṁyeva pahānaṁ 1- pākaṭattā vuttanti veditabbaṁ. nīvaraṇāni hi jhānassa
pubbabhāgepi pacchābhāgepi na sahasā cittaṁ ajjhottharanti, ajjhotthaṭesu ca tesu
jhānaṁ parihāyati, vitakkādayo pana dutiyajjhānādito pubbe pacchā ca appaṭipakkhā
hutvā pavattanti. tasmā nīvaraṇānaṁ vikkhambhanaṁ sākaṭaṁ. yaṁ pana rattibhāge
samujjalitena padīpena andhakārassa viya tena tena vipassanāya avayavabhūtena
jhānaṅgena paṭipakkhavaseneva tassa tassa ca pahātabbadhammassa pahānaṁ, idaṁ
tadaṅgappahānaṁ nāma. tadaṅgappahānañca diṭṭhigatānaṁ nibbedhabhāgiyaṁ samādhiṁ
bhāvayatoti diṭṭhigatānaṁyeva pahānaṁ oḷārikavasena vuttanti veditabbaṁ. diṭṭhigataṁ
hi oḷārikaṁ. niccasaññādayo sukhumā. tattha diṭṭhigatānanti diṭṭhiyeva diṭṭhigataṁ
"gūthagataṁ muttagatan"tiādīni 2- viya. gantabbābhāvato 3- ca diṭṭhiyā gatamatta-
mevetantipi diṭṭhigataṁ, dvāsaṭṭhidiṭṭhīsu antogadhattā diṭṭhīsu gatantipi
diṭṭhigataṁ. bahuvacanena tesaṁ diṭṭhigatānaṁ. nibbedhabhāgiyaṁ samādhinti
vipassanāsampayuttaṁ samādhiṁ. yaṁ pana asanivicakkābhihatassa rukkhassa viya ariyamaggañāṇena
saṁyojanānaṁ dhammānaṁ yathā na puna pavattati, evaṁ pahānaṁ, idaṁ samucchedappahānaṁ nāma.
nirodho nibbānanti nirodhasaṅkhātaṁ nibbānaṁ.
evaṁ pahānavasena pahātabbe dhamme dassetvā idāni sarūpeneva puna
pahātabbe dhamme dassetuṁ sabbaṁ bhikkhave pahātabbantiādimāha. tattha
cakkhādīni chandarāgappahānena pahātabbāni. rūpaṁ passanto pajahātītiādīsu rūpaṁ
aniccādito passanto pahātabbe kilese pajahāti. cakkhuṁ .pe. jarāmaṇaṁ .pe.

footnote: 1 ma. pahānassa 2 aṅṇavaka. 23/215 (syā) 3 sī.,ka. gantabbabhāvato

page number: 135

amatogadhaṁ nibbānanti peyyāladvaye anaññātaññassāmītindriyaṁ "passanto
pajahātī"tiādīsu tesu lokuttaresu anaññātaññassāmītindriyaṁ passanto
udikkhanto apekkhamāno icchamāno vipassanākkhaṇesu pahātabbe kilese pajahātīti
taṁtaṁdhammānurūpena yojetabbaṁ.
pahātabbaniddesavaṇṇanā niṭṭhitā.
------------
bhāvetabbaniddesavaṇṇanā
[25] bhāvetabbaniddese kāyagatāsatīti kāyagatāsati suttante 1- vuttā
ānāpānacatuiriyāpathakhuddakairiyāpathadvattiṁsākāracatudhātunavasivathikāpaṭikūlavavatthāpaka-
manasikārasampayuttā yathānurūpaṁ rūpajjhānasampayuttā ca sati. sā hi tesu kāyesu
gatā pavattāti kāyagatāti vuccati. sātasahagatāti madhurasukhavedayitasaṅkhātena
sātena saha ekuppādādibhāvagatā. tabbhāve vokiṇṇe ārammaṇe nissaye saṁsaṭṭhe
dissati sahagatasaddo pañcasu atthesu jinavacane. "yāyaṁ taṇhā ponobbhavikā
nandirāgasahagatā"ti ettha tabbhāve, nandirāgabhūtāti 2- attho. "yā bhikkhave vīmaṁsā
kosajjasahagatā kosajjasampayuttā"ti 3- ettha vokiṇṇe, antarantarā uppajjamānena
kosajjena vokiṇṇāti 4- attho. "lābhī hoti rūpasahagatānaṁ vā samāpattīnaṁ
arūpasahagatānaṁ vā samāpattīnan"ti ettha ārammaṇe, rūpārūpārammaṇānanti attho.
"aṭṭhikasaññāsahagataṁ satisambojjhaṅgaṁ bhāvetī"ti 5- ettha nissaye, aṭṭhikasaññā-
nissayaṁ aṭṭhikasaññaṁ bhāvetvā paṭiladdhanti attho. "idaṁ sukhaṁ imāya pītiyā sahagataṁ
hoti

footnote: 1 ma.u. 14/153/137 2 abhi.vi. 35/203/120
footnote: 3 saṁßēáahā. 19/832/245 4 abhi.pu. 36/3-8/118-9 5 saṁßēáahā. 19/239/114

page number: 136

sahajātaṁ sampayuttan"ti 1- ettha saṁsaṭṭhe, sammissanti attho. imasmimpi pade
saṁsaṭṭhaṭṭho adhippeto. sātasaṁsaṭṭhā hi sātasahagatāti vuttā. sā hi ṭhapetvā catutthaj-
jhānaṁ sesesu sātasahagatā hoti, satipi ca upekkhāsahagatatte yebhuyyavasena sātasahagatāti
vuttā, purimajjhānamūlakattā vā catutthajjhānassa sātasahagatāya upekkhāsahagatāpi
vuttāva hoti, upekkhāya pana sante sukhe vuttattā bhagavatā sātasahagatāti
catutthajjhānasampayuttāpi vuttāva hoti.
samatho ca vipassanā cāti kāmacchandādayo paccanīkadhamme sameti vināsetīti
samatho. samādhissetaṁ nāmaṁ. aniccatādivasena vividhehi ākārehi dhamme vipassatīti
vipassanā. paññāyetaṁ nāmaṁ. ime pana dve dasuttarapariyāye pubbabhāgāti vuttā,
saṅgītipariyāye ca lokiyalokuttaramissakāti. tayo samādhīti savitakko savicāro samādhi
avitakko vicāramatto samādhi avitakko avicāro samādhi. sampayogavasena vattamānena
saha vitakkena savitakko, saha vicārena savicāro. so khaṇikasamādhi vipassanāsamādhi
upacārasamādhi paṭhamajjhānasamādhi. natthi etassa vitakkoti avitakko. vitakkavicāresu
vicāro mattā paramā pamāṇaṁ etassāti vicāramatto, vicārato uttari vitakkena
sampayogaṁ na gacchatīti attho. so pañcakanaye dutiyajjhānasamādhi, tadubhayavirahito
avitakko avicāro samādhi. so catukkanaye dutiyajjhānādi, pañcakanaye tatiyajjhānādi
rūpāvacarasamādhi. ime tayopi lokiyā eva. saṅgītipariyāye aparepi tayo samādhī
vuttā "suññato samādhi, animitto samādhi, appaṇihito samādhī"ti. 2- na te idha
adhippetā.
cattāro satipaṭṭhānāti kāyānupassanāsatipaṭṭhānaṁ vedanānupassanāsatipaṭṭhānaṁ
cittānupassanāsatipaṭṭhānaṁ dhammānupassanāsatipaṭṭhānaṁ. pubbabhāge cuddasavidhena
kāyaṁ pariggaṇhato kāyānupassanāsatipaṭṭhānaṁ, navavidhena vedanaṁ pariggaṇhato

footnote: 1 abhi.vi. 35/588/312 2 dī.pā. 11/305/196

page number: 137

vedanānupassanāsatipaṭṭhānaṁ, soḷasavidhena cittaṁ pariggaṇhato cittānupassanā
satipaṭṭhānaṁ, pañcavidhena dhamme pariggaṇhato dhammānupassanāsatipaṭṭhānaṁ veditabbaṁ.
lokuttaraṁ pana idha na adhippetaṁ. pañcaṅgiko samādhīti pañca aṅgāni assa santīti
pañcaṅgiko. catutthajjhānasamādhi. pītipharaṇatā sukhapharaṇatā cetopharaṇatā āloka-
pharaṇatā paccavekkhaṇanimittanti pañca aṅgāni. pītiṁ pharamānā uppajjatīti dvīsu
jhānesu paññā pītipharaṇatā nāma. sukhaṁ pharamānā uppajjatīti tīsu jhānesu
paññā sukhapharaṇatā nāma. paresaṁ ceto pharamānā uppajjatīti cetopariyapaññā
cetopharaṇatā nāma. ālokaṁ pharamānā uppajjatīti dibbacakkhupaññā ālokapharaṇatā
nāma. paccavekkhaṇañāṇaṁ paccavekkhaṇanimittaṁ nāma. vuttampi cetaṁ:-
"dvīsu jhānesu paññā pītipharaṇatā, tīsu jhānesu paññā
sukhapharaṇatā, paracittapaññā cetopharaṇatā, dibbacakkhupaññā ālokapharaṇatā,
tamhā tamhā samādhimhā vuṭṭhitassa paccavekkhaṇañāṇaṁ
paccavekkhaṇanimittan"ti. 1-
taṁ hi vuṭṭhitasamādhissa pavattākāraggahaṇato nimittanti vuttaṁ. tattha ca pītipharaṇatā
sukhapharaṇatā dve pādā viya, cetopharaṇatā ālokapharaṇatā dve hatthā viya,
abhiññāpādakacatutthajjhānaṁ majjhimakāyo viya, paccavekkhaṇanimittaṁ sīsaṁ viya. iti
āyasmā dhammasenāpati sāriputtatthero pañcaṅgikaṁ sammāsamādhiṁ aṅgapaccaṅgasampannaṁ
purisaṁ viya katvā dassesi.
cha anussatiṭṭhānānīti punappunaṁ uppajjanato satiyo eva anussatiyo,
pavattitabbaṭṭhānamhiyeva pavattattā saddhāpabbajitassa kulaputtassa anurūpā
satiyotipi anussatiyo eva pītiādīnaṁ ṭhānattā anussatiṭṭhānāni. katamāni cha.

footnote: 1 abhi.vi. 35/804/407

page number: 138

buddhānussati dhammānussati saṁghānussati sīlānussati cāgānussati devatā-
nussati. 1- bojjhaṅgāti bodhiyā, bodhissa vā aṅgā. idaṁ vuttaṁ hoti:- yā esā
dhammasāmaggī yāya lokuttaramaggakkhaṇe uppajjamānāya līnuddhaccapatiṭṭhānāyūhanakāma-
sukhattakilamathānuyogaucchedasassatābhinivesādīnaṁ anekesaṁ upaddavānaṁ paṭipakkhabhūtāya
satidhammavicayavīriyapītipassaddhisamādhiupekkhāsaṅkhātāya dhammasāmaggiyā ariyasāvako
bujjhatīti katvā bodhīti vuccati, bujjhatīti kilesasantānaniddāya vuṭṭhahati,
cattāri vā ariyasaccāni paṭivijjhati, nibbānameva vā sacchikaroti, tassā
dhammasāmaggisaṅkhātāya bodhiyā aṅgātipi bojjhaṅgā jhānaṅgamaggaṅgādayo viya. yo
cesa 2- yathāvuttappakārāya etāya dhammasāmaggiyā bujjhatīti katvā ariyasāvako bodhīti
vuccati, tassa bodhissa aṅgāti bojjhaṅgā senaṅgarathaṅgādayo viya. tenāhu
aṭṭhakathācariyā "bujjhanakassa puggalassa aṅgāti vā bojjhaṅgā"ti. apica
"bojjhaṅgāti kenaṭṭhena bojjhaṅgā, bodhāya saṁvattantīti bojjhaṅgā"tiādinā 3- na
yena bojjhaṅgaṭṭho veditabbo. ariyo aṭṭhaṅgiko maggoti taṁtaṁmaggavajjhakilesehi
ārakattā ariyabhāvakarattā ariyaphalapaṭilābhattā ca ariyo. aṭṭha aṅgāni assāti
aṭṭhaṅgiko. soyaṁ caturaṅgikā viya senā, pañcaṅgikaṁ viya ca tūriyaṁ aṅgamattameva
hoti, aṅgavinimutto natthi. bojjhaṅgamaggaṅgā lokuttarā, dasuttarapariyāyena
pubbabhāgāpi labbhanti.
nava pārisuddhipadhāniyaṅgānīti sīlavisuddhi pārisuddhipadhāniyaṅgaṁ,
cittavisuddhi pārisuddhipadhāniyaṅgaṁ, diṭṭhivisuddhi pārisuddhipadhāniyaṅgaṁ,
kaṅkhāvitaraṇavisuddhi pārisuddhipadhāniyaṅgaṁ, maggāmaggañāṇadassanavisuddhi
pārisuddhipadhāniyaṅgaṁ, paṭipadāñāṇadassanavisuddhi pārisuddhipadhāniyaṅgaṁ,
ñāṇadassanavisuddhi pārisuddhipadhāniyaṅgaṁ, paññāvisuddhi pārisuddhipadhāniyaṅgaṁ,
vimuttivisuddhi pārisuddhipadhāniyaṅgaṁ. 4- sīlavisuddhīti visuddhiṁ

footnote: 1 dī.pā. 11/327/220 2 ma. yo pesa, cha. yo panesa
footnote: 3 khu.paṭi. 31/17/327 4 dī.pā. 11/359/272

page number: 139

pāpetuṁ samatthaṁ catupārisuddhisīlaṁ. taṁ hi dussīlyamalaṁ visodheti. pārisuddhi-
padhāniyaṅganti pārisuddhabhāvassa 1- padhānaṁ uttamaṁ aṅgaṁ. cittavisuddhīti
vipassanāya padaṭṭhānabhūtā paguṇā aṭṭha samāpattiyo. tā hi kāmacchandādicittamalaṁ
visodhenti. diṭṭhivisuddhīti sappaccayanāmarūpadassanaṁ. taṁ hi sattadiṭṭhimalaṁ
visodheti. kaṅkhāvitaraṇavisuddhīti paccayākārañāṇaṁ. tena hi tīsu addhāsu paccayavasena
dhammā pavattantīti passanto tīsupi addhāsu sattakaṅkhāmalaṁ vitaranto visujjhati.
maggāmaggañāṇadassanavisuddhīti udayabbayānupassanakkhaṇe uppannā obhāsañāṇapīti-
passaddhisukhādhimokkhapaggahaupaṭṭhānaupekkhānikantīti dasa vipassanūpakkilesā, na
maggo, vīthipaṭipannaṁ udayabbayañāṇaṁ maggoti evaṁ maggāmagge ñāṇaṁ nāma. tena hi
amaggamalaṁ visodheti. paṭipadāñāṇadassanavisuddhīti vīthipaṭipannaṁ udayabbayānupassanā-
ñāṇaṁ bhaṅgānupassanāñāṇaṁ bhayatupaṭṭhānānupassanāñāṇaṁ ādīnavānupassanāñāṇaṁ
nibbidānupassanāñāṇaṁ muñcitukamyatāñāṇaṁ paṭisaṅkhānupassanāñāṇaṁ saṅkhārupekkhā-
ñāṇaṁ anulomañāṇanti imāni nava vipassanāñāṇāni. tāni hi
niccasaññādimalaṁ visodhenti. Ñāṇadassanavisuddhīti catuariyamaggapaññā. sā hi
samucchedato sakasakamaggavajjhakilesamalaṁ visodheti. paññāti arahattaphalapaññā
vimuttīti arahattaphalavimutti.
dasa kasiṇāyatanānīti "paṭhavīkasiṇameko sañjānāti uddhaṁ adho tiriyaṁ advayaṁ
appamāṇaṁ, āpokasiṇameko sañjānāti .pe. tejokasiṇameko sañjānāti.
vāyokasiṇameko sañjānāti. nīlakasiṇameko sañjānāti. pītakasiṇameko sañjānāti.
lohitakasiṇameko sañjānāti. odātakasiṇameko sañjānāti. ākāsakasiṇameko
sañjānāti. viññāṇakasiṇameko sañjānāti uddhaṁ adho tiriyaṁ advayaṁ appamāṇan"ti 2-
evaṁ vuttāni dasa. etāni hi sakalapharaṇaṭṭhena kasiṇāni, tadārammaṇānaṁ dhammānaṁ

footnote: 1 ma. parisuddhibhāvassa 2 dī.pā. 11/346/237-8, aṅḍasaka. 24/25/37

page number: 140

khettaṭṭhena adhiṭṭhānaṭṭhena vā āyatanāni. uddhanti uparigaganatalābhimukhaṁ.
adhoti heṭṭhābhūmitalābhimukhaṁ. tiriyanti khettamaṇḍalamiva samantā paricchinnaṁ. ekacco
hi uddhameva kasiṇaṁ vaḍḍheti ekacco adho, ekacco samantato. ekopi
tena tena vā kāraṇena evaṁ pasāreti ālokamiva rūpadassanakāmo. tena vuttaṁ
"paṭhavīkasiṇameko sañjānāti uddhaṁ adho tiriyan"ti. 1- advayanti idaṁ pana
ekassa aññabhāvānupagamanatthaṁ vuttaṁ. yathā hi udakaṁ paviṭṭhassa sabbadisāsu
udakameva hoti na aññaṁ, evameva paṭhavīkasiṇaṁ paṭhavīkasiṇameva hoti, natthi tassa
aññakasiṇasambhedoti. esa nayo sabbattha. appamāṇanti idaṁ tassa tassa
pharaṇāppamāṇavasena vuttaṁ. taṁ hi manasā pharanto sakalameva pharati, na ayamassa
ādi idaṁ majjhanti pamāṇaṁ gaṇhātīti. ākāsakasiṇanti kasiṇugghāṭimākāso
paricchedākāsakasiṇañca. viññāṇakasiṇanti kasiṇugghāṭimākāse pavattaviññāṇaṁ.
tattha kasiṇavasena kasiṇugghāṭimākāse kasiṇugghāṭimākāsavasena tattha pavattaviññāṇe
uddhaṁadhotiriyatā veditabbā. paricchedākāsakasiṇassapi vaḍḍhanīyattā tassa
vasenapīti.
[26] idāni bhāvanāpabhedaṁ dassento dve bhāvanātiādimāha. tattha
lokiyātiādīsu loko vuccati lujjanapalujjanaṭṭhena vaṭṭaṁ, tasmiṁ pariyāpannabhāvena
loke niyuttāti lokiyā, lokiyānaṁ dhammānaṁ bhāvanā lokiyā. kiñcāpi dhammānaṁ
bhāvanāti vohāravasena vuccati, tehi pana visuṁ bhāvanā natthi. te eva
hi dhammā bhāviyamānā bhāvanāti vuccanti. uttiṇṇāti uttarā, loke
apariyāpannabhāvena lokato uttarāti lokuttarā.
rūpabhavasaṅkhāte rūpe avacarantīti rūpāvacarā. kusalasaddo panettha
ārogyānavajjachekasukhavipākesu dissati. "kacci nu bhoto kusalaṁ, kacci nu bhoto

footnote: 1 dī.pā. 11/347/237, aṅḍasaka. 24/25/37

page number: 141

anāmayan"tiādīsu 1- ārogye. "katamo pana bhante kāyasamācāro kusalo, yo kho
mahārāja kāyasamācāro anavajjo"ti 2- ca "puna caparaṁ bhante etadānuttariyaṁ, yathā
bhagavā dhammaṁ deseti kusalesu dhammesū"ti 3- ca evamādīsu anavajje. "taṁ kiṁ maññasi
rājakumāra kusalo tvaṁ rathassa aṅgapaccaṅgānan"ti 4- "kusalā naccagītassa sikkhitā
cāturitthiyo"ti 5- ca ādīsu cheke. "kusalānaṁ dhammānaṁ samādānahetu evamidaṁ puññaṁ
pavaḍḍhatī"ti 6- "kusalassa kammassa katattā upacitattā"ti 7- ca ādīsu sukhavipāke.
svāyamidha ārogyepi anavajjepi sukhavipākepi vaṭṭati. vacanattho panettha kucchite
pāpake dhamme salayanti calayanti kampenti viddhaṁsentīti kusalā. kucchitena vā
ākārena sayanti pavattantīti kusā. te akusalasaṅkhātakuse lunanti chindantīti
kusalā, kucchitānaṁ vā sānato tanukaraṇato kusaṁ, ñāṇaṁ. tena kusena lātabbā
gahetabbā pavattetabbāti kusalā. yathā vā kusā ubhayabhāgagataṁ hatthappadesaṁ
lunanti, evamimepi uppannānuppannabhāvena ubhayabhāgagataṁ saṅkilesapakkhaṁ lunanti,
tasmā kusā viya lunantīti kusalā. tesaṁ rūpāvacarakusalānaṁ bhāvanā. arūpabhava-
saṅkhāte avacarantīti arūpāvacarā. tebhūmakavaṭṭe pariyāpannā. antogadhāti
pariyāpannā, tasmiṁ na pariyāpannāti apariyāpannā, lokuttarā.
kāmāvacarakusalānaṁ dhammānaṁ bhāvanā kasmā na vuttāti ce? appanāppattāya
eva bhāvanāya abhidhamme bhāvanāti adhippetattā. vuttaṁ hi tattha:-
"yogavihitesu vā kammāyatanesu yogavihitesu vā sippāyatanesu
yogavihitesu vā vijjāṭṭhānesu kammassakataṁ vā saccānulomikaṁ vā
rūpaṁ aniccanti vā, vedanā aniccāti vā, saññā aniccāti vā,

footnote: 1 khu.jā. 27/2133/433, khu.jā. 28/151/61 (syā) 2 maßēéa. 13/361/348
footnote: 3 dī.pā. 11/145/87 4 maßēéa. 13/87/64
footnote: 5 khu.jā. 28/436/162 (syā) 6 dī.pā. 11/80/49 7 abhi.saṅ. 34/455/124

page number: 142

saṅkhārā aniccāti vā, .pe. viññāṇaṁ aniccanti vā yaṁ evarūpaṁ
anulomikaṁ khantiṁ diṭṭhiṁ ruciṁ mudiṁ pekkhaṁ dhammanijjhānakkhantiṁ parato
asutvā paṭilabhati, ayaṁ vuccati cintāmayā paññā. yogavihitesu vā
kammāyatanesu .pe. dhammanijjhānakkhantiṁ parato sutvā paṭilabhati, ayaṁ
vuccati sutamayā paññā. sabbānipi samāpannassa paññā bhāvanāmayā
paññā"ti. 1-
sā pana kāmāvacarabhāvanā āvajjanabhavaṅgapātehi antaritattā bhāvanāti na
vuttāti veditabbā. sabbesaṁ pana puññānaṁ tividhapuññakiriyavatthuantogadhattā
upacārasamādhivipassanāsamādhīnaṁ bhāvanāmayapuññatā siddhā. idha pana lokiya-
bhāvanāya 2- eva saṅgahitā. rūpārūpāvacarānaṁ tividhabhāve. hīnāti lāmakā.
hīnuttamānaṁ majjhe bhavā majjhā, majjhimātipi pāṭho. padhānabhāvaṁ nītāti paṇītā.
uttamāti attho. āyūhanavasena ayaṁ hīnamajjhimapaṇītatā veditabbā. yassā hi
āyūhanakkhaṇe chando vā hīno hoti vīriyaṁ vā cittaṁ vā vīmaṁsā vā, sā
hīnā nāma. yassā te dhammā majjhimā, sā majjhimā nāma. yassā te dhammā
paṇītā, sā paṇītā nāma. mudukehi vā indriyehi sampayuttā hīnā nāma,
majjhimehi indriyehi sampayuttā majjhimā, adhimattehi indriyehi sampayuttā
paṇītā nāma. apariyāpannāya hīnamajjhimattābhāvā paṇītatā eva vuttā. sā hi
uttamaṭṭhena atappakaṭṭhena ca paṇītā.
[27] paṭhamabhāvanācatukke bhāvetīti ekasmiṁyeva khaṇe tathā tathā
paṭivijjhanto ariyamaggaṁ bhāveti. dutiyabhāvanācatukke esanābhāvanāti appanā-
pubbabhāge bhāvanā. sā hi appanaṁ esanti etāyāti esanāti vuttā.

footnote: 1 abhi.vi. 35/868/394 2 sī. lokiyabhāvanā

page number: 143

paṭilābhabhāvanāti appanābhāvanā. sā hi tāya esanāya paṭilabbhatīti paṭilābhoti
vuttā. ekarasābhāvanāti paṭilābhe vasībhāvaṁ pattukāmassa payogakāle bhāvanā.
sā hi tena tena pahānena tehi tehi kilesehi vimuttattā vimuttirasena ekarasāti
katvā ekarasāti vuttā. āsevanābhāvanāti paṭilābhe vasippattassa yathāruci
paribhogakāle bhāvanā. sā hi bhusaṁ sevīyatīti āsevanāti vuttā. keci pana
"āsevanābhāvanā vasīkammaṁ, ekarasābhāvanā sabbatthikā"ti vaṇṇayanti. catukka-
vibhāge samādhiṁ samāpajjantānanti vattamānasamīpe vattamānavacanaṁ. tattha jātāti
tasmiṁ pubbabhāge jātā. ekarasā hontīti appanuppādane samānakiccā
honti. samādhiṁ samāpannānanti appitappanānaṁ. tattha jātāti tassā appanāya
jātā. aññamaññaṁ nātivattantīti samappavattiyā aññamaññaṁ nātikkamanti.
adhimokkhaṭṭhena saddhindriyaṁ bhāvayatotiādīsu ekakkhaṇepi ekekassa indriyassa
sakasakakiccakaraṇe taṁtaṁnissayavasena sakasakakiccakāraṇāni sesānipi indriyāni
vimuttirasena ekarasā hontīti vimuttiraseneva 1- ekarasaṭṭhena bhāvanā.
balabojjhaṅgamaggaṅgesupi eseva nayo. ekarasāti ca liṅgavipallāso kato.
idha bhikkhūti imasmiṁ sāsane bhikkhu. saṁsāre bhayaṁ ikkhatīti bhikkhu.
pubbaṇhasamayantiādīsu accantasaṁyogaṭṭhe upayogavacanaṁ, atthato pana bhummameva,
divasassa pubbakāleti attho. āsevatīti vasippattasamādhiṁ bhusaṁ sevati. majjhantika-
samayanti divasassa majjhakāle. sāyanhasamayanti divasassa sāyanhakāle. purebhattanti
divābhattato purekāle. pacchābhattanti divābhattato pacchākāle. purimepi
yāmeti rattiyā paṭhame koṭṭhāse. kāḷeti kāḷapakkhe. juṇheti sukkapakkhe. purimepi
vayokhandheti paṭhame vayokoṭṭhāse, paṭhamavayeti attho. tīsu ca vayesu vassasatāyukassa
purisassa ekekasmiṁ vaye catumāsādhikāni tettiṁsa vassāni honti.

footnote: 1 sī. vimuttirasavaseneva

page number: 144

[28] tatiyabhāvanācatukke tattha jātānaṁ dhammānaṁ anativattanaṭṭhenāti tattha
nekkhammādīsu bhāvanāvisesesu jātānaṁ samādhipaññāsaṅkhātānaṁ yuganaddhadhammānaṁ
aññamaññaṁ anatikkamanabhāvena. indriyānaṁ ekarasaṭṭhenāti tattheva saddhādīnaṁ
indriyānaṁ nānākilesehi vimuttattā vimuttirasena ekarasabhāvena. tadupagavīriya-
vāhanaṭṭhenāti tesaṁ anativattanaekarasabhāvānaṁ anucchavikassa vīriyassa vāhanabhāvena.
āsevanaṭṭhenāti yā tassa tasmiṁ samaye pavattā āsevanā, tassā āsevanāya
āsevanabhāvena.
rūpasaññanti kusalavipākakiriyavasena pañcadasavidhaṁ rūpāvacarajjhānasaṅkhātaṁ
rūpasaññaṁ. rūpāvacarajjhānampi hi rūpanti vuccati "rūpī rūpāni passatī"tiādīsu, 1-
tassa jhānassa ārammaṇampi "bahiddhā rūpāni passati suvaṇṇadubbaṇṇānī"tiādīsu. 2-
rūpāvacarajjhānaṁ hi saññāsīsena rūpe saññāti katvā rūpasaññāti vuccati.
paṭighasaññanti kusalavipākā pañca, akusalavipākā pañcāti evaṁ dasavidhaṁ paṭighasaññaṁ.
dvipañcaviññāṇasampayuttā hi saññā cakkhādīnaṁ vatthūnaṁ rūpādīnaṁ ārammaṇānañca
paṭighātena uppannattā paṭighasaññāti vuccati. rūpasaññā saddasaññā gandhasaññā
rasasaññā phoṭṭhabbasaññātipi etissā eva nāmaṁ. nānattasaññanti aṭṭha
kāmāvacarakusalasaññā, dvādasa akusalasaññā, ekādasa kāmāvacarakusalavipākasaññā,
dve akusalavipākasaññā, ekādasa kāmāvacarakiriyasaññāti evaṁ catucattālīsavidhaṁ
nānattasaññaṁ. sā hi nānatte nānāsabhāve rūpasaddādibhede gocare pavattā
saññāti nānattasaññā, catucattālīsabhedato nānattā nānāsabhāvā aññamaññaṁ
asadisā saññāti vā nānattasaññāti vuccati. saññābahukattepi jātiggahaṇena
ekavacanaṁ kataṁ.

footnote: 1 dīßēáahā. 10/174/100, aṅ.aṭṭhaka. 23/163/315 (syā)
footnote: 2 dīßēáahā. 10/173/98, aṅ.aṭṭhaka. 23/162/314 (syā) abhi.saṅ. 34/244/74

page number: 145

niccasaññanti niccanti saññaṁ niccasaññaṁ. evaṁ sukhasaññaṁ attasaññaṁ.
nandinti sappītikaṁ taṇhaṁ. rāganti nippītikaṁ taṇhaṁ. samudayanti rāgassa samudayaṁ.
atha vā bhaṅgasseva dassanato saṅkhārānaṁ udayaṁ. ādānanti nibbattanavasena kilesānaṁ,
adosadassāvitāya saṅkhatārammaṇassa vā ādānaṁ. ghanasaññanti santativasena
ghananti saññaṁ. āyūhananti saṅkhārānaṁ atthāya payogakaraṇaṁ. dhuvasaññanti
thiranti saññaṁ. nimittanti niccanimittaṁ. paṇidhinti sukhapatthanaṁ. abhinivesanti
atthi attāti abhinivesaṁ. sārādānābhinivesanti niccasārattasāragahaṇābhinivesaṁ.
sammohābhinivesanti "ahosiṁ nu kho ahaṁ atītamaddhānan"tiādivasena 1- "issarato
loko sambhotī"tiādivasena ca sammohābhinivesaṁ. ālayābhinivesanti ādīnavādassanena
allīyitabbamidanti abhinivesaṁ. appaṭisaṅkhanti anupāyagahaṇaṁ. saññogābhinivesanti
kāmayogādikaṁ kilesappavattiṁ.
diṭṭhekaṭṭheti diṭṭhīhi saha ekasmiṁ ṭhitāti diṭṭhekaṭṭhā. te diṭṭhekaṭṭhe.
kilesenti upatāpenti, vibādhenti vāti kilesā. te kilese. duvidhaṁ hi ekaṭṭhaṁ
pahānekaṭṭhaṁ sahajekaṭṭhañca. pahānekaṭṭhaṁ sakkāyadiṭṭhippamukhāhi tesaṭṭhiyā diṭṭhīhi
saha yāva sotāpattimaggena pahānā, tāva ekasmiṁ puggale ṭhitāti attho.
idamidhādhippetaṁ. dasasu hi kilesesu idha diṭṭhikilesoyeva āgato. sesesu pana
apāyagamanīyo lobho doso moho māno vicikicchā thinaṁ uddhaccaṁ ahirikaṁ anottappanti
nava kilesā diṭṭhiyā saha pahānekaṭṭhā hutvā sotāpattimaggena pahīyanti,
rāgadosamohapamukhesu vā diyaḍḍhesu kilesasahassesu sotāpattimaggena diṭṭhiyā
pahīyamānāya diṭṭhiyā saha apāyagamanīyā sabbakilesā pahānekaṭṭhavasena pahīyanti,
sahajekaṭṭhe diṭṭhiyā saha ekasmiṁ citte ṭhitāti attho. sotāpattimaggena hi
dvīsu diṭṭhisampayuttāsaṅkhārikacittesu pahīyamānesu tehi sahajāto lobho moho

footnote: 1 saṁṇi. 16/20/26

page number: 146

uddhaccaṁ ahirikaṁ anottappanti ime kilesā sahajekaṭṭhavasena pahīyanti, dvīsu
diṭṭhisampayuttasasaṅkhārikacittesu pahīyamānesu tehi sahajāto lobho moho thinaṁ
uddhaccaṁ ahirikaṁ anottappanti ime kilesā sahajekaṭṭhavasena pahīyanti. oḷārike
kileseti oḷārikabhūte kāmarāgabyāpāde. anusahagate kileseti sukhumabhūte
kāmarāgabyāpāde. sabbakileseti maggattayena pahīnāvasese.
vīriyaṁ vāhetīti yogāvaro vīriyaṁ pavatteti. heṭṭhā esanāpaṭilābhaekarasa-
āsevanavacanāni bhāvanānaṁ visesadassanatthaṁ vuttāni "evaṁbhūtā ca bhāvanā"ti. idha "tattha
jātānaṁ dhammānaṁ anativattanaṭṭhena indriyānaṁ ekarasaṭṭhena tadupagavīriyavāhanaṭṭhena
āsevanaṭṭhenā"ti vacanāni bhāvanāhetudassanatthaṁ vuttāni "iminā ca
iminā ca hetunā bhāvanā"ti. heṭṭhā āsevanā bhāvanāti nānākkhaṇavasena
vuttā idha āsevanaṭṭhena bhāvanāti ekakkhaṇavasenāti viseso. rūpaṁ passanto
bhāvetītiādīsu rūpādīni passitabbākārena passanto bhāvetabbaṁ bhāvanaṁ bhāvetīti
attho. ekarasā hontīti vimuttirasena, kiccarasena vā ekarasā honti. vimuttirasoti
sampattiraso. kiccasampattiatthena raso nāma pavuccatīti hi vuttanti.
bhāvetabbaniddesavaṇṇanā niṭṭhitā.
------------
sacchikātabbaniddesavaṇṇanā
[29] sacchikātabbaniddese dasa ekuttaravissajjanāni paṭilābhasacchikiriyavasena
vuttāni. tattha akuppā cetovimuttīti arahattaphalavimutti. sā hi na kuppati na
calati na parihāyatīti akuppā, sabbakilesehi cittassa vimuttattā cetovimuttīti
vuccati. vijjāti tisso vijjā. vimuttīti dasuttarapariyāyena arahattaphalaṁ vuttaṁ,

page number: 147

saṅgītipariyāyena pana "vimuttīti dve vimuttiyo cittassa ca adhimutti 1-
nibbānañcā"ti vuttaṁ. ettha ca aṭṭha samāpattiyo nīvaraṇādīhi suṭṭhu vimuttattā
vimutti nāma, nibbānaṁ sabbasaṅkhatato vimuttattā vimutti nāma. tisso vijjāti
pubbenivāsānussatiñāṇaṁ vijjā sattānaṁ cutūpapāte ñāṇaṁ vijjā āsavānaṁ khaye
ñāṇaṁ vijjā. tamavijjhanaṭṭhena vijjā, viditakaraṇaṭṭhenāpi vijjā. pubbe-
nivāsānussatiñāṇaṁ hi uppajjamānaṁ pubbenivāsaṁ chādetvā ṭhitaṁ tamaṁ vijjhati,
pubbenivāsaṁ ca viditaṁ karotīti vijjā. cutūpapāte ñāṇaṁ cutipaṭisandhicchādakaṁ tamaṁ
vijjhati, cutūpapātaṁ ca viditaṁ karotīti vijjā. āsavānaṁ khaye ñāṇaṁ catusaccacchādakaṁ
tamaṁ vijjhati, catusaccadhamme ca viditaṁ karotīti vijjā. cattāri sāmaññaphalānīti
sotāpattiphalaṁ sakadāgāmiphalaṁ anāgāmiphalaṁ arahattaphalaṁ. pāpadhamme sameti vināsetīti
samaṇo, samaṇassa bhāvo sāmaññaṁ. catunnaṁ ariyamaggānametaṁ nāmaṁ. sāmaññassa
phalāni sāmaññaphalāni.
pañca dhammakkhandhāti sīlakkhandho samādhikkhandho paññākkhandho vimuttikkhandho
vimuttiñāṇadassanakkhandho. dhammakkhandhāti dhammavibhāgā dhammakoṭṭhāsā. sīlak-
khandhādīsupi eseva nayo. lokiyalokuttarā sīlasamādhipaññā eva sīlasamādhi-
paññākkhandhā. samucchedapaṭippassaddhinissaraṇavimuttiyo eva vimuttikkhandho.
tividhā vimuttipaccavekkhaṇā eva vimuttiñāṇadassanakkhandho. so lokiyo eva.
jānanaṭṭhena ñāṇameva dassanaṭṭhena dassananti ñāṇadassanaṁ, vimuttīnaṁ ñāṇadassanaṁ
vimuttiñāṇadassananti vuccati. vikkhambhanatadaṅgavimuttiyo pana samādhipaññākkhandheheva
saṅgahitā. ime pañca dhammakkhandhā sekkhānaṁ sekkhā, asekkhānaṁ asekkhāti vuttā.
etesu hi lokiyā ca nissaraṇavimutti ca nevasekkhānāsekkhā. sekkhā hontāpi
sekkhānaṁ ime iti sekkhā, asekkhānaṁ ime iti asekkhāti vuccanti.

footnote: 1 su.vi. 3/304/178

page number: 148

"sekkhena vimuttikkhandhena samannāgato hotī"ti ettha pana nissaraṇavimuttiyā
ārammaṇakaraṇavasena samannāgatoti veditabbo. cha abhiññāti cha adhikāni
ñāṇāni. katamā cha? iddhividhañāṇaṁ dibbasotadhātuñāṇaṁ pubbenivāsānussatiñāṇaṁ
cetopariyañāṇaṁ dibbacakkhuñāṇaṁ āsavānaṁ khaye ñāṇanti imā cha.
satta khīṇāsavabalānīti khīṇā āsavā assāti khīṇāsavo, khīṇāsavassa balāni
khīṇāsavabalāni. katamāni satta? vuttāni bhagavatā:-
"idha bhikkhave khīṇāsavassa bhikkhuno aniccato sabbe saṅkhārā
yathābhūtaṁ sammappaññāya sudiṭṭhā honti. yampi bhikkhave khīṇāsavassa
bhikkhuno aniccato sabbe saṅkhārā yathābhūtaṁ sammappaññāya sudiṭṭhā
honti, idampi bhikkhave khīṇāsavassa bhikkhuno balaṁ hoti, yaṁ balaṁ
āgamma khīṇāsavo bhikkhu āsavānaṁ khayaṁ paṭijānāti `khīṇā me
āsavā"ti.
puna caparaṁ bhikkhave khīṇāsavassa bhikkhuno aṅgārakāsūpamā kāmā
yathābhūtaṁ sammappaññāya sudiṭṭhā honti. yampi bhikkhave .pe. idampi
khīṇāsavassa bhikkhuno balaṁ hoti .pe.
puna caparaṁ bhikkhave khīṇāsavassa bhikkhuno vivekaninnaṁ cittaṁ hoti
vivekapoṇaṁ vivekapabbhāraṁ vivekaṭṭhaṁ nekkhammābhirataṁ byantībhūtaṁ sabbaso
āsavaṭṭhāniyehi dhammehi. yampi bhikkhave .pe. idampi khīṇāsavassa
bhikkhuno balaṁ hoti .pe.
puna caparaṁ bhikkhave khīṇāsavassa bhikkhuno cattāro satipaṭṭhānā
bhāvitā honti subhāvitā. pañcindriyāni bhāvitāni honti subhāvitāni.
satta bojjhaṅgā bhāvitā honti subhāvitā. ariyo aṭṭhaṅgiko maggo

page number: 149

bhāvito hoti subhāvito. yampi bhikkhave khīṇāsavassa bhikkhuno ariyo
aṭṭhaṅgiko maggo bhāvito hoti subhāvito, idampi khīṇāsavassa bhikkhuno
balaṁ hoti, yaṁ balaṁ āgamma khīṇāsavo bhikkhu āsavānaṁ khayaṁ paṭijānāti
`khīṇā me āsavā"ti. 1-
tattha paṭhamena balena dukkhasaccappaṭivedho, dutiyena samudayasaccappaṭivedho, tatiyena
nirodhasaccappaṭivedho, catūhi maggasaccappaṭivedho pakāsito hoti.
aṭṭha vimokkhāti ārammaṇe adhimuccanaṭṭhena paccanīkadhammehi ca suṭṭhu
muccanaṭṭhena vimokkhā. "katame aṭṭha? rūpī rūpāni passati, ayaṁ paṭhamo vimokkho.
ajjhattaṁ arūpasaññī bahiddhā rūpāni passati, ayaṁ dutiyo vimokkho. `subhan'teva
adhimutto hoti, ayaṁ tatiyo vimokkho. sabbaso rūpasaññānaṁ samatikkamā paṭighasaññānaṁ
atthaṅgamā nānattasaññānaṁ amanasikārā `ananto ākāso'ti ākāsānañcāyatanaṁ
upasampajja viharati, ayaṁ catuttho vimokkho. sabbaso ākāsānañcāyatanaṁ
samatikkamma `anantaṁ viññāṇañcāyatanaṁ upasampajja viharati, ayaṁ pañcamo
vimokkho. sabbaso viññāṇañcāyatanaṁ samatikkamma `natthi kiñcī'ti ākiñcaññāyatanaṁ
upasampajja viharati, ayaṁ chaṭṭho vimokkho. sabbaso ākiñcaññāyatanaṁ samatikkamma
nevasaññānāsaññāyatanaṁ upasampajja viharati, ayaṁ sattamo vimokkho. sabbaso
nevasaññānāsaññāyatanaṁ samatikkamma saññāvedayitanirodhaṁ upasampajja viharati, ayaṁ
aṭṭhamo vimokkho"ti. 2-
nava anupubbanirodhāti nava anupaṭipāṭiyā nirodhā. "katame nava, paṭhamajjhānaṁ
samāpannassa kāmasaññā niruddhā hoti, dutiyajjhānaṁ samāpannassa vitakkavicārā
niruddhā honti, tatiyajjhānaṁ samāpannassa pīti niruddhā hoti, catutthajjhānaṁ

footnote: 1 dī.pā. 11/357/260, aṅḍasaka. 24/90/140, khu.paṭi. 31/34/387-7
footnote: 2 dīßēáahā. 10/174/10, dī.pā. 11/358/271, aṅ.aṭṭhaka. 23/163 (73)/315 (syā)

page number: 150

samāpannassa assāsapassāsā niruddhā honti, ākāsānañcāyatanaṁ samāpannassa
rūpasaññā niruddhā hoti, viññāṇañcāyatanaṁ samāpannassa ākāsānañcāyatana-
saññā niruddhā hoti, ākiñcaññāyatanaṁ samāpannassa viññāṇañcāyatasaññā
niruddhā hoti, nevasaññānāsaññāyatanaṁ samāpannassa ākiñcaññāyatanasaññā
niruddhā hoti, saññāvedayitanirodhaṁ samāpannassa saññā ca vedanā ca niruddhā
hontī"ti. 1-
dasa asekkhā dhammāti upari sikkhitabbābhāvato na sikkhantīti asekkhā.
atha vā tīsu sikkhāsu sikkhantīti sekkhā, vuddhippattā sekkhāti asekkhā,
arahanto. asekkhānaṁ ime iti asekkhā. "katame dasa, asekkhā sammādiṭṭhi
asekkho sammāsaṅkappo asekkhā sammāvācā asekkho sammākammanto asekkho
sammāājīvo asekkho sammāvāyāmo asekkhā sammāsati asekkho sammāsamādhi
asekkhaṁ sammāñāṇaṁ asekkhā sammāvimuttī"ti. 2- asekkhaṁ sammāñāṇanti arahatta-
phalapaññaṁ ṭhapetvā sesalokiyapaññā. sammāvimuttīti arahattaphalavimutti. aṭṭhakathāyaṁ 3-
pana vuttaṁ:-
"asekkhā sammādiṭṭhītiādayo sabbepi phalasampayuttadhammā eva.
ettha ca sammādiṭṭhi sammāñāṇanti dvīsu ṭhānesu paññāva kathitā.
sammāvimuttīti iminā pana padena vuttāvasesā phalasamāpattidhammā
saṅgahitā"ti.
sabbaṁ bhikkhave sacchikātabbantiādīsu ārammaṇasacchikiriyā veditabbā. rūpaṁ
passanto sacchikarotītiādīsu rūpādīni lokiyāni passitabbākārena passanto
tāneva rūpādīni ārammaṇasacchikiriyāya sacchikaroti, rūpādīni vā passitabbākārena

footnote: 1 dī.pā. 11/344/235,259/275, aṅṇavaka. 23/235 (31)/423 (syā)
footnote: 2 dī.pā. 11/348/240,360/282 3 su.vi. 3/349/252

page number: 151

passanto tena hetunā sacchikātabbaṁ nibbānaṁ sacchikaroti. passantoti hi padaṁ hetu-
atthepi akkharacintakā icchanti. anaññātaññassāmītindriyādīni pana lokuttarāni
paccavekkhaṇavasena passanto tāneva ārammaṇasacchikiriyāya sacchikaroti. "amatogadhaṁ
nibbānaṁ pariyogāhanaṭṭhena sacchikarotī"ti idaṁ pariññeyyapahātabbasacchikātabba-
bhāvetabbesu sacchikātabbattā ujukameva. ye ye dhammā sacchikatā honti, te
te dhammā phassitā hontīti ārammaṇasacchikiriyāya sacchikatā ārammaṇaphassena
phuṭṭhā honti, paṭilābhasacchikiriyāya sacchikatā paṭilābhaphassena phuṭṭhā hontīti.
sacchikātabbaniddesavaṇṇanā niṭṭhitā.
-------------
hānabhāgiyacatukkaniddesavaṇṇanā
[30] idāni yasmā hānabhāgiyāditā ekekasseva samādhissa avatthābhedena
hoti, tasmā hānabhāgiyacatukkaṁ ekatoyeva niddiṭṭhaṁ. tattha paṭhamassa jhānassa
lābhinti paṭhamassa jhānassa lābhino. sāmiatthe upayogavacanaṁ. lābho sacchikiriyā
assa atthīti lābhīti vuccati. kāmasahagatāti ettha sahagatasaddassa ārammaṇattho
adhippeto, vatthukāmakilesakāmārammaṇāti attho. saññāmanasikārāti javanasaññā
ca tadāvajjanamanasikāro ca. saññāsampayuttamanasikāropi vaṭṭati. samudācarantīti
pavattanti. dhammoti paṭhamajjhānadhammo. jhānā parihāyanto tīhi kāraṇehi parihāyati
kilesasamudācārena vā asappāyakiriyāya vā ananuyogena vā. kilesasamudācārena
parihāyanto sīghaṁ parihāyati, kammārāmatābhassārāmatāniddārāmatāsaṅgaṇikā-
rāmatānuyogavasena asappāyakiriyāya parihāyanto dandhaṁ parihāyati, gelaññapaccaya-
vekallādinā palibodhena abhikkhaṇaṁ asamāpajjanto ananuyogena parihāyantopi dandhaṁ
parihāyati. idha pana balavakāraṇameva dassento kilesasamudācāramevāha.

page number: 152

dutiyajjhānādīhi pana parihāyanto heṭṭhimaheṭṭhimajjhānanikantisamudācārenapi parihāyati.
kittāvatā parihīno hotīti? yadā na sakkoti samāpajjituṁ ettāvatā parihīno
hotīti. tadanudhammatāti anuppavatto dhammo anudhammo, jhānaṁ adhikaṁ katvā
pavattassa nikantidhammassetaṁ adhivacanaṁ. anudhammo eva anudhammatā, tassa jhānassa
anudhammatā tadanudhammatā. satīti nikanti. santiṭṭhatīti patiṭṭhāti. taṁ
paṭhamajjhānaṁ anuvattamānā nikanti pavattatīti vuttaṁ hoti. avitakkasahagatāti
dutiyajjhānārammaṇā. taṁ hi natthettha vitakkoti avitakkanti vuccati. nibbidā-
sahagatāti vipassanārammaṇā. sā hi saṅkhāresu nibbindanato nibbidāti vuccati,
"nibbindaṁ virajjatī"ti 1- hi vuttaṁ. virāgūpasaṁhitāti ariyamaggappaṭisaññuttā
vipassanā. vipassanā hi sikhāppattā maggavuṭṭhānaṁ pāpeti. tasmā vipassanārammaṇā
saññāmanasikārā "virāgūpasaṁhitā"ti vuccanti, "virāgā vimuccatī"ti hi vuttaṁ.
vitakkasahagatāti vitakkavasena paṭhamajjhānārammaṇā. upekkhāsukhasahagatāti tatra-
majjhattupekkhāya ca sukhavedanāya ca vasena tatiyajjhānārammaṇā. pītisukhasahagatāti pītiyā
ca sukhavedanāya ca vasena dutiyajjhānārammaṇā. adukkhamasukhasahagatāti upekkhā-
vedanāvasena catutthajjhānārammaṇā. sā hi vedanā na dukkhā sukhāti adukkhamasukhāti
vuccati, makāro panettha padasandhivasena vutto. rūpasahagatāti rūpajjhānārammaṇā.
nevasaññānāsaññāyatane ṭhitassa hānabhāgiyaṭhitibhāgiyanibbedhabhāgiyattesu
vijjamānesupi visesabhāgiyattābhāvā nevasaññānāsaññāyatanaṁ na niddiṭṭhaṁ.
sabbopi cesa lokiyo samādhi pamādavihārissa mudindriyassa hānabhāgiyo hoti,
appamādavihārissa mudindriyassa ṭhitibhāgiyo hoti, taṇhācaritassa tikkhindriyassa
visesabhāgiyo hoti, diṭṭhicaritassa tikkhindriyassa nibbedhabhāgiyo hotīti vuccati.
hānabhāgiyacatukkaniddesavaṇṇanā niṭṭhitā.

footnote: 1 vißēáahā. 4/23/19, saṁ.kha. 17/59/56

page number: 153

lakkhaṇattikaniddesavaṇṇanā
[31] idāni yasmā ekekopi lokiyadhammo tilakkhaṇabbhāhato, tasmā
lakkhaṇattikaṁ ekato niddiṭṭhaṁ. tattha aniccaṁ khayaṭṭhenāti tattha tattheva
khīyanabhāvena aniccaṁ. "khayadhammattā vayadhammattā virāgadhammattā nirodhadhammattā
aniccan"ti eke. dukkhaṁ bhayaṭṭhenāti sappaṭibhayatāya dukkhaṁ. yaṁ hi aniccaṁ, taṁ
bhayāvahaṁ hoti sīhopamasutte 1- devānaṁ viya. "jātijarābyādhimaraṇabhayaṭṭhena 2- dukkhan"ti
eke. anattā asārakaṭṭhenāti "attā nivāsī kārako vedako sayaṁvasī"ti evaṁ
parikappitassa attasārassa abhāvena anattā. yaṁ hi aniccaṁ dukkhaṁ, taṁ attanopi
aniccataṁ vā udayabbayapīḷanaṁ vā dhāretuṁ na sakkoti, kuto tassa kārakādibhāvo.
vuttañca "rūpañca hidaṁ bhikkhave attā abhavissa, nayidaṁ rūpaṁ ābādhāya
saṁvatteyyā"tiādi. 3- "attasāraniccasāravirahitattā anattā"ti eke.
lakkhaṇattikaniddesavaṇṇanā niṭṭhitā.
--------------
dukkhasaccaniddesavaṇṇanā
[32-33] ariyasaccacatukkampi tathaṭṭhena saccānaṁ ekasambandhattā ekato
eva niddiṭṭhaṁ. tattha tatthāti tesu catūsu ariyasaccesu. katamanti kathetukamyatā-
pucchā. dukkhaṁ ariyasaccanti pucchitadhammanidassanaṁ. tattha jātipi dukkhātiādīsu
jātisaddassa tāva aneke atthā paveditā. yathāha:-
"bhavo kulaṁ nikāyo ca sīlaṁ paññanti lakkhaṇaṁ
pasūti sandhi cevāti jātiatthā paveditā. "

footnote: 1 saṁ.kha. 17/78/69 2 sī. jātijarābyādhimaraṇaṁ bhayaṭṭhena 3 vißēáahā. 4/20/17

page number: 154

tathā hissa "ekampi jātiṁ dvepi jātiyo"tiādīsu 1- bhavo attho. "akkhitto anu-
pakuṭṭho jātivādenā"ti 2- ettha kulaṁ. "atthi visākhe nigaṇṭhā nāma samaṇajātī"ti 3-
ettha nikāyo. "yatohaṁ bhagini ariyāya jātiyā jāto nābhijānāmī"ti 4- ettha ariyasīlaṁ.
"tiriyā nāma tiṇajāti nābhiyā uggantvā nabhaṁ āhacca ṭhitā ahosī"ti 5- ettha
paññatti. "jāti dvīhi khandhehi saṅgahitā"ti 6- ettha saṅkhatalakkhaṇaṁ. "sampatijāto
ānanda bodhisatto"ti 7- ettha pasūti. "bhavapaccayā jātī"ti 8- ca "jātipi dukkhā"ti
9- ca ettha pariyāyato paṭisandhikhandhā. nippariyāyato pana tattha tattha nibbattamānānaṁ
sattānaṁ ye ye khandhā pātubhavanti, tesaṁ tesaṁ paṭhamapātubhāvo.
kasmā panesā jāti dukkhāti ce? anekesaṁ dukkhānaṁ vatthubhāvato. anekāni
hi dukkhāni, seyyathidaṁ dukkhadukkhaṁ vipariṇāmadukkhaṁ saṅkhāradukkhaṁ paṭicchannadukkhaṁ
appaṭicchannadukkhaṁ pariyāyadukkhaṁ nippariyāyadukkhanti. ettha kāyikacetasikā dukkhā
vedanāsabhāvato ca nāmato ca dukkhattā dukkhadukkhanti vuccati. sukhā vedanā
vipariṇāmena dukkhuppattihetuto vipariṇāmadukkhaṁ. upekkhāvedanā ceva avasesā
ca tebhūmakasaṅkhārā udayabbayapaṭipīḷitattā saṅkhāradukkhaṁ. kaṇṇasūladantasūla-
rāgajapariḷāhadosajapariḷāhādi kāyikacetasiko ābādho pucchitvā jānitabbato
upakkamassa ca apākaṭabhāvato paṭicchannadukkhaṁ. dvattiṁsakammakaraṇādisamuṭṭhāno
ābādho apucchitvāva jānitabbato upakkamassa ca pākaṭabhāvato appaṭicchanna-
dukkhaṁ. ßēhapetvā dukkhadukkhaṁ sesaṁ saccavibhaṅge 10- āgataṁ. jātiādi sabbampi
tassa tassa dukkhassa vatthubhāvato pariyāyadukkhaṁ. dukkhadukkhaṁ pana
nippariyāyadukkhanti vuccati.

footnote: 1 vißēáahāvi. 1/12/5 2 dī.sī. 9/311/129 3 aṅṭika. 20/7120
footnote: 4 maßēéa. 13/351/335 5 aṅ.pañcaka. 22/196/267 (syā)
footnote: 6 abhiḍhā. 36/71/13

7 ma.u. 14/207/183 8 abhi.vi. 35/225/161
9 khu.paṭi. 31/33/38, abhi.vi. 35/190/117 10 abhi.vi. 35/190/117

page number: 155

tatrāyaṁ jāti yantaṁ bālapaṇḍitasuttādīsu 1- bhagavatāpi upamāvasena pakāsitaṁ
āpāyikaṁ dukkhaṁ, yañca sugatiyampi manussaloke gabbhokkantimūlakādibhedaṁ dukkhaṁ
uppajjati, tassa vatthubhāvato dukkhā. tatridaṁ gabbhokkantimūlakādibhedaṁ dukkhaṁ:-
ayaṁ hi satto mātukucchimhi nibbattamāno na uppalapadumapuṇḍarīkādīsu nibbattati,
atha kho heṭṭhā āmāsayassa upari pakkāsayassa udarapaṭalapiṭṭhikaṇṭakānaṁ
vemajjhe paramasambādhe tibbandhakāre nānākuṇapagandhaparibhāvitaparamaduggandhapavana-
vicarite adhimattajegucche kucchippadese pūtimacchapūtikummāsacandanikādīsu kimi viya
nibbattati. so tattha nibbatto dasa māse mātukucchisambhavena usmanā puṭapākaṁ
viya paccamāno piṭṭhapiṇḍi viya sediyamāno samiñjanapasāraṇādivirahito adhimattaṁ
dukkhaṁ paccanubhotīti. idaṁ tāva gabbhokkantimūlakaṁ dukkhaṁ.
yaṁ pana so mātu sahasā upakkhalanagamananisīdanauṭṭhānaparivattanādīsu surādhutta-
hatthagato eḷakapotako viya 2- ahituṇḍikahatthagato sappapotako viya ca ākaḍḍhana-
parikaḍḍhanaodhunananiddhunanādinā upakkamena adhimattaṁ dukkhamanubhoti, yañca mātu
sītudakapānakāle sītanarakūpapanno viya uṇhayāgubhattādiajjhoharaṇakāle aṅgāravuṭṭhi-
samparikiṇṇo viya loṇambilādiajjhoharaṇakāle khārāpatacchikādikammakāraṇappatto 3-
viya adhimattaṁ dukkhamanubhoti, idaṁ gabbhapariharaṇamūlakaṁ dukkhaṁ.
yaṁ panassa mūḷhagabbhāya mātuyā mittāmaccasuhajjādīhipi adassanārahe
dukkhuppattiṭṭhāne chedanaphālanādīhi dukkhamanubhavati, idaṁ gabbhavipattimūlakaṁ dukkhaṁ.
yaṁ vijāyamānāya mātuyā kammajehi vātehi parivattetvā narakappapātaṁ
viya atibhayānakaṁ yonimaggaṁ paṭipādiyamānassa paramasambādhena ca yonimukhena
tālacchiggaḷena viya nikaḍḍhiyamānassa mahānāgassa narakasattassa viya ca
saṅghātapabbatehi vicuṇṇiyamānassa dukkhamuppajjati, idaṁ vijāyanamūlakaṁ dukkhaṁ.

footnote: 1 ma.u. 14/246/213 2 chaßēéa. eḷako viya 3 ma.,ka.khārāpaṭicchakādi...

page number: 156

yaṁ pana jātassa taruṇavaṇasadisassa sukumārasarīrassa hatthaggahaṇanhāpanadhovana-
coḷaparimajjanādikāle sūcimukhakhuradhārāvijjhanaphālanasadisaṁ dukkhamuppajjati, idaṁ
mātukucchito bahi nikkhamanamūlakaṁ dukkhaṁ.
yaṁ tato paraṁ pavattiyaṁ attanāva attānaṁ vadhentassa 1- acelakavatādivasena
ātāpanaparitāpanānuyogamanuyuttassa kodhavasena abhuñjantassa ubbandhantassa ca dukkhaṁ
hoti, idaṁ attūpakkamamūlakaṁ dukkhaṁ.
yaṁ pana parato vadhabandhanādīni anubhavantassa uppajjati, idaṁ parūpakkamamūlakaṁ
dukkhanti. iti imassa sabbassāpi dukkhassa ayaṁ jāti vatthumeva hoti. tenetaṁ
vuccati:-
"jāyetha no ce narakesu satto
tatthaggidāhādikamappasayhaṁ
labhetha dukkhaṁ nu kuhiṁ patiṭṭhaṁ
iccāha dukkhāti munīdha jātiṁ.
dukkhaṁ tiracchesu kasāpatoda-
daṇḍābhighātādibhavaṁ anekaṁ
yantaṁ kathaṁ tattha bhaveyya jātiṁ
vinā tahiṁ jāti tatopi dukkhā.
petesu dukkhaṁ pana khuppipāsā-
vātātapādippabhavaṁ vicittaṁ
yasmā ajātassa na tattha atthi
tasmāpi dukkhaṁ muni jātimāha.

footnote: 1 ma. tapantassa

page number: 157

tibbandhakāre ca asayhasīte
lokantare yaṁ asuresu dukkhaṁ
na taṁ bhave tattha na cassa jāti
yato ayaṁ jāti tatopi dukkhā.
yañcāpi gūthanarake viya mātugabbhe
satto vasañciramato bahi nikkhamañca
ppapoti dukkhamatighoramidampi natthi
jātiṁ vinā itipi jāti ayaṁ hi dukkhā.
kiṁ bhāsitena bahunā nanu yaṁ kuhiñci
atthīdha kiñcidapi dukkhamidaṁ kadāci
nevatthi jātivirahe yadato mahesī
dukkhāti sabbapaṭhamaṁ imamāha jātin"ti. 1-
jarāpi dukkhāti ettha duvidhā jarā saṅkhatalakkhaṇañca, khaṇḍiccādisammato
santatiyaṁ ekabhavapariyāpannakhandhapurāṇabhāvo ca. sā idha adhippetā. sā panesā
dukkhā saṅkhāradukkhabhāvato ceva dukkhavatthuto ca. yaṁ hidaṁ aṅgapaccaṅgasithilībhāva-
indriyavikāravirūpatā yobbanavināsabalūpaghātasatimativippavāsaparaparibhavādianekappaccayaṁ
kāyikacetasikaṁ dukkhamuppajjati, jarā tassa vatthu. tenetaṁ vuccati:-
"aṅgānaṁ sithilībhāvā indriyānaṁ vikārato
yobbanassa vināsena balassa upaghātato.
vippavāsā satādīnaṁ puttadārehi attano
appasādanīyato ceva bhiyyo bālattapattiyā.

footnote: 1 visuddhi. 3/86 (syā)

page number: 158

pappoti dukkhaṁ yaṁ macco kāyikaṁ mānasaṁ tathā
sabbametaṁ jarāhetu yasmā tasmā jarā dukhā"ti.
jarādukkhānantaraṁ byādhidukkhe vattabbepi kāyikadukkhaggahaṇeneva byādhidukkhaṁ gahitaṁ
hotīti na vuttanti veditabbaṁ.
maraṇampi dukkhanti etthāpi duvidhaṁ maraṇaṁ saṅkhatalakkhaṇañca, yaṁ sandhāya
vuttaṁ "jarāmaraṇaṁ dvīhi khandhehi saṅgahitan"ti. 1- ekabhavapariyāpanna-
jīvitindriyappabandhavicchedo ca, yaṁ sandhāya vuttaṁ "niccaṁ maraṇato bhayan"ti. 2- taṁ
idha adhippetaṁ. jātipaccayamaraṇaṁ upakkamamaraṇaṁ sarasamaraṇaṁ āyukkhayamaraṇaṁ puññakkhaya-
maraṇantipi tasseva nāmaṁ. puna khaṇikamaraṇaṁ sammutimaraṇaṁ samucchedamaraṇanti ayampettha bhedo
veditabbo. pavatte rūpārūpadhammānaṁ bhedo khaṇikamaraṇaṁ nāma. "tisso mato,
phusso mato"ti idaṁ paramatthato sattassa abhāvā "sassaṁ mataṁ, rukkho mato"ti
idaṁ jīvitindriyassa abhāvā sammutimaraṇaṁ nāma. khīṇāsavassa appaṭisandhikā
kālakiriyā samucchedamaraṇaṁ nāma. bāhirakaṁ sammutimaraṇaṁ ṭhapetvā itaraṁ sammutimaraṇañca
samucchedamaraṇañca yathāvuttapabandhavicchedeneva saṅgahitaṁ. dukkhassa pana vatthubhāvato
dukkhaṁ. tenetaṁ vuccati:-
"pāpassa pāpakammādi- nimittamanupassato
bhaddassā pasahantassa viyogaṁ piyavatthukaṁ
mīyamānassa yaṁ dukkhaṁ mānasaṁ avisesato.
sabbesañcāpi yaṁ sandhi- bandhanacchedanādikaṁ
vitujjamānamammānaṁ hoti dukkhaṁ sarīrajaṁ.
asayhamappaṭikāraṁ dukkhassetassidaṁ yato
maraṇaṁ vatthu tenetaṁ dukkhamicceva bhāsitan"ti.

footnote: 1 abhiḍhā. 36/71/13 2 khu.su. 25/582/451

page number: 159

sokādīsu soko nāma ñātibyasanādīhi phuṭṭhassa antonijjhānalakkhaṇo
cittasantāpo. dukkho pana dukkhadukkhato dukkhavatthuto ca. tenetaṁ vuccati:-
"sattānaṁ hadayaṁ soko visasallaṁva tujjati
aggitattova nārāco bhusaṁva dahate puna.
samāvahati byādhiṁ ca jarāmaraṇabhedanaṁ
dukkhampi vividhaṁ yasmā tasmā dukkhoti vuccatī"ti.
paridevo nāma ñātibyasanādīhi phuṭṭhassa vipalāpo. dukkho pana
saṅkhāradukkhabhāvato dukkhavatthuto ca. tenetaṁ vuccati:-
"yaṁ sokasallavihato paridevamāno
kaṇṭhoṭṭhatālutalasosajamappasayhaṁ
bhiyyodhimattamadhigacchatiyeva dukkhaṁ
dukkhoti tena bhagavā paridevamāhā"ti.
dukkhaṁ nāma kāyapīḷanalakkhaṇaṁ kāyikadukkhaṁ. dukkhaṁ pana dukkhadukkhato
mānasadukkhāvahanato ca. tenetaṁ vuccati:-
"pīḷeti kāyikāmihaṁ dukkhaṁ dukkhañca mānasaṁ bhiyyo
janayati yasmā tasmā dukkhanti visesato vuttan"ti.
domanassaṁ nāma cittapīḷanalakkhaṇaṁ mānasaṁ dukkhaṁ. dukkhaṁ pana dukkhadukkhato
kāyikadukkhāvahanato ca. cetodukkhasamappitā hi kese pakiriya kandanti, urāni
paṭipisanti, āvaṭṭanti, vivaṭṭanti uddhaṁpādaṁ papatanti satthaṁ āharanti, visaṁ
khādanti, rajjuyā ubbandhanti, aggiṁ pavisantīti nānappakārakaṁ dukkhamanubhavanti.
tenetaṁ vuccati:-

page number: 160

"pīḷeti yato cittaṁ kāyassa ca pīḷanaṁ samāvahati
dukkhanti domanassaṁ vidomanassā tato āhū"ti.
upāyāso nāma ñātibyasanādīhi phuṭṭhassa adhimattacetodukkhappabhāvito
dosoyeva. "saṅkhārakkhandhapariyāpanno eko dhammo"ti eke. dukkho pana
saṅkhāradukkhabhāvato cittaparidahanato kāyavisādanato ca. tenetaṁ vuccati:-
"cittassa ca paridahanā kāyassa visādanā ca adhimattaṁ
yaṁ dukkhamupāyāso janeti dukkho tato vutto"ti.
ettha ca mandagginā antobhājane pāko viya soko, tikkhagginā paccamānassa
bhājanato bahinikkhamanaṁ viya paridevo, bahinikkhantāvasesassa nikkhamitumpi appahontassa
antobhājaneyeva yāva parikkhayā pāko viya upāyāso daṭṭhabbo.
appiyasampayogo nāma appiyehi sattasaṅkhārehi samodhānaṁ. dukkho pana
dukkhavatthuto. tenetaṁ vuccati:-
"disvāva appiye dukkhaṁ paṭhamaṁ hoti cetasi
tadupakkamasambhūta- matha kāye yato idha.
tato dukkhadvayassāpi vatthuto so mahesinā
dukkho vuttoti viññeyyo appiyehi samāgamo"ti.
piyavippayogo nāma piyehi sattasaṅkhārehi vinābhāvo. dukkho pana vatthuto.
tenetaṁ vuccati:-
"ñātibhogādiviyogā sokasarasamappitā vitujjati
bālā yato tatoyaṁ dukkhoti mato piyaviyogo"ti. 1-

footnote: 1 sī.,ma.piyavippayogoti. visuddhi. 3/90

page number: 161

icchitālābhe alabbhaneyyavatthūsu icchāva yampicchaṁ na labhati, tampi
dukkhanti vuttā. yenapi dhammena alabbhaneyyaṁ vatthuṁ icchanto na labhati,
tampi alabbhaneyyavatthumhi icchanaṁ dukkhanti attho. dukkhaṁ pana dukkhavatthuto.
tenetaṁ vuccati:-
"taṁ taṁ patthayamānānaṁ tassa tassa alābhato
yaṁ vighātamayaṁ dukkhaṁ sattānaṁ idha jāyati.
alabbhaneyyavatthūnaṁ patthanā tassa kāraṇaṁ
yasmā tasmā jino dukkhaṁ icchitālābhamabravī"ti
saṅkhittena pañcupādānakkhandhāti ettha pana saṅkhittenāti desanaṁ sandhāya
vuttaṁ. dukkhaṁ hi ettakāni dukkhānīti vā ettakāni dukkhasatānīti vā ettakāni
dukkhasahassānīti vā saṅkhipituṁ na sakkā, desanā pana sakkā. tasmā "dukkhaṁ
nāma na aññaṁ kiñci, saṅkhittena pañcupādānakkhandhā dukkhā"ti desanaṁ saṅkhipanto
evamāha. pañcāti gaṇanaparicchedo. upādānakkhandhā upādānagocarā khandhā.
jātippabhutikaṁ dukkhaṁ yaṁ vuttamidha tādinā
avuttaṁ yañca taṁ sabbaṁ vinā etena vijjati.
yasmā tasmā upādānak- khandhā saṁkhepato ime
dukkhāti vuttā dukkhanta- desakena mahesinā.
tathā hi indhanamiva pāvako, lakkhamiva paharaṇāni, gorūpaṁ viya ḍaṁsamakasādayo,
khettamiva lāyakā, gāmaṁ viya gāmaghātakā upādānakkhandhapañcakameva jātiādayo
nānappakārehi vibādhentā tiṇalatādīni viya bhūmiyaṁ pupphaphalapallavāni viya rukkhesu

page number: 162

upādānakkhandhesuyeva nibbattanti. upādānakkhandhānañca ādidukkhaṁ jāti,
majjhedukkhaṁ jarā, pariyosānadukkhaṁ maraṇaṁ, māraṇantikadukkhābhighātena pariḍayhanadukkhaṁ
soko, tadasahanato lālappanadukkhaṁ paridevo, tato dhātukkhobhasaṅkhātāniṭṭhaphoṭṭhabba-
samāyogato kāyassa ābādhanadukkhaṁ dukkhaṁ, tena ābādhiyamānānaṁ puthujjanānaṁ tattha
paṭighuppattito cetobādhanadukkhaṁ domanassaṁ, sokādivuṭṭhiyā janitavisādānaṁ anutthunana-
dukkhaṁ upāyāso, manorathavighātappattānaṁ icchāvighātadukkhaṁ icchitālābhoti
evaṁ nānappakārato upaparikkhiyamānā upādānakkhandhāva dukkhāti yadetaṁ
ekamekaṁ dassetvā vuccamānaṁ anekehipi kappehi na sakkā anavasesato vattuṁ,
taṁ sabbampi dukkhaṁ ekajalabindumhi sakalasamuddajalarasaṁ viya yesu kesuci pañcasu
upādānakkhandhesu saṅkhipitvā dassetuṁ "saṅkhittena pañcupādānakkhandhā dukkhā"ti
bhagavatā vuttameva thero avocāti.
tattha katamā jātītiādīsu padabhājanīyesu tatthāti dukkhasaccaniddese
vuttesu jātiādīsu. yā tesaṁ tesaṁ sattānanti anekesaṁ sattānaṁ sādhāraṇa-
niddeso. yā devadattassa jāti, yā somadattassa jātīti evaṁ hi divasampi
kathiyamāne neva sattā pariyādānaṁ gacchanti, na sabbaṁ aparatthadīpanaṁ sijjhati,
imehi pana dvīhi padehi na koci satto apariyādinno hoti, na kiñci aparatthadīpanaṁ
na sijjhati. tamhi tamhīti ayaṁ gatijātivasena anekesaṁ sattanikāyānaṁ sādhāraṇa-
niddeso. sattanikāyeti sattānaṁ nikāye, sattaghaṭāyaṁ sattasamūheti attho.
jātīti jāyanavasena. idamettha sabhāvapaccattaṁ. sañjātīti sañjāyanavasena.
upasaggena padaṁ vaḍḍhitaṁ. okkantīti okkamanavasena. jāyanaṭṭhena vā jāti, sā
aparipuṇṇāyatanavasena vuttā. sañjāyanaṭṭhena sañjāti, sā paripuṇṇāyatanavasena
vuttā. okkamanaṭṭhena okkanti, sā aṇḍajajalābujavasena vuttā. te hi aṇḍakosaṁ
vatthikosañca okkamanti, okkamantā pavisantā viya paṭisandhiṁ gaṇhanti.

page number: 163

abhinibbattanaṭṭhena abhinibbatti, sā saṁsedajaopapātikavasena vuttā. te hi
pākaṭā eva hutvā nibbattanti, ayantāva sammutikathā.
idāni khandhānaṁ pātubhāvo āyatanānaṁ paṭilābhoti paramatthakathā hoti.
khandhā eva hi paramatthato pātubhavanti, na sattā. ettha ca khandhānanti ekavokāra-
bhave ekassa, catuvokārabhave catunnaṁ, pañcavokārabhave pañcannampi gahaṇaṁ veditabbaṁ.
pātubhāvoti uppatti. āyatanānanti tatra tatra uppajjamānāyatanavasena saṅgaho
veditabbo. paṭilābhoti santatiyaṁ pātubhāvoyeva. pātubhavantāneva hi tāni
paṭiladdhāni nāma honti. ayaṁ vuccati jātīti ayaṁ jāti nāma kathīyati.
jarāniddese jarāti sabhāvapaccattaṁ. jīraṇatāti ākāraniddeso. khaṇḍiccanti-
ādayo tayo kālātikkame kiccaniddesā, pacchimā dve pakatiniddesā. ayaṁ hi
jarāti iminā padena sabhāvato dīpitā, tenassā idaṁ sabhāvapaccattaṁ. jīraṇatāti
iminā ākārato, tenassāyaṁ ākāraniddeso. khaṇḍiccanti iminā kālātikkame
dantanakhānaṁ khaṇḍitabhāvakaraṇakiccato. pāliccanti iminā kesalomānaṁ palita-
bhāvakaraṇakiccato. valittacatāti iminā maṁsaṁ milāpetvā tace valibhāvakaraṇakiccato
dīpitā. tenassā ime tayo kālātikkame kiccaniddesā. tehi imesaṁ vikārānaṁ
dassanavasena pākaṭībhūtā pākaṭajarā dassitā. yatheva hi udakassa vā vātassa
vā aggino vā tiṇarukkhādīnaṁ sambhaggapalibhaggatāya vā jhāmatāya vā gatamaggo
pākaṭo hoti, na ca so gatamaggo tāneva udakādīni, evameva jarāya dantādīsu
khaṇḍiccādivasena gatamaggo pākaṭo cakkhuṁ ummīletvāpi gayhati, na ca khaṇḍiccādīneva
jarā. na hi jarā cakkhuviññeyyā hoti.
āyuno saṁhāni indriyānaṁ paripākoti imehi pana padehi kālātikkameyeva
abhibyattāya āyukkhayacakkhādiindriyaparipākasaṅkhātāya pakatiyā dīpitā, tenassime

page number: 164

dve pakatiniddesāti veditabbā. tattha yasmā jaraṁ pattassa āyu hāyati, tasmā
jarā "āyuno saṁhānī"ti phalūpacārena vuttā. yasmā ca daharakāle suppasannāni
sukhumampi attano visayaṁ sukheneva gaṇhanasamatthāni cakkhādīni indriyāni jaraṁ
pattassa paripakkāni āluḷitāni avisadāni oḷārikampi attano visayaṁ gahetuṁ
asamatthāni honti, tasmā "indriyānaṁ paripāko"ti phalūpacāreneva vuttā.
sā panesā evaṁ niddiṭṭhā sabbāpi jarā pākaṭā paṭicchannāti duvidhā
hoti. tattha dantādīsu khaṇḍādibhāvadassanato rūpadhammesu jarā pākaṭajarā nāma,
arūpadhammesu pana jarā tādisassa vikārassa adassanato paṭicchannajarā nāma.
tatra yvāyaṁ khaṇḍādibhāvo dissati, so tādisānaṁ dantādīnaṁ vaṇṇoyeva. taṁ
cakkhunā disvā manodvārena cintetvā "ime dantā jarāya pahatā"ti jaraṁ
jānāti udakaṭṭhāne baddhāni gosiṅgādīni heṭṭhā udakassa atthibhāvajānanaṁ viya.
puna ayaṁ jarā savīcīti evampi duvidhā hoti. tattha maṇikanakarajatapavāḷacandasūriyādīnaṁ
mandadasakādīsu pāṇīnaṁ viya, pupphaphalapallavādīsu apāṇīnaṁ viya ca antarantarā
vaṇṇavisesādīnaṁ dubbiññeyyattā jarā avīcijarā nāma, nirantarajarāti attho.
tato aññesu pana yathāvuttesu antarantarā vaṇṇavisesādīnaṁ suviññeyyattā jarā
savīcijarā nāma.
tattha savīcijarā upādinnakānupādinnakavasena evaṁ veditabbā:-
daharakumārakānaṁ hi paṭhamameva khīradantā nāma uṭṭhahanti, na te thirā. tesu
pana patitesu puna dantā uṭṭhahanti. te paṭhamameva setā honti, jarāvātena
pahaṭakāle kāḷakā honti. kesā paṭhamameva tambā honti, tato kāḷakā, tato
setā. chavi pana salohitikā hoti. vaḍḍhantānaṁ vaḍḍhantānaṁ odātānaṁ odātabhāvo,
kāḷakānaṁ kāḷakabhāvo paññāyati. jarāvātena pana pahaṭakāle valiṁ gaṇhāti.

page number: 165

sabbampi sassaṁ vapitakāle setaṁ hoti, pacchā nīlaṁ. jarāvātena pana pahaṭakāle
paṇḍukaṁ hoti. ambaṅkurenāpi dīpetuṁ vaṭṭati.
maraṇaniddese cutīti cavanavasena vuttaṁ. ekacatupañcakkhandhānaṁ sāmañña-
vacanametaṁ. cavanatāti bhāvavacanena lakkhaṇanidassanaṁ. bhedoti cutikhandhānaṁ
bhaṅguppattiparidīpanaṁ. antaradhānanti ghaṭassa viya bhinnassa bhinnānaṁ cutikhandhānaṁ
yena kenaci pariyāyena ṭhānābhāvaparidīpanaṁ. maccu maraṇanti maccusaṅkhātaṁ maraṇaṁ,
na khaṇikamaraṇaṁ. kālo nāma antako, tassa kiriyāti kālakiriyā. ettāvatā
ca sammutiyā maraṇaṁ dīpitaṁ.
idāni paramatthena dīpetuṁ khandhānaṁ bhedotiādimāha. paramatthena hi
khandhāyeva bhijjanti, na satto nāma koci marati. khandhesu pana bhijjamānesu
satto marati, bhinnesu matoti vohāro hoti. ettha ca catuvokārapañcavokāravasena
khandhānaṁ bhedo ekavokāravasena kaḷevarassa nikkhepo catuvokāravasena vā
khandhānaṁ bhedo sesadvayavasena kaḷevarassa nikkhepo veditabbo. kasmā? bhavadvayepi
rūpakāyasaṅkhātassa kaḷevarassa sambhavato. yasmā vā cātumahārājikādīsupi khandhā
bhijjanteva, na kiñci nikkhipati, tasmā tesaṁ vasena khandhānaṁ bhedo, manussādīsu
kaḷevarassa nikkhepo. ettha ca kakaḷevarassa nikkhepakaraṇato maraṇaṁ "kaḷevarassa
nikkhepo"ti vuttaṁ.
jīvitindriyassupacchedoti iminā indriyabaddhasseva maraṇaṁ nāma hoti,
anindriyabaddhassa maraṇaṁ nāma natthīti dasseti. "sassaṁ mataṁ, rukkho mato"ti idaṁ
pana vohāramattameva, atthato pana evarūpāni vacanāni sassādīnaṁ khayavayabhāvameva
dīpenti.
apica imāni jātijarāmaraṇāni nāma imesaṁ sattānaṁ vadhakapaccāmittā viya
otāraṁ gavesantāni vicaranti. yathā hi purisassa tīsu paccāmittesu otārāpekkhesu

page number: 166

vicarantesu eko vadeyya "ahaṁ asukāraññassa nāma vaṇṇaṁ kathetvā etaṁ ādāya
tattha gamissāmi, ettha mayhaṁ dukkaraṁ natthī"ti. dutiyo vadeyya "ahaṁ tava 1- etaṁ
gahetvā gatakāle pothetvā dubbalaṁ karissāmi, ettha mayhaṁ dukkaraṁ natthī"ti.
tatiyo vadeyya "tayā etasmiṁ pothetvā dubbale kate tiṇhena asinā sīsacchedanaṁ
nāma mayhaṁ bhāro hotū"ti te evaṁ vatvā tathā kareyyuṁ. tattha paṭhamapaccāmittassa
araññavaṇṇaṁ kathetvā taṁ ādāya tattha gatakālo viya suhajjañātimaṇḍalato
nikkaḍḍhitvā yattha katthaci nibbattāpanaṁ nāma jātiyā kiccaṁ, dutiyassa pothetvā
dubbalakaraṇaṁ viya nibbattakkhandhesu nipatitvā parādhīnamañcaparāyanabhāvakaraṇaṁ jarāya
kiccaṁ, tatiyassa tiṇhena asinā sīsacchedanaṁ viya jīvitakkhayapāpanaṁ maraṇassa kiccanti
veditabbaṁ.
apicettha jātidukkhaṁ sādīnavamahākantārappaveso viya daṭṭhabbaṁ, jarādukkhaṁ
tattha annapānarahitassa dubbalaṁ viya, maraṇadukkhaṁ dubbalassa iriyāpathapavattane
vihataparakkamassa vāḷādīhi anayabyasanāpādanaṁ viya daṭṭhabbanti.
sokaniddese viyasatīti 2- byasanaṁ, hitasukhaṁ khipati viddhaṁsetīti attho. Ñātīnaṁ
byasanaṁ ñātibyasanaṁ, corarogabhayādīhi ñātikkhayo ñātivināsoti attho.
tena ñātibyasanena. phuṭṭhassāti ajjhotthaṭassa abhibhūtassa, samannāgatassāti
attho. sesesupi eseva nayo. ayaṁ pana viseso:- bhogānaṁ byasanaṁ bhogabyasanaṁ,
rājacorādivasena bhogakkhayo bhogavināsoti attho. rogoyeva byasanaṁ rogabyasanaṁ. rogo
hi ārogyaṁ viyasati vināsetīti byasanaṁ. sīlassa byasanaṁ sīlabyasanaṁ. dussīlyassetaṁ
nāmaṁ. sammādiṭṭhiṁ vināsayamānā uppannā diṭṭhi eva byasanaṁ diṭṭhibyasanaṁ. ettha
ca purimāni dve anipphannāni, pacchimāni tīṇi nipphannāni tilakkhaṇabbhāhatāni
purimāni ca tīṇi neva kusalāni na akusalāni, sīladiṭṭhibyasanadvayaṁ akusalaṁ.

footnote: 1 sī. tāva 2 sī. byasatīti

page number: 167

aññataraññatarenāti gahitesu vā yena kenaci aggahitesu vā mittā-
maccabyasanādīsu yena kenaci. samannāgatassāti samanubandhassa aparimuccamānassa.
aññataraññatarena dukkhadhammenāti yena kenaci sokadukkhassa uppattihetunā. sokoti
socanakavasena soko. idaṁ tehi kāraṇehi uppajjanakasokassa sabhāvapaccattaṁ. socanāti
socanākāro. socitattanti socitabhāvo. antosokoti abbhantarasoko. dutiyapadaṁ
upasaggena vaḍḍhitaṁ. so hi abbhantaraṁ sukkhāpento viya parisukkhāpento viya
uppajjatīti "antosoko antoparisoko"ti vuccati. cetaso parijjhāyanāti cittassa
parijjhāyanākāro. soko hi uppajjamāno aggi viya cittaṁ jhāpeti dahati, "cittaṁ
me jhāmaṁ, na me kiñci paṭibhātī"ti vadāpeti. dukkhito mano dummano, tassa
bhāvo domanassaṁ. anupaviṭṭhaṭṭhena sokova sallanti sokasallaṁ.
paridevaniddese "mayhaṁ dhītā, mayhaṁ putto"ti evaṁ ādissa ādissa devanti
rodanti etenāti ādevo. taṁ taṁ vaṇṇaṁ parikittetvā parikittetvā devanti
etenāti paridevo. tato parāni dve dve padāni purimadvayasseva
ākārabhāvaniddesavasena vuttāni. vācāti vacanaṁ. palāpoti tucchaṁ niratthakavacanaṁ.
upaḍḍhabhaṇitāññabhaṇitādivasena virūpo palāpoti vippalāpo. lālappoti punappunaṁ
lapanaṁ. lālappanākāro lālappanā. lālappitassa bhāvo lālappitattaṁ.
dukkhaniddese kāyanissitattā kāyikaṁ. amadhuratthena asātaṁ. kāyikapadena
cetasikāsātaṁ paṭikkhipati, asātapadena kāyikasātaṁ. tadeva dukkhayatīti dukkhaṁ, yassup-
pajjati, taṁ dukkhitaṁ karotīti attho. dukkhamattā vā dukkhaṁ. kāyasamphassajanti
kāyasamphasse jātaṁ. asātaṁ dukkhaṁ vedayitanti asātaṁ vedayitaṁ na sātaṁ, dukkhaṁ
vedayitaṁ na sukhaṁ. parato tīṇi padāni itthiliṅgavasena vuttāni. asātā vedanā
na sātā, dukkhā vedanā na sukhāti ayameva panettha attho. yaṁ kāyikaṁ asātaṁ

page number: 168

dukkhaṁ vedayitaṁ, yā kāyasamphassajā asātā dukkhā vedanā, idaṁ vuccati dukkhanti
evaṁ yojanā veditabbā.
domanassaniddese duṭṭhu manoti dummano, hīnavedanattā vā kucchitaṁ manoti
dummano, dummanassa bhāvo domanassaṁ. cittanissitattā cetasikaṁ.
cetosamphassajanti cittasamphasse jātaṁ.
upāyāsaniddese āyāsanaṭṭhena āyāso. saṁsīdanavisīdanākārappavattassa
cittakilamathassetaṁ nāmaṁ. balavāayāso upāyāso. āyāsitabhāvo āyāsitattaṁ
upāyāsitabhāvo upāyāsitattaṁ.
appiyasampayoganiddese idhāti imasmiṁ loke. yassāti ye assa.
aniṭṭhāti apariyesitā. pariyesitā vā hontu apariyesitā vā, nāmamevetaṁ
amanāpārammaṇānaṁ. manasmiṁ na kamanti na pavisantīti akantā. manasmiṁ na
appiyanti, na vā manaṁ vaḍḍhentīti amanāpā. rūpātiādi tesaṁ sabhāvanidassanaṁ.
anatthaṁ kāmenti icchantīti anatthakāmā. ahitaṁ kāmenti icchantīti ahitakāmā.
aphāsuṁ dukkhavihāraṁ kāmenti icchantīti aphāsukāmā. catūhi yogehi khemaṁ
nibbhayaṁ vivaṭṭaṁ na kāmenti, sabhayaṁ vaṭṭameva nesaṁ kāmenti icchantīti
ayogakkhemakāmā. apica saddhādīnaṁ vuddhisaṅkhātassa atthassa akāmanato, tesaṁyeva
hānisaṅkhātassa anatthassa ca kāmanato anatthakāmā. saddhādīnaṁyeva upāyabhūtassa
hitassa akāmanato, saddhāhāniādīnaṁ upāyabhūtassa ahitassa ca kāmanato ahitakāmā.
phāsuvihārassa akāmanato, aphāsuvihārassa ca kāmanato aphāsukāmā. yassa
kassaci nibbhayassa 1- akāmanato, bhayassa ca kāmanato ayogakkhemakāmāti
evamettha attho daṭṭhabbo.

footnote: 1 sī. nibbhayayogassa

page number: 169

saṅgatīti gantvā saṁyogo. samāgamoti āgatehi saṁyogo. samodhānanti
ṭhānanisajjādīsu sahabhāvo. missībhāvoti sabbakiccānaṁ sahakaraṇaṁ. ayaṁ sattavasena
yojanā. saṅkhāravasena pana yaṁ labbhati, taṁ gahetabbaṁ. so pana appiyasampayogo
atthato eko dhammo nāma natthi, kevalaṁ appiyasampayuttānaṁ duvidhassāpi dukkhassa
vatthubhāvato dukkhoti vutto.
piyavippayoganiddeso vuttappaṭipakkhanayena veditabbo. mātā vātiādi
panettha atthakāme sarūpena dassetuṁ vuttaṁ. tattha mamāyatīti mātā, piyāyatīti
pitā. bhajatīti bhātā. tathā bhaginī. mettā yantīti mittā, minanti vā
sabbaguyhesu anto pakkhipantīti mittā. kiccakaraṇīyesu sahabhāvaṭṭhena amā hontīti
amaccā. "ayaṁ amhākaṁ ajjhattiko"ti evaṁ jāyanti, ñāyantīti vā ñātī. lohitena
sambandhāti sālohitā. pitupakkhikā ñātī, mātupakkhikā sālohitā. mātāpitupakkhikā
vā ñātī, sassusasurapakkhikā sālohitā. ayampi piyavippayogo atthato eko dhammo
nāma natthi, kevalaṁ piyavippayuttānaṁ duvidhassāpi dukkhassa vatthubhāvato dukkhoti
vutto. idamettha sabbāṭṭhakathāvacanaṁ. saccānaṁ pana tathalakkhaṇattā
sampayogavippayogavacanehi appiyapiyavatthūniyeva visesitānīti vattuṁ yujjatīti.
icchitālābhaniddese jātidhammānanti jātisabhāvānaṁ jātipakatikānaṁ. icchā
uppajjatīti taṇhā uppajjati. aho vatāti patthanā. assāmāti bhaveyyāma. na
kho panetaṁ icchāya pattabbanti yaṁ etaṁ "aho vata mayaṁ na jātidhammā assāma,
na ca vata no jāti āgaccheyyā"ti evaṁ pahīnasamudayesu sādhūsu vijjamānaṁ
ajātidhammattaṁ parinibbutesu ca vijjamānaṁ jātiyā anāgamanaṁ icchitaṁ, taṁ
icchantassāpi maggabhāvanāya vinā appattabbato anicchantassāpi ca bhāvanāya
pattabbato na icchāya pattabbaṁ nāma hoti. idampīti etampi. upari sesāni
upādāya apisaddo.

page number: 170

upādānakkhandhaniddese seyyathidanti nipāto, tassa te katame iti ceti
attho. rūpameva upādānakkhandhoti rūpūpādānakkhandho. eseva nayo sesesu.
dukkhasaccaniddesavaṇṇanā niṭṭhitā.
------------
samudayasaccaniddesavaṇṇanā
[34] samudayasaccaniddese yāyaṁ taṇhāti yā ayaṁ taṇhā. ponobbhavikāti 1-
punabbhavakaraṇaṁ punabbhavo, 2- punabbhavo sīlamassāti ponobbhavikā. apica
punabbhavaṁ 3- deti, punabbhavāya saṁvattati, punappunaṁ bhave nibbattetīti ponobbhavikā.
sā panesā punabbhavassa dāyikāpi atthi adāyikāpi, punabbhavāya saṁvattanikāpi
atthi asaṁvattanikāpi, dinnāya paṭisandhiyā upadhivepakkamattāpi. sā tippakārāpi
ponobbhavikāti nāmaṁ labhati. ponabbhavikātipi pāṭho, soyevattho. abhinandanasaṅkhātena
nandirāgena sahagatāti nandirāgasahagatā, nandirāgena saddhiṁ atthato ekattameva
gatāti vuttaṁ hoti. tatra tatrābhinandinīti yatra yatra attabhāvo nibbattati, tatra
tatra abhinandinī, rūpādīsu vā ārammaṇesu tatra tatrābhinandinī, rūpābhinandinī
saddagandharasaphoṭṭhabbadhammābhinandinīti attho. tatra tatrābhinandītipi pāṭho, tatra
tatra abhinandayatīti attho. seyyathidanti nipāto, tassa sā katamā iti ceti
attho. kāmataṇhāti kāme taṇhā, pañcakāmaguṇikarāgassetaṁ adhivacanaṁ. bhavataṇhāti
bhave taṇhā. bhavapatthanāvasena uppannassa sassatadiṭṭhisahagatassa rāgassa
rūpārūpabhavarāgassa ca jhānanikantiyā ca etaṁ adhivacanaṁ. vibhavataṇhāti vibhave taṇhā.
ucchedadiṭṭhisahagatarāgassetaṁ adhivacanaṁ.

footnote: 1 chaßēéa. ponobhavikā... evamuparipi 2 chaßēéa. punobhavo 3 sī. punobhavaṁ

page number: 171

idāni tassā taṇhāya vatthuṁ vitthārato dassetuṁ sā kho panesāti-
ādimāha. tattha uppajjatīti jāyati. nivisatīti punappunaṁ pavattivasena patiṭaṭhāti.
uppajjamānā kattha uppajjati, nivisamānā kattha nivisatīti sambandho. yaṁ loke
piyarūpaṁ sātarūpanti yaṁ lokasmiṁ piyasabhāvañceva madhurasabhāvañca. cakkhu loketiādīsu
lokasmiṁ hi cakkhuādīsu mamattena abhiniviṭṭhā sattā sampattiyaṁ patiṭṭhitā attano
cakkhuṁ ādāsādīsu nimittaggahaṇānusārena vippasannaṁ pañcappasādaṁ suvaṇṇavimāne
ugghāṭitamaṇisīhapañjaraṁ viya maññanti, sotaṁ rajatapanāḷikaṁ viya pāmaṅgasuttakaṁ viya
ca maññanti, tuṅganāsāti laddhavohāraṁ ghānaṁ vaṭṭetvā ṭhapitaharitālavaṭṭiṁ viya
maññanti, jivhaṁ rattakambalapaṭalaṁ viya mudusiniddhamadhurarasadaṁ maññanti, kāyaṁ sālalaṭṭhiṁ
viya suvaṇṇatoraṇaṁ viya ca maññanti, manaṁ aññesaṁ manena asadisaṁ uḷāraṁ maññanti,
rūpaṁ suvaṇṇakaṇikārapupphādivaṇṇaṁ viya, saddaṁ mattakaravīkakokilamandadhamitamaṇivaṁsanighosaṁ
viya, attanā paṭiladdhāni catusamuṭṭhānikagandhārammaṇādīni "kassaññassa evarūpāni
atthī"ti maññanti, tesaṁ evaṁ maññamānānaṁ tāni cakkhādīni piyarūpāni ceva
sātarūpāni ca honti. atha nesaṁ tattha anuppannā ceva taṇhā uppajjati,
uppannā ca punappunaṁ pavattivasena nivisati. tasmā thero "cakkhu loke
piyarūpaṁ sātarūpaṁ, etthesā taṇhā uppajjamānā uppajjatī"tiādimāha. tattha
uppajjamānāti yadā uppajjati, tadā ettha uppajjatīti attho.
samudayasaccaniddesavaṇṇanā niṭṭhitā.
-----------
nirodhasaccaniddesavaṇṇanā
[35] nirodhasaccaniddese yo tassāyeva taṇhāyāti ettha "yo tasseva
dukkhassā"ti vattabbe yasmā samudayanirodheneva dukkhaṁ nirujjhati, no aññathā.
yathāha:-

page number: 172

"yathāpi mūle anupaddave daḷhe
chinnopi rukkho punareva rūhati
evampi taṇhānusaye anūhate
nibbattatī dukkhamidaṁ punappunan"ti. 1-
tasmā taṁ dukkhanirodhaṁ dassento samudayanirodhena dassetuṁ evamāha. sīhasamānavuttino
hi tathāgatā, te dukkhaṁ nirodhentā dukkhanirodhañca dassentā hetumhi paṭipajjanti,
na phale. suvānavuttino pana aññatitthiyā, te dukkhaṁ nirodhentā dukkhanirodhañca
dassentā attakilamathānuyogena ceva tasseva ca desanāya phale paṭipajjanti, na
hetumhīti sīhasamānavuttitāya satthā hetumhi paṭipajjanto "yo tassāyevā"ti-
ādimāha. dhammasenāpatipi satthārā vuttakkamenevāha.
tattha tassāyeva taṇhāyāti yā sā taṇhā "ponobbhavikā"ti vatvā
kāmataṇhādivasena vibhattā uppattinivesanavasena ca heṭṭhā pakāsitā, tassāyeva
taṇhāya. asesavirāganirodhoti virāgo vuccati maggo, "virāgā vimuccatī"ti 2- hi
vuttaṁ. virāgena nirodho virāganirodho, anusayasamugghātato aseso virāganirodho
asesavirāganirodho. atha vā virāgoti hi pahānaṁ vuccati, tasmā aseso virāgo
aseso nirodhoti evampettha yojanā daṭṭhabbā. atthato pana sabbāneva panetāni
asesavirāganirodhotiādīni nibbānasseva vevacanāni. paramatthato hi dukkhanirodhaṁ
ariyasaccanti nibbānaṁ vuccati. yasmā pana taṁ āgamma taṇhā asesā virajjati
nirujjhati, tasmā taṁ "tassāyeva taṇhāya asesavirāganirodho"ti vuccati. nibbānañca
āgamma taṇhā cajīyati paṭinissajjīyati muccati na allīyati, kāmaguṇālayesu
cettha ekopi ālayo natthi, tasmā nibbānaṁ cāgo paṭinissaggo mutti
anālayoti vuccati. ekameva hi nibbānaṁ, nāmāni panassa sabbasaṅkhatānaṁ

footnote: 1 khuḍha. 25/338/75 2 vißēáahā. 4/23/19, mūßēáū. 12/245/207, saṁ.kha. 17/12/18

page number: 173

nāmapaṭipakkhavasena anekāni honti. seyyathidaṁ, asesavirāgo asesanirodho cāgo
paṭinissaggo mutti anālayo rāgakkhayo dosakkhayo mohakkhayo taṇhākkhayo anuppādo
appavattaṁ animittaṁ appaṇihitaṁ anāyūhanaṁ appaṭisandhi anupapatti agati 1-
ajātaṁ ajaraṁ abyādhi amataṁ asokaṁ aparidevaṁ anupāyāsaṁ asaṅkiliṭṭhantiādīni.
idāni maggena chinnāya nibbānaṁ āgamma appavattippattāyapi ca taṇhāya
yesu vatthūsu tassā uppatti dassitā, tattheva abhāvaṁ dassetuṁ sā kho panesāti-
ādimāha. tattha yathā puriso khette jātaṁ tittakalābuvalliṁ disvā aggato paṭṭhāya
mūlaṁ pariyesitvā chindeyya, sā anupubbena milāyitvā appaññattiṁ 2- gaccheyya,
tato tasmiṁ khette tittakalābu niruddhā pahīnāti vucceyya, evameva khette
tittakalābu viya cakkhādīsu taṇhā. sā ariyamaggena mūlacchinnā nibbānaṁ āgamma
appavattiṁ gacchati. evaṁ gatā pana tesu vatthūsu khette tittakalābu viya na paññāyati.
yathā ca aṭavito core ānetvā nagarassa dakkhiṇadvāre ghāteyyuṁ, tato aṭaviyaṁ
corā matāti vā māritāti vā vucceyyuṁ, evameva aṭaviyaṁ corā viya yā cakkhādīsu
taṇhā sā dakkhiṇadvāre corā viya nibbānaṁ āgamma niruddhattā nibbāne
niruddhā. evaṁ niruddhā pana tesu vatthūsu aṭaviyaṁ corā viya na paññāyati.
tenassā tattheva nirodhaṁ dassento "cakkhu loke piyarūpaṁ sātarūpaṁ, etthesā
taṇhā pahīyamānā pahīyatī"tiādimāha. atha vā taṇhuppādavatthussa pariññātattā
pariññātavatthusmiṁ puna na uppajjanato anuppādanirodhavasena taṇhuppādavatthusmiṁyeva
nirujjhatīti vuccati. ettha ca uppajjanappaṭipakkhavasena pahīyatīti vuttaṁ,
nivisanapaṭipakkhavasena nirujjhatīti.
nirodhasaccaniddesavaṇṇanā niṭṭhitā.
------------

footnote: 1 sī. anuppatti 2 sī. appavattiṁ

page number: 174

maggasaccaniddesavaṇṇanā
[36] maggasaccaniddese ayamevāti aññamaggappaṭikkhepanatthaṁ 1- niyamanaṁ.
ariyoti taṁtaṁmaggavajjhakilesehi ārakattā, ariyabhāvakarattā, ariyaphalappaṭilābhakarattā
ca ariyo. aṭṭha aṅgāni assāti aṭṭhaṅgiko. svāyaṁ caturaṅgikā viya senā,
pañcaṅgikaṁ viya tūriyaṁ aṅgamattameva hoti, aṅgavinimutto natthi.
idāni aṅgamattameva maggo aṅgavinimutto natthīti dassento sammādiṭṭhi
.pe. sammāsamādhītiādimāha. tattha sammā dassanalakkhaṇā sammādiṭṭhi, sammā
abhiniropanalakkhaṇo sammāsaṅkappo, sammā pariggahalakkhaṇā sammāvācā, sammā
samuṭṭhāpanalakkhaṇo sammākammanto, sammā upaṭṭhānalakkhaṇā sammāsati, sammā
paggahalakkhaṇo sammāvāyāmo, sammā upaṭṭhānalakkhaṇā sammāsati, sammā
samādhānalakkhaṇo sammāsamādhi. tesu ekekassa tīṇi tīṇi kiccāni honti. seyyathidaṁ,
sammādiṭṭhi tāva aññehipi attano paccanīkakilesehi saddhiṁ micchādiṭṭhiṁ pajahati,
nirodhañca ārammaṇaṁ karoti, sampayuttadhamme ca passati tappaṭicchādakamohavidhamanavasena
asammohato. sammāsaṅkappādayopi tatheva micchāsaṅkappādīni ca pajahanti, nibbānañca
ārammaṇaṁ karonti. visesato panettha sammāsaṅkappo sahajātadhamme sammā
abhiniropeti, sammāvācā sammā pariggaṇhāti, sammākammanto sammā samuṭṭhāpeti,
sammāājīvo sammā vodāpeti, sammāvāyāmo sammā paggaṇhāti, sammāsati
sammā upaṭṭhāpeti, sammāsamādhi sammā samādahati.
apicesā sammādiṭṭhi nāma pubbabhāge nānākkhaṇā nānārammaṇā hoti,
maggakāle ekakkhaṇā ekārammaṇā. kiccato pana "dukkhe ñāṇan"tiādīni cattāri
nāmāni labhati. sammāsaṅkappādayopi pubbabhāge nānākkhaṇā nānārammaṇā honti,

footnote: 1 abhi.a. 2/105/122

page number: 175

maggakāle ekakkhaṇā ekārammaṇā. tesu sammāsaṅkappo kiccato nekkhamma-
saṅkappotiādīni tīṇi nāmāni labhati. sammāvācādayo tayo pubbabhāge viratiyopi
honti cetanāyopi, maggakkhaṇe pana viratiyoyeva. sammāvāyāmo sammāsatīti idampi
dvayaṁ kiccato sammappadhānasatipaṭṭhānavasena cattāri nāmāni labhati. sammāsamādhi
pana pubbabhāgepi maggakkhaṇepi sammāsamādhiyeva.
iti imesu aṭṭhasu dhammesu bhagavatā nibbānādhigamāya paṭipannassa yogino
bahūpakārattā paṭhamaṁ sammādiṭṭhi desitā. ayaṁ hi "paññāpajjoto paññāsatthan"ti 1-
ca vuttā. tasmā etāya pubbabhāge vipassanāñāṇasaṅkhātāya sammādiṭṭhiyā
avijjandhakāraṁ vidhamitvā kilesacore ghātento khemena yogāvacaro nibbānaṁ
pāpuṇāti. tasmā paṭhamaṁ sammādiṭṭhi desitā.
sammāsaṅkappo pana tassā bahūpakāro. tasmā tadanantaraṁ vutto. yathā
hi heraññiko hatthena parivattetvā parivattetvā cakkhunā kahāpaṇaṁ olokento
"ayaṁ kūṭo ayaṁ cheko"ti jānāti, evaṁ yogāvacaropi pubbabhāge vitakkena vitakketvā
vitakketvā vipassanāpaññāya olokayamāno "ime dhammā kāmāvacarā, ime
rūpāvacarādayo"ti jānāti. yathā vā pana purisena koṭiyaṁ gahetvā parivattetvā
parivattetvā dinnaṁ mahārukkhaṁ tacchako vāsiyā tacchetvā kamme upaneti,
evaṁ vitakkena vitakketvā vitakketvā dinnadhamme yogāvacaro paññāya "ime
kāmāvacarā, ime rūpāvacarā"tiādinā nayena paricchinditvā kamme upaneti. tasmā
sammāsaṅkappo sammādiṭṭhānantaraṁ vutto.
svāyaṁ yathā sammādiṭṭhiyā, evaṁ sammāvācāyapi upakārako. yathāha "pubbe
kho gahapati vitakketvā vicāretvā pacchā vācaṁ bhindatī"ti. 2- tasmā tadanantaraṁ
sammāvācā vuttā.

footnote: 1 abhi.saṅ. 34/24 2 maßēáū. 12/463/413

page number: 176

yasmā pana "idañcidañca karissāmā"ti paṭhamaṁ vācāya saṁvidahitvā loke
kammante payojenti. tasmā vācā kāyakammassa upakārikāti sammāvācāya anantaraṁ
sammākammanto vutto.
catubbidhaṁ pana vacīduccaritaṁ, tividhaṁ kāyaduccaritaṁ pahāya ubhayaṁ sucaritaṁ
pūrentasseva yasmā ājīvaṭṭhamakasīlaṁ pūrati, na itarassa, tasmā tadubhayānantaraṁ
sammāājīvo vutto.
evaṁ visuddhājīvena pana "parisuddho me ājīvo"ti ettāvatā paritosaṁ
katvā suttappamattena viharituṁ na yuttaṁ, atha kho sabbairiyāpathesu idaṁ
vīriyamārabhitabbanti dassetuṁ tadanantaraṁ sammāvāyāmo vutto.
tato āraddhavīriyenāpi kāyādīsu catūsu vatthūsu sati sūpaṭṭhitā kātabbāti
dassetuṁ tadanantaraṁ sammāsati vuttā.
yasmā pana evaṁ sūpaṭṭhitāya satiyā samādhissa upakārānupakārānaṁ dhammānaṁ
gatiyo samanvesitvā 1- pahoti ekattārammaṇe cittaṁ samādhātuṁ, tasmā
sammāsatianantaraṁ sammāsamādhi vuttoti veditabboti.
sammādiṭṭhiniddese "dukkhe ñāṇan"tiādinā catusaccakammaṭṭhānaṁ dassitaṁ.
tattha purimāni dve saccāni vaṭṭaṁ, pacchimāni dve vivaṭṭaṁ, tesu bhikkhuno vaṭṭe
kammaṭṭhānābhiniveso hoti, vivaṭṭe natthi abhiniveso. purimāni hi dve saccāni
"pañcakkhandhā dukkhaṁ, taṇhā samudayo"ti evaṁ saṅkhepena ca, "katame pañcakkhandhā,
rūpakkhandho"tiādinā nayena vitthārena ca ācariyasantike uggaṇhitvā vācāya
punappunaṁ parivattento yogāvacaro kammaṁ karoti. itaresu pana dvīsu saccesu

footnote: 1 chaßēéa. samannesitvā

page number: 177

"nirodhasaccaṁ iṭṭhaṁ kantaṁ manāpaṁ, maggasaccaṁ iṭṭhaṁ kantaṁ manāpan"ti evaṁ savaneneva
kammaṁ karoti. so evaṁ kammaṁ karonto cattāri saccāni ekapaṭivedhena paṭivijjhati,
ekābhisamayena abhisameti. dukkhaṁ pariññāpaṭivedhena paṭivijjhati, samudayaṁ pahānap-
paṭivedhena paṭivijjhati. nirodhaṁ sacchikiriyāpaṭivedhena paṭivijjhati, maggaṁ bhāvanā-
paṭivedhena paṭivijjhati. dukkhaṁ pariññābhisamayena .pe. maggaṁ bhāvanābhisamayena abhisameti.
evamassa pubbabhāge dvīsu saccesu uggahaparipucchāsavanadhāraṇasammasanappaṭivedho
hoti, dvīsu savanappaṭivedhoyeva. aparabhāge tīsu kiccato paṭivedho hoti nirodhe
ārammaṇappaṭivedho. tattha sabbampi paṭivedhañāṇaṁ lokuttaraṁ, savanadhāraṇasammasanañāṇaṁ
lokiyaṁ kāmāvacaraṁ. paccavekkhaṇā pana pattasaccassa hoti, ayañca ādikammiko.
tasmā sā idha na vuttā. imassa ca bhikkhuno pubbe pariggahato "dukkhaṁ parijānāmi,
samudayaṁ pajahāmi, nirodhaṁ sacchikaromi, maggaṁ bhāvemī"ti ābhogasamannāhāramanasikāra-
paccavekkhaṇā natthi, pariggahato paṭṭhāya hoti. aparabhāge pana dukkhaṁ pariññātameva
hoti .pe. maggo bhāvitova hoti.
tattha dve saccāni duddasattā gambhīrāni, dve gambhīrattā duddasāni.
dukkhasaccaṁ hi uppattito pākaṭaṁ, khāṇukaṇṭakappahārādīsu "aho dukkhan"ti
vattabbatampi āpajjati. samudayasaccaṁ khāditukāmatābhuñjitukāmatādivasena uppattito
pākaṭaṁ. lakkhaṇappaṭivedhato pana ubhayampi gambhīraṁ. iti tāni duddasattā gambhīrāni.
itaresaṁ pana dvinnaṁ dassanatthāya payogo bhavaggaggahaṇatthaṁ hatthappasāraṇaṁ viya,
avīciphusanatthaṁ pādappasāraṇaṁ viya, satadhā bhinnassa vālassa koṭiyā koṭipaṭipādanaṁ
viya ca hoti. iti tāni gambhīrattā duddasāni. evaṁ duddasattā gambhīresu
gambhīrattā ca duddasesu catūsu saccesu uggahādivasena pubbabhāgañāṇuppattiṁ sandhāya
idaṁ "dukkhe ñāṇan"tiādi vuttaṁ. paṭivedhakkhaṇe pana ekameva taṁ ñāṇaṁ hoti.

page number: 178

apare panāhu:- catubbidhaṁ saccesu ñāṇaṁ sutamayañāṇaṁ vavatthānañāṇaṁ
sammasanañāṇaṁ abhisamayañāṇanti. tattha katamaṁ sutamayañāṇaṁ? saṅkhittena vā vitthārena
vā cattāri saccāni sutvā jānāti "idaṁ dukkhaṁ, ayaṁ samudayo, ayaṁ nirodho,
ayaṁ maggo"ti idaṁ sutamayañāṇaṁ. katamaṁ vavatthānañāṇaṁ? so sutānaṁ atthaṁ
upaparikkhati dhammato ca lakkhaṇato ca "ime dhammā imasmiṁ sacce pariyāpannā,
imassa saccassa idaṁ lakkhaṇan"ti sanniṭṭhānaṁ karoti. idaṁ vavatthānañāṇaṁ. katamaṁ
sammasanañāṇaṁ? so evaṁ yathānupabbaṁ cattāri saccāni vavatthāpetvā atha dukkhameva
gahetvā yāva gotrabhuñāṇaṁ aniccato dukkhato anattato sammasati, idaṁ sammasanañāṇaṁ.
katamaṁ abhisamayañāṇaṁ? lokuttaramaggakkhaṇe ekena ñāṇena cattāri saccāni
apubbaṁ acarimaṁ abhisameti "dukkhaṁ pariññābhisamayena, samudayaṁ pahānābhisamayena, nirodhaṁ
sacchikiriyābhisamayena maggaṁ bhāvanābhisamayena abhisametī"ti, idaṁ abhisamayañāṇanti.
sammāsaṅkappaniddese kāmato nissaṭoti nekkhammasaṅkappo. byāpādato
nissaṭoti abyāpādasaṅkappo. vihiṁsāya nissaṭoti avihiṁsāsaṅkappo. tattha
nekkhammavitakko kāmavitakkassa padaghātaṁ padacchedaṁ karonto uppajjati,
abyāpādavitakko byāpādavitakkassa, avihiṁsāvitakko vihiṁsāvitakkassa. tathā
nekkhammābyāpādāvihiṁsāvitakkā kāmabyāpādavihiṁsāvitakkānaṁ paccanīkā hutvā
uppajjanti.
tattha yogāvacaro kāmavitakkassa padaghātanatthaṁ kāmavitakkaṁ vā sammasati aññaṁ
vā pana kiñci saṅkhāraṁ. athassa vipassanākkhaṇe vipassanāsampayuttasaṅkappo
tadaṅgavasena kāmavitakkassa padaghātaṁ padacchedaṁ. karonto uppajjati, vipassanaṁ
ussukkāpetvā maggaṁ pāpeti. athassa maggakkhaṇe maggasampayutto saṅkappo
samucchedavasena kāmavitakkassa padaghātaṁ padapacchedaṁ karonto uppajjati.
byāpādavitakkassapi padaghātanatthaṁ byāpādavitakkaṁ vā aññaṁ vā saṅkhāraṁ

page number: 179

vihiṁsāvitakkassa padaghātanatthaṁ vihiṁsāvitakkaṁ vā aññaṁ vā saṅkhāraṁ sammasati. athassa
vipassanākkhaṇeti sabbaṁ purimanayeneva yojetabbaṁ.
kāmavitakkādīnaṁ tiṇṇampi pāḷiyaṁ vibhattesu aṭṭhattiṁsārammaṇesu eka-
kammaṭṭhānampi apaccanīkaṁ nāma natthi. ekantato pana kāmavitakkassa tāva asubhesu
paṭhamajjhānameva paccanīkaṁ, byāpādavitakkassa mettāya tikacatukkajjhānāni,
vihiṁsāvitakkassa karuṇāya tikacatukkajjhānāni. tasmā asubhaparikammaṁ katvā jhānaṁ
samāpannassa samāpattikkhaṇe jhānasampayutto vitakko vikhambhanavasena kāmavitakkassa
paccanīko hutvā uppajjati, jhānaṁ pādakaṁ katvā vipassanaṁ paṭṭhapentassa
vipassanākkhaṇe vipassanāsampayutto saṅkappo tadaṅgavasena kāmavitakkassa paccanīko
hutvā uppajjati, vipassanaṁ ussukkāpetvā maggaṁ pāpentassa maggakkhaṇe
maggasampayutto saṅkappo samucchedavasena kāmavitakkassa paccanīko hutvā uppajjati.
evaṁ uppanno nekkhammasaṅkappoti vuccatīti veditabbo.
mettāya pana parikammaṁ katvā, karuṇāya parikammaṁ katvā jhānaṁ samāpannassāti
sabbaṁ purimanayeneva yojetabbaṁ. evaṁ uppanno abyāpādasaṅkappoti vuccati,
avihiṁsāsaṅkappoti vuccatīti veditabbo. evamete nekkhammasaṅkappādayo
vipassanājhānavasena uppattīnaṁ nānattā pubbabhāge nānā, maggakkhaṇe pana imesu tīsu
ṭhānesu uppannassa akusalasaṅkappassa padacchedato anuppattisādhanavasena maggaṅgaṁ
pūrayamāno ekova kusalasaṅkappo uppajjati, ayaṁ sammāsaṅkappo nāma.
sammāvācāniddesepi yasmā aññeneva cittena musāvādā viramati, aññena
aññena pisuṇāvācādīhi, tasmā catassopetā veramaṇiyo pubbabhāge nānā,
maggakkhaṇe pana micchāvācāsaṅkhātāya catubbidhāya akusaladussīlyacetanāya padacchedato
anuppattisādhanavasena maggaṅgaṁ pūrayamānā ekāva sammāvācāsaṅkhātā kusalaveramaṇī
uppajjati, ayaṁ sammāvācā nāma.

page number: 180

sammākammantaniddesepi yasmā aññeneva cittena pāṇātipātā viramati,
aññena adinnādānā, aññena micchācārā, tasmā tissopetā veramaṇiyo
pubbabhāge nānā, maggakkhaṇe pana micchākammantasaṅkhātāya tividhāya akusala-
dussīlyacetanāya padacchedato anuppattisādhanavasena maggaṅgaṁ purayamānā ekāva
sammākammantasaṅkhātā kusalaveramaṇī uppajjati, ayaṁ sammākammanto nāma.
sammāājīvaniddese idhāti imasmiṁ sāsane. ariyasāvakoti ariyassa
buddhassa sāvako. micchāājīvaṁ pahāyāti pāpakaṁ ājīvaṁ pajahitvā. sammā-
ājīvenāti buddhappasaṭṭhena kusalāajīvena. jīvikaṁ kappetīti jīvitappavattiṁ pavatti.
idhāpi yasmā aññeneva cittena kāyadvāravītikkamā vinamati, aññeneva vacīdvāra-
vītikkamā, tasmā pubbabhāge nānākkhaṇesu uppajjati, maggakkhaṇe pana dvīsu
dvāresu sattannaṁ kammapathānaṁ vasena uppannāya micchāājīvadussīlyacetanā
padapacchedato anuppattisādhanavasena maggaṅgaṁ pūrayamānā ekāva sammāājīvasaṅkhātā
kusalaveramaṇī uppajjati, ayaṁ sammāājīvo nāma.
sammāvāyāmaniddese idha bhikkhūti imasmiṁ sāsane paṭipannako bhikkhu.
anuppannānanti anibbattānaṁ. pāpakānanti lāmakānaṁ. akusalalānaṁ dhammānanti
akosallasambhūtānaṁ dhammānaṁ. anuppādāyāti na uppādanatthāya. chandaṁ janetīti
kattukamyatāsaṅkhātaṁ kusalacchandaṁ janeti uppādeti. vāyamatīti payogaṁ janeti parakkamaṁ
karoti. vīriyaṁ ārabhatīti kāyikacetasikaṁ vīriyaṁ karoti. cittaṁ paggaṇhātīti teneva
sahajātavīriyena cittaṁ ukkhipati. padahatīti padhānavīriyaṁ karoti. paṭipāṭiyā panetāni
cattāri padāni āsevanābhāvanābahulīkammasātaccakiriyāhi yojetabbāni.
uppannānanti anuppannānanti avattabbataṁ āpannānaṁ. pahānāyāti
pajahanatthāya. anuppannānaṁ kusalānaṁ dhammānanti anibbattānaṁ kosallasambhūtānaṁ
dhammānaṁ. uppādāyāti uppādanatthāya. uppannānanti nibbattānaṁ. ßēhitiyāti

page number: 181

ßēhitatthāya. asammosāyāti anassanatthaṁ. bhiyyobhāvāyāti punappunaṁ bhāvāya.
vepullāyāti vipulabhāvāya. bhāvanāyāti vaḍḍhiyā. pāripūriyāti paripūraṇatthāya.
ete pana sammāvāyāmasaṅkhātā cattāro sammappadhānā pubbabhāge lokiyā,
maggakkhaṇe lokuttarā. maggakkhaṇe pana ekameva vīriyaṁ catukiccasādhanavasena cattāri
nāmāni labhati. tattha lokiyā kassapasaṁyutte vuttanayeneva veditabbā. vuttaṁ hi
tattha.
("cattārome āvuso sammappadhānā, katame cattāro.) 1-
idhāvuso bhikkhu anuppannā me pāpakā akusalā dhammā uppajjamānā
anatthāya saṁvatteyyunti ātappaṁ karoti, uppannā me pāpakā
akusalā dhammā appahīyamānā anatthāya saṁvatteyyunti ātappaṁ karoti,
anuppannā me kusalā dhammā anuppajjamānā anatthāya saṁvatteyyunti
ātappaṁ karoti, uppannā me kusalā dhammā nirujjhamānā anatthāya
saṁvatteyyunti ātappaṁ karotī"ti. 2-
tattha ca anuppannāti asamudācāravasena vā ananubhūtārammaṇavasena vā
anuppannā. aññathā hi anamatagge saṁsāre anuppannā pāpakā akusalā dhammā
nāma natthi, anuppannā pana uppajjamānāpi eteyeva uppajjanti, pahīyamānāpi
eteyeva pahīyanti.
tattha ekaccassa vattaganthadhutaṅgasamādhivipassanānavakammabhavānaṁ aññataravasena
kilesā na samudācaranti. kathaṁ? ekacco hi vattasampanno hoti. asīti khandhakavattāni 3-
cuddasa mahāvattāni 4- cetiyaṅgaṇabodhiyaṅgaṇapānīyamāḷakauposathāgārāagantukagamikavattāni

footnote: 1 pāḷiyaṁ. ime pāṭhā na dissanti 2 saṁṇi. 16/145/189
footnote: 3 vi.cūḷa. 7/243/1 4 vi.cūḷa. 7/356/153

page number: 182

ca karontasseva kilesā okāsaṁ na labhanti. aparabhāge panassa vattāni
vissajjetvā bhinnavattassa carato ayonisomanasikāraṁ sativossaggañca āgamma
uppajjanti. evampi asamudācāravasena anuppannā uppajjanti nāma.
ekacco ganthayutto hoti, ekampi nikāyaṁ gaṇhāti dvepi tayopi
cattāropi pañcapi. tassa tepiṭakaṁ buddhavacanaṁ atthavasena pāḷivasena anusandhivasena
pubbāparavasena gaṇhantassa sajjhāyantassa cintentassa vācentassa desentassa
pakāsentassa kilesā okāsaṁ na labhanti. aparabhāge panassa ganthakammaṁ pahāya
kusītassa carato ayonisomanasikārasativossagge āgamma uppajjanti. evampi
asamudācāravasena anuppajjanti nāma.
ekacco pana dhutaṅgadharo hoti, terasa dhutaṅgaguṇe samādāya vattati, tassa
dhutaṅgaguṇe pariharantassa kilesā okāsaṁ na labhanti. aparabhāge panassa dhutaṅgāni
vissajjetvā bāhullāya āvattassa carato ayonisomanasikārasativossagge āgamma
uppajjanti. evampi asamudācāravasena anuppannā uppajjanti nāma.
ekacco aṭṭhasu samāpattīsu ciṇṇavasī hoti, tassa paṭhamajjhānādīsu
āvajjanavasīādivasena viharantassa kilesā okāsaṁ na labhanti. aparabhāge panassa
parihīnajjhānassa vā vissaṭṭhajjhānassa vā bhassādīsu anuyuttassa viharato
ayonisomanasikārasativossagge āgamma uppajjanti. evampi asamudācāravasena
anuppannā uppajjanti nāma.
ekacco pana vipassako hoti, sattasu vā anupassanāsu 1- aṭṭhārasasu vā
mahāvipassanāsu 2- kammaṁ karonti viharanti, tassa evaṁ viharato kilesā okāsaṁ
na labhanti. aparabhāge panassa vipassanākammaṁ pahāya kāyadaḷhībahulassa viharato

footnote: 1 khu.paṭi. 31/726/622 2 khu.paṭi. 31/60(22)/34

page number: 183

ayonisomanasikārasativossagge āgamma uppajjanti. evampi asamudācāravasena
anuppannā uppajjanti nāma.
ekacco navakammiko hoti, uposathāgārabhojanasālādīni karoti, tassa tesaṁ
upakaraṇāni cintentassa kilesā okāsaṁ na labhanti. aparabhāge panassa navakamme
niṭṭhite vā vissaṭṭhe vā ayonisomanasikārasativossagge āgamma uppajjanti.
evampi asamudācāravasena anuppannā uppajjanti nāma
ekacco pana brahmalokato āgato suddhasatto hoti, tassa anāsevanāya
kilesā okāsaṁ na labhanti aparabhāge panassa laddhāsevanassa ayonisomanasikāra-
sativossagge āgamma uppajjanti. evampi asamudācāravasena anuppannā uppaj-
janti nāma. evaṁ tāva asamudācāravasena anuppannatā veditabbā.
kathaṁ ananubhūtārammaṇavasena? idhekacco ananubhūtapubbaṁ manāpikādibhedaṁ
ārammaṇaṁ labhati, tassa tattha ayonisomanasikārasativossagge āgamma rāgādayo
kilesā uppajjanti. evaṁ ananubhūtārammaṇavasena anuppannā uppajjanti nāma.
evaṁ anuppannānaṁ akusalānaṁ uppāde sati attano anatthaṁ passitvā tesaṁ
anuppādāya satipaṭṭhānabhāvanānuyogena paṭhamaṁ sammappadhānaṁ bhāveti, uppannesu
pana tesu tesaṁ appahānato attano anatthaṁ passitvā tesaṁ pahānāya dutiyaṁ
tatheva sammappadhānaṁ bhāveti.
anuppannā kusalā dhammāti samathavipassanā ceva maggo ca. tesaṁ
anuppāde attano anatthaṁ passitvā tesaṁ uppādanatthāya tatheva tatiyaṁ
sammappadhānaṁ bhāveti. uppannā kusalā dhammāti samathavipassanāva. maggo pana
sakiṁ uppajjitvā nirujjhamāno anatthāya saṁvattanako nāma natthi. so hi
phalassa paccayaṁ datvāva nirujjhati. tāsaṁ samathavipassanānaṁ nirodhato attano

page number: 184

anatthaṁ passitvā tāsaṁ ṭhitiyā catutthaṁ sammappadhānaṁ bhāveti. lokuttaramaggakkhaṇe
pana ekameva vīriyaṁ.
ye evaṁ anuppannā uppajjeyyuṁ, te yathā neva uppajjanti, evaṁ tesaṁ
anuppannānaṁ anuppādakiccaṁ, uppannānañca pahānakiccaṁ sādheti. uppannāti
cettha catubbidhaṁ uppannaṁ vattamānuppannaṁ bhūtāpagatuppannaṁ 1- okāsakatuppannaṁ
bhūmiladdhuppannanti. tattha sabbampi uppādajarābhaṅgasamaṅgīsaṅkhātaṁ vattamānuppannaṁ
nāma. ārammaṇarasaṁ anubhavitvā niruddhaṁ anubhūtāpagatasaṅkhātaṁ kusalākusalaṁ
uppādādittayamanuppatvā niruddhaṁ bhutvā pagatasaṅkhātaṁ sesasaṅkhatañca
bhūtāpagatuppannaṁ nāma. "yānissa tāni pubbe katāni kammānī"ti evamādinā 2- nayena
vuttaṁ kammaṁ atītampi samānaṁ aññaṁ vipākaṁ paṭibāhitvā attano vipākassa okāsaṁ
katvā ṭhitattā tathā katokāsañca vipākaṁ anuppannampi samānaṁ evaṁ kate okāse
ekantena uppajjanato okāsakatuppannaṁ nāma. tāsu tāsu bhūmīsu asamūhataṁ akusalaṁ
bhūmiladdhuppannaṁ nāma.
ettha ca bhūmiyā bhūmiladdhassa ca nānattaṁ veditabbaṁ. bhūmīti hi
vipassanāya ārammaṇabhūtā tebhūmakā pañcakkhandhā. bhūmiladdhaṁ nāma tesu khandhesu
uppattirahaṁ kilesajātaṁ. tena hi sā bhūmiladdhā nāma hotīti tasmā bhūmiladdhanti
vuccati. sā ca kho na ārammaṇavasena. ārammaṇavasena hi sabbepi atītānāgate
pariññātepi ca khīṇāsavānaṁ khandhe ārabbha kilesā uppajjanti. yadi ca taṁ
bhūmiladdhannāma siyā, tassa appaheyyato na koci bhavamūlaṁ pajaheyya. vatthuvasena
pana bhūmiladdhaṁ veditabbaṁ. yattha yattha hi vipassanāya apariññātā khandhā uppajjanti,
tattha tattha uppādato pabhuti tesu vaṭṭamūlaṁ kilesajātaṁ anuseti. taṁ appahīnaṭṭhena
bhūmiladdhanti veditabbaṁ.

footnote: 1 sī. bhutvā vigatuppannaṁ (abhi.a. 2/390/319, ma.a. 3/183 piṭṭhe)
footnote: 2 ma.u. 14/284/215

page number: 185

tattha ca yassa yesu khandhesu appahīnaṭṭhena anusayitā kilesā, tassa te
eva khandhā tesaṁ kilesānaṁ vatthu, na aññesaṁ santakā khandhā. atītakkhandhesu
ca appahīnānusayitānaṁ kilesānaṁ atītakkhandhāva vatthu, na itare. esa nayo
anāgatādīsu. tathā kāmāvacarakkhandhesu appahīnānusayitānaṁ kilesānaṁ kāmāvacarak-
khandhā eva vatthu, na itare. esa nayo rūpārūpāvacararesu. sotāpannādīsu pana
yassa ariyapuggalassa khandhesu taṁ taṁ vaṭṭamūlakaṁ kilesajātaṁ tena tena maggena
pahīnaṁ, tassa tassa te te khandhā pahīnānaṁ tesaṁ tesaṁ vaṭṭamūlakānaṁ kilesānaṁ
avatthuto bhūmīti saṅkhaṁ na labhanti. puthujjanassa sabbaso vaṭṭamūlakilesānaṁ appahīnattā
yaṁ kiñci kariyamānaṁ kammaṁ kusalamakusalaṁ vā hoti, iccassa kammakilesappaccayāva
vaṭṭaṁ vaṭṭati, tasseva taṁ vaṭṭamūlaṁ rūpakkhandheyeva, na vedanādīsu. viññāṇakkhandheyeva
vā, na rūpakkhandhādīsūti na vattabbaṁ. kasmā? avisesena pañcasupi khandhesu
anusayitattā. kathaṁ? paṭhavīrasādi viya rukkhe. yathā hi mahārukkhe paṭhavītalaṁ adhiṭṭhāya
paṭhavīrasañca nissāya tappaccayā mūlakhandhasākhāpasākhāpallavapalāsapupphaphalehi
vaḍḍhitvā nabhaṁ pūretvā yāva kappāvasānā bījaparamparāya rukkhapaveṇiṁ santānayamāne 1-
ṭhite taṁ paṭhavīrasādimūleyeva, na khandhādīsu. phaleyeva vā, na mūlādīsūti
na vattabbaṁ. kasmā? avasesena sabbesu mūlādīsu anugatattāti. yathā pana tasseva
rukkhassa pupphaphalādīsu nibbinno koci puriso catūsu disāsu maṇḍūkakaṇṭakaṁ nāma
visakaṇṭakaṁ ākoṭeyya, atha so rukkho tena visasamphassena phuṭṭho paṭhavīrasāaporasānaṁ
pariyādinnattā appasavadhammataṁ āgamma puna santānaṁ nibbattetuṁ na sakkuṇeyya,
evameva khandhappavattiyaṁ nibbinno kulaputto tassa purisassa catūsu disāsu rukkhe
vīsayojanaṁ viya attano santāne catumaggabhāvanaṁ ārabhati. athassa so khandhasantāno
tena catumaggavisasamphassena phuṭṭho sabbaso vaṭṭamūlakilesānaṁ pariyādinnattā kiriyā
bhāvamattaṁ upagatakāyakammādisabbakammappabhedo hutvā āyatiṁ

footnote: 1 sī.,ma. rukkhapaveṇiṁ sandhārayamāne

page number: 186

punabbhavānabhinibbattanadhammataṁ āgamma bhavantarasantānaṁ nibbattetuṁ na sakkoti, kevalaṁ
carimaviññāṇanirodhena nirindhano viya jātavedo anupādāno parinibbāyati. evaṁ bhūmiyā
bhūmiladdhassa ca nānattaṁ veditabbaṁ.
aparampi catubbidhaṁ uppannaṁ samudācāruppannaṁ ārammaṇādhiggahituppannaṁ
avikkhambhituppannaṁ asamūhatuppannanti. tattha vattamānuppannameva samudācārup-
pannaṁ. cakkhādīnaṁ pana āpāthagate ārammaṇe pubbabhāge anuppajjamānampi
kilesajātaṁ ārammaṇassa adhiggahitattā eva aparabhāge ekantena uppattito
ārammaṇādhiggahituppannanti vuccati. samathavipassanānaṁ aññataravasena avikkhambhitaṁ
kilesajātaṁ cittasantatimanāruḷhampi uppattinivārakassa hetuno abhāvā
avikkhambhituppannaṁ nāma. samathavipassanāvasena pana vikkhambhitampi ariyamaggena
asamūhatattā uppattidhammataṁ anatītattā asamūhatuppannanti vuccati. tividhampicetaṁ
ārammaṇādhiggahitāvikkhambhitāsamūhatuppannaṁ bhūmiladdheneva saṅgahaṁ gacchatīti
veditabbaṁ.
iccetasmiṁ vuttappabhede uppanne yadetaṁ vattamānabhūtāpagatokāsakata-
samudācārasaṅkhātaṁ uppannaṁ, taṁ amaggavajjhattā kenaci maggañāṇena pahātabbaṁ
na hoti. yaṁ panetaṁ bhūmiladdhārammaṇādhiggahitāvikkhambhitāsamūhatasaṅkhātaṁ uppannaṁ,
tassa taṁ uppannabhāvaṁ nāsayamānaṁ yasmā taṁ taṁ lokiyalokuttarañāṇaṁ uppajjati,
tasmā taṁ sabbampi pahātabbaṁ hotīti. evaṁ ye maggo kilese pajahati, te
sandhāya "uppannānan"tiādi vuttaṁ.
atha maggakkhaṇe kathaṁ anuppannānaṁ kusalānaṁ uppādāya bhāvanā hoti,
kathañca uppannānaṁ ṭhitiyāti? maggappavattiyā eva. maggo hi pavattamāno pubbe
anuppannapubbattā anuppanno nāma vuccati. anāgatapubbaṁ hi ṭhānaṁ āgantvā
ananubhūtapubbaṁ vā ārammaṇaṁ anubhavitvā vattāro bhavanti "anāgataṭṭhānaṁ āgatamha,

page number: 187

ananubhūtaṁ ārammaṇaṁ anubhavāmā"ti. yāvassa pavatti, ayameva ṭhiti nāmāti ṭhitiyā
bhāvetī"tipi vattuṁ vaṭṭati. evametassa bhikkhuno idaṁ lokuttaramaggakkhaṇe ekameva
vīriyaṁ "anuppannānaṁ pāpakānaṁ akusalānaṁ dhammānaṁ anuppādāyā"tiādīni cattāri
nāmāni labhati. ayaṁ lokuttaramaggakkhaṇe sammappadhānakathā. evamettha lokuttaramissakā
sammappadhānā niddiṭṭhā.
sammāsatiniddese kāyeti rūpakāye. rūpakāyo hi idha aṅgapaccaṅgānaṁ
kesādīnañca dhammānaṁ samūhaṭṭhena hatthikāyarathakāyādayo viya kāyoti adhippeto.
yathā ca samūhaṭṭhena, evaṁ kucchitānaṁ āyaṭṭhena. kucchitānaṁ hi paramajegucchānaṁ
so āyotipi kāyo. āyoti uppattideso. tatrāyaṁ vacanattho:- āyanti
tatoti āyo. ke āyanti? kucchitā kesādayo. iti kucchitānaṁ āyoti kāyo.
kāyānupassīti kāyaṁ anupassanasīlo, kāyaṁ vā anupassamāno. kāyeti ca
vatvāpi puna kāyānupassīti dutiyaṁ kāyaggahaṇaṁ asammissato vavatthānaghana-
vinibbhogādidassanatthaṁ katanti veditabbaṁ. tena na kāye 1- vedanānupassī
cittadhammānupassī vā, atha kho kāyānupassīyevāti kāyasaṅkhāte vatthusmiṁ
kāyānupassanākārasseva dassanena asammissato vavatthānaṁ dassitaṁ hoti. tathā
na kāye aṅgapaccaṅgavinimuttaekadhammānupassī, nāpi kesalomādivinimuttaitthi-
purisānuppassī. yopi cettha kesalomādiko bhūtupādāyasamūhasaṅkhāto kāyo,
tatthāpi na bhūtupādāyavinimuttaekadhammānupassī, atha kho rathasambhārānupassako viya
aṅgapaccaṅgasamūhānupassī, nagarāvayavānupassako viya kesalomādisamūhānupassī,
kadalikkhandhapattavaṭṭivinibhujjako viya rittamuṭṭhiviniveṭhako viya ca bhūtupādāya-
samūhānupassīyevāti samūhavaseneva kāyasaṅkhātassa vatthuno nānappakārato dassanena
ghanavinibbhogo dassito hoti. na hettha yathāvuttasamūhavinimutto kāyo vā itthī

footnote: 1 sī. kāyeyeva

page number: 188

vā puriso vā añño vā koci dhammo dissati, yathāvuttadhammasamūhamatteyeva
pana tathā tathā sattā micchābhinivesaṁ karonti. tenāhu porāṇā:-
"yaṁ passati na taṁ diṭṭhaṁ yaṁ diṭṭhaṁ taṁ na passati
apassaṁ bajjhate mūḷho bajjhamāno na muccatī"ti.
ghanavinibbhogādidassanatthanti vuttaṁ. ādisaddena cettha ayampi attho
veditabbo. ayaṁ hi etasmiṁ kāye kāyānupassīyeva, na aññadhammānupassī. kiṁ
vuttaṁ hoti? yathā anudakabhūtāyapi marīciyā udakānupassino honti, na evaṁ
aniccadukkhānattāsubhabhūteyeva imasmiṁ kāye niccasukhattasubhabhāvānupassī, atha kho
kāyānupassī aniccadukkhānattāsubhākārasamūhānupassīyevāti vuttaṁ hoti. atha vā
yvāyaṁ mahāsatipaṭṭhāne "idha bhikkhave bhikkhu araññagato vā rukkhamūlagato vā
.pe. so satova assasatī"tiādinā 1- nayena assāsapassāsādicuṇṇakajātāṭṭhika-
pariyosāno kāyo vutto, yo ca parato satipaṭṭhānakathāyaṁ "idhekacco paṭhavīkāyaṁ
aniccato anupassati, āpokāyaṁ tejokāyaṁ, vāyokāyaṁ, kesakāyaṁ, lomakāyaṁ, chavikāyaṁ,
cammakāyaṁ, maṁsakāyaṁ, ruhirakāyaṁ, nhārukāyaṁ, aṭṭhikāyaṁ, aṭṭhimiñjakāyan"ti 2-
kāyo vutto, tassa sabbassa imasmiṁyeva kāye anupassanato kāye kāyānupassatīti
evampi attho daṭṭhabbo.
atha vā kāye ahanti vā mamanti vā evaṁ gahetabbassa kassaci ananupassanato
tassa tasseva pana kesalomādikassa nānādhammasamūhassa anupassanato kāye
kesādidhammasamūhasaṅkhātakāyānupassīti evamattho daṭṭhabbo. apica "imasmiṁ kāye
aniccato anupassati, no niccato"tiādinā 3- anukkamena parato āgatanayassa

footnote: 1 dīßēáahā. 10/374/248 maßēáū.. 12/107/77
footnote: 2 khu.paṭi. 31/35/441 3 khu.paṭi. 31/35/441

page number: 189

sabbasseva aniccalakkhaṇādino ākārasamūhasaṅkhātassa kāyassa anupassanatopi kāye
kāyānupassīti evampi attho daṭṭhabbo. ayaṁ pana catusatipaṭṭhānasādhāraṇo attho.
kāye kāyānupassīti assāsapassāsakāyādike bahudhā vutte kāye ekeka-
kāyānupassī. viharatīti catūsu iriyāpathavihāresu aññataravihārasamāyogaparidīpanametaṁ,
ekaṁ iriyāpathabādhanaṁ aññena iriyāpathena vicchinditvā apatamānaṁ attānaṁ harati
pavattetīti attho. ātāpīti kāyapariggāhakavīriyasamāyogaparidīpanametaṁ. so hi yasmā
tasmiṁ samaye yaṁ taṁ vīriyaṁ tīsu bhavesu kilesānaṁ ātāpanato ātāpoti vuccati,
tena samannāgato hoti, tasmā "ātāpī"ti vuccati. sampajānoti kāyapariggāhakena
sampajaññasaṅkhātena ñāṇena samannāgato. satimāti kāyapariggāhikāya satiyā
samannāgato. ayaṁ pana yasmā satiyā ārammaṇaṁ pariggahetvā paññāya anupassati.
na hi sativirahitassa anupassanā nāma atthi. tenevāha "satiñca khvāhaṁ bhikkhave
sabbatthikaṁ vadāmī"ti 1- tasmā ettha "kāye kāyānupassī viharatī"ti ettāvatā
kāyānupassanāsatipaṭṭhānakammaṭṭhānaṁ vuttaṁ hoti. atha vā yasmā anātāpino
antosaṅkhepo antarāyakaro hoti, asampajāno upāyapariggahe anupāyaparivajjane
ca sammuyhati, muṭṭhassati upāyapariccāge anupāyapariggahe ca asamattho hoti,
tenassa taṁ kammaṭṭhānaṁ na sampajjati, tasmā yesaṁ dhammānaṁ ānubhāvena taṁ
sampajjati, tesaṁ dassanatthaṁ "ātāpī sampajāno satimā"ti idaṁ vuttanti veditabbaṁ.
iti kāyānupassanāsatipaṭṭhānaṁ sampayogaṅgañca sandassetvā idāni
pahānaṅgaṁ dassetuṁ vineyya loke abhijjhādomanassanti vuttaṁ. tattha vineyyāti
tadaṅgavinayena vā vikkhambhanavinayena vā vinayitvā. loketi yvāyaṁ kāyo
pubbe pariggahito, sveva idha lujjanapalujjanaṭṭhena loko nāma. tasmiṁ loke
abhijjhaṁ domanassañca pajahitvāti attho. yasmā panassa na kāyamatteyeva

footnote: 1 saṁßēáahā. 19/234/102

page number: 190

abhijjhādomanassaṁ pahīyati, vedanādīsupi pahīyatiyeva, tasmā "pañcapi upādānakkhandhā
loko"ti 1- vibhaṅge vuttaṁ. lokasaṅkhātattāyeva tesaṁ dhammānaṁ atthuddhāravasenetaṁ
vuttanti veditabbaṁ. yaṁ panāha "tattha katamo loko, sveva kāyo loko"ti 2-
ayamevettha attho. abhijjhādomanassanti ca samāsetvā vuttaṁ. saṁyuttaṅguttara-
pāṭhantaresu 3- pana visuṁ katvā paṭhanti. sā pana abhijjhāyanti patthayanti etāya, sayaṁ vā
abhijjhāyati, abhijjhāyanamattameva vā esāti abhijjhā. yasmā panettha abhijjhāgahaṇena
kāmacchando, domanassaggahaṇena byāpādo saṅgahaṁ gacchati, tasmā nīvaraṇa-
pariyāpannabalavadhammadvayadassanena nīvaraṇappahānaṁ vuttaṁ hotīti veditabbaṁ.
visesena panettha abhijjhāvinayena kāyasampattimūlakassa anurodhassa, domanassa-
vinayena kāyavipattimūlakassa virodhassa, abhijjhāvinayena ca kāye abhiratiyā,
domanassavinayena kāyabhāvanāya anabhiratiyā, abhijjhāvinayena kāye abhūtānaṁ
subhasukhabhāvādīnaṁ pakkhepassa, domanassavinayena kāye bhūtānaṁ asubhāsukhabhāvādīnaṁ
apanayanassa pahānaṁ vuttaṁ. tena yogāvacarassa yogānubhāvo yogasamatthatā ca dīpitā
hoti. yogānubhāvo hi esa, yadayaṁ anurodhavirodhavippamutto aratiratisaho abhūta-
pakkhepabhūtāpanayanavirahito ca hoti. anurodhavirodhavippamutto cesa aratiratisaho abhūtaṁ
apakkhipanto bhūtañca anapanento yogasamattho hotīti.
aparo nayo:- "kāye kāyānupassī"ti ettha anupassīti ettha anupassanāya
kammaṭṭhānaṁ vuttaṁ "viharatī"ti ettha vuttavihārena kammaṭṭhānikassa kāyapariharaṇaṁ.
"ātāpī"tiādīsu ātāpanena sammappadhānaṁ, satisampajaññena sabbatthakakammaṭṭhānaṁ,
kammaṭṭhānapariharaṇūpāyo vā. satiyā vā kāyānupassanāvasena paṭiladdhasamabho,
sampajaññena vipassanā, abhijjhādomanassavinayena bhāvanāphalaṁ vuttanti veditabbaṁ.

footnote: 1 abhi.vi. 35/362/231 2 abhi.vi. 35/538/304 3 sī. saṁyuttaṅguttaresu

page number: 191

vedanāsu vedanānupassīti ādīsu ca vedanādīnaṁ puna vacane payojanaṁ
kāyānupassanāyaṁ vuttanayeneva yathāyogaṁ yojetvā veditabbaṁ. ayaṁ pana
asādhāraṇattho:- sukhādīsu anekappabhedāsu vedanāsu visuṁ visuṁ aniccādito
ekekavedanānupassīti, sarāgādike soḷasappabhede citte visuṁ visuṁ aniccādito
ekekacittānupassīti, kāyavedanācittāni ṭhapetvā sesatibhūmakadhammesu visuṁ visuṁ
aniccādito ekekadhammānupassīti, satipaṭṭhānasuttante vuttanayena nīvaraṇādi-
dhammānupassīti vā. ettha ca "kāye"ti ekavacanaṁ sarīrassa ekattā, "citte"ti
ekavacanaṁ cittassa sabhāvabhedābhāvato jātiggahaṇena katanti veditabbaṁ. yathā ca
vedanādayo anupassitabbā, tathā anupassanto vedanāsu vedanānupassī, citte
cittānupassī, dhammesu dhammānupassīti veditabbo. kathaṁ tāva vedanā anupassitabbā?
sukhā tāva vedanā dukkhato, dukkhā vedanā sallato, adukkhamasukhā vedanā aniccato
anupassitabbā. yathāha:-
"yo sukhaṁ dukkhato adda dukkhamaddakkhi sallato
adukkhamasukhaṁ santaṁ addakkhi naṁ aniccato
sa ve sammaddaso bhikkhu parijānāti vedanā"ti.
sabbā eva cetā dukkhatopi anupassitabbā. vuttañhetaṁ "yaṁ kiñci vedayitaṁ,
sabbantaṁ dukkhasminti vadāmī"ti. sukhadukkhatopi ca anupassitabbā. yathāha "sukhā
vedanā ṭhitisukhā vipariṇāmadukkhā, dukkhā vedanā ṭhitidukkhā vipariṇāmasukhā,
adukkhamasukhā vedanā ñāṇasukhā aññāṇadukkhā"ti apica aniccādisattānupassanāvasenāpi
anupassitabbā.

footnote: 1 dīßēáahā. 10/382/255, maßēáū. 12/114-5/83-4
footnote: 2 saṁ.saḷā. 18/368/257 (syā)
footnote: 3 saṁ.saḷā. 18/391/268 (syā) 4 maßēáū. 12/465/414

page number: 192

cittadhammesupi cittaṁ tāva ārammaṇādhipatisahajātabhūmikammavipākakiriyādi-
nānattabhedānaṁ aniccādisattānupassanānaṁ sarāgādisoḷasabhedānaṁ ca vasena
anupassitabbaṁ, dhammā salakkhaṇasāmaññalakkhaṇānaṁ suññatādhammassa aniccādisatta-
anupassanānaṁ santāsantādīnaṁ ca vasena anupassitabbā. kāmañcettha yassa
kāyasaṅkhāte loke abhijjhādomanassaṁ pahīnaṁ, tassa vedanādilokesupi taṁ pahīnameva,
nānāpuggalavasena pana nānākkhaṇikasatipaṭṭhānabhāvanāvasena ca sabbattha vuttaṁ.
yato vā ekattha pahīnaṁ, sesesupi pahīnaṁ hoti. tenevassa tattha pahānadassanatthampi
evaṁ vuttanti veditabbaṁ.
iti ime cattāro satipaṭṭhānā pubbabhāge nānācittesu labbhanti. aññeneva
hi cittena kāyaṁ pariggaṇhāti, aññena vedanaṁ, aññena cittaṁ, aññena dhamme
pariggaṇhāti. lokuttaramaggakkhaṇe pana ekacitteyeva labbhanti. ādito hi kāyaṁ
pariggaṇhitvā āgatassa vipassanāsampayuttā sati kāyānupassanā nāma, tāya
satiyā samannāgato puggalo kāyānupassī nāma. vipassanaṁ ussukkāpetvā ariyamaggaṁ
pattassa maggakkhaṇe maggasampayuttā sati kāyānupassanā nāma, tāya satiyā
samannāgato puggalo kāyānupassī nāma. vedanaṁ pariggaṇhitvā cittaṁ pariggaṇhitvā
dhamme pariggaṇhitvā āgatassa vipassanāsampayuttā sati dhammānupassanā nāma,
tāya satiyā samannāgato puggalo dhammānupassī nāma. vipassanaṁ ussukkāpetvā
ariyamaggaṁ pattassa maggakkhaṇe maggasampayuttā sati dhammānupassanā nāma, tāya
satiyā samannāgato puggalo dhammānupassī nāma. evaṁ tāva desanā puggale
tiṭṭhati. kāye pana "subhan"ti vipallāsappahānā kāyapariggāhikā sati maggena
samijjhatīti kāyānupassanā nāma. vedanāya "sukhā"ti vipallāsappahānā vedanā-
pariggāhikā sati maggena samijjhatīti vedanānupassanā nāma. citte "niccan"ti
vipallāsappahānā cittapariggāhikā sati maggena samijjhatīti cittānupassanā nāma.

page number: 193

dhammesu "attā"ti vipallāsappahānā dhammapariggāhikā sati maggena samijjhatīti
dhammānupassanā nāma. iti ekāva maggasampayuttā sati catukiccasādhakattena cattāri
nāmāni labhati. tena vuttaṁ "lokuttaramaggakkhaṇe pana ekacitteyeva labbhantī"ti.
sammāsamādhiniddese vivicceva kāmehīti kāmehi viviccitvā vinā hutvā
apakkamitvā. yo panāyamettha evakāro, so niyamatthoti veditabbo. yasmā ca
niyamattho, tasmā paṭhamajjhānaṁ upasampajja viharaṇasamaye avijjamānānampi kāmānaṁ
tassa paṭhamajjhānassa paṭipakkhabhāvaṁ kāmapariccāgeneva cassa adhigamaṁ dīpeti.
kathaṁ? "vivicceva kāmehī"ti evaṁ hi niyame kariyamāne idaṁ paññāyati, nūnimassa 1-
jhānassa kāmā paṭipakkhabhūtā, yesu sati idaṁ nappavattati, andhakāre sati padīpobhāso
viya, tesaṁ pariccāgeneva cassa adhigamo hoti orimatīrapariccāgena pārimatīrassa
viya. tasmā niyamaṁ karotīti.
tattha siyā, kasmā panesa pubbapadeyeva vutto, na uttarapade, kiṁ akusalehi
dhammehi aviviccāpi jhānaṁ upasampajja vihareyyāti? na kho panetaṁ daṭṭhabbaṁ.
taṁnissaraṇato hi pubbapade esa vutto. kāmadhātusamatikkamanato hi kāmarāgap-
paṭipakkhato ca idaṁ jhānaṁ kāmānameva nissaraṇaṁ. yathāha "kāmānametaṁ nissaraṇaṁ
yadidaṁ nekkhamman"ti 2- uttarapadepi ca yathāha "idheva bhikkhave samaṇo, idha dutiyo
samaṇo"ti 3- ettha evakāro ānetvā vuccati, evaṁ vattabbova. na hi sakkā ito
aññehipi nīvaraṇasaṅkhātehi akusalehi dhammehi avivicca jhānaṁ upasampajja viharituṁ.
tasmā "vivicceva kāmehi vivicceva akusalehi dhammehī"ti evaṁ padadvayehi esa
daṭṭhabbo. padadvayepi ca kiñcāpi viviccāti iminā sādhāraṇavacanena tadaṅgavikkhambhana-
samucchedapaṭippassaddhinissaraṇavivekā cittakāyaupadhivivekā ca saṅgahaṁ gacchanti,

footnote: 1 sī. nanvimassa 2 khu.iti. 25/72/286
footnote: 3 maßēáū. 12/140/98 aṅ.catukka. 21/241/266

page number: 194

tathāpi pubbabhāge kāyavivekacittavivekavikkhambhanavivekā daṭṭhabbā, lokuttaramaggakkhaṇe
kāyavivekacittavivekasamucchedavivekapaṭippassaddhivivekanissaraṇavivekā.
kāmehīti iminā pana padena ye ca mahāniddese "katame vatthukāmā
manāpikā rūpā"tiādinā 1- nayena vatthukāmā vuttā. ye ca tattheva vibhaṅge ca
"chando kāmo, rāgo kāmo, chandarāgo kāmo, saṅkappo kāmo, rāgo, kāmo,
saṅkapparāgo kāmo"ti 2- evaṁ kilesakāmā vuttā, te sabbepi saṅgahitā icceva
daṭṭhabbā. evaṁ hi sati vivicceva kāmehīti vatthukāmehipi viviccevāti attho
yujjati. tena kāyaviveko vutto hoti.
vivicca akusalehi dhammehīti kilesakāmehi sabbākusalehi vā viviccāti
attho yujjati. tena cittaviveko vutto hoti. purimena cettha vatthukāmehi
vivekavacanato eva kāmasukhapariccāgo, dutiyena kilesakāmehi vivekacanato nekkhamma-
sukhapariggaho vibhāvito hoti. evaṁ vatthukāmakilesakāmavivekavacanatoyeva ca etesaṁ
paṭhamena saṅkilesavatthuppahānaṁ, dutiyena saṅkilesappahānaṁ. paṭhamena lolabhāvassa
hetupariccāgo, dutiyena bālabhāvassa. paṭhamena ca payogasuddhi, dutiyena āsayaposanaṁ
vibhāvitaṁ hotītipi viññātabbaṁ. esa tāva nayo kāmehīti ettha vuttakāmesu
vatthukāmapakkhe.
kilesakāmapakkhe pana chandoti ca rāgoti ca evamādīhi anekabhedo
kāmacchandova kāmoti adhippeto. so ca akusalapariyāpannopi samāno "tattha katame
kāmā, chando kāmo"tiādinā 3- nayena vibhaṅge uparijjhānappaṭipakkhato visuṁ vutto,
kilesakāmattā vā purimapade vutto, akusalapariyāpannattā dutiyapade. anekabhedato
cassa kāmatoti avatvā kāmehīti vuttaṁ. aññesampi ca dhammānaṁ akusalabhāve vijjamāne

footnote: 1 khußēáahā. 29/2/1 2 khußēáahā. 29/2/2, abhi.vi. 35/564/310
footnote: 3 abhi.vi. 35/564/310

page number: 195

"tattha katame akusalā dhammā kāmacchando"tiādinā 1- nayena vibhaṅge
uparijjhānaṅgapaccanīkapaṭipakkhabhāvadassanato nīvaraṇāneva vuttānīti. nīvaraṇāni hi
jhānaṅgapaccanīkāni, tesaṁ jhānaṅgāneva paṭipakkhāni viddhaṁsakāni vināsakānīti
vuttaṁ hoti. tathāhi "samādhi kāmacchandassa paṭipakkho, pīti byāpādassa, vitakko
thīnamiddhassa, sukhaṁ uddhaccakukkuccassa, vicāro vicikicchāyā"ti peṭake vuttaṁ.
evamettha "vivicceva kāmehī"ti iminā kāmacchandassa vikkhambhanaviveko vutto
hoti, "vivicca akusalehi dhammehī"ti iminā pañcannampi nīvaraṇānaṁ. aggahitaggahaṇena
pana paṭhamena kāmacchandassa, dutiyena sesanīvaraṇānaṁ. tathā paṭhamena tīsu akusalamūlesu
pañcakāmaguṇabhedavisayassa lobhassa, dutiyena āghātavatthubhedādivisayānaṁ dosamohānaṁ.
oghādīsu vā dhammesu paṭhamena kāmoghakāmayogakāmāsavakāmupādānābhijjhākāyagantha-
kāmarāgasaññojanānaṁ, dutiyena avasesaoghayogāsavaupādānaganthasaṁyojanānaṁ. paṭhamena
taṇhāya taṁsampayuttakānañca, dutiyena avijjāya taṁsampayuttakānañca. apica paṭhamena
lobhasampayuttāṭṭhacittuppādānaṁ, dutiyena sesānaṁ catunnaṁ akusalacittatuppādānaṁ
vikkhambhanaviveko vutto hotīti veditabbo.
ettāvatā ca paṭhamassa jhānassa pahānaṅgaṁ dassetvā idāni sampayogaṅgaṁ
dassetuṁ savitakkaṁ savicāranti ādivuttaṁ. tattha ārammaṇe cittassa abhiniropana-
lakkhaṇo vitakko. ārammaṇānumajjanalakkhaṇo vicāro. santepi ca nesaṁ katthaci
avippayoge oḷārikaṭṭhena pubbaṅgamaṭṭhena ca ghaṇḍābhighāto viya cetaso
paṭhamābhinipāto vitakko, sukhumaṭṭhena anumajjanasabhāvena ca ghaṇḍānuravo viya
anuppabandho vicāro. vipphāravā cettha vitakko paṭhamuppattikāle paripphandanabhūto
cittassa, ākāse uppatitukāmassa pakkhino pakkhavikkhepo viya, padumābhimukhapāto
viya ca gandhānubandhacetaso bhamarassa. santavutti vicāro nātiparipphandanabhūto cittassa

footnote: 1 abhi.vi. 35/564/310

page number: 196

ākāse uppatitassa pakkhino pakkhappasāraṇaṁ viya paribbhamanaṁ viya ca
padumābhimukhapatitassa bhamarassa padumassa uparibhāge.
dukanipātaṭṭhakathāyaṁ pana "ākāsena gacchato mahāsakuṇassa ubhohi pakkhehi
vātaṁ gahetvā 1- pakkhe sannisīdāpetvā gamanaṁ viya ārammaṇe cetaso
abhiropanabhāvena pavatto vitakko, vātaggahaṇatthaṁ pakkhe phandāpayamānassa gamanaṁ viya
anumajjanabhāvena pavatto vicāro"ti vuttaṁ. taṁ anuppabandhena pavattiyaṁ yujjati.
so pana tesaṁ viseso paṭhamadutiyajjhānesu pākaṭo hoti. apica malaggahitaṁ kaṁsabhājanaṁ
ekena hatthana daḷhaṁ gahetvā itarena hatthena cuṇṇatelavālaṇḍupakena
parimajjantassa daḷhaggahaṇahattho viya vitakko, parimajjanahattho viya vicāro. tathā
kumbhakārassa daṇḍappahārena cakkaṁ bhamayitvā bhājanaṁ karontassa uppīḷanahattho
viya vitakko, ito cito ca saṁsaraṇahattho viya vicāro. tathā maṇḍalaṁ karontassa
majjhe sannirujjhitvā ṭhitakaṇṭako viya abhiniropano vitakko, bahi paribbhamanakaṇṭako
viya anumajjano vicāro. iti iminā ca vitakkena iminā ca vicārena saha
vattati rukkho viya pupphena phalena cāti idaṁ jhānaṁ "savitakkaṁ savicāran"ti vuccati.
vivekajanti ettha vivitti viveko, nīvaraṇaviggamoti attho. vivittoti vā
viveko, nīvaraṇavivitto jhānasampayuttadhammarāsīti attho. tasmā vivekā, tasmiṁ vā
viveke jātanti vivekajaṁ. pītisukhanti ettha pīṇayatīti pīti, sā sampiyāyanalakkhaṇā.
sā panesā khuddakāpīti okkantikāpīti khaṇikāpīti ubbeṅgāpīti pharaṇāpītīti
pañcavidhā pīti.
tattha khuddakāpīti sarīre lomahaṁsanamattameva kātuṁ sakkoti. khaṇikāpīti khaṇe
khaṇe vijjuppādasadisā 2- hoti. okkantikāpīti samuddatīraṁ vīci viya kāyaṁ

footnote: 1 sī. gāhāpetvā 2 sī. vijjupātasadisā

page number: 197

okkamitvā okkamitvā bhijjati. ubbeṅgāpīti balavatī hoti kāyaṁ uddhaggaṁ
katvā ākāse laṅghāpanappamāṇappattā. pharaṇāpīti atibalavatī hoti. tāya hi
uppannāya sakalasarīraṁ dhamitvā pūritavatthi viya mahatā udakoghena pakkhandapabbatakucchi
viya ca anupariphuṭaṁ hoti. sā panesā pañcavidhā pīti gabbhaṁ gaṇhantī paripākaṁ
gacchantī duvidhaṁ passaddhiṁ paripūreti kāyapassaddhiñca cittapassaddhiñca. passaddhi-
gabbhaṁ gaṇhantī paripākaṁ gacchantī duvidhampi sukhaṁ paripūreti kāyikañca cetasikañca.
sukhaṁ gabbhaṁ gaṇhantaṁ paripākaṁ gacchantaṁ tividhaṁ samādhiṁ paripūreti khaṇikasamādhiñca
upacārasamādhiñca appanāsamādhiñcāti. tāsu ca yā appanāsamādhissa mūlaṁ hutvā
vaḍḍhamānā samādhisampayogaṁ gatā pharaṇāpīti, ayaṁ imasmiṁ atthe adhippetā pītīti.
itaraṁ pana sukhayatīti sukhaṁ, yassuppajjati, taṁ sukhitaṁ karotīti attho. sukhanaṁ
vā sukhaṁ, suṭṭhu vā khādati, khanati ca kāyacittābādhanti sukhaṁ, somanassavedanāyetaṁ
nāmaṁ. taṁ sātalakkhaṇaṁ. santepi ca nesaṁ katthaci avippayoge iṭṭhārammaṇappaṭilābha-
tuṭṭhi pīti, paṭiladdharasānubhavanaṁ sukhaṁ, yattha pīti, tattha sukhaṁ. yattha sukhaṁ, tattha
na niyamato pīti. saṅkhārakkhandhasaṅgahitā pīti, vedanākkhandhasaṅgahitaṁ sukhaṁ kantāra-
khinnassa vanantudakantadassanasavanesu viya pīti, vanacchāyāpavesanaudakaparibhogesu viya
sukhaṁ. tasmiṁ tasmiṁ samaye pākaṭabhāvato cetaṁ vuttanti veditabbaṁ. iti ayañca
pīti idañca sukhaṁ assa jhānassa, tasmiṁ vā jhāne atthīti idaṁ jhānaṁ "pītisukhan"ti
vuccati. atha vā pīti ca sukhañca pītisukhaṁ dhammavinayādayo viya. vivekajaṁ pītisukhaṁ
assa jhānassa, asmiṁ vā jhāne atthīti evampi vivekajaṁ pītisukhaṁ. yatheva hi
jhānaṁ, evaṁ pītisukhampettha vivekajameva hoti. tañcassa atthīti tasmā alopasamāsaṁ
katvā ekapadeneva "vivekajaṁ pītisukhan"tipi vattuṁ yujjati.
paṭhamanti gaṇanānupubbatā paṭhamaṁ, paṭhamaṁ uppannantipi paṭhamaṁ. jhānanti
duvidhaṁ jhānaṁ ārammaṇūpanijjhānañca lakkhaṇūpanijjhānañca. tattha aṭṭhasamāpattiyo

page number: 198

paṭhavīkasiṇādiārammaṇaṁ upanijjhāyantīti "ārammaṇūpanijjhānan"ti saṅkhyaṁ gatā.
vipassanāmaggaphalāni pana lakkhaṇūpanijjhānaṁ nāma tattha vipassanā aniccādilakkhaṇassa
upanijjhānato lakkhaṇūpanijjhānaṁ, vipassanāya katakiccassa maggena ijjhanato maggo
lakkhaṇūpanijjhānaṁ, phalaṁ pana nirodhasaccaṁ tathalakkhaṇaṁ upanijjhāyatīti lakkhaṇūpanijjhānaṁ.
tesu idha pubbabhāge ārammaṇūpanijjhānaṁ, lokuttaramaggakkhaṇe lakkhaṇūpanijjhānaṁ
adhippetaṁ, tasmā ārammaṇūpanijjhānato lakkhaṇūpanijjhānato ca paccanīkajjhāpanato
ca "jhānan"ti veditabbaṁ. upasampajjāti upagantvā, pāpuṇitvāti vuttaṁ hoti.
upasampādayitvā vā, nipphādetvāti vuttaṁ hoti. viharatīti tadanurūpena iriyāpatha-
vihārena iriyati, vuttappakārena jhānasamaṅgī hutvā attabhāvassa vuttiṁ
abhinipphādeti.
vitakkavicārānaṁ vūpasamāti ettha vitakkassa ca vicārassa cāti imesaṁ dvinnaṁ
vūpasamā samatikkamā, dutiyajjhānakkhaṇe apātubhāvāti vuttaṁ hoti. tattha kiñcāpi
dutiyajjhāne sabbepi paṭhamajjhānadhammā na santi, aññeyeva hi paṭhamajjhāne
phassādayo, aññe idhāti. oḷārikassa pana oḷārikassa aṅgassa samatikkamā
paṭhamajjhānato paresaṁ dutiyajjhānādīnaṁ adhiggamo hotīti dassanatthaṁ "vitakkavicārānaṁ
vūpasamā"ti evaṁ vuttanti veditabbaṁ. ajjhattanti idha niyakajjhattaṁ adhippetaṁ,
tasmā attani jātaṁ, attasantāne nibbattanti attho.
sampasādananti sampasādanaṁ vuccati saddhā. sampasādanayogato jhānampi
sampasādanaṁ nīlavaṇṇayogato nīlavatthaṁ viya. yasmā vā taṁ jhānaṁ sampasādana-
samannāgatattā vitakkavicārakkhobhavūpasamanena ca ceto sampasādayati, tasmāpi
sampasādananti vuttaṁ. imasmiñca atthavikappe sampasādanaṁ cetasoti evaṁ padasambandho
veditabbo, purimasmiṁ pana atthavikappe cetasoti etaṁ ekodibhāvena saddhiṁ yojetabbaṁ.

page number: 199

tatrāyaṁ atthayojanā. eko udetīti ekodi, vitakkavicārehi anajjhārūḷhattā
aggo seṭṭho hutvā udetīti attho. seṭṭhopi hi loke ekoti vuccati.
vitakkavicāravirahito vā eko asahāyo hutvā itipi vattuṁ vaṭṭati. atha vā
sampayuttadhamme udāyatīti udi, uṭṭhapetīti attho. seṭṭhaṭṭhena eko ca so
udi cāti ekodi. samādhissetaṁ adhivacanaṁ. iti imaṁ ekodiṁ bhāveti vaḍḍhetīti
idaṁ dutiyaṁ jhānaṁ ekodibhāvaṁ. so panāyaṁ ekodi yasmā cetaso, na sattassa
na jīvassa. tasmā etaṁ "cetaso ekodibhāvan"ti vuttaṁ.
nanu cāyaṁ saddhā paṭhamajjhānepi atthi, ayañca ekodināmako samādhi, atha
kasmā idameva "sampasādanaṁ cetaso ekodibhāvan"ti ca vuttanti. vuccate:- aduṁ
hi paṭhamajjhānaṁ vitakkavicārakkhobhena vīcitaraṅgasamākulamiva jalaṁ na suppasannaṁ hoti,
tasmā satiyāpi saddhāya "sampasādanan"ti na vuttaṁ. na suppasannattāyeva cettha
samādhipi na suṭṭhu pākaṭo, tasmā "ekodibhāvan"tipi na vuttaṁ. imasmiṁ pana
jhāne vitakkavicārapalibodhābhāvena laddhokāsā balavatī saddhā, balavasaddhāsahāya-
paṭilābheneva ca samādhipi pākaṭo, tasmā idameva evaṁ vuttanti veditabbaṁ. avitakkaṁ
avicāranti bhāvanāya pahīnattā etasmiṁ etassa vā vitakko natthīti avitakkaṁ.
imināva nayena āvicāraṁ. etthāha "nanu ca vitakkavicārānaṁ vūpasamā"ti imināpi
ayamattho siddho, atha kasmā puna vuttaṁ "avitakkaṁ avicāran"ti. vuccate:- evametaṁ,
siddhovāyamattho, na panetaṁ tadatthadīpakaṁ, nanu avocumha "oḷārikassa pana
oḷārikassa aṅgassa samatikkamā paṭhamajjhānato paresaṁ dutiyajjhānādīnaṁ adhiggamo
hotīti dassanatthaṁ vitakkavicārānaṁ vūpasamāti evaṁ vuttan"ti.
apica vitakkavicārānaṁ vūpasamā idaṁ sampasādanaṁ, na kilesakāḷussiyassa.
vitakkavicārānañca vūpasamā ekodibhāvaṁ, na upacārajjhānamiva nīvaraṇappahānā,
na paṭhamajjhānamiva ca aṅgapātubhāvāti evaṁ sampasādanaekodibhāvānaṁ

page number: 200

hetuparidīpakamidaṁ vacanaṁ. tathā vitakkavicārānaṁ vūpasamā idaṁ avitakkaṁ avicāraṁ, na
tatiyacatutthajjhānāni viya cakkhuviññāṇādīni viya ca abhāvāti evaṁ avitakka-
avicārabhāvassa hetuparidīpakañca vacanaṁ. na vitakkavicārabhāvamattaparidīpakaṁ, vitakka-
vicārābhāvamattaparidīpakameva pana "avitakkaṁ avicāran"ti idaṁ vacanaṁ. tasmā purimaṁ
vatvāpi puna vattabbamevāti.
samādhijanti paṭhamajjhānasamādhito, sampayuttasamādhito vā jātanti attho. tattha
kiñcāpi paṭhamajjhānampi sampayuttasamādhito jātaṁ, atha kho ayameva samādhi "samādhī"ti
vattabbataṁ arahati vitakkavicārakkhobhavirahena ativiya acalattā suppasannattā ca.
tasmā imassa vaṇṇabhaṇanatthaṁ idameva "samādhijan"ti vuttaṁ. pītisukhanti idaṁ
vuttanayameva. dutiyanti gaṇanānupubbatā dutiyaṁ, idaṁ dutiyaṁ uppannantipi dutiyaṁ.
pītiyā ca virāgāti virāgo nāma vuttappakārāya pītiyā jigucchanaṁ
vā samatikkamo vā, ubhinnaṁ pana antarā casaddo sampiṇḍanattho, so vūpasamaṁ
vā sampiṇḍeti vitakkavicāravūpasamaṁ vā. tattha yadā vūpasamameva sampiṇḍeti, tadā
pītiyā virāgā ca, kiñca bhiyyo vūpasamā cāti evaṁ yojanā veditabbā. imissā
ca yojanāya virāgo jigucchanattho hoti, tasmā pītiyā jigucchanā ca samatikkamā
cāti ayamattho daṭṭhabbo. yadā pana vitakkavicāravūpasamaṁ sampiṇḍeti, tadā pītiyā
ca virāgā, kiñca bhiyyo vitakkavicāranañca vūpasamāti evaṁ yojanā veditabbā.
imissā ca yojanāya virāgo samatikkamanattho hoti, tasmā pītiyā ca samatikkamā,
vitakkavicārānañca vūpasamāti ayamattho daṭṭhabbo.
kāmañcete vitakkavicārā dutiyajjhāneyeva vūpasantā, imassa pana jhānassa
maggaparidīpanatthaṁ vaṇṇabhaṇanatthañcetaṁ vuttaṁ. vitakkavicārānaṁ vūpasamāti hi vutte
idaṁ paññāyati "nūna 1- vitakkavicāravūpasamo maggo imassa jhānassā"ti. yathā ca

footnote: 1 sī. nanu

page number: 201

tatiye ariyamagge appahīnānampi sakkāyadiṭṭhādīnaṁ "pañcannaṁ orambhāgiyānaṁ
saṁyojanānaṁ pahānā"ti 1- evaṁ pahānaṁ vuccamānaṁ vaṇṇabhaṇanaṁ hoti, tadadhiggamāya
ussukkānaṁ ussāhajanakaṁ, evameva idha avūpasantānampi vitakkavicārānaṁ vūpasamo
vuccamāno vaṇṇabhaṇanaṁ hoti, tenāyamattho vutto "pītiyā ca samatikkamā
vitakkavicārānañca vūpasamā"ti.
upekkhako ca viharatīti ettha upapattito ikkhatīti upekkhā, samaṁ passati
apakkhapatitā hutvā passatīti attho. tāya visadāya vipulāya thāmagatāya
samannāgatattā tatiyajjhānasamaṅgī "upekkhako"ti vuccati.
upekkhā pana dasavidhā hoti chaḷaṅgupekkhā brahmavihārupekkhā bojjhaṅgupekkhā
vīriyupekkhā saṅkhārupekkhā vedanupekkhā vipassanupekkhā tatramajjhattupekkhā
jhānupekkhā pārisuddhupekkhāti.
tattha yā "idha bhikkhave khīṇāsavo bhikkhu cakkhunā rūpaṁ disvā neva sumano
hoti na dummano, upekkhako ca viharati sato sampajāno"ti 2- evamāgatā khīṇāsavassa
chasu dvāresu iṭṭhāniṭṭhachaḷārammaṇāpāthe parisuddhipakatibhāvāvijahaṇākārabhūtā
upekkhā, ayaṁ chaḷaṅgupekkhā nāma. yā pana "upekkhāsahagatena cetasā ekaṁ disaṁ
pharitvā viharatī"ti 3- evamāgatā sattesu majjhattākārabhūtā upekkhā, ayaṁ brahma-
vihārupekkhā nāma. yā pana "upekkhāsambojjhaṅgaṁ bhāveti vivekanissitan"ti 4-
evamāgatā sahajātadhammānaṁ majjhattākārabhūtā upekkhā, ayaṁ bojjhaṅgupekkhā
nāma.

footnote: 1 dī.sī. 9/373/156, maßēéa. 13/133/109, aṅṭika. 20/88/227
footnote: 2 aṅ.chakka. 272/247/223 3 dī.sī. 9/556/246, maßēáū. 12/77/51
footnote: 4 maßēéa. 13/247/223

page number: 202

yā pana "kālena kālaṁ upekkhānimittaṁ manasikarotī"ti 1- evamāgatā
anaccāraddhanātisithilavīriyasaṅkhātā upekkhā, ayaṁ vīriyupekkhā nāma.
yā pana "kati saṅkhārupekkhā samathavasena uppajjanti, kati saṅkhārupekkhā
vipassanāvasena uppajjanti, aṭṭha saṅkhārupekkhā samathavasena uppajjanti,
dasasaṅkhārupekkhā vipassanāvasena uppajjantī"ti 2- evamāgatā
nīvaraṇādippaṭisaṅkhāsantiṭṭhanāgahaṇe majjhattabhūtā upekkhā, ayaṁ saṅkhārupekkhā nāma.
yā pana "yasmiṁ samaye kāmāvacaraṁ kusalaṁ cittaṁ uppannaṁ hoti. upekkhā-
sahagatan"ti 3- evamāgatā adukkhamasukhasaññitā upekkhā, ayaṁ vedanupekkhā nāma.
yā pana "yadatthi yaṁ bhūtaṁ, taṁ pajahati, upekkhaṁ paṭilabhatī"ti 4- evamāgatā vicinane
majjhattabhūtā upekkhā ayaṁ vipassanupekkhā nāma. yā pana chandādīsu
yevāpanakesu āgatā sahajātānaṁ samavāhitabhūtā upekkhā, ayaṁ
tatramajjhattupekkhā nāma.
yā pana "upekkhako ca viharatī"ti 5- evamāgatā aggasukhepi tasmiṁ
apakkhapātajananī upekkhā, ayaṁ jhānupekkhā nāma.
yā pana "upekkhāsatipārisuddhiṁ catutthaṁ jhānan"ti 6- evamāgatā sabbapaccanīka-
parisuddhā paccanīkavūpasamepi byāpārabhūtā upekkhā, ayaṁ pārisuddhiupekkhā nāma.
tattha chaḷaṅgupekkhā ca brahmavihārupekkhā ca bojjhaṅgupekkhā ca
tatramajjhattupekkhā ca jhānupekkhā ca pārisuddhiupekkhā ca atthato ekā,
tatramajjhattupekkhāva hoti. tena tena avatthābhedena panassāyaṁ bhedo. ekassāpi
sato sattassa kumārayuvattherasenāpatirājādivasena bhedo viya, tasmā tāsu yattha

footnote: 1 aṅṭika. 20/103/251 2 khu.paṭi. 31/57/66
footnote: 3 abhi.saṁ. 34/157/48 4 ma.u. 14/71/52
footnote: 5 dī.sī. 9/89/37, maßēáū. 12/173/134, abhi.saṁ. 34/165/52

6 dī.sī. 9/89/37, abhi.saṁ. 34/165/52

page number: 203

chaḷaṅgupekkhā, na tattha bojjhaṅgupekkhādayo. yattha vā pana bojjhaṅgupekkhā,
na tattha chaḷaṅgupekkhādayo hontīti veditabbā. yathā cetāsaṁ atthato ekībhāvo,
evaṁ saṅkhārupekkhāvipassanupekkhānampi. paññā eva hi sā kiccavasena dvidhā
bhinnā. yathā hi purisassa sāyaṁ gehaṁ paviṭṭhaṁ sappaṁ ajapadadaṇḍaṁ gahetvā
pariyesamānassa taṁ thusakoṭṭhake nipannaṁ disvā "sappo nukho, no"ti avalokentassa
sovatthikattayaṁ disvā nibbematikassa "sappo, na sappo"ti vicinane majjhattatā
uppajjati, evameva yā āraddhavipassakassa vipassanāñāṇena lakkhaṇattaye diṭṭhe
saṅkhārānaṁ aniccabhāvādivicinane majjhattatā uppajjati, ayaṁ vipassanupekkhā. yathā
pana tassa purisassa ajapadena daṇḍena gāḷhaṁ sappaṁ gahetvā "kintāhaṁ
imaṁ sappaṁ aviheṭhento attānañca iminā aḍaṁsāpento muñceyyan"ti
muñcanākārameva pariyesato gahaṇe majjhattā hoti, evameva yā lakkhaṇattayassa
diṭṭhattā āditte viya tayo bhave passato saṅkhāraggahaṇe majjhattatā, ayaṁ
saṅkhārupekkhā ca. iti vipassanupekkhāya siddhāya saṅkhārupekkhāpi siddhāva hoti.
iminā panesā vicinanaggahaṇesu majjhattasaṅkhātena kiccena dvidhā bhinnāti.
vīriyupekkhā pana vedanupekkhā ca aññamaññañca avasesā hi ca atthato
bhinnā evāti. āha cettha:-
"majjhattabrahmabojjhaṅga- chaḷaṅgajhānasuddhiyo
vipassanā ca saṅkhāra- vedanā viriyaṁ iti.
vitathārato dasopekkhā chamajjhattādito tato
duve paññā tato dvīhi catasso va bhavantimā"ti. 1-
iti imāsu upekkhāsu jhānupekkhā idha adhippetā. sā majjhattalakkhaṇā.
etthāha "nanu cāyaṁ atthato tatramajjhattupekkhāva hoti, sā ca paṭhamadutiyajjhānesupi

footnote: 1 sī. bhavanti cāti

page number: 204

atthi, tasmā tatrapi `upekkhako ca viharatī'ti evamayaṁ vattabbā siyā, sā kasmā
na vuttā"ti? aparibyattakiccato. aparibyattañhi tassa tattha kiccaṁ vitakkādīhi
abhibhūtattā, idha panāyaṁ vitakkavicārapītīhi anabhibhūtattā ukkhittasirā viya hutvā
paribyattakiccā jātā, tasmā vuttāti.
idāni sato ca sampajānoti ettha saratīti sato. sampajānātīti sampajāno.
itipuggalena sati ca sampajaññaṁ. tattha kiñcāpi idaṁ satisampajaññañca vuttaṁ.
tattha saraṇalakkhaṇā sati. asammohalakkhaṇaṁ sampajaññaṁ tattha kiñcāpi idaṁ satisampajaññaṁ
purimajjhānesupi atthi, muṭṭhassatissa hi asampajānassa upacāramattampi
na sampajjati, pageva appanā. oḷārikattā pana tesaṁ jhānānaṁ bhūmiyaṁ viya purisassa
cittassa gati sukhā hoti, abyattaṁ tattha satisampajaññakiccaṁ. oḷārikaṅgap-
pahānena pana sukhumattā imassa jhānassa purisassa khuradhārāyaṁ viya satisampajañña-
kiccapariggahitā eva cittassa gati icchitabbāti idheva vuttaṁ. kiñca bhiyyo:-
yathā dhenupago vaccho dhenuto apanīto arakkhiyamāno punadeva dhenuṁ upagacchati,
evamidaṁ tatiyajjhānasukhaṁ pītito apanītaṁ satisampajaññārakkhena arakkhiyamānaṁ punadeva
pītiṁ upagaccheyya, pītisampayuttameva siyā. sukhe vāpi sattā sārajjanti, idañca
atimadhuraṁ sukhaṁ tato paraṁ sukhābhāvā. satisampajaññānubhāvena panettha sukhe asārajjanā
hoti, no aññathāti. idampi atthavisesaṁ dassetuṁ idaṁ idheva vuttanti veditabbaṁ.
idāni sukhañca kāyena paṭisaṁvedetīti ettha kiñcāpi tatiyajjhānasamaṅgino
sukhappaṭisaṁvedanā bhogo natthi, evaṁ santepi yasmā tassa nāmakāyena sampayuttaṁ
sukhaṁ, yaṁ vā taṁ nāmakāyasampayuttaṁ sukhaṁ, taṁ samuṭṭhānenassa yasmā atipaṇītena
rūpena rūpakāyo phuṭṭho, yassa phuṭṭhattā jhānā vuṭṭhitopi sukhaṁ paṭisaṁvedeyya,
tasmā etamatthaṁ dassento "sukhañca kāyena paṭisaṁvedetī"ti āha.

page number: 205

idāni yantaṁ ariyā ācikkhanti upekkhako satimā sukhavihārīti ettha
yaṁjhānahetu yaṁjhānakāraṇā taṁ tatiyajjhānasamaṅgipuggalaṁ buddhādayo ariyā ācikkhanti
desenti paññāpenti paṭṭhapenti vivaranti vibhajanti uttānīkaronti pakāsenti,
pasaṁsantīti adhippāyo. kinti? upekkhako satimā sukhavihārīti. taṁ tatiyaṁ jhānaṁ
upasampajja viharatīti evamettha yojanā veditabbā.
kasmā pana te evaṁ pasaṁsantīti? pasaṁsārahato. ayaṁ hi yasmā atimadhurasukhe
sukhapāramīpattepi tatiyajjhāne upekkhako, na tattha sukhābhisaṅgena ākaḍḍhīyati. yathā
ca pīti na uppajjati, evaṁ upaṭṭhitassatitāya satimā. yasmā ca ariyajanakantaṁ
ariyajanasevitameva ca asaṅkiliṭṭhaṁ sukhaṁ nāmakāyena paṭisaṁvedeti, tasmā pasaṁsāraho
hoti. iti pasaṁsārahato naṁ ariyā te evaṁ pasaṁsārahahetubhūte guṇe pakāsentā
"upekkhako satimā sukhavihārī"ti evaṁ pasaṁsantīti veditabbaṁ. tatiyanti
gaṇanānupubbato tatiyaṁ, tatiyaṁ uppannantipi tatiyaṁ.
sukhassa ca pahānā dukakhassa ca pahānāti kāyikasukhassa ca kāyikadukkhassa
ca pahānā. pubbevāti tañca kho pubbeva, na catutthajjhānakkhaṇe.
somanassadomanassānaṁ atthaṅgamāti cetasikasukhassa cetasikadukkhassa cāti imesampi
dvinnaṁ pubbeva atthaṅgamā, pahānā icceva vuttaṁ hoti. kadā pana nesaṁ
pahānaṁ hoti? catunnaṁ jhānānaṁ upacārakkhaṇe. somanassaṁ hi catutthassa jhānassa
upacārakkhaṇeyeva pahīyati, dukkhadomanassasukhāni paṭhamadutiyatatiyānaṁ upacārakkhaṇesu.
evametesaṁ pahānakkamena avuttānaṁ indriyavibhaṅge 1- pana indriyānaṁ
uddesakkameneva idhāpi vuttānaṁ sukhadukkhasomanassadomanassānaṁ pahānaṁ veditabbaṁ.
yadi panetāni tassa tassa jhānassa upacārakkhaṇeyeva pahīyanti, atha kasmā "kattha
cuppannaṁ dukkhindriyaṁ aparisesaṁ nirujjhati? idha bhikkhave bhikkhu vivicceva

footnote: 1 abhi.vi. 35/219/145

page number: 206

kāmehi .pe. paṭhamajjhānaṁ upasampajja viharati. ettha cuppannaṁ dukkhindriyaṁ
nirujjhati, kattha cuppannaṁ domanassindriyaṁ. sukhindriyaṁ somanassindriyaṁ
aparisesaṁ nirujjhati. idha bhikkhave bhikkhu sukhassa ca pahānā .pe. catutthaṁ jhānaṁ
upasampajja viharati. ettha cuppannaṁ somanassatindriyaṁ aparisesaṁ nirujjhatī"ti 1-
evaṁ jhānesveva nirodho vuttoti? atisayanirodhattā. atisayanirodho hi tesaṁ paṭhamaj-
jhānādīsu, na nirodhoyeva pana upacārakkhaṇe, nātisayanirodho. tathā hi nānāvajjanena
paṭhamajjhānūpacāre niruddhassāpi dukkhindriyassa ḍaṁsamakasādisamphassena vā
visamāsanūpatāpena vā siyā uppatti, na tveva anto appanāyaṁ. upacāre vā
niruddhampetaṁ na suṭṭhu niruddhaṁ hoti paṭipakkhena avihatattā. antoappanāyaṁ pana
pītipharaṇena sabbo kāyo sukhokkanto hoti, sukhokkantakāyassa ca suṭṭhu niruddhaṁ hoti
dukkhindriyaṁ paṭipakkhena vihatattā nānāvajjaneyeva ca dutiyajjhānūpacāre pahīnassāpi
domanassindriyassa yasmā etaṁ vitakkavicārappaccayepi kāyakilamathe cittūpaghāte ca
sati uppajjati, vitakkavicārābhāveneva uppajjati. yattha pana uppajjati, tattha
vitakkavicārabhāve. appahīnāyeva ca dutiyajjhānūpacāre vitakkavicārāti. tatthassa
siyā uppatti, na tveva dutiyajjhāne pahīnappaccayattā. tathā tatiyajjhānūpacāre
pahīnassāpi sukhindriyassa pītisamuṭṭhānapaṇītarūpaphuṭṭhakāyassa siyā uppatti,
natveva tatiyajjhāne. tatiyajjhāne hi sukhassa paccayabhūtā pīti sabbaso niruddhā
hoti. tathā catutthajjhānūpacārena pahīnassāpi somanassindriyassa āsannattā,
appanāppattāya upekkhāya abhāvena sammā anatikkantattā ca siyā uppatti,
natveva catutthajjhāne. tasmā evaṁ ca "etthuppannaṁ dukkhindriyaṁ aparisesaṁ
nirujjhatī"ti. tattha tattha aparisesaggahaṇaṁ katanti.
etthāha "athevaṁ tassa tassa jhānassūpacāre pahīnāpi etā vedanā idha
kasmā samāharī"ti. sukhaggahaṇatthaṁ. yā hi ayaṁ "adukkhāsukhan"ti ettha

footnote: 1 saṁßēáahā. 19/510/188

page number: 207

adukkhamasukhā vedanā vuttā. sā sukhumā duviññeyyā na sakkā sukhena gahituṁ, tasmā
yathā nāma duṭṭhassa yathā tathā vā upasaṅkamitvā gahetuṁ asakkuṇeyyassa goṇassa
gahaṇatthaṁ gopo ekasmiṁ vaje sabbā gāvo samāharati, athekekaṁ nīharanto paṭipāṭiyā
āgataṁ "ayaṁ so gaṇhatha nan"ti tampi gāhāpeti, evameva sukhaggahaṇatthaṁ
sabbāpi etā samāhari. evaṁ hi samāhaṭā etā dassetvā "yaṁ neva sukhaṁ,
na dukkhaṁ, na somanassaṁ, na domanassaṁ, ayaṁ adukkhamasukhāvedanā"ti sakkā hoti
esā gāhayituṁ.
apica adukkhamasukhāya cetovimuttiyā paccayadassanatthañcāpi etā vuttāti
veditabbā. sukhadukkhappahānādayo hi tassā paccayā. yathāha "cattāro kho
āvuso paccayā adukkhamasukhāya cetovimuttiyā samāpattiyā, idhāvuso bhikkhu sukhassa
ca pahānā .pe. catutthaṁ jhānaṁ upasampajja viharati. ime kho āvuso cattāro
paccayā adukkhamasukhāya cetovimuttiyā samāpattiyā"ti 1- yathā vā aññattha pahīnāpi
sakkāyadiṭṭhiādayo anāgāmimaggassa vaṇṇabhaṇanatthaṁ tattha pahīnāti vuttā, evaṁ
vaṇṇabhaṇanatthampetassa jhānassetā idha vuttātipi veditabbā. paccayaghātena vā
ettha rāgadosānaṁ atidūrabhāvaṁ dassetumpetā vuttāti veditabbā. etāsu hi
sukhaṁ somanassassa paccayo, somanassaṁ rāgassa, dukkhaṁ domanassassa, domanassaṁ dosassa.
sukhādighātena ca sappaccayā rāgadosā hatāti avidūre hontīti.
adukkhamasukhanti dukkhābhāvena adukkhaṁ. sukhābhāvena asukhaṁ. etenettha
dukkhasukhappaṭipakkhabhūtaṁ tatiyavedanaṁ dīpeti, na dukkhasukhābhāvamattaṁ. tatiyavedanā nāma
adukkhamasukhā, upekkhāti hi vuccati. sā iṭṭhāniṭṭhaviparītānubhavanalakkhaṇā.
upekkhāsatipārisuddhinti upekkhāya janitasatipārisuddhiṁ. imasmiṁ hi jhāne supari-
suddhā sati, yā ca tassā satiyā pārisuddhi, sā upekkhāya katā, na aññena.

footnote: 1 maßēáū. 12/458/406

page number: 208

tasmā etaṁ "upekkhāsatipārisuddhin"ti vuccati. yāya ca upekkhāya ettha satiyā
pārisuddhi hoti, sā atthato tatramajjhattatāti veditabbā. na kevalañcettha tāya
satiyeva parisuddhā, apica kho sabbepi sampayuttadhammā, satisīsena pana desanā
vuttā.
tattha kiñcāpi ayaṁ upekkhāheṭṭhāpi tīsu jhānesu vijjati, yathā pana
divā sūriyappabhābhibhavā somabhāvena ca attano upakārakattena vā sabhāgāya
rattiyā alābhā divā vijjamānāpi candalekhā aparisuddhā hoti apariyodātā,
evamayampi tatramajjhattupekkhācandalekhā vitakkādipaccanīkadhammatejābhibhavā sabhāgāya ca
upekkhāvedanārattiyā alābhā vijjamānāpi paṭhamajjhānādibhede aparisuddhā hoti.
tassā ca aparisuddhāya divā aparisuddhacandalekhāya pabhā viya sahajātāpi satiādayo
aparisuddhāva honti. tasmā tesu ekampi "upekkhāsatipārisuddhin"ti na vuttaṁ.
idha pana vitakkādipaccanīkatejābhibhavābhāvā sabhāgāya ca upekkhāvedanārattiyā
paṭilābhā ayaṁ tatramajjhattupekkhā candalekhā ativiya parisuddhā, tassā parisuddhattā
parisuddhacandalekhāya pabhā viya sahajātāpi satiādayo parisuddhā honti pariyodātā.
tasmā idamevaṁ "upekkhāsatipārisuddhin"ti vuttanti veditabbaṁ. catutthanti
gaṇanānupubbato catutthaṁ. catutthaṁ uppannantipi catutthaṁ.
imāni cattāri jhānāni pubbabhāgepi nānā, maggakkhaṇepi. pubbabhāge
samāpattivasena nānā, maggakkhaṇe nānā maggavasena. ekassa hi paṭhamamaggo
paṭhamajjhāniko hoti, dutiyamaggādayopi paṭhamajjhānikā vā dutiyādīsu
aññatarajjhānikā vā. ekassa paṭhamamaggo dutiyādīnaṁ aññatarajjhāniko hoti,
dutiyādayopi dutiyādīnaṁ aññatarajjhānikā vā paṭhamajjhānikā vā. evaṁ cattāropi
maggā jhānavasena sadisā vā asadisā vā ekaccasadisā vā honti. ayaṁ panassa

page number: 209

viseso pādakajjhānaniyamena hoti. paṭhamajjhānalābhino hi paṭhamajjhānā vuṭṭhāya
vipassantassa uppannamaggo paṭhamajjhāniko hoti, maggaṅgabojjhaṅgāni panettha
paripuṇṇāneva honti. dutiyajjhānato vuṭṭhāya vipassantassa uppanno dutiyajjhāniko
hoti, maggaṅgā panettha satta honti. tatiyajjhānato vuṭṭhāya vipassantassa
uppanno tatiyajjhāniko hoti, maggaṅgāni panettha satta, bojjhaṅgāni cha
honti. esa nayo catutthajjhānato paṭṭhāya yāva nevasaññānāsaññāyatanā.
āruppe catukkapañcakajjhānaṁ uppajjati, tañca kho lokuttaraṁ, na lokiyanti vuttaṁ.
ettha kathanti? etthapi paṭhamajjhānādīsu yato vuṭṭhāya sotāpattimaggaṁ paṭilabhitvā
arūpasamāpattiṁ bhāvetvā yo āruppe uppanno, taṁjhānikāva tassa tattha tayo
maggā uppajjanti. evaṁ pādakajjhānameva niyameti. keci pana therā "vipassanāya
ārammaṇabhūtā khandhā niyamentī"ti vadanti. keci "puggalajjhāsayo niyametī"ti
vadanti. keci "vuṭṭhānagāminī vipassanā niyametī"ti vadanti.
tatrāyaṁ anupubbikathā:- vipassanāniyamena hi sukhavipassakassa uppannamaggopi,
samāpattilābhino jhānaṁ pādakaṁ akatvā uppannamaggopi paṭhamajjhānaṁ pādakaṁ katvā
pakiṇṇakasaṅkhāre sammasitvā uppāditamaggopi paṭhamajjhānikova hoti, sabbesu satta
bojjhaṅgāni aṭṭha maggaṅgāni pañca jhānaṅgāni hoti. tesampi pubbabhāgavipassanā
somanassasahagatāpi upekkhāsahagatāpi hutvā vuṭṭhānakāle saṅkhārupekkhābhāvaṁ pattā
somanassasahagatāva hoti.
pañcakanaye dutiyatatiyacatutthajjhānāni pādakāni katvā uppāditamaggesu
yathākkameneva jhānaṁ caturaṅgikaṁ tivaṅgikaṁ divaṅgikañca hoti, sabbesu pana satta
maggaṅgāni honti, catutthe cha bojjhaṅgāni. ayaṁ viseso pādakajjhānaniyamena
ceva vipassanāniyamena ca hoti. tesampi hi pubbabhāgavipassanā somanassasahagatāpi
upekkhāsahagatāpi hoti, vuṭṭhānagāminī somanassasahagatāva.

page number: 210

pañcamajjhānaṁ pādakaṁ katvā nibbattitamagge pana upekkhācittekaggatāvasena
dve jhānaṅgāni, bojjhaṅgamaggaṅgāni cha satta ceva. ayampi viseso ubhayaniyamavasena
hoti. imasmiṁ hi naye pubbabhāgavipassanā somanassasahagatā vā upekkhāsahagatā
vā hoti, vuṭṭhānagāminī upekkhāsahagatāva hoti. arūpajjhānāni pādakāni katvā
uppāditamaggepi eseva nayo. idha pana catukkanaye avitakkavicāramattassa
dutiyajjhānassa abhāvā taṁ apanetvā sesānaṁ vasena yojetabbaṁ. evaṁ pādakajjhānato
vuṭṭhāya yekeci saṅkhāre sammasitvā nibbattitamaggassa āsannadese vuṭṭhitasamāpatti
attano sabhāgaṁ karoti bhūmivaṇṇo viya godhāvaṇṇassa.
dutiyattheravāde pana yato yato samāpattito vuṭṭhāya ye ye samāpattidhamme
sammasitvā maggo nibbattito hoti, taṁtaṁsamāpattisadisova hoti. tatrāpi ca
vipassanāniyamo vuttanayeneva veditabbo.
tatiyattheravāde attano ajjhāsayānurūpena yaṁ yaṁ jhānaṁ pādakaṁ katvā
ye ye jhānadhamme sammasitvā maggo nibbattito, taṁtaṁjhānasadisova hoti.
pādakajjhānaṁ pana sammasitajjhānaṁ vā vinā ajjhāsayamatteneva taṁ na ijjhati.
etthāpi ca vipassanāniyamo vuttanayeneva veditabbo.
ayaṁ vuccati sammāsamādhīti yā imesu catūsu jhānesu ekaggatā, ayaṁ
pubbabhāge lokiyo, aparabhāge lokuttaro sammāsamādhi nāma vuccati. evaṁ
lokiyalokuttaravasena dhammasenāpati maggasaccaṁ deseti. tattha lokiyamagge sabbāneva
maggaṅgāni yathānurūpaṁ chasu ārammaṇesu aññatarārammaṇāni honti. lokuttaramagge
pana catusaccappaṭivedhāyaṁ pavattassa ariyasāvakassa nibbānārammaṇaṁ avijjānusaya-
samugghātakaṁ paññācakkhu sammādiṭṭhi, tathā sampannadiṭṭhissa taṁsampayutto
tividhamicchāsaṅkappasamugghātako cetaso nibbānapadābhiniropano sammāsaṅkappo,

page number: 211

tathā passantassa takkantassa ca taṁsampayuttāva catubbidhavacīduccaritasamugghātakā
micchāvācāya virati sammāvācā, tathā viramantassa taṁsampayuttāva tividhamicchākammanta-
samucchedikā micchākammantā virati sammākammanto, tesaṁyeva cassa vācā kammantānaṁ
vodānabhūtā taṁsampayuttāva kuhanādisamucchedikā micchāājīvā virati sammāājīvo,
tassāyevassa sammāvācākammantājīvasaṅkhātāya sīlabhūmiyaṁ patiṭṭhamānassa tadanurūpo
taṁsampayuttova kosajjasamucchedako, anuppannuppannānaṁ akusalakusalānaṁ anuppādap-
pahānuppādaṭṭhitisādhako ca vīriyārambho sammāvāyāmo, evaṁ vāyamantassa
taṁsampayuttova micchāsativiniddhunako, kesādīsu kāyānupassanādisādhako ca cetaso
asammoso sammāsati, evaṁ anuttarāya satiyā suvihitacittārakkhassa taṁsampayuttāva
micchāsamādhividdhaṁsikā cittekaggatā sammāsamādhi. esa lokuttaro ariyo aṭṭhaṅgiko
maggo.
yo saha lokiyena maggena dukkhanirodhagāminīpaṭipadāti saṅkhyaṁ gato, so kho
panesa maggo sammādiṭṭhisaṅkappānaṁ vijjāya sesadhammānaṁ caraṇena saṅgahitattā
vijjā ceva caraṇañca. tathā tesaṁ dvinnaṁ vipassanāyānena itaresaṁ samathayānena
saṅgahitattā samatho ceva vipassanā ca. tesaṁ dvinnaṁ paññākkhandhena tadanantarānaṁ
tiṇṇaṁ sīlakkhandhena avasesānaṁ tiṇṇaṁ samādhikkhandhena adhipaññāadhisīlādhicitta-
sikkhā hi ca saṅgahitattā khandhattayañaceva sikkhattayañca hoti. yena samannāgato
ariyasāvako dassanasamatthehi cakkhūhi gamanasamatthehi pādehi samannāgato addhiko
viya vijjācaraṇasampanno hutvā vipassanāyānena kāmasukhallikānuyogaṁ samathayānena
attakilamathānuyoganti antadvayaṁ parivajjetvā majjhimapaṭipadaṁ paṭipanno paññāk-
khandhena mohakkhandhaṁ, sīlakkhandhena dosakkhandhaṁ, samādhikkhandhena ca lobhakkhandhaṁ
padālento adhipaññāsikkhāya paññāsampadaṁ, adhisīlasikkhāya sīlasampadaṁ, adhicitta-
sikkhāya samādhisampadanti tisso sampattiyo patvā amataṁ nibbānaṁ sacchikaroti.

page number: 212

ādimajjhapariyosānakalyāṇaṁ sattattiṁsabodhipakkhiyadhammaratanavicittaṁ sammattaniyāmasaṅkhātaṁ
ariyabhūmiṁ okkanto hotīti.
maggasaccaniddesavaṇṇanā niṭṭhitā.
-----------
saccapakiṇṇakavaṇṇanā
catūsu pana saccesu bādhanalakkhaṇaṁ dukkhasaccaṁ, pabhavalakkhaṇaṁ samudayasaccaṁ,
santilakkhaṇaṁ nirodhasaccaṁ, niyyānalakkhaṇaṁ maggasaccaṁ, apica pavattipavattakanivatti-
nivattakalakkhaṇāni paṭipāṭiyā. tathā saṅkhatataṇhāasaṅkhatadassanalakkhaṇāni ca.
kasmā pana cattāreva ariyasaccāni vuttāni anūnāni anadhikānīti
ce? aññassa asambhavato aññatarassa ca anapaneyyabhāvato. na hi etehi aññaṁ
adhikaṁ vā, etesaṁ vā ekampi apanetabbaṁ sambhoti. yathāha:-
"idha bhikkhave āgaccheyya samaṇo vā brāhmaṇo vā `nayidaṁ
dukkhaṁ ariyasaccaṁ aññaṁ dukkhaṁ ariyasaccaṁ. yaṁ samaṇena gotamena desitaṁ,
ahamidaṁ dukkhaṁ ariyasaccaṁ ṭhapetvā aññaṁ dukkhaṁ ariyasaccaṁ paññāpessāmī'ti
netaṁ ṭhānaṁ vijjatī"tiādi.
yathāha:-
"yo hi koci bhikkhave samaṇo vā brāhmaṇo vā evaṁ vadeyya
`netaṁ dukkhaṁ paṭhamaṁ ariyasaccaṁ, yaṁ samaṇena gotamena desitaṁ, ahametaṁ
dukkhaṁ paṭhamaṁ ariyasaccaṁ, yaṁ samaṇena gotamena desitaṁ, ahametaṁ dukkhaṁ
paṭhamaṁ ariyasaccaṁ paccakkhāya aññaṁ dukkhaṁ paṭhamaṁ ariyasaccaṁ
paññapessāmī"ti netaṁ ṭhānaṁ vijjatī"tiādi. 1-

footnote: 1 saṁ mahā. 19/1086/374

page number: 213

apica pavattimācikkhanto bhagavā sahetukaṁ ācikkhi, nivattiñca saupāyaṁ.
iti pavattinivattitadubhayahetūnaṁ etapparamato cattāreva vuttāni. tathā
pariññeyyapahātabbasacchikātabbabhāvetabbānaṁ, taṇhāvatthutaṇhātaṇhānirodhataṇhā-
nirodhūpāyānaṁ, ālayāalayārāmatāālayasamugghātāalayasamugghātūpāyānañca vasenāpi
cattāreva vuttānīti.
ettha ca oḷārikattā sabbasattasādhāraṇattā ca suviññeyyanti dukkhasaccaṁ
paṭhamaṁ vuttaṁ. tasseva hetudassanatthaṁ tadanantaraṁ samudayasaccaṁ, hetunirodhā phalanirodhoti
saññāpanatthaṁ tato nirodhasaccaṁ, tadadhigamūpāyadassanatthaṁ ante maggasaccaṁ,
bhavasukhassādagadhitānaṁ vā sattānaṁ saṁvegajananatthaṁ paṭhamaṁ dukkhamāha, taṁ neva akataṁ
āgacchati, na issaranimmānādito hoti, ito pana hotīti ñāpanatthaṁ tadanantaraṁ
samudayaṁ, tato sahetukena dukkhena abhibhūtattā saṁviggamānasānaṁ dukkhanissaraṇagavesīnaṁ
nissaraṇadassanena assāsajananatthaṁ nirodhaṁ, tato nirodhādhigamanatthaṁ nirodhasampāpakaṁ
magganti ayametesaṁ kamo.
etesu pana bhāro viya dukkhasaccaṁ daṭṭhabbaṁ, bhārādānamiva samudayasaccaṁ,
bhāranikkhepanamiva nirodhasaccaṁ, bhāranikkhepanūpāyo viya maggasaccaṁ. rogo viya vā
dukkhasaccaṁ, roganidhānamiva samudayasaccaṁ, rogavūpasamo viya nirodhasaccaṁ, bhesajjamiva vā
maggasaccaṁ. dubbhikkhamiva vā dukkhasaccaṁ, dubbuṭṭhi viya samudayasaccaṁ, subhikkhamiva
nirodhasaccaṁ, suvuṭṭhi viya maggasaccaṁ. apica verīveramūlaverasamugghātaverasamugghātū-
pāyehi visarukkharukkhamūlamūlupacchedatadupacchedūpāyehi, bhayabhayamūlanibbhayatadadhigamūpāyehi,
orimatīramahoghapārimatīrataṁsampāpakavāyāmehi ca yojetvāpetāni upamāto veditabbānīti.
sabbāneva panetāni saccāni paramatthena vedakakārakanibbutagamakābhāvato
suññānīti veditabbāni. tenetaṁ vuccati:-

page number: 214

"dukkhameva hi na koci dukkhito
kārako na kiriyāva vijjati,
atthi nibbuti na nibbuto pumā
maggamatthi gamako na vijjatī"ti.
atha vā:-
dhuvasubhasukhattasaññaṁ purimadvayamattasuññamamatapadaṁ
dhuvasukhāttavirahito maggo iti suññatā tesu.
nirodhasuññāni vā tīṇi, nirodho ca sesattayasuñño. phalasuñño vā ettha
hetu samudaye dukkhassa abhāvato, magge ca nirodhassa, na phalena sagabbho pakativādīnaṁ
pakati viya. hetusuññañca phalaṁ dukkhasamudayānaṁ nirodhamaggānañca asamavāyā, na
hetusamavetaṁ hetuphalaṁ samavāyavādīnaṁ dviaṇukādi viya. tenetaṁ vuccati:-
"tayamidhanirodhasuññaṁ tayena tenāpi nibbutiṁ suññā
suñño phalena hetu phalampi taṁhetunā suññan"ti.
sabbāneva saccāni aññamaññasabhāgāni avitathato attasuññato dukkarapaṭivedha
to ca. yathāha:-
"taṁ kiṁ maññasi ānanda, katamaṁ nu kho dukkarataraṁ vā durabhisambhavataraṁ
vā, yo dūratova sukhumena tāḷacchiggaḷena asanaṁ atipāteyya poṅkhānupoṅkhaṁ
avirādhitaṁ, yo vā sattadhā bhinnassa vālassa koṭiyā koṭiṁ
paṭivijjheyyāti. etadeva bhante dukkaratarañceva durabhisambhavatarañca. vā
sattadhā bhinnassa vālassa koṭiyā koṭiṁ paṭivijjheyyāti. atha kho te

page number: 215

ānanda duppaṭivijjhataraṁ paṭivijjhanti, ye `idaṁ dukkhan'ti yathā
bhūtaṁ paṭivijjhanti .pe. `ayaṁ dukkhanirodhagāminī paṭipadā'ti yathābhūtaṁ
paṭivijjhantī"ti. 1-
visabhāgāni salakkhaṇavavatthānato. purimāni ca dve sabhāgāni duravagāhatthena
gambhīrattā lokiyattā ca sāsavattā ca, visabhāgāni phalahetubhedato pariññeyya-
pahātabbato ca. pacchimānipi dve sabhāgāni gambhīrattena duravagāhattā lokuttarattā
anāsavattā ca, visabhāgāni visayavisayībhedato sacchikātabbabhāvetabbato ca. paṭhama-
tatiyāni cāpi sabhāgāni phalāpadesato, visabhāgāni saṅkhatāsaṅkhatato. dutiyacatutthāni
cāpi sabhāgāni hetuapadesato, visabhāgāni ekantakusalākusalato. paṭhamacatutthāni cāpi
sabhāgāni saṅkhatato, visabhāgāni lokiyalokuttarato. dutiyatatiyāni cāpi sabhāgāni
nevasekkhānāsekkhabhāvato, visabhāgāni sārammaṇānārammaṇato.
iti evaṁ pakārehi nayehi ca vicakkhaṇo
vijaññā ariyasaccānaṁ sabhāgavisabhāgatanti.
sabbameva cettha dukkhaṁ ekavidhaṁ pavattibhāvato, duvidhaṁ nāmarūpato, tividhaṁ kāmarūpā-
rūpūpapattibhavabhedato, catubbidhaṁ catuāhārabhedato, pañcavidhaṁ pañcupādānakkhandhabhedato.
samudayopi ekavidho pavattakabhāvato, duvidho diṭṭhisampayuttāsampayuttato, tividho
kāmabhavavibhavataṇhābhedato, catubbidho catumaggappaheyyato, pañcavidho rūpābhinandanādi-
bhedato, chabbidho chataṇhākāyabhedato. nirodhopi ekavidho asaṅkhatadhātubhāvato,
pariyāyato pana duvidho saupādisesānupādisesato, tividho bhavattayavūpasamato, catubbidho
catumaggādhigamanīyato, pañcavidho pañcābhinandanavūpasamato, chabbidho chataṇhākāyakkhaya-
bhedato. maggopi ekavidho bhāvetabbato, duvidho samathavipassanābhedato,

footnote: 1 saṁßēáahā. 19/1115/349

page number: 216

dassanabhāvanābhedato vā, tividho khandhattayabhedato. ayaṁ hi sappadesattā nagaraṁ viya
rajjena nippadesehi tīhi khandhehi saṅgahito. yathāha:-
"na kho āvuso visākha ariyena aṭṭhaṅgikena maggena tayo khandhā
saṅgahitā, tīhi ca kho āvuso visākha khandhehi ariyo aṭṭhaṅgiko maggo
saṅgahito. yā cāvuso visākha sammāvācā, yo ca sammākammanto,
yo ca sammāājīvo, ime dhammā sīlakkhandhe saṅgahitā. yo ca sammāvāyāmo,
yā ca sammāsati, yo ca sammāsamādhi, ime dhammā samādhikkhandhe
saṅgahitā. yā ca sammādiṭṭhi yo ca sammāsaṅkappo, ime dhammā
paññākkhandhe saṅgahitā"ti. 1-
catubbidho sotāpattimaggādivasena.
apica sabbāneva saccāni ekavidhāni avitathattā, abhiññeyyattā vā, duvidhāni
lokiyalokuttarato, saṅkhatāsaṅkhatato vā. tividhāni dassanabhāvanāhi pahātabbato
appahātabbato nevapahātabbanāpahātabbato ca. catubbidhāni
pariññeyyapahātabbasacchikātabbabhāvetabbatoti.
evaṁ ariyasaccānaṁ dubbodhānaṁ budho vidhiṁ
anekabhedato jaññā hitāya ca sukhāya cāti.
saccapakiṇṇakavaṇṇanā niṭṭhitā.
-----------

footnote: 1 maßēáū. 12/462/412

page number: 217

idāni dhammasenāpati bhagavatā desitakkameneva ante saccacatukkaṁ niddisitvā
"taṁ ñātaṭṭhena ñāṇan"tiādinā saccacatukkavasena sutamaye ñāṇaṁ nigametvā dasseti,
evaṁ "sotāvadhāne paññā sutamaye ñāṇan"ti pubbe vuttaṁ sabbaṁ nigametvā
dassetīti.
saddhammappakāsiniyā paṭisambhidāmaggaṭṭhakathāya
sutamayañāṇaniddesavaṇṇanā niṭṭhitā.
--------------
2. sīlamayañāṇaniddesavaṇṇanā
[37] sīlamayañāṇaniddese pañcāti gaṇanaparicchedo. sīlānīti paricchinna-
dhammanidassanaṁ. pariyantapārisuddhisīlantiādi pañcannaṁ sarūpato dassanaṁ. pariyanta-
pārisuddhītiādīsu yathā nīlavaṇṇayogato vatthampi nīlamassa atthīti nīlanti vuccati,
evaṁ gaṇanavasena pariyanto paricchedo assā atthīti pariyantā, upasampannasīle
patte anupasampannasīlassa avasānasabbhāvato vā pariyanto avasānaṁ assā atthīti
pariyantā. sapariyantāti vā vattabbe sakāralopo katoti veditabbo "dakaṁ dakāsayā
pavisantī"ti ettha ukāralopo viya. parisuddhabhāvo pārisuddhi, pariyantā ca sā
pārisuddhi cāti pariyantapārisuddhi, pariyantapārisuddhisaṅkhātaṁ sīlaṁ
pariyantapārisuddhisīlaṁ. vuttappaṭipakkhena na pariyantāti apariyantā, natthi etissā
pariyantotipi apariyantā, vuddho etissā pariyantotipi apariyantā. samādānato pabhuti
akhaṇḍitattā katapaṭikammattā cittuppādamattakenāpi malena virahitattā ca
parisuddhajāti maṇi viya sudhantasuparikammakatasuvaṇṇaṁ viya ca parisuddhattā ariyamaggassa
padaṭṭhānabhūtā anūnaṭṭhena paripuṇṇā. diṭṭhiyā pahīnattā diṭṭhiparāmāsena

page number: 218

aggahitattā aparāmaṭṭhā. ayaṁ te sīladosoti kenaci codakena parāmasituṁ
asakkuṇeyyattā vā aparāmaṭṭhā. arahattaphalakkhaṇe sabbadarathappaṭippassaddhiyā
paṭippassaddhi. anupasampannānanti anavasesasamādānavasena sīlasampadāya bhusaṁ
sampannāti upasampannā, na upasampannā anupasampannā tesaṁ anupasampannānaṁ.
pariyantasikkhāpadānanti ettha sikkhitabbaṭṭhena sikkhā, koṭṭhāsaṭṭhena padāni,
sikkhitabbakoṭṭhāsānīti attho. apica sīle patiṭṭhitena uparipattabbattā sabbe
kusalā dhammā sikkhā, sīlāni tāsaṁ sikkhānaṁ patiṭṭhaṭṭhena padānīti sikkhānaṁ
padattā sikkhāpadāni, pariyantāni sikkhāpadāni etesanti pariyantasikkhāpadā.
tesaṁ pariyantasikkhāpadānaṁ. ettha ca dve pariyantā sikkhāpadapariyanto ca
kālapariyanto ca. katamo sikkhāpadapariyanto? upāsakopāsikānaṁ yathāsamādānavasena
ekaṁ vā dve vā tīṇi vā cattāri vā pañca vā aṭṭha vā dasa vā
sikkhāpadāni honti, sikkhamānāsāmaṇerasāmaṇerīnaṁ dasa sikkhāpadāni. ayaṁ
sikkhāpadapariyanto. katamo kālapariyanto? upāsakopāsikānaṁ dānaṁ dadamānā
parivesanapariyantaṁ sīlaṁ samādiyanti, ekaṁ vā dve vā tayo vā bhiyyo vā
rattindivāni paricchedaṁ katvā sīlaṁ samādiyanti. ayaṁ kālapariyanto. imesu dvīsu
pariyantesu sikkhāpadapariyantaṁ katvā samādinnasīlaṁ vītikkamane vā maraṇena vā
paṭippassambhati, kālapariyantaṁ katvā samādinnaṁ taṁtaṁkālātikkamena paṭippassambhati.
apariyantasikkhāpadānanti:-
"nava koṭisahassāni asīti satakoṭiyo
paññāsa satasahassāni chattiṁsa ca punāpare.
ete saṁvaravinayā sambuddhena pakāsitā
peyyālamukhena niddiṭṭhā sikkhā vinayasaṁvare"ti.

page number: 219

evaṁ gaṇanavasena pariyantānampi sikkhāpadānaṁ anavasesasamādānabhāvavasena lābha-
yasañātiaṅgajīvitahetu adiṭṭhapariyantabhāvavasena upari rakkhitabbasīlaparicchedābhāvavasena
ca natthi etesaṁ pariyantoti apariyantāni, apariyantāni sikkhāpadāni etesanti
apariyantasikkhāpadā. tesaṁ apariyantasikkhāpadānaṁ, vuddhapariyantasikkhāpadānanti vā
attho.
puthujjanakalyāṇakānantiādīsu:-
"puthūnaṁ jananādīhi kāraṇehi puthujjano
puthujjanantogadhattā puthuvāyaṁ jano iti "
vuttaputhujjanalakkhaṇānatikkamepi:-
"duve puthujjanā vuttā buddhenādiccabandhunā
andho puthujjano eko kalyāṇeko puthujjano"ti
vuttaputhujjanadvaye kalyāṇadhammasamāgamena andhaputhujjanabhāvaṁ atikkamma kalyāṇa-
puthujjanabhāve ṭhitānaṁ puthujjanakalyāṇakānaṁ kalyāṇaputhujjanānanti vuttaṁ hoti.
puthujjanesu vā kalyāṇakānaṁ puthujjanakalyāṇakānaṁ.
kusaladhamme yuttānanti ettha kusalasaddo tāva ārogyānavajjachekasukha-
vipākesu dissati. ayaṁ hi "kacci nu bhoto kusalaṁ, kacci bhoto anāmayan"tiādīsu 1-
ārogye dissati. "katamo pana bhante kāyasamācāro kusalo, yo kho mahārāja
kāyasamācāro anavajjo"ti 2- ca "puna caparaṁ bhante etadānuttariyaṁ, yathā bhagavā
dhammaṁ deseti kusalesu dhammesū"ti 3- ca evamādīsu anavajje. "kusalo tvaṁ rathassa

footnote: 1 khu.jā. 27/2133/433 (syā), khu. jā. 28/129/51
footnote: 2 maßēéa. 13/361/348 3 dī.pā. 11/145/87

page number: 220

aṅgapaccaṅgānaṁ, 1- kusalā naccagītassa sikkhitā cāturitthiyo"tiādīsu 2- cheke.
"kusalānaṁ bhikkhave dhammānaṁ samādānahetu. 3- kusalassa kammassa katattā upacitattā"ti-
ādīsu 4- sukhavipāke. svāyamidha ārogyepi anavajjepi sukhavipākepi vaṭṭati.
vacanattho panettha kucchite pāpake dhamme salayanti calayanti kampenti
viddhaṁsentīti kusalā, kucchitena vā ākārena sayanti pavattantīti kusā, te
kuse lunanti chindantīti kusalā, kucchitānaṁ vā sānato tanukaraṇato kusaṁ, ñāṇaṁ.
tena kusena lātabbā gahetabbā pavattetabbāti kusalā, yathā vā kusā
ubhayabhāgagataṁ hatthappadesaṁ lunanti, evamimepi uppannānuppannabhāvena ubhayabhāgagataṁ
saṅkilesapakkhaṁ lunanti, tasmā kusā viya lunantīti kusalā. apica ārogyaṭṭhena
anavajjaṭṭhena kosalyasambhūtaṭṭhena vā kusalā. idha pana yasmā vipassanākusalameva
adhippetaṁ, tasmā sese vihāya tasseva dassanatthaṁ "kusaladhamme"ti ekavacanaṁ katanti
veditabbaṁ. vipassanākusaladhamme sātaccakāriyatāya sakkaccakāritāya ca yuttānanti
attho.
sekkhapariyante paripūrakārīnanti ettha tīsu sikkhāsu jātātipi sekkhā,
sattannaṁ sekkhānaṁ etetipi sekkhā, sayameva sikkhantītipi sikkhā sotāpattimagga-
phalasakadāgāmimaggaphalānāgāmimaggaphalārahattamaggadhammā te sekkhādhammā. pariyante
avasāne etassa te vā sekkhā dhammā pariyantā paricchedā etassāti sekkha-
pariyanto. tasmiṁ sekkhapariyante dhammeti sambandho. paripūraṁ paripuṇṇataṁ karontīti
paripūrakārino. paripūrakāro paripūrakiriyā etesaṁ atthīti vā paripūrakārino. tesaṁ
sotāpattimaggassa pubbabhāgabhūte sekkhapariyante paṭipadādhamme vipassanāpāripūriyā
paripūrakārīnaṁ. kāye ca jīvite ca anapekkhānanti ettha kāyeti sarīre. sarīraṁ

footnote: 1 maßēéa. 13/87/64 2 khu.jā. 28/94/135
footnote: 3 dī.pā. 11/80/49 4 abhi.saṅ. 34/431/120

page number: 221

hi asucisañcayato kucchitānañca kesādīnaṁ cakkhurogādīnañca rogasatānaṁ āyabhūtattā
kāyoti vuccati. jīviteti jīvitindriye. taṁ hi jīvanti tenāti jīvitanti
vuccati. natthi etesaṁ apekkhāti anapekkhā, nissinehāti attho. tesaṁ tasmiṁ kāye
ca jīvite ca anapekkhānaṁ.
idāni tesaṁ tesu anapekkhattassa kāraṇaṁ dassento pariccattajīvitānanti āha.
bhagavato ācariyassa vā sakajīvitapariccāgeneva hi te kilamamānepi kāye vinassamānepi
jīvite anapekkhā hontīti. sattannaṁ sekkhānanti sikkhantīti sekkhāti
laddhanāmānaṁ sotāpattimaggaṭṭhādīnaṁ sattannaṁ ariyapuggalānaṁ. tathāgatasāvakānanti
tathāgatassa sāvakānaṁ. aṭṭhāpi hi ariyapuggalā savanante ariyāya jātiyā jātattā
bhagavato desanaṁ anusaṭṭhiṁ aveccappasādayogena sakkaccaṁ suṇantīti sāvakā. tesupi
arahattaphalaṭṭheyeva visesetvā dassento khīṇāsavānanti āha, arahattamaggañāṇena
parikkhīṇasabbāsavānanti attho. paccekabuddhānanti taṁ taṁ kāraṇaṁ paṭicca ekova
anācariyako catusaccaṁ bujjhitvāti paccekabuddho. tādisānaṁ paccekabuddhānaṁ.
tathāgatānanti ettha aṭṭhahi kāraṇehi bhagavā tathāgato:- tathā āgatoti
tathāgato, tathā gatoti tathāgato. tathalakkhaṇaṁ āgatoti tathāgato, tathadhamme yāthāvato
abhisambuddhoti tathāgato, tathadassitāya tathāgato, tathāvāditāya tathāgato, tathā
kāritāya tathāgato, abhibhavanaṭṭhena tathāgato.
kathaṁ bhagavā tathā āgatoti tathāgato? yathā sabbalokahitāya ussukkamā
pannā purimakā sammāsambuddhā āgatā. kiṁ vuttaṁ hoti? yenābhinīhārena purimakā
bhagavanto āgatā, teneva amhākampi bhagavā āgato. atha vā yathā purimakā
bhagavanto dānasīlanekkhammapaññāvīriyakhantisaccādiṭṭhānamettupekkhāsaṅkhātā dasa
pāramiyo dasa upapāramiyo dasa paramatthapāramiyoti samatiṁsapāramiyo pūretvā

page number: 222

aṅgapariccāgaṁ nayanadhanarajjaputtadārapariccāgāti ime pañca mahāpariccāge
pariccajitvā, pubbayogapubbacariyadhammakkhānañātatthacariyādayo pūretvā buddhicariyāya
koṭiṁ patvā āgatā, tathā amhākampi bhagavā āgato. yathā ca purimakā bhagavanto
cattāro satipaṭṭhāne cattāro sammappadhāne cattāro iddhipāde pañcindriyāni
pañca balāni satta bojjhaṅge ariyaṁ aṭṭhaṅgikaṁ maggaṁ bhāvetvā brūhetvā āgatā,
tathā amhākampi bhagavā āgatoti tathāgato.
yatheva dīpaṅkarabuddhāadayo
sabbaññubhāvaṁ munayo idhāgatā
tathā ayaṁ sakyamunīpi āgato
tathāgato vuccati tena cakkhumāti. (1)
kathaṁ tathā gatoti tathāgato? yathā sampatijātā purimakā bhagavanto gatā.
kathañca te gatā? te hi sampatijātā samehi pādehi paṭhaviyaṁ patiṭṭhāya uttarena
mukhā sattapadavītihārena gatā. yathāha "sampatijāto ānanda bodhisatto samehi
pādehi paṭhaviyaṁ patiṭṭhahitvā uttarābhimukho sattapadavītihārena gacchati setamhi
chatte anudhārayamāne, sabbā ca disā anuviloketi, āsabhiñca vācaṁ bhāsati
`aggohamasmi lokassa, jeṭṭhohamasmi lokassa, seṭṭhohamasmi lokassa, ayamantimā
jāti, natthi dāni punabbhavo"ti. 1- tañcassa gamanaṁ tathaṁ ahosi avitathaṁ anekesaṁ
visesādhigamānaṁ pubbanimittabhāvena. yaṁ hi so sampatijāto samehi pādehi patiṭṭhahi,
idamassa caturiddhipādapaṭilābhassa pubbanimittaṁ, uttaramukhabhāvo panassa sabbalokuttara-
bhāvassa pubbanimittaṁ, sattapadavītihāro sattabojjhaṅgaratanapaṭilābhassa pubbanimittaṁ,
"suvaṇṇadaṇḍā vītipatanti cāmarā"ti 2- ettha vuttacāmarukkhepo pana
sabbatitthiyanimmathanassa pubbanimittaṁ, setacchattadhāraṇaṁ
arahattavimuttivaravimalasetacchattappaṭilābhassa

footnote: 1 ma.u. 14/207/173 2 khu.su. 25/694/470

page number: 223

pubbanimittaṁ, sabbādisānuvilokanaṁ sabbaññutānāvaraṇañāṇappaṭilābhassa pubbanimittaṁ,
āsabhivācābhāsanaṁ pana appavattiyavaradhammacakkappavattanassa pubbanimittaṁ. tathā ayaṁ
bhagavāpi gato. tañcassa gamanaṁ tathaṁ ahosi avitathaṁ tesaṁyeva visesādhigamānaṁ
pubbanimittabhāvena. tenāhu porāṇā:-
"muhuttajātova gavampatī yathā
samehi pādehi phusī vasundharaṁ
so vikkamī satta padāni gotamo
setañca chattaṁ anudhārayuṁ marū.
gantvāna so satta padāni gotamo
disā vilokesi samā samanto
aṭṭhaṅgupetaṁ giramabbhudīrayi
sīho yathā pabbatamuddhaniṭṭhito"ti.
evaṁ tathā gatoti tathāgato.
atha vā yathā purimakā bhagavanto, ayampi bhagavā nekkhammena kāmacchandaṁ
.pe. paṭhamajjhānena nīvaraṇe .pe. aniccānupassanāya niccasaññaṁ .pe.
arahattamaggena sabbakilese pahāya gato evampi tathā gatoti tathāgato. (2)
kathaṁ tathalakkhaṇaṁ āgatoti tathāgato? paṭhavīdhātuyā kakkhaḷattalakkhaṇaṁ tathaṁ avitathaṁ
āpodhātuyā paggharaṇalakkhaṇaṁ tejodhātuyā uṇhattalakkhaṇaṁ, vāyodhātuyā
vitthambhanalakkhaṇaṁ, ākāsadhātuyā asamphuṭṭhalakkhaṇaṁ, viññāṇadhātuyā vijānanalakkhaṇaṁ.
rūpassa ruppanalakkhaṇaṁ, vedanāya vedayitalakkhaṇaṁ, saññāya sañjānanalakkhaṇaṁ,
saṅkhārānaṁ abhisaṅkharaṇalakkhaṇaṁ, viññāṇassa vijānanalakkhaṇaṁ.

page number: 224

vitakkassa abhiniropanalakkhaṇaṁ, vicārassa anumajjanalakkhaṇaṁ, pītiyā pharaṇalakkhaṇaṁ,
sukhassa sātalakkhaṇaṁ, cittekaggatāya avikkhepalakkhaṇaṁ, phassassa phusanalakkhaṇaṁ.
saddhindriyassa adhimokkhalakkhaṇaṁ, vīriyindriyassa paggahalakkhaṇaṁ,
satindriyassa upaṭṭhānalakkhaṇaṁ, samādhindriyassa avikkhepalakkhaṇaṁ, paññindriyassa
pajānanalakkhaṇaṁ.
saddhābalassa assaddhiye akampiyalakkhaṇaṁ, vīriyabalassa kosajje, satibalassa
muṭṭhasacce, samādhibalassa uddhacce, paññābalassa avijjāya akampiyalakkhaṇaṁ.
satisambojjhaṅgassa upaṭṭhānalakkhaṇaṁ, dhammavicayasambojjhaṅgassa pavicayalakkhaṇaṁ,
vīriyasamabojjhaṅgassa paggahalakkhaṇaṁ, pītisambojjhaṅgassa pharaṇalakkhaṇaṁ,
passaddhisambojajhaṅgassa upasamalakkhaṇaṁ, samādhisambojjhaṅgassa avikkhepalakkhaṇaṁ,
upekkhāsambojjhaṅgassa paṭisaṅkhānalakkhaṇaṁ.
sammādiṭṭhiyā dassanalakkhaṇaṁ, sammāsaṅkappassa abhiniropalakkhaṇaṁ, sammāvācāya
pariggahalakkhaṇaṁ, sammākammantassa samuṭṭhānalakkhaṇaṁ, sammāājīvassa vodānalakkhaṇaṁ,
sammāvāyāmassa paggahalakkhaṇaṁ, sammāsatiyā upaṭṭhānalakkhaṇaṁ, sammāsamādhissa
avikkhepalakkhaṇaṁ.
avijjāya aññāṇalakkhaṇaṁ, saṅkhārānaṁ cetanālakkhaṇaṁ, viññāṇassa vijānanalakkhaṇaṁ,
nāmassa namanalakkhaṇaṁ, rūpassa ruppanalakkhaṇaṁ, saḷāyatanassa āyatanalakkhaṇaṁ,
phassassa phusanalakkhaṇaṁ, vedanāya vedayitalakkhaṇaṁ, taṇhāya hetulakkhaṇaṁ, upādānassa
gahaṇalakkhaṇaṁ, bhavassa āyūhaṇalakkhaṇaṁ, jātiyā nibbattilakkhaṇaṁ, jarāya jīraṇalakkhaṇaṁ,
maraṇassa cutilakkhaṇaṁ.
dhātūnaṁ suññatālakkhaṇaṁ, āyatanānaṁ āyatanalakkhaṇaṁ, satipaṭṭhānānaṁ
upaṭṭhānalakkhaṇaṁ, sammappadhānānaṁ padahanalakkhaṇaṁ, iddhipādānaṁ ijjhanalakkhaṇaṁ,

page number: 225

indriyānaṁ adhipatilakkhaṇaṁ, balānaṁ akampiyalakkhaṇaṁ, bojjhaṅgānaṁ niyyānalakkhaṇaṁ,
maggassa hetulakkhaṇaṁ.
saccānaṁ tathalakkhaṇaṁ, samathassa avikkhepalakkhaṇaṁ, vipassanāya anupassanālakkhaṇaṁ,
samathavipassanānaṁ ekarasalakkhaṇaṁ, yuganaddhānaṁ anativattanalakkhaṇaṁ.
sīlavisuddhiyā saṁvaralakkhaṇaṁ, cittavisuddhiyā avikkhepalakkhaṇaṁ, diṭṭhivisuddhiyā
dassanalakkhaṇaṁ.
khaye ñāṇassa samucchedalakkhaṇaṁ, anuppāde ñāṇassa passaddhilakkhaṇaṁ.
chandassa mūlalakkhaṇaṁ, manasikārassa samuṭṭhānalakkhaṇaṁ, phassassa samodhānalakkhaṇaṁ,
vedanāya samosaraṇalakkhaṇaṁ, samādhissa pamukhalakkhaṇaṁ, satiyā ādhipapateyyalakkhaṇaṁ, pañ
ñāya taduttarilakkhaṇaṁ, vimuttiyā sāralakkhaṇaṁ, amatogadhassa nibbānassa
pariyosānalakkhaṇaṁ, tathaṁ avitathaṁ. etaṁ tathalakkhaṇaṁ ñāṇagatiyā āgato avirajjhitvā patto
anuppattoti tathāgato. evaṁ tathalakkhaṇaṁ āgatoti tathāgato. (3)
kathaṁ tathadhamme yāthāvato abhisambuddhoti tathāgato? tathadhammā nāma
cattāri ariyasaccāni. yathāha "cattārimāni bhikkhave tathāni avitathāni anaññathāni.
katamāni cattāni, `idaṁ dukkhan'ti bhikkhave tathametaṁ avitathametaṁ anaññathametan"ti 1-
vitthāro. tāni bhagavā abhisambuddhoti tathā naṁ abhisambuddhattā tathāgatoti vuccati.
abhisambodhattho hi ettha gatasaddho.
apica jarāmaraṇassa jātipaccayasambhūtasamudāgataṭṭho tatho avitatho anaññatho
.pe. saṅkhārānaṁ avijjāpaccayasambhūtasamudāgataṭṭho tatho avitatho anaññatho.
avijjāya saṅkhārānaṁ paccayaṭṭho tatho avitatho anaññatho .pe. jātiyā jarāmaraṇassa

footnote: 1 saṁßēáahā. 19/1090/375

page number: 226

paccayaṭṭho tatho avitatho anaññatho. taṁ sabbaṁ bhagavā abhisambuddho. tasmāpi tathā
abhisambuddhattā tathāgato. evaṁ tathadhamme yāthāvato abhisambuddhoti tathāgato. (4)
kathaṁ tathadassitāya tathāgato? bhagavā yaṁ sadevake loke .pe. sadevamanussāya
aparimāṇāsu lokadhātūsu aparimāṇānaṁ sattānaṁ cakkhudvāre āpāthaṁ āgacchantaṁ
rūpārammaṇannāma atthi, taṁ sabbākārena jānāti passati. evaṁ jānatā passatā
ca tena taṁ iṭṭhāniṭṭhādivasena vā diṭṭhasutamutaviññātesu labbhamānakapadavasena
vā "katamaṁ taṁ rūpaṁ rūpāyatanaṁ, yaṁ rūpaṁ catunnaṁ mahābhūtānaṁ upādāya vaṇṇanibhā
sanidassanaṁ sappaṭighaṁ nīlaṁ pītan"tiādinā 1- nayena anekehi nāmehi terasahi vārehi
dvipaññāsāya nayehi vibhajjamānaṁ tathameva hoti, vitathaṁ natthi. esa nayo
sotadvārādīsupi āpāthamāgacchantesu saddādīsu. vuttampi cetaṁ bhagavatā "yaṁ bhikkhave
sadevakassa lokassa .pe. sadevamanussāya diṭṭhaṁ sutaṁ mutaṁ viññātaṁ pattaṁ pariyesitaṁ
anuvicaritaṁ manasā, tamahaṁ jānāmi, tamahaṁ abbhaññāsiṁ, taṁ tathāgatassa viditaṁ, taṁ
tathāgato upaṭṭhāsī"ti. 2- evaṁ tathadassitāya tathāgato. tattha tathadassīatthe tathāgatoti
padasambhavo veditabbo. (5)
kathaṁ tathāvāditāya tathāgato? yaṁ rattiṁ bhagavā bodhimaṇḍe aparājitapallaṅke
nisinno catunnaṁ 3- mārānaṁ matthakaṁ madditvā anuttaraṁ sammāsambodhiṁ
abhisambuddho, yañca rattiṁ yamakasālānamantare anupādisesāya nibbānadhātuyā
parinibbāyi, etthantare pañcacattāḷīsavassaparimāṇe kāle paṭhamabodhiyāpi
majjhimabodhiyāpi pacchimabodhiyāpi yaṁ bhagavatā bhāsitaṁ suttaṁ geyyaṁ .pe. vedallaṁ,
sabbaṁ atthato ca byañjanato ca anavajjaṁ anupavajjaṁ anūnamanadhikaṁ sabbākāraparipuṇṇaṁ
rāgamadanimmadanaṁ dosamohamadanimmadanaṁ, natthi tattha vālaggamattampi pakkhalitaṁ, sabbantaṁ

footnote: 1 abhi.saṁ. 34/616/188 2 aṁ.catukka. 21/24/29
footnote: 3 tiṇṇaṁ (sīßēáano.pū. 1/170/99, pa.sū. 1/12/55, su.vi. 1/7/65)
footnote: gaṇṭhipade pana passitabbaṁ.

page number: 227

ekamuddikāya lañchitaṁ viya ekanāḷikāya mitaṁ viya ekatulāya tulitaṁ viya ca
tathameva hoti. yathāha "yañca cunda rattiṁ tathāgato anuttaraṁ sammāsambodhiṁ
abhisambujjhati, yañca rattiṁ anupādisesāya nibbānadhātuyā parinibbāyati, yañca
etasmiṁ antare bhāsati lapati niddisati, sabbantaṁ tathameva hoti, no aññathā.
tasmā `tathāgato'ti vuccatī"ti. 1- gadāttho hi ettha gatasaddo. evaṁ tathāvāditāya
tathāgato.
apica āgadānaṁ āgado, vacananti attho. tatho aviparīto āgado assāti
dakārassa takāraṁ katvā tathāgatoti evametasmiṁ atthe padasiddhi veditabbā. (6)
kathaṁ tathākāritāya tathāgato? bhagavato hi vācāya kāyo anulometi,
kāyassāpi vācā, tasmā yathāvādī tathākārī yathākārī tathāvādī ca hoti.
evaṁbhūtassa cassa yathā vācā, kāyopi tathā gato pavattoti attho. yathā ca
kāyo, vācāpi tathā gato pavattoti tathāgato. tenevāha "yathāvādī bhikkhave
tathāgato tathākārī, yathākārī tathāvādī. iti yathāvādī tathākārī, yathākārī
tathāvādī. tasmā `tathāgatoti vuccatī"ti. evaṁ tathākāritāya tathāgato. (7)
kathaṁ abhibhavanaṭṭhena tathāgato? upari bhavaggaṁ heṭṭhā avīciṁ pariyantaṁ katvā
tiriyaṁ aparimāṇāsu lokadhātūsu sabbasatte abhibhavati sīlena samādhinā paññāya
vimuttiyā vimuttiñāṇadassanena, na tassa tulā vā pamāṇaṁ vā atthi, atulo
appameyyo anuttaro rājādhirājā devānaṁ atidevo sakkānaṁ atisakko brahmānaṁ
atibrahmā. tenāha "sadevake bhikkhave loke .pe. sadevamanussāya tathāgato
abhibhū anabhibhūto aññadatthudaso vasavattī. tasmā `tathāgato'ti vuccatī"ti.

footnote: 1 dī.pā. 11/188/117

page number: 228

tatthevaṁ padasiddhi veditabbā:- agado viya agado. ko panesa? desanāvilāso
ceva puññussayo ca. tena hesa mahānubhāvo bhisakko dibbāgadena sappe
viya sabbaparappavādino sadevakañca lokaṁ abhibhavati. iti sabbalokābhibhave tatho
aviparīto desanāvilāsamayo ceva puññussayo ca agado assāti dakārassa takāraṁ
katvā tathāgatoti veditabbo. evaṁ abhibhavaṭṭhena tathāgato. (8)
apica tathāya gatotipi tathāgato, tathaṁ gatotipi tathāgatoti. gatoti avagato
atīto patto paṭipannoti attho. tattha sakalaṁ lokaṁ tīraṇapariññāya tathāya gato
avagatoti tathāgato, lokasamudayaṁ pahānapariññāya tathāya gato atītoti tathāgato,
lokanirodhaṁ sacchikiriyāya tathāya gato pattoti tathāgato, lokanirodhagāminipaṭipadaṁ tathaṁ
gato paṭipannoti tathāgato. tena yaṁ vuttaṁ bhagavatā "loko bhikkhave tathāgatena
abhisambuddho, lokasmā tathāgato visaṁyutto. lokasamudayo bhikkhave tathāgatena
abhisambuddho, lokasamudayo tathāgatassa pahīno. lokanirodho bhikkhave tathāgatena
abhisambuddho, lokanirodho tathāgatassa sacchikato. lokanirodhagāminī paṭipadā bhikkhave
tathāgatena abhisambuddhā, lokanirodhagāminī paṭipadā tathāgatassa bhāvitā. yaṁ bhikkhave
sadevakassa lokassa .pe. anuvicaritaṁ manasā, sabbantaṁ tathāgatena abhisambuddhaṁ.
tasmā `tathāgato'ti vuccatī"ti. 1- tassa evampi attho veditabbo. idampi ca
tathāgatassa tathāgatabhāvadīpane mukhamattameva. sabbākārena tathāgatova tathāgatassa
tathāgatabhāvaṁ vaṇṇeyya. yasmā pana sabbabuddhā tathāgataguṇenāpi samasamā, tasmā sabbesaṁ
vasena tathāgatānanti āha.
arahantānanti kilesehi ārakattā, arīnaṁ arānañca hatattā, paccayādīnaṁ
arahattā, pāpakaraṇena rahābhāvā tathāgato arahaṁ. ārakā hi so sabbakilesehi
suvidūravidūre ṭhito maggena savāsanānaṁ kilesānaṁ pahīnattāti arahaṁ.

footnote: 1 aṅ.catukka. 21/23/27-8

page number: 229

so tato ārakā nāma yassa yenāsamaṅgitā
asamaṅgī ca dosehi nātho tenārahaṁ mato.
te cānena kilesārayo maggena hatāti arīnaṁ hatattāpi arahaṁ.
yasmā rāgādisaṅkhātā sabbepi arayo hatā
paññāsatthena nāthena tasmāpi arahaṁ mato.
yañcetaṁ avijjābhavataṇhāmayanābhi puññādiabhisaṅkhārāraṁ jarāmaraṇanemiāsava-
samudayamayena akkhenapi vijjhitvā tibhavarathe samāyojitaṁ anādikālappavattaṁ
saṁsāracakkaṁ, tassānena bodhimaṇḍe vīriyapādehi sīlapaṭhaviyaṁ patiṭṭhāya saddhāhatthena
kammakkhayakarañāṇapharasuṁ gahetvā sabbe arā hatāti arānaṁ hatattāpi arahaṁ.
arā saṁsāracakkassa hatāñāṇāsinā yato
lokanāthena tenesa arahanti pavuccati.
aggadakkhiṇeyyattā ca cīvarādipaccaye arahati pūjāvisesañca. teneva ca
uppanne tathāgate ye keci mahesakkhā devamanussā, na te aññattha pūjaṁ
karonti. tathā hi brahmā sahampati sinerumattena ratanadāmena tathāgataṁ pūjesi,
yathābalañca aññe devā manussā ca bimbisārakosalarājādayo. parinibbutampi
ca bhagavantaṁ uddissa channavutikoṭidhanaṁ vissajjetvā asokamahārājā sakalajambudīpe
caturāsīti vihārasahassāni patiṭṭhāpesi, ko pana vādo aññesaṁ pūjāvisesānanti
paccayādīnaṁ arahattāpi arahaṁ.
pūjāvisesaṁ saha paccayehi
yasmā ayaṁ arahati lokanātho
atthānurūpaṁ arahanti loke
tasmā jino arahati nāmametaṁ.

page number: 230

yathā ca loke ye keci paṇḍitamānino bālā asilokabhayena raho pāpaṁ
karonti, evamesa na kadāci karotīti pāpakaraṇe rahābhāvatopi arahaṁ.
yasmā natthi raho nāma pāpakammesu tādino
rahābhāvena tenesa arahaṁ iti vissuto.
evaṁ sabbathāpi
ārakattā hatattā ca kilesārīna so muni
hatasaṁsāracakkāro paccayādīnamāraho
na raho karoti pāpāni arahantena pavuccatīti.
yasmā sabbabuddhā arahattaguṇenāpi samasamā, tasmā sabbesaṁ vasena
"arahantānan"ti āha.
sammāsambuddhānanti sammā sāmañca sabbadhammānaṁ buddhattā sammāsambuddho.
tathāhesa sabbadhamme sammāsambuddho, abhiññeyye dhamme abhiññeyyato buddho,
pariññeyye dhamme pariññeyyato, pahātabbe dhamme pahātabbato, sacchikātabbe
dhamme sacchikātabbato, bhāvetabbe dhamme bhāvetabbato. tenevāha:-
"abhiññeyyaṁ abhiññātaṁ bhāvetabbañca bhāvitaṁ
pahātabbaṁ pahīnamme tasmā buddhosmi brāhmaṇā"ti. 1-
atha vā cakkhuṁ dukkhasaccaṁ, tassa mūlakāraṇabhāvena samuṭṭhāpikā purimataṇhā
samudayasaccaṁ, ubhinnaṁ appavatti nirodhasaccaṁ, nirodhapajānanā paṭipadā maggasaccanti
evaṁ ekekapaduddhārenāpi sabbadhamme sammā sāmañca buddho. esa nayo

footnote: 1 maßēéa. 13/399/385, khu.su. 25/564/448

page number: 231

sotaghānajivhākāyamanesu. eteneva nayena rūpādīni cha āyatanāni,
cakkhuviññāṇādayo cha viññāṇakāyā, cakkhusamphassādayo cha phassā, cakkhusamphassajādayo
cha vedanā, rūpasaññādayo cha saññā, rūpasañcetanādayo cha cetanā, rūpataṇhādayo
cha taṇhākāyā, rūpavitakkādayo cha vitakkā, rūpavicārādayo cha vicārā,
rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādi-
vasena dasa saññā, kesādayo dvattiṁsākārā, dvādasāyatanāni, aṭṭhārasa dhātuyo,
kāmabhavādayo nava bhavā, paṭhamādīni cattāri jhānāni, mettābhāvanādayo catasso
appamaññā, catasso arūpasamāpattiyo, paṭilomato jarāmaraṇādīhi, anulomato
avijjādīni paṭiccasamuppādaṅgāni ca yojetabbāni. tatrāyaṁ ekapadayojanā:-
jarāmaraṇaṁ dukkhasaccaṁ, jāti samudayasaccaṁ, ubhinnaṁ nissaraṇaṁ nirodhasaccaṁ, nirodhap-
pajānanā paṭipadā maggasaccanti evaṁ ekekapaduddhārena sabbadhamme sammā sāmañca
buddho anubuddho paṭividdho. yaṁ vā pana kiñca atthi neyyaṁ nāma, sabbassa
sammā sambuddhattā vimokkhantikañāṇavasena sammāsambuddho. tassa pana vibhāgo
upari āvi bhavissati. yasmā pana sabbabuddhā sammāsambuddhaguṇenāpi samasamā,
tasmā sabbesaṁ vasena "sammāsambuddhānan"ti āha.
[38] idāni pariyantapārisuddhiapariyantapārisuddhisīladvaye ekekameva sīlaṁ
pañcadhā bhinditvā dassetuṁ atthi sīlaṁ pariyantaṁ, atthi sīlaṁ apariyantantiādimāha.
itaresu pana tīsu sīlesu tathāvidho bhedo natthīti. tattha lābhapariyantanti lābhena
pariyanto bhedo etassāti lābhapariyantaṁ. evaṁ sesānipi. yasoti panettha
parivāro. idhāti imasmiṁ loke. ekaccoti eko. lābhahetūti lābhoyeva hetu
lābhahetu, tasmā lābhahetutoti vuttaṁ hoti. hetvatthe nissakkavacanaṁ. "lābha-
paccayā lābhakāraṇā"ti tasseva vevacanaṁ. hetumeva hi paṭicca etaṁ phalametīti
paccayoti ca, phaluppattiṁ kārayatīti kāraṇanti ca vuccati.

page number: 232

yathāsamādinnanti yaṁ yaṁ samādinnaṁ gahitaṁ. vītikkamatīti ajjhācarati. evarūpānīti
evaṁsabhāvāni, vuttappakārānīti adhippāyo. sīlānīti gahaṭṭhasīlāni vā hontu
pabbajitasīlāni vā, yesaṁ ādimhi vā ante vā ekaṁ bhinnaṁ, tāni pariyante
chinnasāṭako viya khaṇḍāni. yesaṁ vemajjhe ekaṁ bhinnaṁ, tāni majjhe vinividdha-
sāṭako viya chiddāni. yesaṁ paṭipāṭiyā dve vā tīṇi vā bhinnāni, tāni
piṭṭhiyā vā kucchiyā vā uṭṭhitena dīghavaṭṭādisaṇṭhānena visabhāgavaṇṇena kāḷa-
rattādīnaṁ aññatarasarīravaṇṇā gāvī viya sabalāni. yesaṁ antarantarā ekekāni
bhinnāni, tāni antarantarā visabhāgavaṇṇabinduvicitrā gāvī viya kammāsāni.
avisesena vā sabbānipi sattavidhena methunasaṁyogena kodhūpanāhādīhi ca pāpadhammehi
upahatattā khaṇḍāni chiddāni sabalāni kammāsānīti. tāniyeva taṇhādāsabyato
mocetvā bhujissabhāvākaraṇena na bhujissāni. buddhādīhi viññūhi napasatthattā
na viññuppasatthāni. taṇhādiṭṭhīhi parāmaṭṭhattā, kenaci vā "ayaṁ te sīlesu
doso"ti parāmaṭṭhuṁ sakkuṇeyyatāya parāmaṭṭhāni. upacārasamādhiṁ appanāsamādhiṁ vā,
atha vā maggasamādhiṁ phalasamādhiṁ vā na saṁvattayantīti asamādhisaṁvattanikāni. na
samādhisaṁvattanikānītipi pāṭho.
kenaci pana "khaṇḍānīti kusalānaṁ dhammānaṁ appatiṭṭhābhūtattā, chiddānītipi
evaṁ. sabalānīti vivaṇṇakaraṇattā, kammāsānītipi evaṁ na bhujjissānīti taṇhā-
dāsabyaṁ gatattā. na viññuppasatthānīti kusalehi garahitattā. parāmaṭṭhānīti taṇhāya
gahitattā. asamādhisaṁvattanikānīti vippaṭisāravatthubhūtattā"ti evamatthaṁ vaṇṇayanti.
na avippaṭisāravatthukānīti vippaṭisārāvahattā avippaṭisārassa patiṭṭhā na
hontīti attho. na pāmojjavatthukānīti avippaṭisārajāya dubbalapītiyā na
vatthubhūtāni tassā anāvahattā. evaṁ sesesupi yojanā kātabbā. na
pītivatthukānīti dubbalapītijāya balavapītiyā na vatthubhūtāni. na passaddhivatthukānīti

page number: 233

balavapītijāya kāyacittappassaddhiyā na vatthubhūtāni. na sukhavatthukānīti passaddhijassa
kāyikacetasikasukhassa na vatthubhūtāni. na samādhivatthukānīti sukhajassa samādhissa na
vatthubhūtāni. na yathābhūtañāṇadassanavatthukānīti samādhipadaṭṭhānassa
yathābhūtañāṇadassanassa na vatthubhūtāni.
na ekantanibbidāyātiādīsu nakārameva āharitvā "na virāgāyā"tiādinā
nayena sesapadehipi yojetabbaṁ. na virāgāyātiādīsu sanakārako vā pāṭho.
tattha ekantanibbidāyāti ekantena vaṭṭe nibbindanatthāya na saṁvattantīti
sambandho. evaṁ sesesupi yojetabbaṁ. virāgāyāti vaṭṭe virajjanatthāya. nirodhāyāti
vaṭṭassa nirodhanatthāya. upasamāyāti nirodhitassa puna anuppattivasena vaṭṭassa
upasamanatthāya. abhiññāyāti vaṭṭassa abhijānanatthāya. sambodhāyāti
kilesaniddāviggamena vaṭṭato pabujjhanatthāya. nibbānāyāti amatanibbānatthāya.
yathāsamādinnaṁ sikkhāpadaṁ vītikkamāyāti yathāsamādinnassa sikkhāpadassa
vītikkamanatthāya. vibhattivipallāsavasena panettha upayogavacanaṁ kataṁ. cittampi na
uppādetīti cittuppādasuddhiyā sīlassa ativisuddhabhāvadassanatthaṁ vuttaṁ, na pana
cittuppādamattena sīlaṁ bhijjati. kiṁ so vītikkamissatīti kimatthaṁ vītikkamaṁ
karissati, neva vītikkamaṁ karissatīti attho. akhaṇḍānītiādīni heṭṭhā vuttapaṭi-
pakkhanayena veditabbāni. na khaṇḍānītipi pāṭho. "ekantanibbidāyā"tiādīsu ekantena
vaṭṭe nibbindanatthāyātiādinā nayena yojetabbaṁ. ettha pana nibbidāyāti vipassanā.
virāgāyāti maggo. nirodhāya upasamāyāti nibbānaṁ. abhiññāya sambodhāyāti maggo.
nibbānāyāti nibbānameva. ekasmiṁ ṭhāne vipassanā, dvīsu maggo, tīsu nibbānaṁ
vuttanti evaṁ avatthānakathā veditabbā. pariyāyena pana sabbānipetāni
maggavevacanānipi nibbānavevacanānipi hontiyeva.

page number: 234

[39] idāni pariyantāpariyantavasena vijjamānappabhedaṁ dassetvā puna dhamma-
vasena jātivasena paccayavasena sampayuttavasena sīlappabhedaṁ dassetuṁ kiṁ sīlantiādimāha.
tattha samuṭṭhāti etenāti samuṭṭhānaṁ. paccayassetaṁ nāmaṁ. kiṁ samuṭṭhānamassāti
kiṁsamuṭṭhānaṁ. katinaṁ dhammānaṁ samodhānaṁ samavāyo assāti katidhammasamodhānaṁ.
cetanā sīlanti pāṇātipātādīni viramantassa vattapaṭipattiṁ vā pūrentassa
cetanā. cetasikaṁ sīlanti pāṇātipātādīhi viramantassa virati. apica cetanāsīlaṁ
nāma pāṇātipātādīni pajahantassa sattakammapathacetanā. cetasikaṁ sīlaṁ nāma
"abhijjhaṁ loke pahāya vigatābhijjhena cetasā viharatī"tiādinā 1- nayena vuttā
anabhijjhāabyāpādasammādiṭṭhidhammā. saṁvaro sīlanti ettha pañcavidho veditabbo
pātimokkhasaṁvaro satisaṁvaro ñāṇasaṁvaro khantisaṁvaro vīriyasaṁvaroti. tattha "iminā
pātimokkhasaṁvarena upeto hoti samupeto"ti 2- ayaṁ pātimokkhasaṁvaro. "rakkhati
cakkhundriyaṁ, cakkhundriye saṁvaraṁ āpajjatī"ti 3- ayaṁ satisaṁvaro.
"yāni sotāni lokasmiṁ (ajitāti bhagavā) sati tesaṁ nivāraṇaṁ
sotānaṁ saṁvaraṁ brūmi paññāyete pidhīyare"ti 4-
ayaṁ ñāṇasaṁvaro. paccayappaṭisevanampi ettheva samodhānaṁ gacchati. yo panāyaṁ
"khamo hoti sītassa uṇhassā"tiādinā 5- nayena āgato ayaṁ khantisaṁvaro nāma.
yo cāyaṁ "uppannaṁ kāmavitakkaṁ nādhivāsetī"tiādinā 5- nayena āgato, ayaṁ
vīriyasaṁvaro nāma. ājīvapārisuddhipi ettheva samodhānaṁ gacchati. iti ayaṁ pañcavidhopi
saṁvaro, yā ca pāpabhīrukānaṁ kulaputtānaṁ sampattavatthuto virati, sabbametaṁ saṁvarasīlanti
veditabbaṁ. avītikkamo sīlanti samādinnasīlassa kāyikavācasiko avītikkamo. idaṁ
tāva kiṁ sīlanti pañhassa vissajjanaṁ.

footnote: 1 dī.sī. 9/217/72 2 abhi.vi. 35/511/296
footnote: 3 dī.sī. 9/217/70, maßēáū. 12/295/258, aṅṭika. 20/16/108
footnote: 4 khu.su. 25/1042/532 5 maßēáū. 12/24,26/14-5

page number: 235

kati sīlānīti pañhassa vissajjane kusalasīlaṁ akusalasīlaṁ abyākatasīlanti
ettha yasmā loke tesaṁ tesaṁ sattānaṁ pakati sīlanti vuccati, yaṁ sandhāya
"ayaṁ sukhasīlo ayaṁ dukkhasīlo ayaṁ kalahasīlo ayaṁ maṇḍanasīlo"ti bhaṇanti. tasmā
tena pariyāyena atthuddhāravasena akusalasīlampi vuttaṁ. taṁ pana "sutvāna saṁvare
paññā"ti 1- vacanato idhādhippetasīlaṁ na hotīti.
yasmā pana cetanādibhedassa sīlassa sampayuttacittaṁ samuṭṭhānaṁ, tasmā
kusalacittasamuṭṭhānaṁ kusalasīlantiādimāha.
saṁvarasamodhānaṁ sīlanti saṁvarasampayuttakhandhā. te hi saṁvarena samāgatā
missībhūtāti saṁvarasamodhānanti vuttā. evaṁ avītikkamasamodhānaṁ sīlampi veditabbaṁ.
tathābhāve jātacetanā samodhānaṁ sīlanti saṁvarabhāve avītikkamabhāve jātacetanā-
sampayuttakhandhā. yasmā ca tīsupi cetesu taṁsampayuttadhammā adhippetā, tasmā
cetanāsamodhānena cetasikānampi saṅgahitattā cetasikasamodhānasīlaṁ visuṁ niddiṭṭhanti
veditabbaṁ. heṭṭhā cetanādayo dhammā "sīlan"ti vuttā. na kevalaṁ te eva
sīlaṁ, taṁsampayuttā dhammāpi sīlamevāti dassanatthaṁ ayaṁ tiko vuttoti veditabbo.
[40] idāni yasmā cetanācetasikā saṁvarāvītikkamāyeva honti na visuṁ,
tasmā saṁvarāvītikkameyeva yāva arahattamaggā sādhāraṇakkamena yojento pāṇātipātaṁ
saṁvaraṭṭhena sīlaṁ, avītikkamaṭṭhena sīlantiādimāha. pāṇātipātā veramaṇiādayo
hi yasmā attano attano paccanīkaṁ saṁvaranti, na vītikkamanti ca, tasmā
saṁvaraṇato avītikkamanato ca saṁvaraṭṭhena sīlaṁ avītikkamanaṭṭhena sīlaṁ nāma hoti.
tattha pāṇātipātaṁ saṁvaraṭṭhenāti pāṇātipātassa pidahanaṭṭhena sīlaṁ. kiṁ taṁ?
pāṇātipātā veramaṇī. sā ca taṁ saṁvarantīyeva taṁ na vītikkamatīti avītikkamaṭṭhena

footnote: 1 khu.paṭi. 31/2/1

page number: 236

sīlaṁ. evameva adinnādānā veramaṇiādayo anabhijjhāabyāpādasammādiṭṭhiyo
yojetabbā.
pāṇātipātantiādīsu pana dasasu akusalakammapathesu pāṇassa atipāto
pāṇātipāto, pāṇavadho pāṇaghātoti vuttaṁ hoti. pāṇoti cettha vohārato
satto, paramatthato jīvitindriyaṁ. tasmiṁ pana pāṇe pāṇasaññino jīvitindriyu-
pacchedakaupakkamasamuṭṭhāpikā kāyavacīdvārānaṁ aññataradvārappavattā vadhakacetanā
pāṇātipāto. so guṇavirahitesu tiracchānagatādīsu pāṇesu khuddake pāṇe
appasāvajjo, mahāsarīre mahāsāvajjo. kasmā? payogamahantatāya. payogasamattepi
vatthumahantatāya. guṇavantesu manussādīsu appaguṇe pāṇe appasāvajjo, mahāguṇe
mahāsāvajjo. sarīraguṇānaṁ pana samabhāve sati kilesānaṁ upakkamānañca mudutāya
appasāvajjo, tibbatāya mahāsāvajjoti veditabbo. tassa pañca sambhārā:-
pāṇo, pāṇasaññitā, vadhakacittaṁ, upakkamo, tena maraṇanti.
adinnassa ādānaṁ adinnādānaṁ, parassa haraṇaṁ, 1- theyyaṁ corikāti vuttaṁ
hoti. tattha adinnanti parapariggahitaṁ, yattha paro yathā kāmakāritaṁ āpajjanto
adaṇḍāraho anupavajjo ca hoti, tasmiṁ pariggahite parapariggahitasaññino
tadādāyakaupakkamasamuṭṭhāpikā kāyavacīdvārānaṁ aññataradvārappavattā theyyacetanā
adinnādānaṁ. taṁ hīne parasantake appasāvajjaṁ, paṇīte mahāsāvajjaṁ.
kasmā? vatthupaṇītatāya. vatthusamatte sati guṇādhikānaṁ santake vatthusmiṁ mahāsāvajjaṁ,
taṁ taṁ guṇādhikaṁ upādāya tato tato hīnaguṇassa santake vatthusmiṁ appasāvajjaṁ.
tassa pañca sambhārā:- parapariggahitaṁ, parapariggahitasaññitā theyyacittaṁ, upakkamo,
tena haraṇanti.

footnote: 1 chaßēéa. parasaṁharaṇaṁ

page number: 237

kāmesūti methunasamācāresu. micchācāroti ekantanindito lāmakācāro.
lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā
kāmesu micchācāro.
tattha agamanīyaṭṭhānaṁ nāma purisānaṁ tāva māturakkhitā piturakkhitā
mātāpiturakkhitā bhāturakkhitā bhaginīrakkhitā ñātirakkhitā gottarakkhitā dhammarakkhitā
sārakkhā saparidaṇḍāti māturakkhitādayo dasa, dhanakkītā chandavāsinī bhogavāsinī
paṭavāsinī odapattakinī obhatacumbaṭā dāsī ca bhariyā ca, kammakārī ca bhariyā
ca, dhajāhaṭā muhuttikāti dhanakkītādayo dasāti vīsati itthiyo. itthīsu pana
dvinnaṁ sārakkhāsaparidaṇḍānaṁ dasannañca dhanakkītādīnanti dvādasannaṁ itthīnaṁ
aññe purisā idaṁ agamanīyaṭṭhānaṁ nāma.
so nesa micchācāro sīlādiguṇarahite agamanīyaṭṭhāne appasāvajjo,
sīlādiguṇasampanne mahāsāvajjo. tassa cattāro sambhārā:- agamanīyavatthu, tasmiṁ
sevanacittaṁ, sevanappayogo, maggenamaggappaṭipattiadhivāsananti.
musāti visaṁvādanapurekkhārassa atthabhañjako vacīpayogo, kāyappayogo vā.
visaṁvādanādhippāyena panassa paravisaṁvādakakāyavacīpayogasamuṭṭhāpikā cetanā
musāvādo. aparo nayo:- musāti abhūtaṁ atacchaṁ vatthu. vādoti tassa bhūtato
tacchato viññāpanaṁ. lakkhaṇato pana atathaṁ vatthuṁ tathato paraṁ viññāpetukāmassa
tathāviññattisamuṭṭhāpikā cetanā musāvādo. so yamatthaṁ bhañjati, tassa appatāya
appasāvajjo, mahantatāya mahāsāvajjo. apica gahaṭṭhānaṁ attano santakaṁ
adātukāmatāya natthītiādinayappavatto appasāvajjo, sakkhinā hutvā atthabhañjanatthaṁ
vutto mahāsāvajjo. pabbajitānaṁ appakaṁ tesaṁ vā sappiṁ vā labhitvā hasādhippāyena
"ajja gāme tesaṁ nadī maññe sandatī"ti pūraṇakathānayena pavatto appasāvajjo,

page number: 238

adiṭṭhaṁyeva pana diṭṭhantiādinā nayena vadantānaṁ mahāsāvajjo. tassa cattāro
sambhārā:- atathaṁ vatthu, visaṁvādanacittaṁ, tajjo, vāyāmo, parassa tadatthavijānananti.
yāya vācāya yassa taṁ vācaṁ bhāsati, tassa hadaye attano piyabhāvaṁ, parassa
ca suññabhāvaṁ karoti, sā pisuṇā vācā. yāya pana attānampi parampi pharusaṁ
karoti, yā vācā sayampi pharusā neva kaṇṇasukhā na hadayasukhā vā, ayaṁ
pharusā vācā. yena samphaṁ palapati niratthakaṁ, so samphappalāpo. tesaṁ mūlabhūtā
cetanāpi pisuṇāvācādināmameva labhati. sā eva ca idha adhippetāti.
tattha saṁkiliṭṭhacittassa paresaṁ vā bhedāya attano piyakamyatāya vā kāyavacī-
payogasamuṭṭhāpikā cetanā pisuṇā vācā. sā yassa bhedaṁ karoti, tassa appaguṇatāya
appasāvajjā, mahāguṇatāya mahāsāvajjā. tassā cattāro sambhārā:-
bhinditabbo paro, "iti ime nānā bhavissantī"ti bhedapurekkhāratā vā "iti
ahaṁ piyo bhavissāmi vissāsiko"ti piyakamyatā vā, tajjo vāyāmo, tassa
tadatthavijānananti. pare pana abhinne kammapathabhedo natthi, bhinneyeva hoti.
parassa mammacchedakakāyavacīpayogasamuṭṭhāpikā ekantapharusacetanā pharusā vācā.
mammacchedakopi pana payogo cittasaṇhatāya pharusavācā na hoti. mātāpitaro hi
kadāci puttake evampi vadanti "corā vo khaṇḍākhaṇḍikaṁ karontū"ti. uppala-
pattampi ca nesaṁ upari patantaṁ na icchanti. ācariyūpajjhāyā ca kadāci nissitake
evaṁ vadanti "kiṁ ime ahirikā anottappino, niddhamatha ne"ti. atha ca nesaṁ
āgamādhigamasampattiṁ icchanti. yathā ca cittasaṇhatāya pharusavācā na hoti,
evaṁ vacanasaṇhatāya apharusavācāpi na hoti. na hi mārāpetukāmassa "idaṁ sukhaṁ
sayāpethā"ti vacanaṁ apharusavācā hoti, cittapharusatāya panesā pharusā vācāva.
sā yaṁ sandhāya pavattitā, tassa appaguṇatāya appasāvajjā, mahāguṇatāya

page number: 239

mahāsāvajjā. tassā tayo sambhārā:- akkositabbo paro, kupitacittaṁ,
akkosanāti.
anatthaviññāpakakāyavacīpayogasamuṭṭhāpikā akusalacetanā samphappalāpo. so
āsevanamandatāya appasāvajjo, āsevanamahantatāya mahāsāvajjo. tassa dve
sambhārā:- bhāratayuddhasītāharaṇādiniratthakathāpurekkhāratā, tathārūpikathākathanañcāti.
pare pana taṁ kathaṁ agaṇhante kammapathabhedo natthi, parena samphappalāpe gahiteyeva
hoti.
abhijjhāyatīti abhijjhā, parabhaṇḍābhimukhī hutvā tanninnatāya pavattatīti
attho. sā "aho vata idaṁ mamassā"ti evaṁ parabhaṇḍābhijjhāyanalakkhaṇā, adinnā
dānaṁ viya appasāvajjā mahāsāvajjā ca. tassa dve sambhārā:- parabhaṇḍaṁ,
attano pariṇāmanañcāti. parabhaṇḍavatthuke hi lobhe uppannepi na tāva
kammapathabhedo hoti, yāva "aho vata idaṁ mamassā"ti attano na pariṇāmeti.
hitasukhaṁ byāpādayatīti byāpādo. so paravināsāya manopadosalakkhaṇo,
pharusā vācā viya appasāvajjo mahāsāvajjo ca. tassa dve sambhārā:-
parasatto ca, vināsacintāti. parasattavatthuke 1- hi kodhe uppannepi na tāva
kammapathabhedo hoti, yāva "aho vatāyaṁ ucchijjeyya vinasseyyā"ti tassa vināsaṁ
na cinteti.
yathābhuccaggahaṇābhāvena micchā passatīti micchādiṭṭhi. sā "natthi
dinnan"tiādinā nayena viparītadassanalakkhaṇā, samphappalāpo viya appasāvajjā
mahāsāvajjā ca, apica aniyatā appasāvajjā niyatā mahāsāvajjā. tassā

footnote: 1 sī. parasantakavatthuke

page number: 240

dve sambhārā:- vatthuno gahitākāraviparītatā, yathā ca taṁ gaṇhāti, tathābhāvena
tassupaṭṭhānanti. tattha natthikāhetukākiriyadiṭṭhīhi eva kammapathabhedo hoti,
aññadiṭṭhīhi.
imesaṁ pana dasannaṁ akusalakammapathānaṁ dhammato koṭṭhāsato ārammaṇato
vedanāto mūlatoti pañcahākārehi vinicchayo veditabbo.
tattha dhammatoti etesu hi satta paṭipāṭiyā cetanādhammāva honti,
abhijjhādayo tato cetanāsampayuttā.
koṭṭhāsatoti paṭipāṭiyā satta, micchādiṭṭhi cāti ime aṭṭha kammapathā
eva honti, no mūlāni. abhijjhābyāpādā kammapathā ceva mūlāni ca.
abhijjhā hi mūlaṁ patvā lobho akusalamūlaṁ hoti, byāpādo doso akusalamūlaṁ.
ārammaṇatoti pāṇātipāto jīvitindriyārammaṇato saṅkhārārammaṇo.
adinnādānaṁ sattārammaṇaṁ saṅkhārārammaṇaṁ vā. micchācāro phoṭṭhabbavasena
saṅkhārārammaṇo. sattārammaṇotipi eke. musāvādo sattārammaṇo vā
saṅkhārārammaṇo vā. tathā pisuṇā vācā. pharusā vācā sattārammaṇāva
samphappalāpo diṭṭhasutamutaviññātavasena sattārammaṇo vā saṅkhārārammaṇo vā
tathā abhijjhābyāpādo sattārammaṇova micchādiṭṭhi tebhūmakadhammavasena
saṅkhārārammaṇā.
vedanātoti pāṇātipāto dukkhavedano hoti. kiñcāpi hi rājāno coraṁ
disvā hasamānāpi "gacchatha bhaṇe, māretha nan"ti vadanti, sanniṭṭhāpakacetanā
pana nesaṁ dukkhasampayuttāva hoti. adinnādānaṁ tivedanaṁ. taṁ hi parabhaṇḍaṁ disvā

page number: 241

haṭṭhatuṭṭhassa gaṇhato sukhavedanaṁ hoti, bhītatasitassa gaṇhato dukkhavedanaṁ, tathā
vipākanissandaphalāni paccavekkhantassa. gahaṇakāle majjhattabhāve ṭhitassa pana
gaṇhato adukkhamasukhavedanaṁ hoti. micchācāro sukhamajjhattavasena dvivedano,
sanniṭṭhāpakacitte pana majjhattavedano na hoti. musāvādo adinnādāne vuttanayeneva
tivedano. tathā pisuṇā vācā pharusā vācā dukkhavedanāva. samphappalāpo
tivedano. paresu hi sādhukāraṁ dentesu celādīni ukkhipantesu haṭṭhatuṭṭhassa
sitāharaṇabhāratayuddhādīni kathanakāle so sukhavedano hoti, paṭhamaṁ dinnavettanena
ekena pacchā āgantvā "ādito paṭṭhāya kathehī"ti vutte "niravasesaṁ yathānusandhikaṁ
pakiṇṇakakathaṁ kathessāmi nu kho, no"ti domanassitassa kathanakāle dukkhavedano
hoti, majjhattassa kathayato adukkhamasukhavedano hoti. abhijjhā sukhamajjhattavasena
dvivedanā, tathā micchādiṭṭhi. byāpādo dukkhavedano.
mūlatoti pāṇātipāto dosamohavasena dvimūlako hoti, adinnādānaṁ dosamohavasena
vā lobhamohavasena vā, micchācāro lobhamohavasena, musāvādo dosamohavasena
vā lobhamohavasena vā. tathā pisuṇā vācā samphappalāpo ca. pharusā vācā
dosamohavasena, abhijjhā mohavasena ekamūlā, tathā byāpādo. micchādiṭṭhi
lobhamohavasena dvimūlāti.
akusalakammapathakathā niṭṭhitā.
------------
pāṇātipātādīhi pana viratiyo, anabhijjhāabyāpādasammādiṭṭhiyo cāti ime
dasa kusalakammapathā nāma. pāṇātipātādīhi etāya viramanti, sayaṁ vā
viramati, viramaṇamattameva vā etanti virati. yā pāṇātipātādīhi viramantassa

page number: 242

kusalacittasampayuttā virati, sā pabhedato tividhā hoti sampattavirati samādānavirati
samucchedaviratīti. tattha asamādinnasikkhāpadānaṁ attano jātivayabāhusaccādīni
paccavekkhitvā "ayuttaṁ amhākaṁ evarūpaṁ kātun"ti sampattavatthuṁ avītikkamantānaṁ
uppajjamānā virati sampattavirati nāma. samādinnasikkhāpadānaṁ pana sikkhāpada-
samādāne ca tatuttari ca attano jīvitampi pariccajitvā vatthuṁ avītikkamantānaṁ
uppajjamānā virati samādānavirati nāma. ariyamaggasampayuttā pana virati
samucchedavirati nāma, yasmā uppattito pabhuti ariyapuggalānaṁ "pāṇaṁ
ghātessāmā"tiādicittampi na uppajjatīti.
idāni akusalakammapathānaṁ viya imesaṁ kusalakammapathānaṁ dhammato koṭṭhāsato
ārammaṇato vedanāto mūlatoti pañcahākārehi vinicchayo veditabbo.
tattha dhammatoti etesupi paṭipāṭiyā satta cetanāpi vaṭṭanti viratiyopi
ante tayo cetanāsampayuttāva.
koṭṭhāsatoti paṭipāṭiyā satta kammapathā eva, no mūlāni, ante tayo
kammapathā ceva mūlāni ca. anabhijjhā hi mūlaṁ patvā alobho kusalamūlaṁ hoti,
abyāpādo adoso kusalamūlaṁ, sammādiṭṭhi amoho kusalamūlaṁ.
ārammaṇatoti pāṇātipātādīnaṁ ārammaṇāneva etesaṁ ārammaṇāni.
vītikkamitabbatoyeva hi veramaṇī nāma hoti. yathā pana nibbānārammaṇo ariyamaggo
kilese pajahati, evaṁ jīvitindriyādiārammaṇāpete kammapathā pāṇātipātādīni
dussīlyāni pajahantīti.
vedanātoti sabbe sukhavedanā vā honti majjhattavedanā vā. kusalaṁ patvā
hi dukkhā vedanā nāma natthi.

page number: 243

mūlatoti paṭipāṭiyā satta ñāṇasampayuttacittena viramantassa alobhādosāmohavasena
timūlā honti, ñāṇavippayuttacittena viramantassa alobhādosavasena dvimūlā.
anabhijjhā ñāṇasampayuttacittena viramantassa adosāmohavasena dvimūlā,
ñāṇavippayuttacittena viramantassa adosavasena ekamūlā. alobho pana attanāva attano
mūlaṁ na hoti. abyāpādepi eseva nayo. sammādiṭṭhi alobhādosavasena dvimūlāvāti.
kusalakammapathakathā niṭṭhitā.
-----------
[41] evaṁ dasakusalakammapathavasena sīlaṁ dassetvā idāni nekkhammādīnaṁ
arahattamaggapariyosānānaṁ sattattiṁsadhammānaṁ vasena dassetuṁ nekkhammena
kāmacchandaṁ saṁvaraṭṭhena sīlaṁ avītikkamaṭṭhena sīlantiādimāha. tattha yasmā
nekkhammena kāmacchandaṁ saṁvarati na vītikkamati, tasmā nekkhammaṁ sīlanti adhippāyo.
paccattatthe vā karaṇavacanaṁ nekkhammanti attho. esa nayo sesesu. pāḷiyaṁ pana
nekkhammābyāpāde dassetvā heṭṭhā vuttanayattā sesaṁ saṅkhipitvā ante
arahattamaggoyeva dassito.
evaṁ saṁvarāvītikkamavasena sīlaṁ dassetvā idāni tesaṁyeva dvinnaṁ
pabhedadassanatthaṁ pañca sīlāni pāṇātipātassa pahānaṁ sīlantiādimāha. ettha ca
pāṇātipātassa pahānaṁ sīlaṁ, pāṇātipātā veramaṇī sīlaṁ, pāṇātipātassa
paṭipakkhacetanā sīlaṁ, pāṇātipātassa saṁvaro sīlaṁ, pāṇātipātassa avītikkamo
sīlanti yojanā kātabbā. pahānanti ca koci dhammo nāma natthi aññatra
vuttappakārānaṁ pāṇātipātādīnaṁ anuppādamattato. yasmā pana taṁ taṁ
pahānaṁ tassa tassa kusalassa dhammassa patiṭṭhānaṭṭhena upadhāraṇaṁ hoti,

page number: 244

vippakiṇṇasabhāvākaraṇena ca samodhānaṁ, tasmā pubbe vutteneva upadhāraṇa-
samodhānasaṅkhātena sīlanaṭṭhana sīlanti vuttaṁ. itare cattāro dhammā tato
veramaṇivasena tassa tassa saṁvaravasena tadubhayasampayuttacetanāvasena taṁ taṁ
avītikkamantassa avītikkamavasena ca cetaso pavattisambhāvaṁ sandhāya vuttā.
atha vā pahānampi dhammato atthiyeva. kathaṁ. pahīyate anena pāṇātipātādip-
paṭipakkho, pajahati vā taṁ paṭipakkhanti pahānaṁ. kintaṁ? sabbepi kusalā khandhā.
aññe pana ācariyā "nekkhammādīsupi `veramaṇī sīlan'ti vacanamattaṁ gahetvā sabba-
kusalesupi niyatayevāpanakabhūtā virati nāma atthī"ti vadanti, na tathā idhāti. evamimehi
pahānādīhi pañcahi padehi visesetvā pariyantāpariyantasīladvaye apariyantasīlameva
vuttaṁ. tasmā evaṁ hi evarūpāni sīlāni cittassa avippaṭisārāya saṁvattanti
.pe. sacchikātabbaṁ sacchikaronto sikkhatīti vuttaṁ.
tattha avippaṭisārāya saṁvattantīti "saṁvaro avippaṭisāratthāyā"ti 1- ca
"avippaṭisāratthāni kho ānanda kusalāni sīlāni avippaṭisārānisaṁsānī"ti 2- ca
vacanato avipaṭisāratthāya saṁvattanti "vippaṭisāro pāmojjatthāyā"ti 3- ca "yonisomana
sikaroto pāmojjaṁ jāyatī"ti 3- ca vacanato pāmojjāya saṁvattanti "pāmujjaṁ pī
tatthāyā"ti 1- ca "pamuditassa pīti jāyatī"ti 1- ca vacanato pītiyā saṁvattanti. "pīti
passaddhatthāyā"ti 1- ca "pītimanassa kāyo passambhatī"ti 4- ca vacanato passaddhiyā
saṁvattanti "passaddhi sukhatthāyā"ti ca "passaddhakāyo sukhaṁ vedetī"ti ca vacanato
somanassāya saṁvattanti. cetasikaṁ sukhaṁ hi somanassanti vuccati. āsevanāyāti
bhusā sevanā āsevanā. kassa āsevanā? anantaraṁ somanassavacanena sukhassa
vuttattā sukhaṁ siddhaṁ. "sukhino cittaṁ samādhiyatī"ti ca vacanato tena sukhena samādhi

footnote: 1 vi.pa. 8/366/344 2 ka 24/1/1,258 3 khu.paṭi. 31/73/89
footnote: 4 dī.sī. 9/466/204 dī.pā. 3/322/214, saṁßēáahā. 19/376, aṁ. pañcaka. 22/26/23

page number: 245

siddho hoti. evaṁ siddhassa samādhissa āsevanā. tassa samādhissa āsevanāya
saṁvattanti, paguṇabalavabhāvāya saṁvattantīti attho. bhāvanāyāti tasseva samādhissa
vuddhiyā. bahulīkammāyāti tasseva samādhissa punappunaṁ kiriyāya. avippaṭisārādip-
pavattiyā mūlakāraṇaṁ hutvā samādhissa saddhindriyādialaṅkārasādhanena alaṅkārāya
saṁvattanti. avippaṭisārādikassa samādhisambhārassa sādhanena parikkhārāya
saṁvattanti "ye ca kho ime 1- pabbajitena jīvitaparikkhārā samudānetabbā"tiādīsu 2-
viya hi ettha sambhārattho parikkhārasaddo. "ratho setaparikkhāro, jhānakkho
cakkavīriyo"tiādīsu 3- pana alaṅkārattho. "sattahi nagaraparikkhārehi suparikkhataṁ
hotī"tiādīsu 4- parivārattho. idha pana alaṅkāraparivārānaṁ visuṁ āgatattā
sambhāratthoti vuttaṁ. sambhārattho ca paccayatthoti. mūlakāraṇabhāveneva samādhi-
sampayuttaphassādidhammasampattisādhanena. parivārāya saṁvattanti 1- samādhissa vipassanāya
ca padaṭṭhānabhāvapāpanena vasībhāvapāpanena ca paripuṇṇabhāvasādhanato pāripūriyā
saṁvattanti.
evaṁ sīlūparissaye sabbākāraparipūraṁ samādhiṁ dassetvā idāni "samāhitena
cittena yathābhūtaṁ pajānāti passati, yathābhūtaṁ jānaṁ passaṁ nibbindati, nibbindaṁ
virajjati, virāgā vimuccatī"ti 5- vacanato sīlamūlakāni samādhipadaṭṭhānāni yathābhūtañāṇa-
dassanādīni dassento ekantanibbidāyātiādimāha. nibbidāya hi dassitāya
tassā padaṭṭhānabhūtaṁ yathābhūtañāṇadassanaṁ dassitameva hoti. tasmiṁ hi asiddhe
nibbidā na sijjhatīti. tāni pana vuttatthāneva. yathābhūtañāṇadassanaṁ panettha
sappaccayanāmarūpapariggaho.

footnote: 1 ma. ye kecime 2 maßēáū. 12/192/163 3 saṁßēáahā. 19/4/5
footnote: 4 aṅ.sattaka. 23/64/107 (syā) 5 dī.pā. 11/359/272, khu.paṭi. 31/73/89

page number: 246

evaṁ amatamahānibbānapariyosānaṁ sīlappayojanaṁ dassetvā idāni tassa sīlassa
adhisīlasikkhābhāvaṁ taṁmūlakā ca adhicittādhipaññāsikkhā dassetukāmo evarūpānaṁ
sīlānaṁ saṁvarapārisuddhi adhisīlantiādimāha. tattha saṁvaroyeva. pārisuddhi saṁvara-
pārisuddhi. evarūpānaṁ apariyantabhūtānaṁ vivaṭṭanissitānaṁ sīlānaṁ saṁvarapārisuddhi
vivaṭṭanissitattā sesasīlato adhikasīlanti vuccati. saṁvarapārisuddhiyā ṭhitaṁ cittanta
edisāya sīlasaṁvarapārisuddhiyā patiṭṭhitaṁ cittaṁ suṭṭhu avippaṭisārādīnaṁ āvahaṇato
na vikkhepaṁ gacchati, samādhismiṁ patiṭṭhātīti attho. avikkhepoyeva pārisuddhi
avikkhepapārisuddhi. so sabbamalavirahito nibbedhabhāgiyo samādhi sesasamādhito adhikattā
adhicittanti vuccati. cittasīsena hettha samādhi niddiṭṭho. saṁvarapārisuddhiṁ sammā
passatīti parisuddhiṁ sīlasaṁvaraṁ ñātapariññāvasena tīraṇapariññāvasena ca sammā passati,
evameva avikkhepapārisuddhisaṅkhātaṁ pārisuddhaṁ samādhiṁ sammā passati. evaṁ passato
cassa dassanasaṅkhātā pārisuddhi dassanapārisuddhi. sāyeva sesapaññāya adhikattā
adhipaññāti vuccati. yo tatthāti yo tattha saṁvarāvikkhepadassanesu. saṁvaraṭṭhoti
saṁvarabhāvo. evameva avikkhepaṭṭhadassanaṭṭhā ca veditabbā. adhisīlameva sikkhā
adhisīlasikkhā. evaṁ itarāpi veditabbā.
evaṁ tisso sikkhāyo dassetvā idāni tāsaṁ pāripūrikkamaṁ dassetuṁ imā
tisso sikkhāyo āvajjanto sikkhatītiādimāha. tassattho:- paccekaṁ paripūretuṁ
āvajjantopi sikkhati nāma, āvajjitvā "ayaṁ nāma sikkhā"ti jānantopi sikkhati
nāma, jānitvā punappunaṁ passantopi sikkhati nāma, passitvā yathādiṭṭhaṁ
paccavekkhantopi sikkhati nāma, paccavekkhitvā tattheva cittaṁ acalaṁ katvā
patiṭṭhapentopi sikkhati nāma, taṁ taṁ sikkhāsampayuttasaddhāvīriyasatisamādhipaññāhi
sakasakakiccaṁ karontopi sikkhāti nāma, abhiññeyyābhijānanakālepi taṁ taṁ kiccaṁ
karonto tissopi sikkhāyo sikkhāti nāmāti. puna pañcasīlānītiādīni
vuttatthāneva.

page number: 247

arahattamaggena sabbe kilesanantiādīsu pana arahantānaṁ suṭṭhu vippaṭisārādi-
abhāvato āsevanādibhāvato ca tāni padāni yujjanteva. ekantanibbidāyātiādīni
pana satipaṭṭhānasammappadhānāni viya maggakkhaṇeyeva yojetabbāni.
[42] saṁvarapārisuddhiṁ sammā passati, avikkhepapārisuddhiṁ sammā passatīti
idaṁ pana vacanadvayaṁ phalasamāpattatthāya vipassanāvasena yojetabbaṁ, dutiyavacanaṁ pana
nirodhasamāpattatthāya vipassanāvasenāpi yujjati. āvajjanto sikkhatītiādīsu pañcasu
vacanesu arahato sikkhitabbābhāvepi asekkhasīlakkhandhādisabhāvato "sikkhātī"ti vuttanti
veditabbaṁ. saddhāya adhimuccanto sikkhatītiādīni pana maggakkhaṇaṁyeva sandhāya
vuttāni. aññānipi upacāravipassanāmaggavasena vuttāni vacanāni yathāyogaṁ
yojetabbānīti.
sīlamayañāṇaniddesavaṇṇanā niṭṭhitā.
-------------
3. samādhibhāvanāmayañāṇaniddesavaṇṇanā
[43] samādhibhāvanāmayañāṇaniddese ādito tāva ekakato paṭṭhāya yāva
dasakā samādhippabhedaṁ dassento eko samādhītiādimāha. tattha cittassa ekaggatāti
nānārammaṇavikkhepābhāvato ekaṁ ārammaṇaṁ aggaṁ uttamaṁ assāti ekaggo,
ekaggassa bhāvo ekaggatā. sā pana ekaggatā cittassa, na sattassāti dassanatthaṁ
"cittassā"ti vuttaṁ. duke lokiyoti loko vuccati lujjanapalujjanaṭṭhena vaṭṭaṁ,
tasmiṁ pariyāpannabhāvena loke niyuttoti lokiyo. lokuttaroti uttiṇṇoti uttaro
loke apariyāpannabhāvena lokato uttaroti lokuttaro. tike savitakko ca so

page number: 248

savicāro cāti savitakkasavicāro evaṁ avitakkāvicāro vitakkavicāresu vicārova
matto pamāṇaṁ etassāti vicāramatto, vicārato uttariṁ vitakkena saddhiṁ sampayogaṁ
na gacchatīti attho. avitakko ca so vicāramatto cāti avitakkavicāramatto. tīsupi
vicchedaṁ katvāpi paṭhanti. catukkapañcakā vuttatthā. chakke punappunaṁ uppajjanato
satiyeva anussati, pavattitabbaṭṭhānamhiyeva vā pavattattā saddhāpabbajitassa
kulaputtassa anurūpā satītipi anussati, buddhaṁ ārabbha uppannā anussati buddhā-
nussati. arahattādibuddhaguṇārammaṇāya satiyā etaṁ adhivacanaṁ. tassā buddhānussatiyā
vasena cittassa ekaggatāyeva uddhaccasaṅkhātassa vikkhepassa paṭipakkhabhāvato na
vikkhepoti avikkhepo. dhammaṁ ārabbha uppannā anussati dhammānussati.
svākkhātatādidhammaguṇārammaṇāya satiyā etaṁ adhivacanaṁ. dhammaṁ ārabbha uppannā
anussati saṁghānussati. supaṭipannatādisaṁghaguṇārammaṇāya satiyā etaṁ adhivacanaṁ. sīlaṁ
ārabbha uppannā anussati sīlānussati. attano akhaṇḍatādisīlaguṇārammaṇāya satiyā
etaṁ adhivacanaṁ. cāgaṁ ārabbha uppannā anussati cāgānussati. attano
muttacāgatādicāgaguṇārammaṇāya satiyā etaṁ adhivacanaṁ. devatā ārabbha uppannā
anussati devatānussati. devatā sakkhiṭṭhāne ṭhapetvā attano
saddhādiguṇārammaṇāya satiyā etaṁ adhivacanaṁ.
sattake samādhikusalatāti ekavidhādibhedena anekakabhede samādhimhi "ayamevaṁvidho
samādhi, ayamevaṁvidho samādhī"ti chekabhāvo. samādhiparicchedakapaññāyetaṁ adhivacanaṁ. samādhi
uppādanavidhānena vidhānepi chekabhāvo samādhikusalatā.
samādhissa samāpattikusalatāti uppāditassa samādhissa samāpajjane chekabhāvo.
etena samāpajjanavasitā vuttā hoti.
samādhissa ṭhitikusalatāti samāpannassa samādhissa santativasena yathāruci ṭhapane
chekabhāvo. etena adhiṭṭhānavasitā vuttā hoti. atha vā nimittaggahaṇena cassa

page number: 249

puna te ākāre sampādayato appanāmattameva ijjhati, na ciraṭṭhānaṁ. ciraṭṭhānaṁ
pana samādhiparipanthānaṁ dhammānaṁ suvisodhitattā hoti. yo hi bhikkhu kāmādīnava-
paccavekkhaṇādīhi kāmacchandaṁ na suṭṭhu vikkhambhetvā, kāyappassaddhivasena
kāyaduṭṭhullaṁ na supaṭippassaddhaṁ katvā, ārabhadhātumanasikārādivasena thinamiddhaṁ na
suṭṭhu paṭivinodetvā, samathanimittamanasikārādivasena uddhaccakukkuccaṁ na suṭṭhu
samūhataṁ katvā, aññepi samādhiparipanthe dhamme na suṭṭhu visodhetvā jhānaṁ
samāpajjati, so avisodhitaṁ āsayaṁ paviṭṭhabhamaro viya asuddhaṁ uyyānaṁ paviṭṭharājā
viya ca khippameva nikkhamati. yo pana samādhiparipanthe dhamme suṭṭhu visodhetvā
jhānaṁ samāpajjati, so suvisodhitaṁ āsayaṁ paviṭṭhabhamaro viya suparisuddhaṁ uyyānaṁ
paviṭṭharājā viya ca sakalampi divasabhāgaṁ antosamāpattiyaṁyeva hoti. tenāhu
porāṇā:-
"kāmesu chandaṁ paṭighaṁ vinodaye
uddhaccathīnaṁ 1- vicikicchapañcamaṁ
vivekapāmojjakarena cetasā
rājāva suddhantagato tahiṁ rame"ti.
tasmā "ciraṭṭhitikāmena paripanthikadhamme sodhetvā jhānaṁ samāpajjitabban"ti vuttattā
taṁ vidhiṁ sampādetvā samādhissa ciraṭṭhitikāraṇe chekabhāvoti vuttaṁ hoti.
samādhissa vuṭṭhānakusalatāti santativasena yathāruci pavattassa samādhissa yathā
paricchinnakāleyeva vuṭṭhānena samādhissa vuṭṭhāne chekabhāvo. "yassa hi dhammaṁ
puriso vijaññā"tiādīsu 2- viya nissakkatthe vā sāmivacanaṁ katanti veditabbanti.
etena vuṭṭhānavasitā vuttā hoti. samādhissa kallatākusalatāti agilānabhāvo

footnote: 1 uddhaccamidaṁ (visuddhi 1/193-syā) 2 khu.jā. 27/1470/297 (syā)

page number: 250

arogabhāvo kallatā. gilāno hi akallakoti 1- vuccati. vinayepi vuttaṁ "nāhaṁ bhante
akallako"ti. 1- anaṅgaṇasuttavatthusuttesu 2- vuttānaṁ jhānappaṭilābhapaccanīkānaṁ
pāpakānaṁ icchāvacarānaṁ abhāvena ca abhijjhādīnaṁ cittassa upakkilesānaṁ vigamena
samādhissa agilānabhāvakaraṇe chekabhāvo samādhissa kallatākusalatā, kilesagelaññarahitabhāve
kusalatāti vuttaṁ hoti. atha vā kallatāti kammaññatā, kammaññatāpariyāyattā kallā-
vacanassa. "yā cittassa akallatā akammaññatā"ti 3- vuttaṁ. "kallacittaṁ muducittaṁ
vinīvaraṇacittan"ti. 4- ettha kallasaddo ca kammaññattho. tasmā kasiṇānulomato
kasiṇapaṭilomato kasiṇānulomapaṭilomato jhānānulomato jhānapaṭilomato
jhānānulomapaṭilomato jhānukkantakato kasiṇukkantakato jhānakasiṇukkantakato
aṅgasaṅkantito ārammaṇasaṅkantito aṅgārammaṇasaṅkantito aṅgavavatthānato
ārammaṇavavatthānatoti imehi cuddasahi ākārehi, aṅgārammaṇavavatthānatoti iminā
saha pañcadasahi vā ākārehi cittaparidamanena samādhissa kammaññabhāvakaraṇe
kusalabhāvoti vuttaṁ hoti.
samādhissa gocarakusalatāti samādhissa gocaresu kasiṇādīsu ārammaṇesu taṁ
taṁ jhānaṁ samāpajjitukāmatāya yathāruci āvajjanakaraṇavasena tesu ārammaṇesu
chekabhāvo. etena kasiṇāvajjanavasena āsajjanavasitā vuttā hoti. atha vā tasmiṁ
tasmiṁ disābhāge kasiṇapharaṇavasena evaṁ phuṭṭhassa kasiṇassa ciraṭṭhānavasena ca
samādhissa gocaresu chekabhāvo.
samādhissa abhinīhārakusalatāti ekattanayena heṭṭhāheṭṭhāsamādhiṁ uparūpari-
samādhibhāvūpanayanena abhinīharaṇe abhininnāmane chekabhāvo. upacārajjhānaṁ hi

footnote: 1 vißēáahāvi. 1/151/85 2 maßēáū. 12/57,70/32,48
footnote: 3 abhi.saṁ. 34/1162/270 4 dī.sī. 9/298/108, maßēéa. 13/395/378

page number: 251

vasippattaṁ paṭhamajjhānatthāya vipassanatthāya vā abhinīharati, evaṁ paṭhamajjhānādīni
dutiyajjhānāditthāya vipassanatthāya vā, catutthajjhānaṁ arūpasamāpattatthāya
abhiññatthāya vipassanatthāya vā ākāsānañcāyatanādayo viññāṇañcāyatanādi-
atthāya vipassanatthāya vā abhinīharatīti evaṁ samādhissa tattha tattha abhinīhārakusalatā.
yasmā pana kusalatā nāma paññā sā samādhi na hoti, tasmā samādhi
pariṇāyakapariññāvasena sattavidhopi vuttoti veditabbo.
keci pana ācariyā "samādhikusalatāti yena masikārena cittaṁ na vikkhipati,
tattha kusalatā, samāpattikusalatāti yena manasikārena samāpajjantassa jhānaṅgāni
pātubhavanti, tattha kusalatā. ßēhitikusalatāti yena manasikārena appito samādhi na
vikkhipati, tattha kusalatā. vuṭṭhānakusalatāti nīvaraṇavuṭṭhānaṁ jānāti paṭhamajjhāne,
aṅgavuṭṭhānaṁ jānāti tīsu jhānesu, ārammaṇavuṭṭhānaṁ jānāti arūpasamāpattīsu,
vikkhepavuṭṭhānaṁ jānāti visayādhimatte, succhandavuṭṭhānaṁ jānāti pariyantakāle ca
avasānakaraṇīyakāle ca. kallatākusalatāti cittaphāsutāya sarīraphāsutāya āhāraphāsutāya
senāsanaphāsutāya puggalaphāsutāya ca samādhissa kallatā hotīti jānāti. gocarakusalatāti
ārammaṇassa paricchedaṁ kātuṁ jānāti, disāpharaṇaṁ kātuṁ jānāti, vaḍḍhetuṁ
jānāti. abhinīhārakakusalatāti tattha tattha sammā manasikārena cittaṁ abhinīharati
abhininnāmeti, upacāre vasippatte paṭhamajjhāne abhinīharati, evaṁ uparūparijhānesu
abhiññāsu arūpasamāpattīsu vipassanāsu ca abhinīharati. evaṁ tattha tattha
abhinīhārakusalatā"ti evametesaṁ padānaṁ atthaṁ vaṇṇayanti.
aṭṭhakaṁ vuttatthameva. navake rūpāvacaroti "katame dhammā rūpāvacarā. heṭṭhato
brahmapārisajjaṁ pariyantaṁ karitvā uparito akaniṭṭhe deve anto karitvā"ti-
ādinā 1- nayena vuttesu rūpāvacaradhammesu pariyāpanno. tatrāyaṁ vacanattho:-

footnote: 1 abhi.saṁ. 34/1289/274

page number: 252

rūpakhandhasaṅkhātaṁ rūpaṁ ettha avacarati, na kāmoti rūpāvacaro. rūpakkhandhopi hi
rūpanti vuccati "rūpakkhandho rūpan"tiādīsu viya. so pana brahmapārisajjabrahma-
purohitamahābrahmānaṁ parittābhāppamāṇābhāabhassarānaṁ parittasubhāppamāṇasubha-
subhakiṇhānaṁ asaññasattavehapphalānaṁ avihātappasudassasudassīakaniṭṭhānañca vasena
soḷasavidho padeso. so rūpāvacarasaṅkhāto padeso uttarapadalopaṁ katvā "rūpan"ti vuccati,
tasmiṁ rūpe avacaratīti rūpāvacaro. rūpabhavo vā rūpaṁ, tasmiṁ avacaratīti rūpāvacaraṁ.
kiñcāpi hi eso samādhi kāmabhavepi avacarati, yathā pana saṅgāme avacaranto
saṅgāmāvacaroti laddhanāmo nāgo nagare carantopi saṅgāmāvacaroti vuccati, thalacarā
jalacarā ca pāṇino athale ajalepi ca ṭhitāpi thalacarā jalacarāti vuccanti, evamayaṁ
aññattha avacarantītipi rūpāvacaroti vutto. apica rūpabhavasaṅkhāte rūpe paṭisandhiṁ
avacāretītipi rūpāvacaro. hīnoti lāmako. hīnuttamānaṁ majjhe bhavo majjho. majjhimotipi
pāṭho, soyevattho. padhānabhāvaṁ nīto paṇīto, uttamoti attho. ete pana
āyūhaṇavasena veditabbā. yassa hi āyūhanakkhaṇe chando vā hīno hoti vīriyaṁ
vā cittaṁ vā vīmaṁsā vā, so hīno nāma. yassa te dhammā majjhimā, so
majjhimo. yassa paṇītā, so paṇīto. uppāditamatto vā hīno, nātisubhāvito
majjhimo, atisubhāvito vasippatto paṇīto. arūpāvacaro rūpāvacare
vuttanayānusārena veditabbo.
suññato samādhītiādīsu "sabbe saṅkhārā aniccā dukkhā anattā"ti
vipassanāpaṭipāṭiyā vipassantassa anattānupassanāya maggavuṭṭhāne jāte yasmā
sā vipassanā attavirahitesu saṅkhāresu suññato pavattā, tasmā suññato nāma
hoti. tāya siddho ariyamaggasamādhi suññato samādhi nāma hoti, suññatavasena
pavattasamādhīti attho. vipassanāya pavattākārena hi so pavattati. aniccānupassanāya

footnote: 1 abhi.yu. 38/2/16

page number: 253

maggavuṭṭhāne jāte yasmā sā vipassanā niccanimittapaṭipakkhavasena pavattā, tasmā
animittā nāma hoti. siddho ariyamaggasamādhi animitto samādhi nāma hoti,
niccanimittavirahito samādhīti attho. vipassanāya pavattākārena hi so pavattati.
dukkhānupassanāya maggavuṭṭhāne jāte yasmā sā vipassanā paṇidhipaṭipakkhavasena
pavattā, tasmā appaṇihitā nāma hoti. tāya siddho ariyamaggasamādhi appaṇihito
samādhi nāma hoti. paṇidhivirahito samādhīti attho. vipassanāya pavattākārena
hi so pavattati. tādisā eva tayo phalasamādhayopi etehiyeva tīhi samādhīhi
gahitā hontīti veditabbā. lokuttarasamādhīnaṁ paṇītattā hīnādibhedo na uddhato.
dasake uddhumātakasaññāvasenātiādīsu bhastā viya vāyunā uddhaṁ jīvitapariyādānā
yathānukkamaṁ samuggatena sūnabhāvena uddhumātattā uddhumātaṁ, uddhumātameva
uddhumātakaṁ, paṭikūlattā vā kucchitaṁ uddhumātanti uddhumātakaṁ. tathārūpassa
chavasarīrassetaṁ adhivacanaṁ. vinīlaṁ vuccati viparibhinnavaṇṇaṁ, vinīlameva vinīlakaṁ,
paṭikūlattā vā kucchitaṁ vinīlanti vinīlakaṁ. maṁsussadaṭṭhānesu rattavaṇṇassa
pubbasannicitaṭṭhānesu setavaṇṇassa, yebhuyyena ca nīlavaṇṇassa nīlaṭṭhāne
nīlasāṭakapārupasseva chavasarīrassetaṁ adhivacanaṁ. paribhinnaṭṭhānesu vissandamānapubbaṁ
vipubbaṁ, vipubbameva vipubbakaṁ, paṭikūlattā vā kucchitaṁ vipubbanti vipubbakaṁ.
tathārūpassa chavasarīrassetaṁ adhivacanaṁ. vidchiddaṁ vuccati dvidhā chindanena apadhāritaṁ,
vicchiddameva vicchiddakaṁ, paṭikūlattā vā kucchitaṁ vicchiddanti vicchiddakaṁ.
majjhe chinnassa chavasarīrassetaṁ adhivacanaṁ. ito ca eto ca vividhākārena soṇasiṅgālādīhi
khāyitanti vikhāyitanti vattabbe vikkhāyitanti vikkhāyitanti vuttaṁ.
vikkhāyitameva vikkhāyitakaṁ, paṭikūlattā vā kucchitaṁ vikkhāyitanti vikkhāyitakaṁ.
tathārūpassa chavasarīrassetaṁ adhivacanaṁ. vividhaṁ khittaṁ vikkhittaṁ, vikkhittameva
vikkhittakaṁ, paṭikūlattā vā kucchitaṁ vikkhittanti vikkhittakaṁ. aññena hatthaṁ
aññena pādaṁ aññena sīsanti evaṁ tato tato

page number: 254

khittassa chavasarīrassetaṁ adhivacanaṁ. hatañca taṁ purimanayeneva vikkhittakañcāti
hatavikkhittakaṁ. kākapadākārena aṅgapaccaṅgesu satthena hanitvā vuttanayena vikkhit-
tassa chavasarīrassetaṁ adhivacanaṁ. lohitaṁ kirati vikkhipati ito cito ca paggharatīti
lohitakaṁ. paggharitalohitamakkhitassa chavasarīrassetaṁ adhivacanaṁ. puḷuvā vuccanti kimiyo,
puḷuve 1- kiratīti puḷuvakaṁ. kimiparipuṇṇassa chavasarīrassetaṁ adhivacanaṁ. aṭṭhiyeva
aṭṭhikaṁ, paṭikūlattā vā kucchitaṁ aṭṭhīti aṭṭhikaṁ. aṭṭhikasaṅkhalikāyapi ekaṭṭhi-
kassapi etaṁ adhivacanaṁ. imāni pana uddhumātakādīni nissāya uppannanimittānampi
nimittesu paṭiladdhajjhānānampi etāneva nāmāni. idha pana uddhamātakanimitte
paṭikūlākāraggahitā appanāvasena uppannā saññā uddhumātakasaññā, tassā
uddhumātakasaññāya vasena uddhumātakasaññāvasena. sesesupi eseva nayo.
pañcapaññāsasamādhīti ekakādivasena vuttā.
[44] evaṁ ekakādivasena samādhippabhedaṁ dassetvā idāni aññenapi
pariyāyena samādhiṁ dassetukāmo apicāti aññaṁ pariyāyārambhaṁ dassetvā pañca-
vīsatītiādimāha. tattha samādhissa samādhiṭṭhāti samādhissa samādhibhāve sabhāvā, yehi
sabhāvehi so samādhi hoti, te tasmiṁ atthā nāma. pariggahaṭṭhena samādhīti
saddhādīhi indriyehi pariggahitattā tasmā pariggahitasabhāvena samādhi. tāneva
ca indriyāni aññaparivārāni honti, bhāvanāpāripūriyā paripuṇṇāni ca
honti. tasmā parivāraṭṭhena paripūraṭṭhena samādhi. tesaṁyeva samādhivasena
ekārammaṇamapekkhitvā ekaggaṭṭhena, nānārammaṇavikkhepābhāvamapekkhitvā
avikkhepaṭṭhena, lokuttarasseva mahatā vīriyabalapaggahena pattabbattā lokuttara-
maggasseva ca parihānivasena visārābhāvato heṭṭhā gahitapaggahaṭṭhāvisāraṭṭhā idha
na gahitāti veditabbā. kilesakālussiyassābhāvena anāvilaṭṭhena samādhi. avikampattā

footnote: 1 ma. puḷavehi

page number: 255

aniñjanaṭṭhena samādhi. vikkhambhanavasena samucchedavasena vā kilesehi vimuttattā
ārammaṇe ca adhimuttattā vimuttaṭṭhena samādhi.
ekattupaṭṭhānavasena cittassa ṭhitattāti samādhiyogeneva ekārammaṇe
bhusapatiṭṭhānavasena cittassa ārammaṇe niccalabhāvena patiṭṭhitattā. aṭṭhasu yugalesu
esati nesati, ādiyati nādiyati, paṭipajjati na paṭipajjatīti imāni tīṇi yugalāni
appanāvīthito pubbabhāge upacārassa mudumajjhādhimattatāvasena cittassa vuttānīti
veditabbāni, jhāyati jhāpetīti idaṁ appanāvīthiyaṁ upacāravasena veditabbaṁ. esitattā
nesitattā, ādinnattā anādinnattā, paṭipannattā nappaṭipannattā, jhāpitattā
na jhāpitattāti imāni cattāni yugalāni appanāvasena vuttānīti veditabbāni.
tattha samaṁ esatīti samādhītiādīsu samanti appanaṁ. sā hi paccanīkadhamme
sameti nāsetīti samā, paccanīkavisamābhāvato vā samabhūtāti samā. taṁ samaṁ esati
ajjhāsayavasena gavesati. itisaddo kāraṇattho, yasmā samaṁ esati, tasmā samādhīti
attho. visamaṁ nesatīti taṁ taṁ jhānapaccanīkasaṅkhātaṁ visamaṁ na esati. mudubhūto
hi pubbabhāgasamādhi ādibhūtattā samaṁ esati, visamaṁ nesati nāma. majjhimabhūto
thirabhūtattā samaṁ ādiyati, visamaṁ nādiyati nāma. adhimattabhūto appanāvīthiyā
āsannabhūtattā samaṁ paṭipajjati, visamaṁ napaṭipajjati nāma. samaṁ jhāyatīti
bhāvanapuṁsakavacanaṁ, samaṁ hutvā jhāyati, samena vā ākārena jhāyatīti attho.
appanāvīthiyaṁ hi samādhi paccanīkadhammaviggamena santattā santāya appanāya
anukulabhāvena ca ṭhitattā samenākārena pavattati. jhāyatīti pajjalatīti attho "ete
maṇḍalamāle dīpā jhāyanti 1- sabbarattiṁ, sabbarattiyo ca telappadīpo jhāyati,
telappadīpo cettha jhāyeyyā"tiādīsu 2- viya. samaṁ jāyatītipi pāṭho, samenākārena

footnote: 1 dī.sī. 9/159/50 2 saṁṇi. 16/53/83

page number: 256

uppajjatīti attho. jhāyati jhāpetīti yugalattā purimapāṭhopi sundarataro. jhāpetīti
ca dahatīti attho. so hi samādhipaccanīkadhamme dūratarakaraṇena dahati nāma.
esanānesanādīnaṁ pana appanāya siddhattā "esitattā nesitattā"tiādīhi
appanāsamādhi vutto. samaṁ jhātattāti samaṁ jalitattā samaṁ jātattātipi pāṭho.
iti imesaṁ aṭṭhannaṁ yugalānaṁ vasena soḷasa, purimā ca navāti ime pañcavīsati
samādhissa samādhiṭṭhā.
samo ca hito ca sukho cāti samādhīti idaṁ pana pañcavīsatiyā ākārehi
sādhitassa samādhissa atthasādhanatthaṁ vuttaṁ. tattha samoti samasaddassa,
saṁsaddassa vā attho. so hi paccanīkakkhobhavisamavirahitattā samo. hitoti adhisaddassa
attho, ārammaṇe āhito niccalabhāvakaraṇena patiṭṭhāpitoti adhippāyo. ubhayena
samo ca āhito cāti samādhīti vuttaṁ hoti. sukhoti santaṭṭhena sukho. "yāyaṁ
bhante adukkhamasukhā vedanā, santasmiṁ esā paṇīte sukhe vuttā bhagavatā"ti 1-
ca "upekkhā pana santattā, sukhamicceva bhāsitā"ti ca vuttattā tena santatthena
sukhasaddena upekkhāsahagatasamādhipi gahito hoti. aniyāmena hi sabbasamādhayo idha
vuccanti. tena ca sukhasaddena āhitabhāvassa kāraṇaṁ vuttaṁ hoti. yasmā santo
tasmā ekārammaṇe āhitoti adhippāyo veditabboti.
samādhibhāvanāmayañāṇaniddesavaṇṇanā niṭṭhitā.
--------------

footnote: 1 maßēéa. 13/88/66

page number: 257

4. dhammaṭṭhitiñāṇaniddesavaṇṇanā
[45] dhammaṭṭhitiñāṇaniddese avijjāsaṅkhārānaṁ uppādaṭṭhitītiādīsu
tiṭṭhanti etāya saṅkhārāti ṭhiti. kā sā? avijjā. sā hi saṅkhārānaṁ uppādāya
nibbattiyā ṭhiti kāraṇanti uppādaṭṭhiti. uppannānaṁ pavattiyāpi kāraṇanti
pavattaṭṭhiti. kiñcāpi hi janakapaccayassa jananakkhaṇeyeva kiccānubhāvo hoti, tena
pana janakānaṁyeva pavattattā sakakkhaṇe pavattiyāpi kāraṇaṁ nāma hoti, santativasena
vā pavattiyā kāraṇanti attho. pavattanti ca napuṁsake bhāvavacanametaṁ, tasmā
pavattaṁ pavattīti atthato ekaṁ. pavattisaddassa pana pākaṭattā tena yojetvā
attho vutto. bhāvepi ṭhitisaddassa sijjhanato na idha bhāve ṭhitisaddo, kāraṇe
ṭhitisaddoti dassanatthaṁ nimittaṭṭhitīti vuttaṁ, nimittabhūtā ṭhitīti attho,
kāraṇabhūtāti vuttaṁ hoti. na kevalaṁ nimittamattaṁ hoti, atha kho saṅkhārajanane sabyāpārā
viya hutvā āyūhati vāyamatīti paccayasamatthataṁ dassento āyūhanaṭṭhitīti āha,
āyūhanabhūtā ṭhitīti attho. yasmā avijjā saṅkhāre uppādayamānā uppāde
saṁyojeti nāma, ghaṭetīti attho, saṅkhāre pavattayamānāva pavattiyaṁ palibundhati 1- nāma,
bandhatīti 2- attho, tasmā saññogaṭṭhiti palibodhaṭṭhitīti vuttā, saññogabhūtā ṭhiti,
palibodhabhūtā ṭhitīti attho. avijjāvasaṅkhāraupādayamānā uppādāya pavattiyā ca
mūlakāraṇaṭṭhena samudayo nāma, samudayabhūtā ṭhitīti samudayaṭṭhiti, mūlakāraṇabhūtā ṭhitīti
attho. avijjāva saṅkhārānaṁ uppāde janakapaccayattā, pavattiyaṁ upatthambhakapaccayattā
hetuṭṭhiti paccayaṭṭhitīti vuttā, hetubhūtā ṭhiti, paccayabhūtā ṭhitīti attho. janaka-
paccayo hi hetūti, upatthambhakapaccayo paccayoti vuccati. evaṁ sesesupi yojetabbaṁ.
bhavo jātiyā jāti jarāmaraṇassāti ettha pana uppādaṭṭhiti saññogaṭṭhiti
hetuṭṭhiti uppādavasena yojitāni padāni jātijarāmaraṇavantānaṁ khandhānaṁ vasena

footnote: 1 sī. palibujhjati 2 ma. ganthatīti

page number: 258

pariyāyena vuttānīti veditabbāni. keci pana "upādāya ṭhiti uppādaṭṭhitī"ti
evamādinā nayenettha atthaṁ vaṇṇayanti. avijjā paccayoti avijjāya saṅkhārānaṁ
paccayabhāvaṁ apekkhitvā vuttaṁ. avijjāyapi paccayasambhūtattā tassā api paccaya-
pariggahaṇadassanatthaṁ ubhopete dhammā paccayasamuppannāti paccayapariggahe
paññāti vuttaṁ. evaṁ sesesupi yojetabbaṁ. jāti paccayo, jarāmaraṇaṁ paccaya-
samuppannanti pana pariyāyena vuttaṁ. atītampi addhānanti atikkantampi kālaṁ.
anāgatampi addhānanti appattampi kālaṁ. ubhayatthāpi accantasaṁyogatthe
upayogavacanaṁ.
[46] idāni navākāravārānantaraṁ te navākāre vihāya hetupaṭiccapaccaya-
padeheva yojetvā avijjā hetu, saṅkhārā hetusamuppannātiādayo tayo
vārā niddiṭṭhā navākāravāre janakaupatthambhakavasena paccayo vutto. idha pana
hetuvārassa ca paccayavārassa ca visuṁ āgatattā hetūti janakapaccayattaṁ paccayo
ti upatthambhakapaccayattaṁ veditabbaṁ ekekassāpi avijjādikassa paccayassa ubhayathā
sambhavato. paṭiccavāre avijjā paṭiccāti attano uppāde saṅkhārānaṁ avijjā-
pekkhattā saṅkhāre hi avijjā paṭimukhaṁ etabbā gantabbāti paṭiccā. etena
avijjāya saṅkhāruppādanasamatthatā vuttā hoti. saṅkhārā paṭiccasamuppannāti saṅkhārā
avijjaṁ paṭicca tadabhimukhā pavattanato paṭimukhaṁ katvā na vihāya samaṁ uppannā. evaṁ
sesesupi liṅgānurūpena yojetabbaṁ. avijjā paṭiccāti ussukkavasena vā pāṭho,
attho panettha avijjā attano paccaye paṭicca pavattāti pāṭhasesavasena yojetabbo.
evaṁ sesesupi. catūsupi ca etesu vāresu dvādasannaṁ paṭiccasamuppādaṅgānaṁ
paccayasseva vasena dhammaṭṭhitiñāṇassa niddisitabbattā avijjādīnaṁ ekādasannaṁyeva
aṅgānaṁ vasena dhammaṭṭhitiñāṇaṁ niddiṭṭhaṁ, jarāmaraṇassa pana ante ṭhitattā tassa
vasena na niddiṭṭhaṁ. jarāmaraṇassāpi sokaparidevadukkhadomanassupāyāsānaṁ paccayattā

page number: 259

jarāmaraṇaṁ tesaṁ paccayaṁ katvā upaparikkhamānassa tassāpi jarāmaraṇassa vasena
dhammaṭṭhitiñāṇaṁ yujjateva.
[47] idāni tāneva dvādasa paṭiccasamuppādaṅgāni vīsatiākāravasena
vibhajitvā catusaṅkhepatiyaddhatisandhiyo dassetvā dhammaṭṭhitiñāṇaṁ niddisitukāmo
purimakammabhavasmintiādimāha. tattha purimakammabhavasminti purime kammabhave, atīta-
jātiyaṁ kammabhave kariyamāneti attho. moho avijjāti yo tadā dukkhādīsu
moho, yena mūḷho kammaṁ karoti, sā avijjā. āyūhanā saṅkhārāti taṁ kammaṁ
karontassa purimacetanāyo, yathā "dānaṁ dassāmī"ti cittaṁ uppādetvā māsampi
saṁvaccharampi dānūpakaraṇāni sajjentassa uppannā purimacetanāyo. paṭiggāhakānaṁ
pana hatthe dakkhiṇaṁ patiṭṭhāpayato cetanā bhavoti vuccati. ekāvajjanesu vā
chasu javanesu cetanā āyūhanā saṅkhārā nāma, sattamajavane cetanā bhavo.
yā kāci vā pana cetanā bhavo, taṁsampayuttā āyūhanā saṅkhārā nāma. nikanti
taṇhāti yaṁ kammaṁ karontassa tassa phale upapattibhave nikāmanā patthanā,
sā taṇhā nāma. upagamanaṁ upādānanti yaṁ kammaṁ bhavassa paccayabhūtaṁ "imasmiṁ
nāma kamme kate, kāmā sampajjantī"ti vā "idaṁ katvā asukasmiṁ nāma ṭhāne
kāme sevissāmī"ti vā "attā ucchinno sūcchinno hotī"ti vā "sukhī hoti
vigatapariḷāho"ti vā "sīlabbataṁ sukhena paripūratī"ti vā pavattaṁ upagamanaṁ
daḷhaggahaṇaṁ, idaṁ upādānaṁ nāma. cetanā bhavoti āyūhanāvasāne vuttā
cetanā bhavo nāma. purimakammabhavasminti atītajātiyā kammabhave kariyamāne
pavattā. idha paṭisandhiyā paccayāti paccuppannapaṭisandhiyā paccayabhūtā.
idha paṭisandhi viññāṇanti yaṁ paccuppannabhavassa bhavantarapaṭisandhānavasena
uppannattā paṭisandhīti vuccati, taṁ viññāṇaṁ. okkanti nāmarūpanti yā

page number: 260

gabbhe rūpārūpadhammānaṁ okkanti āgantvā pavisanaṁ viya, idaṁ nāmarūpaṁ. pasādo
āyatananti yo pasannabhāvo, idaṁ āyatanaṁ. jātiggahaṇena ekavacanaṁ kataṁ. etena cakkhādīni
pañcāyatanāni vuttāni. "pabhassaramidaṁ bhikkhave cittaṁ, tañca kho āgantukehi
upakkilesehi upakkiliṭṭhan"ti 1- ettha bhavaṅgacittaṁ adhippetanti vacanato idhāpi
manāyatanassa vipākabhūtattā, tassa ca kilesakālussiyābhāvena pasannattā
pasādavacanena manāyatanampi vuttanti veditabbaṁ. phuṭṭho phassoti yo ārammaṇaṁ
phuṭṭho phusanto uppanno, ayaṁ phasso. vedayitaṁ vedanāti yaṁ paṭisandhiviññāṇena
vā saḷāyatanapaccayena vā phassena saha uppannaṁ vipākavedayitaṁ, ayaṁ vedanā
idhupapattibhavasmiṁ purekatassa kammassa paccayāti paccuppanne vipākabhave
atītajātiyaṁ katassa kammassa paccayena pavattantīti attho.
idha paripakkattā āyatanānanti paripakkāyatanassa kammapakaraṇakāle
mohādayo dassitā. āyatiṁ paṭisandhiyāti anāgate paṭisandhiyā. āyatiṁ paṭisandhi
viññāṇantiādīni vuttatthāni.
kathaṁ pana dvādasahi paṭiccasamuppādaṅgehi ime vīsati ākārā gahitā
hontīti? avijjā saṅkhārāti ime dve atītahetuyo sarūpato vuttā. yasmā
pana avidvā paritassati, paritassito upādiyati, tassupādānapaccayā bhavo, tasmā
tehi dvīhi gahitehi taṇhupādānabhavāpi gahitāva honti. paccuppanne viññāṇa-
nāmarūpasaḷāyatanaphassavedanā sarūpato vuttāyeva. taṇhupādānabhavā paccuppanna-
hetuyo sarūpato vuttā. bhave pana gahite tassa pubbabhāgā taṁsampayuttā vā
saṅkhārā gahitāva honti, taṇhupādānaggahaṇena ca taṁsampayuttā. yāya vā mūḷho
kammaṁ karoti, sā avijjā gahitāva honti. anāgate jāti jarāmaraṇanti dve

footnote: 1 aṅ.ekaka. 20/51/9

page number: 261

sarūpena vuttāni, jātijarāmaraṇaggahaṇeneva pana viññāṇādīni pañca anāgataphalāni
gahitāneva honti. tesaṁyeva hi jātijarāmaraṇānīti evaṁ dvādasahi aṅgehi vīsati
ākārā gahitā honti.
atīte hetavo pañca idāni phalapañcakaṁ
idāni hetavo pañca āyatiṁ phalapañcakanti
gāthāya ayamevattho vutto. itimeti iti ime. iti imeti vā pāṭho.
catusaṅkhepeti caturo rāsī. atīte pañca hetudhammā eko hetusaṅkhepo
paccuppanne pañca phaladhammā eko phalasaṅkhepo, paccuppanne pañca hetudhammā
eko hetusaṅkhepo anāgate pañca phaladhammā eko phalasaṅkhepo. tayo
addheti tayo kāle. paṭhamapañcakavasena atītakālo, dutiyatatiyapañcakavasena
paccuppannakālo, catutthapañcakavasena anāgatakālo veditabbo.
tisandhinti tayo sandhayo assāti tisandhi, taṁ tisandhiṁ. atītahetupaccuppanna-
phalānamantarā eko hetuphalasandhi, paccuppannaphalānāgatahetūnamantarā eko
phalahetusandhi, paccuppannahetuanāgataphalānamantarā eko hetuphalasandhi.
paṭiccasamuppādapāḷiyaṁ sarūpato anāgatavasena pana avijjāsaṅkhārā eko
saṅkhepo, viññāṇanāmarūpasaḷāyatanaphassavedanā dutiyo, taṇhupādānabhavā tatiyo,
jātijarāmaraṇaṁ catuttho. avijjā saṅkhārāti dve aṅgāni atītakālāni, viññāṇādīni
bhavāvasānāni aṭṭha paccuppannakālāni, jāti jarā maraṇanti dve anāgatakālāni.
saṅkhāraviññāṇānaṁ antarā eko hetuphalasandhi, vedanātaṇhānamantarā eko phalahetu
sandhi, bhavajātīnamantarā eko hetuphalasandhi.
vīsatiyā ākārehīti vīsatiyā koṭṭhāsehi. catusaṅkhepe ca tayo addhe
ca sandhiṁ paṭiccasamuppādañca vīsatiyā ākārehi jānātīti sambandho.

page number: 262

jānātīti sutānusārena bhāvanārambhañāṇena jānāti. passatīti ñātameva
cakkhunā diṭṭhaṁ viya hatthatale āmalakaṁ viya ca phuṭṭhaṁ katvā ñāṇeneva passati.
aññātīti diṭṭhamariyādeneva āsevanaṁ karonto ñāṇeneva jānāti. mariyādattho
hi ettha ākāro. paṭivijjhatīti bhāvanāparipūriyā diṭṭhaṁ pāpento ñāṇeneva
paṭividhaṁ karoti. sallakkhaṇavasena vā jānāti, sarasavasena passati, paccupaṭṭhānavasena
aññāti, padaṭṭhānavasena paṭivijjhati.
tattha paṭiccasamuppādoti paccayadhammā veditabbā. paṭiccasamuppannā
dhammāti tehi tehi paccayehi nibbattadhammā. kathamidaṁ jānitabbanti ce? bhagavato
vacanena. bhagavatā hi paṭiccasamuppādapaṭiccasamuppannadhammadesanāsutte:-
"katamo ca bhikkhave paṭiccasamuppādo, jātipaccayā bhikkhave
jarāmaraṇaṁ, uppādā vā tathāgatānaṁ anuppādā vā tathāgatānaṁ
ṭhitāva sā dhātu dhammaṭṭhitatā dhammaniyāmatā idappaccayatā, taṁ
tathāgato abhisambujjhati abhisameti, abhisambujjhitvā abhisametvā
ācikkhati deseti paññapeti paṭṭhapeti vivarati vibhajati uttānīkaroti
`passathā'ti cāha. jātipaccayā bhikkhave jarāmaraṇaṁ, bhavapaccayā bhikkhave
jāti .pe. avijjāpaccayā bhikkhave saṅkhārā. uppādā vā
tathāgatānaṁ .pe. uttānīkaroti `passathā'ti cāha. avijjāpaccayā
bhikkhave saṅkhārā. iti kho bhikkhave yā tatra tathatā avitathatā
anaññathatā idappaccayatā. ayaṁ vuccati bhikkhave paṭiccasamuppādo"ti. 1-
evaṁ paṭiccasamuppādaṁ desentena tathatādīhi ceva vacanehi paccayadhammāva
paṭiccasamuppādoti vuttā. tasmā jarāmaraṇādīnaṁ paccayalakkhaṇo paṭiccasamuppādo,

footnote: 1 saṁṇi. 16/20/25

page number: 263

dukkhānubandharaso kammaggapaccupaṭṭhāno sayampi sapaccayattā attano
visesappaccayapadaṭṭhāno.
uppādā vā anuppādā vāti uppāde vā anuppāde vā, tathāgatesu
uppannesupi anuppannesupīti attho. ßēhitāva sā dhātūti ṭhitova so
paccayasabhāvo, na kadāci jātijarāmaraṇassa paccayo na hotīti attho.
dhammaṭṭhitatā dhammaniyāmatā idappaccayatāti jātipaccayoyeva. jātipaccayena hi
jarāmaraṇasaṅkhāto paccayasamuppannadhammo tadāyattatāya tiṭṭhati, jātipaccayova
jarāmaraṇaṁ dhammaṁ niyāmeti, tasmā "jāti dhammaṭṭhitatā dhammaniyāmatā"ti
vuccati jātiyeva imassa jarāmaraṇassa paccayoti idappaccayo, idappaccayova
idappaccayatā. tanti taṁ paccayaṁ. abhisambujjhatīti ñāṇena abhisambujjhati. abhisametīti
ñāṇena abhisamāgacchati. ācikkhatīti katheti. desetīti dasseti. paññāpetīti jānāpeti.
paṭṭhapetīti ñāṇamukhe ṭhapeti. vivaratīti vivaritvā dasseti. vibhajatīti vibhāgato
dasseti. uttānīkarotīti pākaṭaṁ karoti. iti khoti evaṁ kho. yā tatrāti yā tesu
"jātipaccayā jarāmaraṇan"tiādīsu. so panāyaṁ paṭiccasamuppādo tehi tehi paccayehi
anūnādhikeheva tassa tassa dhammassa sambhavato tathatāti, sāmaggiṁ upagatesu paccayesu
muhuttampi tato nibbattanadhammānaṁ asambhāvato avitathatāti, aññadhammapaccayehi
aññadhammānuppattito anaññathatāti, yathāvuttānaṁ etesaṁ jarāmaraṇādīnaṁ paccayato vā
paccayasamūhato vā idappaccayatāti vutto. tatrāyaṁ vacanattho imesaṁ paccayā
idappaccayā, idappaccayāyeva idappaccayatā, idappaccayānaṁ vā samūho idappaccayatā.
lakkhaṇaṁ panettha saddasatthato veditabbanti.
dhammaṭṭhitiñāṇaniddesavaṇṇanā niṭṭhitā.
---------------

page number: 264

5. sammasanañāṇaniddesavaṇṇanā
[48] sammasanañāṇaniddese yaṁ kiñcīti anavasesapariyādānaṁ. rūpanti
atippasaṅganiyamanaṁ. evaṁ padadvayenāpi rūpassa asesapariggaho kato hoti. athassa
atītādinā vibhāgaṁ ārabhati. taṁ hi kiñci atītaṁ kiñci anāgatādibhedanti. esa
nayo vedanādīsu. tattha rūpaṁ tāva addhāsantatisamayakhaṇavasena catudhā atītaṁ nāma
hoti, tathā anāgatapaccuppannaṁ. tattha addhāvasena tāva ekassa ekasmiṁ 1-
bhave paṭisandhito pubbe atītaṁ cutito uddhaṁ anāgataṁ, ubhinnamantare paccuppannaṁ.
santativasena sabhāgaekakautusamuṭṭhānaṁ ekāhārasamuṭṭhānañca pubbāpariyabhāvena
pavattamānampi paccuppannaṁ, tato pubbe visabhāgautuāhārasamuṭṭhānaṁ atītaṁ, pacchā
anāgataṁ. cittajaṁ ekavīthiekajavanaekasamāpattisamuṭṭhānaṁ paccuppannaṁ, tato pubbe
atītaṁ, pacchā anāgataṁ. kammasamuṭṭhānassa pāṭiyekkaṁ santativasena atītādibhedo
natthi, tesaññeva pana utuāhāracittasamuṭṭhānānaṁ upatthambhakavasena tassa
atītādibhāvo veditabbo. samayavasena ekamuhuttapubbaṇhasāyanharattindivādīsu
samayesu santānavasena pavattamānaṁ taṁ taṁ samayaṁ paccuppannaṁ nāma, tato pubbe
atītaṁ, pacchā anāgataṁ. khaṇikavasena uppādādikhaṇattayapariyāpannaṁ, paccuppannaṁ
tato pubbe anāgataṁ, pacchā atītaṁ. apica atikkantahetupaccayakiccaṁ atītaṁ,
niṭṭhitahetukiccamaniṭṭhipaccayakiccaṁ paccuppannaṁ, ubhayakiccamasampattaṁ anāgataṁ.
sakiccakkhaṇe vā paccuppannaṁ, tato pubbe anāgataṁ, pacchā atītaṁ. ettha ca khaṇādikathāva
nippariyāyā sesā pariyāyā.
ajjhattanti pañcasupi khandhesu idha niyakajjhattaṁ adhippetaṁ, tasmā attano
attano santāneva pavattaṁ pāṭipuggalikaṁ rūpaṁ ajjhattanti veditabbaṁ. tato bahibhūtaṁ
pana indriyabaddhaṁ vā anindriyabaddhaṁ vā rūpaṁ bahiddhā nāma. oḷārikanti

footnote: 1 sī. ekasmiṁ vā

page number: 265

cakkhusotaghānajivhākāyarūpasaddagandharasaphoṭṭhabbasaṅkhātā paṭhavītejovāyo cāti
dvādasavidhaṁ rūpaṁ ghaṭṭanavasena gahetabbato oḷārikaṁ. sesaṁ pana āpodhātu itthindriyaṁ
purisindriyaṁ jīvitindriyaṁ hadayavatthu ojā ākāsadhātu kāyaviññatti
vacīviññatti rūpassa lahutā mudutā kammaññatā upacayo santati jaratā aniccatāti
soḷasavidhaṁ rūpaṁ ghaṭṭanavasena aggahetabbato sukhumaṁ. hīnaṁ vā paṇītaṁ vāti ettha
hīnapaṇītabhāvo pariyāyato nippariyāyato ca. tattha akaniṭṭhānaṁ rūpato sudassīnaṁ rūpaṁ,
hīnaṁ, tadeva sudassānaṁ rūpato paṇītaṁ. evaṁ yāva narakasattānaṁ rūpaṁ, tāva pariyāyato
hīnapaṇītatā veditabbā. yattha pana akusalavipākaṁ uppajjati, taṁ hīnaṁ, yattha kusalavipākaṁ,
taṁ paṇītaṁ. yaṁ dūre santike vāti ettha yaṁ sukhumaṁ, tadeva duppaṭivijjhasabhāvattā
dūre. yaṁ oḷārikaṁ, tadeva suppaṭivijjhasabhāvattā santike.
sabbaṁ rūpaṁ aniccato vavattheti ekaṁ sammasanaṁ, dukkhato vavattheti ekaṁ
sammasanaṁ anattato vavattheti ekaṁ sammasananti ettha ayaṁ bhikkhu "yaṁ kiñci rūpan"ti
evaṁ aniyamaniddiṭṭhaṁ sabbampi rūpaṁ atītattikena ceva catūhi ca ajjhattādidukehi
cāti ekādasahi okāsehi paricchinditvā sabbaṁ rūpaṁ aniccato vavattheti aniccanti
sammasati. kathaṁ? parato vuttanayena. vuttaṁ hetaṁ "rūpaṁ atītānāgatapaccuppannaṁ
aniccaṁ khayaṭṭhenā"ti 1- tasmā esa yaṁ atītaṁ rūpaṁ, taṁ yasmā atīteyeva khīṇaṁ,
nayimaṁ bhavaṁ sampattanti aniccaṁ khayaṭṭhena yaṁ anāgataṁ rūpaṁ taṁ anantarabhave
nibbattissati, tampi tattheva khīyissati, na tato paraṁ bhavaṁ gimassatīti aniccaṁ
khayaṭṭhena, yaṁ paccuppannaṁ rūpaṁ, taṁ idheva khīyati, na ito gacchatīti aniccaṁ
khayaṭṭhena, yaṁ ajjhattaṁ rūpaṁ, tampi ajjhattameva khīyati, na bahiddhābhāvaṁ gacchatīti
aniccaṁ khayaṭṭhena, yaṁ bahiddhā oḷārikaṁ sukhumaṁ hīnaṁ paṇītaṁ dūre santike, tampi
ettheva khīyati, na dūrabhāvaṁ gacchatīti aniccaṁ khayaṭṭhenāti sammasati. idaṁ sabbampi
"aniccaṁ khayaṭṭhenā"ti etassa vasena ekaṁ sammasanaṁ, pabhedato pana ekādasavidhaṁ hoti.

footnote: 1 khu.paṭi. 31/48/54

page number: 266

sabbameva cetaṁ dukkhaṁ bhayaṭṭhenāti sammasati. bhayaṭṭhenāti sappaṭibhayatāya.
yaṁ hi aniccaṁ, taṁ bhayāvahaṁ hoti sīhopamasutte 1- devānaṁ viya. iti idampi "dukkhaṁ
bhayaṭṭhenā"ti etassa vasena ekaṁ sammasanaṁ, pabhedato pana ekādasavidhaṁ hoti.
yathā ca dukkhaṁ, evaṁ sabbampi taṁ anattā asārakaṭṭhenāti sammasati.
asārakaṭṭhenāti "attā nivāsī kārako vedako sayaṁvasī"ti evaṁ parikappitassa
attasārassa abhāvena. yaṁ hi aniccaṁ dukkhaṁ, attanopi 2- aniccataṁ vā udayavayapīḷanaṁ
vā vāretuṁ na sakkoti, kuto tassa kārakādibhāvo. tenāha "rūpañca hidaṁ bhikkhave
attā abhavissa, nayidaṁ rūpaṁ ābādhāya saṁvatteyyā"tiādi. 3- iti idaṁ "anattā
asārakaṭṭhenā"ti etassa vasena ekaṁ sammasanaṁ, pabhedato pana ekādasavidhaṁ hoti.
eseva nayo vedanādīsu. iti ekekasmiṁ khandhe ekādasa ekādasa katvā pañcasu
khandhesu pañcapaññāsa sammasanāni honti, aniccato pañcapaññāsa, dukkhato
pañcapaññāsa, anattato pañcapaññāsāti tividhānupassanāvasena sabbāni
pañcasaṭṭhisatasammasanāni honti.
keci pana "sabbaṁ rūpaṁ sabbaṁ vedanaṁ sabbaṁ saññaṁ sabbe saṅkhāre sabbaṁ
viññāṇanti padampi pakkhipitvā ekekasmiṁ khandhe dvādasa dvādasa katvā
pañcasu saṭṭhi, anupassanato asītisataṁ sammasanānī"ti vadanti.
atītādivibhāge panettha santativasena khaṇādivasena ca vedanāya atītānāgata-
paccuppannabhāvo veditabbo. tattha santativasena ekavīthiekajavanaekasamāpatti-
pariyāpannā ekavidhavisayasamāyogappavattā ca paccuppannā, tato pubbe atītā,
pacchā anāgatā. khaṇādivasena khaṇattayapariyāpannā pubbantāparantamajjhagatā

footnote: 1 aṅ.catukka. 21/33/38, saṁ.kha. 17/78/69
footnote: 2 taṁ dukkhaṁ attanopi (visuddhi 3/236 syā)
footnote: 3 vißēáahā. 4/20/17, saṁ.kha. 17/59/55

page number: 267

sakiccaṁ ca kurumānā vedanā paccuppannā, tato pubbe atītā, pacchā anāgatā.
ajjhattabahiddhābhedo niyakajjhattavaseneva veditabbo.
oḷārikasukhumabhāvo 1- "akusalā vedanā oḷārikā, kusalābyākatā vedanā
sukhumā"tiādinā 2- nayena vibhaṅge vuttena jātisabhāvapuggalalokiyalokuttaravasena
veditabbo. jātivasena tāva akusalā vedanā sāvajjakiriyahetuto, kilesasantāpa-
bhāvato ca avūpasantavuttīti kusalavedanāya oḷārikā, sabyāpārato saussāhato
savipākato kilesasantāpabhāvato sāvajjato ca vipākābyākatāya oḷārikā,
savipākato kilesasantāpabhāvato ca sabyābajjhato ca sāvajjato ca kiriyābyākatāya
oḷārikā. kusalābyākatā pana vuttapariyāyato akusalāya vedanāya sukhumā. dvepi
kusalākusalā vedanā sabyāpārato saussāhato savipākato ca yathāyogaṁ duvidhāyapi
abyākatāya oḷārikā, vuttapariyāyena duvidhāpi abyākatā tā hi sukhumā. evaṁ
tāva jātivasena oḷārikasukhumatā veditabbā.
sabhāvavasena pana dukkhā vedanā nirassādato savipphārato khobhakaraṇato
ubbejanīyato abhibhavanato ca itarāhi dvīhi oḷārikā, itarā pana dve sātato
santato paṇītato manāpato, majjhattato ca yathāyogaṁ dukkhāya sukhumā. ubho pana
sukhadukkhā savipphārato ubbejanīyato khobhakaraṇato pākaṭato ca adukkhamasukhāya
oḷārikā, sā vuttavipariyāyena tadubhayato sukhumā. evaṁ sabhāvavasena oḷārikasukhumatā
veditabbā.
puggalavasena pana asamāpannassa vedanā nānārammaṇe vikkhittabhāvato
samāpannassa vedanāya oḷārikā, vipariyāyena itarā sukhumā. evaṁ puggalavasena
oḷārikasukhumatā veditabbā.

footnote: 1 oḷārikasukhamabhedo (visuddhi 3/51 syā) 2 abhi.vi. 35/11/4

page number: 268

lokiyalokuttaravasena pana sāsavā vedanā lokiyā, sā āsavuppattihetuto
oghaniyato yoganiyato nīvaraṇiyato upādāniyato saṁkilesikato puthujjanasādhāraṇato
ca anāsavāya oḷārikā, anāsavā ca vipariyāyena sāsavāya sukhumā. evaṁ
lokiyalokuttaravasena oḷārikasukhumatā veditabbā.
tattha jātiādivasena sambhedo pariharitabbo. akusalavipākakāyaviññāṇa-
sampayuttā hi vedanā jātivasena abyākatattā sukhumāpi samānā sabhāvādivasena
oḷārikā hoti. vuttaṁ hetaṁ:-
"abyākatā vedanā sukhumā, dukkhā vedanā oḷārikā.
samāpannassa vedanā sukhumā, asamāpannassa vedanā oḷārikā.
anāsavā vedanā sukhumā, sāsavā vedanā oḷārikā"ti. 1-
yathā ca dukkhā vedanā, evaṁ sukhādayopi. tāpi hi jātivasena oḷārikā,
sabhāvādivasena sukhumā honti. tasmā yathā jātiādivasena sambhedo na hoti,
tathā vedanānaṁ oḷārikasukhumatā veditabbā. seyyathidaṁ, abyākatā jātivasena
kusalākusalā hi sukhumā. tattha katamā abyākatā? kiṁ dukkhā? kiṁ sukhā?
kiṁ samāpannassa? kiṁ asamāpannassa? kiṁ sāsavā? kiṁ anāsavāti? kiṁ evaṁ
sabhāvādibhedo na parāmasitabbo. esa nayo sabbattha.
apica "taṁ taṁ vā pana vedanaṁ upādāyupādāya vedanā oḷārikā sukhumā
daṭṭhabbā"ti vacanato akusalādīsupi lobhasahagatāya dosasahagatā vedanā aggi viya
nissayadahanto oḷārikā, lobhasahagatā sukhumā. dosasahagatāpi niyatā oḷārikā,
aniyatā sukhumā. niyatāpi kappaṭṭhitikā oḷārikā, itarā sukhumā. kappaṭṭhikāsupi
asaṅkhārikā oḷārikā, itarā sukhumā. lobhasahagatā pana diṭṭhisampayuttā oḷārikā,

footnote: 1 abhi.vi. 35/11/4

page number: 269

itarā sukhumā. sāpi niyatā kappaṭṭhitikā asaṅkhārikā oḷārikā, itarā sukhumā.
avisesena ca akusalā bahuvipākā oḷārikā, appavipākā sukhumā. kusalā pana
appavipākā oḷārikā, bahuvipākā sukhumā.
apica kāmāvacarakusalā oḷārikā, rūpāvacarā sukhumā. tato arūpāvacarā,
tato lokuttarā. kāmāvacarā ca dānamayā oḷārikā, sīlamayā sukhumā. sīlamayāpi
oḷārikā, tato bhāvanāmayā sukhumā. bhāvanāmayāpi duhetukā oḷārikā,
tihetukā sukhumā. tihetukāpi sasaṅkhārikā oḷārikā, asaṅkhārikā sukhumā. rūpāvacarā
ca paṭhamajjhānikā oḷārikā .pe. pañcamajjhānikā sukhumāva. arūpāvacarā
ca ākāsānañcāyatanasampayuttā oḷārikā .pe. nevasaññānāsaññāyatana-
sampayuttā sukhumāva. lokuttarā ca sotāpattimaggasamyuttā oḷārikā .pe.
arahattamaggasampayuttā sukhumāva. esa nayo taṁtaṁbhūmivipākakiriyāvedanāsu dukkhādi-
asamāpannādisāsavādivasena vuttavedanāsu ca. okāsavasena vāpi niraye dukkhā
oḷārikā, tiracchānayoniyaṁ sukhumā .pe. paranimmitavasavattīsu sukhumāva. yathā
ca dukkhā, evaṁ sukhāpi sabbattha yathānurūpaṁ yojetabbā. vatthuvasena cāpi
hīnavatthukā yā kāci vedanā oḷārikā, paṇītavatthukā sukhumā. hīnapaṇītabhede
yā oḷārikā, sā hīnā. yā sukhumā, sā paṇītāti daṭṭhabbā.
dūrasantikapade pana "akusalā vedanā kusalābyākatāhi vedanāhi dūre, akusalā
vedanā vedanāya santike"tiādinā 1- nayena vibhaṅge vibhattā. tasmā akusalā
vedanā visabhāgato asaṁsaṭṭhato asarikkhato ca kusalābyākatāhi dūre, tathā
kusalābyākatā akusalāya. esa nayo sabbavāresu. akusalā pana vedanā sabhāgato
ca saṁsaṭṭhato sarikkhato ca akusalāya santiketi idaṁ vedanāya atītādivibhāge
vitthārakathāmukhaṁ. taṁtaṁvedanāsampayuttānaṁ pana saññādīnampi etaṁ evameva veditabbaṁ.

footnote: 1 abhi.vi. 35/13/4

page number: 270

ye panettha vedanādīsu cakkhu .pe. jarāmaraṇanti peyyālena
saṅkhittesu ca dhammesu lokuttaradhammā āgatā, te asammasanūpagattā imasmiṁ
adhikāre na gahetabbā. te pana kevalaṁ tena tena padena saṅgahitadhammadassanavasena
ca abhiññeyyaniddese āgatanayena ca vuttā. yepi ca sammasanūpagā, tesu ye
yassa pākaṭā honti, sukhena pariggahaṁ gacchanti, tesu tena sammasanaṁ ārabhitabbaṁ.
jātijarāmaraṇavasena visuṁ sammasanabhāvepi jātijarāmaraṇavantesuyeva pana sammasitesu
tānipi sammasitāni hontīti pariyāyena tesampi vasena sammasanaṁ vuttanti veditabbaṁ.
atītānāgatapaccuppannaṁ aniccato vavatthetītiādinā nayena atītattikasseva ca
vasena sammasanassa vuttattā ajjhattādibhedaṁ anāmasitvāpi atītattikasseva vasena
paricchinditvāpi aniccādito sammasanaṁ kātabbameva.
yaṁ pana aniccaṁ, taṁ yasmā niyamato saṅkhatādibhedaṁ hoti, tenassa pariyāya-
dassanatthaṁ, nānākārehi vā manasikārappavattidassanatthaṁ rūpaṁ atītānāgata-
paccuppannaṁ aniccaṁ saṅkhatantiādimāha. taṁ hi hutvā abhāvaṭṭhena aniccaṁ,
aniccantikatāya ādiantavantatāya vā aniccaṁ. paccayehi samāgantvā katattā saṅkhataṁ.
paccaye paṭicca nissāya samaṁ, saha vā uppannattā paṭiccasamuppannaṁ. etena
paccayehi katepi paccayānaṁ abyāpārataṁ dasseti. khayadhammanti khīyanadhammaṁ khīyanapakatikaṁ.
vayadhammanti nassanadhammaṁ. nayidaṁ mandībhāvakkhayavasena khayadhammaṁ, kevalaṁ vigamanapakatikaṁ
pahūtassa mandībhāvopi hi loke khayoti vuccati. virāgadhammanti nayidaṁ kuhiñci gamana-
vasena vayadhammaṁ, kevalaṁ sabhāvātikkamanapakatikaṁ. "virāgo nāma jigucchanaṁ vā samatikkamo
vā"ti hi vuttaṁ. nirodhadhammanti nayidaṁ sabhāvātikkamena punarāvattidhammaṁ, kevalaṁ
apunarāvattinirodhena nirujjhanapakatikanti purimapurimapadassa atthavivaraṇavasena
pacchimapacchimapadaṁ vuttanti veditabbaṁ.

page number: 271

atha vā ekabhāvapariyāpannarūpabhaṅgavasena khayadhammaṁ, ekasantatipariyāpanna-
rūpakkhayavasena vayadhammaṁ, rūpassa khaṇabhaṅgavasena virāgadhammaṁ, tiṇṇampi
apunappavattivasena 1- nirodhadhammantipi yojetabbaṁ.
jarāmaraṇaṁ aniccantiādīsu jarāmaraṇaṁ na aniccaṁ, aniccasabhāvānaṁ pana
khandhānaṁ jarāmaraṇattā aniccaṁ nāma jātaṁ. saṅkhatādīsupi eseva nayo.
antarapeyyāle jātiyāpi aniccāditāya eseva nayo.
jātipaccayā jarāmaraṇantiādi 2- na vipassanāvasena vuttaṁ, kevalaṁ paṭiccasamup-
pādassa ekekāṅgavasena saṅkhipitvā vavatthānato sammasanañāṇaṁ nāma hotīti pariyā
yena vuttaṁ. na panetaṁ kalāpasammasanañāṇaṁ dhammaṭṭhitiñāṇameva taṁ hotīti. asati
jātiyāti liṅgavipallāso kato, asatiyā jātiyāti vuttaṁ hoti. asati saṅkhāresūti
vacanavipallāso kato, asantesu saṅkhāresūti vuttaṁ hoti. bhavapaccayā jāti,
asatītiādi "bhavapaccayā jāti, asati bhave natthi jātī"tiādinā nayena yojetabbaṁ.
sammasanañāṇaniddesavaṇṇanā niṭṭhitā.
-------------
6. udayabbayañāṇaniddesavaṇṇanā
[49] idāni anantaraṁ vuttassa sammasanañāṇassa nānānayehi bhāvanāthira-
karaṇena pāraṁ gantvā ṭhitena aniccādito diṭṭhe saṅkhāre udayabbayena
paricchinditvā aniccādito vipassanatthaṁ vuttassa udayabbayānupassanāñāṇassa
niddese. jātaṁ rūpantiādīsu santativasena yathāsakaṁ paccayehi nibbattaṁ rūpaṁ. tassa
rūpassa jātassa nibbattilakkhaṇaṁ jātiṁ uppādaṁ abhinavākāraṁ udayoti

footnote: 1 sī. apunappunaruppattivasena 2 sīßēéa. jarāmaraṇantiādīsu

page number: 272

vipariṇāmalakkhaṇaṁ khayaṁ bhaṅgaṁ vayoti, anupassanā punappunaṁ nisāmanā,
udayabbayānupassanāñāṇanti attho. vedanādīsupi eseva nayo. jātijarā-
maraṇavantānaṁyeva udayabbayassa pariggahetabbattā jātijarāmaraṇānaṁ udayabbayā-
bhāvato jātijarāmaraṇaṁ anāmasitvā jātaṁ cakkhuṁ .pe. jāto bhavoti peyyālaṁ
kataṁ. so evaṁ pañcannaṁ khandhānaṁ udayabbayaṁ passanto evaṁ jānāti
"imesaṁ khandhānaṁ uppattito pubbe anuppannānaṁ rāsi vā nicayo vā natthi,
uppajjamānānampi rāsito vā nicayato vā āgamanaṁ nāma natthi, nirujjhamānānampi
disāvidisā gamanaṁ nāma natthi, niruddhānampi ekasmiṁ ṭhāne rāsito nicayato
nidhānato avaṭṭhānaṁ nāma natthi. yathā pana vīṇāya vādiyamānāya uppannassa
saddassa neva uppattito pubbe sannicayo, atthi, na uppajjamāno sannicayato
āgato, na nirujjhamānassa disāvidisā gamanaṁ atthi, na niruddho katthaci sannicito
tiṭṭhati, atha kho vīṇañca upavīṇañca purisassa ca tajjaṁ vāyāmaṁ paṭicca ahutvā
sambhoti, hutvā paṭiveti evaṁ sabbepi rūpārūpino dhammā ahutvā sambhonti,
hutvā paṭiventī"ti 1- passati.
[50] evaṁ saṅkhepato udayabbayadassanatthaṁ dassetvā idāni vitthārato
dassetuṁ pañcannaṁ khandhānaṁ udayaṁ passanto kati lakkhaṇāni passatītiādīhi rāsito
gaṇanaṁ pucchitvā pañcannaṁ khandhānaṁ udayaṁ passanto pañcavīsati lakkhaṇāni
passatītiādīhi rāsitova gaṇanaṁ vissajjetvā pune rūpakkhandhassa udayaṁ
passanto kati lakkhaṇāni passatītiādīhi vibhāgato gaṇanaṁ pucchitvā rūpakkhandhassa
udayaṁ passanto pañca lakkhaṇāni passatītiādīhi vibhāgato gaṇanaṁ vissajjetvā
puna rūpakkhandhassa udayaṁ passanto katamāni pañca lakkhaṇāni passatītiādīhi
lakkhaṇavibhāgaṁ pucchitvā vissajjanaṁ kataṁ.

footnote: 1 visuddhi 3/266-3 (syā)

page number: 273

tattha avijjāsamudayā rūpasamudayoti "purimakammabhavasmiṁ moho avijjā"ti
vuttāya avijjāya sati imasmiṁ bhave rūpassa uppādo hotīti attho.
paccayasamudayaṭṭhenāti paccayassa uppannabhāvenāti attho. avijjātaṇhākammāni
cettha idha paṭisandhihetubhūtā atītapaccayā. imesu ca tīsu gahitesu saṅkhārupādānāni
gahitāneva honti. āhārasamudayāti pavattipaccayesu kabaḷīkārāhārassa balavattā
soyeva gahito. tasmiṁ pana gahite pavattihetubhūtāni utucittānipi gahitāneva honti.
nibbattilakkhaṇanti addhāsantatikhaṇavasena rūpassa uppādaṁ, uppādoyeva saṅkhata-
lakkhaṇattā lakkhaṇanti ca vutto. pañca lakkhaṇānīti avijjātaṇhākammāhārā
nibbatti cāti imāni pañca lakkhaṇāni. avijjādayopi hi rūpassa udayo lakkhīyati
etehīti lakkhaṇā. nibbatti pana saṅkhatalakkhaṇameva, tampi saṅkhatanti lakkhīyati
etenāti lakkhaṇaṁ.
avijjānirodhā rūpanirodhoti anāgatabhavassa paccayabhūtāya imasmiṁ bhave
avijjāya arahattamaggañāṇena nirodhe kate paccayābhāvā anāgatassa rūpassa
anuppādo virodho hotīti attho. paccayanirodhaṭṭhenāti paccayassa niruddha-
bhāvenāti attho. nirodho cettha anāgatapaṭisandhipaccayānaṁ idha avijjā-
taṇhākammānaṁyeva nirodho. āhāranirodhā rūpanirodhoti pavattipaccayassa
kabaḷīkārāhārassa abhāve taṁsamuṭṭhānarūpābhāvo hoti. vipariṇāmalakkhaṇanti
addhāsantatikhaṇavasena rūpassa bhaṅgaṁ, bhaṅgoyeva saṅkhatalakkhaṇattā lakkhaṇanti vutto.
idha pañca lakkhaṇānīti avijjātaṇhākammāhārānaṁ abhāvanirodhā cattāri,
vipariṇāmo ekanti pañca. esa nayo vedanākkhandhādīsu. ayaṁ pana
viseso:- arūpakkhandhānaṁ udayabbayadassanaṁ addhāsantativasena, na khaṇavasena. phasso
vedanāsaññāsaṅkhārakkhandhānaṁ pavattipaccayo, tannirodhā ca tesaṁ nirodho. nāmarūpaṁ
viññāṇakkhandhassa pavattipaccayo, taṁnirodhā ca tassa nirodhoti.

page number: 274

keci panāhu "catudhā paccayato udayabbayadassane atītādivibhāgaṁ anāmasitvāva
sabbasāmaññavasena avijjādīhi udetīti uppajjamānabhāvamattaṁ taṇhāti, na uppādaṁ.
avijjānirodhā nirujjhatīti anuppajjamānabhāvamattaṁ gaṇhāti, na bhaṅgaṁ khaṇato
udayabbayadassane paccuppannānaṁ uppādaṁ bhaṅgaṁ taṇhātī"ti.
vipassamāno pana vipassako paṭhamaṁ paccayato udayabbayaṁ manasikaritvā vipassanā
kāle avijjādike caturo dhamme vissajjetvā udayabbayavanteyeva khandhe gahetvā
tesaṁ udayabbayaṁ passati. evañca tassa vipassakassa "evaṁ rūpādīnaṁ udayo, evaṁ
vayo, evaṁ rūpādayo udenti, evaṁ ventīti paccayato ca khaṇato ca vitthārena
udayabbayaṁ passato "iti kira ime dhammā ahutvā sambhonti, hutvā paṭiventī"ti
ñāṇaṁ visadataraṁ hoti, saccapaṭiccasamuppādanayalakkhaṇabhedā pākaṭā honti. yaṁ hi
so avijjādisamudayā khandhānaṁ samudayaṁ avijjādinirodhā ca khandhānaṁ nirodhaṁ passati,
idamassa paccayato udayabbayadassanaṁ. yaṁ pana nibbattilakkhaṇavipariṇāmalakkhaṇāni
passanto khandhānaṁ udayabbayaṁ passati, idamassa khaṇato udayabbayadassanaṁ.
uppattikkhaṇeyeva hi nibbattilakkhaṇaṁ, bhaṅgakkhaṇe ca vipariṇāmalakkhaṇaṁ.
iccassevaṁ paccayato ceva khaṇato ca dvedhā udayabbayaṁ passato paccayato
udayadassanena samudayasaccaṁ pākaṭaṁ hoti janakāvabodhato. khaṇato udayadassanena
dukkhasaccaṁ pākaṭaṁ hoti jātidukkhāvabodhato. paccayato vayadassanena nirodhasaccaṁ pākaṭaṁ
hoti paccayānuppādena paccayavataṁ anuppādāvabodhato. khaṇato vayadassanena
dukkhasaccameva pākaṭaṁ hoti maraṇadukkhāvabodhato. yañcassa udayabbayadassanaṁ, maggovāyaṁ
lokikoti maggasaccaṁ pākaṭaṁ hoti tatra sammohavighātato.
paccayato cassa udayadassanena anulomo paṭiccasamuppādo pākaṭo hoti
"imasmiṁ sati idaṁ hotī"ti avabodhato. paccayato vayadassanena paṭilomo

page number: 275

paṭiccasamuppādo pākaṭo hoti "imassa nirodhā idaṁ nirujjhatī"ti 1- avabodhato.
khaṇato pana udayabbayadassanena paṭiccasamuppannā dhammā pākaṭā honti
saṅkhatalakkhaṇāvabodhato. udayabbayavanto hi saṅkhatā, te ca paṭiccasamuppannāti.
paccayato cassa udayadassanena ekattanayo pākaṭo hoti hetuphalasambandhena
santānassa anupacchedāvabodhato. atha suṭṭhutaraṁ ucchedadiṭṭhiṁ pajahati. khaṇato
udayadassanena nānattanayo pākaṭo hoti navanavānaṁ uppādāvabodhato. atha suṭṭhutaraṁ
sassatadiṭṭhiṁ pajahati. paccayato cassa udayabbayadassanena abyāpāranayo pākaṭo
hoti dhammānaṁ avasavattibhāvāvabodhato. atha suṭṭhutaraṁ attadiṭṭhiṁ pajahati. paccayato
pana udayadassanena evaṁ dhammatānayo pākaṭo hoti paccayānurūpena
phalassuppādāvabodhato. atha suṭṭhutaraṁ akiriyadiṭṭhiṁ pajahati.
paccayato cassa udayadassanena anattalakkhaṇaṁ pākaṭaṁ hoti dhammānaṁ nirīhakatta-
paccayapaṭibaddhavuttitāvabodhato. khaṇato udayabbayadassanena aniccalakkhaṇaṁ pākaṭaṁ hoti
hutvā abhāvāvabodhato, pubbantāparantavivekāvabodhato ca. dukkhalakkhaṇampi pākaṭaṁ
hoti udayabbayehi paṭipīḷanāvabodhato. sabhāvalakkhaṇampi pākaṭaṁ hoti udayabbaya-
paricchinnāvabodhato. sabhāvalakkhaṇe saṅkhatalakkhaṇassa tāvakālikattampi pākaṭaṁ hoti
udayalakkhaṇe vayassa, vayakkhaṇe ca udayassa abhāvāvabodhatoti.
tassevaṁ pākaṭībhūtasaccapaṭiccasamuppādanayalakkhaṇabhedassa "evaṁ kira nāmime
dhammā anuppannapubbā uppajjanti, uppannā nirujjhantī"ti niccanavāva hutvā
saṅkhārā upaṭṭhahanti. na kevalañca niccanavāva, sūriyuggamane ussāvabindu viya
udakapubbuḷo viya udake daṇḍarājī viya āragge sāsapo viya ca vijjuppādo
viya ca parittaṭṭhāyino māyāmarīcisupinantālātacakkagandhabbanagarapheṇukadaliādayo viya

footnote: 1 maßēáū. 12/406/363, saṁṇi. 16/22/28, khu.u. 25/2/94

page number: 276

asārā nissārāti cāpi upaṭṭhahanti. ettāvatā tena "vayadhammameva uppajjati,
uppannañca vayaṁ upetī"ti iminā ākārena samapaññāsa lakkhaṇāni paṭivijjhitvā
ṭhitaṁ udayabbayānupassanā nāma paṭhamaṁ taruṇavipassanāñāṇaṁ adhiggataṁ hoti,
yassādhigamā "āraddhavipassako"ti saṅkhaṁ gacchati. imasmiṁ ñāṇe ṭhitassa obhāsādayo
dasa vipassanūpakkilesā uppajjanti, yesaṁ uppattiyā akusalo yogāvacaro tesu
maggañāṇasaññī hutvā amaggameva "maggo"ti gaṇhāti, upakkilesajaṭājaṭito ca
hoti. kusalo pana yogāvacaro tesu vipassanaṁ āropento ca hoti. kusalo
pana yogāvacaro tesu vipassanaṁ āropento upakkilesajaṭaṁ vijaṭetvā "ete dhammā
na maggo, upakkilesavimuttaṁ pana vīthipaṭipannaṁ vipassanāñāṇaṁ maggo"ti maggañca
amaggañca vavatthapeti. tassevaṁ maggañca ñatvā ṭhitaṁ ñāṇaṁ maggāmaggañāṇadassanavisuddhi
nāma.
ettāvatā ca pana tena catunnaṁ saccānaṁ vavatthānaṁ kataṁ hoti.
kathaṁ? nāmarūpapariggahe sati paccayapariggahasabhāvato dhammaṭṭhitiñāṇavacaneneva
vuttena diṭṭhivisuddhisaṅkhātena nāmarūpavavatthāpanena 1- dukkhasaccavavatthānaṁ kataṁ
hoti, kaṅkhāvitaraṇavisuddhisaṅkhātena paccayapariggahaṇena samudayasaccassa vavatthānaṁ,
udayabbayānupassanena ca khaṇato udayabbayadassanena dukkhasaccavavatthānaṁ kataṁ, paccayato
udayadassanena samudayasaccassa vavatthānaṁ, paccayato vayadassanena nirodhasaccassa
vavatthānaṁ, yañcassa udayabbayadassanaṁ, maggovāyaṁ lokikoti tatra sammohavighātato
imissañca maggāmaggañāṇadassanavisuddhiyaṁ vipassato sammā maggassa avadhāraṇena
maggasaccassa vavatthānaṁ kataṁ. evaṁ lokiyena tāva ñāṇena catunnaṁ saccānaṁ vavatthānaṁ
kataṁ hotīti.
udayabbayañāṇaniddesavaṇṇanā niṭṭhitā.

footnote: 1 sī. nāmarūpavavatthānena

page number: 277

7. bhaṅgānupassanāñāṇaniddesavaṇṇanā
[51] so udayabbayānupassanāya ṭhito yogāvacaro maggāmaggavavatthāpanena
upakkilesavimuttaṁ vīthipaṭipannaṁ udayabbayānupassanāñāṇaṁ "maggo"ti ñatvā
tilakkhaṇasallakkhaṇena tasseva maggassa suvisadakaraṇatthaṁ puna udayabbayānupassanaṁ
ārabhitvā udayabbayena paricchinne saṅkhāre aniccādito vipassati. evaṁ tassa
taṁ ñāṇaṁ tikkhaṁ hutvā vahati, saṅkhārā lahuṁ upaṭṭhahanti, ñāṇe tikkhavahante
saṅkhāresu lahuṁ upaṭṭhahantesu uppādaṁ atikkamitvā bhaṅge eva sati santiṭṭhati.
nirodhādhimuttattā vā udayaṁ pahāya bhaṅgeyeva satiṁ upaṭṭhapeti, etasmiṁ
ṭhāne bhaṅgānupassanāñāṇaṁ uppajjati. idāni tassa ñāṇassa niddese
rūpārammaṇatā cittaṁ uppajjitvā bhijjatīti rūpārammaṇaṁ cittaṁ uppajjitvā
bhijjati. atha vā rūpārammaṇabhāve cittaṁ uppajjitvā bhijjatīti attho. taṁ ārammaṇaṁ
paṭisaṅkhāti taṁ rūpārammaṇaṁ paṭisaṅkhāya jānitvā, khayato vayato disvāti attho.
tassa cittassa bhaṅgaṁ anupassatīti yena cittena taṁ rūpārammaṇaṁ khayato vayato
diṭṭhaṁ, tassa cittassa parena cittena bhaṅgaṁ anupassatīti attho. tenāhu porāṇā
"ñātañca ñāṇañca ubho vipassatī"ti. cittanti cettha sasampayuttacittaṁ 1-
adhippetaṁ.
anupassatīti anu anu passati, anekehi ākārehi punappunaṁ passatīti attho.
tenāha anupassatīti kathaṁ anupassati, aniccato anupassatītiādi. tattha yasmā
bhaṅgo nāma aniccatāya paramā koṭi, tasmā bhaṅgānupassako yogāvacaro sabbaṁ
rūpagataṁ aniccato anupassati, no niccato. tato aniccassa dukkhattā dukkhassa
ca anattattā tadeva dukkhato anupassati, no sukhato. anattato anupassati, no
attato. yasmā pana ayaṁ aniccaṁ dukkhamanattā, na taṁ abhinanditabbaṁ. yañca

footnote: 1 sī. sampayuttaṁ cittaṁ

page number: 278

na abhinanditabbaṁ, na tattha rajjitabbaṁ. tasmā esa tasmiṁ bhaṅgānupassanānusārena
"aniccaṁ dukkhamanattā"ti diṭṭhe rūpagate nibbindati, no nandati. virajjati, no
rajjati. so evaṁ virajjanto lokikeneva tāva ñāṇena rāgaṁ nirodheti, no
samudeti, samudayaṁ na karotīti attho. atha vā so evaṁ viratto yathā diṭṭhaṁ
rūpagataṁ, tathā adiṭṭhampi anvañāṇavasena nirodheti, no samudeti. nirodhatova
manasikaroti, nirodhamevassa passati, no samudayanti attho. so evaṁ paṭipanno
paṭinissajjeti, no ādiyati. kiṁ vuttaṁ hoti? ayaṁ hi aniccādianupassanā tadaṅga-
vasena saddhiṁ khandhābhisaṅkhārehi kilesānaṁ pariccajanato, saṅkhatadosadassanena ca tabbiparīte
nibbāne tanninnatāya pakkhandanato pariccāgapaṭinissaggo ceva pakkhandana-
paṭinissaggo cāti vuccati. tasmā tāya samannāgato bhikkhu yathāvuttena nayena
kilese ca pariccajati, nibbāne ca pakkhandati. nāpi nibbattanavasena kilese
ādiyati, na adosadassitavasena saṅkhārārammaṇaṁ. tena vuccati paṭinissajjati, no
ādiyatīti.
[52] idānissa tehi ñāṇehi yesaṁ dhammānaṁ pahānaṁ hoti, taṁ dassetuṁ
aniccato anupassanto aniccasaññaṁ pajahatītiādi vuttaṁ. tattha nandinti
sappītikataṇhaṁ. rāganti sesaṁ taṇhaṁ. samudayanti rāgassa uppattiṁ. atha
vā rūpagatassa udayaṁ. ādānanti nibbattanavasena kilesānaṁ ādānaṁ.
vedanārammaṇatātiādīni idha ca heṭṭhā ca vuttanayeneva veditabbāni.
gāthāsu pana vatthusaṅkamanāti rūpādīsu ekekassa bhaṅgaṁ disvā puna yena
cittena bhaṅgo diṭṭho, tassāpi bhaṅgadassanavasena purimavatthuto aññavatthusaṅkamanā.
paññāya ca vivaṭṭanāti udayaṁ pahāya vaye santiṭṭhanā. āvajjanā
balañcevāti rūpādīsu ekekassa bhaṅgaṁ disvā puna bhaṅgārammaṇassa cittassa

page number: 279

bhaṅgadassanatthaṁ anantarameva āvajjanasamatthatā. paṭisaṅkhā vipassanāti esā
ārammaṇapaṭisaṅkhā bhaṅgānupassanā nāma. ārammaṇānvayena ubho ekavavatthanāti 1-
paccakkhato diṭṭhassa ārammaṇassa anvayena anuggamanena yathā idaṁ,
tathā atītepi saṅkhāragataṁ bhijji, anāgatepi bhijjissatīti evaṁ ubhinnaṁ ekasabhāveneva
vavatthāpananti attho. vuttampi cetaṁ porāṇehi:-
saṁvijjamānamhi visuddhadassano
tadanvayaṁ neti atītanāgate
sabbepi saṅkhāragatā palokino
ussāvabindū suriyeva uggateti.
nirodhe adhimuttatāti evaṁ ubhinnaṁ bhaṅgavasena ekavavatthānaṁ katvā
tasmiṁyeva bhaṅgasaṅkhāte nirodhe adhimuttatā taggarutarā tanninnatā tappoṇatā
tappabbhāratāti attho. vayalakkhaṇavipassanāti esā vayalakkhaṇavipassanā nāmāti
vuttaṁ hoti. ārammaṇañca paṭisaṅkhāti purimañca rūpādiārammaṇaṁ jānitvā. bhaṅgañca
anupassatīti tassārammaṇassa bhaṅgaṁ disvā tadārammaṇassa cittassa bhaṅgaṁ anupassati.
suññato ca upaṭṭhānanti tassevaṁ bhaṅgamanupassato "saṅkhārāva bhijjanti, tesaṁ
bhedo maraṇaṁ, na añño koci atthī"ti suññato upaṭṭhānaṁ ijjhati. tenāhu
porāṇā:-
khandhā nirujjhanti na catthi añño
khandhāna bhedo maraṇanti vuccati
tesaṁ khayaṁ passati appamatto
maṇiṁva vijjhaṁ vajirena yonisoti.

footnote: 1 sī. ekavavatthānāti

page number: 280

adhipaññāvipassanāti yā ca ārammaṇapaṭisaṅkhā, yā ca bhaṅgānupassanā,
yañca suññato upaṭṭhānaṁ, ayaṁ adhipaññā vipassanā nāmāti vuttaṁ hoti.
kusalo tīsu anupassanāsūti aniccānupassanādīsu tīsu cheko bhikkhu. catūsu ca 1-
vipassanāsūti nibbidādīsu ca catūsu vipassanāsu. tayo upaṭṭhāne kusalatāti khayato
vayato suññatoti imasmiṁ ca tividhe upaṭṭhāne kusalatāya. nānādiṭṭhīsu na
kampatīti sassatadiṭṭhiādīsu nānappakārāsu diṭṭhīsu na vedhati. so evaṁ avedhamāno
"aniruddhameva nirujjhati, abhinnameva bhijjatī"ti pavattamanasikāro dubbalabhājanassa
viya bhijjamānassa, sukhumarajasseva vippakiriyamānassa, tilānaṁ viya bhajjiyamānānaṁ sabba-
saṅkhārānaṁ uppādaṭṭhitipavattanimittaṁ vissajjetvā bhedameva passati. so yathā nāma
cakkhumā puriso pokkharaṇītīre vā nadītīre vā ṭhito thūlaphusitake deve vassante
udakapiṭṭhe mahantāni mahantāni udakapubbuḷāni uppajjitvā uppajjitvā
sīghaṁ sīghaṁ bhijjamānā passeyya, evameva sabbe saṅkhārā bhijjanti bhijjantīti
passati. evarūpaṁ hi yogāvacaraṁ sandhāya vuttaṁ bhagavatā:-
"yathā pubbuḷakaṁ passe yathā passe marīcikaṁ
evaṁ lokaṁ avekkhantaṁ maccurājā na passatī"ti. 2-
tassevaṁ "sabbe saṅkhāre bhijjanti bhijjantī"ti abhiṇhaṁ passato aṭṭhānisaṁsaparivāraṁ
bhaṅgānupassanāñāṇaṁ balappattaṁ hoti. tatrime aṭṭhānisaṁsā:- bhavadiṭṭhippahānaṁ
jīvitanikantipariccāgo sadāyuttapayuttatā visuddhājīvikā ussukkappahānaṁ
vigatabhayatā khantisoraccappaṭilābho aratisahanatāti. tenāhu porāṇā:-
imāni aṭṭhagguṇamuttamāni
disvā tahiṁ sammasatī punappunaṁ

footnote: 1 chaßēéa. catasso 2 khuḍha. 25/170/47

page number: 281

ādittacelassasirasūpamo muni
bhaṅgānupassī amatassa pattiyāti.
bhaṅgānupassanāñāṇaniddesavaṇṇanā niṭṭhitā.
--------------
8. ādīnavañāṇaniddesavaṇṇanā
[53] ādīnavañāṇaniddese uppādoti purimakammapaccayā idha uppatti. pavattanti
tathā uppannassa pavatti. nimittanti sabbampi saṅkhāranimittaṁ. āyūhanāti
āyatiṁ paṭisandhihetubhūtaṁ kammaṁ. paṭisandhīti āyatiṁ uppatti. gatīti yāya gatiyā
sā paṭisandhi hoti. nibbattīti khandhānaṁ nibbattanaṁ. upapattīti "samāpannassa
vā upapannassa vā"ti 1- evaṁ vuttā vipākappavatti. jātīti jarādīnaṁ
paccayabhūtā bhavapaccayā jāti. nippariyāyato tattha tattha nibbattamānānaṁ sattānaṁ ye
ye khandhā pātubhavanti, tesaṁ paṭhamapātubhāvo jāti. jarāti khaṇḍiccādisammato
santatiyaṁ ekabhavapariyāpannakhandhasantānassa purāṇabhāvo. sokoti ñātibyasanādīhi
phuṭṭhassa cittasantāpo. paridevoti ñātibyasanādīhi phuṭṭhassa vacīpalāpo. upāyāsoti
bhuso āyāso, ñātibyasanādīhi phuṭṭhassa adhimattacetodukkhappabhāvito dosoyeva.
ettha ca uppādādayo pañceva ādīnavañāṇassa vatthuvasena vuttā, sesā tesaṁ
vevacanavasena. "nibbatti jātī"ti idaṁ hi dvayaṁ uppādassa ceva paṭisandhiyā
ca vevacanaṁ, "gati upapattī"ti idaṁ dvayaṁ pavattassa, jarādayo nimittassāti.
tenāha:-
"uppādañca pavattañca nimittaṁ dukkhanti passati
āyūhanaṁ paṭisandhiṁ ñāṇaṁ ādīnave idan"ti ca.

footnote: 1 abhi.saṁ. 34/1291/294

page number: 282

"idaṁ ādīnave ñāṇaṁ paccaṭṭhānesu jāyatī"ti ca.
sabbapadesu ca bhayanti iccetassa vacanassa bhayaṁ itīti padacchedo. bhayanti pīḷāyogato
sappaṭibhayatāya bhayaṁ. itīti bhayatupaṭṭhānassa kāraṇaniddeso.
anuppādo khemanti santipade ñāṇantiādi pana ādīnavañāṇassa
paṭipakkhañāṇadassanatthaṁ vuttaṁ. bhayatupaṭṭhānena vā ādīnavaṁ disvā ubbhiggahadayānaṁ
abhayampi atthi khemaṁ nirādīnavanti assāsajananatthampi etaṁ vuttaṁ, yasmā vā
yassa uppādādayo bhayato sūpaṭṭhitā honti, tassa tappaṭipakkhaninnaṁ cittaṁ hoti,
tasmā bhayatupaṭṭhānavasena siddhassa ādīnavañāṇassa ānisaṁsadassanatthampetaṁ vuttanti
veditabbaṁ. anuppādo appavattantiādi nibbānameva. santipadeti santikoṭṭhāse,
nibbāneti attho. anussavavasenāpi hi santipadanti nāmamattaṁ gahetvā
uppannañāṇampi "santipade ñāṇan"ti vuttaṁ.
uppādo bhayaṁ, anuppādo khemantiādi vipakkhapaṭipakkhavasena ubhayaṁ
samāsetvā uppajjamānaṁ ñāṇaṁ gahetvā vuttaṁ. ettha ca yaṁ bhayaṁ, taṁ yasmā niyamato
dukkhaṁ vaṭṭāmisalokāmisakilesāmisehi avippamuttattā sāmisameva. yañca sāmisaṁ,
taṁ saṅkhāramattameva. tasmā uppādo dukkhanti bhayatupaṭṭhāne paññā ādīnava-
ñāṇantiādi vuttaṁ. evaṁ santepi bhayākārena dukkhākārena sāmisākārena saṅkhārā
kārenāti evaṁ ākāranānattato pavattivasenettha nānattaṁ veditabbaṁ. uppādo
bhayaṁ, dukkhaṁ, sāmisaṁ, saṅkhārāti cāti uppādādiliṅgamanapekkhitvā "netaṁ kho saraṇaṁ
khemaṁ, netaṁ saraṇamuttaman"tiādīsu 1- viya attano liṅgāpekkhameva vuttaṁ. saṅkhārāti
ca ekattamanapekkhitvā "appaccayā dhammā, asaṅkhatā dhammā"tiādīsu 2- viya bahuvacanaṁ
kataṁ, uppādādīnaṁ vā saṅkhārekadesattā "uttare pañcālā, dakkhiṇe

footnote: 1 khuḍha. 25/189/50 2 abhi.saṁ. 34/7/6

page number: 283

pañcālā"tiādīsu viya bahunnaṁ ekadesepi bahuvacanaṁ katanti veditabbaṁ. khemaṁ sukhaṁ
nirāmisaṁ nibbānanti nibbānameva vuttākārānaṁ paṭipakkhavasena catudhā vuttaṁ. dasa
ñāṇe pajānātīti ādīnave ñāṇaṁ pajānanto uppādādivatthukāni pañca,
anuppādādivatthukāni pañcāti dasa ñāṇe pajānāti paṭivijjhati sacchikaroti. dvinnaṁ
ñāṇānaṁ kusalatāti ādīnavañāṇassa ceva santipadañāṇassa cāti imesaṁ dvinnaṁ
ñāṇānaṁ kusalatāya. nānādiṭṭhīsu na kampatīti paramadiṭṭhadhammanibbānādivasena
pavattāsu diṭṭhīsu na vedhatīti.
ādīnavañāṇaniddesavaṇṇanā niṭṭhitā.
-----------
9. saṅkhārupekkhāñāṇaniddesavaṇṇanā
[54] saṅkhārupekkhāñāṇaniddese uppādādīni vuttatthāneva. dukkhanti
bhayanti sāmisanti saṅkhārāti uppādādimuñcanañāṇassa kāraṇavacanāni. evañca
lakkhaṇato saṅkhārupekkhaṁ dassetvā idāni atthato dassetuṁ uppādo
saṅkhārā, te saṅkhāre ajjhupekkhatīti saṅkhārupekkhātiādimāha. tattha saṅkhāre
ajjhupekkhatīti tassa āraddhavipassakassa vipassanāñāṇena lakkhaṇattayassa diṭṭhattā
lakkhaṇavicinane pahīnabyāpārassa āditte viya tayo bhave passato saṅkhāraggahaṇe
majjhattassa taṁ vipassanāñāṇaṁ te saṅkhāre visesena ca ikkhati, gahaṇena vajjitañca
hutvā ikkhati oloketīti saṅkhārupekkhā nāmāti attho. yathā loke visesena
jayanto adhijayatīti annena vajjito vasanto upavasatīti vuccati. puna saṅkhāre
aniccādito vipassitvā gahaṇe majjhattabhāvasaṇṭhitaṁ saṅkhārupekkhampi aniccādito
vipassitvā tassāpi saṅkhārupekkhāya gahaṇe majjhattākārasaṇṭhitāya saṅkhārupekkhāya
sabhāvato ye ca saṅkhārā yā ca upekkhātiādi vuttaṁ.

page number: 284

[55] idāni saṅkhārupekkhāya cittābhinihārabhedaṁ dassetuṁ katihākārehīti-
ādimāha. tattha saṅkhārupekkhāyāti bhummavacanaṁ. cittassa abhinihāroti
saṅkhārupekkhālābhino tato aññassa cittassa saṅkhārupekkhābhimukhaṁ katvā bhusaṁ
haraṇaṁ. abhimukhattho hi ettha abhisaddo, bhusattho nīsaddo. katihākārehīti
pucchitaṁ pucchaṁ aṭṭhahākārehīti vijsajjetvā dutiyapucchāvissajjaneneva te
aṭṭhākāre dassetukāmo te adassetvāva puthujjanassa katihākārehītiādi
pucchaṁ akāsi. puthujjanassāti ettha:-
duve puthujjanā vuttā buddhenādiccabandhunā
andho puthujjano eko kalyāṇeko puthujjanoti.
tattha yassa khandhadhātuāyatanādīsu uggahaparipucchāsavanadhāraṇapaccavekkhaṇādīni
natthi, ayaṁ andhaputhujjano, yassa tāni atthi, so kalyāṇaputhujjano. duvidhopi
panesa:-
puthūnaṁ jananādīhi kāraṇehi puthujjano
puthujjanantogadhattā puthuvāyaṁ jano iti.
so hi puthūnaṁ nānappakārānaṁ kilesādīnaṁ jananādīhi kāraṇehi puthujjano.
yathāha "puthū kilese janentīti puthujjanā, puthu avihatasakkāyadiṭṭhikāti puthujjanā,
puthu satthārānaṁ mukhullokikāti puthujjanā, puthu sabbagatīhi avuṭṭhitāti puthujjanā,
puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti
puthujjanā, puthu nānāsantāpehi santappentīti puthujjanā, puthu nānāpariḷāhehi
pariḍayhantīti puthujjanā, puthu pañcasu kāmaguṇesu rattā giddhā gadhitā mucchitā
ajjhosannā laggā laggitā palibuddhasati puthujjanā, puthu pañcahi nīvaraṇehi
āvutā nivuṭṭā ovutā pihitā paṭicchannā paṭikujjitāti puthujjanāti. 1- puthūnaṁ

footnote: 1 khußēáahā. 29/430/289

page number: 285

vā gaṇanapathātītānaṁ ariyadhammaparammukhānaṁ nīcadhammasamācārānaṁ janānaṁ anto
gadhattāpi puthujjanā, puthu vā ayaṁ visuṁyeva saṅkhaṁ gato, visaṁsaṭṭho sīlasutādiguṇa-
yuttehi ariyehi janotipi puthujjano. tesu kalyāṇaputhujjano idhādhippeto
itarassa bhāvanāya eva abhāvā.
sekkhassāti ettha satta sekkhā sotāpattimaggaphalasakadāgāmimaggaphala-
anāgāmimaggaphalārahattamaggaṭṭhā. te hi tissopi sikkhā sikkhantīti sekkhā. tesu
sotāpattisakadāgāmianāgāmiphalaṭṭhā tayo idhādhippetā maggaṭṭhānaṁ saṅkhārupekkhāya
cittābhinīhārābhāvā.
vītarāgassāti ettha samucchedaviggamena vigato rāgo assāti vītarāgo.
arahato etaṁ adhivacanaṁ. tīsupi padesu jātiggahaṇena ekavacanaṁ kataṁ.
saṅkhārupekkhaṁ abhinandatīti tasmiṁ upekkhāvihāre phāsuvihārasaññaṁ paṭilabhitvā
phāsuvihāranikantiyā saṅkhārupekkhābhimukho hutvā nandati, sappītikaṁ taṇhaṁ
uppādeti attho. vipassatīti sotāpattimaggappaṭilābhatthaṁ aniccādivasena vividhā
passati, sekkho uparimaggatthaṁ, vītarāgo diṭṭhadhammasukhavihāratthaṁ vipassati.
paṭisaṅkhāyāti aniccādivaseneva upaparikkhitvā. yasmā pana sotāpannādayo ariyā sakaṁ
sakaṁ phalasamāpattiṁ samāpajjamānā udayabbayañāṇādīhi navahi vipassanāñāṇehi
avipassitvā samāpajjituṁ na sakkonti, tasmā paṭisaṅkhāya vā phalasamāpattiṁ
samāpajjantīti vuttaṁ.
phalasamāpattiyā pavattidassanatthaṁ pana tesaṁ idaṁ pañhakammaṁ:- kā
phalasamāpatti, ke taṁ samāpajjanti, ke na samāpajjanti, kasmā samāpajjanti,
kathañcassā samāpajjanaṁ hoti kathaṁ ṭhānaṁ, kathaṁ vuṭṭhānaṁ, kiṁ phalassa anantaraṁ,
kassa ca phalaṁ anantaranti?

page number: 286

tattha kā phalasamāpattīti? yā ariyaphalassa nirodhe appanā.
ke taṁ samāpajjanti, ke na samāpajjantīti? sabbepi puthujjanā na
samāpajjanti. kasmā? anadhigatattā. ariyā pana sabbepi samāpajjanti.
kasmā? adhigatattā. uparimā pana heṭṭhimaṁ na samāpajjanti puggalantarabhāvūpagamanena
paṭippassaddhattā, heṭṭhimā ca uparimaṁ anadhigatattā. attano attanoyeva pana
phalaṁ sabbepi samāpajjantīti idamettha sanniṭṭhānaṁ.
keci pana "sotāpannasakadāgāminopi na samāpajjanti, uparimā dveyeva
samāpajjantī"ti vadanti. idañca nesaṁ kāraṇaṁ:- ete hi samādhismiṁ
paripūrakārinoti. taṁ puthujjanassāpi attanā paṭiladdhaṁ lokiyasamādhiṁ samāpajjanato
akāraṇameva, kiñcettha kāraṇākāraṇacintāya. nanu idheva pāḷiyaṁ "katame dasa
saṅkhārupekkhā vipassanāvasena uppajjanti, 1- katame dasa gotrabhudhammā vipassanāvasena
uppajjantī"ti 2- imesaṁ pañhānaṁ vissajjane "sotāpattiphalasamāpattatthāya
sakadāgāmiphalasamāpattatthāyā"ti visuṁ visuṁ vuttā. tasmā sabbepi ariyā attano
phalaṁ samāpajjantīti niṭṭhamettha gantabbaṁ.
kasmā samāpajjantīti? diṭṭhadhammasukhavihāratthaṁ. yathā hi rājāno rajjasukhaṁ,
devatā dibbasukhamanubhavanti, evaṁ ariyā "lokuttarasukhaṁ anubhavissāmā"ti
addhānaparicchedaṁ katvā icchiticchitakkhaṇe phalasamāpattiṁ samāpajjanti.
kathañcassā samāpajjanaṁ hoti, kathaṁ ṭhānaṁ, kathaṁ vuṭṭhānanti? dvīhi tāva
ākārehi assā samāpajjanaṁ hoti nibbānato aññassa ārammaṇassa amanasikārā,
nibbānassa ca manasikārā. yathāha "dve kho āvuso paccayā animittāya
cetovimuttiyā samāpattiyā sabbanimittānañca amanasikāro, animittāya ca dhātuyā

footnote: 1 khu.paṭi. 31/57/66 2 khu.paṭi. 31/60/69

page number: 287

manasikāro"ti. ayaṁ panettha samāpajjanakkamo:- phalasamāpattatthikena hi
ariyasāvakena rahogatena paṭisallīnena udayabbayādivasena saṅkhārā vipassitabbā. tassa
pavattānupubbavipassanassa saṅkhārārammaṇagotrabhuñāṇānantaraṁ phalasamāpattivasena
nirodhe cittaṁ appeti. phalasamāpattininnatāya cettha sekkhassāpi phalameva uppajjati,
na maggo. ye pana vadanti "sotāpanno `phalasamāpattiṁ samāpajjissāmī'ti vipassanaṁ
paṭṭhapetvā sakadāgāmī hoti, sakadāgāmī ca anāgāmī"ti te vattabbā "evaṁ
sati anāgāmī arahā bhavissati, arahā paccekabuddho, paccekabuddho ca buddho"ti
tasmā na kiñci etaṁ, pāḷivaseneva ca paṭikkhittantipi na gahetabbaṁ. idameva
pana gahetabbaṁ. sekkhassāpi phalameva uppajjati. na maggo. phalañcassa sace anena
paṭhamajjhāniko maggo adhigato hoti, paṭhamajjhānikameva uppajjati, sace dutiyādīsu
aññatarajjhāniko dutiyādīsu aññatarajjhānikamevāti evaṁ tāvassā
samāpajjanaṁ hoti.
"tayo kho āvuso paccayā animittāya cetovimuttiyā ṭhitiyā
sabbanimittānañca amanasikāro, animittāya ca dhātuyā manasikāro, pubbe ca
abhisaṅkhāro"ti vacanato panassā tīhākārehi ṭhānaṁ hoti. tattha pubbe ca
abhisaṅkhāroti samāpattito pubbe kālaparicchedo. "asukasmiṁ nāma kāle
vuṭṭhahissāmī"ti paricchinnattā hissā yāva so kālo nāgacchati, tāva ṭhānaṁ
hoti. evamassā ṭhānaṁ hoti.
"dve kho āvuso paccayā animittāya cetovimuttiyā vuṭṭhānāya
sabbanimittānañca manasikāro, animittāya ca dhātuyā amanasikāro"ti 1- vacanato panassā
dvīhākārehi vuṭṭhānaṁ hoti. tattha sabbanimittānanti rūpanimittavedanāsaññā-
saṅkhāraviññāṇanimittānaṁ. kāmañca na sabbānevetāni ekato manasikaroti,

footnote: 1 maßēáū. 12/458/407

page number: 288

sabbasaṅgāhikavasena panetaṁ vuttaṁ. tasmā yaṁ bhavaṅgassa ārammaṇaṁ hoti, taṁ manasikaroto
phalasamāpattito vuṭṭhānaṁ hotīti evamassā vuṭṭhānaṁ veditabbaṁ.
kiṁ phalassa anantaraṁ, kassa ca phalaṁ anantaranti? phalassa tāva phalameva
vā anantaraṁ hoti bhavaṅgaṁ vā. phalaṁ pana atthi maggānantaraṁ, atthi phalānantaraṁ,
atthi gotrabhuanantaraṁ, atthi nevasaññānāsaññāyatanānantaranti. tattha maggavīthiyaṁ
maggānantaraṁ, purimassa purimassa pacchimaṁ pacchimaṁ phalānantaraṁ, phalasamāpattīsu purimaṁ
purimaṁ gotrabhuanantaraṁ. gotrabhūti cettha anulomaṁ veditabbaṁ. vuttaṁ hetaṁ paṭṭhāne
"arahato anulomaṁ phalasamāpattiyā anantarapaccayena paccayo. sekkhānaṁ anulomaṁ
phalasamāpattiyā anantarapaccayena paccayo"ti. 1- yena phalena nirodhā vuṭṭhānaṁ hoti,
taṁ nevasaññānāsaññāyatanānantaranti. tattha ṭhapetvā maggavīthiyaṁ uppannaphalaṁ
avasesaṁ sabbaṁ phalasamāpattivasena pavattaṁ nāma. evametaṁ maggavīthiyaṁ phalasamāpattiyaṁ
vā uppajjanavasena:-
paṭipassaddhadarathaṁ amatārammaṇaṁ subhaṁ
vantalokāmisaṁ santaṁ sāmaññaphalamuttamanti.
ayamettha phalasamāpattikathā.
tadajjhupekkhitvāti taṁ saṅkhārupekkhaṁ aññena tādiseneva vipassanāñāṇena
ajjhupekkhitvā. suññatavihārenevātiādīsu phalasamāpattiṁ vinā vipassanāvihāreneva
viharitukāmassa arahato attābhinivesaṁ bhayato disvā suññatādhimuttassa saṅkhārupekkhāya
vayaṁ passantassa vipassanattayavihāro suññatavihāro nāma, saṅkhāranimittaṁ bhayato
disvā animittādhimuttassa saṅkhārupekkhāya vayaṁ passantassa vipassanattayavihāro
animit tavihāro nāma, taṇhāpaṇidhiṁ bhayato disvā appaṇihitādhimuttassa

footnote: 1 abhi.pa. 40/418/129

page number: 289

saṅkhārupekkhāya vayaṁ passantassa vipassanattayavihāro appaṇihitavihāro nāma. tathā
hi parato vuttaṁ:-
"abhinivesaṁ bhayato sampassamāno suññate adhimuttattā phussa
phussa vayaṁ passati, suññato vihāro. nimittaṁ bhayato sampassamāno
animitte adhimuttattā phussa phussa vayaṁ passati, animitto vihāro.
paṇidhiṁ bhayato sampassamāno appaṇihite adhimuttattā phussa phussa
vayaṁ passati, appaṇihito vihāro"ti. 1-
chaḷaṅgupekkhāsambhāvena paṭikūle appaṭikūlasaññādivihārasabhāvena ca arahatoyeva
sabbākārena cittaṁ vase vattati tato ayaṁ vipassanāvihāro arahatoyeva ijjhatīti
vuttaṁ hoti. vītarāgo saṅkhārupekkhaṁ vipassati vāti ettha pana tidhā ca bhayaṁ,
tidhā ca adhimuttiṁ anāpajjitvā kevalaṁ vipassanāti veditabbā. evaṁ hi sati
pubbāparaviseso hoti.
[56] idāni dvinnaṁ tiṇṇaṁ puggalānaṁ vasena saṅkhārupekkhāya ekatta-
nānattabhedaṁ dassetukāmo kathaṁ puthujjanassa ca sekkhassa cātiādimāha. tattha
cittassa abhinīhāro ekattaṁ hotīti eko hoti, sakatthe bhāvavacananti veditabbaṁ.
yathā idappaccayā eva idappaccayatāti vuttaṁ, tathā eko eva ekattaṁ. abhinīhāroti
sāmiatthe paccattavacanaṁ vā, abhinīhārassāti attho. "so deso sammajjitvā"ti-
ādīsu 2- viya vibhattivipallāso katoti veditabbo. cittaṁ kilissatīti vipassanā-
nikantisaṅkhātena lobhakilesena cittaṁ kilisati, tāpīyati bādhīyatīti attho. bhāvanāya
paripantho hotīti paṭiladdhāya vipassanābhāvanāya upaghāto hoti. paṭivedhassa antarāyo
hotīti vipassanābhāvanāya paṭilabhitabbassa saccappaṭivedhassa paṭilābhantarāyo hoti.

footnote: 1 khu.paṭi. 31/78/96 2 vißēáahā. 4/168/177

page number: 290

āyatiṁ paṭisandhiyā paccayo hotīti saṅkhārupekkhāsampayuttakammassa balavattā
teneva sugatipaṭisandhiyā dīyamānāya abhinandanasaṅkhāto lobhakileso anāgate
kāmāvacarasugatipaṭisandhiyā paccayo hoti. yasmā kilesasahāyaṁ kammaṁ vipākaṁ janeti,
tasmā kammaṁ janakapaccayo hoti. kileso upatthambhakapaccayo. sekkhassa pana
uttarippaṭivedhassāti sakadāgāmimaggādivasena saccappaṭivedhassa. āyatiṁ paṭisandhiyā
paccayo hotīti sekkhesu sotāpannasakadāgāmīnaṁ anadhiggatajjhānānaṁ saṅkhārupekkhā-
kammena dīyamānāya kāmāvacarasugatipaṭisandhiyā abhinandanakileso paccayo hoti,
jhānalābhīnaṁ pana anāgāmissa ca brahmalokeyeva paṭisandhānato paccayo na hoti,
anulomagotrabhūhi ca dīyamānāya paṭisandhiyā ayameva kileso paccayo hotīti veditabbo.
aniccatoti hutvā abhāvaṭṭhena aniccantikatāya ādiantavantatāya ca
aniccato. dukkhatoti abhiṇhaṁ paṭipīḷayaṭṭhena uppādavayappaṭipīḷanatāya dukkha-
vatthutāya ca dukkhato. anattatoti avasavattanaṭṭhena paccayāyattavuttitāya
sāminivāsīkārakavedakābhāvena ca anattato. anupassanaṭṭhenāti anu anu
aniccādito passanaṭṭhena. abhinīhāro nānattaṁ hotīti abhinīhāro nānā
hotīti vā abhinīhārassa nānābhāvo hotīti vā veditabbaṁ.
kusalāti ārogyaṭṭhena anavajjaṭṭhena kosallasambhūtaṭṭhena. abyākatāti
kusalākusalabhāvena na byākatā. kiñcikāle suviditāti vipassanākāle suṭṭhu viditā.
kiñcikāle na suviditāti abhinandanakāle suṭṭhu viditā. accantaṁ suviditāti
abhinandanāya pahīnattā ekantena suviditāti. viditaṭṭhena ca aviditaṭṭhena cāti
ettha puthujjanasekkhānaṁ suviditaṭṭhopi vītarāgassa accantasuviditaṭṭhopi
viditaṭṭhova hoti, dvinnampi suviditaṭṭho aviditaṭṭhova.
atittattāti vipassanāya karaṇīyassa apariyositattā appaṇītabhāvena. tabbiparītena
tittattā. tiṇṇaṁ saññojanānaṁ pahānāyāti sakkāyadiṭṭhivicikicchāsīlabbataparāmāsānaṁ

page number: 291

pahāratthaṁ. pacchimabhavikāpi bodhisattā ettheva saṅgahaṁ gacchanti
apacchimabhavikā pana vipassanaṁ saṅkhārupekkhaṁ pāpetvā ṭhapenti. sotāpattimaggaṁ
paṭilābhatthāyāti asamāsetvā paṭhanti, samāsetvā pāṭho sundarataro. sekkho
tiṇṇaṁ saññojanānaṁ pahīnattāti sotāpannasakadāgāmianāgāmīnaṁ sāmaññena
vuttaṁ. sakadāgāmianāgāmīnampi hi tāni pahīnāneva. uttaripaṭilābhatthāyāti
uparūparimaggappaṭilābhatthaṁ. diṭṭhadhammasukhavihāratthāyāti diṭṭhe dhamme paccakkhe
attabhāve yo sukho vihāro, tadatthāya. vihārasamāpattaṭṭhenāti sekkhassa
phalasamāpattaṭṭhena, vītarāgassa vipassanāvihāraphalasamāpattaṭṭhena.
[57] idāni saṅkhārupekkhānaṁ gaṇanaparicchedaṁ dassetuṁ kati
saṅkhārupekkhātiādimāha. tattha samathavasenāti samādhivasena. ayameva vā pāṭho.
nīvaraṇe paṭisaṅkhāti pañca nīvaraṇāni pahātabbabhāvena pariggahetvā. santiṭṭhanāti
nīvaraṇānaṁ pahānābhimukhībhūtattā tesaṁ pahānepi abyāpārabhāvūpagamanena majjhattatāya
santiṭṭhanā. saṅkhārupekkhāsūti nīvaraṇappahāne byāpārākaraṇena nīvaraṇasaṅkhātānaṁ
saṅkhārānaṁ upekkhanāsu. esa nayo vitakkavicārādīsu uppādādīsu 1- ca. samathe
saṅkhārupekkhā nāma appanāvīthiyā āsannapubbabhāge balappattabhāvanāmayañāṇaṁ.
sotāpattimaggaṁ paṭilābhatthāyātiādīsu catūsu maggavāresu suññatānimitta-
appaṇihitamaggānaṁ aññataraññataro 2- maggo labbhati. sotāpattiphalasamāpattatthāyāti-
ādīsu catūsu phalavāresu pana appaṇihitāphalasamāpatti veditabbā. kasmā?
"suññatavihārasamāpattatthāya animittavihārasamāpattatthāyā"ti itarāsaṁ dvinnaṁ
phalasamāpattīnaṁ visuṁ vuttattā. aniccānupassanā vuṭṭhānavasena hi animittamaggo,
tatheva phalasamāpattikāle animittaphalasamāpatti, dukkhānupassanā vuṭṭhānavasena

footnote: 1 chaßēéa. ayaṁ pāṭho na dissati 2 ma. aññataro

page number: 292

appaṇihitamaggaphalasamāpattiyo, anattānupassanā vuṭṭhānavasena suññatamaggaphalasamāpattiyo
suttantanayeneva veditabbā.
ettha ca catūsu maggavāresu uppādantiādīni pañca mūlapadāni, gatintiādīni
dasa vevacanapadānīti paṇṇarasa padāni vuttāni. chasu pana phalasamāpattivāresu
pañca mūlapadāneva vuttāni. taṁ kasmā iti ce? saṅkhārupekkhāya tikkhabhāve
sati kilesappahāne samatthassa maggassa sambhavato tassā tikkhabhāvadassanatthaṁ
vevacanapadehi saha daḷhaṁ katvā mūlapadāni vuttāni. phalassa nirussāhabhāvena
santasabhāvattā maggāyattattā ca mandabhūtāpi saṅkhārupekkhā phalassa paccayo
hotīti dassanatthaṁ mūlapadāneva vuttānīti veditabbāni.
[58] idāni jātivasena pucchitvā labbhamānavasena vissajjetuṁ kati
saṅkhārupekkhā kusalātiādimāha. tattha paṇṇarasa saṅkhārupekkhāti samathavasena
aṭṭha, catunnaṁ maggānaṁ tiṇṇaṁ phalānaṁ vasena sattāti paṇṇarasa. samathavasena
aṭṭha saṅkhārupekkhā arahato nīvaraṇapaṭisaṅkhāabhāvato, vitakkavicārādīnaṁ
pahānabyāpāraṁ vinā sukhena pahānato ca saṅkhārupekkhānāmassa ananurūpāti katvā
tāsaṁ abyākatatā na vuttāti veditabbā. arahatā pana phalasamāpattiṁ samāpajjantena
saṅkhārupekkhaṁ vinā samāpajjituṁ na sakkāti tisso saṅkhārupekkhā abyākatāti
vuttā. appaṇihitasuññatānimittavasena hi arahato tisso saṅkhārupekkhā.
idāni saṅkhārupekkhānaṁ saṁvaṇṇanāvasena vuttāsu tīsu gāthāsu paṭisaṅkhā
santiṭṭhayā paññāti saṅkhārupekkhā. aṭṭha cittassa gocarāti samathavasena
vuttā aṭṭha saṅkhārupekkhā samādhissa visayā, bhūmiyoti attho. "cittaṁ paññañca
bhāvayan"tiādīsu 1- viya cittasīsena samādhi niddiṭṭho, "gocare bhikkhave caratha sake

footnote: 1 saṁ. 1/13/167

page number: 293

pettike visaye"tiādīsu 1- viya gocarasaddena visayo. yaṁ hi yadāyattaṁ,
tasseso visayoti vuccati. puthujjanassa dveti samathavasena vipassanāvasena ca. tayo
sekkhassāti samathavipassanāsamāpattivasena. tayo ca vītarāgassāti appaṇihita-
suññatānimittaphalasamāpattivasena. "tisso"ti vattabbe "tayo"ti ca liṅgavipallāso
kato. tayo saṅkhārupekkhā dhammāti vā yojetabbaṁ. yehi cittaṁ vivaṭṭatīti yehi
saṅkhārupekkhādhammehi vitakkavicārādito, uppādādito vā cittaṁ apagacchati.
vītarāgassāpi hi saṅkhārupekkhāsabhāvato ca saṅkhārato cittaṁ vivaṭṭitvā nibbānaṁ
pakkhandatīti vuttaṁ hoti. aṭṭha samādhissa paccayāti samathavasena vuttā aṭṭha
appanāsampāpakattā appanāsamādhissa paccayā. dasa ñāṇassa gocarāti
vipassanāvasena vuttā dasa maggañāṇassa phalañāṇassa ca bhūmiyo. tiṇṇaṁ
vimokkhānapaccayāti suññatānimittāpaṇihitavimokkhānaṁ upanissayapaccayena paccayo.
nānādiṭṭhīsu na kampatīti bhaṅgaṁ avissajjitvāva saṅkhāre aniccādivasena
vipassanto 2- sassatadiṭṭhiādīsu nānappakārāsu diṭṭhīsu na vedhatīti.
saṅkhārupekkhāñāṇaniddesavaṇṇanā niṭṭhitā.
------------
10. gotrabhuñāṇaniddesavaṇṇanā
[59] gotrabhuñāṇaniddese abhibhuyyatīti abhibhavati atikkamati. bahiddhā
saṅkhāranimittanti sakasantānappavattākusalakkhandhato bahiddhābhūtaṁ saṅkhāranimittaṁ.
lokikasaṅkhārā hi kilesānaṁ nimittattā, nimittākārena upaṭṭhānato vā nimittanti
vuccanti. abhibhuyyatīti gotrabhūti ca puthujjanagottābhibhavanato gotrabhubhāvo vutto.

footnote: 1 saṁßēáahā. 19/372/129 2 ma. vipassanato

page number: 294

pakkhandatīti gotrabhūti ariyagotrabhāvanato gotrabhubhāvo vutto. abhibhuyyitvā
pakkhandatīti gotrabhūti ubho atthe samāsetvā vuttaṁ. vuṭṭhātīti gotrabhūti ca
vivaṭṭatīti gotrabhūti ca mātikāya vuṭṭhānavivaṭṭanapadānurūpena puthujjanagottābhi-
bhavanatthoyeva vutto. samathavasena vuttagotrabhūnaṁ pana nīvaraṇādigottābhibhavanato gotrabhūti,
sotāpattiphalasamāpattatthāyā"tiādīsu chasu samāpattivāresu uppādādigottābhi-
bhavanato gotrabhūti, "sakadāgāmimaggaṁ paṭilābhatthāyā"tiādīsu tīsu maggavāresu
sotāpannādigotrābhibhavanato gotrabhūti attho veditabbo. gottattho cettha bījattho.
vattanipakaraṇe 1- kira vuttaṁ:- gottaṁ vuccati nibbānaṁ sabbaparipanthehi guttattā,
taṁ paṭipajjatīti gotrabhūti aṭṭhasamāpattiyopi gottaṁ gotrabhuparipanthehi guttattā,
taṁ gottaṁ paṭipajjatīti gotrabhūti vuttaṁ. "catunnaṁ maggānaṁyeva gotrabhu nibbānā-
rammaṇaṁ, catassannaṁ phalasamāpattīnaṁ gotrabhu saṅkhārārammaṇaṁ phalasamāpattininnattā"ti
vadanti. vuttaṁ hetaṁ visuddhimagge:- "tassa pavattānupubbavipassanassa saṅkhārā-
rammaṇagotrabhuñāṇānantaraṁ phalasamāpattivasena nirodhe cittaṁ appetī"ti. 2- tenevettha
maggavāresu soḷasamaṁ katvā gahitassa bahiddhā saṅkhāranimittapadassa samāpattivāresu
chaṭṭhaṁ katvā gahaṇaṁ na katanti veditabbaṁ. itarathā hi mūlapadagahaṇena gahetabbaṁ bhaveyya.
aññe pana "yo nibbāne paṭhamābhogo paṭhamasamannāhāro, ayaṁ vuccati
gotrabhū"ti vadanti. taṁ phalaṁ sandhāya na yujjati. paṇṇarasa gotrabhudhammā
kusalāti ettha arahato abhibhavitabbanīvaraṇābhāvato vitakkavicārādīnaṁ sukheneva
pahātabbabhāvato ca abhibhavanaṭṭhena gotrabhunāmaṁ nāharantīti katvā gotrabhūnaṁ
abyākatatā na vuttāti veditabbā. arahatā phalasamāpattiṁ samāpajjantena saṅkhāre
anabhibhuyya samāpajjituṁ na sakkāti "tayo gotrabhudhammā abyākatā"ti vuttā keci
pana "aṭṭha samāpattiyo nibbedhabhāgiyā eva idha niddiṭṭhā, 3- ariyamaggānaṁ vasena

footnote: 1 sī. paripanthehi 2 visuddhi. 3/358 (syā)
footnote: 3 sī. idhāniddiṭṭhānaṁ ariyamaggānaṁ vasena

page number: 295

tasmā aṭṭhasamāpattigotrabhū kusalā hontī"ti vadanti. tathā saṅkhārupekkhāyapi
veditabbaṁ.
[60] sāmisañcātiādīsu vaṭṭāmisalokāmisakilesāmisānaṁ kilesāmisena sāmisaṁ
sanikantikattā. kintaṁ? aṭṭhavidhaṁ samathagotrabhuñāṇaṁ. vaṭṭāmisanti cettha tebhūmaka-
vaṭṭameva. lokāmisanti pañcakāmaguṇā. kilesāmisanti kilesā eva. nirāmisanti
dasavidhaṁ vipassanāgotrabhuñāṇaṁ anikantikattā. na hi ariyā gotrabhusmiṁ nikantiṁ
karonti. potthake "sāmisañce"ti likhanti, taṁ na sundarataraṁ. evameva paṇihitaṁ
appaṇihitaṁ saññuttañca visaññuttaṁ vuṭṭhitañca avuṭṭhitaṁ veditabbaṁ. nikanti-
paṇidhiyā hi paṇihitaṁ patthitanti attho. tadabhāvena appaṇihitaṁ. nikantisaññogeneva
saññuttaṁ. tadabhāvena visaññuttaṁ. vuṭṭhitanti vipassanāgotrabhuñāṇameva. taṁ hi
nikanticchedakattā vuṭṭhitaṁ nāma. itaraṁ avuṭṭhitaṁ. bahiddhā vuṭṭhānattā vā
vuṭṭhitaṁ. phalagotrabhupi hi nibbānajjhāsayavasena nibbānābhimukhībhūtattā bahiddhā
saṅkhāranimittā vuṭṭhitaṁ nāmāti veditabbaṁ. heṭṭhābhibhavanavuṭṭhānavivaṭṭhānavāresupi
phalagotrabhu ajjhāsayavasena nibbānābhimukhībhūtattā abhibhuyyati vuṭṭhāti vivaṭṭatīti
veditabbaṁ. tiṇṇaṁ vimokkhānapaccayāti tiṇṇaṁ lokuttaravimokkhānaṁ samathagotrabhu
pakatūpanissayapaccayā honti, vipassanāgotrabhu anantarasamantarūpanissayapaccayā honti.
paññāyassa pariccitāti pubbabhāgapaññāya paricitā pariciṇṇā. kusalo vivaṭṭe
vuṭṭhāneti asammohavaseneva vivaṭṭasaṅkhāte gotrabhuñāṇe kusalo cheko, pubbabhāgañāṇena
vā kusalo. nānādiṭṭhīsu na kampatīti samucchedena pahīnāsu nānappakārāsu diṭṭhīsu
na vedhatīti.
gottarabhuñāṇaniddesavaṇṇanā niṭṭhitā.
-------------

page number: 296

11. maggañāṇaniddesavaṇṇanā
[61] maggañāṇaniddese micchādiṭṭhiyā vuṭṭhātīti diṭṭhānusayappahānena
samucchedavasena dvāsaṭṭhibhedato 1- micchādiṭṭhito vuṭṭhāti. tadanuvattakakilesehīti
micchādiṭṭhisampayogavasena ca micchādiṭṭhiupanissayena ca uppajjamānehi ca micchā-
diṭṭhiṁ anuvattamānehi nānāvidhehi kilesehi. tena tadekaṭṭhakilesappahānaṁ vuttaṁ hoti.
duvidhaṁ hi ekaṭṭhaṁ sahajekaṭṭhaṁ pahānekaṭṭhañca. tāya diṭṭhiyā saha ekasmiṁ citte,
ekasmiṁ puggale vā yāva pahānā ṭhitāti tadekaṭṭhā. diṭṭhiyā hi pahīyamānāya diṭṭhi-
sampayuttesu dvīsu asaṅkhārikacittesu tāya diṭṭhiyā sahajātā lobho moho uddhaccaṁ
ahirikaṁ anottappanti ime kilesā, dvīsu sasaṅkhārikacittesu tāya diṭṭhiyā
sahajātā lobho moho thinaṁ uddhaccaṁ ahirikaṁ anottappanti ime kiselā sahajekaṭṭhavasena
pahīyanti. diṭṭhikileseyeva pahīyamāne tena saha ekasmiṁ puggale ṭhitā apāyagamanīyā
lobho doso moho māno vicikicchā thinaṁ uddhaccaṁ ahirikaṁ anottappanti ime
kilesā pahānekaṭṭhavasena pahīyanti. khandhehīti tadanuvattakeheva khandhehi, taṁ
diṭṭhiṁ anuvattamānehi sahajekaṭṭhehi ca pahānekaṭṭhehi ca catūhi arūpakhandhehi,
taṁsamuṭṭhānarūpehi vā saha pañcahi khandhehi micchādiṭṭhiādikilesapaccayā anāgate
uppajjitabbehi vipākakkhandhehi. bahiddhā ca sabbanimittehīti yathāvuttakilesa-
khandhato bahibhūtehi sabbasaṅkhāranimittehi. micchāsaṅkappā vuṭṭhātīti sotāpatti-
maggena pahātabbesu catūsu diṭṭhisampayuttesu, vicikicchāsahagate cāti pañcasu
cittesu apāyagamanīyasesākusalacittesu ca micchāsaṅkappā vuṭṭhāti.
micchāvācāya vuṭṭhātīti musāvādato ceva apāyagamanīyapisuṇapharusa-
samphappalāpehi ca vuṭṭhāti. micchākammantā vuṭṭhātīti pāṇātipātādinnādāna-
micchācārehi vuṭṭhāti. micchā ājīvā vuṭṭhātīti kuhanā lapanā nemittakatā

footnote: 1 tesaṭṭhibhedato (sabbattha)

page number: 297

nippesikatā lābhenalābhaṁnijigīsanatā ājīvahetukehi vā sattahi kāyavacīkammehi
vuṭṭhāti. micchāvāyāmamicchāsatimicchāsamādhīhi vuṭṭhānaṁ micchāsaṅkappavuṭṭhāne
vuttanayeneva veditabbaṁ. micchāsatīti ca satiyā paṭipakkhākārena uppajjamānā
kusalacittuppādamattameva. uparimaggattaye "dassanaṭṭhena sammādiṭṭhī"tiādīni aṭṭha
maggaṅgāni yathā paṭhamajjhānike paṭhamamagge labbhanti, tatheva labbhanti. tattha
paṭhamamagge sammādiṭṭhi micchādiṭṭhiṁ pajahatīti sammādiṭṭhi. sammāsaṅkappādayopi
micchāsaṅkappādīnaṁ pajahanaṭṭheneva veditabbā. evaṁ sante paṭhamamaggeneva dvāsaṭṭhiyā
diṭṭhigatānaṁ pahīnattā uparimaggattayena pahātabbā diṭṭhi nāma natthi.
tattha sammādiṭṭhīti nāmaṁ kathaṁ hotīti? yathā visaṁ atthi vā hotu mā
vā, agado agadotveva vuccati, evaṁ micchādiṭṭhi atthi vā hotu mā vā,
ayaṁ sammādiṭṭhi eva nāma. yadi evaṁ nānamattamevetaṁ hoti, uparimaggattaye pana
sammādiṭṭhiyā kiccābhāvo āpajjati, maggaṅgāni na paripūrenti. tasmā sammādiṭṭhi
sakiccakā kātabbā, maggaṅgāni paripūretabbānīti. sakiccakā cettha sammādiṭṭhi
yathālābhaniyamena dīpetabbā. upaparimaggattayavajjho hi eko māno atthi, so
diṭṭhiṭṭhāne tiṭṭhati, sā taṁ mānaṁ pajahatīti sammādiṭṭhi. sotāpattimaggasmiṁ hi
sammādiṭṭhi micchādiṭṭhiṁ pajahati. sotāpannassa pana sakadāgāmimaggavajjho māno
atthi, taṁ mānaṁ pajahatīti sammādiṭṭhi. tasseva sattākusalacittasahajāto saṅkappo
atthi, teheva cittehi vācaṅgacopanaṁ atthi, kāyaṅgacopanaṁ atthi, paccayaparibhogo
atthi, sahajātavāyāmo atthi, assatiyabhāvo atthi, sahajātacittekaggatā atthi, ete
micchāsaṅkappādayo nāma. sakadāgāmimagge sammāsaṅkappādayo tesaṁ pahānena
sammāsaṅkappādayoti veditabbā. evaṁ sakadāgāmimagge aṭṭhaṅgāni sakiccakā honti.
sakadāgāmissa anāgāmimaggavajjho māno atthi, so diṭṭhiṭṭhāne tiṭṭhati. tasseva
sattahi cittehi sahajātā saṅkappādayo atthi. tesaṁ pahānena anāgāmimagge

page number: 298

aṭṭhannaṁ aṅgānaṁ sakiccakatā veditabbā. anāgāmissa arahattamaggavajjho māno
atthi, so diṭṭhiṭṭhāne tiṭṭhati. yāni panassa pañca akusalacittāni, tehi sahajātā
saṅkappādayo atthi. tesaṁ pahānena arahattamagge aṭṭhannaṁ aṅgānaṁ sakiccakatā
veditabbā.
oḷārikāti kāyavacīdvāre vītikkamassa paccayabhāvena thūlabhūtamhā.
kāmarāgasaññojanāti methunarāgasaṅkhātā saññojanā. so hi kāmabhave saññojetīti
saññojananti vuccati. paṭighasaññojanāti byāpādasaññojanā. so hi ārammaṇe
paṭihaññatīti paṭighanti vuccati. te eva thāmagataṭṭhena santāne anusentīti anusayā.
aṇusahagatāti anubhūtā, sukhumabhūtāti attho. tabbhāve hi ettha sahagatasaddo.
sakadāgāmissa hi kāmarāgabyāpādā dvīhi kāraṇehi aṇubhūtā adhiccuppattiyā
ca pariyuṭṭhānamandatāya ca. tassa hi bālaputhujjanassa viya kilesā abhiṇhaṁ na
uppajjanti, kadāci karahaci uppajjanti. uppajjamānā ca bālaputhujjanassa viya
maddantā pharantā chādentā andhāndhaṁ karontā na uppajjanti, dvīhi pana
maggehi pahīnattā mandamandā tanukākārā hutvā uppajjanti, vītikkamaṁ pāpetuṁ
samatthā na honti. evaṁ tanubhūtā anāgāmimaggena pahīyanti. rūparāgāti rūpabhave
chandarāgā. arūparāgāti arūpabhave chandarāgā. mānāti unnatilakkhaṇā. uddhaccāti
avūpasamalakkhaṇā. avijjāyāti andhalakkhaṇāya. bhavarāgānusayāti rūparāgārūparāgavasena
pavattabhavarāgānusayā.
[62] idāni maggañāṇasaṁvaṇṇanaṁ karonto ajātaṁ jhāpetītiādimāha. tattha
ajātaṁ jhāpetīti jātena, jhānaṅgena pavuccatīti attano santāne pātubhūtena
tena tena lokuttarajhānena taṁsamaṅgīpuggalo ajātameva taṁ taṁ kilesaṁ jhāpeti
dahati samucchindatīti, tena kāraṇena taṁ lokuttaraṁ jhānanti pavuccatīti attho.

page number: 299

jhānavimokkhe kusalatāti tasmiṁ ariyamaggasampayutte vitakkādike jhāne ca
vimokkhasaṅkhāte ariyamagge ca asammohavasena kusalatāya paṭhamamaṁggeneva pahīnāsu
nānādiṭṭhīsu na kampati. jhānaṁ nāma duvidhaṁ ārammaṇūpanijjhānañca
lakkhaṇūpanijjhānañca. lokiyapaṭhamajjhānādikaṁ kasiṇādiārammaṇūpanijjhānaṭṭhena jhānaṁ,
vipassanāsaṅkhārānaṁ sabhāvasāmaññalakkhaṇūpanijjhānaṭṭhena jhānaṁ, lokuttaraṁ nibbāne
tathalakkhaṇūpanijjhānaṭṭhena jhānaṁ. idha pana gotrabhunāpi sādhāraṇaṁ
lakkhaṇūpanijjhānaṭṭhaṁ anāmasitvā asādhāraṇena kilesajhāpanaṭṭhena jhānaṁ vuttaṁ.
vimokkhaṭṭho panettha nibbānārammaṇe suṭṭhu adhimuccanaṭṭho kilesehi ca suṭṭhu
muccanaṭṭho.
samādahitvā yathā ce vipassatīti appanūpacārakhaṇikasamādhīnaṁ aññatarena
samādhinā paṭhamaṁ cittasamādhānaṁ katvā pacchā yathā vipassati ca. samuccayattho
cesaddo vipassanaṁ samuccinoti. vipassamāno tathā ce samādaheti vipassanā
nāmesā lūkhabhūtā nirassādā, samatho ca nāma siniddhabhūto sāssādo. tasmā
tāya lūkhabhūtaṁ sinehetuṁ vipassamāno tathā ca samādahe. vipassamāno puna samādhiṁ
pavisitvā cittasamādhānañca tatheva kareyya, yatheva vipassananti attho. idha
cesaddo samādahanaṁ samuccinoti. na ubhayatthāpi gāthābandhānuvattanena cekāro
kato, attho pana cakārattho eva. vipassanā ca samatho tadā ahūti yasmā
samathavipassanānaṁ yuganaddhabhāve sati ariyamaggapātubhāvo hoti, tasmā
ariyamaggajananasamatthattā yadā tadubhayasahayogo hoti, tadā vipassanā ca samatho ca
ahu, samathavipassanā bhūtā nāma hotīti attho. tā ca samathavipassanā
ariyamaggābhimukhīkāle ca maggakkhaṇe ca samānabhāgā yuganaddhā vattare samāno
samo bhāgo koṭṭhāso etesanti samānabhāgā, yuge naddhā viyāti yuganaddhā,
aññamaññaṁ anativattaṭṭhena samadhurā samabalāti attho. vitthāro panassa
yuganaddhakathāyaṁ āvibhavissati.

page number: 300

dukkhā saṅkhārā sukho, nirodho iti dassanaṁ. dubhato vuṭṭhitā paññā,
phasseti amataṁ padanti dukkhā saṅkhārā, sukho nirodho nibbānanti paṭipannassa
tato nibbānadassanaṁ ariyamaggañāṇaṁ dubhato vuṭṭhitā paññā nāma. sā eva
ca paññā amataṁ padaṁ nibbānaṁ ārammaṇaphusanena phusati, paṭilabhatīti attho. nibbānaṁ
hi atappakaṭṭhena amatasadisanti amataṁ, nāssa mataṁ maraṇaṁ vayo atthītipi amataṁ,
pubbabhāgato paṭṭhāya mahatā ussāhena mahatiyā paṭipadāya pajjati paṭipajjīyatīti
padanti vuccati.
vimokkhacariyaṁ jānātīti vimokkhappavattiṁ asammohavasena jānāti, paccavekkhaṇa-
vasena jānāti. "dubhato vuṭṭhāno vimokkho, dubhato vuṭṭhānā cattāro vimokkhā,
dubhato vuṭṭhānaṁ anulomā cattāro vimokkhā, dubhato vuṭṭhānā paṭippassaddhi
cattāro vimokkhā"ti hi upari vimokkhakathāyaṁyeva 1- āgatā vimokkhacariyā veditabbā.
tesaṁ vitthāro tattheva āgato. nānattekattakovidoti tesaṁ vimokkhānaṁ nānā-
bhāve ekabhāve ca kusalo. dubhatovuṭṭhānavimokkhavasena hi tesaṁ ekattaṁ, catuariyamagga-
vasena nānattaṁ, ekekassāpi vā ariyamaggassa anupassanābhedena nānattaṁ,
ariyamaggabhāvena ekattaṁ veditabbaṁ. dvinnaṁ ñāṇānaṁ kusalatāti dassanasaṅkhātassa
ca bhāvanāsaṅkhātassa cāti imesaṁ dvinnaṁ ñāṇānaṁ kusalatāya. dassananti hi
sotāpattimaggo. so hi paṭhamaṁ nibbānadassanato dassananti vutto. gotrabhu
pana kiñcāpi paṭhamataraṁ nibbānaṁ passati, yathā pana rañño santikaṁ kenacideva
karaṇīyena āgato puriso dūratova rathikāya carantaṁ hatthikkhandhagataṁ rājānaṁ disvāpi
"diṭṭho te rājā"ti puṭṭho disvā kattabbakiccassa akatattā "na passāmī"ti
āha, evameva nibbānaṁ disvā kattabbassa kilesappahānassābhāvā "na
dassanan"ti vuccati. taṁ hi ñāṇaṁ maggassa āvajjanaṭṭhāne tiṭṭhati. bhāvanāti

footnote: 1 khu.paṭi. 31/209/250

page number: 301

sesamaggattayaṁ. taṁ hi paṭhamamaggena diṭṭhasmiṁyeva dhamme bhāvanāvasena uppajjati,
na adiṭṭhapubbaṁ kiñci passati, tasmā "bhāvanā"ti vuccati. heṭṭhā pana bhāvanā-
maggassa apariniṭṭhitattā "dvinnaṁ ñāṇānan"ti avatvā sotāpattisakadāgāmi-
anāgāmimaggalābhino sandhāya "jhānavimokkhe kusalatā"ti vuttaṁ, arahattamaggalābhino
pana bhāvanāmaggassa pariniṭṭhitattā "dvinnaṁ ñāṇānaṁ kusalā"ti vuttanti veditabbaṁ.
maggañāṇaniddesavaṇṇanā niṭṭhitā.
-------------
12. phalañāṇaniddesavaṇṇanā
[63] phalañāṇaniddese taṁ payogappaṭippassaddhattāti tassa ajjhattabahiddhā
vuṭṭhānappayogassa paṭippassaddhattā. maggo hi sakakkhaṇe kilesappahānena
ubhato vuṭṭhānappayogaṁ karoti, phalakkhaṇe kilesānaṁ pahīnattā maggassa ubhato
vuṭṭhānappayogo paṭippassaddho vūpasanto nāma hoti. uppajjatīti maggānantaraṁ
sakiṁ vā dvikkhattuṁ vā uppajjati, phalasamāpattikāle pana bahukkhattuṁ, nirodhā
vuṭṭhahantassa dvikkhattuṁ uppajjati, sabbampi hi taṁpayogappaṭippassaddhattā
uppajjati. maggassetaṁ phalanti phalaṁ apekkhitvā napuṁsakavacanaṁ kataṁ.
sakadāgāmimaggakkhaṇādīsupi ekekamaggaṅgavaseneva vuṭṭhānayojanā veditabbā.
phalañāṇaniddesavaṇṇanā niṭṭhitā.
--------------

page number: 302

13. vimuttiñāṇaniddesavaṇṇanā
[64] vimuttiñāṇaniddese sakkāyadiṭṭhīti vijjamānaṭṭhena sati khandha-
pañcakasaṅkhāte kāye, sayaṁ vā satī tasmiṁ kāye diṭṭhīti sakkāyadiṭṭhi. vicikicchāti
vigatā cikicchā, sabhāvaṁ vā vicinanto etāya kicchati kilamatīti vicikicchā.
sīlabbataparāmāsoti sīlena suddhi vatena suddhi. sīlabbatena suddhīti gahitābhiniveso.
so hi sabhāvaṁ atikkamitvā parato āmasatīti sīlabbataparāmāso. ubhinnaṁ samānepi
diṭṭhibhāve takkañca parūpadesañca vinā pakatiyā eva sakkāyadiṭṭhiggahaṇato
pakatibhūtāya vīsativatthukāya sakkāyadiṭṭhiyā pahāneneva sabbadiṭṭhippahānadassanatthaṁ
sakkāyadiṭṭhi vuttā. sīlabbataparāmāso pana "suddhipaṭipadaṁ paṭipajjāmā"ti
paṭipannānaṁ paṭipadāya micchābhāvadassanatthaṁ visuṁ vuttoti veditabbo. tiṇṇampi
anusayappahāneneva pahānaṁ dassetuṁ diṭṭhānusayo vicikicchānusayoti vuttaṁ, na visuṁ
kilesattā. upakkilesāti kilesenti upatāpenti vibādhentīti kilesā, thāma-
gataṭṭhena bhusā kilesāti upakkilesā. sammā samucchinnā hontīti samucchedappahānena
anuppādanirodhena sammā samucchinnā honti. sapariyuṭṭhānehīti cittaṁ
pariyonaddhantāni uṭṭhenti uppajjantīti pariyuṭṭhānāni, samudācārappattānaṁ
kilesānametaṁ adhivacanaṁ. saha pariyuṭṭhānehīti sapariyuṭṭhānāni. tehi sapariyuṭṭhānehi
anusayitaupakkilesehi. cittaṁ vimuttaṁ hotīti tesaṁ abhabbuppattikabhūtattā
santativasena pavattamānaṁ cittaṁ tato vimuttaṁ nāma hoti. tadeva suṭṭhu vimuttattā
suvimuttaṁ. taṁvimuttiñātaṭṭhenāti tassā vimuttiyā jānanaṭṭhena.
vimuttiñāṇaniddesavaṇṇanā niṭṭhitā.
-----------

page number: 303

14. paccavekkhaṇañāṇaniddesavaṇṇanā
[65] paccavekkhaṇañāṇaniddese maggakkhaṇeyeva hetuṭṭhena paṭhamaṁ maggaṅgāni
visuṁ visuṁ vatvā puna maggaṅgabhūte amaggaṅgabhūte ca dhamme "bujjhanaṭṭhena bodhī"ti
laddhanāmassa ariyassa aṅgabhāvena bojjhaṅge visuṁ dassesi. satidhammavicayavīriyasamādhi-
sambojjhaṅgā hi maggaṅgāneva, pītipassaddhiupekkhāsambojjhaṅgā amaggaṅgāni. puna
balavasena indriyavasena ca visuṁ niddiṭṭhesu saddhā eva amaggaṅgabhūtā. puna
maggakkhaṇe jāteyeva dhamme rāsivasena dassento ādhipateyyaṭṭhenātiādimāha. tattha
upaṭṭhānaṭṭhena satipaṭṭhānāti ekāva nibbānārammaṇā sati kāyavedanācittadhammesu
subhasukhaniccāttasaññāpahānakiccasādhanavasena cattāro satipaṭṭhānā nāma.
nibbānārammaṇaṁ ekameva vīriyaṁ uppannānuppannānaṁ akusalānaṁ pahānānuppatti-
kiccassa, anuppannuppannānaṁ kusalānaṁ uppādaṭṭhitikiccassa sādhanavasena cattāro
sammappadhānā nāma.
tathaṭṭhena saccāti dukkhabhāvādīsu avisaṁvādakaṭṭhena cattāni ariyasaccāni.
etāneva cettha paṭivedhaṭṭhena tadā samudāgatāni, "amatogadhaṁ nibbānan"ti visuṁ
vuttaṁ nibbānañca, sesā pana dhammā paṭilābhaṭṭhena tadā samudāgatā. "tathaṭṭhena saccā
tadā samudāgatā"ti vacanato maggaphalapariyosāne avassaṁ cattāri saccāni paccavekkhatīti
niṭṭhamettha gantabbaṁ. "kataṁ karaṇīyaṁ nāparaṁ itthattāyāti pajānātī"ti 1-
vacanato ca "dukkhaṁ me pariññātaṁ, samudayo me pahīno, nirodho me sacchikato,
maggo ca me bhāvito"ti paccavekkhaṇaṁ vuttameva hoti. tathā paccavekkhaṇaṁ yujjati
ca. samudayoti cettha taṁtaṁmaggavajjhoyeva veditabbo. ettha vuttasamudayapaccavekkhaṇa-
vaseneva aṭṭhakathāyaṁ duvidhaṁ kilesapaccavekkhaṇaṁ maggaphalanibbānapaccavekkhaṇāni idha
sarūpeneva āgatānīti vuttāni. kevalaṁ dukkhapaccavekkhaṇameva na vuttaṁ. kiñcāpi

footnote: 1 dī.sī. 9/248/84

page number: 304

na vuttaṁ, atha kho pāṭhasabbhāvato yuttisabbhāvato ca gahetabbameva. saccappaṭivedhatthaṁ
hi paṭipannassa niṭṭhite saccappaṭivedhe sayaṁ katakiccapaccavekkhaṇaṁ yuttamevāti.
avikkhepaṭṭhena samathotiādi maggasampayutte eva samathavipassanādhamme ekarasaṭṭhena
anativattanaṭṭhena ca dassetuṁ vuttaṁ. saṁvaraṭṭhena sīlavisuddhīti sammāvācākammantā-
jīvā eva. avikkhepaṭṭhena cittavisuddhīti sammāsamādhi eva. dassanaṭṭhena
diṭṭhivisuddhīti sammādiṭṭhiyeva. vimuttaṭṭhenāti samucchedavasena maggavajjhakilesehi
muccanaṭṭhena, nibbānārammaṇe vā adhimuccanaṭṭhena. vimokkhoti samucchedavimokkho,
ariyamaggoyeva. paṭivedhanaṭṭhena vijjāti saccappaṭivedhanaṭṭhena vijjā, sammādiṭṭhiyeva.
pariccāgaṭṭhena vimuttīti maggavajjhakilesānaṁ pajahanaṭṭhena tato muccanato
vimutti, ariyamaggoyeva. samucchedaṭṭhena khaye ñāṇanti kilesasamucchindanaṭṭhena
kilesakkhayakare ariyamagge ñāṇaṁ, sammādiṭṭhiyeva.
chandādayo heṭṭhā vuttanayeneva veditabbā. kevalaṁ hettha 1- maggakkhaṇeyeva
maggassa ādimajjhapariyosānākārena dassitā. vimuttīti cettha maggavimuttiyeva.
"tathaṭṭhena saccā"ti ettha gahitampi ca nibbānaṁ idha pariyosānabhāvadassanatthaṁ
puna vuttanti veditabbaṁ. phalakkhaṇepi eseva nayo. ettha pana hetuṭṭhena
maggoti phalamaggabhāveneva. sammappadhānāti maggakkhaṇe catukiccasādhakavīriyakiccassa
phalassa uppādakkhaṇe siddhattā vuttanti veditabbaṁ. aññathā hi phalakkhaṇe
sammappadhānā eva na labbhanti. vuttaṁ hi maggakkhaṇe sattatiṁsa bodhipakkhiyadhamme
uddharantena therena "phalakkhaṇe ṭhapetvā cattāro sammappadhāne avasesā tettiṁsa
dhammā labbhan"ti. evameva paṭivedhakiccādisiddhivasena saccādīnipi yathāyogaṁ
veditabbāni. vimokkhoti ca phalavimokkho. vimuttīti phalavimutti. paṭippassaddhaṭṭhena
anuppāde ñāṇaṁ vuttatthameva. vuṭṭhahitvāti antarā vuṭṭhānābhāvā phalāvasānena

footnote: 1 gaṇṭhipade heṭṭhā

page number: 305

evaṁ vuttaṁ. ime dhammā tadā samudāgatāti ime vuttappakārā dhammā
maggakkhaṇe ca phalakkhaṇe ca samudāgatāti paccavekkhatīti itisaddaṁ pāṭhasesaṁ katvā
sambandho veditabbo.
paccavekkhaṇañāṇaniddesavaṇṇanā niṭṭhitā.
---------------
15. vatthunānattañāṇaniddesavaṇṇanā
[66] vatthunānattañāṇaniddese cakkhuṁ ajjhattaṁ vavatthetīti ajjhattabhūtaṁ cakkhuṁ
vavatthapeti. yathā so cakkhuṁ vavatthapeti, tathā vattukāmo kathaṁ cakkhuṁ ajjhattaṁ vavatthetīti
pucchitvā puna cakkhu avijjāsambhūtanti vavatthetītiādinā vavatthāpanākāraṁ
dasseti. tattha avijjātaṇhā atītā upatthambhakahetuyo, kammaṁ atītaṁ janakahetu,
āhāro idāni upatthambhakahetu. etena cakkhūpatthambhakāni utucittāni gahitāneva
honti. catunnaṁ mahābhūtānaṁ upādāyāti upayogatthe sāmivacanaṁ, cattāri mahā-
bhūtāni upādiyitvā pavattanti attho. etena pasādacakkhubhāvo dassito hoti,
sasambhārabhāvo paṭikkhitto. uppannanti addhāvasena, santatikhaṇavasena vā
paccuppannaṁ. samudāgatanti hetuto samuṭṭhitaṁ. ettāvatā vipassanāpubbabhāge cakkhu
vavatthānaṁ dassitaṁ. ahutvā sambhūtantiādīhi aniccānupassanā. pubbe udayā
avijjamānato ahutvā sambhūtaṁ, uddhaṁ vayā abhāvato hutvā na bhavissati. antavantatoti
anto assa atthīti antavā, antavā eva antavanto. yathā "satimanto gatimanto
dhitimanto ca yo isī"ti 1- tato antavantato, bhaṅgavijjamānatoti attho. addhuvanti
sabbāvatthānipātitāya, thirabhāvassa ca abhāvatāya na thiraṁ. asassatanti na

footnote: 1 khuṭhera. 26/1052/401

page number: 306

niccaṁ. vipariṇāmadhammanti jarāya ceva maraṇena cāti dvedhā pariṇāmapakatikaṁ.
cakkhuṁ aniccantiādīni cakkhuṁ aniccatotiādīni ca vuttatthāni. manoti idha
bhavaṅgamanassa adhippetattā avijjāsambhūtotiādi yujjatiyeva. āhārasambhūtoti
ettha sampayuttaphassāhāramanosañcetanāhāravasena veditabbaṁ. uppannoti ca
addhāsantativasena.
vatthunānattañāṇaniddesavaṇṇanā niṭṭhitā.
--------------
16. gocaranānattañāṇaniddesavaṇṇanā
[67] gocaranānattañāṇaniddese rūpe bahiddhā vavatthetīti ajjhattato
bahiddhābhūte rūpāyatanadhamme vavatthapetīti attho. avijjāsambhūtātiādi attabhāva-
pariyāpannakammajarūpattā vuttaṁ. āhāropi hi kammajarūpassa upatthambhakapaccayo
hoti. saddassa pana utucittasamuṭṭhānattā avijjāsambhūtādicatukkaṁ na vuttaṁ.
phoṭṭhabbānaṁ sayaṁ mahābhūtattā "catunnaṁ mahābhūtānaṁ upādāyā"ti na vuttaṁ. dhammāti
cettha bhavaṅgamanosampayuttā tayo arūpino khandhā, dhammāyatanapariyāpannāni sukhuma-
rūpāni ca kammasamuṭṭhānānipi, sabbānipi rūpādīni ca. apica yāni yāni yena
yena samuṭṭhahanti, tāni tāni tena tena veditabbāni. itarathā hi sakasantāna-
pariyāpannāpi rūpādayo dhammā sabbe na saṅgaṇheyyuṁ. yasmā anindriyabaddha-
rūpādayopi vipassanūpagā, tasmā tesaṁ kammasambhūtapadena saṅgaho veditabbo.
tepi hi sabbasattasādhāraṇakammapaccayautusamuṭṭhānā. aññe pana "anindriyabaddhā
rūpādayo na vipassanūpagā"ti vadanti. taṁ pana:-

page number: 307

"sabbe saṅkhārā aniccāti yadā paññāya passati
atha nibbindati dukkhe esa maggo visuddhiyā"ti 1-
ādikāya pāḷiyā virujjhati. vuttañca visuddhimagge "idhekacco āditova
ajjhattasaṅkhāre abhinivisitvā vipassati, yasmā pana na suddhājjhattadassanamatteneva
maggavuṭṭhānaṁ hoti, bahiddhāpi daṭṭhabbameva, tasmā parassa khandhepi anupādinna-
saṅkhārepi aniccaṁ dukkhanamattāti vipassatī"ti 2- tasmā paresaṁ cakkhādivavatthānampi
anindriyabaddharūpādivavatthānampi icchitabbameva, tasmā tebhūmakasaṅkhārā
avipassanūpagā nāma natthi.
gocaranānattañāṇaniddesavaṇṇanā niṭṭhitā.
-------------
17. cariyānānattañāṇaniddesavaṇṇanā
[68] cirayānānattañāṇaniddese viññāṇacariyātiādīsu ārammaṇe caratīti
cariyā, viññāṇameva cariyā viññāṇacariyā. aññāṇena caraṇaṁ, aññāṇena vā
carati, aññāte vā carati, aññāṇassa vā caraṇanti aññāṇacariyā. Ñāṇameva
cariyā, ñāṇena vā cariyā, ñāṇena vā carati, ñāte vā carati, ñāṇassa
vā caraṇanti ñāṇacariyā. dassanatthāyāti rūpadassanatthāya pavattā. āvajjana-
kiriyāabyākatāti bhavaṅgasantānato apanetvā rūpārammaṇe cittasantānaṁ āvajjeti
nāmetīti āvajjanaṁ, vipākābhāvato karaṇamattanti kiriyā, kusalākusalavasena na
byākatāti abyākatā. dassanaṭṭhoti passanti tena, sayaṁ vā passati, dassana-
mattameva vā tanti dassanaṁ, dassanameva attho dassanaṭṭho. cakkhuviññāṇanti

footnote: 1 khuḍha. 25/277/64 2 visuddhi. 3/304 (syā)

page number: 308

kusalavipākaṁ vā akusalavipākaṁ vā. diṭṭhattāti adiṭṭhe sampaṭicchannassa
abhāvato cakkhuviññāṇena rūpārammaṇassa diṭṭhattā. abhiniropanā vipāka-
manodhātūti diṭṭhārammaṇameva ārohatīti abhiniropanā, ubhayavipākā sampaṭicchanna-
manodhātu. abhiniropitattāti rūpārammaṇaṁ abhiruḷhattā. vipākamanoviññāṇadhātūti
ubhayavipākā santīraṇamanoviññāṇadhātu. esa nayo sotadvārādīsupi. santīraṇānantaraṁ
voṭṭhabbane avuttepi aṭṭhakathācariyehi vuttattā labbhatīti gahetabbaṁ.
vijānanatthāyāti dhammārammaṇassa ceva rūpādiārammaṇassa ca vijānanatthāya.
āvajjanakiriyābyākatāti manodvārāvajjanacittaṁ. vijānanaṭṭhoti tadanantarajavanavasena
ārammaṇassa vijānanameva attho, na añño. upari akusalajavanānaṁ vipassanāmagga-
phalajavanānañca visuṁ vuttattā sesajavanāni idha gahetabbāni siyuṁ. "kusalehi kammehi
vippayuttā caratīti viññāṇacariyā"tiādivacanato 1- pana hasituppādacittajavanameva
gahetabbaṁ. chasu dvāresu ahetukānaṁyeva cittānaṁ vuttattā dve āvajjanāni
dve pañcaviññāṇāni dve sampaṭicchannāni tīṇi santīraṇāni ekaṁ hasituppāda-
cittanti aṭṭhārasa ahetukacittāniyeva viññāṇacariyāti veditabbāni.
[69] idāni visayavijānanamattaṭṭhena viññāṇacariyāti dassetuṁ nīrāgā caratīti-
ādimāha, viññāṇaṁ hi rāgādisampayoge saddhādisampayoge ca avatthantaraṁ pāpuṇāti,
tesu asati sakāvatthāyameva tiṭṭhati. tasmā nīrāgādivacanena tesaṁ vuttaviññāṇānaṁ
viññāṇakiccamattaṁ dasseti. natthi etissā rāgoti nīrāgā. nirāgāti rassaṁ
katvāpi paṭhanti. so pana rajjanavasena rāgo. itaresu dussanavasena doso.
muyhanavasena moho. maññanavasena māno. viparītadassanavasena diṭṭhi. uddhatabhāvo, avūpa-
santabhāvo vā uddhaccaṁ. vicikicchā vuttatthā. anusentīti anusayā. "niranusayā"ti
vattabbe nānusayāti vuttaṁ, soyevattho. pariyuṭṭhānappattānamevettha abhāvo

footnote: 1 khu.paṭi. 31/70/85

page number: 309

veditabbo. na hi viññāṇacariyā pahīnānusayānaṁyeva vuttā. yā ca nīrāgādi-
nāmā, sā rāgādīhi vippayuttāva nāma hotīti pariyāyantaradassanatthaṁ rāga-
vippayuttātiādimāha. puna aññehi ca vippayuttaṁ taṁ dassetuṁ kusalehi kammehīti-
ādimāha. kusalāniyeva rāgādivajjābhāvā anavajjāni. parisuddhabhāvakarehi hiri-
ottappehi yuttattā sukkāni. pavattisukhattā sukho udayo uppatti etesanti
sukhudrayāni, sukhavipākattā vā sukho udayo vaḍḍhi etesanti sukhudrayāni. vutta-
vipakkhena akusalāni yojetabbāni. viññāte caratīti viññāṇena viññāyamānaṁ
ārammaṇaṁ viññātaṁ nāma, tasmiṁ viññāte ārammaṇe. kiṁ vuttaṁ hoti?
nīlavaṇṇayogato nīlavatthaṁ viya viññāṇayogato viññāṇaṁ nāma hoti, tasmiṁ
viññāṇe caratīti viññāṇacariyāti vuttaṁ hoti. viññāṇassa evarūpā
cariyā hotīti vuttappakārassa viññāṇassa vuttappakārā cariyā hotīti attho.
"viññāṇassa cariyā"ti ca vohāravasena vuccati, viññāṇato pana visuṁ cariyā
natthi. pakatiparisuddhamidaṁ cittaṁ nikkilesaṭṭhenāti idaṁ vuttappakāraṁ cittaṁ
rāgādikilesābhāvena pakatiyā eva parisuddhaṁ. tasmā vijānanamattameva cariyāti
viññāṇacariyāti vuttaṁ hoti. niklesaṭṭhenātipi pāṭho.
aññāṇacariyāya manāpiyesūti manasi appenti pasīdanti, manaṁ vā appāyanti
vaḍḍhentīti manāpāni, manāpāniyeva manāpiyāni. tesu manāpiyesu. tāni pana
iṭṭhāni vā hontu aniṭṭhāni vā, gahaṇavasena manāpiyāni. na hi iṭṭhasmiṁyeva
rāgo aniṭṭhasmiṁyeva doso uppajjati. rāgassa javanatthāyāti santativasena rāgassa
javanatthāya pavattā. āvajjanakiriyābyākatāti cakkhudvāre ayonisomanasikārabhūtā
āvajjanakiriyābyākatā manodhātu. rāgassa javanāti yebhuyyena sattakkhattuṁ
rāgassa pavatti, punappunaṁ pavatto rāgoyeva. aññāṇacariyāti aññāṇena rāgassa
sambhavato aññāṇena rāgassa cariyāti vuttaṁ hoti. sesesupi eseva nayo tadubhayena

page number: 310

asamapekkhanasmiṁ vatthusminti rāgadosavasena samapekkhanavirahite rūpārammaṇasaṅkhāte
vatthusmiṁ. mohassa javanatthāyāti vicikicchāuddhaccavasena mohassa javanatthāya.
aññāṇacariyāti aññāṇasseva cariyā, na aññassa. vinibandhassātiādīni mānādīnaṁ
sabhāvavacanāni. tattha vinibandhassāti uṇṇativasena vinibandhitvā ṭhitassa.
parāmaṭṭhāyāti rūpassa aniccabhāvādiṁ atikkamitvā parato niccabhāvādiṁ āmaṭṭhāya
gahitāya. vikkhepagatassāti rūpārammaṇe vikkhittabhāvaṁ gatassa. aniṭṭhaṅgatāyāti
asanniṭṭhānabhāvaṁ gatāya. thāmagatassāti balappattāya. dhammesūti rūpādīsu vā
dhammārammaṇabhūtesu vā dhammesu.
[70] yasmā rāgādayo aññāṇena honti, tasmā rāgādisampayogena
aññāṇaṁ visesento sarāgā caratītiādimāha. tattha sarāgā caratīti
mohamānadiṭṭhimānānusayadiṭṭhānusayāvijjānusayajavanavasena. cariyā veditabbā. sadosā
caratīti mohāvijjānusayajavanavasena samohā caratīti rāgadosa-
mānadiṭṭhiuddhaccavicikicchānusayajavanavasena. samānā caratīti rāgadosamohakāmarāgabhava-
rāgāvijjānusayajavanavasena. sadiṭṭhi caratīti rāgamohakāmarāgāvijjānusayajavanavasena.
sauddhaccā carati savicikicchā caratīti mohāvijjānusayajavanavasena. sānusayā caratīti
etthāpi vuttanayeneva ekekaṁ anusayaṁ mūlaṁ katvā tasmiṁ citte labbhamānakasesānusaya-
vasena sānusayatā yojetabbā. rāgasampayuttātiādi sarāgādivevacanameva.
sā eva hi cariyāsampayogavasena saha rāgādīhi vattatīti sarāgādiādīhi nāmāni
labhati. rāgādīhi samaṁ ekuppādekanirodhekavatthekārammaṇādīhi pakārehi yuttāti
rāgasampayuttānītiādīni nāmāni labhati. sāyeva ca yasmā kusalādīhi kammehi
vippayuttā, akusalādīhi kammehi sampayuttā, tasmāpi aññāṇacariyāti dassetuṁ
kusalehi kammehītiādimāha. tattha aññāteti mohassa aññāṇalakkhaṇattā yathā
sabhāvena aññāte ārammaṇe. sesaṁ vuttatthameva.

page number: 311

[71] Ñāṇacariyāyaṁ yasmā vivaṭṭanānupassanādīnaṁ anantarapaccayabhūtā
āvajjanakiriyābyākatā natthi, tasmā tesaṁ atthāya āvajjanakiriyābyākataṁ avatvā
vivaṭṭanānupassanādayo vuttā. anulomañāṇatthāya eva hi āvajjanā hoti, tato
vivaṭṭanānupassanāmaggaphalāni. phalasamāpattīti cettha maggānantarajā vā hotu
kālantarajā 1- vā, ubhopi adhippetā. nīrāgā caratītiādīsu rāgādīnaṁ paṭikkhipana-
vasena nīrāgāditā veditabbā, viññāṇacariyāyaṁ rāgādīnaṁ abhāvamattaṭṭhena.
Ñāteti yathāsabhāvato ñāte. aññā viññāṇacariyātiādīhi tissannaṁ cariyānaṁ
aññamaññamasammissataṁ dasseti. viññāṇakiccamattavasena hi ahetukacittuppādā
viññāṇacariyā, aññāṇakiccavataṁ dvādasannaṁ akusalacittuppādānaṁ vaseneva
aññāṇacariyā, visesena ñāṇakiccakārīnaṁ vipassanāmaggaphalānaṁ vasena ñāṇacariyā.
evaminā aññamaññamasammissā ca, vipassanaṁ ṭhapetvā sahetukakāmāvacarakiriyākusalā
ca, sahetukakāmāvacaravipākā ca, rūpāvacarārūpāvacarakusalābyākatā ca tīhi cariyāhi
vinimuttāti veditabbā. nibbānārammaṇāya vivaṭṭanānupassanāya ñāṇacariyāya
niddiṭṭhattā nibbānamaggaphalapaccavekkhaṇabhūtāni sekkhāsekkhānaṁ paccavekkhaṇañāṇāni
ñāṇacariyāya saṅgahitānīti veditabbāni. tānipi hi visesena ñāṇakiccakarānevāti.
cariyānānattañāṇaniddesavaṇṇanā niṭṭhitā.
-------------
18. bhūminānattañāṇaniddesavaṇṇanā
[72] bhūminānattañāṇaniddese bhūmiyoti bhāgā paricchedā vā. kāmāvacarāti
ettha duvidho kāmo kilesakāmo vatthukāmo ca. kilesakāmo chandarāgo, vatthukāmo

footnote: 1 sī. kālānantarajā

page number: 312

tebhūmakavaṭṭaṁ. kilesakāmo kāmetīti kāmo, vatthukāmo kāmīyatīti kāmo. so duvidho
kāmo pavattivasena yasmiṁ padese avacarati, so padeso kāmo ettha avacaratīti
kāmāvacaro. so pana padeso catunnaṁ apāyānaṁ, manussalokassa, channañca
devalokānaṁ vasena ekādasavidho. yathā hi yasmiṁ padese sasatthā purisā avacaranti,
so vijjamānesupi aññesu dvipadacatuppadesu avacarantesu tesaṁ abhilakkhitattā
"sasatthāvacaro"ti vuccati, evaṁ vijjamānesupi aññesu rūpāvacarādīsu tattha
avacarantesu tesaṁ abhilakkhitattā ayaṁ padeso "kāmāvacaro"tveva vuccati. svāyaṁ
yathā rūpabhavo rūpaṁ, evaṁ uttarapadalopaṁ katvā "kāmo"tveva vuccati. tappaṭibaddho
ekeko dhammo imasmiṁ ekādasavidhapadesasaṅkhāte kāme avacaratīti kāmāvacaro.
kiñcāpi hi ettha keci dhammā rūpārūpabhavesupi avacaranti, yathā pana
saṅgāme avacaranto "saṅgāmāvacaro"ti laddhanāmo nāgo nagare carantopi
"saṅgāmāvacaro"tveva vuccati, thalajalacarā pāṇino athale ajjale ca ṭhitāpi
"thalacarā jalacarā"tveva vuccanti, evaṁ te aññattha avacarantāpi kāmāvacarāyevāti
veditabbā. ārammaṇakaraṇavasena vā etesu vuttappakāresu dhammesu kāmo avacaratīti
kāmāvacarā. kāmañcesa rūpārūpāvacaradhammesupi avacarati, yathā pana "vadatīti vaccho
`mahiyaṁ setī'ti mahiso"ti vutte na yattakā vadanti, mahiyaṁ vā senti, sabbesaṁ
taṁ nāmaṁ hoti. evaṁsampadamidaṁ veditabbaṁ. ettha sabbe te dhamme ekarāsiṁ katvā
vuttabhūmisaddamapekkhitvā kāmāvacarāti atthiliṅgavacanaṁ kataṁ. rūpāvacarātiādīsu
rūpabhavo rūpaṁ, tasmiṁ rūpe avacarantīti rūpāvacarā. arūpabhavo arūpaṁ, tasmiṁ arūpe
avacarantīti arūpāvacarā. tebhūmakavaṭṭe pariyāpannā antogadhāti pariyāpannā, tasmiṁ na
pariyāpannāti apariyāpannā.
kāmāvacarādibhūminiddesesu heṭṭhatoti heṭṭhābhāgena. avīcinirayanti jālānaṁ
vā sattānaṁ vā vedanānaṁ vā vīci antaraṁ chiddaṁ ettha natthīti avīci. sukhasaṅkhāto

page number: 313

ayo ettha natthīti nirayo, niratiatthenapi nirayo. pariyantaṁ karitvāti taṁ
avīcisaṅkhātaṁ nirayaṁ antaṁ katvā. uparitoti uparibhāgena. paranimmitavasavattī
deveti paranimmitesu kāmesu vasaṁ vattanato evaṁladdhavohāre deve. anto
karitvāti anto pakkhipitvā. yaṁ etasmiṁ antareti ye etasmiṁ okāse.
yanti ca liṅgavacanavipallāso kato. etthāvacarāti iminā yasmā tasmiṁ antare
aññepi caranti kadāci katthaci sambhavato, tasmā tesaṁ asaṅgaṇhaṇatthaṁ avacarāti
vuttaṁ. tena ye etasmiṁ antare ogāḷhā hutvā caranti sabbattha sadā ca
sambhavato, adhobhāge caranti avīcinirayassa heṭṭhā bhūtupādāya pavattibhāvena, tesaṁ
saṅgaho kato hoti. te hi ogāḷhā caranti, adhobhāge carantīti avacarā.
ettha pariyāpannāti iminā pana yasmā ete etthāvacarā aññatthāpi avacaranti,
na pana tattha pariyāpannā honti, tasmā tesaṁ aññatthāpi avacarantānaṁ pariggaho
kato hoti.
idāni te ettha pariyāpanne dhamme rāsisuññatāpaccayabhāvato ceva sabhāvato
ca dassento khandhātuāyatanātiādimāha. brahmalokanti paṭhamajjhānabhūmisaṅkhātaṁ
brahmaṭṭhānaṁ akaniṭṭheti uttamaṭṭhena na kaniṭṭhe. samāpannassāti samāpattiṁ
samāpannassa. etena kusalajjhānaṁ vuttaṁ. upapannassāti vipākavasena brahmaloke
upapannassa. etena vipākajjhānaṁ vuttaṁ. diṭṭhadhammasukhavihārissāti diṭṭhe
dhamme paccakkhe attabhāve sukho vihāro diṭṭhadhammasukhavihāro, so assa
atthīti diṭṭhadhammasukhavihārī, arahā. tassa diṭṭhadhammasukhavihārissa. etena
kiriyajjhānaṁ vuttaṁ. cetasikāti cetasi bhavā cetasikā, cittasampayuttāti attho.
ākāsānañcāyatanūpageti ākāsānañcāyatanasaṅkhātaṁ bhavaṁ upagate. dutiyapadepi eseva
nayo. maggāti cattāro ariyamaggā. maggaphalānīti cattāni ariyamaggaphalāni. asaṅkhatā
ca dhātūti paccayehi akatā nibbānadhātu.

page number: 314

aparāpi catasso bhūmiyoti ekekacatukkavasena veditabbā. cattāro
satipaṭṭhānāti kāyānupassanāsatipaṭṭhānaṁ vedanānupassanāsatipaṭṭhānaṁ cittā-
nupassanāsatipaṭṭhānaṁ dhammānupassanāsatipaṭṭhānaṁ. tassattho:- patiṭṭhātīti paṭṭhānaṁ,
upaṭṭhāti okkanditvā 1- pakkhanditvā pavattatīti attho. satiyeva paṭṭhānaṁ sati-
paṭṭhānaṁ. atha vā saraṇaṭṭhena sati, upaṭṭhānaṭṭhena paṭṭhānaṁ, sati ca sā paṭṭhānañcātipi
satipaṭṭhānaṁ. ārammaṇavasena bahukā tā satiyoti satipaṭṭhānā. cattāro sammappadhānāti
anuppannānaṁ akusalānaṁ anuppādāya sammappadhānaṁ, uppannānaṁ akusalānaṁ
pahānāya sammappadhānaṁ, anuppannānaṁ kusalānaṁ uppādāya sammappadhānaṁ,
uppannānaṁ kusalānaṁ ṭhitiyā sammappadhānaṁ. padahanti vāyamanti etenāti padhānaṁ,
vīriyassetaṁ nāmaṁ. sammappadhānanti aviparītappadhānaṁ kāraṇappadhānaṁ upāyappadhānaṁ
yonisopadhānaṁ. ekameva vīriyaṁ kiccavasena catudhā katvā sammappadhānāti vuttaṁ.
cattāro iddhipādāti chandiddhipādo cittiddhipādo vīriyiddhipādo vīmaṁsiddhi-
pādo. tassattho vuttoyeva. cattāri jhānānīti vitakkavicārapītisukhacittekaggatāvasena
pañcaṅgikaṁ paṭhamajjhānaṁ, pītisukhacittekaggatāvasena tivaṅgikaṁ dutiyajjhānaṁ,
sukhacittekaggatāvasena duvaṅgikaṁ tatiyajjhānaṁ, upekkhācittekaggatāvasena duvaṅgikaṁ
catutthajjhānaṁ. imāni hi aṅgāni ārammaṇūpanijjhānaṭṭhena jhānanti
vuccanti. catasso appamaññāyoti mettā karuṇā muditā upekkhā.
pharaṇāppamāṇavasena appamaññāyo. etāyo hi ārammaṇavasena appamāṇe vā
satte pharanti, ekaṁ sattampi vā anavasesapharaṇavasena pharantīti
pharaṇāppamāṇavasena appamaññāyoti vuccanti. catasso arūpasamāpattiyoti
ākāsānañcāyatanasamāpatti viññānañcāyatanasamāpatti ākiñcaññāyatanasamāpatti
nevasaññānāsaññāyatanasamāpatti. catasso paṭisambhidā vuttatthā eva.

footnote: 1 sī. okkantitvā

page number: 315

catasso paṭipadāti "dukkhāpaṭipadādandhābhiññā, dukkhāpaṭipadākhippābhiññā,
sukhāpaṭipadādandhābhiññā, sukhāpaṭipadākhippābhiññā"ti 1- vuttā catasso paṭipadā.
cattāri ārammaṇānīti parittaṁ parittārammaṇaṁ, parittaṁ appamāṇārammaṇaṁ,
appamāṇaṁ parittārammaṇaṁ, appamāṇaṁ appamāṇārammaṇanti 2- vuttāni cattāri
ārammaṇāni. kasiṇādiārammaṇānaṁ avavatthāpetabbato ārammaṇavantāni jhānāni
vuttānīti veditabbāni. cattāro ariyavaṁsāti ariyā vuccanti buddhā ca
paccekabuddhā ca tathāgatasāvakā ca, tesaṁ ariyānaṁ vaṁsā tantiyo paveṇiyoti
ariyavaṁsā. ke pana te? cīvarasantoso piṇḍapātasantoso senāsanasantoso
bhāvanārāmatāti ime cattāro. gilānapaccayasantosopi piṇḍapātasantose
vutte vuttoyeva hoti. yo hi piṇḍapāte santuṭṭho, so kathaṁ gilānapaccaye
asantuṭṭho bhavissati.
cattāri saṅgahavatthūnīti cattāri janasaṅgaṇhaṇakāraṇāni, dānañca
peyyavajjañca atthacariyā ca samānattatā cāti 3- imāni cattāri. dānanti yathārahaṁ
dānaṁ. peyyavajjanti yathārahaṁ piyavacanaṁ. atthacariyāti tattha tattha kattabbassa
karaṇavasena kattabbākattabbānusāsanavasena ca vuddhikiriyā. samānattatāti saha
mānena samāno, saparimāṇo saparigaṇanoti attho. samāno parassa attā
etenāti samānatto, samānattassa bhāvo samānattatā, ayaṁ mayā hīno, ayaṁ
mayā sadiso, ayaṁ mayā adhiko"ti parigaṇetvā tadanurūpena upacaraṇaṁ karaṇanti
attho. "samānasukhadukkhatā samānattatā"ti ca vadanti.
cattāri cakkānīti ettha cakkaṁ nāma dārucakkaṁ ratanacakkaṁ dhammacakkaṁ
iriyāpathacakkaṁ sampatticakkanti pañcavidhaṁ. tattha "yaṁ pana taṁ deva cakkaṁ chahi māsehi

footnote: 1 dī.pā. 11/311/204 2 abhi.saṅ. 34/185/589
footnote: 3 aṅ.catukka. 21/32,256/44,353

page number: 316

niṭṭhitaṁ chārattūnehī"ti 1- idaṁ dārucakkaṁ. "cakkaṁ vattayato pariggahetvā"ti 2-
idaṁ ratanacakkaṁ. "mayā pavattitaṁ cakkan"ti 3- idaṁ dhammacakkaṁ. "catucakkaṁ
navadvāran"ti 4- idaṁ iriyāpathacakkaṁ. "cattārimāni bhikkhave cakkāni, yehi
samannāgatānaṁ devamanussānaṁ catucakkaṁ vattati. katamāni cattāni. patirūpadesavāso
sappurisāpassayo 5- attasammāpaṇidhi pubbe ca katapuññatā"ti 6- idaṁ sampatticakkaṁ.
idhāpi etadeva adhippetaṁ. tattha patirūpadesavāsoti yattha catasso parisā sandissanti,
evarūpe anucchavike dese vāso. sappurisāpassayoti buddhādīnaṁ sappurisānaṁ
apassayo 7- sevanaṁ bhajanaṁ. attasammāpaṇidhīti attano sammā patiṭṭhānaṁ. sace pubbe
assaddhādīhi samannāgato hoti, tāni pahāya saddhādīsu patiṭṭhāpanaṁ. pubbe ca
katapuññatāti pubbe upacitakusalatā. idameva cettha pamāṇaṁ. yena hi
ñāṇasampayuttacittena kusalakammaṁ kataṁ hoti, tadeva kusalaṁ taṁ purisaṁ patirūpadese
upaneti, sappurise bhajāpeti, so eva ca puggalo attānaṁ sammā ṭhapetīti.
cattāri dhammapadānīti cattāro dhammakoṭṭhāsā. katamāni cattāri.
anabhijjhā dhammapadaṁ, abyāpādo dhammapadaṁ, sammāsati dhammapadaṁ, sammāsamādhi
dhammapadaṁ. anabhijjhādhammapadaṁ nāma alobho vā anabhijjhāvasena adhigatajjhāna-
vipassanāmaggaphalanibbānāni vā. abyāpādo dhammapadaṁ nāma akodho vā
mettāsīsena adhigatajjhānādīni vā. sammāsamādhi dhammapadaṁ nāma
aṭṭhasamāpatti vā aṭṭhasamāpattisīsena adhigatajjhānādīni vā. dasāsubhavasena vā
adhigatajjhānādīni anabhijjhā dhammapadaṁ, catubrahmavihāravasena adhigatāni
abyāpādo dhammapadaṁ, dasānussatiāhārepaṭikūlasaññāvasena adhigatāni sammāsati

footnote: 1 aṅṭika. 20/15/107 2 khu.jā. 27/1791/352 (syā)
footnote: 3 khu.su. 25/563/448 4 saṁ.sa. 15/29/18
footnote: 5 chaßēéa. sappurisāvassayo, pāḷi. sappurisūpassayo

6 aṅ.catukka. 21/31/37 7 chaßēéa. avassayanaṁ

page number: 317

dhammapadaṁ, dasakasiṇāanāpānavasena adhigatāni sammāsamādhi dhammapadanti. imā catasso
bhūmiyoti ekekaṁ catukkavaseneva yojetabbaṁ.
bhūminānattañāṇaniddesavaṇṇanā niṭṭhitā.
-------------
19. dhammanānattañāṇaniddesavaṇṇanā
[73] dhammanānattañāṇaniddese kammapatheti kammāni ca tāni pathā
ca apāyagamanāyāti kammapathā, te kammapathe. dasa kusalakammapathā nāma
pāṇātipātā adinnādānā kāmesumicchācārā veramaṇīti tīṇi kāyasucaritāni,
musāvādā pisuṇāya vācāya pharusāya vācāya samphapphalāpā veramaṇīti cattāri
vacīsucaritāni, anabhijjhā abyāpādo sammādiṭṭhīti tīṇi manosucaritāni. dasa
akusalakammapathā nāma pāṇātipāto adinnādānaṁ kāmesumicchācāroti tīṇi
kāyaduccaritāni, musāvādo pisuṇāvācā pharusā vācā samphapphalāpoti cattāri vacī-
duccaritāni, abhijjhā byāpādo micchādiṭṭhīti tīṇi manoduccaritāni. kusalākusalāpi
ca paṭisandhijanakāyeva kammapathāti vuttā, vuttāvasesā paṭisandhijanane anekantikattā
kammapathāti na vuttā. oḷārikakusalākusalaggahaṇeneva sesakusalākusalāpi gahitāti
veditabbā. rūpanti bhūtopādāyabhedato aṭṭhavīsatividhaṁ rūpaṁ. vipākanti kāmāvacara-
kusalavipākānaṁ soḷasannaṁ, akusalavipākānaṁ sattannañca vasena tevīsatividhaṁ vipākaṁ.
kiriyanti tiṇṇamahetukakiriyānaṁ aṭṭhannaṁ sahetukakiriyānañca vasena ekādasavidhaṁ
kāmāvacarakiriyaṁ. vipākābhāvato kiriyāmattāti kiriyā. ettāvatā kāmāvacarameva
rūpābyākatavipākābyākatakiriyābyākatavasena vuttaṁ.
idhaṭṭhassāti imasmiṁ loke ṭhitassa. yebhuyyena manussaloke jhānabhāvanāsabbhāvato
manussalokavasena vuttaṁ, jhānāni pana kadāci karahaci devalokepi

page number: 318

labbhanti, rūpī brahmalokepi tatrūpapattikaheṭṭhūpapattikauparūpapattikānaṁ vasena
labbhanti. suddhāvāse pana arūpāvacare ca heṭṭhūpapattikā natthi. rūpārūpāvacaresu
abhāvitajjhānā heṭṭhā nibbattamānā kāmāvacarasugatiyaṁyeva nibbattanti, na duggatiyaṁ.
tatrūpapannassāti vipākavasena brahmaloke upapannassa paṭisandhibhavaṅgacutivasena
vattamānāni cattāri vipākajjhānāni. rūpārūpāvacarajjhānasamāpattīsu kiriyābyākatāni
na vuttāni. kiñcāpi na vuttāni, atha kho kusalehi samānappavattittā
kusalesu vuttāneva hontīti veditabbāni. yathā paṭṭhāne "kusalākusale niruddhe
vipāko tadārammaṇatā uppajjatī"ti 1- kusalajavanaggahaṇeneva kiriyājavanaṁ saṅgahitaṁ,
evamidhāpi daṭṭhabbaṁ. sāmaññaphalānīti cattāri sāmaññaphalāni. etena
lokuttaravipākābyākataṁ vuttaṁ. nibbānanti nibbānābyākataṁ.
pāmojjamūlakāti pāmojjaṁ mūlaṁ ādi etesanti pāmojjamūlakā,
pāmojjādikāti attho. pāmojjena hi samāgatāneva honti aniccato
manasikaroto pāmojjaṁ jāyatīti ettha yonisomanasikarotoyeva pāmojjaṁ jāyati,
na ayonisomanasikaroto. ayoniso hi manasikaroto kusaluppattiyeva natthi, pageva
vipassanā. kasmā sarūpena vuttanti ce? pāmojjassa balavabhāvadassanatthaṁ.
pāmojje hi asati pantesu ca senāsanesu adhikusalesu ca dhammesu arati ukkaṇṭhitā
uppajjati. evaṁ sati bhāvanāyeva ukkamati. pāmojje pana sati aratiabhāvato
bhāvanā pāripūriṁ gacchati. yonisomanasikārassa pana mūlabhāvena bhāvanāya bahūpakārattaṁ
dassetuṁ upari navakaṁ vakkhati.
"yato yato sammasati khandhānaṁ udayabbayaṁ
labhatī pītipāmojjaṁ amatantaṁ vijānatan"ti 2-

footnote: 1 abhi.pa. 40/406 ādi/124-5 2 khuḍha. 25/374/82

page number: 319

vacanato vipassakassa vipassanāpaccayā pāmojjaṁ uppajjati. idha pana kalāpasammasana-
paccayā pāmojjaṁ gahetabbaṁ. pamuditabhāvo pāmojjaṁ, dubbalā pīti. ādikammatthe
pakāro daṭṭhabbo pamuditassāti tena pāmojjena pamuditassa tuṭṭhassa
pamoditassātipi pāṭho, so evattho. pītīti balavapīti. pītimanassāti pītiyuttamanassa.
yuttasaddassa lopo daṭṭhabbo yathā assarathoti. kāyoti nāmakāyo, rūpakāyena
saha vā. passambhatīti vūpasantadaratho hoti. passaddhakāyoti ubhayappassaddhiyogena
nibbutakāyo. sukhaṁ vedetīti cetasikaṁ sukhaṁ vindati, kāyikasukhena saha vā. sukhinoti
sukhasamaṅgissa. cittaṁ samādhiyatīti cittaṁ samaṁ ādhiyati, ekaggaṁ hoti. samāhite
citteti bhāvena bhāvalakkhaṇatthe bhummavacanaṁ. cittasamāhitabhāvena hi yathābhūtaṁ jānanaṁ
lakkhīyati. yathābhūtaṁ jānātīti udayabbayañāṇādivasena saṅkhāraṁ yathāsabhāvaṁ jānāti.
passatīti taṁyeva cakkhunā diṭṭhaṁ viya phuṭaṁ katvā paññācakkhunā passati.
nibbindatīti navavidhavipassanāñāṇayogena saṅkhāresu ukkaṇṭhati. nibbindaṁ
virajjatīti taṁ vipassanaṁ sikhaṁ pāpento maggañāṇayogena saṅkhārehi viratto hoti.
virāgā vimuccatīti virāgasaṅkhātamaggahetu phalavimuttiyā imasmiṁ vāre "samāhitena
cittena idaṁ dukkhan"ti yathābhūtaṁ pajānātī"tiādi saccanayo likhito, sopi kesuci
potthakesu "idaṁ dukkhanti yonisomanasi karotī"tiādinā nayena likhito. vāradvayepi
byañjanatoyeva viseso, na atthato. "nibbindaṁ virajjatī"ti hi maggañāṇassa vuttattā
maggañāṇe ca siddhe catusaccābhisamayakiccaṁ siddhameva hoti. tasmā catusaccanayena
vuttavāropi iminā vārena atthato avisiṭṭhoyeva.
[74] idāni aniccatotiādīhi ārammaṇassa avisesetvā vuttattā
ārammaṇaṁ visesento rūpaṁ aniccato manasi karotītiādimāha. yonisomanasikāra-
mūlakāti yonisomanasikāro mūlaṁ patiṭṭhā etesanti yonisomanasikāramūlakā. yonisomanasi
kāraṁ muñcitvāyeva hi pāmojjādayo nava na honti. samāhitena cittenāti

page number: 320

kāraṇabhūtena cittena. yathābhūtaṁ pajānāti paññāya pajānāti. "idaṁ dukkhanti
yonisomanasi karotī"ti vuccamāne anussavavasena pubbabhāgasaccānubodhopi saṅgayhati.
yonisomanasikāroti ca upāyena manasikāro.
dhātunānattaṁ paṭicca uppajjati phassanānattanti cakkhādidhātunānattañca
paṭicca cakkhusamphassādinānattaṁ uppajjatīti attho. phassanānattaṁ paṭiccāti cakkhu-
samphassādinānattaṁ paṭicca. vedanānānattanti cakkhusamphassajādivedanānānattaṁ.
saññānānattanti kāmasaññādinānattaṁ. saṅkappanānattanti kāmasaṅkappādi-
nānattaṁ. chandanānattanti saṅkappanānattāya rūpe chando sadde chandoti evaṁ
chandanānattaṁ uppajjati. pariḷāhanānattanti chandanānattatāya rūpapariḷāho
saddapariḷāhoti evaṁ pariḷāhanānattaṁ uppajjati. pariyesanānānattanti
pariḷāhanānattatāya rūpapariyesanādinānattaṁ uppajjati. lābhanānattanti
pariyesanānānattatāya rūpappaṭilābhādinānattaṁ uppajjatīti.
dhammanānattañāṇaniddesavaṇṇanā niṭṭhitā.
-------------
20-24. Ñāṇapañcakaniddesavaṇṇanā
[75] Ñāṇapañcakaniddese tesaṁ pañcannaṁ ñāṇānaṁ apubbasambandhasabhāvato
ekatova pucchāvissajjanāni katāni. abhiññātā hontīti dhammasabhāvalakkhaṇa-
jānanavasena suṭṭhu ñātā honti. Ñātā hontīti ñātapariññāvasena
sabhāvato ñātattā ñātā nāma honti. yena ñāṇena te dhammā ñātā
honti, taṁ ñātaṭṭhena ñāṇaṁ, pajānanaṭṭhena paññāti sambandho. imināva
nayena sesañāṇānipi yojetabbāni. pariññātā hontīti sāmaññalakkhaṇavasena

page number: 321

samantato ñātā honti. tīritā hontīti tīraṇapariññāvasena aniccādito
upaparikkhitā samāpitā nāma honti. pahīnā hontīti aniccānupassanādinā ñāṇena
niccasaññādayo bhaṅgānupassanato paṭṭhāya pahīnā honti. pariccattā hontīti
pahānavaseneva chaḍḍitā nāma honti. bhāvitā hontīti vaḍḍhitā paribhāvitā
ca honti. ekarasā hontīti sakiccasādhanapaṭipakkhappahānena ekakiccā honti,
paccanīkato vā vimuttivasena vimuttirasena ekarasā honti. sacchikatā hontīti
paṭilābhavasena phaladhammo paṭivedhavasena nibbānadhammoti paccakkhakatā honti. phassitā
hontīti paṭilābhaphusanena paṭivedhaphusanena ca phassitā anubhūtā honti. imāni pañca
ñāṇāni heṭṭhā sutamayañāṇavasena vuttāni, idha sakiccavasena.
Ñāṇapañcakaniddesavaṇṇanā niṭṭhitā.
------------
25-28 paṭisambhidāñāṇaniddesavaṇṇanā
[76] paṭisambhidāñāṇaniddese yasmā dhamme avutte tassa kiccaṁ na
sakkā vattuṁ, tasmā uddiṭṭhānaṁ paṭipāṭiṁ anādiyitvā paṭhamaṁ dhammā niddiṭṭhā.
dhammādīnaṁ atthā vuttāyeva. saddhindriyaṁ dhammotiādīhi dhammasaddapariyāpanne
dhamme vatvā nānattasaddassa atthaṁ dassento añño saddhindriyadhammotiādimāha.
"añño dhammo"ti hi vutte dhammānaṁ nānattaṁ dassitaṁ hoti. paṭividitāti
abhimukhabhāvena viditā pākaṭā nāma honti. tena paṭisambhidāpadassa attho vutto.
adhimokkhaṭṭho atthotiādīhi tesaṁ saddhādīnaṁ adhimuccanādikiccaṁ attho nāmāti
dasseti. sandassetunti paraṁ ñāpetukāmassa paraṁ sandassetuṁ. parassa pana vacanaṁ
suṇantassāpi labbhatiyeva. byañjananiruttābhilāpāti nāmabyañjanaṁ nāmanirutti
nāmābhilāpo. nāmaṁ hi atthaṁ

page number: 322

byañjayatīti byañjanaṁ, "saṅkhatamabhisaṅkharontīti kho bhikkhave tasmā saṅkhārāti
vuccantī"ti 1- evaṁ vitthāretvā sahetukaṁ katvā vuccamānattā nirutti,
abhilapīyati etena atthoti abhilāpoti vuccati.
nāmañca nāmetaṁ catubbidhaṁ sāmaññanāmaṁ guṇanāmaṁ kittimanāmaṁ opapātika-
nāmanti. tattha paṭhamakappikesu mahājanena sammannitvā ṭhapitattā "mahāsammato"ti
rañño nāmaṁ sāmaññanāmaṁ nāma. yaṁ sandhāya vuttaṁ "mahājanasammatoti kho
vāseṭṭha `mahāsammato mahāsammato'tveva paṭhamaṁ akkharaṁ upanibbattan"ti. dhammakathiko
paṁsukūliko vinayadharo tipiṭakadharo saddho sato"ti evarūpaṁ guṇato āgatanāmaṁ guṇanāmaṁ
nāma. "bhagavā arahaṁ sammāsambuddho"tiādīnipi 2- tathāgatassa anekāni nāmasatāni
guṇanāmāneva. tena vuttaṁ:-
asaṅkhyeyyāni nāmāni saguṇena mahesino
guṇehi nāmuddeyyaṁ api nāmasahassatoti.
yaṁ pana jātassa kumārassa nāmaggahaṇadivase dakkhiṇeyyānaṁ sakkāraṁ katvā
samīpe ṭhitā ñātakā kappetvā kappetvā "ayaṁ asuko nāmā"ti nāmaṁ karonti,
idaṁ kittimanāmaṁ nāma. yā pana purimapaññatti aparapaññattiyaṁ patati, purimavohāro
pacchimavohāre patati. seyyathīdaṁ, purimakappepi cando candoyeva nāma, etarahipi
candoyeva. atīte sūriyo, samuddo, paṭhavī, pabbatoyeva nāma, etarahipi pabbato-
yevāti, idaṁ opapātikanāmaṁ nāma. idaṁ catubbidhampi nāmaṁ ekaṁ nāmameva hoti, taṁ
lokasaṅketamattasiddhaṁ paramatthato avijjamānaṁ. aññe pana "nāmaṁ nāma atthajotako
saddo"ti vadanti. balabojjhaṅgamaggaṅgānaṁ vuttanayānusāreneva attho veditabbo.
paṭisambhidāñāṇaniddesavaṇṇanā niṭṭhitā.

footnote: 1 saṁ.kha. 17/79/71 2 dī.pā. 11/131/80

page number: 323

29-31. Ñāṇattayaniddesavaṇṇanā
[78] Ñāṇattayaniddese nimittanti saṅkhāranimittaṁ. animitteti saṅkhāra-
nimittapaṭipakkhe nibbāne. adhimuttattāti tanninnabhāvena cittassa vissaṭṭhattā.
phussa phussa vayaṁ passatīti saṅkhāranimittaṁ ñāṇena phussitvā phussitvā
tassa bhaṅgaṁ vipassanāñāṇeneva passati. etena bhaṅgānupassanā siddhā. sā
aniccānupassanaṁ sādheti, aniccassa dukkhattā sā dukkhānupassanaṁ, dukkhassa
anattattā sā anattānupassananti evamettha tisso anupassanā vuttā honti.
animitto vihāroti nimittaṁ bhayato diṭṭhattā so vipassanāttayavihāro animitta-
vihāro nāma hoti. paṇidhinti taṇhaṁ. appaṇihiteti taṇhāpaṭipakkhe nibbāne.
abhinivesanti attābhinivesaṁ. suññateti attavirahite nibbāne. suññatoti
suññaṁyeva suññato. pavattaṁ ajjhupekkhitvāti vipākappavattaṁ saṅkhārupekkhāya
ajjhupekkhitvā. sugatisaṅkhātavipākapavattābhinandino hi sattā. ayaṁ pana phalasamāpattiṁ
samāpajjitukāmo tampi pavattaṁ, sabbañca saṅkhāragataṁ aniccādito passitvā
ajjhupekkhatiyeva. evaṁ hi diṭṭhe phalasamāpattiṁ samāpajjituṁ sakkoti, na aññathā.
āvajjitvāti āvajjanena āvajjitvā. samāpajjatīti phalasamāpattiṁ paṭipajjati.
animittā samāpattīti nimittaṁ bhayato disvā samāpannattā animittā samāpatti nāma.
animittavihārasamāpattīti vipassanāvihāravasena ca phalasamāpattivasena ca tadubhayaṁ nāma hoti.
[79] idāni saṅkhāranimittameva vibhajjetvā dassento rūpanimittantiādimāha.
jarāmaraṇaggahaṇe vattabbe pubbe vuttameva. "añño animittavihāro"tiādīhi
vutteyeva nigametvā dasseti. saṅkhepena vihāraṭṭhe ñāṇaṁ nāma phalasamāpattiyā
pubbabhāge saṅkhārupekkhāñāṇe ṭhitassa vipassanāvihāranānatte ñāṇaṁ.
samāpattaṭṭhe ñāṇaṁ nāma phalasamāpattinānatte ñāṇaṁ vihārasamāpattaṭṭhe ñāṇaṁ

page number: 324

nāma tadubhayanānatte ñāṇaṁ. vipassanāvihāreneva vītināmetukāmo vipassanā-
vihārameva pavatteti, phalasamāpattivihāreneva vītināmetukāmo vipassanāpaṭipāṭiyā
ussakkitvā phalasamāpattivihārameva pavatteti, tadubhayena vītināmetukāmo tadubhayaṁ
pavatteti. evaṁ puggalādhippāyavasena tividhaṁ jātaṁ. sesamettha vattabbaṁ
saṅkhārupekkhāñāṇavaṇṇanāyaṁ vuttameva.
Ñāṇattayaniddesavaṇṇanā niṭṭhitā.
-----------
32. ānantarikasamādhiñāṇaniddesavaṇṇanā
[80] ānantarikasamādhiñāṇaniddese nekkhammavasenātiādīsu nekkhamma-
abyāpādāalokasaññāavikkhepadhammavavatthānañāṇapāmojjāni sukkhavipassakassa
upacārajjhānasampayuttā tassa tassa kilesassa vipakkhabhūtā satta dhammā ekacitta-
sampayuttā eva. cittassa ekaggatā avikkhepoti ekaggassa bhāvo ekaggatā,
nānārammaṇe na vikkhipati tena cittanti avikkhepo, cittassa ekaggatāsaṅkhāto
avikkhepoti attho. samādhīti ekārammaṇe samaṁ ādhīyati tena cittanti samādhi
nāmāti attho. tassa samādhissa vasenāti upacārasamādhināpi samāhitacittassa
yathābhūtāvabodhato vuttappakārassa samādhissa vasena. uppajjati ñāṇanti maggañāṇaṁ
yathākkamena uppajjati. khīyantīti samucchedavasena khīyanti. itīti vuttappakārassa
atthassa nigamanaṁ. paṭhamaṁ samathoti pubbabhāge samādhi hoti. pacchā ñāṇanti aparabhāge
maggakkhaṇe ñāṇaṁ hoti.
kāmāsavoti pañcakāmaguṇiko rāgo. bhavāsavoti rūpārūpabhavesu chandarāgo
jhānanikanti sassatadiṭṭhisahajāto rāgo bhavavasena patthanā. diṭṭhāsavoti dvāsaṭṭhi

page number: 325

diṭṭhiyo. avijjāsavoti dukkhādīsu aṭṭhasu ṭhānesu aññāṇaṁ. bhummavacanena okāsa-
pucchaṁ katvā "sotāpattimaggenā"tiādinā āsavakkhayakkarena maggena āsavakkhayaṁ
dassetvā "etthā"ti okāsavissajjanaṁ kataṁ, maggakkhaṇeti vuttaṁ hoti. anavasesoti
natthi etassa avasesoti anavaseso. apāyagamanīyoti nirayatiracchānayoni-
pettivisayāsurakāyā cattāro sukhasaṅkhātā ayā apetattā apāyā, yassa saṁvijjati,
taṁ puggalaṁ apāye gametīti apāyagamanīyo. āsavakkhayakathā dubhatovuṭṭhānakathāyaṁ vuttā.
avikkhepavasenāti vattamānassa samādhissa upanissayabhūtasamādhivasena.
paṭhavīkasiṇavasenātiādīsu dasa kasiṇāni tadārammaṇikāppanāsamādhivasena vuttāni,
buddhānussatiādayo maraṇassati upasamānussati ca upacārajjhānavasena vuttā,
ānāpānassati kāyagatāsati ca appanāsamādhivasena vuttā, dasa asubhā
paṭhamajjhānavasena vuttā.
buddhaṁ ārabbha uppannā anussati buddhānussati. "itipi so bhagavā
arahan"tiādibuddhaguṇārammaṇāya 1- satiyā etaṁ adhivacanaṁ, tassā buddhānussatiyā
vasena. tathā dhammaṁ ārabbha uppannā anussati dhammānussati. "svākkhāto bhagavatā
dhammo"tiādidhammaguṇārammaṇāya satiyā etaṁ adhivacanaṁ. saṁghaṁ ārabbha uppannā
anussati saṁghānussati. "supaṭipanno bhagavato sāvakasaṁgho"tiādisaṁghaguṇārammaṇāya
satiyā etaṁ adhivacanaṁ. sīlaṁ ārabbha uppannā anussati sīlānussati. attano
akhaṇḍatādisīlaguṇārammaṇāya satiyā etaṁ adhivacanaṁ. cāgaṁ ārabbha uppannā anussati
cāgānussati. attano muttacāgatādicāgaguṇārammaṇāya satiyā etaṁ adhivacanaṁ. devatā
ārabbha uppannā anussati devatānussati. devatā sakkhiṭṭhāne ṭhapetvā attano
saddhādiguṇārammaṇāya satiyā etaṁ adhivacanaṁ. ānāpāne ārabbha uppannā sati
ānāpānassati. ānāpānanimittārammaṇāya satiyā etaṁ adhivacanaṁ. maraṇaṁ ārabbha

footnote: 1 maßēáū. 12/74/50, aṅṭika. 20/71/201, aṅṇava. 23/231/420 (syā)

page number: 326

uppannā sati maraṇassati. ekabhavapariyāpannajīvitindriyupacchedasaṅkhātamaraṇārammaṇāya
satiyā etaṁ adhivacanaṁ. kucchitānaṁ kesādīnaṁ paṭikūlānaṁ āyattā ākarattā kāyoti
saṅkhāte sarīre gatā pavattā, tādisaṁ vā kāyaṁ gatā sati kāyagatāsati.
"kāyagatasatī"ti vattabbe rassaṁ akatvā "kāyagatāsatī"ti vuttā. tatheva idhāpi
kāyagatāsativasenāti vuttaṁ. kesādikesu kāyakoṭṭhāsesu paṭikūlanimittārammaṇāya
satiyā etaṁ adhivacanaṁ. upasamaṁ ārabbha uppannā anussati upasamānussati.
sabbadukkhūpasamārammaṇāya satiyā etaṁ adhivacanaṁ. dasa asubhā heṭṭhā vuttatthā.
[81] dīghaṁ assāsavasenātiādīni appanūpacārasamādhibhedaṁyeva dassetuṁ
vuttāni. dīghaṁ assāsavasenāti dīghanti vuttāssāsavasena. "dīghaṁ vā
assasanto dīghaṁ assasāmīti pajānātī"ti 1- hi vuttaṁ. esa nayo sesesupi
sabbakāyapaṭisaṁvedīti sabbassa assāsapassāsakāyassa paṭisaṁvedī. passambhayaṁ
kāyasaṅkhāranti oḷārikaṁ assāsapassāsasaṅkhātaṁ kāyasaṅkhāraṁ passambhento vūpasamento.
"dīghaṁ rassaṁ sabbakāyapaṭisaṁvedī passambhayaṁ saṅkhāran"ti imināva catukkena
appanāsamādhi vutto. pītipaṭisaṁvedīti pītiṁ pākaṭaṁ karonto. cittasaṅkhāra-
paṭisaṁvedīti saññāvedanāsaṅkhātaṁ cittasaṅkhāraṁ pākaṭaṁ karonto. abhippamodayaṁ
cittanti cittaṁ modento. samādahaṁ cittanti ārammaṇe cittaṁ samaṁ ṭhapento.
vimocayaṁ cittanti cittaṁ nīvaraṇādīhi vimocento. pītipaṭisaṁvedī sukhapaṭisaṁvedī
cittasaṅkhārapaṭisaṁvedī passambhayaṁ cittasaṅkhāranti catukkañca cittapaṭisaṁvedī
abhippamodayaṁ cittaṁ samādahaṁ cittaṁ vimocayaṁ cittanti catukkañca appanāsamādhi-
vasena ca vipassanāsampayuttasamādhivasena ca vuttāni. aniccānupassīti aniccā-
nupassanāvasena. virāgānupassīti nibbidānupassanāvasena nirodhānupassīti
bhaṅgānupassanāvasena. paṭinissaggānupassīti vuṭṭhānagāminīvipassanāvasena. sā hi

footnote: 1 dīßēáahā. 10/374/248, maßēáū. 12/107/77, ma.u. 14/154/137

page number: 327

tadaṅgavasena saddhiṁ khandhābhisaṅkhārehi kilese pariccajati. saṅkhatadosadassanena ca
tabbiparīte nibbāne tanninnatāya pakkhandati. idaṁ catukkaṁ vipassanāsampayutta-
samādhivaseneva vuttaṁ. assāsavasena passāsavasenāti cettha assāsapassāsappavattimattaṁ
gahetvā vuttaṁ, na tadārammaṇakaraṇavasena. vitthāro panettha ānāpānakathāyaṁ
āvibhavissati.
ānantarikasamādhiñāṇaniddesavaṇṇanā niṭṭhitā.
---------------
33. araṇavihārañāṇaniddesavaṇṇanā
[82] araṇavihārañāṇaniddese aniccānupassanādayo vuttatthā. suññato
vihāroti anattānupassanāya vuṭṭhitassa suññatākāreneva pavattā arahattaphala-
samāpatti. animitto vihāroti aniccānupassanāya vuṭṭhitassa animittākārena
pavattā arahattaphalasamāpatti. appaṇihito vihāroti dukkhānupassanāya vuṭṭhitassa
appaṇihitākārena pavattā arahattaphalasamāpatti. suññate adhimuttāti suññate
phalasamāpattiyā pubbabhāgapaññāvasena adhimuttatā. sesadvayepi eseva nayo. paṭhamaṁ
jhānantiādīhi arahattaphalasamāpattiṁ samāpajjitukāmassa vipassanāya ārammaṇabhūtā
jhānasamāpattiyo vuttā. arahatoyeva hi vipassanāphalasamāpattipaṇītādhimuttijhāna-
samāpattiyo sabbakilesānaṁ pahīnattā "araṇavihāro"ti vattuṁ arahanti.
paṭhamena jhānena nīvaraṇe haratīti araṇavihāroti paṭhamajjhānasamaṅgī paṭhamena
jhānena nīvaraṇe haratīti taṁ paṭhamaṁ jhānaṁ araṇavihāroti attho. sesesupi eseva
nayo. arahato nīvaraṇābhāvepi nīvaraṇavipakkhattā paṭhamassa jhānassa nīvaraṇe haratīti
vuttanti veditabbaṁ. vipassanāsamāpattippaṇītādhimuttivasena tidhā araṇavihārañāṇaṁ
uddisitvā kasmā jhānasamāpattiyova araṇavihāroti niddiṭṭhāti ce? uddesavaseneva

page number: 328

tāsaṁ tissannaṁ araṇavihāratāya siddhattā. phalasamāpattivipassanāya pana bhūmibhūtānaṁ
jhānasamāpattīnaṁ araṇavihāratā avuttena na sijjhati, tasmā asiddhameva sādhetuṁ
"paṭhamaṁ jhānaṁ araṇavihāro"tiādi vuttanti veditabbaṁ. tāsaṁ hi araṇavihāratā
uddesavasena asiddhāpi niddese vuttattā siddhāti. tesaṁ vā yojitanayeneva
"aniccānupassanā niccasaññaṁ haratīti araṇavihāro, dukkhānupassanā sukhasaññaṁ haratīti
araṇavihāro, anattānupassanā attasaññaṁ haratīti araṇavihāro, suññato vihāro
asuññataṁ haratīti araṇavihāro, animitto vihāro nimittaṁ haratīti araṇavihāro,
appaṇihito vihāro paṇidhiṁ haratīti araṇavihāro, suññatādhimuttatā asuññatādhimuttiṁ
haratīti araṇavihāro, animittādhimuttatā nimittādhimuttiṁ haratīti araṇavihāro,
appaṇihitādhimuttatā paṇihitādhimuttiṁ haratīti araṇavihāro"ti yojetvā gahetabbaṁ.
araṇavihārañāṇaniddesavaṇṇanā niṭṭhitā.
--------------
34. nirodhasamāpattiñāṇaniddevaṇṇanā
[83] nirodhasamāpattiñāṇaniddese samathabalanti kāmacchandādayo paccanīka-
dhamme sametīti samatho, soyeva akampanīyaṭṭhena balaṁ. anāgāmiarahantānaṁyeva
samādhipaṭipakkhassa kāmacchandassa pahānena samādhismiṁ paripūrakāribhāvappattattā
tesaṁyeva samādhi balappattoti katvā "samathabalan"ti vuccati, na aññesaṁ. samādhi-
balantipi pāṭho. vipassanābalanti aniccādivasena vividhehi ākārehi dhamme passatīti
vipassanā, sāyeva akampanīyaṭṭhena balaṁ. tesaṁyeva ubhinnaṁ balappattaṁ vipassanāñāṇaṁ.
tattha samathabalaṁ anupubbena cittasantānavūpasamanatthaṁ nirodhe ca paṭipādanatthaṁ,
vipassanābalaṁ pavatte ādīnavadassanatthaṁ nirodhe ca ānisaṁsadassanatthaṁ.

page number: 329

nivaraṇeti nimittatthe bhummavacanaṁ, nīvaraṇanimittaṁ nīvaraṇapaccayāti attho.
karaṇatthe vā bhummavacanaṁ, nīvaraṇenāti attho. na kampatīti jhānasamaṅgīpuggalo.
atha vā jhānanti jhānaṅgānaṁ adhippetattā paṭhamena jhānena taṁsampayuttasamādhi
nīvaraṇe na kampati. ayameva cettha yojanā gahetabbā. uddhacce cāti
uddhaccasahagatacittuppāde uddhacce ca. uddhaccanti ca uddhatabhāvo, taṁ avūpasama-
lakkhaṇaṁ. uddhaccasahagatakilese cāti uddhaccena sahagate ekuppādādibhāvaṁ gate
uddhaccasampayutte mohāhirikānottappakilese ca. khandhe cāti uddhaccasampayutta-
catukkhandhe ca. na kampati calati na vedhatīti aññamaññavevacanāni. uddhacce na
kampati, uddhaccasahagatakilese na calati, uddhaccasahagatakhandhe na vedhatīti yojetabbaṁ.
vipassanābalaṁ sattannaṁyeva anupassanānaṁ vuttattā tāsaṁyeva vasena vipassanābalaṁ
paripuṇṇaṁ hotīti veditabbaṁ. avijjāya cāti dvādasasupi akusalacittuppādesu
avijjāya ca. avijjāsahagatakilese cāti yathāyogaṁ avijjāya
sampayuttalobhadosamānadiṭṭhivicikicchāthinauddhaccāhirikānottappakilese ca.
vacīsaṅkhārāti vitakkavicārā. "pubbe kho āvuso visākha vitakketvā
vicāretvā pacchā vācaṁ bhindati, tasmā vitakkavicārā vacīsaṅkhāro"ti 1- vacanato
vācaṁ saṅkharonti uppādentīti vacīsaṅkhārā. kāyasaṅkhārāti assāsapassāsā.
"assāsapassāsā kho āvuso visākha kāyikā ete dhammā kāyappaṭibaddhā,
tasmā assāsapassāsā kāyasaṅkhāro"ti vacanato kāyena saṅkharīyantīti kāyasaṅkhārā.
saññāvedayitanirodhanti saññāya vedanāya ca nirodhaṁ. cittasaṅkhārāti saññā
ca vedanā ca. "cetasikā 2- ete dhammā cittappaṭibaddhā, tasmā saññā ca
vedanā ca cittasaṅkhāro"ti 3- vacanato cittena saṅkharīyantīti cittasaṅkhārā.

footnote: 1 maßēáū. 12/463/413 2 ma. yasmā kho āvuso visākha cetasikā
footnote: 3 maßēáū. 12/463/413

page number: 330

[84] Ñāṇacariyāsu anupassanāvasāne, 1- vivaṭṭanānupassanāgahaṇena vā
tassā ādibhūtā cariyākathāya ñāṇacariyāti vuttā sesānupassanāpi gahitā hontīti
veditabbaṁ. soḷasahi ñāṇacariyāhīti ca ukkaṭṭhaparicchedo, anāgāmissa pana
arahattamaggaphalavajjāhi cuddasahipi hoti paripuṇṇabalattā.
[85] navahi samādhicariyāhīti ettha paṭhamajjhānādīni aṭṭha paṭhamajjhānādīnaṁ
paṭilābhatthāya sabbattha upacārajjhānavasena ekāti nava samādhicariyā.
balacariyānaṁ kiṁ nānattaṁ? samathabalepi hi "nekkhammavasenā"tiādīhi sattahi pariyāyehi
upacārasamādhi vutto, peyyālavitthārato "paṭhamajjhānavasenā"tiādīhi samasattatiyā
vārehi yathāyogaṁ appanūpacārasamādhi vutto, samādhicariyāyapi "paṭhamaṁ jhānan"tiādīhi
aṭṭhahi pariyāyehi upacārasamādhi vuttoti. paṭhamaṁ jhānaṁ paṭilābhatthāyātiādīhi aṭṭhahi
pariyāyehi upacārasamādhi vuttoti. ubhayatthāpi appanūpacārasamādhiyeva vutto. evaṁ
santepi akampiyaṭṭhena balāni vasībhāvaṭṭhena cariyāti veditabbā. vipassanābale
pana satta anupassanāva "vipassanābalan"ti vuttā, ñāṇacariyāya satta ca anupassanā
vuttā, vivaṭṭanānupassanādayo nava ca visesetvā vuttā. idaṁ nesaṁ nānattaṁ.
satta anupassanā pana akampiyaṭṭhena balāni vasībhāvaṭṭhena cariyāti veditabbā.
"vasībhāvatā paññā"ti 2- ettha vuttavasiyo vissajjetuṁ vasīti pañca
vasiyoti itthiliṅgavohārena vuttaṁ. vaso eva vasīti vuttaṁ hoti. puna puggalā-
diṭṭhānāya desanāya tā vasiyo vissajjento āvajjanavasītiādimāha. āvajjanāya vaso
āvajjanavaso, so assa atthīti āvajjanavasī. esava nayo sesesu. paṭhamaṁ jhānaṁ
yatthicchakanti yattha yattha padese icchati gāme vā araññe vā, tattha tattha
āvajjati. yadicchakanti yadā yadā kāle sītakāle vā uṇhakāle vā, tadā

footnote: 1 sī. anupassanāvasena 2 khu.paṭi. 31/55/4

page number: 331

tadā āvajjati. atha vā yaṁ yaṁ paṭhamaṁ jhānaṁ icchati paṭhavīkasiṇārammaṇaṁ vā
sesārammaṇaṁ vā, taṁ taṁ āvajjati. ekekakasiṇārammaṇassāpi jhānassa vasitānaṁ
vuttattā purimayojanāyeva sundaratarā. yāvaticchakanti yāvatakaṁ kālaṁ icchati
accharāsaṅghātamattaṁ vā sattāhaṁ vā, tāvatakaṁ kālaṁ āvajjati. āvajjanāyāti
manodvārāvajjanāya. dandhāyitattanti avasavattibhāvo, alasabhāvo vā. samāpajjatīti
paṭipajjati, appetīti attho. adhiṭṭhātīti antosamāpattiyaṁ adhikaṁ katvā tiṭṭhati.
vuṭṭhānavasiyaṁ paṭhamaṁ jhānanti nissakkatthe upayogavacanaṁ, paṭhamajjhānāti attho.
paccavekkhatīti paccavekkhaṇajavanehi nivattitvā passati. ayamettha pāḷivaṇṇanā.
ayaṁ pana atthappakāsanā:- paṭhamajjhānato vuṭṭhāya vitakkaṁ āvajjanato
bhavaṅgaṁ upacchinditvā pavattāvajjanānantaraṁ vitakkārammaṇāneva cattāri pañca
javanāni javanti, tato dve bhavaṅgāni, tato puna vicārārammaṇaṁ āvajjanaṁ
vuttanayeneva javanānīti evaṁ pañcasu jhānaṅgesu yadā nirantaraṁ cittaṁ pesetuṁ
sakkoti, athassa āvajjanavasī siddhāva hoti. ayaṁ pana matthakappattā vasī bhagavato
yamakapāṭihāriyeva labbhati. ito paraṁ sīghatarā āvajjanavasī nāma natthi. aññesaṁ
pana anantarā bhavaṅgavāre gaṇanā natthi. mahāmoggallānattherassa nandopanandadamane
viya sīghaṁ samāpattisamāpajjanasamatthatā samāpajjanavasī nāma. accharāmattaṁ
vā dasaccharāmattaṁ vā khaṇaṁ samāpattiṁ ṭhapetuṁ samatthatā adhiṭṭhānavasī nāma.
tatheva tato lahuṁ vuṭṭhānasamatthatā vuṭṭhānavasī nāma. paccavekkhaṇāvasī pana
āvajjanavasiyā eva vuttā. paccavekkhaṇajavanāneva hi tattha āvajjanānantarānīti.
iti āvajjanāvasiyā siddhāya paccavekkhaṇavasī siddhā hoti, adhiṭṭhānavasiyā ca
siddhāya vuṭṭhānavasī siddhā hoti. evaṁ santepi "ayaṁ pana matthakappattā vasī
bhagavato yamakapāṭihāriye labbhatī"ti vuttattā pāṭihāriyakāle jhānaṅgapaccavekkhaṇānaṁ
abhāvato nānāvidhavaṇṇādinimmānassa nānākasiṇavasena ijjhanto taṁtaṁkasiṇārammaṇaṁ

page number: 332

jhānaṁ samāpajjitukāmassa yathāruci lahuṁ tasmiṁ kasiṇe vuttanayena āvajjanapavattana-
samatthatā āvajjanavasī, tadāvajjanavīthiyaṁyeva tassa tassa jhānassa appanāsamatthatā-
samāpajjanasamatthatā samāpajjanāvasī. evaṁ hi vuccamāne yutti ca na virujjhati,
vasīpaṭipāṭi ca yathākkameneva yujjati. jhānaṅgapaccavekkhaṇāyaṁ pana "matthakappattāyeva
pañca javanānī"ti vuttattā vuttanayena sattasupi javanesu javantesu paccavekkhaṇāvasīyeva
hoti. evaṁ sante "paṭhamajjhānaṁ āvajjatī"ti vacanaṁ na yujjatīti ce? yathā kasiṇe
pavattaṁ jhānaṁ kāraṇopacārena kasiṇanti vuttaṁ, tathā jhānapaccayaṁ kasiṇaṁ "sukho
buddhānaṁ uppādo"tiādīsu 1- viya phalopacārena jhānanti vuttaṁ. yathāparicchinne
kāle ṭhatvā vuṭṭhitassa niddāya pabuddhassa puna niddokkamane viya puna jhānokkamane
satipi adhiṭṭhānavasīyeva nāma, yathāparicchedena vuṭṭhitassa pana vuṭṭhāne satipi
vuṭṭhānavasī nāma hotīti ayaṁ tesaṁ viseso.
nirodhasamāpattiyā vibhāvanatthaṁ pana idaṁ pañhākammaṁ:- kā nirodhasamāpatti,
ke taṁ samāpajjanti, ke na samāpajjanti, kattha samāpajjanti, kasmā
samāpajjanti, kathañcassā samāpajjanaṁ hoti, kathaṁ ṭhānaṁ kathaṁ vuṭṭhānaṁ, vuṭṭhitassa
kiṁ ninnaṁ cittaṁ hoti, matassa ca samāpannassa ca ko viseso, nirodhasamāpatti
kiṁ saṅkhatā asaṅkhatā lokiyā lokuttarā nipphannā anipphannāti?
tattha kā nirodhasamāpattīti? yā anupubbanirodhavasena cittacetasikānaṁ dhammānaṁ
appavatti.
ke taṁ samāpajjanti, ke na samāpajjantīti? sabbepi puthujjanā sotā
pannā sakadāgāmino sukkhavipassakā ca anāgāmī arahanto na samāpajjanti,
aṭṭhasamāpattilābhino pana anāgāmino ca khīṇāsavā ca samāpajjanti.

footnote: 1 khuḍha. 25/194/51

page number: 333

kattha samāpajjantīti? pañcavokārabhave. kasmā? anupubbasamāpatti-
sabbhāvato. catuvokārabhave pana paṭhamajjhānādīnaṁ uppattiyeva natthi, tasmā na
sakkā tattha samāpajjituṁ.
kasmā samāpajjantīti? saṅkhārānaṁ pavattibhede ukkaṇṭhitvā diṭñeva dhamme
acittakā hutvā "nirodhaṁ nibbānaṁ patvā sukhaṁ viharissāmā"ti samāpajjanti.
kathañcassā samāpajjanaṁ hotīti samathavipassanāvasena ussakkitvā katapubba-
kiccassa nevasaññānāsaññāyatanaṁ nirodhayato evamassā samāpajjanaṁ hoti. yo
hi samathavaseneva ussakkati, so nevasaññānāsaññāyatanasamāpattiṁ patvā tiṭṭhati.
yo vipassanāvaseneva ussakkati, so phalasamāpattiṁ patvā tiṭṭhati. yo pana
ubhayavasena ussakkitvā nevasaññānāsaññāyatanaṁ nirodheti, so taṁ samāpajjatīti
ayamettha saṅkhepo.
ayaṁ pana vitthāro:- idha bhikkhu nirodhaṁ samāpajjitukāmo katabhattakicco
sudhotahatthapādo vivitte okāse supaññatte āsane nisīdati pallaṅkaṁ ābhujitvā
ujuṁ kāyaṁ paṇidhāya parimukhaṁ satiṁ upaṭṭhapetvā, so paṭhamajjhānaṁ samāpajjitvā
vuṭṭhāya tattha saṅkhāre aniccato dukkhato anattato vipassati. vipassanā
panesā tividhā hoti saṅkhārapariggaṇhanakavipassanā phalasamāpattivipassanā
nirodhasamāpattivipassanāti. tattha saṅkhārapariggaṇhanakavipassanā mandā vā hotu
tikkhā vā, maggassa padaṭṭhānaṁ hotiyeva. phalasamāpattivipassanā tikkhāva vaṭṭati
maggabhāvanāsadisā. nirodhasamāpattivipassanā pana nātimandā nātitikkhāva vaṭṭati.
tasmā esa nātimandāya nātitikkhāya vipassanāya tesaṁ saṅkhāre vipassati, tato
dutiyaṁ jhānaṁ samāpajjitvā vuṭṭhāya tattha saṅkhāre tatheva vipassati. tato tatiyaṁ
jhānaṁ .pe. tato viññāṇañcāyatanaṁ samāpajjitvā vuṭṭhāya tattha saṅkhāre tatheva
vipassati. atha ākiñcaññāyatanaṁ samāpajjitvā vuṭṭhāya catubbidhaṁ pubbakiccaṁ karoti
nānābaddhāvikopanaṁ saṁghapaṭimānanaṁ satthupakkosanaṁ addhānaparicchedanti.

page number: 334

tattha nānābaddhāvikopananti yaṁ iminā bhikkhunā saddhiṁ ekābaddhaṁ na hoti,
nānābaddhaṁ hutvā ṭhitaṁ pattacīvaraṁ vā mañcapīṭhaṁ vā nivāsanagehaṁ vā aññaṁ
vā pana kiñci parikkhārajātaṁ, taṁ yathā na kuppati, aggiudakavātacoraundūrādīnaṁ
vasena na vinassati, evaṁ adhiṭṭhānavidhānaṁ:- idañca imasmiṁ sattāhabbhantare mā
agginā jhāyatu, mā udakena vuyhatu, mā vātena viddhaṁsatu, mā corehi
harīyatu, mā undūrādīhi khajjatū"ti. evaṁ adhiṭṭhite taṁ sattāhaṁ tassa na koci
parissayo hoti, anadhiṭṭhahato pana aggiādīhi vinassati. idaṁ nānābaddhāvikopanaṁ
nāma. yaṁ pana ekabaddhaṁ hoti nivāsanapārupanaṁ vā nisinnāsanaṁ vā, tattha
visuṁ adhiṭṭhānakiccaṁ natthi, samāpattiyeva 1- naṁ rakkhati.
saṁghapaṭimānananti bhikkhusaṁghapaṭimānanaṁ udikkhanaṁ. yāva so bhikkhu āgacchati,
tāva saṁghakammassa akaraṇanti attho. ettha ca na paṭimānanaṁ etassa pubbakiccaṁ,
paṭimānanāvajjanaṁ pana pubbakiccaṁ. tasmā evaṁ āvajjitabbaṁ:- "sace mayaṁ
sattāhaṁ nirodhaṁ samāpajjitvā nisinne saṁgho apalokanakammādīsu 2- kiñcideva
kammaṁ kattukāmo hoti, yāva maṁ koci bhikkhu āgantvā na pakkosati, tāvadeva
vuṭṭhahissāmī"ti. evaṁ katvā samāpanno hi tasmiṁ samaye vuṭṭhātiyeva. yo pana
evaṁ na karoti, saṁgho ca sannipatitvā taṁ apassanto "asuko bhikkhu kuhin"ti
pucchitvā "nirodhaṁ samāpanno"ti vutte kiñci bhikkhuṁ peseti "gaccha taṁ saṁghassa
vacanena pakkosā"ti. athassa tena bhikkhunā savanūpacāre ṭhatvā "saṁgho taṁ āvuso
paṭimānetī"ti vuttamatteyeva vuṭṭhānaṁ hoti. evaṁ garukā hi saṁghassa āṇā nāma.
tasmā taṁ āvajjitvā yathā sayameva vuṭṭhāti, evaṁ samāpajjitabbaṁ.
satthupakkosananti idhāpi satthu pakkosanāvajjanameva imassa pubbakiccaṁ.
tasmā tampi evaṁ āvajjitabbaṁ:- "sace mayaṁ sattāhaṁ nirodhaṁ samāpajjitvā

footnote: 1 samāpattivaseneva, visuddhi. 3/366-7 (syā)
footnote: 2 ñattikammādīsu, visuddhi. 3/367 (syā)

page number: 335

nisinne satthā otiṇṇe vatthusmiṁ sikkhāpadaṁ paññāpeti. tathārūpāya vā
aṭṭhuppattiyā dhammaṁ deseti. yāva maṁ koci āgantvā na pakkosati, tāvadeva
vuṭṭhahissāmī"ti. evaṁ katvā nisinno hi tasmiṁ samaye vuṭṭhātiyeva. yo pana
evaṁ na karoti, satthā ca saṁghe sannipatite taṁ apassanto "asuko bhikkhu
kuhin"ti pucchitvā "nirodhaṁ samāpanno"ti vutte kiñci bhikkhuṁ peseti "gaccha
taṁ mama vacanena pakkosā"ti. athassa tena bhikkhunā savanūpacāre ṭhatvā "satthā
āyasmantaṁ āmantetī"ti vuttamatteyeva vuṭṭhānaṁ hoti. evaṁ garukaṁ hi satthu
pakkosanaṁ. tasmā taṁ āvajjitvā yathā paṭhamameva vuṭṭhāti, evaṁ samāpajjitabbaṁ.
addhānaparicchedoti jīvitaddhānassa paricchedo. iminā hi bhikkhunā addhāna-
paricchedesu kusalena bhavitabbaṁ. "attano āyusaṅkhārā sattāhaṁ pavattissanti, na
pavattissantī"ti āvajjitvāva samāpajjitabbaṁ. sace hi sattāhabbhantare
nirujjhanake āyusaṅkhāre anāvajjitvāva samāpajjati, tassa nirodhasamāpatti maraṇaṁ
paṭibāhituṁ na sakkoti. antonirodhe maraṇassa natthitāya antarāva samāpattito
vuṭṭhāti, tasmā etaṁ āvajjitvāva samāpajjitabbaṁ. avasesaṁ hi anāvajjitumpi
vaṭṭati, idaṁ pana āvajjitabbamevāti vuttaṁ. so evaṁ ākiñcaññāyatanaṁ samāpajjitvā
vuṭṭhāya imaṁ pubbakiccaṁ katvā nevasaññāyatanaṁ samāpajjati. athekaṁ vā dve
vā cittavāre atikkamitvā acittako hoti, nirodhaṁ phusati. kasmā panassa dvinnaṁ
cittānaṁ upari cittāni nappavattantīti? nirodhassa payogattā. idaṁ hi imassa
bhikkhuno dve samathavipassanādhamme yuganaddhe katvā aṭṭhasamāpattiārohanaṁ anupubba-
nirodhassa payogo, na nevasaññānāsaññāyatanasamāpattiyāti nirodhassa payogattā
dvinnaṁ cittānaṁ upari nappavattanti.
kathaṁ ṭhānanti? evaṁ samāpannāya panassā kālaparicchedavasena ceva antarā
āyukkhayasaṁghapaṭimānanasatthupakkosanābhāvena ca ṭhānaṁ hoti.

page number: 336

kathaṁ vuṭṭhānanti? anāgāmissa anāgāmiphalasamāpattiyā arahato
arahattaphalasamāpattiyāti evaṁ dvedhā vuṭṭhānaṁ hoti.
vuṭṭhitassa kinninnaṁ cittaṁ hotīti? nibbānaninnaṁ. vuttañhetaṁ "saññā-
vedayitanirodhasamāpattiyā vuṭṭhitassa kho āvuso visākha bhikkhuno vivekaninnaṁ cittaṁ
hoti vivekapoṇaṁ vivekapabbhāran"ti. 1-
matassa ca samāpannassa ca ko visesoti? ayampi attho sutte
vuttoyeva. yathāha "yvāyaṁ āvuso mato kālaṅkato, tassa kāyasaṅkhārā niruddhā
paṭippassaddhā, vacīsaṅkhārā, cittasaṅkhārā niruddhā paṭippassaddhā, āyu
parikkhīṇo, usmā vūpasantā indriyāni paribhinnāni. yvāyaṁ bhikkhu
saññāvedayitanirodhasamāpanno, tassapi kāyasaṅkhārā niruddhā paṭippassaddhā,
vacīsaṅkhārā, cittasaṅkhārā niruddhā paṭippassaddhā, āyu aparikkhīṇo, usmā
avūpasantā indriyāni aparibhinnānī"ti. 2-
kiṁ nirodhasamāpatti saṅkhatā asaṅkhatātiādipucchāyaṁ pana "saṅkhatā"tipi
"asaṅkhatā"tipi "lokuttarā"tipi na vattabbā. kasmā? sabhāvato natthitāya. yasmā
pana samāpajjantassa vasena samāpanno nāma hoti, tasmā nipphannāti vattuṁ
vaṭṭati, na anipphannāti.
iti santā samāpatti ayaṁ ariyanisevitā.
diṭṭheva dhamme nibbāna- miti saṅkhamupāgatāti.
nirodhasamāpattiñāṇaniddesavaṇṇanā niṭṭhitā.
-------------

footnote: 1 maßēáū. 123/464/414 2 vippasannāni, maßēáū. 12/457/406

page number: 337

35. parinibbānañāṇaniddesavaṇṇanā
[86] parinibbānañāṇaniddese idhāti imasmiṁ sāsane. sampajānoti
sātthakasampajaññaṁ gocarasampajaññaṁ asammohasampajaññanti imehi catūhi sampajaññehi
sampajāno. pavattanti sabbattha yathānurūpaṁ pariyuṭṭhānappavattaṁ anusayappavattañca.
pariyādiyatīti upacārappanāvasena vuttesu vikkhambhanavasena, vipassanāvasena vuttesu
tadaṅgavasena, maggavasena vuttesu samucchedavasena khepeti appavattaṁ karoti.
peyyālamukhena hi dutiyādijhānasamāpattimahāvipassanāmaggā saṅkhittā. yasmā etaṁ
paccavekkhantassa pavattaṁ ñāṇaṁ nāma hoti, tasmā vikkhambhanaparinibbānaṁ
tadaṅgaparinibbānasamucchedaparinibbānantipi vuttameva hoti. etehi kilesaparinibbāna-
paccavekkhaṇañāṇaṁ vuttaṁ. atha vā panātiādīhi khandhaparinibbānapaccavekkhaṇañāṇaṁ
niddisati. anupādisesāya nibbānadhātuyāti duvidhā hi nibbānadhātu saupādisesā
ca anupādisesā ca. tattha upādīyate "ahaṁ mamā"ti bhusaṁ gaṇhīyatīti upādi,
khandhapañcakassetaṁ adhivacanaṁ. upādiyeva seso avasiṭṭhoti upādiseso, saha
upādisesena vattatīti saupādisesā. natthettha upādisesoti anupādisesā. saupādi
sesā. paṭhamaṁ vuttā, ayaṁ pana panupādisesā. tāya anupādisesāya nibbānadhātuyā.
cakkhupavattanti cakkhupavatti cakkhusamudācāro. pariyādiyatīti khepīyati maddīyatīti.
esa nayo sesesu.
parinibbānañāṇaniddesavaṇṇanā niṭṭhitā
------------
36. samasīsaṭṭhañāṇaniddesavaṇṇanā
[87] samasīsaṭṭhañāṇaniddese pañcakkhandhātiādīhi dasahi rāsīhi sabbadhammasaṅgaho
veditabbo. na hi ekekassa vasena āyatanadhāturāsivajjehi sesehi

page number: 338

aṭṭhahi rāsīhi visuṁ visuṁ sabbadhammo saṅgayhatīti. yasmā pana lokuttaradhammā
hetusamucchedena samucchinditabbā na honti, tasmā sabbadhammasaddena saṅgahitāpi
lokuttaradhammā samucchedavasena sambhavato idha na gahetabbā, hetusamucchedena
samucchinditabbā eva tebhūmakadhammā gahetabbā. sammā samucchindatīti yathāyogaṁ
vikkhambhanatadaṅgasamucchedappahānavasena pariyuṭṭhānaṁ anusayañca nirodhento sammā
samucchindati. evaṁ puggalādiṭṭhānāya desanāya sammā samucchedo niddiṭṭho.
nirodhetīti anuppādanirodhena nirodheti. iminā samucchedattho vutto. na upaṭṭhātīti
evaṁ nirodhe kate so so dhammo puna na upatiṭṭhati, na uppajjatīti attho. iminā
nirodhattho vutto. evaṁ anupatiṭṭhamānadhammavasena anupaṭṭhanābhāvo niddiṭṭho. samanti
kāmacchandādīnaṁ samitattā samaṁ. tāni pana nekkhammādīni satta, rūpārūpajjhānāni
aṭṭha, mahāvipassanā aṭṭhārasa, ariyamaggā cattāroti sattattiṁsa honti.
terasa sīsāni sīsabhūtānaṁ sabbesaṁ saṅgahavasena vuttāni. idha pana saddhādīni
aṭṭheva sīsāni yujjanti. na hi arahato taṇhādīni pañca sīsāni santi. palibodhasīsanti
paribuddhanaṁ palibodho, nibbānamaggāvaraṇanti attho. sīsanti padhānaṁ, adhikanti attho.
palibodhoyeva sīsaṁ, taṁsampayuttādisabbapalibodhesu vā sīsanti palibodhasīsaṁ esa nayo
sesesu. visesato pana vinibandhananti uṇṇativasena saṁsāre bandhanaṁ. parāmāsoti
abhiniveso. vikkhepoti vippakiṇṇatā. kilesoti kilissanaṁ. adhimokkhoti
adhimuccanaṁ. paggahoti ussāhanaṁ. upaṭṭhānanti apilāpanaṁ. avikkhepoti
avippakiṇṇatā. dassananti yathāsabhāvappaṭivedho. pavattanti upādinnakkhandhappavattaṁ.
gocaroti ārammaṇaṁ. imesu dvādasasupi vāresu padhānaṭṭho sīsaṭṭho. vimokkhoti
vikkhambhanatadaṅgasamucchedapaṭippassaddhinissaraṇavimuttīsu pañcasu nissaraṇavimutti
nibbānaṁ. saṅkhārasīsanti sabbasaṅkhatasaṅkhārānaṁ sīsaṁ, koṭi avasānanti
attho. etena anupādisesaparinibbānaṁ vuttaṁ. saṅkhārābhāvamattavasena vā

page number: 339

khandhaparinibbānameva vuttaṁ hoti. nekkhammādikaṁ samañca saddhādikaṁ sīsañca, samasīsaṁ
vā assa atthīti samasīsīti. atha vā terasannaṁ sīsānaṁ taṇhādīni pañca sīsāni
samudayasaccaṁ, saddhādīni pañca maggasaccaṁ, pavattasīsaṁ jīvitindriyaṁ dukkhasaccaṁ,
gocarasīsañca saṅkhārasīsañca nirodhasaccanti imesaṁ catunnaṁ ariyasaccānaṁ ekasmiṁ
roge vā ekasmiṁ iriyāpathe vā ekasmiṁ sabhāgajīvitindriye vā abhisamayo ca
anupādisesaparinibbānañca yassa hoti, so pubbe vuttasamānañca imesañca sīsānaṁ
atthitāya samasīsīti vuccati.
samasīsaṭṭhañāṇaniddesavaṇṇanā niṭṭhitā.
------------
37. sallekhaṭṭhañāṇaniddesavaṇṇanā
[88] sallekhaṭṭhañāṇaniddese rāgo puthūti rāgo visuṁ, lokuttarehi
asammissoti attho. esa nayo sesesu. rāgoti rañjanaṭṭhena. dosoti
dussanaṭṭhena. mohoti muyhanaṭṭhena. rañjanalakkhaṇo rāgo, dussanalakkhaṇo doso,
muyhanalakkhaṇo mohoti. ime tayo sīsakilese vatvā idāni pabhedato dassento
kodhotiādimāha. tattha kujjhanalakkhaṇo kodhoti idha sattavatthuko adhippeto.
upanandhanalakkhaṇo upanāho, daḷhabhāvappatto kodhoyeva. paraguṇamakkhanalakkhaṇo
makkho, paraguṇapuñchananti attho. yugaggāhalakkhaṇo paḷāso, yugaggāhavasena
paraguṇadussananti attho. parasampattikhīyanalakkhaṇā issā, usūyanāti attho.
attasampattinigūhanalakkhaṇaṁ macchariyaṁ. "mayhaṁ acchariyaṁ mā parassa hotū"ti attho.
attanā katapāpapaṭicchādanalakkhaṇā māyā, paṭicchādanaṭṭhena māyā viyāti
attho. attano avijjamānaguṇappakāsanalakkhaṇaṁ sāṭheyyaṁ, sathabhāvoti attho.

page number: 340

cittassa uddhumātabhāvalakkhaṇo thambho, thaddhabhāvoti attho. karaṇuttariyalakkhaṇo
sārambho. unnatilakkhaṇo māno. abbhunnatilakkhaṇo atimāno. mattabhāvalakkhaṇo
mado. pañcasu kāmaguṇesu cittavossaggalakkhaṇo pamādo.
evaṁ visuṁ visuṁ kilesavasena puthū dassetvā vuttakilese ca avutte aññe
ca sabbasaṅgāhikavasena dassetuṁ sabbe kilesātiādimāha. tattha diṭṭhadhammasamparāyesu
satte kilesanti upatāpenti vibādhentīti kilesā. akusalakammapathasaṅgahitā asaṅgahitā
ca. duṭṭhu vā caritā, duṭṭhā vā caritāti duccaritā. te pana kāyaduccaritaṁ vacī-
duccaritaṁ manoduccaritanti tippakārā. vipākaṁ abhisaṅkharontīti abhisaṅkhārā. tepi
puññābhisaṅkhāro apuññābhisaṅkhāto āneñjābhisaṅkhāroti tippakārā. vipākavasena
bhavaṁ gacchantīti bhavagāmino, bhavagāmino kammā bhavagāmikammā. iminā abhisaṅkhāra-
bhāvepi sati avedanīyāni kammāni paṭikkhittāni hontīti ayaṁ viseso. "duccaritā"ti
ca "kammā"ti ca liṅgavipallāso kato. nānattekattanti ettha uddese ekatta-
saddassa abhāvepi nānattekattānaṁ aññamaññāpekkhattā ekattampi niddisitu-
kāmena "nānattekattan"ti uddeso kato. nānattasallekhake ekatte dassite
sallekhañāṇaṁ sukhena dassīyatīti. nānattanti anavaṭṭhitattā saparipphandattā ca
nānāsabhāvo. ekattanti avaṭṭhitattā aparipphandattā ca ekasabhāvo.
caraṇatejoti caranti tena agataṁ disaṁ nibbānaṁ gacchantīti caraṇaṁ. kiṁ
taṁ? sīlaṁ. tadeva paṭipakkhatāpanaṭṭhena tejo. guṇatejoti sīlena laddhapatiṭṭho
samādhitejo. paññātejoti samādhinā laddhapatiṭṭho vipassanātejo. puñña-
tejoti vipassanāhi laddhapatiṭṭho ariyamaggakusalatejo. dhammatejoti catunnaṁ tejānaṁ
patiṭṭhābhūto buddhavacanatejo. caraṇatejena tejitattāti sīlatejena tikhiṇīkatattā.
dussīlyatejanti dussīlyabhāvasaṅkhātaṁ tejaṁ. tampi hi santānaṁ tāpanato tejo
nāma. pariyādiyatīti khepeti. aguṇatejanti samādhissa paṭipakkhaṁ vikkhepatejaṁ.

page number: 341

duppaññatejanti vipassanāñāṇapaṭipakkhaṁ mohatejaṁ. apuññatejanti taṁtaṁmaggavajjha-
kilesappahānena kilesasahāyaṁ akusalakammatejaṁ. na kevalaṁ hetaṁ apuññameva khepeti,
"atthi bhikkhave kammaṁ akaṇhaṁ asukkaṁ akaṇhāsukkavipākaṁ kammaṁ kammakkhayāya
saṁvattatī"ti 1- vacanato kusalakammampi khepetiyeva. puññatejappaṭipakkhavasena apuñña-
tejameva vuttaṁ. adhammatejanti nānātitthiyānaṁ samayavacanatejaṁ. imassa ñāṇassa uddesa-
vaṇṇanāyaṁ vutte dutiye atthavikappe rāgādayo ekūnavīsati puthū dussīlyatejā
honti. "abhisaṅkhārā, bhavagāmikammā"ti ettha apuññābhisaṅkhārā akusalakammañca
apuññatejā honti, āneñjābhisaṅkhārāni lokiyakusalakammāni puññatejeneva
khepanīyato apuññatejapakkhikāva honti. kāmacchandādayo pañcadasa nānattā
aguṇatejā honti, niccasaññādayo aṭṭhārasa nānattā duppaññatejā honti,
catumaggavajjhā cattāro nānattā apuññatejā honti. sotāpattimaggavajjhanānattena
adhammatejo saṅgahetabbo.
niddese sallekhappaṭipakkhena asallekhena sallekhaṁ dassetukāmena asallekha-
pubbako sallekho niddiṭṭho. nekkhammādayo sattatiṁsa ekattadhammāva paccanīkānaṁ
sallikhanato "sallekho"ti vuttā. tasmiṁ nekkhammādike sattatiṁsapabhede sallekhe
ñāṇaṁ sallekhaṭṭhe ñāṇanti.
sallekhaṭṭhañāṇaniddesavaṇṇanā niṭṭhitā.
------------

footnote: 1 dī.pā. 11/312/205, maßēéa. 13/81/57, aṅ.catukka. 21/234/260

page number: 342

38. vīriyārambhañāṇaniddesavaṇṇanā
[89] vīriyārambhañāṇaniddese anuppannānanti ekasmiṁ attabhāve,
ekasmiṁ vā ārammaṇe anibbattānaṁ. anamatagge hi saṁsāre anuppannā akusalā
nāma natthi, kusalā pana atthi. pāpakānanti lāmakānaṁ. akusalānaṁ
dhammānanti akosallasambhūtānaṁ dhammānaṁ. anuppādāyāti na uppādanatthāya.
uppannānanti imasmiṁ attabhāve nibbattānaṁ. pahānāyāti pajahanatthāya.
anuppannānaṁ kusalānaṁ dhammānanti imasmiṁ attabhāve anibbattapabbānaṁ
kosallasambhūtānaṁ dhammānaṁ. uppādāyāti uppādanatthāya. uppannānanti imasmiṁ
attabhāve nibbattānaṁ. ßēhitiyāti ṭhitatthāya. asammosāyāti avināsanatthāya
bhiyyobhāvāyāti punappunabhāvāya. vepullāyāti vipulabhāvāya. bhāvanāyāti vaḍḍhiyā.
pāripūriyāti paripūraṇatthāya.
idāni akusalesu kāmacchandaṁ, kusalesu nekkhammaṁ visesetvā dassetuṁ
anuppannassa kāmacchandassātiādimāha. tattha kāmacchandoti samādhippaṭipakkho
kāmarāgo. nekkhammanti paṭhamajjhānasamādhi, paṭhamajjhānaṁ vā, sabbe evaṁ vā
kusalā dhammā nekkhammaṁ.
idāni sabbakilesānaṁ sabbakilesappaṭipakkhassa arahattamaggassa ca vasena
yojetvā dassetuṁ anuppannānaṁ sabbakilesānantiādimāha. tattha uppannassa
arahattamaggassa ṭhitiyātiādīsu uppādakkhaṇe uppannassa arahattamaggassa
ṭhitikkhaṇabhaṅgakkhaṇavasena "ṭhitiyā"tiādiyojanā veditabbā. vibhaṅgaṭṭhakathāyampi "yā
cassa pavatti, ayameva ṭhiti nāmā"ti 1- vuttaṁ. keci pana "arahattamaggassa
pubbabhāgamaggo daṭṭhabbo"ti vadanti.
vīriyārambhañāṇaniddesavaṇṇanā niṭṭhitā.

footnote: 1 abhi.a. 2/404/323

page number: 343

39. atthasandassanañāṇaniddesavaṇṇanā
[90] atthasandassanañāṇaniddese pañcakkhandhātiādini vuttatthāneva.
pakāsetīti pākaṭaṁ karoti. sotūnaṁ ñāṇacakkhunā dassanaṁ sampādetīti attho.
nānādhammāti lokiyalokuttarā sabbadhammā vuttā. kasmā pakāsanā niddese
lokiyā eva vuttāti ce? aniccādivasena pakāsanāya āraddhattā. lokuttarānañca
asammasanūpagattā lokuttarā na vuttā. nānādhammaniddese pana atthasandassana-
niddesena ca tesaṁ saṅgahitattā yathā te pakāsetabbā, tathā pakāsanā
pakāsanāyeva. pajahantoti sotāraṁ pajahāpentoti attho. sandassetīti sotūnaṁ
sammā dasseti. keci pana "kāmacchandassa pahīnattā nekkhammatthaṁ sandassetī"ti-
ādinā nayena paṭhanti. tesaṁ ujukameva sotūnaṁ dosappahāne guṇapaṭilābhe ca
kate sikhāppattaṁ desanāñāṇaṁ hotīti dassanatthaṁ ayaṁ nayo vuttoti veditabbo.
atthasandassanañāṇaniddesavaṇṇanā niṭṭhitā.
--------------
40. dassanavisuddhiñāṇaniddesavaṇṇanā
[91] dassanavisuddhiñāṇaniddese sabbe dhammā ekasaṅgahitā saṅkhatā-
saṅkhatadhammā ekena saṅgahitā paricchinnā. tathaṭṭhenāti bhūtaṭṭhena, attano
attano sabhāvavasena vijjamānaṭṭhenāti attho. anattaṭṭhenāti kārakavedaka-
saṅkhātena attanā rahitaṭṭhena. saccaṭṭhenāti avisaṁvādakaṭṭhena, attano
sabhāvaññathattābhāvenāti attho. paṭivedhaṭṭhenāti sabhāvato ñāṇato ñāṇena
paṭivijjhitabbaṭṭhena. idha lokuttarañāṇena asammohato ārammaṇato ca paṭivedho
veditabbo. abhijānanaṭṭhenāti lokikena ñāṇena asammohato ārammaṇato ca tesaṁ

page number: 344

tesaṁ dhammānaṁ sabhāvato abhijānitabbaṭṭhena. "sabbaṁ bhikkhave abhiññeyyan"ti 1- hi
vuttaṁ. parijānanaṭṭhenāti vuttanayeneva lokiyalokuttarehi ñāṇehi sabhāvato
abhiññātānaṁ dhammānaṁ aniccādito niyyānādito ca paricchinditvā jānitabbaṭṭhena.
"sabbaṁ bhikkhave pariññeyyan"ti hi vuttaṁ. dhammaṭṭhenāti sabhāvadhāraṇādinā
dhammaṭṭhena. dhātuṭṭhenāti nijjīvatādinā dhātuṭṭhena. Ñātaṭṭhenāti lokiyalokuttarehi
ñāṇehi ñātuṁ sakkuṇeyyaṭṭhena. yathā daṭṭhuṁ sakkuṇeyyādinā atthena
"diṭṭhaṁ sutaṁ mutaṁ viññātaṁ rūpan"ti vuttaṁ, evamidhāpi ñātuṁ sakkuṇeyyaṭṭho
ñātaṭṭhoti veditabbo. sacchikiriyaṭṭhenāti ārammaṇato paccakkhakātabbaṭṭhena.
phusanaṭṭhenāti paccakkhakatassa ārammaṇato punappunaṁ phusitabbaṭṭhena. abhisamayaṭṭhenāti
lokikena ñāṇena abhisamāgantabbaṭṭhena. kiñcāpi hi "tathaṭṭhe paññā saccavivaṭṭe ñāṇaṁ,
abhiññā paññā ñātaṭṭhe ñāṇaṁ, sacchikiriyā paññā phassanaṭṭhe ñāṇan"ti
ekekameva ñāṇaṁ vuttaṁ, aṭṭhakathāyañca:-
samavāye khaṇe kāle samūhe hetudiṭṭhisu
paṭilābhe pahāne ca paṭivedhe ca dissatīti
gāthāvaṇṇanāyaṁ abhisamayasaddassa paṭivedhattho vutto, idha pana yathāvuttena atthena
tesaṁ nānattaṁ veditabbaṁ. aṭṭhakathāyameva hi so lokiyañāṇavasena dhammābhisamayo
vuttoti.
kāmacchando nānattanti vikkhepasabbhāvato nānārammaṇattā ca
nānāsabhāvoti attho. evaṁ sabbakilesā veditabbā. nekkhammaṁ ekattanti
cittekaggatāsabhāvato nānārammaṇavikkhepābhāvato ca ekasabhāvanti attho. evaṁ
sabbakusalā veditabbā. idha peyyālena saṅkhittānaṁ byāpādādīnaṁ akusalānaṁ

footnote: 1 saṁ. saḷā. 18/50/34 (syā)

page number: 345

yathāvuttena atthena nānattampi veditabbaṁ. vitakkavicārādīnaṁ pana heṭṭhimānaṁ
heṭṭhimānaṁ uparimato uparimato oḷārikaṭṭhena nānattaṁ veditabbaṁ. yasmā
ekasaṅgahitānānattekattānaṁ paṭivedho maggakkhaṇe saccappaṭivedhena sijjhati, tasmā
"paṭivedho"ti padaṁ uddharitvā saccābhisamayaṁ dasseti.
pariññāpaṭivedhaṁ paṭivijjhatīti pariññābhisamayena abhisameti. esa nayo
sesesu. saccābhisamayakālasmiṁ hi maggañāṇassa ekakkhaṇe pariññā pahānaṁ sacchikiriyā
bhāvanāti cattāri kiccāni honti. yathā nāvā apubbaṁ acarimaṁ ekakkhaṇe cattāri
kiccāni karoti, orimaṁ tīraṁ pajahati, sotaṁ chindati, bhaṇḍaṁ vahati, pārimaṁ tīraṁ
appeti, evameva maggañāṇaṁ apubbaṁ acarimaṁ ekakkhaṇe cattāri saccāni abhisameti,
dukkhaṁ pariññābhisamayena abhisameti, samudayaṁ pahānābhisamayena abhisameti, maggaṁ bhāvanā-
bhisamayena abhisameti, nirodhaṁ sacchikiriyāsamayena abhisameti. kiṁ vuttaṁ hoti? nirodhaṁ
ārammaṇaṁ katvā kiccavasena cattāripi saccāni pāpuṇāti passati paṭivijjhatīti.
yathā orimaṁ tīraṁ pajahati. evaṁ maggañāṇaṁ dukkhaṁ parijānāti. yathā sotaṁ chindati,
evaṁ samudayaṁ pajahati. yathā bhaṇḍaṁ vahati. evaṁ sahajātādipaccayatāya maggaṁ bhāveti.
yathā pārimaṁ tīraṁ appeti, evaṁ pārimatīrabhūtaṁ nirodhaṁ sacchikarontīti evaṁ
upamāsaṁsandanaṁ veditabbaṁ.
dassanaṁ visujjhatīti taṁtaṁmaggavajjhakilesatamappahānena ñāṇadassanaṁ visuddhibhāvaṁ
pāpuṇāti. dassanaṁ visuddhanti tassa tassa phalassa ca uppādakkhaṇe tassa tassa
maggañāṇassa kiccasiddhippattito ñāṇadassanaṁ visuddhibhāvappattaṁ hoti. sabbadhammānaṁ
ekasaṅgahitāya nānattekattapaṭivedhapaññāya maggaphalañāṇehi siddhito ante
maggaphalañāṇāni vuttāni.
dassanavisuddhiñāṇaniddesavaṇṇanā niṭṭhitā.

page number: 346

41-42. khantiñāṇapariyogāhaṇañāṇaniddesavaṇṇanā
[92-93] khantiñāṇapariyogāhaṇañāṇaniddesesu rūpaṁ aniccato viditanti
aniccānupassanāya aniccanti ñātaṁ. rūpaṁ dukkhato viditanti dukkhānupassanāya
dukkhanti ñātaṁ. rūpaṁ anattato viditanti anattānupassanāya anattāti ñātaṁ. yaṁ yaṁ
viditaṁ, taṁ taṁ khamatīti yaṁ yaṁ rūpaṁ aniccādito viditaṁ, taṁ taṁ rūpaṁ aniccādito
khamati ruccati. "rūpaṁ aniccato viditaṁ, yaṁ yaṁ viditaṁ, taṁ taṁ khamatī"ti visuṁ visuñca
katvā kesuci potthakesu likhitaṁ. vedanā saññā saṅkhārā aniccato viditā"tiādinā
liṅgavacanāni parivattetvā yojetabbāni. phusatīti vipassanāñāṇaphusanena phusati pharati.
pariyogahatīti vipassanāñāṇena pavisati. pariyogāhatītipi pāṭho.
khantiñāṇapariyogāhaṇañāṇaniddesavaṇṇanā niṭṭhitā.
--------------
43. padesavihārañāṇaniddesavaṇṇanā
[94] padesavihārañāṇaniddese yenākārena uddiṭṭho padeso paccavekkhitabbo,
taṁ dassento micchādiṭṭhipaccayāpi vedayitantiādimāha. tattha micchādiṭṭhi-
paccayāti diṭṭhisampayuttavedanāpi vaṭṭati diṭṭhiṁ upanissayaṁ katvā uppannā
kusalākusalavedanāpi vipākavedanāpi. tattha micchādiṭṭhisampayuttā akusalāva honti,
diṭṭhiṁ pana upanissāya kusalāpi uppajjanti akusalāpi. micchādiṭṭhikā hi diṭṭhiṁ
upanissāya pakkhadivasesu yāgubhattādīni denti, andhakuṭṭhiādīnaṁ vattaṁ
paṭṭhapenti, catumahāpathe sālaṁ karonti, pokkharaṇī khaṇāpenti, pupphārāmaṁ phalārāmaṁ
ropenti, nadīviduggesu setuṁ attharanti, visamaṁ samaṁ karonti. iti tesaṁ kusalā
vedanā uppajjati. micchādiṭṭhiṁ pana nissāya sammādiṭṭhike akkosanti
paribhāsanti vadhabandhādīni karonti,

page number: 347

pāṇaṁ vadhitvā devatānaṁ upaharanti. iti nesaṁ akusalā vedanā uppajjati.
vipākavedanā pana bhavantaragatānaṁ hoti. sā pana micchādiṭṭhi sahajātāya vedanāya
sahajātāññamaññanissayasampayuttātthiavigatapaccayehi paccayo hoti, samanantara-
niruddhā micchādiṭṭhi paccuppannamicchādiṭṭhisampayuttāya vedanāya anantarasamananta-
rūpanissayāasevananatthivigatapaccayehi paccayo hoti, micchādiṭṭhiṁ garuṁ katvā
abhinandantassa lobhasahagatavedanāya ārammaṇāarammaṇādhipatiārammaṇūpanissayapaccayehi
paccayo hoti, sabbākusalehipi micchādiṭṭhiṁ ārammaṇamattaṁ karontassa sabba-
kusalavedanāya micchādiṭṭhiṁ paccavekkhantassa vipassantassa kusalābyākatavedanāya
ārammaṇapaccayena paccayo hoti, micchādiṭṭhipaccayena uppajjamānānaṁ kusalākusala-
vedanānaṁ bhavantare vipākavedanānañca upanissayapaccayena paccayo hoti.
micchādiṭṭhivūpasamapaccayāti micchādiṭṭhivūpasamo nāma sammādiṭṭhi, tasmā yaṁ
sammādiṭṭhipaccayā vedayitaṁ vuttaṁ, tadeva "micchādiṭṭhivūpasamapaccayā"ti veditabbaṁ.
keci pana "micchādiṭṭhivūpasamo nāma vipassanākkhaṇe ca sotāpattimaggakkhaṇe cā"ti
vadanti.
sammādiṭṭhipaccayāpi vedayitanti etthāpi sammādiṭṭhisampayuttavedanāpi vaṭṭati
sammādiṭṭhiṁ upanissayaṁ katvā uppannā kusalākusalavedanāpi vipākavedanāpi. tattha
sammādiṭṭhisampayuttā kusalāva hoti, sammādiṭṭhiṁ pana upanissāya buddhapūjā
dīpamālāropanaṁ mahādhammassavanaṁ appatiṭṭhite disābhāge cetiyapatiṭṭhāpananti
evamādīni puññāni karonti. iti nesaṁ kusalavedanā upajjati. sammādiṭṭhimeva
nissāya micchādiṭṭhike akkosanti paribhāsanti, attānaṁ ukkaṁsanti, paraṁ
vambhenati. iti nesaṁ akusalavedanā uppajjati. vipākavedanā pana bhavantaragatānaṁyeva hoti.
sā pana sammādiṭṭhi sahajātāya samantaraniruddhāya paccupannāya vedanāya micchā-
diṭṭhiyā vuttapaccayeheva paccayo hoti, lokikasammādiṭṭhi paccavekkhaṇasampayuttāya

page number: 348

vipassanāsampayuttāya nikantisampayuttāya ca vedanāya ārammaṇapaccayena paccayo
hoti, micchādiṭṭhiyā vuttanayeneva upanissayapaccayena paccayo hoti, maggaphala-
sammādiṭṭhi paccavekkhaṇasampayuttāya vedanāya ārammaṇādhipatiārammaṇūpanissayavasena
paccayo hoti.
sammādiṭṭhivūpasamapaccayāpi vedayitanti sammādiṭṭhivūpasamo nāma micchādiṭṭhi,
tasmā yaṁ micchādiṭṭhipaccayā vedayitaṁ vuttaṁ, tedava "sammādiṭṭhivūpasamapaccayā"ti
veditabbaṁ. micchāsaṅkappapaccayā micchāsaṅkappavūpasamapaccayātiādīsupi eseva nayo.
yassa yassa hi "vūpasamapaccayā"ti vuccati, tassa tassa paṭipakkhadhammapaccayāva taṁ
taṁ vedayitaṁ adhippetaṁ. micchāñāṇādīsu pana micchāñāṇaṁ nāma pāpakiriyāsu
upāyacintā. atha vā micchāñāṇaṁ micchāpaccavekkhaṇañāṇaṁ. sammāñāṇaṁ nāma
vipassanā sammādiṭṭhiṁ lokuttarasammādiṭṭhiñca ṭhapetvā avasesakusalābyākataṁ ñāṇaṁ.
micchāvimutti nāma pāpāvimuttitā. atha vā ayāthāva vimutti aniyyānikavimutti
avimuttasseva sato vimuttisaññīti. sammāvimutti nāma kalyāṇādhimuttitā
phalavimutti ca. sammādiṭṭhiādayo heṭṭhā vuttatthāyeva.
chandapaccayāpītiādīsu pana chando nāma lobho, chandapaccayā aṭṭhalobha-
sahagatacittasampayuttavedanā veditabbā. chandavūpasamapaccayā paṭhamajjhānavedanāva.
vitakkapaccayā paṭhamajjhānavedanā. vitakkavūpasamapaccayā dutiyajjhānavedanā.
saññāpaccayā ṭhapetvā paṭhamajjhānaṁ sesā cha samāpattivedanā. saññāvūpasamapaccayā
nevasaññānāsaññāyatanavedanā.
chando ca avūpasanto hotītiādīsu sace chandavitakkasaññā avūpasantā
hontīti attho. tappaccayāti so chandavitakkasaññānaṁ avūpasamo eva paccayo
tappaccayo, tasmā tappaccayā. chandavitakkasaññāavūpasamapaccayā vedanā hotīti

page number: 349

attho. sā aṭṭhalobhasahagatacittasampayuttavedanā hoti. sace chando vūpasanto
vitakkasaññā avūpasantā. tappaccayāti so chandassa vūpasamo vitakkasaññānaṁ avūpasamo
eva paccayo tappaccayo, tasmā tappaccayā. sā paṭhamajjhānavedanāva. sace
chandavitakkā vūpasantā saññā avūpasantā. tappacyāti so chandavitakkānaṁ
vūpasamo saññāya avūpasamo eva paccayo tappaccayo, tasmā tappaccayā. sā
dutiyajjhānavedanāva. sace chandavitakkasaññā vūpasantā. tappaccayāti so
chandavitakkasaññānaṁ vūpasamo eva paccayo tappaccayo, tasmā tappaccayā. sā
nevasaññānāsaññāyatanavedanāva. keci pana "chando nāma appanaṁ pāpuṇissāmīti
pubbabhāge dhammachando, appanāppattassa so chando vūpasanto hoti. paṭhamajjhāne
vitakko hoti, dutiyajjhānappattassa vitakko vūpasanto hoti. sattasu samāpattīsu
saññā hoti, nevasaññānāsaññāyatanaṁ samāpannassa ca nirodhaṁ samāpannassa
ca saññā vūpasantā hotī"ti evaṁ vaṇṇayanti. idha pana nirodhasamāpatti
na yujjati. appattassa pattiyāti arahattaphalassa pattatthāya. atthi āyavanti 1- atthi
vīriyaṁ. āyāvantipi 2- pāṭho. tasmimpi ṭhāne anuppatteti tassa vīriyārambhassa
vasena tasmiṁ arahattaphalassa kāraṇe ariyamagge anuppatte. tappaccayāpi
vedayitanti arahattassa ṭhānapaccayā vedayitaṁ. etena catumaggasahajātā nibbattita-
lokuttaravedanā gahitā. keci pana "āyavanti paṭipatti. tasmimpi ṭhāne anuppatteti
tassā bhūmiyā pattiyā"ti vaṇṇayanti.
padesavihārañāṇaniddesavaṇṇanā niṭṭhitā.
-------------

footnote: 1 sī. āsavanti pāḷiyampi āsavantveva dissati 2 sī. āsavantipi

page number: 350

44-49. vivaṭṭañāṇachakkaniddesavaṇṇanā
[95] vivaṭṭañāṇachakkaniddese nekkhammādhipatattā paññāti nekkhammaṁ
adhikaṁ katvā nekkhammādhikabhāvena pavattā paññā. kāmacchandato paññāya vivaṭṭatīti
nekkhammādhipatikatapaññāya sampayuttapaññāya hetubhūtāya, kāraṇabhūtāya vā
kāmacchandato vivaṭṭati parāvattati, parammukhī hotīti attho. esa nayo sesesu.
[96] kāmacchando nānattanti kāmacchando santavuttitāya abhāvato na
ekasabhāvo. nekkhammaṁ ekattanti nekkhammaṁ santavuttibhāvato ekasabhāvo.
nekkhammekattaṁ cetayatoti kāmacchande ādīnavadassanena nekkhammaṁ pavattayato.
kāmacchandato cittaṁ vivaṭṭatīti diṭṭhādīnavato kāmacchandato nekkhammakkhaṇe cittaṁ
vivaṭṭati. esa nayo sesesu.
[97] kāmacchandaṁ pajahantoti nekkhammappavattikkhaṇe kāmacchandaṁ
vikkhambhanappahānena pajahanto. nekkhammavasena cittaṁ adhiṭṭhātīti paṭiladdhassa
nekkhammassa vasena taṁsampayuttacittaṁ adhitiṭṭhati adhikaṁ karonto tiṭṭhati,
pavattetīti attho. esa nayo sesesu.
[98] cakkhuṁ suññaṁ attena vāti bālajanaparikappitassa kārakavedaka-
saṅkhātassa attano abhāvā cakkhuṁ attena suññaṁ. yaṁ hi yattha na hoti tena
taṁ suññaṁ nāma hoti. attaniyena vāti attano sabhāveneva santakassapi
abhāvā 1- attano santakeneva suññaṁ. lokassa attāti ca attaniyanti ca ubhayathā
gāhasambhavato tadubhayaggāhappaṭisedhanatthaṁ attābhāvo attaniyābhāvo ca vutto.
niccena vāti bhaṅgaṁ atikkamitvā tiṭṭhantassa kassaci abhāvato niccena ca suññaṁ.
dhuvena vāti pavattikkhaṇepi thirassa kassaci abhāvato dhuvena ca suññaṁ. sassatena

footnote: 1 sī. attano sabhāveneva attano santakassa kassaci sabhāvo

page number: 351

vāti sabbakālepi vijjamānassa kassaci abhāvato sassatena ca suññaṁ.
avipariṇāmadhammena vāti jarābhaṅgavasena dvidhā aparivattamānapakatikassa kassaci
abhāvato avipariṇāmadhammena ca suññaṁ. atha vā niccabhāvena ca dhuvabhāvena ca
sassatabhāvena ca avipariṇāmadhammabhāvena ca suññanti attho. samuccayatthe
vāsaddo. yathābhūtaṁ jānato passatoti iccevaṁ anattānupassanāñāṇena
yathāsabhāvena jānantassa cakkhunā viya ca passantassa. cakkhābhinivesato ñāṇaṁ
vivaṭṭatīti cakkhuṁ attāti vā attaniyanti vā pavattamānato diṭṭhābhinavesato
tadaṅgappahānavasena ñāṇaṁ vivaṭṭati. esa nayo sesesu.
[99] nekkhammena kāmacchandaṁ vossajjatīti nekkhammalābhī puggalo
nekkhammena tappaṭipakkhaṁ kāmacchandaṁ pariccajati. vossagge paññāti kāmacchandassa
ca vossaggabhūte taṁsampayuttā paññā. esa nayo sesesu. pīḷanaṭṭhādayo heṭṭhā
vuttatthā eva. parijānanto vivaṭṭatīti puggalādiṭṭhānā desanā, maggasamaṅgī
puggalo dukkhassa catubbidhaṁ atthaṁ kiccavasena parijānanto dubhato vuṭṭhānavasena
vivaṭṭati, ñāṇavivaṭṭanepi ñāṇasamaṅgī vivaṭṭatīti vutto.
[100] tathaṭṭhe paññāti etassa puggalasseva tathaṭṭhe vivaṭṭanā paññā.
esa nayo sesesu. idāni maggakkhaṇe eva kiccavasena ākāranānatto cha
vivaṭṭañāṇāni dassetuṁ saññāvivaṭṭotiādimātikaṁ ṭhapetvā taṁ atthato vibhajjanto
sañjānanto vivaṭṭatītiādimāha. tattha sañjānanto vivaṭṭatīti saññā
vivaṭṭoti yasmā pubbabhāge nekkhammādiṁ adhipatiko sañjānanto yogī
pacchā nekkhammasampayuttañāṇena kāmacchandādito vivaṭṭati, tasmā taṁ ñāṇaṁ
saññāvivaṭṭo nāmāti attho. cetayanto vivaṭṭatīti cetovivaṭṭoti yasmā
yogī nekkhammekattādīni cetayanto taṁsampayuttañāṇena kāmacchandādito vivaṭṭati,

footnote: 1 ma. sabbathāpi

page number: 352

tasmā taṁ ñāṇaṁ cetovivaṭṭo nāmāti attho. vijānanto vivaṭṭatīti cittavivaṭṭoti
yasmā yogī nekkhammādivasena cittādhiṭṭhānena vijānanto taṁsampayuttañāṇena
kāmacchandādito vivaṭṭati, tasmā taṁ ñāṇaṁ cittavivaṭṭo nāmāti attho.
Ñāṇaṁ karonto vivaṭṭatīti ñāṇavivaṭṭoti yasmā yogī chabbidhaṁ ajjhattikāyatanaṁ
anattānupassanāñāṇena suññato viditaṁ karonto teneva ñāṇena diṭṭhābhinivesato
vivaṭṭati, tasmā taṁ ñāṇaṁ ñāṇavivaṭṭo nāmāti attho. vossajjanto vivaṭṭatīti
vimokkhavivaṭṭoti yasmā yogī nekkhammādīhi kāmacchandādīni vossajjanto
taṁsampayuttañāṇena kāmacchandādito vivaṭṭati, tasmā taṁ ñāṇaṁ vimokakhavivaṭṭo
nāmāti attho. tathaṭṭhe vivaṭṭatīti saccavivaṭṭoti yasmā yogī catubbidhe tathaṭṭhe
dubhatovuṭṭhānavasena vivaṭṭati, tasmā maggañāṇaṁ saccavivaṭṭo nāmāti attho.
maggañāṇameva vā tathaṭṭhe dubhato vuṭṭhānabhāvena vivaṭṭatīti saccavivaṭṭoti attho.
yattha saññāvivaṭṭotiādi saccavivaṭṭañāṇaniddese vuttattā saccavivaṭṭa-
ñāṇakkhaṇameva sandhāya vuttanti veditabbaṁ. maggakkhaṇeyeva hi sabbāni yujjanti.
kathaṁ? ñāṇavivaṭṭe ñāṇaṁ hi vajjetvā sesesu ariyamaggo sarūpeneva āgato.
vipassanākiccassa pana maggeneva sijjhanato vipassanākiccasiddhivasena ñāṇavivaṭṭa-
ñāṇampi maggakkhaṇe yujjati. maggañāṇeneva vā "cakkhu suññan"tiādi kiccavasena
paṭividdhameva hotīti maggakkhaṇe taṁ ñāṇaṁ vattuṁ yujjatiyeva. atthayojanā panettha
"yattha maggakkhaṇe saññāvivaṭṭo, tattha cetovivaṭṭo. yattha maggakkhaṇe cetovivaṭṭo,
tattha saññāvivaṭṭo"ti evamādinā nayena sabbasaṁsandanesu yojanā kātabbā. atha
vā saññāvivaṭṭacetovivaṭṭacittavivaṭṭavimokkhavivaṭṭesu ca catunnaṁ ariyamaggānaṁ
āgatattā saccavivaṭṭo āgatoyeva hoti. Ñāṇavivaṭṭo ca saccavivaṭṭeneva kiccavasena
siddho hoti. saññācetocittavimokkhavivaṭṭesveva ca peyyālavitthāriyamāne
"anattānupassanādhipattattā paññā abhinivesato saññāya vivaṭṭatīti adhipattattā

page number: 353

paññā saññāvivaṭṭe ñāṇan"ti ca, "abhiniveso nānattaṁ, anattānupassanā
ekattaṁ. anattānupassanekattaṁ cetayato abhinivesato cittaṁ vivaṭṭatīti nānatte paññā
cetovivaṭṭe ñāṇan"ti ca, "abhinivesaṁ pajahanto anattānupassanāvasena cittaṁ
adhiṭṭhātīti adhiṭṭhāne paññā cittavivaṭṭe ñāṇan"ti ca, "anattānupassanāya
abhinivesaṁ vossajjatīti vossagge paññā vimokkhavivaṭṭe ñāṇan"ti ca
pāṭhasambhavato ñāṇavivaṭṭe ñāṇampi tesu tesu āgatameva hoti. Ñāṇavivaṭṭe ca
anattānupassanāya vuṭṭhāya ariyamaggaṁ paṭiladdhassa kiccavasena 1- "cakkhu suññaṁ attena
vā attaniyena vā"tiādiyujjanato saccavivaṭṭo labbhati, tasmā ekekasmiṁ vivaṭṭe
sesā pañca pañca. vivaṭṭā labbhanti. tasmā evaṁ 2- "yattha saññāvivaṭṭo,
tattha cetovivaṭṭo"tiādikāni saṁsandanāni vuttānīti veditabbaṁ.
vivaṭṭañāṇachakkaniddesavaṇṇanā niṭṭhitā.
------------
50. iddhividhañāṇaniddesavaṇṇanā
[101] iddhividhañāṇaniddese idha bhikkhūti imasmiṁ sāsane bhikkhu.
chandasamādhipadhānasaṅkhārasamannāgatanti ettha chandahetuko samādhi, chandādhiko vā
samādhi chandasamādhi, kattukammayatāchandaṁ adhipatiṁ karitvā paṭiladdhasamādhissetaṁ adhivacanaṁ.
padhānabhūtā saṅkhārā padhānasaṅkhārā, catukiccasādhakassa sammappadhānavīriyassetaṁ
adhivacanaṁ. catukiccasādhanavasena bahuvacanaṁ kataṁ. samannāgatanti chandasamādhinā ca
padhānasaṅkhārehi ca upetaṁ. iddhipādanti nipphattipariyāyena vā vijjhanaṭṭhena,
ijjhanti etāya sattā iddhā vuddhā ukkaṁsagatā hontīti iminā vā pariyāyena

footnote: 1 sī. cittavasena 2 ma. tasmā eva.

page number: 354

idadhīti saṅkhaṁ gatānaṁ upacārajjhānādikusalacittasampayuttānaṁ chandasamādhipadhāna-
saṅkhārānaṁ adhiṭṭhānaṭṭhena pādabhūtaṁ sesacittacetasikarāsinti attho. vuttaṁ hi
iddhipādavibhaṅge suttantabhājanīye "iddhipādoti tathābhūtassa vedanākkhandho .pe.
viññāṇakkhandho"ti. 1- abhidhammabhājanīye ca "iddhipādoti tathābhūtassa phasso vedanā
.pe. paggāho avikkhepo"ti 2- vuttaṁ. tasmā "sesacittacetasikarāsin"ti ettha
chandasamādhipadhānasaṅkhāresu ekekaṁ iddhiṁ katvā dvīhi dvīhi saha sesavacanaṁ katanti
veditabbaṁ. evaṁ hi cattāro khandhā sabbe ca phassādayo dhammā saṅgahitā
honti. iminā nayena sesesupi attho veditabbo. yatheva hi chandaṁ adhipatiṁ karitvā
paṭiladdhasamādhi chandasamādhīti vutto, evaṁ vīriyaṁ cittaṁ vīmaṁsaṁ adhipatiṁ karitvā
paṭiladdhasamādhi vīmaṁsāsamādhīti vuccati. evamekekasmiṁ iddhipāde chandādayo vīriyādayo
cittādayo vīmaṁsādayoti tayo dhammā iddhīpi honti iddhipādāpi, sesāva pana
sampayuttakā cattāro khandhā iddhipādāyeva. yasmā vā ime tayo tayo dhammā
sampayuttakehi catūhi khandhehi saddhiṁyeva ijjhanti, na vinā tehi, tasmā tena
pariyāyena sabbe cattāropi khandhā ijjhanaṭṭhena iddhi nāma honti, patiṭṭhaṭṭhena
pādā nāmātipi veditabbaṁ.
vīriyasamādhipadhānasaṅkhārasamannāgatanti ettha pana vīriyanti ca padhānasaṅkhāroti
ca ekoyeva. kasmā dvidhā vuttanti ce? vīriyassa adhipatibhāvadassanavasenettha
paṭhamaṁ vīriyaggahaṇaṁ kataṁ, tasseva catukiccasādhakattadassanatthaṁ padhānasaṅkhāravacanaṁ kataṁ.
evaṁ dvidhā vuttā eva cetthāpi tayo tayo dhammāti vuttaṁ. keci pana "vibhaṅge
`iddhīti yā tesaṁ dhammānaṁ iddhi samiddhi ijjhanā samijjhanā'ti 1- vuttattā
iddhi nāma anipphannā, iddhipādo nipphanno"ti vadanti. idha pana iddhīpi
iddhipādopi nipphannoti lakkhaṇabbhāhatoti sanniṭṭhānaṁ kataṁ. iddhi
samiddhītiādīhi ijjhanākārena dhammā eva vuttāti veditabbaṁ.

footnote: 1 abhi.vi. 35/434/261 2 abhi.vi. 35/447/266

page number: 355

bhāvetīti āsevati. suttantabhājanīye 1- viya idhāpi iddhipādabhāvanā
lokiyā eva. tasmā iddhividhaṁ tāva sampādetukāmo lokiyaṁ iddhipādaṁ bhāvento
paṭhavīkasiṇādīsu aṭṭhasu kasiṇesu adhikatavasippattāṭṭhasamāpattiko kasiṇānulomato
kasiṇapaṭilomato kasiṇānulomapaṭilomato jhānānulomato jhānapaṭilomato
jhānānulomapaṭilomato jhānukkantikato kasiṇukkantikato jhānakasiṇukkantikato
aṅgasaṅkantikato ārammaṇasaṅkantikato aṅgārammaṇasaṅkantikato aṅgavavatthānato
ārammaṇavavatthānatoti imehi cuddasahi ākārehi cittaṁ paridametvā chandasīsavīriyasīsa-
cittasīsavīmaṁsāsīsavasena punappunaṁ jhānaṁ samāpajjati. aṅgārammaṇavavatthānampi keci
icchanti. pubbahetusampannena pana kasiṇesu catukkajhānamatte ciṇṇavasināpi kātuṁ
vaṭṭatīti taṁ taṁ iddhipādasamādhiṁ bhāvento "anuppannānaṁ pāpakānaṁ akusalānaṁ dhammānaṁ
anuppādāyā"tiādikaṁ 2- catuppakāraṁ vīriyaṁ adhiṭṭhāti, vīriyassa ca hānivudadhiyo
ñatvā vīriyasamattaṁ adhiṭṭhāti. so evaṁ catūsu iddhipādesu cittaṁ paribhāvetvā
iddhividhaṁ sampādeti.
so imesu catūsu iddhipādesūtiādīsu soti so bhāvitacaturiddhipādo bhikkhu.
catūsu iddhipādesu cittaṁ paribhāvetīti punappunaṁ chandādīsu ekekaṁ adhipatiṁ katvā
jhānasamāpajjavasena tesu cittaṁ paribhāveti nāma, chandādivāsanaṁ gāhāpetīti attho.
paridametīti nibbisevanaṁ karoti. purimaṁ pacchimassa kāraṇavacanaṁ. paribhāvitaṁ hi cittaṁ
paridamitaṁ hotīti. muduṁ karotīti tathā dantaṁ cittaṁ vasippattaṁ karoti. vase vattamānaṁ
hi cittaṁ "mudun"ti vuccati. kammaniyanti kammakkhamaṁ kammayoggaṁ karoti. muduṁ hi
cittaṁ kammaniyaṁ hoti, sudhantamiva suvaṇṇaṁ, idha pana iddhividhakammakkhamaṁ. soti so
paribhāvitacitto bhikkhu. kāyampi citte samodahatītiādi iddhikaraṇakāle yathāsukhaṁ
cittacārassa ijjhanatthaṁ yogavidhānaṁ dassetuṁ vuttaṁ. tattha kāyampi citte

footnote: 1 abhi.vi. 35/431/260 2 abhi.vi. 35/390/249

page number: 356

samodahatīti attano karajakāyampi pādakajjhānacitte samodahati paveseti āropeti,
kāyaṁ cittānugatikaṁ karotīti attho. evaṁ karaṇaṁ adissamānena kāyena gamanassa
upakārāya hoti. cittampi kāye samodahatīti pādakajjhānacittaṁ attano karajakāye
samodahati āropeti, cittampi kāyānugatikaṁ karotīti attho. evaṁ karaṇaṁ dissamānena
kāyena gamanassa upakārāya hoti. samādahatītipi pāṭho, patiṭṭhāpetīti attho.
kāyavasena cittaṁ pariṇāmetīti pādakajjhānacittaṁ gahetvā karajakāye āropeti
kāyānugatikaṁ karoti, idaṁ cittaṁ kāye samodahanassa vevacanaṁ. cittavasena kāyaṁ
pariṇāmetīti karajakāyaṁ gahetvā pādakajjhānacitte āropeti, cittānugatikaṁ karoti,
idaṁ kāyaṁ citte samodahanassa vevacanaṁ. adhiṭṭhātīti "evaṁ hotū"ti adhiṭṭhāti.
samodahanassa atthavivaraṇatthaṁ pariṇāmo vutto, pariṇāmassa atthavivaraṇatthaṁ
adhiṭṭhānaṁ vuttaṁ. yasmā samodahatīti mūlapadaṁ, pariṇāmeti adhiṭṭhātīti tassa
atthaniddesapadāni, tasmā tesaṁ dvinnaṁyeva padānaṁ vasena pariṇāmetvāti
adhiṭṭhahitvāti vittaṁ, na vuttaṁ, samodahitvāti.
sukhasaññañca lahusaññañca kāye okkamitvā viharatīti catutthajjhānena
sahajātasukhasaññañca lahusaññañca samāpajjanavasena karajakāye okkamitvā pavesetvā
viharati. tāya saññāya okkantakāyassa panassa karajakāyopi tulapicu viya lahuko
hoti. soti so katayogavidhāno bhikkhu. tathā bhāvitena cittenāti itthambhūtalakkhaṇe
karaṇavacanaṁ, hetuatthe vā, tathā bhāvitena cittena hetubhūtenāti attho. parisuddhenāti
upekkhāsatipārisuddhibhāvato parisuddhena. parisuddhattāyeva pariyodātena, pabhassarenāta
attho. iddhividhañāṇāyāti iddhikoṭṭhāse, iddhivikappe vā ñāṇatthāya. cittaṁ
abhinīharatīti so bhikkhu vuttappakāravasena tasmiṁ citte abhiññāpādake jāte
iddhividhañāṇādhigamatthāya parikammacittaṁ abhinīharati, kasiṇārammaṇato apanetvā iddhi-
vidhābhimukhaṁ peseti. abhininnāmetīti adhigantabbaiddhipoṇaṁ iddhipabbhāraṁ karoti.

page number: 357

soti so evaṁ katacittābhinīhāro bhikkhu. anekavihitanti anekavidhaṁ nānappakārakaṁ.
iddhividhanti iddhikoṭṭhāsaṁ, iddhivikappaṁ vā. paccanubhotīti paccanubhavati,
phasseti sacchikaroti pāpuṇātīti attho.
[102] idānissa anekavihitabhāvaṁ dassento ekopi hutvātiādimāha. tattha
ekopi hutvāti iddhikaraṇato pubbe pakatiyā ekopi hutvā. bahudhā
hotīti bahunnaṁ santike caṅkamitukāmo vā, sajjhāyaṁ vā kattukāmo, pañhaṁ vā
pucchitukāmo hutvā satampi sahassampi hoti. kathaṁ panāyamevaṁ hoti? iddhiyā
bhūmipādapadamūlabhūte dhamme sampādetvā abhiññāpādakajjhānaṁ samāpajjitvā vuṭṭhāya
sace sataṁ icchati, "sataṁ homi sataṁ homī"ti parikammaṁ katvā pana pādakajjhānaṁ
samāpajjitvā vuṭṭhāya adhiṭṭhāti. adhiṭṭhānacittena saheva sataṁ hoti. sahassādīsupi
eseva nayo. sace evaṁ na ijjhati, puna parikammaṁ katvā dutiyampi samāpajjitvā
vuṭṭhāya adhiṭṭhātabbaṁ. saṁyuttaṭṭhakathāyaṁ hi "ekavāraṁ dvevāraṁ samāpajjituṁ
vaṭṭatī"ti vuttaṁ. tattha pādakajjhānacittaṁ nimittārammaṇaṁ, parikammacittāni
satārammaṇāni vā sahassārammaṇāni vā. tāni ca kho vaṇṇavaseneva, 1- no
paṇṇattivasena. aṭhiṭṭhānacittampi tatheva satārammaṇaṁ vā sahassārammaṇaṁ vā, taṁ
paṭhamappanācittamiva gotrabhuanantaraṁ ekameva uppajjati rūpāvacaracatutthajjhānikaṁ. tattha
ye te bahū nimmitā, te aniyāmetvā nimmitattā iddhimatā sadisāva honti.
ßēhānanisajjādīsu bhāsitatuṇhībhāvādīsu vā yaṁ yaṁ iddhimā karoti, taṁ tadeva karoti. sace
pana nānāvaṇṇe kātukāmo hoti, keci paṭhamavaye keci majjhimavaye keci pacchimavaye,
tathā dīghakese upaḍḍhamuṇḍamuṇḍe missakakese upaḍḍharattacīvare paṇḍukacīvare
padabhāṇadhammakathāsarabhaññapañhāvissajjanarajanapacanacīvarasibbanadhovanādīni karonte,
aparepi vā nānappakārake kātukāmo hoti, tena pādakajjhānato vuṭṭhāya

footnote: 1 sī. vaṇṇanāvasena

page number: 358

"ettakā bhikkhū paṭhamavayā hontū"tiādinā nayena parikammaṁ katvā puna
samāpajjitvā vuṭṭhāya adhiṭṭhātabbaṁ. adhiṭṭhānacittena saddhiṁ icchitappakārāyeva
hontīti. esa nayo "bahudhāpi hutvā eko hotī"tiādīsu. ayaṁ pana
viseso:- iminā hi bhikkhunā evaṁ bahubhāvaṁ nimminitvā puna "ekova hutvā
caṅkamissāmi, sajjhāyaṁ karissāmi, pañhaṁ pucchissāmī"ti cintetvā vā "ayaṁ
vihāro appabhikkhuko, sace keci āgamissanti, kuto ime ettakā ekasadisā bhikkhū
addhā therassa esānubhāvoti maṁ jānissantī"ti appicchatāya vā antarāva "eko
homī"ti icchantena pādakajjhānaṁ samāpajjitvā vuṭṭhāya "eko homī"ti parikammaṁ
katvā puna samāpajjitvā vuṭṭhāya "eko homī"ti adhiṭṭhātabbaṁ. adhiṭṭhānacittena
saddhiṁyeva eko hoti. evaṁ akaronto pana yathāparicchinnakālavasena sayameva
eko hoti.
āvibhāvanti pākaṭabhāvaṁ karotīti attho. tirobhāvanti paṭicchannabhāvaṁ karotīti
attho. āvibhāvaṁ paccanubhoti, tirobhāvaṁ paccanubhotīti purimena vā sambandho.
tatrāyaṁ iddhimā āvibhāvaṁ kattukāmo andhakāraṁ vā ālokaṁ karoti, paṭicchannaṁ
vā vivaṭṭaṁ karoti, anāpāthaṁ vā āpāthaṁ karoti. kathaṁ? ayaṁ hi yathāpaṭicchannopi
dūre ṭhitopi vā dissati, evaṁ attānaṁ vā paraṁ vā kattukāmo pādakajjhānato
vuṭṭhāya "idaṁ andhakāraṁ ālokajātaṁ hotū"ti vā, "idaṁ paṭicchannaṁ vivaṭṭaṁ hotū"ti
vā, "idaṁ anāpāthaṁ āpāthaṁ hotū"ti vā āvajjitvā parikammaṁ katvā vuttanayeneva
adhiṭṭhāti. saha adhiṭṭhānā 1- yathāadhiṭṭhitameva hoti. pare dūre ṭhitāpi passanti,
sayampi passitukāmo passati. tirobhāvaṁ kattukāmo pana ālokaṁ vā andhakāraṁ
karoti, appaṭicchannaṁ vā paṭicchannaṁ, āpāthaṁ vā anāpāthaṁ karoti. kathaṁ? ayaṁ
hi yathā paṭicchannopi samīpe ṭhitopi vā na dissati, evaṁ attānaṁ vā paraṁ

footnote: 1 adhiṭṭhānacittena, visuddhi. 2/223-4 (syā)

page number: 359

vā kattukāmo pādakajjhānā vuṭṭhahitvā "idaṁ ālokaṭṭhānaṁ andhakāraṁ hotū"ti
vā, "idaṁ appaṭicchannaṁ paṭicchannaṁ hotū"ti vā, "idaṁ āpāthaṁ anāpāthaṁ
hotū"ti vā āvajjitvā parikammaṁ katvā vuttanayeneva adhiṭṭhāti. saha adhiṭṭhānā
yathādhiṭṭhitameva hoti. pare samīpe ṭhitāpi na passanti, sayampi apassitukāmo
na passati. apica sabbampi pākaṭapāṭihāriyaṁ āvibhāvo nāma, apākaṭapāṭihāriyaṁ
tirobhāvo nāma. tattha pākaṭapāṭihāriye iddhipi paññāyati iddhimāpi. taṁ
yamakapāṭihāriyena dīpetabbaṁ. apākaṭapāṭihāriye iddhiyeva paññāyati. na iddhimā.
taṁ yamakasuttena 1- ca brahmanimantanikasuttena 2- ca dīpetabbaṁ.
tirokuḍḍanti parakuḍḍaṁ, kuḍḍassa parabhāganti vuttaṁ hoti. esa nayo
tiropākāratiropabbatesu. kuḍḍoti ca gehabhitti. pākāroti gehavihāragāmādīnaṁ
parikkhepapākāro. pabbatoti paṁsupabbato vā pāsāṇapabbato vā. asajjamānoti
alaggamāno. seyyathāpi ākāseti ākāse viya. evaṁ gantukāmena pana
ākāsakasiṇaṁ samāpajjitvā vuṭṭhāya kuḍḍaṁ vā pākāraṁ vā pabbataṁ vā āvajjitvā
kataparikammena "ākāso hotū"ti adhiṭṭhātabbo, ākāso hoti. adho
otaritukāmassa, uddhaṁ vā ārohitukāmassa susiro hoti, vinivijjhitvā gantukā-
massa chiddo. so tattha asajjamāno gacchati. sace panassa bhikkhuno adhiṭṭhahitvā
gacchantassa antarā pabbato vā rukkho vā uṭṭheti, kiṁ puna samāpajjitvā
adhiṭṭhātabbanti? doso natthi. puna samāpajjitvā adhiṭṭhānaṁ hi upajjhāyassa
santike nissayaggahaṇasadisaṁ hoti. iminā pana bhikkhunā "ākāso hotū"ti
adhiṭṭhitattā ākāso hotiyeva. purimādhiṭṭhānabaleneva cassa antarā añño pabbato
vā rukkho vā utumayo uṭṭhahissatīti aṭṭhānametaṁ. aññena iddhimatā nimmite
pana paṭhamaṁ nimmānaṁ balavaṁ hoti. itarena tassa uddhaṁ vā adho vā gantabbaṁ.

footnote: 1 chaßēéa. mahakasuttena, saṁ.saḷā. 18/554-7/356-7 (syā)
footnote: 2 maßēáū. 12/501/442

page number: 360

paṭhaviyāpi ummujjanimujjanti ettha ummujjanti uṭṭhānaṁ, nimujjanti
saṁsīdanaṁ, ummujjañca nimujjañca ummujjanimujjaṁ. evaṁ kattukāmena pana āpo-
kasiṇaṁ samāpajjitvā vuṭṭhāya "ettake ṭhāne paṭhavī udakaṁ hotū"ti paricchinditvā
parikammaṁ katvā vuttanayeneva adhiṭṭhātabbaṁ. saha adhiṭṭhānā yathāparicchinne ṭhāne paṭhavī
udakameva hoti. so tattha ummujjanimujjaṁ karoti seyyathāpi udake. na kevalañca
ummujjanimujjameva, nhānapānamukhadhovanabhaṇḍakadhovanādīsu yaṁ yaṁ icchati, taṁ taṁ karoti.
na kevalañca udakameva karoti, sappitelamadhuphāṇitādīsupi yaṁ yaṁ icchati, taṁ taṁ
"idañca idañca ettakaṁ hotū"ti āvajjitvā parikammaṁ katvā adhiṭṭhahantassa
yathādhiṭṭhitameva hoti. uddharitvā bhājanagataṁ karontassa sappi sappiyeva hoti,
telādīni telādīniyeva, udakaṁ udakameva. so tattha temitukāmova temeti, na temitukāmo
na temeti. tasseva ca sā paṭhavī udakaṁ hoti, sesajanassa paṭhavīyeva. tattha manussā
pattikāpi gacchanti, yānādīhipi gacchanti, kasikammādīnipi karontiyeva. sace panāyaṁ
"tesampi udakaṁ hotū"ti icchati, hotiyeva. paricchinnakālaṁ pana atikkamitvā yaṁ
pakatiyā ghaṭataḷākādīsu udakaṁ, taṁ ṭhapetvā avasesaṁ paricchinnaṭṭhānaṁ paṭhavīyeva
hoti.
udakepi abhijjamāne gacchatīti ettha yaṁ udakaṁ akkamitvā saṁsīdati, taṁ
bhijjamānanti vuccati, viparītaṁ abhijjamānaṁ. evaṁ gantukāmena pana paṭhavīkasiṇaṁ
samāpajjitvā vuṭṭhāya "ettake ṭhāne udakaṁ paṭhavī hotū"ti paricchinditvā parikammaṁ
katvā vuttanayeneva adhiṭṭhātabbaṁ. saha adhiṭṭhānā yathāparicchinnaṭṭhāne udakaṁ
paṭhavīyeva hoti, so tattha gacchati seyyathāpi paṭhaviyaṁ. na kevalañca gacchati, yaṁ
yaṁ iriyāpathaṁ icchati, taṁ taṁ kappeti. na kevalañca paṭhavimeva karoti, maṇisuvaṇṇa-
pabbatarukkhādīsupi yaṁ yaṁ icchati, taṁ taṁ vuttanayeneva āvajjitvā adhiṭṭhāti,
yathādhiṭṭhitameva hoti. tasseva ca taṁ udakaṁ paṭhavī hoti, sesajanassa udakameva.

page number: 361

macchakacchapā ca udakakākādayo ca yathāruci vicaranti. sace panāyaṁ aññesampi
manussānaṁ taṁ paṭhaviṁ kātuṁ icchati, karotiyeva. yathāparicchinnakālātikkamena pana
udakameva hoti.
ākāsepi pallaṅkena caṅkamatīti antalikkhe samantato ūrubaddhāsanena
gacchati. pakkhī sakuṇoti pakkhehi yutto sakuṇo, na aparipuṇṇapakkho lūnapakkho
vā. tādiso hi ākāse gantuṁ na sakkoti. evamākāse gantukāmena paṭhavīkasiṇaṁ
samāpajjitvā vuṭṭhāya sace nisinno gantumicchati, pallaṅkappamāṇaṁ ṭhānaṁ
paricchinditvā parikammaṁ katvā vuttanayeneva adhiṭṭhātabbaṁ. sace nipanno gantukāmo
hoti, mañcappamāṇaṁ, sace padasā gantukāmo hoti, maggappamāṇanti evaṁ yathānurūpaṁ
ṭhānaṁ paricchinditvā vuttanayeneva "paṭhavī hotū"ti adhiṭṭhātabbaṁ. saha adhiṭṭhānā
paṭhavīyeva hoti. ākāse gantukāmena ca bhikkhunā dibbacakkhulābhināpi bhavitabbaṁ.
kasmā? yasmā antarā utusamuṭṭhānā pabbatarukkhādayo honti, nāga-
supaṇṇādayo vā usūyantā māpenti, tesaṁ dassanatthaṁ. te pana disvā kiṁ
kātabbanti? pādakajjhānaṁ samāpajjitvā vuṭṭhāya "ākāso hotū"ti parikammaṁ
katvā adhiṭṭhātabbaṁ. apica okāse orohanatthampi iminā dibbacakkhulābhinā
bhavitabbaṁ. ayaṁ hi sace anokāse nhānatitthe vā gāmadvāre vā ārohati,
mahājanassa pākaṭo hoti, tasmā dibbacakkhunā passitvā anokāsaṁ vajjetvā
okāse otaratīti.
imepi candimasūriye evaṁmahiddhike evaṁmahānubhāveti ettha candimasūriyānaṁ
dvācattālīsayojanasahassoparicaraṇena mahiddhikatā, tīsu dīpesu ekakkhaṇe āloka-
pharaṇena mahānubhāvatā veditabbā, evaṁ uparicaraṇāalokapharaṇehi vā mahiddhike,
teneva mahiddhikattena mahānubhāve. parāmasatīti pariggaṇhāti, ekadese vā
phussati. parimajjatīti samantato ādāsatalaṁ viya parimajjati. ayaṁ panassa iddhi

page number: 362

abhiññāpādakajjhānavaseneva ijjhati, natthettha kasiṇasamāpattiniyamo. svāyaṁ yadi
icchati gantvā parāmasituṁ, gantvā parāmasati. sace pana idheva nisinnako vā
nipannako vā parāmasitukāmo hoti, "hatthapāse hotū"ti adhiṭṭhāti. adhiṭṭhānabalena
vaṇṭā muttatālaphalaṁ viya āgantvā hatthapāse ṭhite vā parāmasati, hatthaṁ vā
vaḍḍhetvā parāmasati. hatthaṁ vaḍḍhentassa pana kiṁ upādinnakaṁ vaḍḍhati anupādinnakaṁ
vāti? upādinnakaṁ nissāya anupādinnakaṁ vaḍḍhati. yo evaṁ katvā na kevalaṁ
candimasūriye parāmasati, sace icchati, pādakathalikaṁ katvā pāde ṭhapeti, pīṭhaṁ katvā
nisīdati, mañcaṁ katvā nipajjati, apassenaphalakaṁ katvā passayati. yathā ca eko,
evaṁ aparopi. anekesupi hi bhikkhusatasahassesu evaṁ karontesu tesañca ekamekassa
tatheva icchati. candimasūriyānañca gamanampi ālokakaraṇampi tatheva hoti. yathā hi
pātisahassesu udakapūresu sabbapātīsu candamaṇḍalāni dissanti, pākatikameva candassa
gamanaṁ ālokakaraṇañca hoti. tathūpametaṁ pāṭihāriyaṁ. yāva brahmalokāpi kāyena vasaṁ
vattetīti brahmalokaṁ paricchedaṁ katvā etthantare anekavidhaṁ abhiññaṁ karonto
attano kāyena vasaṁ issariyaṁ vatteti. vitthāro panettha iddhikathāyaṁ
āvibhavissatīti.
iddhividhañāṇaniddesavaṇṇanā niṭṭhitā.
--------------
51. sotadhātuvisuddhiñāṇaniddesavaṇṇanā
[103] sotadhātuvisuddhiñāṇaniddese dūrepi saddānantiādi dibbasotaṁ
uppādetukāmassa ādikammikassa bhikkhuno upāyasandassanatthaṁ vuttaṁ. tattha dūrepi
saddānaṁ saddanimittanti dūre sattānaṁ antare saddaṁ. saddoyeva hi nimittakaraṇa-
vasena saddanimittaṁ. "dūre"ti vuttepi pakatisotassa āpāthaṭṭhāneyeva. oḷārikānanti

page number: 363

thūlānaṁ. sukhumānanti aṇūnaṁ. saṇhasaṇhānanti saṇhatopi saṇhānaṁ,
atisaṇhānanti attho. etena paramasukhumā saddā vuttā honti. imaṁ ñāṇaṁ
uppādetukāmena ādikammikena jhāyinā abhiññāpādakajjhānaṁ samāpajjitvā
vuṭṭhāya parikammasamādhicittena paṭhamataraṁ pakatisotapathe dūre oḷāriko araññe
sīhādīnaṁ saddo āvajjitabbo. vihāre ghaṇḍisaddo 1- bherisaddo saṅkhasaddo
sāmaṇeradaharabhikkhūnaṁ sabbathāmena sajjhāyantānaṁ sajjhāyanasaddo pakatikathaṁ
kathentānaṁ "kiṁ bhante, kiṁ āvuso"tiādisaddo sakuṇasaddo vātasaddo padasaddo
pakakuthitaudakassa cicciṭāyanasaddo ātape sussamānatālapaṇṇasaddo kunthakipillikādi-
saddoti evaṁ sabboḷārikato pabhuti yathākkamena sukhumasukhumasaddā āvajjitabbā.
evaṁ karontena ca puratthimādīsu dasasu disāsu kamena ekekissā disāya
saddanimittaṁ vuttanayena manasikātabbaṁ. manasikarontena ca ye saddā pakatisotassa
suyyati, tesu pakatisotamodhāya manodvārikena cittena manasikātabbaṁ. tassa te
saddā pakaticittassāpi pākaṭā honti, parikammasamādhicittassa pana ativiya pākaṭā
honti. tassevaṁ saddanimittaṁ manasikaroto idāni dibbasotadhātu uppajjissatīti
tesu saddesu aññataraṁ ārammaṇaṁ katvā manodvārāvajjanaṁ uppajjati, tasmiṁ niruddhe
cattāri pañca vā javanāni javanti. yesaṁ purimāni tīṇi cattāri vā parikammopacārā-
nulomagotrabhunāmakāni kāmāvacarāni, catutthaṁ pañcamaṁ vā appanācittaṁ rūpāvacara-
catutthajjhānikaṁ. tattha yaṁ tena appanācittena saddhiṁ uppannaṁ ñāṇaṁ, ayaṁ
dibbasotadhātu. taṁ thāmagataṁ karontena "etthantare saddaṁ suṇāmī"ti ekaṅgulamattaṁ
paricchinditvā vaḍḍhetabbaṁ, tato dvaṅgulacaturaṅgulāṭṭhaṅgulavidatthiratanāntogabbha-
pamukhapāsādapariveṇasaṁghārāmagocaragāmajanapadādivasena yāva cakkavāḷaṁ, tato vā
bhiyyopi paricchinditvā paricchinditvā vaḍḍhetabbaṁ. evaṁ adhigatābhiñño

footnote: 1 sī. gaṇḍisaddo

page number: 364

esa pādakajjhānārammaṇena phuṭṭhokāsabbhantaragate sadde puna pādakajjhānaṁ
asamāpajjitvāpi abhiññāñāṇena suṇātiyeva. evaṁ suṇanto ca sacepi yāva
brahmalokā saṅkhabheripaṇavādisaddehi ekakolāhalaṁ hoti, pāṭiyekkaṁ vavatthāpetu-
kāmatāya sati "ayaṁ saṅkhasaddo, ayaṁ bherisaddo"ti vavatthāpetuṁ sakkotiyeva.
abhiññāñāṇena sute sātthake sadde pacchā kāmāvacaracittena atthaṁ jānāti.
dibbasotaṁ pakatisotavatoyeva uppajjati, no badhirassa pacchā pakatisote vinaṭṭhepi
dibbasotaṁ na vinassatīti vadanti.
so dibbāya sotadhātuyāti ettha dibbasadisattā dibbā. devānaṁ hi
sucaritakammābhinibbattā pittasemharudhirādīhi apalibuddhā upakkilesavimuttāya
dūrepi ārammaṇaṁ sampaṭicchannasamatthā dibbā pasādasotadhātu hoti. ayañcāpi imassa
bhikkhuno vīriyabhāvanābalanibbattā ñāṇasotadhātu tādisāyevāti dibbasadisattā
dibbā. apica dibbavihāravasena paṭiladdhattā, attanāva dibbavihārasannissitattāpi
dibbā, savanaṭṭhena nijjīvaṭṭhena ca sotadhātu, sotadhātukiccakaraṇena ca sotadhātu
viyātipi sotadhātu. tāya dibbāya sotadhātuyā. visuddhāyāti parisuddhāya
nirupakkilesāya. atikkantamānusikāyāti manussūpacāraṁ atikkamitvā saddasavanena
mānusikaṁ maṁsasotadhātuṁ atikkantāya vītivattitvā ṭhitāya. ubho sadde suṇātīti dve
sadde suṇāti. katame dve? dibbe ca mānuse ca, devānañca manussānañca
saddeti vuttaṁ hoti. etena padesapariyādānaṁ veditabbaṁ. ye dūre santike cāti
ye saddā dūre paracakkavāḷepi, ye ca santike antamaso sadehasannissitapāṇakasaddāpi,
te suṇātīti vuttaṁ hoti. etena nippadesapariyādānaṁ veditabbanti.
sotadhātuvisuddhiñāṇaniddesavaṇṇanā niṭṭhitā.
--------------

page number: 365

52. cetopariyāñāṇaniddesavaṇṇanā
[104] cetopariyañāṇaniddese so evaṁ pajānātīti idāni vattabbaṁ
vidhānaṁ uddisati. idaṁ rūpaṁ somanassindriyasamuṭṭhitantiādi ādikammikena
jhāyinā paṭipajjitabbavidhānaṁ. kathaṁ? etaṁ hi ñāṇaṁ uppādetukāmena jhāyinā
paṭhamaṁ tāva dibbacakkhuñāṇaṁ uppādetabbaṁ. etaṁ hi dibbena cakkhuvasena ijjhati,
taṁ etassa parikammaṁ. tasmā tena bhikkhunā ālokaṁ vaḍḍhetvā dibbacakkhunā
parassa hadayarūpaṁ nissāya vattamānassa lohitassa vaṇṇaṁ passitvā passitvā cittaṁ
pariyesitabbaṁ. taṁ hi lohitaṁ kusalasomanasse vattamāne rattaṁ hoti nigrodhapakkavaṇṇaṁ,
akusalasomanasse vattamāne tadeva luḷitaṁ hoti, domanasse vattamāne kāḷakaṁ
hoti jambupakkavaṇṇaṁ luḷitaṁ. kusalūpekkhāya vattamānāya pasannaṁ hoti tilatelavaṇṇaṁ.
akusalūpekkhāya vattamānāya tadeva luḷitaṁ hoti. tasmā tena "idaṁ
rūpaṁ somanassindriyasamuṭṭhitaṁ, idaṁ rūpaṁ domanassindriyasamuṭṭhitaṁ, idaṁ rūpaṁ
upekkhindriyasamuṭṭhitan"ti. hadayalokahitavaṇṇaṁ passitvā passitvā cittaṁ
pariyesantena cetopariyañāṇaṁ thāmaparassa gataṁ kātabbaṁ. evaṁ thāmagate hi tasmiṁ anukkamena
sabbampi kāmāvacarādibhedaṁ cittaṁ pajānāti cittā cittameva saṅkanto vinā
hadayarūpadassanena. vuttampi cetaṁ aṭṭhakathāya:-
"āruppe parassa cittaṁ jānitukāmo kassa hadayarūpaṁ passati,
kassindriyavikāraṁ oloketīti? na kassaci. iddhimato visayo esa,
yadidaṁ yattha katthaci cittaṁ āvajjanto soḷasappabhedaṁ cittaṁ jānāti.
akatābhinivesassa pana vasena ayaṁ kathā"ti. 1-
parasattānanti attānaṁ ṭhapetvā sesasattānaṁ. parapuggalānanti idampi
iminā ekatthameva, veneyyavasena pana desanāvilāsena ca byañjanena nānattaṁ

footnote: 1 visuddhi. 2/251 (syā)

page number: 366

kataṁ. cetasā ceto paricca jānātīti attano cittena tesaṁ cittaṁ paricchinditvā
sarāgādivasena nānappakārato jānāti. sarāgaṁ vātiādīsu vāsaddo
samuccayattho. tattha aṭṭhavidhaṁ lobhasahagatacittaṁ sarāgaṁ cittaṁ nāma, avasesaṁ
catubhūmakakusalābyākatacittaṁ vītarāgaṁ nāma. dve domanassacittāni dve vicikicchā-
uddhaccittānīti imāni pana cattāri cittāni imasmiṁ duke saṅgahaṁ na gacchanti.
keci pana therā tānipi vītarāgapadena saṅgaṇhanti. duvidhaṁ pana domanassasahagataṁ
cittaṁ sadosaṁ cittaṁ nāma, sabbampi catubhūmakakusalābyākataṁ vītadosaṁ nāma. sesāni
dasa akusalacittāni imasmiṁ duke saṅgahaṁ na gacchanti. keci pana therā tānipi
vītidosapadena saṅgaṇhanti. samohaṁ vītamohanti ettha pana mohekahetukavasena
vicikicchāuddhaccasahagatadvayameva samohaṁ. mohassa pana sabbākusalesu sambhavato
dvādasavidhampi akusalaṁ cittaṁ "samohan"ti veditabbaṁ. avasesaṁ kusalābyākataṁ vītamohaṁ.
thinamiddhānugataṁ pana saṅkhittaṁ, uddhaccānugataṁ vikkhittaṁ. rūpāvacarārūpāvacaraṁ
mahaggataṁ, avasesaṁ amahaggataṁ, sabbampi tebhūmakaṁ sauttaraṁ, lokuttaraṁ anuttaraṁ.
upacārappanāppattañca samāhitaṁ, tadubhayamasampattaṁ asamāhitaṁ. tadaṅgavikkhambhanasamuccheda-
paṭippassaddhinissaraṇavimuttippattaṁ vimuttaṁ, pañcavidhampi etaṁ vimuttippattaṁ
avimuttanti veditabbaṁ. iti cetopariyañāṇalābhī bhikkhu soḷasappabhedaṁ cittaṁ
pajānāti. puthujjanā pana ariyānaṁ maggaphalacittaṁ na jānanti, ariyāpi ca heṭṭhimā
heṭṭhimā uparimānaṁ uparimānaṁ maggaphalacittaṁ na jānanti, uparimā uparimā pana
heṭṭhimānaṁ heṭṭhimānaṁ cittaṁ jānantīti.
cetopariyañāṇaniddesavaṇṇanā niṭṭhitā.
------------

page number: 367

53. pubbenivāsānussatiñāṇaniddesavaṇṇanā
[105] pubbenivāsānussatiñāṇaniddese evaṁ pajānātītiādi catūsu
iddhipādesu paribhāvitacittassa pubbenivāsānussatiñāṇaṁ uppādetukāmassa
taduppādanavidhānadassanatthaṁ vuttaṁ. kamato hi paṭiccasamuppādaṁ passitvā viññāṇa-
nāmarūpasaḷāyatanaphassavedanāsaṅkhātaṁ paccuppannaṁ phalasaṅkhepaṁ passati, tassa paccayaṁ purima-
bhave kammakilesasaṅkhātaṁ hetusaṅkhepaṁ passati, tassa paccayaṁ purimabhaveyeva phalasaṅkhepaṁ
passati, tassa paccayaṁ tatiyabhave hetu saṅkhepaṁ passati. evaṁ paṭiccasamuppādadassanena
jātiparamparaṁ passati. evaṁ bahūpakāro pubbenivāsānussatiñāṇassa paṭiccasamuppāda-
manasikāro. tattha "imasmiṁ sati idaṁ hoti, imassuppādā idaṁ uppajjatī"ti idaṁ
paṭiccasamuppādaniddesassa uddesavacanaṁ. etesaṁ aññataravacaneneva atthe siddhe dvidhā
vacanaṁ kasmāti ce? atthanānattasabbhāvato. kathaṁ? imasmiṁ satīti imasmiṁ
paccaye vijjamāne. idaṁ sabbapaccayānaṁ sādhāraṇavacanaṁ. idaṁ hotīti idaṁ
paccayuppannaṁ bhavati. idaṁ sabbapaccayuppannānaṁ hi sādhāraṇavacanaṁ. iminā sakalena
vacanena ahetukavādo paṭisiddho hoti. ye hi dhammā paccayasambhavā honti, na
paccayābhāvā, te ahetukā nāma na hontīti. imassuppādāti imassa paccayassa
uppādahetu. idaṁ sabbapaccayānaṁ uppādavantatā dīpanavacanaṁ. idaṁ uppajjatīti idaṁ
paccayuppannaṁ uppajjati. idaṁ sabbapaccuppannānaṁ tato uppajjamānatādīpanavacanaṁ.
iminā sakalena vacanena sassatāhetukavādo paṭisiddho hoti. ye hi uppādavanto
dhammā, te aniccā. tasmā satipi sahetukatte aniccahetukā ete dhammā na
loke niccasammatapakatipurisādihetukāti vuttaṁ hoti.
yadidanti niddisitabbatthasandassanaṁ. avijjāpaccayā saṅkhārāti ettha yaṁ
paṭicca phalameti, so paccayo. paṭiccāti na vinā, apaccakkhitvāti attho. etīti

page number: 368

uppajjati ceva pavattati cāti attho. apica upakārakaṭṭho paccayaṭṭho, avijjā
ca sā paccayo cāti avijjāpaccayo. tasmā avijjāpaccayā saṅkhārā sambhavantīti
yojanā. evaṁ sambhavantisaddassa sesapadehipi yojanā kātabbā. sokādīsu ca
socanaṁ soko. paridevanaṁ paridevo. dukkhayatīti dukkhaṁ. uppādaṭṭhitivasena vā
dvedhā khanatītipi dukkhaṁ. dumanassa bhāvo domanassaṁ. bhuso āyāso upāyāso.
sambhavantīti nibbattanti. evanti niddiṭṭhanayanidassanaṁ. tena avijjādīheva
kāraṇehi, na issaranimmānādīhīti dasseti. etassāti yathāvuttassa.
kevalassāti asammissassa, sakalassa vā. dukkhakkhandhassāti dukkhasamūhassa, na
sattassa na sukhasubhādīnaṁ. samudayoti nibbatti. hotīti sambhavati.
tattha katamā avijjā? dukkhe aññāṇaṁ dukkhasamudaye aññāṇaṁ dukkhanirodhe
aññāṇaṁ dukkhanirodhagāminiyā paṭipadāya aññāṇaṁ pubbante aññāṇaṁ aparante
aññāṇaṁ pubbantāparante aññāṇaṁ idappaccayatāpaṭiccasamuppannesu dhammesu
aññāṇaṁ. katame saṅkhārā? puññābhisaṅkhāro apuññābhisaṅkhāro āneñjā-
bhisaṅkhāro kāyasaṅkhāro vacīsaṅkhāro cittasaṅkhāro. aṭṭha kāmāvacarakusalacetanā pañca
rūpāvacarakusalacetanā puññābhisaṅkhāro, dvādasa akusalacetanā apuññābhisaṅkhāro,
catasso arūpāvacaracetanā āneñjābhisaṅkhāro. kāyasañcetanā kāyasaṅkhāro,
vacīsañcetanā vacīsaṅkhāro manosañcetanā cittasaṅkhāro.
tattha siyā:- kathaṁ panetaṁ jānitabbaṁ "ime saṅkhārā avijjāpaccayā
hontī"ti? avijjābhāve bhāvato. yassa hi dukkhādīsu avijjāsaṅkhātaṁ aññāṇaṁ
appahīnaṁ hoti, so dukkhe tāva pubbantādīsu ca aññāṇena saṁsāradukkhaṁ
sukhasaññāya gahetvā tasseva 1- hetubhūte tividhepi saṅkhāre ārabhati. samudaye
aññāṇena dukkhahetubhūtepi taṇhāparikkhāre saṅkhāre sukhahetubhūte maññamāno

footnote: 1 abhi.a. 2/156

page number: 369

ārabhati. nirodhe pana magge ca aññāṇena dukkhassa anirodhabhūtepi gativisese
dukkhanirodhasaññī hutvā nirodhassa ca amaggabhūtesupi yaññāmaratapādīsu
nirodhamaggasaññī hutvā dukkhanirodhaṁ patthayamāno yaññāmaratapādimukhena tividhepi
saṅkhāre ārabhati.
apica so tāya catūsu saccesu appahīnāvijjatāya visesato jātijarāroga-
maraṇādianekādīnavavokiṇṇampi apuññaphalasaṅkhātaṁ dukkhaṁ dukkhato ajānanto tassa
adhigamāya kāyavacīcittasaṅkhārabhedaṁ puññābhisaṅkhāraṁ ārabhati devaccharakāmako viya
maruppātaṁ. sukhasammatassāpi ca tassa puññaphalassa ante mahāpariḷāhajanikaṁ pariṇāma-
dukkhataṁ appassādatañca apassantopi tappaccayaṁ vuttappakārameva puññābhisaṅkhāraṁ
ārabhati salabho viya dīpasikhābhinipātaṁ, madhubindugiddho viya ca madhulittasatthadhārālehanaṁ.
kāmūpasevanādīsu ca vipākesu ādīnavaṁ apassanto sukhasaññāya ceva kilesābhibhūtāya
ca dvārattayappavattampi apuññābhisaṅkhāraṁ ārabhati bālo viya gūthakīḷanaṁ, maritukāmo
viya visakhādanaṁ. āruppavipākesu cāpi saṅkhāravipariṇāmadukkhataṁ anavabujjhamāno
sassatādivipallāsena cittasaṅkhārabhūtaṁ āneñjābhisaṅkhāraṁ ārabhati disāmūḷho viya
pisācanagarābhimukhamaggagamanaṁ. evaṁ yasmā avijjābhāvatova saṅkhārabhāvo, na abhāvato,
tasmā jānitabbametaṁ "ime saṅkhārā avijjāpaccayā hontī"ti.
etthāha:- gaṇhāma tāva 1- etaṁ "avijjā saṅkhārānaṁ paccayo"ti. kiṁ
panāyamekāva avijjā saṅkhārānaṁ paccayo, udāhu aññepi paccayā santīti?
kiñci panettha 2- yadi tāva ekāva, ekakāraṇavādo āpajjati. athaññe santi,
"avijjāpaccayā saṅkhārā"ti ekakāraṇaniddeso nupapajjatīti? na nupapajjati 3-
kasmā? yasmā:-

footnote: 1 visuddhi. 3/127 (syā) 2 visuddhi. 3/142 (syā) 3 sī. nūpapajjati

page number: 370

ekaṁ na ekato idha nānekamanekatopi no ekaṁ
phalamatthi atthi pana eka- hetuphaladīpane attho.
bhagavā hi katthaci padhānattā katthaci pākaṭattā katthaci asādhāraṇattā
desanāvilāsassa ca veneyyānañca anurūpato ekameva hetuñca phalañca dīpeti.
tasmā ayamidha avijjā vijjamānesupi aññesu vatthārammaṇasahajātadhammādīsu
saṅkhārakāraṇesu "assādānupassino viharato taṇhā pavaḍḍhatī"ti 1- ca, "avijjā-
samudayā āsavasamudayo"ti 2- ca vacanato aññesampi taṇhādīnaṁ saṅkhārahetūnaṁ hetūti
padhānattā "avidvā bhikkhave avijjāgato puññābhisaṅkhārampi abhisaṅkhāro"ti
pākaṭattā, asādhāraṇattā ca saṅkhārānaṁ hetubhāvena dīpitāti veditabbā. eteneva
ca ekekahetuphaladīpanaparihāravacanena sabbattha ekekahetuphaladīpane payojanaṁ veditabbaṁ.
etthāha:- evaṁ santepi ekantāniṭṭhaphalāya sāvajjāya avijjāya kathaṁ
puññāneñjābhisaṅkhārapaccayattaṁ yujjati? na hi nimbabījato ucchu uppajjatīti.
kathaṁ na yujjati? lokasmiṁ hi:-
viruddho cāviruddho ca sadisāsadiso tathā
dhammānaṁ paccayo siddho vipākā eva te ca na.
iti ayaṁ avijjā vipākavasena ekantāniṭṭhaphalā, sabhāvavasena ca sāvajjāpi
samānā sabbesampi etesaṁ puññābhisaṅkhārādīnaṁ yathānurūpaṁ ṭhānakiccasabhāvaviruddhā-
viruddhapaccayavasena sadisāsadisapaccayavasena ca paccayo hotīti veditabbo.
apica:-

footnote: 1 saṁ. ni. 16/52/82 2 maßēáū. 12/104/75

page number: 371

cutūpapāte saṁsāre saṅkhārānañca lakkhaṇe
yo paṭiccasamuppanna- dhammesu ca vimuyhati.
abhisaṅkharoti so ete saṅkhāre tividhe yato
avijjā paccayo tesaṁ tividhānaṁ ayaṁ tato
yathāpi nāma jaccandho naro 1- apariṇāyako
ekadāyāti maggena ummaggenāpi ekadā.
saṁsāre saṁsaraṁ bālo tathā apariṇāyako
karoti ekadā puññaṁ apuññamapi ekadā.
yadā ca ñatvā so dhammaṁ saccāni abhisamessati
tadā avijjūpasamā upasanto carissatīti.
saṅkhārapaccayā viññāṇanti cha viññāṇakāyā cakkhuviññāṇaṁ sotaviññāṇaṁ
ghānaviññānaṁ jivhāviññāṇaṁ kāyaviññāṇaṁ manoviññāṇaṁ. tattha cakkhuviññāṇaṁ
kusalavipākaṁ akusalavipākanti duvidhaṁ. tathā sotaghānajivhākāyaviññāṇāni. dve
vipākamanodhātuyo, tisso ahetukamanoviññāṇadhātuyo, aṭṭha sahetukavipākacittāni,
pañca rūpāvacarāni, cattāri arūpāvacarānīti bāvīsatividhaṁ. iti sabbāni bāttiṁsa
lokiyavipākaviññāṇāni.
tattha siyā:- kathaṁ panetaṁ jānitabbaṁ "idaṁ vuttappakāraṁ viññāṇaṁ saṅkhāra-
paccayā hotī"ti? upacitakammabhāve vipākābhāvato. vipākaṁ hetaṁ, vipākañca na upacita-
kammabhāve uppajjati. yadi uppajjeyya sabbesaṁ sabbavipākāni uppajjeyyuṁ,
na ca uppajjantīti jānitabbametaṁ "saṅkhārapaccayā idaṁ viññāṇaṁ hotī"ti. sabbameva

footnote: 1 sāmaṁ (gaṇṭhipade) visuddhi. 3/146 (syā)

page number: 372

hi idaṁ pavattipaṭisandhivasena dvedhā pavattati. tattha dve pañcaviññāṇāni dve
manodhātuyo somanassasahagatāhetukamanoviññāṇadhātūti imāni terasa pañcavokārabhave
pavattiyaṁyeva pavattanti, sesāni ekūnavīsati tīsu bhavesu yathānurūpaṁ pavattiyampi
paṭisandhiyaṁ pavattanti.
laddhappaccayamiti dhamma- mattametaṁ bhavantaramupeti
nāssa tato saṅkanti na tato hetaṁ vinā hoti.
iti hetaṁ laddhapaccayaṁ rūpārūpadhammattaṁ uppajjamānaṁ bhavantaramupetīti vuccati,
na satto ca, jīvo. tassa ca nāpi atītabhāvato idha saṅkanti atthi, nāpi
tato hetuṁ vinā idha pātubhāvo. ettha ca purimaṁ cavanato cuti, pacchimaṁ
bhavantarādipaṭisandhānato paṭisandhīti vuccati.
etthāha:- nanu evaṁ asaṅkantipātubhāve sati ye imasmiṁ manussattabhāve
khandhā, tesaṁ niruddhattā, phalapaccayassa ca kammassa tattha agamanato, aññassa
aññato ca taṁ phalaṁ siyā. upabhuñjake ca asati kassa taṁ phalaṁ siyā. tasmā
na sundaramidaṁ vidhānanti. tatridaṁ vuccati:-
"santāne yaṁ phalaṁ etaṁ nāññassa na ca aññato,
bījānaṁ abhisaṅkhāro etassatthassa sādhako.
phalassuppattiyā eva 1- siddhā bhuñjakasammati
phaluppādena rukkhassa yathā phalati sammutī"ti.
yopi vadeyya "evaṁ santepi ete saṅkhārā vijjamānā vā phalassa paccayā
siyuṁ avijjamānā vā. yadi vijjamānā, pavattikkhaṇeyeva nesaṁ vipākena bhavitabbaṁ.

footnote: 1 phalassuppattiyā evaṁ, visuddhi. 3/162 (syā)

page number: 373

athāpi avijjamānā, pavattito pubbe pacchā ca niccaṁ phalāvahā siyun"ti so
evaṁ vattabbo:-
"kattā paccayā ete na ca niccaṁ phalāvahā
pāṭibhogādikaṁ tattha veditabbaṁ nidassanan"ti. 1-
viññāṇapaccayā nāmarūpanti idha vedanāsaññāsaṅkhārakkhandhā nāmaṁ, cattāri
ca mahābhūtāni catunnañca mahābhūtānaṁ upādāyarūpaṁ rūpaṁ. abhāvakagabbhaseyyakānaṁ
aṇḍajānañca paṭisandhikkhaṇe vatthudasakaṁ kāyadasakanti vīsati rūpāni, tayo ca arūpino
khandhāti ete tevīsati dhammā viññāṇapaccayā nāmarūpanti veditabbā. sabhāvakānaṁ
bhāvadasakaṁ pakkhipitvā tettiṁsa, opapātikasattesu brahmakāyikādīnaṁ paṭisandhikkhaṇe
cakkhusotavatthudasakāni jīvitindriyanavakañcāti ekūnacattāḷīsa rūpāni, tayo ca arūpino
khandhāti ete dve cattālīsa dhammā viññāṇapaccayā nāmarūpaṁ. kāmabhave pana
sesaopapātikānaṁ saṁsedajānaṁ vā sabhāvakaparipuṇṇāyatanānaṁ paṭisandhikkhaṇe
cakkhusotaghānajivhākāyavatthubhāvadasakānīti tayo ca arūpino khandhāti ete tesattati
dhammā viññāṇapaccayā nāmarūpaṁ. esa ukkaṁso. avakaṁsena pana taṁtaṁdasakavikalānaṁ
tassa tassa vasena hāpetvā hāpetvā paṭisandhiyaṁ viññāṇapaccayā nāmarūpasaṅkhārā
veditabbā. arūpīnaṁ pana tayo arūpino khandhā, asaññānaṁ rūpato
jīvitindriyanavakamevāti. esa tāva paṭisandhiyaṁ nayo.
tattha siyā:- kathaṁ panetaṁ jānitabbaṁ "paṭisandhināmarūpaṁ viññāṇapaccayā
hotī"ti? suttato yuttino ca. sutte hi "cittānuparivattino dhammā"tiādinā 2-
nayena bahudhā vedanādīnaṁ viññāṇapaccayatā siddhā. yuttito pana:-

footnote: 1 visuddhi. 3/162 (syā) 2 abhi.saṅ. 34/62/12

page number: 374

cittajena hi rūpena idha diṭṭhena sijjhati.
adiṭṭhassāpi rūpassa viññāṇaṁ paccayo iti
nāmarūpapaccayā saḷāyatananti nāmaṁ vuttameva. idha pana rūpaṁ niyamato cattāri
bhūtāni cha vatthūni jīvitindriyanti ekādasavidhaṁ. saḷāyatanaṁ cakkhāyatanaṁ sotāyatanaṁ
ghānāyatanaṁ jivhāyatanaṁ kāyāyatanaṁ manāyatanaṁ.
tattha siyā:- kathaṁ panetaṁ jānitabbaṁ "nāmarūpaṁ saḷāyatanassa
paccayo"ti? nāmarūpabhāve bhāvato? tassa tassa hi nāmassa rūpassa ca bhāve
taṁ taṁ āyatanaṁ hoti, na aññathāti.
saḷāyatanapaccayā phassoti:-
"chaḷeva phassā saṅkhepā cakkhusamphassāadayo
viññāṇamiva bāttiṁsa vitthārena bhavanti te.
phassapaccayā vedanāti:-
dvārato vedanā vuttā cakkhusamphassajādikā
saḷeva tā pabhedena idha bāttiṁsa vedanā.
vedanāpaccayā taṇhāti:-
rūpataṇhādibhedena cha taṇhā idha dīpitā
ekekā tividhā tattha pavattakārato matā.
dukkhī sukhaṁ patthayati sukhī bhiyyopi icchati
upekkhā pana santattā sukhamicceva bhāsitā.

page number: 375

taṇhāya paccayā tasmā honti tissopi vedanā
vedanāpaccayā taṇhā iti vuttā mahesinā.
taṇhāpaccayā upādānanti cattāri upādānāni kāmupādānaṁ diṭṭhupādānaṁ
sīlabbatupādānaṁ attavādupādānaṁ. upādānapaccayā bhavoti idha kammabhavo
adhippeto. uppattibhāvo pana sadduddhāravasena vutto. bhavapaccayā jātīti
kammabhavapaccayā paṭisandhikhandhānaṁ pātubhāvo.
tattha siyā:- kathaṁ panetaṁ jānitabbaṁ "bhavo jātiyā paccayo"ti ce?
bāhirapaccayasamattepi hīnappaṇītatādivisesadassanato. bāhirānaṁ hi janakajananīsukka-
soṇitāhārādīnaṁ paccayānaṁ samattepi sattānaṁ yamakānaṁ yamakānampi sataṁ hīnap-
paṇītatādiviseso dissati. so ca na ahetuko sabbadā ca sabbesañca abhāvato,
na kammabhavato aññahetuko tadabhinibbattakassa sattānaṁ ajjhattasantāne aññassa
kāraṇassa abhāvatoti kammabhavahetukoyeva. kammaṁ hi sattānaṁ hīnappaṇītatādivisesassa
hetu. tenāha bhagavā "kammaṁ satte vibhajati, yadidaṁ hīnappaṇītatāya"ti. 1-
jātipaccayā jarāmaraṇantiādīsu yasmā asati jātiyā jarāmaraṇaṁ nāma
sokādayo vā dhammā na honti, jātiyā pana sati jarāmaraṇañceva jarāmaraṇasaṅkhāta-
dukkhadhammaphuṭṭhassa ca bālassa jarāmaraṇābhisambandhā vā tena tena dukkhadhammena
phuṭṭhassa anabhisambandhā vā sokādayo ca dhammā honti, tasmā ayaṁ jāti
jarāmaraṇassa ceva sokādīnañca paccayo hotīti veditabbāti.
so tathābhāvitena cittenātiādīsu pubbenivāsānussatiñāṇāyāti etassa
ñāṇassa adhigamāya, pattiyāti vuttaṁ hoti. anekavihitanti anekavidhaṁ nānappakāraṁ,
anekehi vā pakārehi pavattitaṁ, saṁvaṇṇitanti attho. pubbenivāsanti

footnote: 1 ma.u. 14/290/262

page number: 376

samanantarātītaṁ bhavaṁ ādiṁ katvā tattha tattha nivutthasantānaṁ. anussaratīti
khandhappaṭipāṭivasena cutipaṭisandhivasena vā anugantvā anugantvā sarati. imaṁ hi
pubbenivāsaṁ cha janā anussaranti titthiyā pakatisāvakā mahāsāvakā aggasāvakā
paccekabuddhā buddhāti. tattha titthiyā cattālīsaṁyeva kappe anussaranti, na tato
paraṁ. kasmā? dubbalapaññattā. tesaṁ hi nāmarūpaparicchedavirahitattā dubbalā paññā
hoti. pakatisāvakā kappasatampi kappasahassampi anussarantiyeva balavapaññattā. asīti
mahāsāvakā satasahassaṁ kappe anussaranti. dve aggasāvakā ekamasaṅkhyeyyaṁ
satasahassañca. paccekabuddhā dve asaṅkhyeyyāni satasahassañca. ettako hi tesaṁ
abhinīhāro. buddhānaṁ pana paricchedo nāma natthi. titthiyā ca khandhapaṭipāṭimeva
saranti, paṭipāṭiṁ muñcitvāva cutipaṭisandhivasena sarituṁ na sakkonti. yathā andhā
yaṭṭhiṁ amuñcitvā gacchanti, evaṁ te khandhapaṭipāṭiṁ amuñcitvā saranti. pakatisāvakā.
khandhapaṭipāṭiyāpi anussaranti, cutipaṭisandhivasenapi saṅkamanti, tathā asīti mahāsāvakā.
dvinnaṁ pana aggasāvakānaṁ khandhapaṭipāṭikiccaṁ natthi. ekassa attabhāvassa
cutiṁ disvā paṭisandhiṁ passanti, puna aparassa cutiṁ disvā paṭisandhinti evaṁ
cutipaṭisandhivaseneva saṅkamantā gacchanti. tathā paccekabuddhā. buddhānaṁ pana neva
khandhapaṭipāṭikiccaṁ, na cutipaṭisandhivasena saṅkamanakiccaṁ atthi. tesaṁ hi anekāsu
kappakoṭīsu heṭṭhā vā upari vā yaṁ yaṁ ṭhānaṁ icchanti, taṁ pākaṭameva hoti.
tasmā anekāpi kappakoṭiyo saṅkhipitvā yaṁ yaṁ icchanti, tattha tattheva okkamantā
sīhokkantavasena gacchanti. evaṁ gacchantānañca nesaṁ ñāṇaṁ antarantarāsu jātīsu
asajjamānaṁ icchiticchitaṭṭhānameva gaṇhāti.
imesu pana chasu pubbenivāsaṁ anussarantesu titthiyānaṁ pubbenivāsadassanaṁ
khajjopanakappabhāsadisaṁ hutvā upaṭṭhāti, pakatisāvakānaṁ dīpappabhāsadisaṁ,
mahāsāvakānaṁ ukkāpabhāsadisaṁ, aggasāvakānaṁ osadhitārakāpabhāsadisaṁ, paccekabuddhānaṁ

page number: 377

candappabhāsadisaṁ. buddhānaṁ rasmisahassapaṭimaṇḍitasaradasūriyamaṇḍalasadisaṁ hutvā
upaṭṭhāti. titthiyānaṁ pubbenivāsānussaraṇaṁ andhānaṁ yaṭṭhikoṭigamanaṁ viya hoti.
pakatisāvakānaṁ daṇḍakasetugamanaṁ viya, mahāsāvakānaṁ jaṅghasetugamanaṁ viya, aggasāvakānaṁ
sakaṭasetugamanaṁ viya, paccekabuddhānaṁ jaṅghamaggagamanaṁ viya, buddhānaṁ mahāsakaṭamaggagamanaṁ
viya hoti. imasmiṁ pana adhikāre sāvakānaṁ pubbenivāsānussaraṇaṁ adhippetaṁ.
tasmā evaṁ anussaritukāmena ādikammikena bhikkhunā pacchābhattaṁ
piṇḍapātapaṭikkantena rahogatena paṭisallīnena paṭipāṭiyā cattāri jhānāni
samāpajjitvā abhiññāpādakajjhānato vuṭṭhāya vuttanayena paṭiccasamuppādaṁ
paccavekkhitvā sabbapacchimā nisajjā āvajjitabbā. tato āsanapaññāpanaṁ
senāsanappavesanaṁ pattacīvarapaṭisāmanaṁ bhojanakālo gāmato āgamanakālo gāme
piṇḍāya calitakālo gāmaṁ piṇḍāya paviṭṭhakālo vihārato nikkhamanakālo
cetiyabodhivandanakālo pattadhovanakālo pattapaṭiggahaṇakālo pattapaṭiggahaṇato
yāva mukhadhovanā katakiccaṁ paccūsakāle katakiccaṁ majjhimayāme paṭhamayāme katakiccanti
evaṁ paṭilomakkamena sakalaṁ rattindivaṁ katakiccaṁ āvajjitabbaṁ. ettakaṁ pana pakati-
cittassapi pākaṭaṁ hoti, parikammasamādhicittassa pana atipākaṭameva. sace panettha
kiñci na pākaṭaṁ hoti, puna pādakajjhānaṁ samāpajjitvā vuṭṭhāya āvajjitabbaṁ.
ettakena dīpe jalite viya pākaṭaṁ hoti. evaṁ paṭilomakkameneva dutiyadivasepi
tatiyacatutthapañcamadivasesupi dasāhepi addhamāsepi māsepi saṁvaccharepi katakiccaṁ
āvajjitabbaṁ. eteneva upāyena dasa vassāni vīsati vassānīti yāva imasmiṁ bhave
attano paṭisandhi, tāva āvajjantena purimabhave cutikkhaṇe pavattanāmarūpaṁ āvajjitabbaṁ.
pahoti hi paṇḍito bhikkhu paṭhamavāreneva paṭisandhiṁ ugghāṭetvā cutikkhaṇe nāmarūpaṁ
ārammaṇaṁ kātuṁ. yasmā pana purimabhave nāmarūpaṁ asesaṁ niruddhaṁ, idha aññaṁ
uppannaṁ, tasmā taṁ ṭhānaṁ āhundarikaṁ andhatamamiva hoti sududdasaṁ duppaññena.

page number: 378

tenāpi "na sakkomahaṁ paṭisandhiṁ ugghātveā cutikkhaṇe nāmarūpārammaṇaṁ kātun"ti
dhuranikkhepo na kātabbo. tadeva pana pādakajjhānaṁ punappunaṁ samāpajjitvā vuṭṭhāya
vuṭṭhāya taṁ ṭhānaṁ āvajjitabbaṁ.
evaṁ karonto hi seyyathāpi nāma balavā puriso kūṭāgārakaṇṇikatthāya
mahārukkhaṁ chindanto sākhāpalāsacchedanamatteneva pharasudhārāya vipannāya
mahārukkhaṁ chindituṁ asakkontopi dhuranikkhepaṁ akatvāva kammārasālaṁ gantvā tikhiṇaṁ
pharasuṁ kārāpetvā puna āgantvā chindeyya, puna vipannāya ca punapi tatheva
kāretvā chindeyya, so evaṁ chindanto chinnassa chinnassa puna chettabbābhāvato
achinnassa ca chedanato nacirasseva mahārukkhaṁ pāteyya, evameva pādakajjhānā
vuṭṭhāya pubbe āvajjitaṁ anavajjitvā paṭisandhimeva āvajjanto taṁ nacirasseva
paṭisandhiṁ ugghāṭetvā cutikkhaṇe nāmarūpaṁ ārammaṇaṁ kareyyāti. tattha pacchima-
nisajjato pabhuti yāva paṭisandhito ārammaṇaṁ katvā pavattañāṇaṁ pubbenivāsañāṇaṁ
nāma na hoti, taṁ pana parikammasamādhiñāṇaṁ nāma hoti. "atītaṁsañāṇan"tipetaṁ
eke vadanti. taṁ atītaṁsañāṇassa rūpāvacarattā rūpāvacaraṁ sandhāya vacanaṁ na yujjati.
yadā panassa bhikkhuno paṭisandhiṁ atikkamma cutikkhaṇe pavattaṁ nāmarūpaṁ ārammaṇaṁ
katvā manodvārāvajjanaṁ uppajjitvā pubbe vuttanayena appanācittaṁ uppajjati,
tadāssa tena cittena sampayuttaṁ ñāṇaṁ pubbenivāsānussatiñāṇaṁ nāma. tena
ñāṇena sampayuttāya satiyā pubbenivāsaṁ anussarati.
tattha seyyathīdanti āraddhappakāradassanatthe nipāto. teneva yvāyaṁ pubbe-
nivāso āraddho, tassa pakārappabhedaṁ dassento ekampi jātintiādimāha.
tattha ekampi jātinti ekampi paṭisandhimūlaṁ cutipariyosānaṁ ekabhavapariyāpannaṁ
khandhasantānaṁ. esa nayo dve jātiyotiādīsu. anekepi saṁvaṭṭakappetiādīsu pana
parihāyamāno kappo saṁvaṭṭakappo tadā sabbesaṁ brahmaloke sannipatanato.

page number: 379

vaḍḍhamāno kappo vivaṭṭakappo tadā brahmalokato sattānaṁ vivaṭṭanato. tattha
saṁvaṭṭena saṁvaṭṭaṭṭhāyī gahito hoti. taṁmūlattā. vivaṭṭena ca vivaṭṭaṭṭhāyī. evaṁ
hi sati "cattārimāni bhikkhave kappassa asaṅkhyeyyāni. katamāni cattāri, yadā
bhikkhave kappo saṁvaṭṭati, taṁ na sukaraṁ saṅkhātuṁ yadā bhikkhave kappo saṁvaṭṭo
tiṭṭhati, taṁ .pe. yadā bhikkhave kappo vivaṭṭati .pe. yadā bhikkhave kappo
vivaṭṭo tiṭṭhati, na sukaraṁ saṅkhātun"ti 1- vuttāni cattāri asaṅkhyeyyāni
pariggahitāni honti.
tattha tayo saṁvaṭṭā tejosaṁvaṭṭo āposaṁvaṭṭo vāyosaṁvaṭṭoti. tisso
saṁvaṭṭasīmā ābhassarā subhakiṇhā vehapphalāti. yadā kappo tejena saṁvaṭṭati,
ābhassarato heṭṭhā agginā ḍayhati. yadā āpena saṁvaṭṭati, subhakiṇhato heṭṭhā
udakena vilīyati. yadā vāyunā saṁvaṭṭati. vehapphalato heṭṭhā vātena viddhaṁsīyati.
vitthārato pana sadāpi ekaṁ buddhakkhettaṁ vinassati. buddhakkhettaṁ nāma tividhaṁ
hoti jātikkhettaṁ āṇākkhettaṁ visayakkhettañca. tattha jātikkhettaṁ dasasahassa-
cakkavāḷapariyantaṁ hoti, yaṁ tathāgatassa paṭisandhiggahaṇādīsu kampati. āṇākkhettaṁ
koṭisatasahassacakkavāḷapariyantaṁ, yattha ratanaparittaṁ khandhaparittaṁ dhajaggaparittaṁ
āṭānāṭiyaparittaṁ moraparittanti imesaṁ parittānaṁ ānubhāvo vattati.
visayakkhettaṁ anantamaparimāṇaṁ, yaṁ "yāvatā vā pana ākaṅkheyyā"ti 2- vuttaṁ. tattha
yaṁ yaṁ tathāgato ākaṅkhati, taṁ taṁ jānāti. evametesu tīsu buddhakkhettesu ekaṁ
āṇākkhettaṁ vinassati. tasmiṁ pana vinassante jātikkhettaṁ vinaṭṭhameva hoti,
vinassantañca ekatova vinassati, saṇṭhahantañca ekato va saṇṭhahati.
tassevaṁ vināso ca saṇṭhahanañca veditabbaṁ:- yasmiṁ samaye kappo agginā
nassati, āditova kappavināsakamahāmegho vuṭṭhahitvā koṭisatasahassacakkavāḷe ekaṁ

footnote: 1 aṅ. catukka. 21/156/162 2 aṅ. tika. 20/81/221

page number: 380

mahāvassaṁ vassati. manussā tuṭṭhā sabbabījāni nīharitvā vapanti. sassesu pana
gokhāyitamattesu jātesu gadrabharavaṁ ravanto ekabindumattampi na vassati, tadā
pacchinnameva vassaṁ hoti. vassūpajīvino sattā kamena brahmaloke nibbattanti,
pupphaphalūpajīviniyo 1- ca devatā. evaṁ dīghe addhāne vītivatte tattha tattha udakaṁ
parikkhayaṁ gacchati, athānukkamena macchakacchapāpi kālaṁ katvā brahmaloke nibbattanti,
nerayikasattāpi. tattha "nerayikā sattamasūriyapātubhāve vinassatī"ti eke. jhānaṁ
vinā natthi brahmaloke nibbatti, etesañca keci dubbhikkhapīḷitā, keci abhabbā
ca jhānādhigamāya, te kathaṁ tattha nibbattantīti? devaloke paṭiladdhajhānavasena.
tadā hi "vassasatasahassassa accayena kappavuṭṭhānaṁ bhavissatī"ti lokabyūhā nāma
kāmāvacaradevā muttasirā vikkiṇṇakesā rudamukhā assūni hatthehi puñchamānā
rattavatthanivatthā ativiyavirūpavesadhārino hutvā manussapathe vicarantā evaṁ ārocenti
"mārisā ito vassasatasahassassa accayena kappavuṭṭhānaṁ bhavissati, ayaṁ loko
vinassissati, mahāsamuddopi assussissati, ayañca mahāpaṭhavī sineru ca pabbatarājā
uddayhissanti vinassissanti, yāva brahmalokā lokavināso bhavissati, mettaṁ
mārisā bhāvetha, karuṇaṁ, muditaṁ, upekkhaṁ mārisā bhāvetha, mātaraṁ upaṭṭhahatha, pitaraṁ
upaṭṭhahatha, kule jeṭṭhāpacāyino hothā"ti. tesaṁ vacanaṁ sutvā yebhuyyena manussā ca
bhummā devā ca saṁvegajātā aññamaññaṁ muducittā hutvā mettādīni puññāni
karitvā devaloke nibbattanti. tattha dibbasudhābhojanaṁ bhuñjitvā vāyokasiṇe
parikammaṁ katvā jhānaṁ paṭilabhanti. tadaññe pana aparapariyavedanīyena kammena devaloke
nibbattanti. aparapariyavedanīyakammarahito hi saṁsāre saṁsaranto nāma satto natthi. tepi
tattha tattheva jhānaṁ paṭilabhanti. evaṁ devaloke paṭiladdhajjhānavasena sabbepi brahmaloke
nibbattantīti.

footnote: 1 sī. puññaphalūpajīviniyo

page number: 381

vassūpacchedato pana uddhaṁ dīghassa addhuno accayena dutiyo sūriyo pātubhavati,
tasmiṁ pātubhūte neva rattiparicchedo, na divasaparicchedo paññāyati. eko sūriyo
udeti. eko atthaṁ gacchati, avicchinnasūriyasantāpova loko hoti. yathā ca pakatisūriye
sūriyadevaputto hoti, evaṁ kappavināsasūriye natthi. tattha pakatisūriye vattamāne
ākāse valāhakāpi dhūmasikhāpi caranti. kappavināsakasūriye vattamāne vigatadhūmavalāhakaṁ
ādāsamaṇḍalaṁ viya nimmalaṁ nabhaṁ hoti. ßēhapetvā pañca mahānadiyo sesakunnadīādīsu
udakaṁ sussati.
tatopi dīghassa addhuno accayena tatiyo sūriyo pātubhavati, yassa pātubhāvā
mahānadiyopi sussanti.
tatopi dīghassa addhuno accayena catuttho sūriyo pātubhavati, yassa pātubhāvā
himavati mahānadīnaṁ pabhavā "sīhappātano haṁsapātano kaṇṇamuṇḍako rathakādaho
anotattadaho chaddantadaho kuṇāladaho"ti ime satta mahāsarā sussanti.
tatopi dīghassa addhuno accayena pañcamo sūriyo pātubhavati, yassa pātubhāvā
anupubbena mahāsamudde aṅgulipabbatemanamattampi udakaṁ na saṇṭhāti.
tatopi dīghassa addhuno accayena chaṭṭho sūriyo pātubhavati, yassa pātubhāvā
sakalacakkavāḷaṁ ekadhūmaṁ hoti pariyādinnasinehaṁ dhūmena. yathā cidaṁ, evaṁ
koṭisatasahassacakkavāḷānipi.
tatopi dīghassa addhuno accayena sattamo sūriyo pātubhavati, yassa pātubhāvā
sakalacakkavāḷaṁ ekajālaṁ hoti saddhiṁ koṭisatasahassacakkavāḷehi. yojanasatikādibhedāni
sinerukūṭānipi palujjitvā ākāseyeva antaradhāyanti. sā aggijālā uṭṭhahitvā
cātumahārājike gaṇhāti. tattha kanakavimānaratanavimānamaṇivimānāni jhāpetvā tāva
tiṁsabhavanaṁ gaṇhāti. eteneva upāyena yāva paṭhamajjhānabhūmiṁ gaṇhāti. tattha tayopi

page number: 382

brahmaloke jhāpetvā ābhassare āhacca tiṭṭhati. sā yāva aṇumattampi saṅkhāragataṁ
atthi, tāva na nibbāyati. sabbasaṅkhāraparikkhayā pana sappitelajhānaggisikhā viya
chārikampi anavasesetvā nibbāyati. heṭṭhāākāsena saha upariākāso eko
hoti mahandhakāro.
atha dīghassa addhuno accayena mahāmegho uṭṭhahitvā paṭhamaṁ sukhumaṁ sukhumaṁ
vassati. anupubbena kumudanāḷayaṭṭhimusalatālakkhandhādippamāṇāhi dhārāhi vassanto
koṭisatasahassacakkavāḷesu sabbaṁ daḍḍhaṭṭhānaṁ pūretvā antaradhāyati. taṁ udakaṁ heṭṭhā
ca tiriyañca vāto samuṭṭhahitvā ghanaṁ karoti. parivaṭumaṁ paduminipatte udakabindusadisaṁ.
kathaṁ tāva mahantaṁ udakarāsiṁ ghanaṁ karotīti ce? vivarasampadānato. taṁ hissa
tahiṁ tahiṁ 1- vivaraṁ deti. taṁ evaṁ vātena sampiṇḍiyamānaṁ ghanaṁ kariyamānaṁ parikkhayamānaṁ
anupubbena heṭṭhā otarati. otiṇṇe otiṇṇe udake brahmalokaṭṭhāne
brahmalokā, upari catukāmāvacaradevalokaṭṭhāne ca devalokā pātubhavanti.
purimapaṭhaviṭṭhānaṁ otiṇṇe pana balavavātā uppajjanti. te taṁ pihitadvāre dhamakaraṇe
ṭhitaudakamiva nirussāsaṁ katvā rumbhanti. madhurodakaṁ parikkhayaṁ gacchamānaṁ upari rasapaṭhaviṁ
samuṭṭhapeti. sā vaṇṇasampannā ceva hoti gandharasasampannā ca nirudakapāyāsassa
upari patalaṁ viya. tadā ca ābhassarabrahmaloke paṭhamatarābhinibbattā sattā āyukkhayā
vā puññakkhayā vā tato cavitvā idha uppajjanti. te honti sayaṁpabhā
antalikkhacarā. te aggaññasutte 2- vuttanayena taṁ rasapaṭhaviṁ sāyitvā taṇhābhibhūtā
āluppakārakaṁ paribhuñjituṁ upakkamanti.
atha tesaṁ sayaṁpabhā antaradhāyati, andhakāro hoti. te andhakāraṁ disvā
bhāyanti. tato nesaṁ bhayaṁ nāsetvā sūrabhāvaṁ janayantaṁ paripuṇṇapaññāsayojanaṁ

footnote: 1 visuddhi. tamhi tamhi 2 dī.pā. 11/119,120-72

page number: 383

sūriyamaṇḍalaṁ pātubhavati. te taṁ disvā "ālokaṁ paṭilabhimahā"ti haṭṭhatuṭṭhā hutvā
"amhākaṁ bhītānaṁ bhayaṁ nāsetvā sūrabhāvaṁ janayanto uṭṭhito, tasmā sūriyo hotū"ti
sūriyotvevassa nāmaṁ karonti. atha sūriye divasaṁ ālokaṁ katvā atthaṅgate "yampi
ālokaṁ labhimha, sopi no naṭṭho"ti puna bhītā honti, tesaṁ evaṁ hoti "sādhu
vatassa sace aññaṁ ālokaṁ labheyyāmā"ti. tesaṁ cittaṁ ñatvā viya ekūnapaññāsayojanaṁ
candamaṇḍalaṁ pātubhavati. te taṁ disvā bhiyyoso mattāya haṭṭhatuṭṭhā hutvā "amhākaṁ
chandaṁ ñatvā viya uṭṭhito, tasmā cando hotū"ti candotvevassa nāmaṁ karonti.
evaṁ candimasūriyesu pātubhūtesu nakkhattāni tārakarūpāni pātubhavanti. tato
pabhuti rattindivā paññāyanti anukkamena ca māsaḍḍhamāsautusaṁvaccharā. candimasūriyānaṁ
pana pātubhūtadivaseyeva sinerucakkavāḷahimavantapabbatā pātubhavanti. te ca kho apubbaṁ
acarimaṁ phagguṇapuṇṇamadivaseyeva pātubhavanti. kathaṁ? yathā nāma kaṅgubhatte paccamāne
ekappahāreneva pubbulakā 1- uṭṭhahanti, eke padesā thūpathūpā honti eke
ninnaninnā eke samasamā, evameva thūpathūpaṭṭhāne pabbatā honti ninnaninnaṭṭhāne
samuddā samasamaṭṭhāne dīpāti.
atha tesaṁ sattānaṁ rasapaṭhaviṁ paribhuñajantānaṁ kamena ekacce vaṇṇavanato,
ekacce dubbaṇṇā honti. tattha vaṇṇavanto dubbaṇṇe atimaññanti. tesaṁ
atimānapaccayā sāpi rasapaṭhavī antaradhāyati, bhūmipappaṭako pātubhavati. atha tesaṁ
teneva nayena sopi antaradhāyati padālatā 2- pātubhavati. teneva nayena sāpi
antaradhāyati, akaṭṭhapāko sāli pātubhavati akaṇo athuso suddho sugandho
taṇḍulapphalo. tato nesaṁ bhājanāni uppajjanti. te sāliṁ bhājane ṭhapetvā
pāsāṇapiṭṭhiyaṁ ṭhapenti. sayameva jālāsikhā uṭṭhahitvā taṁ pacati. so hoti odano
sumanajātipupphasadiso. na tassa sūpena vā byañjanena vā karaṇīyaṁ atthi, yaṁyaṁrasaṁ

footnote: 1 sī. pubbuḷakā, ka. pubbuḷakāni 2 sī. badālatā

page number: 384

bhuñjitukāmā honti, taṁtaṁrasova hoti. tesaṁ taṁ oḷārikaṁ āhāraṁ āharayataṁ tato
pabhuti muttakarīsaṁ sañjāyati. atha nesaṁ tassa nikkhamanatthāya vaṇamukhāni pabhijjanti.
purisassa purisabhāvo, itthiyā itthibhāvo pātubhavati. tatra sudaṁ itthī purisaṁ,
puriso ca itthiṁ ativelaṁ upanijjhāyati. tesaṁ ativelaṁ upanijjhāyanapaccayā
kāmapariḷāho uppajjati. tato methunadhammaṁ paṭisevanti. te asaddhammapaṭisevanapaccayā
viññūhi garahiyamānā viheṭhiyamānā tassa asaddhammassa paṭicchādanahetu agārāni karonti.
te agāraṁ ajjhāvasamānā anukkamena aññatarassa alasajātikassa sattassa
diṭṭhānugatiṁ āpajjantā sannidhiṁ karonti. tato pabhuti kaṇopi thusopi taṇḍulaṁ
pariyonaddhati, lāyitaṭṭhānampi na paṭivirūhati, te sannipatitvā anutthunanti "pāpakā
vata bho dhammā sattesu pātubhūtā, mayaṁ hi pubbe manomayā ahumhā"ti
aggaññasutte 1- vuttanayena vitthāretabbaṁ. tato mariyādaṁ ṭhapetanti.
atha aññataro satto aññassa bhāgaṁ adinnaṁ ādiyati. taṁ dvikkhattuṁ
paribhāsitvā tatiyavāre pāṇileḍḍudaṇḍehi paharanti. te evaṁ adinnādānagaraha-
musāvādadaṇḍādānesu uppannesu sannipatitvā cintayanti "yannūna mayaṁ ekaṁ
sattaṁ sammanneyyāma, yo no sammā khīyitabbaṁ khīyeyya, garahitabbaṁ garaheyya,
pabbājetabbaṁ pabbājeyya, mayaṁ panassa sālīnaṁ bhāgaṁ anuppadassāmā"ti. evaṁ
katasanniṭṭhānesu pana sattesu imasmiṁ tāva kappe ayameva bhagavā bodhisattabhūto
tena samayena tesu sattesu abhirūpataro ca dassanīyataro ca mahesakkhataro ca buddhi-
sampanno paṭibalo niggahapaggahaṁ kātuṁ. te taṁ upasaṅkamitvā yācitvā sammanniṁsu.
so "tena mahājanena sammatoti mahāsammato, khettānaṁ adhipatīti khattiyo, dhammena
samena paresaṁ rañjetīti rājā"ti tīhi nāmehi paññāyittha. yaṁ hi loke
acchariyaṭṭhānaṁ, bodhisattova tattha ādipurisoti. evaṁ bodhisattaṁ ādiṁ katvā

footnote: 1 dī.pā. 11/128/77

page number: 385

khattiyamaṇḍale saṇṭhite anupubbena brāhmaṇādayopi vaṇṇā saṇṭhahiṁsu. tattha
kappavināsakamahāmeghato yāva jālāpacchedo, idamekamasaṅkhyeyyaṁ saṁvaṭṭoti
vuccati. kappavināsakajālapacchedato yāva koṭisatasahassacakkavāḷaparipūrato sampatti-
mahāmegho, idaṁ dutiyamasaṅkhyeyyaṁ saṁvaṭṭaṭṭhāyīti vuccati. sampattimahāmeghatova yāva
candimasūriyapātubhāvo, idaṁ tatiyamasaṅkhyeyyaṁ vivaṭṭoti vuccati. candimasūriya-
pātubhāvato yāva puna kappavināsakamahāmegho, idaṁ catutthasaṅkhyeyyaṁ vivaṭṭaṭṭhāyīti
vuccati. imāni cattāri asaṅkhyeyyāni eko mahākappo hoti. evaṁ tāva agginā
vināso ca saṇṭhahanañca veditabbaṁ.
yasmiṁ pana samaye kappo udakena nassati, āditova kappavināsakamahāmegho
uṭṭhahitvāti pubbe vuttanayeneva vitthāretabbaṁ. ayaṁ pana viseso:- yathā
tattha dutiyo sūriyo, evamidha kappavināsako khārudakamahāmegho uṭṭhāti. so ādito
sukhumaṁ vassanto anukkamena mahādhārāhi koṭisatasahassacakkavāḷānaṁ 1- pūrento vassati.
khārudakena phuṭṭhaphuṭṭhā paṭhavīpabbatādayo vilīyanti. udakaṁ samantato vātehi dhārīyati.
paṭhavito yāva dutiyajjhānabhūmiṁ udakaṁ gaṇhati, tattha tayopi brahmaloke vilīyāpetvā
subhakiṇhe āhacca tiṭṭhati. taṁ yāva aṇumattampi saṅkhāragataṁ atthi, tāva na
vūpasamati. udakānugataṁ pana sabbasaṅkhāragataṁ abhibhavitvā sahasā vūpasamati, antaradhānaṁ
gacchati. heṭṭhākāsena saha upariākāso eko hoti mahandhakāroti sabbaṁ vuttasadisaṁ.
kevalaṁ panidha ābhassarabrahmalokaṁ ādiṁ katvā loko pātubhavati. subhakiṇhato ca
cavitvā ābhassaraṭṭhānādīsu sattā nibbattanti. tattha kappavināsakamahāmeghato
yāva kappavināsakakhārudakupacchedo, idamekaṁ asaṅkhyeyyaṁ. udakupacchedato yāva
sampattimahāmegho, idaṁ dutiyamasaṅkhyeyyaṁ. sampattimahāmeghato .pe. imāni cattāri
asaṅkhyeyyāni eko mahākappo hoti. evaṁ udakena vināso ca saṇṭhahanañca
veditabbaṁ.

footnote: 1 sī.....cakkavāḷaṁ

page number: 386

yasmiṁ pana samaye kappo vā tena vinassati, āditova kappavināsakamahāmegho
vuṭṭhahitvāti pubbe vuttanayeneva vitthāretabbaṁ. ayaṁ pana viseso:- yathā ca
tattha dutiyasūriyo, evamidha kappavināsanatthaṁ vāto samuṭṭhāti. so paṭhamaṁ thūlarajaṁ
uṭṭhāpeti, tato saṇharajaṁ sukhumavālikaṁ thūlavālikaṁ sakkharapāsāṇādayoti yāva
kūṭāgāramatte pāsāṇe visamaṭṭhāne ṭhitamahārukkhe ca uṭṭhāpeti. te paṭhavito
nabhamuggatā na puna patanti, tattheva cuṇṇavicuṇṇā hutvā abhāvaṁ gacchanti.
athānukkamena heṭṭhāmahāpaṭhaviyā vāto samuṭṭhahitvā paṭhaviṁ parivattetvā uddhaṁ
mūlaṁ katvā ākāse khipati. yojanasatappamāṇā paṭhavippadesā dviyojanatiyojana-
catuyojanapañcayojanasatappamāṇāpi bhijjitvā vātavegukkhittā ākāseyeva
cuṇṇavicuṇṇā hutvā abhāvaṁ gacchanti. cakkavāḷapabbatampi sinerupabbatampi vāto
ukkhipitvā ākāse khipati. te aññamaññaṁ abhihantvā cuṇṇavicuṇṇā hutvā
vinassanti. eteneva upāyena bhummaṭṭhakavimānāni ca ākāsaṭṭhakavimānāni ca
vināsento chakāmāvacaradevaloke vināsetvā koṭisatasahassacakkavāḷāni vināseti.
tattha cakkavāḷā cakkavāḷehi, himavantā himavantehi, sinerū sinerūhi aññamaññaṁ
samāgantvā cuṇṇavicuṇṇā hutvā vinassanti. paṭhavito yāva tatiyajjhānabhūmiṁ
vāto gaṇhāti, tattha tayo brahmaloke vināsetvā vehapphale āhacca tiṭṭhati.
evaṁ sabbasaṅkhāragataṁ vināsetvā sayampi vinassati. heṭṭhāākāsena saha
upariākāso eko hoti mahandhakāroti sabbaṁ vuttasadisaṁ. idha pana subhakiṇha-
brahmalokaṁ ādiṁ katvā loko pātubhavati. vehapphalato ca cavitvā subhakiṇhaṭṭhānādīsu
sattā nibbattanti. tattha kappavināsakamahāmeghato yāva kappavināsakavātūpacchedo,
idamekaṁ asaṅkhyeyyaṁ. vātūpacchedato yāva sampattimahāmegho, idaṁ dutiyamasaṅkhyeyyaṁ
.pe. imāni cattāri asaṅkhyeyyāni eko mahākappo hoti. evaṁ vātena vināso
ca saṇṭhahanañca veditabbaṁ.

page number: 387

kiṁkāraṇā evaṁ loko vinassati? akusalamūlakāraṇā. akusalamūlesu hi ussannesu
evaṁ loko vinassati. so ca kho rāge ussannatare agginā vinassati, dose
ussannatare udakena vinassati. keci pana "dose ussannatare agginā, rāge
udakenā"ti vadanti. mohe ussannatare vātena vinassati, evaṁ vinassantopi ca
nirantarameva satta vāre agginā nassati, aṭṭhame vāre udakena. puna satta
vāre agginā, aṭṭhame vāre udakenāti evaṁ aṭṭhame aṭṭhame vāre vinassanto
sattakkhattuṁ udakena vinassitvā puna satta vāre agginā nassati. ettāvatā
tesaṭṭhi kappā atītā honti. etthantare udakena nassanavāraṁ sampattampi
paṭibāhitvā laddhokāso vāto paripuṇṇacatusaṭṭhikappāyuke subhakiṇhe viddhaṁsento
lokaṁ vināseti.
pubbenivāsaṁ anussarantopi ca kappānussaraṇako bhikkhu etesu kappesu
anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe anussarati.
saṁvaṭṭakappe vivaṭṭakappeti ca kappassa aḍḍhaṁ gahetvā vuttaṁ. saṁvaṭṭavivaṭṭa-
kappeti sakalakappaṁ gahetvā vuttaṁ. kathaṁ anussaratīti ce? amutrāsintiādinā
nayena. tattha amutrāsinti amumhi saṁvaṭṭakappe ahaṁ amumhi bhave vā yoniyā
vā gatiyā vā viññāṇaṭṭhitiyā vā sattāvāse vā sattanikāye vā āsiṁ.
evaṁnāmoti tisso vā pusso vā. evaṁgottoti kaccāno vā kassapo vā.
idamassa atītabhave attano nāmagottānussaraṇavasena vutta. sace pana tasmiṁ kāle
attano vaṇṇasampattiṁ vā lūkhapaṇītajīvitabhāvaṁ vā sukhadukkhabahulataṁ vā appāyuka-
dīghāyukabhāvaṁ vā anussaritukāmo, hoti tampi anussaratiyeva. tenāha "evaṁvaṇṇo
.pe. evamāyupariyanto"ti. tattha evaṁvaṇṇoti odāto vā sāmo vā. evamāhāroti
sālimaṁsodanāhāro vā pavattaphalabhojano vā. evaṁsukhadukkhappaṭisaṁvedīti
anekappakārena kāyikacetasikānaṁ sāmisanirāmisādippabhedānaṁ vā sukhadukkhānaṁ

page number: 388

paṭisaṁvedī. evamāyupariyantoti evaṁ vassasataparimāṇāyupariyanto vā
caturāsītikappasatasahassāyupariyanto vā.
so tato cuto amutra udapādinti so ahaṁ tato bhavato yonito gatito
viññāṇaṭṭhitito sattāvāsato sattanikāyato vā cuto puna amukasmiṁ nāma bhave
yoniyā gatiyā viññānaṭṭhitiyā sattāvāse sattanikāye vā udapādiṁ. tatrāpāsinti
atha tatrāpi bhave yoniyā gatiyā viññāṇaṭṭhitiyā sattāvāse sattanikāye vā
puna ahosiṁ. evaṁnāmotiādi vuttanayameva. apica yasmā amutrāsinti idaṁ
anupubbena ārohantassa yāvaticchakaṁ 1- anussaraṇaṁ, so tato cutoti paṭinivattantassa
paccavekkhaṇaṁ, tasmā idhūpapannoti imissā idhūpapattiyā anantaramevassa
upapattiṭṭhānaṁ sandhāya amutra udapādinti idaṁ vuttanti veditabbaṁ.
tatrāpāsinti evamādi panassa tatra imissā upapattiyā anantare upapattiṭṭhāne
nāmagottādīnaṁ anussaraṇadassanatthaṁ vuttaṁ. so cuto idhūpapannoti svāhaṁ tato
anantarūpapattiṭṭhānato cuto idha amukasmiṁ nāma khattiyakule vā brāhmaṇakule
vā nibbattoti. Ōtīti evaṁ. sākāraṁ sauddesanti nāmagottavasena sauddesaṁ,
vaṇṇādivasena sākāraṁ. nāmagottena hi satto tisso phusso kassapoti
uddisīyati, vaṇṇādīhi sāmo odātoti nānattato paññāyati. tasmā nāmagottaṁ
uddeso. itare ākārāti.
pubbenivāsānussatiñāṇaniddesavaṇṇanā niṭṭhitā.
----------------

footnote: 1 yāvadicchakaṁ, visuddhi. 2/266, vi.a. 1/179(8) (syā)

page number: 389

54. dibbacakkhuñāṇaniddesavaṇṇanā
[106] dibbacakkhuñāṇaniddese ālokasaññaṁ manasi karotīti divā vā rattiṁ
vā sūriyajoticandamaṇiālokaṁ ālokoti manasi karoti. evaṁ manasikarontova ālokoti
saññaṁ manasi pavattanato "ālokasaññaṁ manasi karotī"ti vuccati. divāsaññaṁ
adhiṭṭhātīti evaṁ ālokasaññaṁ manasikatvā divāti saññaṁ ṭhapeti. yathā divā
tathā rattinti yathā divā āloko diṭṭho, tatheva rattimpi manasi karoti. yathā
rattiṁ tathā divāti yathārattiṁ āloko diṭṭho, tatheva divāpi manasi karoti.
iti vivaṭṭena cetasāti evaṁ apihitena cittena. apariyonaddhenāti samantato
anaddhena. sappabhāsañcittaṁ bhāvetīti saobhāsaṁ cittaṁ vaḍḍheti. etena dibbacakkhussa
parikammālokārammaṇaṁ cittaṁ kathitaṁ. ālokakasiṇārammaṇaṁ catutthajjhānameva vā sandhāya
vuttaṁ. tassevaṁ bhāvayato obhāsajātaṁ cittaṁ hoti vigatandhakārāvaraṇaṁ. tena hi
dibbacakkhuṁ uppādetukāmena ādikammikena kulaputtena imissāyeva pāḷiyā anusārena
kasiṇārammaṇaṁ abhiññāpādakajjhānaṁ sabbākārena abhinīhārakkhamaṁ katvā
"tejokasiṇaṁ odātakasiṇaṁ ālokakasiṇan"ti imesu tīsu kasiṇesu aññataraṁ
āsannaṁ kātabbaṁ, upacārajjhānagocaraṁ katvā vaḍḍhetvā ṭhapetabbaṁ, na tattha
appanā uppādetabbāti adhippāyo. sace hi uppādeti, pādakajjhānanissayaṁ
hoti, na parikammanissayaṁ. imesu pana tīsu ālokakasiṇaṁyeva seṭṭhataraṁ, tadanulomena
pana itaraṁ kasiṇadvayampi vuttaṁ. tasmā ālokakasiṇaṁ itaresaṁ vā aññataraṁ ārammaṇaṁ
katvā cattāri jhānāni uppādetvā puna upacārabhūmiyaṁyeva ṭhatvā kasiṇaṁ
vaḍḍhetabbaṁ. vaḍḍhitavaḍḍhitaṭṭhānassa antoyeva rūpagataṁ passitabbaṁ. rūpagataṁ passato
panassa tena byāpārena parikammacittena ālokapharaṇaṁ akubbato parikammassa vāro
atikkamati, tato āloko antaradhāyati, tasmiṁ antarahite rūpagatampi na dissati.
athānena punappunaṁ pādakajjhānameva pavisitvā tato vuṭṭhāya āloko pharitabbo.

page number: 390

evaṁ anukkamena āloko pharitabbo. evaṁ anukkamena āloko thāmagato hotīti.
"ettha āloko hotī"ti yattakaṁ ṭhānaṁ paricchindati, tattha āloko tiṭṭhatiyeva.
divasampi nisīditvā passato rūpadassanaṁ hoti. tattha yadā tassa bhikkhuno maṁsacakkhussa
anāpāthagataṁ antokucchigataṁ hadayavatthunissitaṁ heṭṭhāpaṭhavītalanissitaṁ tirokuḍḍa-
pabbatapākāraṁ gataparacakkavāḷagatanti idaṁ rūpaṁ ñāṇacakkhussa āpāthaṁ āgacchati,
maṁsacakkhunā dissamānaṁ viya hoti, tadā dibbacakkhu uppannaṁ hoti. tadeva cettha
rūpadassanasamatthaṁ, na pubbabhāgacittāni.
tatrāyaṁ dibbacakkhuno uppattikkamo:- vuttappakārametaṁ rūpamārammaṇaṁ
katvā manodvārāvajjane uppajjitvā niruddhe tadeva rūpamārammaṇaṁ katvā cattāri
pañca vā javanāni uppajjantīti pubbe vuttanayeneva veditabbaṁ. idaṁ pana ñāṇaṁ
"sattānaṁ cutūpapāte ñāṇan"tipi "dibbacakkhuñāṇan"tipi vuccati. taṁ panetaṁ
puthujjanassa paripantho hoti. so hi "yattha āloko hotū"ti adhiṭṭhāti, taṁ
taṁ paṭhavīsamuddapabbate vinivijjhitvāpi ekālokaṁ hoti. athassa tattha bhayānakāni
yakkharakkhasādirūpāni passato bhayaṁ uppajjati. tena cittavikkhepaṁ patvā
jhānavibbhantako hoti. tasmā rūpadassane appamattena bhavitabbaṁ.
sattānaṁ cutūpapātañāṇāyāti sattānaṁ cutiyā ca upapāte ca ñāṇāya.
yena ñāṇena sattānaṁ cuti ca upapāto ca ñāyati, tadatthaṁ dibbacakkhuñāṇatthanti
vuttaṁ hoti. dibbena cakkhunāti vuttatthameva. visuddhenāti cutūpapātadassanena
diṭṭhivisuddhihetuttā visuddhaṁ. yo hi cutimattameva passati, na upapātaṁ, so
ucchedadiṭṭhiṁ gaṇhāti. yo upapātameva passati, na cutiṁ, so navasattapātubhāvadiṭṭhiṁ
gaṇhāti. yo pana tadubhayaṁ passati. so yasmā duvidhampi taṁ diṭṭhigatamativattati.
tasmāssa taṁ dassanaṁ diṭṭhivisuddhihetu hoti. ubhayañcetaṁ buddhaputtā passanti.
tena vuttaṁ

page number: 391

"cutūpapātadassanena diṭṭhivisuddhihetuttā visuddhan"ti. manussūpacāraṁ atikka-
mitvā rūpadassanena atikkantamānusakaṁ, mānusakaṁ vā maṁsacakkhuṁ atikkantattā
atikkantamānusakaṁ. tena dibbena cakkhunā visuddhena atikkantamānusakena.
satte passatīti manussamaṁsacakkhunā viya satte oloketi. cavamāne
upapajjamāneti ettha cutikkhaṇe upapattikkhaṇe vā dibbacakkhunā daṭṭhuṁ na
sakkā, ye pana āsannacutikā idāni cavissanti, te cavamānā. ye ca
gahitapaṭisandhikā sampatinibbattā vā, 1- te upapajjamānāti adhippetā. te
evarūpe cavamāne upapajjamāne ca passatīti dasseti. hīneti mohanissandayuttattā
hīnānaṁ jātikulabhogādīnaṁ vasena hīḷite ohīḷite oññāte avaññāte.
paṇīteti amohanissandayuttattā tabbiparīte. suvaṇṇeti adosanissandayuttattā
iṭṭhakantamanāpavaṇṇayutte. dubbaṇṇeti dosanissandayuttattā aniṭṭhākantāmanāpa-
vaṇṇayutte, anabhirūpe virūpetipi attho. sugateti sugatigate, alobhanissandayuttattā
vā aḍḍhe mahaddhane. duggateti duggatigate. lobhanissandayuttattā vā
dalidde appannapāne. yathākammūpagateti yaṁ yaṁ kammaṁ upacitaṁ, tena tena upagate.
tattha purimehi "cavamāne"tiādīhi dibbacakkhukiccaṁ vuttaṁ, iminā pana padena
yathākammūpagañāṇakiccaṁ.
tassa ca ñāṇassa ayamuppattikkamo:- idha bhikkhu heṭṭhānirayābhimukhaṁ
ālokaṁ vaḍḍhetvā nerayike satte passati mahādukkhamanubhavamāne, taṁ dassanaṁ
dibbacakkhukiccameva. so evaṁ manasi karoti kiṁ nu kho kammaṁ katvā ime sattā
etaṁ dukkhamanubhavantī"ti. athassa "idaṁ nāma katvā"ti taṁ kammārammaṇaṁ ñāṇamuppajjati.
tathā uparidevalokābhimukhaṁ ālokaṁ vaḍḍhetvā nandanavanamissakavanaphārusakavanādīsu

footnote: 1 sī. sampatinibbattā, sampatinibbattāva, visuddhi. 2/268 (syā)

page number: 392

satte passati mahāsampattiṁ anubhavamāne, tampi dassanaṁ dibbacakkhukiccameva. so
evaṁ manasi karoti "kiṁ nu kho kammaṁ katvā ime sattā etaṁ sampattiṁ anubhavantī"ti.
athassa "idaṁ nāma katvā"ti kammārammaṇaṁ ñāṇamuppajjati. idaṁ yathākammūpagañāṇaṁ
nāma. imassa visuṁ parikammaṁ nāma natthi. yathā cimassa, evaṁ anāgataṁsañāṇassāpi.
dibbacakkhupādakāneva hi imāni dibbacakkhunā saheva ijjhanti.
ime vata bhontotiādīsu imeti dibbacakkhunā diṭṭhānaṁ nidassanavacanaṁ.
vatāti anulomanatthe nipāto. bhontoti bhavanto. duṭṭhu caritaṁ, duṭṭhaṁ vā caritaṁ
kilesapūtikattāti duccaritaṁ, kāyena duccaritaṁ, kāyato vā uppannaṁ duccaritanti
kāyaduccaritaṁ. itaresupi eseva nayo. samannāgatāti samaṅgībhūtā. ariyānaṁ
upavādakāti buddhapaccekabuddhasāvakānaṁ ariyānaṁ antamaso gihisotāpannānampi
anatthakāmā hutvā antimavatthunā vā guṇaparidhaṁsanena vā upavādakā, akkosakā
garahakāti vuttaṁ hoti. tattha "natthi imesaṁ samaṇadhammo, assamaṇā ete"ti vadanto
antimavatthunā upavadati, "natthi imesaṁ jhānaṁ vā vimokkho vā maggo vā phalaṁ
vā"tiādīni vadanto guṇaparidhaṁsanena upavadatīti veditabbo. so ca jānaṁ vā
upavadeyya ajānaṁ vā, ubhayathāpi ariyūpavādova hoti. bhāriyaṁ kammaṁ ānantariyasadisaṁ
saggāvaraṇaṁ maggāvaraṇañca, satekicchaṁ pana hoti. tasmā yo ariyaṁ upavadati,
tena gantvā sace attanā vuḍḍhataro hoti, ukkuṭikaṁ nisīditvā "ahaṁ āyasmantaṁ
idañcidañca avacaṁ, taṁ me khamāhī"ti khamāpetabbo. sace navakataro hoti, vanditvā
ukkuṭikaṁ nisīditvā añjaliṁ paggahetvā "ahaṁ bhante tumhe iñcidañca avacaṁ,
taṁ me khamathā"ti khamāpetabbo. sace disā pakkanto hoti, sayaṁ vā gantvā
saddhivihārike vā pesetvā khamāpetabbo. sace nāpi gantuṁ na pesetuṁ sakkā
hoti, ye tasmiṁ vihāre bhikkhū vasanti, tesaṁ santikaṁ gantvā sace navakatarā
honti, ukkuṭikaṁ nisīditvā, sace vuḍḍhe vuttanayeneva paṭipajjitvā "ahaṁ bhante

page number: 393

asukaṁ nāma āyasmantaṁ idañcidañca avacaṁ, taṁ khamatu me so āyasmā"ti vatvā
khamāpetabbo. sammukhā akkhamantepi etadeva kātabbaṁ. sace ekacārikabhikkhu hoti,
neva tassa vasanaṭṭhānaṁ, na gataṭṭhānaṁ paññāyati, ekassa paṇḍitassa bhikkhuno
santikaṁ gantvā "ahaṁ bhante asukaṁ nāma āyasmantaṁ idañcidañca avacaṁ, taṁ
me anussarato vippaṭisāro hoti, kiṁ karomī"ti vattabbaṁ. so vakkhati "tumhe
mā cintayittha thero tumhākaṁ khamati, cittaṁ vūpasamethā"ti. tenāpi ariyassa
gatadisābhimukhena añjaliṁ paggahetvā "khamā"ti vattabbaṁ. yadi so parinibbuto hoti,
parinibbutapañcaṭṭhānaṁ gantvā yāva sīvathikaṁ gantvāpi khamāpetabbaṁ. evaṁ kate
neva saggāvaraṇaṁ, na maggāvaraṇaṁ hoti, pākatikameva hotīti.
micchādiṭṭhikāti viparītadassanā. micchādiṭṭhikammasamādānāti micchādiṭṭhivasena
samādinnanānāvidhakammā, ye ca micchādiṭṭhimūlakesu kāyakammādīsu aññepi
samādapenti. ettha ca vacīduccaritaggahaṇeneva ariyūpavāde, manoduccaritaggahaṇena
ca micchādiṭṭhiyā saṅgahitāyapi imesaṁ dvinnaṁ pana vacanaṁ mahāsāvajjabhāvadassanatthanti
veditabbaṁ. mahāsāvajjo hi ariyūpavādo ānantarikasadisattā. vuttampi cetaṁ
"seyyathāpi sāriputta bhikkhu sīlasampanno samādhisampanno paññāsampanno diṭṭheva
dhamme aññaṁ ārādheyya, evaṁsampadamidaṁ sāriputta vadāmi taṁ vācaṁ appahāya
taṁ cittaṁ appahāya taṁ diṭṭhiṁ appaṭinissajjitvā yathābhataṁ nikkhitto, evaṁ
niraye"ti. 1- micchādiṭṭhito ca mahāsāvajjataraṁ nāma aññaṁ natthi. yathāha "nāhaṁ
bhikkhave aññaṁ ekadhammampi samanupassāmi, yaṁ evaṁ mahāsāvajjaṁ, yathayidaṁ bhikkhave
micchādiṭṭhi, micchādiṭṭhiparamāni bhikkhave mahāsāvajjānī"ti. 2-
kāyassa bhedāti upādinnakhandhapariccāgā. paraṁ maraṇāti tadanantaraṁ
abhinibbattikkhandhaggahaṇe. 3- atha vā kāyassa bhedāti jīvitindriyassupacchedā. paraṁ

footnote: 1 ma. mū. 12/149/110 2 aṅ. ekaka. 20/310/35 3 sī. abhinibbattikhandhakkhaṇe

page number: 394

maraṇāti cuticittato uddhaṁ. apāyanti evamādi sabbaṁ nirayavevacanameva. nirayo
hi saggamokkhahetubhūtā puññasammatā ayā apetattā, sukhānaṁ vā āyassa abhāvā
apāyo. dukkhassa gati paṭissaraṇanti duggati, dosabahulatāya vā duṭṭhena
kammunā nibbattā gati duggati. vivasā nipatanti tattha dukkaṭakārinoti vinipāto,
vinassantā vā ettha patanti sambhijjamānaṅgapaccaṅgātipi vinipāto. natthi ettha
assādasaññito ayoti nirayo.
atha vā apāyaggahaṇena tiracchānayoniṁ dīpeti. tiracchānayoni hi apāyo
sugatito apetattā, na duggati mahesakkhānaṁ nāgarājādīnaṁ sambhavato. duggatiggahaṇena
pittivisayaṁ. so hi apāyo ceva duggati ca sugatito apetattā dukkhassa ca
gatibhūtattā, na tu vinipāto asurasadisaṁ avinipātattā. vinipātaggahaṇena asurakāyaṁ.
so hi yathāvuttena atthena apāyo ceva duggati ca sabbasamussayehi ca
vinipatitattā vinipātoti vuccati. nirayaggahaṇena avīciādimanekappakāraṁ nirayamevāti.
uppannāti upagatā, tattha abhinibbattāti adhippāyo. vuttavipariyāyena sukkapakkho
veditabbo.
ayampana viseso:- tattha sugatiggahaṇena manussagatipi saṅgayhati,
saggaggahaṇena devagatiyeva. tattha sundarā gatīti sugati. rūpādīhi visayehi suṭṭhu
aggoti saggo. so sabbopi lujjanapalujjanaṭṭhena lokoti ayaṁ vacanattho. iti
"dibbena cakkhunā"tiādi sabbaṁ nigamanavacanaṁ. evaṁ dibbena cakkhunā passatīti
ayamettha saṅkhepatthoti.
dibbacakkhuñāṇaniddesavaṇṇanā niṭṭhitā.
--------------

page number: 395

imesu pañcasu ñāṇesu iddhividhañāṇaṁ parittamahaggatātītānāgatapaccupanna-
ajjhattabahiddhārammaṇavasena sattasu ārammaṇesu pavattati. sotadhātuvisuddhiñāṇaṁ
parittapaccuppannājjhattabahiddhārammaṇavasena catūsu ārammaṇesu pavattati.
cetopariyañāṇaṁ parittamahaggatāppamāṇamaggātītānāgatapaccuppannabahiddhārammaṇavasena
aṭṭhasu ārammaṇesu pavattati. pubbenivāsānussatiñāṇaṁ parittamahaggatāppamāṇa-
maggātītājjhattabahiddhānavattabbārammaṇavasena aṭṭhasu ārammaṇesu pavattati.
dibbacakkhuñāṇaṁ parittapaccuppannājjhattabahiddhārammaṇavasena catūsu ārammaṇesu
pavattati. yathākammūpagañāṇaṁ parittamahaggatātītājjhattabahiddhārammaṇavasena pañcasu
ārammaṇesu pavattati. anāgataṁsañāṇaṁ parittamahaggatāppamāṇamaggānāgatājjhatta-
bahiddhānavattabbārammaṇavasena aṭṭhasu ārammaṇesu pavattatīti.
pañcañāṇapakiṇṇakaṁ niṭṭhitaṁ.
------------
55. āsavakkhayañāṇaniddesavaṇṇanā
[107] āsavakkhayañāṇaniddese anaññātaññassāmītindriyādīni vuttatthāni.
kati ṭhānāni gacchatīti ekekassa uppattiṭṭhānaniyamanatthaṁ pucchā. ekaṁ ṭhānaṁ
gacchatīti ekasmiṁ ṭhāne uppajjatīti vuttaṁ hoti. uppattiokāsaṭṭhānaṁ hi
tiṭṭhati etthāti ṭhānanti vuccati. cha ṭhānānīti cha maggaphalakkhaṇe. indriyānaṁ
anaññātaññassāmītindriyādīsu tīsu ekekameva adhikaṁ hotīti dassanatthaṁ
saddhindriyaṁ adhimokkhaparivāraṁ hotītiādi vuttaṁ. yathā "saddhindriyassa
adhimokkhaṭṭho"tiādīsu 1- adhimokkhādayo saddhindriyādīnaṁ kiccavasena vuttā,
avamidhāpi "adhimokkhaparivāraṁ

footnote: 1 khu. paṭi. 31/12/18

page number: 396

hotī"ti saddhindriyaṁ adhimokkhatthena parivāraṁ hotīti vuttaṁ hoti. esa nayo
sesesupi. parivāranti ca liṅgavipallāso kato. paññindriyanti anaññātaññassāmī-
tindriyameva pajānanasabhāvadassanatthaṁ visuṁ katvā vuttaṁ. abhidhammepi 1- hi paññāya
kiccavisesadassanatthaṁ maggakkhaṇe phalakkhaṇe ca ekāva paññā aṭṭhadhā vibhattā.
abhisandanaparivāranti nhāniyacuṇṇānaṁ udakaṁ viya cittacetasikānaṁ sinehanakiccena
parivāraṁ hoti. idaṁ somanassasampayuttamaggavaseneva vuttaṁ. upekkhāsampayuttamagge
pana somanassindriyaṭṭhāne upekkhindriyaṁ daṭṭhabbaṁ. tampana sampayuttānaṁ
nātiupabrūhanaparivāranti gahetabbaṁ. pavattasantatādhipateyyaparivāranti pavattā
santati pavattasantati, vattamānasantānanti attho. adhipatibhāvo ādhipateyyaṁ,
pavattasantatiyā ādhipateyyaṁ pavattasantatādhipateyyaṁ. vattamānajīvitindriyassa upari
pavattiyā ca paccayattā pubbāparavasena pavattasantatiyā adhipatibhāvena
anaññātaññassāmītindriyassa parivāraṁ hoti.
sotāpattimaggakkhaṇe jātā dhammātiādi sabbesaṁ maggasampayuttānaṁ
vaṇṇabhaṇanatthaṁ vuttaṁ. tattha maggakkhaṇe jātāti maggasamuṭṭhitā eva. na aññe.
yasmā pana maggasamuṭṭhitampi rūpaṁ kusalādināmaṁ na labhati, tasmā taṁ apanento
ṭhapetvā cittasamuṭṭhānaṁ rūpanti āha. sabbeva hi te dhammā kucchitānaṁ salanādīhi
atthehi kusalā. te ārammaṇaṁ katvā pavattamānā. natthi etesaṁ āsavāti
anāsavā. vaṭṭamūlaṁ chindantā nibbānaṁ ārammaṇaṁ katvā vaṭṭato niyyantīti
niyyānikā. kusalākusalasaṅkhātā ca yā apetattā apacayasaṅkhātaṁ nibbānaṁ ārammaṇaṁ
katvā pavattanato apacayaṁ gacchantīti apacayagāmino, pavattaṁ apacinantā
viddhaṁsentā gacchantītipi apacayagāmino. loke apariyāpannabhāvena lokato uttarā
uttiṇṇāti lokuttarā. nibbānaṁ ārammaṇaṁ etesanti nibbānārammaṇā.

footnote: 1 abhi.vi. 35/219,220/145

page number: 397

imāni aṭṭhindriyānītiādi pubbe vuttaparivārabhāvassa ca tena sahagatādi-
bhāvassa ca ādivuttāakārānañca dīpanatthaṁ vuttaṁ. tattha aṭṭhindriyānīti pubbe
vuttanayena paññindriyena saha aṭṭha sahajātaparivārāti aṭṭhasu ekena saha
itare itare satta sahajātā hutvā tassa sahajātaparivārā honti. tatheva
aññaṁ aññassa aññaṁ aññassāti evaṁ aññamaññaparivārā honti. tatheva
aññamaññaṁ nissayaparivārā sampayuttaparivārā ca honti. sahagatāti tena
anaññātaññassāmītindriyena saha ekuppādādibhāvaṁ gatā. sahajātāti tena
sahajātā. saṁsaṭṭhāti teneva saha missitā. sampayuttāti teneva samaṁ
ekuppādādippakārehi yuttā. tevāti te eva aṭṭha indriyadhammā. tassāti
anaññātaññassāmītindriyassa. ākārāti parivārā koṭṭhāsā.
phalakkhaṇe jātā dhammā sabbeva abyākatā hontīti rūpassapi abyākatattā
cittasamuṭṭhānarūpena saha vuttā. maggasseva kusalattā niyyānikattā apacayagāmittā
ca phalakkhaṇe "kusalā"ti ca "niyyānikā"ti ca "apacayagāmino"ti ca na vuttaṁ.
itītiādi vuttappakāranigamanaṁ. tattha aṭṭhaṭṭhakānīti aṭṭhasu maggaphalesu ekekassa
aṭṭhakassa vasena aṭṭha indriyāṭṭhakāni. catusaṭṭhi hontīti catusaṭṭhi ākārā
honti. āsavāti ādi heṭṭhā vuttatthameva. idha arahattamaggavajjheyeva āsave
avatvā sesamaggattayavajjhānampi vacanaṁ āsavakkhayavacanasāmaññamattena vuttanti
veditabbaṁ. arahattamaggañāṇameva hi keci āsave asesetvā āsavānaṁ khepanato
"khaye ñāṇan"ti vuccati. tasmāyeva ca arahāyeva khīṇāsavoti vuccatīti.
āsavakkhayañāṇaniddesavaṇṇanā niṭṭhitā.
---------------

page number: 398

56. saccañāṇacatukkadvayaniddesavaṇṇanā
[108-109] saccañāṇacatukkaniddese dukkhassa pīḷanaṭṭhotiādīni
vuttatthāneva. maggasamaṅgissa ñāṇaṁ dukkhe cetaṁ ñāṇantiādi anantaracatukke viya
ekābhisamayavasena vuttaṁ. duvidhaṁ hi saccañāṇaṁ lokiyaṁ lokuttarañca. lokiyaṁ duvidhaṁ
anubodhañāṇaṁ paccavekkhaṇañāṇañca. anubodhañāṇaṁ ādikammikassa anussavādivasena
nirodhe magge ca pavattati, dukkhe samudaye ca ārammaṇakaraṇavasena. paccavekkhaṇañāṇaṁ
paṭividdhasaccassa catūsupi saccesu ārammaṇakaraṇavasena. lokuttaraṁ paṭivedhañāṇaṁ nirodha-
mārammaṇaṁ katvā kiccato cattāri saccāni paṭivijjhati. yathāha "yo bhikkhave dukkhaṁ
passati, dukkhasamudayampi so passati, dukkhanirodhampi passati, dukkhanirodhagāminiṁ
paṭipadampi passatī"ti. 1- sabbaṁ vattabbaṁ. idhāpi iminā vārena idameva vuttaṁ.
taṁ pana lokuttarampi "dukkhe ñāṇan"tiādīni nāmāni labhatīti dassanatthaṁ vuttaṁ.
idha pana lokikañāṇameva adhippetaṁ. tasmāyeva ca tattha katamaṁ dukkhe
ñāṇantiādimāha.
tattha dukkhaṁ ārabbhāti dukkhasaccaṁ ālambitvā, ārammaṇaṁ katvāti attho.
paññātiādīsu tassa tassa atthassa pākaṭakaraṇasaṅkhātena paññāpanaṭṭhena paññā,
tena tena vā aniccādinā pakārena dhamme jānātīti paññā. idamassā sabhāvapadaṁ.
pajānanākāro pajānanā. aniccādīni vicinātīti vicayo. pavicayoti upasaggena padaṁ
vaḍḍhitaṁ, pakārena vicayoti attho. catusaccadhammaṁ vicinātīti dhammavicayo.
aniccādīnaṁ sammā lakkhaṇavasena sallakkhaṇā. sā eva upasagganānattena upalakkhaṇā
paccupalakkhaṇāti vuttā. bhusaṁ lakkhaṇā te te aniccādidhamme paṭicca upalakkhaṇāti
attho. paṇḍitabhāvo paṇḍiccaṁ. kusalabhāvo kosallaṁ. nipuṇabhāvo nepuññaṁ.

footnote: 1 saṁßēáahā. 19/1100/381

page number: 399

aniccādīnaṁ vibhāvavasena vebhabyā. aniccādīnaṁ cintanakavasena cintā, yassa
uppajjati. taṁ aniccādīnaṁ cintāpetītipi cintā. aniccādīni upaparikkhatīti
upaparikkhā. bhūrīti paṭhavī. ayampi saṇhaṭṭhena ca vitthataṭṭhena ca bhūrī viyāti bhūrī. atha
vā paññāyeva bhūte atthe ramatīti bhūrīti vuccati. asani viya siluccaye kilese medhati
hiṁsatīti medhā, khippaṁ gahaṇadhāraṇaṭṭhena vā medhā. yassuppajjati, taṁ attahita-
paṭipattiyaṁ sampayuttadhamme ca yāthāvalakkhaṇapaṭivedhe parinetīti pariṇāyikā. dhamme
aniccādivasena vividhā passatīti vipassanā. sammā pakārehi aniccādīnaṁ jānātīti
sampajāno, tassa bhāvo sampajaññaṁ. upathapaṭipanne sindhave vīthiāropanatthaṁ
patodo viya uppathe dhāvanakaṁ kūṭacittaṁ vīthiāropanatthaṁ vijjhatīti patodo viya
patodo.
dassanalakkhaṇe indaṭṭhaṁ karotīti indriyaṁ, paññāsaṅkhātaṁ indriyaṁ paññin-
driyaṁ. kiṁ vuttaṁ hoti? nayidaṁ "purisassa indriyaṁ purisindriyan"tiādi
viya paññāya indriyaṁ paññindriyaṁ, atha kho paññā eva indriyaṁ paññindri-
yanti vuttaṁ hoti. avijjāya na kampatīti paññābalaṁ. kilesacchedanaṭṭhena paññāva
satthaṁ paññāsatthaṁ. uccaggataṭṭhena paññāva pāsādo paññāpāsādo. ālokanaṭṭhena
paññāva āloko paññāāloko. obhāsanaṭṭhena paññāva obhāso paññāobhāso.
pajotanaṭṭhena paññāva pajjoto paññāpajjoto. paññavato hi ekapallaṅkena
nisinnassa dasasahassi lokadhātu ekālokā ekobhāsā ekapajjotā hoti. tenetaṁ
vuttaṁ. imesu pana tīsu padesu ekapadenāpi ekasmiṁ atthe siddhe yāni panetāni
bhagavatā "cattārome bhikkhave ālokā. katame cattāro, candāloko sūriyāloko
aggāloko paññāloko. ime kho bhikkhave cattāro ālokā. etadaggaṁ bhikkhave
imesaṁ catunnaṁ ālokānaṁ yadidaṁ paññāloko "tathā "cattārome bhikkhave obhāsā.
cattārome bhikkhave pajjotā"ti 1- sattānaṁ ajjhāsayavasena suttāni desitāni.

footnote: 1 aṅ. catukka. 21/144,145/158-9

page number: 400

tadanurūpeneva idhāpi therena desanā katā. attho hi anekehi ākārehi vibhajjamāno
suvibhatto hoti, aññathā ca añño bujjhati, aññathā ca aññoti. ratikaraṇatthena
pana ratidāyakaṭṭhena ratijanakaṭṭhena cittīkataṭṭhena dullabhapātubhāvaṭṭhena atulaṭṭhena
anomasattaparibhogaṭṭhena ca paññāva ratanaṁ paññāratanaṁ.
na tena sattā muyhanti, sayaṁ vā ārammaṇe na muyhatīti amoho. dhammavicayapadaṁ
vuttatthameva. kasmā panetaṁ puna vuttanti? amohassa mohappaṭipakkhabhāvadīpanatthaṁ.
tenetaṁ dīpeti "yvāyaṁ amoho, so na kevalaṁ mohato añño dhammo, mohassa
pana paṭipakkho dhammavicayasaṅkhāto amoho nāma idha adhippeto"ti. sammādiṭṭhīti
yāthāvaniyyānikakusaladiṭṭhi. "tattha katamaṁ dukkhasamudaye ñāṇaṁ, tattha katamaṁ dukkhanirodhe
ñāṇaṁ, tattha katamaṁ dukkhanirodhagāminiyā paṭipadāya ñāṇan"ti pucchāvacanāni
saṅkhepavasena vuttānīti.
saccañāṇacatukkaniddesavaṇṇanā niṭṭhitā.
-------------
64-67. suddhikapaṭisambhidāñāṇaniddesavaṇṇanā
[110] suddhikapaṭisambhidāñāṇaniddese imesaṁ ñāṇānaṁ pabhedābhāvatoyeva
heṭṭhā viya pabhedaṁ adassetvāyeva atthesu ñāṇaṁ atthapaṭisambhidātiādi
vuttaṁ. paññāpabhedābhāvepi attanā paṭividdhacatusaccadhammattavasena nānattasabhāvato
atthanānatte paññā atthapaṭisambhidāñāṇantiādi vuttaṁ. tattha nānatteti atthādīnaṁ
anekabhāve. vavatthāneti atthādīnaṁ nicchayane. sallakkhaṇeti atthādīnaṁ
sammādassane. upalakkhaṇeti atthādīnaṁ bhusaṁ dassane. pabhedeti atthādīnaṁ nānābhede.

page number: 401

pabhāvaneti atthādīnaṁ pākaṭakaraṇena uppādane. jotaneti atthādīnaṁ dīpane. virocaneti
atthādīnaṁ vividhā dīpane. pakāsaneti atthādīnaṁ pakāsane. "nānatte"ti mūlapadaṁ
katvā sabbasādhāraṇavasena vuttaṁ. "vavatthāne"ti sotāpannassa vasena, "sallakkhaṇe
upalakkhaṇe"ti sakadāgāmissa vasena, "pabhede pabhāvane"ti anāgāmissa vasena,
"jotane virocane pakāsane"ti arahato vasena vuttanti evamettha yojanā kātabbāti.
suddhikapaṭisambhidāñāṇaniddesavaṇṇanā niṭṭhitā.
-----------
iti saddhammappakāsiniyā paṭisambhidāmaggaṭṭhakathāya
paṭhamo bhāgo

