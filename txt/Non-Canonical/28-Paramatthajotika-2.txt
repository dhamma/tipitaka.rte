
page number: 001

paramatthajotikā nāma khuddakanikāyaṭṭhakathā
suttanipātavaṇṇanā
---------
namo tassa bhagavato arahato sammāsambuddhassa.
ganthārambhakathā
uttamaṁ vandaneyyānaṁ vanditvā ratanattayaṁ
yo khuddakanikāyamhi khuddācārappahāyinā.
desito lokanāthena lokanissaraṇesinā
tassa suttanipātassa karissāmatthavaṇṇanaṁ.
ayaṁ suttanipāto ca khuddakesveva ogadho
yasmā tasmā imassāpi karissāmatthavaṇṇanaṁ.
gāthāsatasamākiṇṇo geyyabyākaraṇaṅkito
kasmā suttanipātoti saṅkhamesa gatoti ce.
suvuttato savanato atthānaṁ suṭṭhu tāṇato
sūcanā sūdanā ceva yasmā suttaṁ pavuccati.
tathārūpāni suttāni nipātetvā tato tato
samūhato ayaṁ tasmā saṅkhamevamupāgato.
sabbāni cāpi suttāni pamāṇantena tādino
vacanāni ayaṁ tesaṁ nipāto ca 1- yato tato.
aññasaṅkhānimittānaṁ visesānamabhāvato
saṅkhaṁ suttanipātoti evameva samajjhagāti.

footnote: 1 ma. nipātova

page number: 002

1. uragavagga
1. uragasuttavaṇṇanā
evaṁ samadhigatasaṅkho ca yasmā esa vaggato uragavaggo cūḷavaggo
mahāvaggo aṭṭhakavaggo pārāyanavaggoti pañca vaggā honti, tesu
uragavaggo ādi. suttato uragavagge dvādasa suttāni, cūḷavagge cuddasa,
mahāvagge dvādasa, aṭṭhakavagge soḷasa, pārāyanavagge soḷasāti sattati
suttāni, tesaṁ uragasuttaṁ ādi. pariyattippamāṇato aṭṭha bhāṇavārā. evaṁ
vaggasuttapariyattippamāṇavato panassa:-
"yo uppatitaṁ vineti kodhaṁ
visaṭaṁ sappavisaṁva osadhehi
so bhikkhu jahāti orapāraṁ
urago jiṇṇamivattacaṁ purāṇan"ti
ayaṁ gāthā ādi. tasmā assā ito pabhuti atthavaṇṇanaṁ kātuṁ idaṁ vuccati:-
"yena yattha yadā yasmā vuttā gāthā ayaṁ imaṁ
vidhiṁ pakāsayitvāssā 1- karissāmatthavaṇṇanan"ti
kena panāyaṁ gāthā vuttā, kattha, kadā, kasmā ca vuttāti. vuccate:-
yo so bhagavā catuvīsatibuddhasantike laddhabyākaraṇo yāva vessantarajātakaṁ,
tāva pāramiyo pūretvā tusitabhavane uppajji, tatopi cavitvā sakyarājakule
uppattiṁ gahetvā anupubbena katamahābhinikkhamano bodhirukkhamūle sammāsambodhiṁ
abhisambujjhitvā dhammacakkaṁ pavattetvā devamanussānaṁ hitāya dhammaṁ desesi,
tena bhagavatā sayambhunā anācariyakena sammāsambuddhena vuttā. sā pana
āḷaviyaṁ. yadā ca bhūtagāmasikkhāpadaṁ paññattaṁ, tadā tattha upagatānaṁ
dhammadesanatthaṁ vuttāti ayamettha saṅkhepavissajjanā. vitthārato pana

footnote: 1 sī., ka. pakāsayitvāssa

page number: 003

dūrenidānāvidūrenidānasantikenidānavasena veditabbā. tattha dūrenidānaṁ nāma
dīpaṅkarato yāva paccuppannavatthukathā, avidūrenidānaṁ nāma tusitabhavanato yāva
paccuppannavatthukathā, santikenidānaṁ nāma bodhimaṇḍato yāva paccuppannavatthukathāti.
tattha yasmā avidūrenidānaṁ santikenidānañca dūrenidāneyeva samodhānaṁ
gacchanti, tasmā dūrenidānavasenevettha vitthārato vissajjanā veditabbā.
sā panesā jātakaṭṭhakathāyaṁ vuttāti idha na vitthāritā, tato tattha
vitthāritanayeneva veditabbā. ayaṁ pana viseso:- tattha paṭhamagāthāya sāvatthiyaṁ
vatthu uppannaṁ, idha āḷaviyaṁ. yathāha:-
tena samayena buddho bhagavā āḷaviyaṁ viharati aggāḷave
cetiye, tena kho pana samayena āḷavakā bhikkhū navakammaṁ
karontā rukkhaṁ chindantipi chedāpentipi, aññataropi āḷavako
bhikkhu rukkhaṁ chindati, tasmiṁ rukkhe adhivatthā devatā taṁ bhikkhuṁ
etadavoca "mā bhante attano bhavanaṁ kattukāmo mayhaṁ bhavanaṁ
chindī"ti, so bhikkhu anādiyanto chindiyeva, tassā ca devatāya
dārakassa bāhuṁ ākoṭesi. atha kho tassā devatāya etadahosi
"yannūnāhaṁ imaṁ bhikkhuṁ idheva jīvitā voropeyyan"ti. atha kho
tassā devatāya etadahosi "na kho metaṁ patirūpaṁ, yāhaṁ imaṁ
bhikkhuṁ idheva jīvitā voropeyyaṁ, yannūnāhaṁ bhagavato etamatthaṁ
āroceyyan"ti. atha kho sā devatā yena bhagavā tenupasaṅkami,
upasaṅkamitvā bhagavato etamatthaṁ ārocesi. sādhu sādhu devate,
sādhu kho tvaṁ devate taṁ bhikkhuṁ jīvitā na voropesi. sacajja
tvaṁ devate taṁ bhikkhuṁ jīvitā voropeyyāsi, bahuṁ ca tvaṁ devate
apuññaṁ pasaveyyāsi. gaccha tvaṁ devate amukasmiṁ okāse
rukkho vivitto, tasmiṁ upagacchāti. 1-

footnote: 1 vi. mahāvi. 2/89/159

page number: 004

evañca pana vatvā puna bhagavā tassā devatāya uppannakodhavinayanatthaṁ:-
"yo ve uppatitaṁ kodhaṁ rathaṁ bhantaṁva vāraye"ti 1-
imaṁ gāthamabhāsi. tato "kathaṁ hi nāma samaṇā sakyaputtiyā rukkhaṁ chindissantipi
chedāpessantipi, ekindriyaṁ samaṇā sakyaputtiyā jīvaṁ viheṭhentī"ti evaṁ
manussānaṁ ujjhāyitaṁ sutvā bhikkhūhi ārocito bhagavā "bhūtagāmapātabyatāya
pācittiyan"ti 2- imaṁ sikkhāpadaṁ paññāpetvā tattha upagatānaṁ dhammadesanatthaṁ:-
"yo ve uppatitaṁ vineti kodhaṁ
visaṭaṁ sappavisaṁva osadhehī"ti
imaṁ gāthamabhāsi. evamidaṁ ekaṁyeva vatthu tīsu ṭhānesu saṅgahaṁ gataṁ vinaye
dhammapade suttanipāteti. ettāvatā ca yā sā mātikā ṭhapitā:-
"yena yattha yadā yasmā vuttā gāthā ayaṁ imaṁ
vidhiṁ pakāsayitvāssa karissāmatthavaṇṇanan"ti.
sā saṅkhepato vitthārato ca pakāsitā hoti ṭhapetvā atthavaṇṇanaṁ.
[1] ayaṁ panettha atthavaṇṇanā:- yoti yo yādiso khattiyakulā
vā pabbajito brāhmaṇakulā vā pabbajito navo vā majjhimo vā thero
vā. uppatitanti uddhamuddhaṁ patitaṁ gataṁ, pavattanti attho, uppannanti
vuttaṁ hoti. uppannañca nāmetaṁ vattamānabhutvāpagatokāsakatabhūmiladdhavasena
anekappabhedaṁ. tattha sabbampi saṅkhataṁ uppādādisamaṅgi vattamānuppannaṁ
nāma, yaṁ sandhāya "uppannā dhammā, anuppannā dhammā, uppādino
dhammā"ti 3- vuttaṁ. ārammaṇarasamanubhavitvā niruddhaṁ anubhutvāpagatasaṅkhātaṁ
kusalākusalaṁ, uppādādittayamanuppatvā niruddhaṁ bhutvāpagatasaṅkhātaṁ sesasaṅkhatañca
bhutvāpagatuppannaṁ nāma. tadetaṁ "evarūpaṁ pāpakaṁ diṭṭhigataṁ uppannaṁ hotī"ti 4-
ca "yathā ca uppannassa satisambojjhaṅgassa bhāvanāpāripūrī hotī"ti ca
evamādīsu suttantesu daṭṭhabbaṁ. "yānissa pubbe pāpakāni kammāni

footnote: 1 khu. dha. 25/222/56 2 vi. mahāvi. 2/90/160
footnote: 3 abhi. saṅ. 34/17/3 4 vi. mahāvi. 2/417/305, maßēáū. 12/234/196

page number: 005

katānī"ti evamādinā 1- nayena vuttaṁ kammaṁ atītampi samānaṁ aññassa vipākaṁ
paṭibāhitvā attano vipākassokāsaṁ katvā ṭhitattā, tathā katokāsañca
vipākaṁ anuppannampi evaṁ kate okāse avassamuppattito okāsakatuppannaṁ
nāma. tāsu tāsu bhūmīsu asamūhatamakusalaṁ bhūmiladdhuppannaṁ nāma.
ettha ca bhūmiyā bhūmiladdhassa ca nānattaṁ veditabbaṁ:- seyyathidaṁ?
bhūmi nāma vipassanāya ārammaṇabhūtā tebhūmakā pañcakkhandhā. bhūmiladdhaṁ nāma
tesu uppattirahaṁ 2- kilesajātaṁ. tena hi sā bhūmiladdhā nāma hotīti. tasmā
"bhūmiladdhan"ti vuccati. tañca pana na ārammaṇavasena. ārammaṇavasena hi sabbepi
atītādibhede pariññātepi ca khīṇāsavānaṁ khandhe ārabbha kilesā uppajjanti
mahākaccāyanauppalavaṇṇādīnaṁ khandhe ārabbha nandamāṇavakasoreyyaseṭṭhiputtādīnaṁ 3-
viya. yadi cetaṁ bhūmiladdhaṁ nāma siyā, tassa appaheyyato na koci bhavamūlaṁ
jaheyya. vatthuvasena pana bhūmiladdhaṁ nāma veditabbaṁ. yattha hi vipassanāya
apariññātā khandhā uppajjanti, tattha tattha uppādato pabhuti tesu vaṭṭamūlakaṁ
kilesajātaṁ anuseti, taṁ appahīnaṭṭhena bhūmiladdhuppannaṁ nāmāti veditabbaṁ. tattha ca
yassa khandhesu appahīnānusayitā kilesā, tassa te eva khandhā tesaṁ kilesānaṁ vatthu,
na itare khandhā. atītakkhandhesu cassa appahīnānusayitānaṁ kilesānaṁ atītakkhandhā
eva vatthu, na itare. eseva nayo anāgatādīsu. tathā kāmāvacarakkhandhesu
appahīnānusayitānaṁ kilesānaṁ kāmāvacarakkhandhā eva vatthu, na itare. esa
nayo rūpārūpāvacaresu.
sotāpannādīnaṁ pana yassa yassa ariyapuggalassa khandhesu taṁ taṁ vaṭṭamūlaṁ
kilesajātaṁ tena tena maggena pahīnaṁ, tassa tassa te te khandhā pahīnānaṁ
tesaṁ tesaṁ vaṭṭamūlakilesānaṁ avatthuto bhūmīti saṅkhaṁ na labhanti. puthujjanassa
pana sabbaso vaṭṭamūlānaṁ kilesānaṁ appahīnattā yaṅkiñci kariyamānaṁ kammaṁ
kusalaṁ vā akusalaṁ vā hoti, iccassa kilesappaccayā 4- vaṭṭaṁ vaḍḍhati. tassetaṁ

footnote: 1 ma. u. 14/248/215 2 chaßēéa. uppattārahaṁ
footnote: 3 chaßēéa. soreyyaseṭṭhiputtanandamāṇavakādīnaṁ 4 sī. kammakilesapaccayā

page number: 006

vaṭṭamūlaṁ rūpakkhandhe eva, na vedanākkhandhādīsu .pe. viññāṇakkhandhe eva
vā, na rūpakkhandhādīsūti na vattabbaṁ. kasmā? avisesena pañcasu khandhesu
anusayitattā. kathaṁ? paṭhavīrasādimiva rukkhe. yathā hi mahārukkhe paṭhavītalaṁ adhiṭṭhāya
paṭhavīrasañca āporasañca nissāya tappaccayā mūlakkhandhasākhapasākhapattapallava-
palāsapupphaphalehi vaḍḍhitvā nabhaṁ pūretvā yāvakappāvasānaṁ bījaparamparāya
rukkhappaveṇīsantāne ṭhite "taṁ paṭhavīrasādi mūle eva, na khandhādīsu, phale eva
vā, na mūlādīsū"ti na vattabbaṁ. kasmā? avisesena sabbesveva mūlādīsu
anugatattā, evaṁ. yathā pana tasseva rukkhassa pupphaphalādīsu nibbinno koci
puriso catūsu disāsu maṇḍūkakaṇṭakaṁ nāma rukkhe visaṁ payojeyya, atha so
rukkho tena visasamphassena phuṭṭho paṭhavīrasāaporasapariyādinnena appasavanadhammataṁ
āgamma puna santānaṁ nibbattetuṁ samattho na bhaveyya, evameva khandhappavattiyaṁ
nibbinno kulaputto tassa purisassa catūsu disāsu rukkhe visappayojanaṁ viya
attano santāne catumaggabhāvanaṁ ārabhati, athassa so khandhasantāno tena
catumaggavisasamphassena sabbaso vaṭṭamūlakilesānaṁ pariyādinnattā kiriyābhāvamatta-
mupagatakāyakammādisabbakammappabhedo āyatiṁ punabbhavābhinibbattadhammataṁ āgamma
bhavantarasantānaṁ nibbattetuṁ samattho na hoti. kevalaṁ pana carimaviññāṇanirodhena
nirindhano viya jātavedo anupādāno parinibbāti. evaṁ bhūmiyā bhūmiladdhassa
ca nānattaṁ veditabbaṁ.
apica aparampi samudācārārammaṇādhiggahitāvikkhambhitāsamūhatavasena
catubbidhamuppannaṁ. tattha vattamānuppannameva samudācāruppannaṁ. cakkhvādīnaṁ pana
āpāthagate ārammaṇe pubbabhāge anuppajjamānampi kilesajātaṁ ārammaṇassa
adhiggahitattā eva aparabhāge avassamuppattito ārammaṇādhiggahituppannanti
vuccati. kalyāṇagāme piṇḍāya carato mahātissattherassa visabhāgarūpadassanena
uppannakilesajātaṁ cettha nidassanaṁ. tassa "uppannaṁ kāmavitakkan"tiādīsu 1-
payogo daṭṭhabbo. samathavipassanānaṁ aññataravasena avikkhambhitaṁ kilesajātaṁ

footnote: 1 maßēáū. 12/26/15, aṅ. chakka. 22/329/436 (syā)

page number: 007

cittasantatimanāruḷhampi uppattinivārakassa hetuno abhāvā avikkhambhituppannaṁ
nāma. taṁ "ayampi kho bhikkhave ānāpānassatisamādhi bhāvito bahulīkato santo
ceva paṇīto ca asecanako ca sukho ca vihāro uppannuppanne pāpake
akusale dhamme ṭhānaso antaradhāpetī"tiādīsu 1- daṭṭhabbaṁ. samathavipassanāvasena
vikkhambhitampi kilesajātaṁ ariyamaggena asamūhatattā uppattidhammataṁ anatītanti
katvā asamūhatuppannanti vuccati. ākāsena gacchantassa aṭṭhasamāpattilābhino
therassa kusumitarukkhe upavane pupphāni ocinantassa madhurassarena gāyato
mātugāmassa gītassaraṁ sutavato uppannakilesajātaṁ cettha nidassanaṁ. tassa
"ariyaṁ aṭṭhaṅgikaṁ maggaṁ bahulīkaronto uppannuppanne pāpake akusale
dhamme antarāyeva antaradhāpetī"tiādīsu 2- payogo daṭṭhabbo. tividhampi
cetaṁ ārammaṇādhiggahitāvikkhambhitāsamūhatuppannaṁ bhūmiladdheneva saṅgahaṁ gacchatīti
veditabbaṁ.
evameva tasmiṁ 3- yathāvuttappabhede uppanne bhūmiladdhārammaṇādhiggahitā-
vikkhambhitāsamūhatuppannavasenāyaṁ kodho uppannoti veditabbo. kasmā? evaṁvidhassa
vinetabbato. evaṁvidhameva hi uppannaṁ yena kenaci vinayena vinetuṁ sakkā hoti.
yaṁ panetaṁ vattamānabhutvāpagatokāsakatasamudācārasaṅkhātaṁ uppannaṁ, ettha aphalo
ca asakyo ca vāyāmo. aphalo hi bhutvāpagate vāyāmo vāyāmantarenāpi tassa
niruddhattā. tathā okāsakate. asakyo ca vattamānasamudācāruppanne kilesavodānānaṁ
ekajjhamanuppattitoti.
vinetīti ettha pana:-
duvidho vinayo nāma ekamekettha pañcadhā
tesu aṭṭhavidhenesa vinetīti pavuccati.
ayañhi saṁvaravinayo pahānavinayoti duvidho vinayo, ettha ca duvidhe vinaye
ekameko vinayo pañcadhā bhijjati. saṁvaravinayopi hi sīlasaṁvaro satisaṁvaro

footnote: 1 vi. mahāvi. 1/165/95 2 saṁ. mahā. 19/157/47 3 chaßēéa. evametasmiṁ

page number: 008

Ñāṇasaṁvaro khantisaṁvaro vīriyasaṁvaroti pañcavidho, pahānavinayopi tadaṅgappahānaṁ
vikkhambhanappahānaṁ samucchedappahānaṁ paṭippassaddhippahānaṁ nissaraṇappahānanti
pañcavidho.
tattha "iminā pātimokkhasaṁvarena upeto hoti samupeto"tiādīsu 1- sīlasaṁvaro.
"rakkhati cakkhundriyaṁ, cakkhundriye saṁvaraṁ āpajjatī"tiādīsu 2- satisaṁvaro.
"yāni sotāni lokasmiṁ (ajitāti bhagavā)
sati tesaṁ nivāraṇaṁ
sotānaṁ saṁvaraṁ brūmi
paññāyete pithiyyare"ti-
ādīsu 3- ñāṇasaṁvaro. "khamo hoti sītassa uṇhassā"tiādīsu 4- khantisaṁvaro.
"uppannaṁ kāmavitakkaṁ nādhivāseti pajahati vinodetī"tiādīsu 5- vīriyasaṁvaro
veditabbo. sabbopi cāyaṁ saṁvaro yathāsakaṁ saṁvaritabbānaṁ vinetabbānaṁ ca
kāyavacīduccaritādīnaṁ saṁvaraṇato saṁvaro, vinayanato vinayoti vuccati. evantāva
saṁvaravinayo pañcadhā bhijjatīti veditabbo.
tathā yaṁ nāmarūpaparicchedādīsu vipassanaṅgesu yāva attano aparihānavasena
pavatti, tāva tena tena ñāṇena tassa tassa anatthasantānassa pahānaṁ. seyyathidaṁ?
nāmarūpavavatthānena sakkāyadiṭṭhiyā, paccayapariggahena ahetuvisamahetudiṭṭhīnaṁ,
tasseva aparabhāgena kaṅkhāvitaraṇena kathaṁkathībhāvassa, kalāpasammasanena "ahaṁ
mamā"ti gāhassa, maggāmaggavavatthānena amagge maggasaññāya, udayadassanena
ucchedadiṭṭhiyā, vayadassanena sassatadiṭṭhiyā, bhayadassanena sabhayesu abhayasaññāya,
ādīnavadassanena assādasaññāya, nibbidānupassanena abhiratisaññāya,
muccitukamyatāñāṇena amuccitukamyatāya, upekkhāñāṇena anupekkhāya, anulomena

footnote: 1 abhi. vi. 35/511/296 2 dī. sī. 9/213/70, ma. mū. 12/295/258,
footnote: saṁ. saḷā. 18/317/220 (syā), aṅ tika. 20/16/108 3 khu. su. 25/1042/532
footnote: 4 ma. mū. 12/24/14, aṅ. catukka. 21/114/134 5 ma. mū. 12/26/15,

aṅ. catukka. 21/114/133

page number: 009

dhammaṭṭhitiyaṁ nibbāne ca paṭilomabhāvassa, gotrabhunā saṅkhāranimittaggāhassa
pahānaṁ, etaṁ tadaṅgappahānaṁ nāma. yaṁ pana upacārappanābhedassa samādhino
yāva attano aparihāni pavatti, tāva tenābhihatānaṁ nīvaraṇānaṁ yathāsakaṁ
vitakkādipaccanīkadhammānaṁ ca anuppattisaṅkhātaṁ padānaṁ, etaṁ vikkhambhanappahānaṁ
nāma. yaṁ pana catunnaṁ ariyamaggānaṁ bhāvitattā taṁtaṁmaggavato attano santāne
yathāsakaṁ "diṭṭhigatānaṁ pahānāyā"tiādinā 1- nāyena vuttassa samudayapakkhiyassa
kilesagaṇassa puna accantāppavattibhāvena samucchedasaṅkhātaṁ pahānaṁ, idaṁ
samucchedappahānaṁ nāma. yaṁ pana phalakkhaṇe paṭippassaddhattaṁ kilesānaṁ pahānaṁ,
etaṁ paṭippassaddhippahānaṁ nāma. yaṁ pana sabbasaṅkhatanissaraṇattā pahīnasabbasaṅkhataṁ
nibbānaṁ, etaṁ nissaraṇappahānaṁ nāma. sabbampi cetaṁ pahānaṁ yasmā cāgaṭṭhena
pahānaṁ, vinayanaṭṭhena vinayo, tasmā "pahānavinayo"ti vuccati, taṁtaṁpahānavato
vā tassa tassa vinayassa sambhavatopetaṁ "pahānavinayo"ti vuccati. evaṁ pahānavinayopi
pañcadhā bhijjatīti veditabbo. evamekekassa pañcadhā bhinnattā dasete vinayā
honti.
tesu paṭippassaddhivinayaṁ nissaraṇavinayañca ṭhapetvā avasesena aṭṭhavidhena vinayenesa
tena tena pariyāyena vinetīti vuccati. 2- kathaṁ? sīlasaṁvarena kāyavacīduccaritāni
vinentopi hi taṁsampayuttaṁ kodhaṁ vineti, satipaññāsaṁvarehi abhijjhādomanassādīni
vinentopi domanassasampayuttaṁ kodhaṁ vineti, khantisaṁvarena sītādīni khamantopi
taṁtaṁāghātavatthusambhavaṁ kodhaṁ vineti, vīriyasaṁvarena byāpādavitakkaṁ vinentopi
taṁsampayuttaṁ kodhaṁ vineti, yehi dhammehi tadaṅgavikkhambhanasamucchedappahānāni
honti, tesaṁ dhammānaṁ attani nibbattanena te te dhamme pajahantopi
tadaṅgappahātabbaṁ vikkhambhetabbaṁ samucchinditabbañca kodhaṁ vineti. kāmañcettha
pahānavinayena vinayo na sambhavati, yehi pana dhammehi pahānaṁ hoti, tehi
vinentopi pariyāyato "pahānavinayena vinetī"ti vuccati. paṭippassaddhippahānakāle
pana vinetabbābhāvato nissaraṇappahānassa ca anuppādetabbato na tehi kiñaci

footnote: 1 abhi. saṅ. 34/277/84 2 chaßēéa. pavuccati

page number: 010

vinetīti vuccati. evaṁ tesu paṭippassaddhivinayaṁ nissaraṇavinayañca ṭhapetvā
avasesena aṭṭhavidhena vinayenesa tena tena pariyāyena vinetīti vuccati. ye vā:-
"pañcime bhikkhave āghātapaṭivinayā, yattha bhikkhuno uppanno
āghāto sabbaso paṭivinetabbo. katame pañca, yasmiṁ bhikkhave
puggale āghāto jāyetha, mettā tasmiṁ puggale bhāvetabbā .pe.
karuṇā, upekkhā, asatimanasikāro tasmiṁ puggale āpajjitabbo,
evaṁ tasmiṁ puggale āghāto paṭivinetabbo. kammassakatā eva vā
tasmiṁ puggale adhiṭṭhātabbā `kammassako ayamāyasmā .pe. dāyādo
bhavissatī"ti 1-
evaṁ pañca āghātapaṭivinayā vuttā, ye ca:-
"pañcime āvuso āghātapaṭivinayā, yattha bhikkhuno uppanno
āghāto sabbaso paṭivinetabbo. katame pañca, idhāvuso ekacco
puggalo aparisuddhakāyasamācāro hoti parisuddhavacīsamācāro, evarūpepi
āvuso puggale āghāto paṭivinetabbo"ti 1-
evamādināpi nayena pañca āghātapaṭivinayā vuttā, tesu yena kenaci
āghātapaṭivinayena vinentopesa vinetīti vuccati. 2- apica yasmā:-
"ubhatodaṇḍakena cepi bhikkhave kakacena corā ocarakā
aṅgamaṅgāni okanteyyuṁ, tatrāpi yo mano padūseyya, na me so tena
sāsanakaro"ti 3-
evaṁ satthu ovādaṁ,
"tasseva tena pāpiyo yo kuddhaṁ paṭikujjhati
kuddhaṁ appaṭikujjhanto saṅgāmaṁ jeti dujjayaṁ.
ubhinnamatthaṁ carati attano ca parassa ca
paraṁ saṅkupitaṁ ñatvā yo sato upasammati". 4-

footnote: 1 aṅ pañcaka. 22/161/207 (syā) 2 chaßēéa. pavuccati 3 maßēáū. 12/232/195
footnote: 4 saṁ.sa. 15/188/195

page number: 011

"sattime bhikkhave dhammā sapattakantā sapattakaraṇā kodhanaṁ
āgacchanti itthiṁ vā purisaṁ vā, katame satta, idha bhikkhave sapatto
sapattassa evaṁ icchati `aho vatāyaṁ dubbaṇṇo assā'ti. taṁ kissa
hetu, na bhikkhave sapatto sapattassa vaṇṇavatāya nandati, kodhanāyaṁ
bhikkhave purisapuggalo kodhābhibhūto kodhapareto kiñcāpi so hoti
sunhāto suvilitto kappitakesamassu odātavatthavasano, atha kho
so dubbaṇṇova hoti kodhābhibhūto, ayaṁ bhikkhave paṭhamo dhammo
sapattakanto sapattakaraṇo kodhanaṁ āgacchati itthiṁ vā purisaṁ vā. 1-
puna caparaṁ bhikkhave sapatto sapattassa evaṁ icchati `aho
vatāyaṁ dukkhaṁ sayeyyā'ti .pe. `na pacurattho assā'ti .pe. `na bhogavā
assā'ti .pe. `na yasavā assā'ti .pe. `ne mittavā assā'ti .pe.
`kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyyā'ti.
taṁ kissa hetu, na bhikkhave sapatto sapattassa sugatigamanena nandati,
kodhanāyaṁ bhikkhave purisapuggalo kodhābhibhūto kodhapareto kāyena
duccaritaṁ carati, vācāya, manasā duccaritaṁ carati, so kāyena duccaritaṁ
caritvā .pe. vācāya .pe. manasā duccaritaṁ caritvā kāyassa
bhedā paraṁ maraṇā .pe. nirayaṁ upapajjati kodhābhibhūto"ti. 1-
"kuddho atthaṁ na jānāti kuddho dhammaṁ na passati
andhatamaṁ tadā hoti yaṁ kodho sahate naraṁ. 2-
yena kodhena kuddhāse sattā gacchanti duggatiṁ
taṁ kodhaṁ sammadaññāya pajahanti vipassino. 3-
kodhaṁ jahe vippajaheyya mānaṁ
saññojanaṁ sabbamatikkameyya. 4-

footnote: 1 aṅ. sattaka. 23/61/96 (syā) 2 aṅ. sattaka. 23/61/99 (syā),
footnote: khu. mahā. 29/22/17 (syā) 3 khu. iti. 25/4/235 4 khu. dha. 25/221/56

page number: 012

anatthajanano kodho kodho cittappakopano
bhayamantarato jātaṁ taṁ jano nāvabujjhati. 1-
ekāparādhaṁ khama bhūripañña
na paṇḍitā kodhabalā bhavantī"ti 2-
evamādinā nayena kodhe ādīnavañca paccavekkhatopi kodho vinayaṁ upeti. tasmā
evaṁ paccavekkhitvā kodhaṁ vinentopi esa vinetīti vuccati.
kodhanti "anatthaṁ me acarīti āghāto jāyatī"tiādinā 3- nayena sutte
vuttānaṁ navannaṁ, "atthaṁ me na carī"tiādīnañca tappaṭipakkhato siddhānaṁ
navannamevāti aṭṭhārasannaṁ, khāṇukaṇṭakādinā aṭṭhānena saddhiṁ ekūnavīsatiyā
āghātavatthūnaṁ aññatarāghātavatthusambhavaṁ āghātaṁ. visaṭanti vitthataṁ. sappavisanti
sappassa visaṁ. ivāti opammavacanaṁ, ikāralopaṁ katvā vaicceva vuttaṁ. osadhehīti
agadehi. idaṁ vuttaṁ hoti:- yathā visatikicchako vejjo sappena daṭṭhaṁ
sabbakāyaṁ pharitvā ṭhitaṁ visaṭaṁ sappavisaṁ mūlakkhandhatacappattapupphādīnaṁ aññatarehi
nānābhesajjehi, payojetvā katehi vā 4- osadhehi khippameva vineyya, evameva
yo yathāvuttenatthena uppatitaṁ cittasantānaṁ byāpetvā ṭhitaṁ kodhaṁ yathāvuttesu
vinayanūpāyesu kenaci upāyena vineti nādhivāseti pajahati vinodeti byantīkarotīti.
so bhikkhu jahāti orapāranti so evaṁ kodhaṁ vinento bhikkhu yasmā kodho
tatiyamaggena sabbaso pahīyati, tasmā orapārasaññitāni pañcorambhāgiyasaññojanāni
jahātīti veditabbo. avisesena hi 5- pāranti tīrassa nāmaṁ, tasmā orāni ca
tāni saṁsārasāgarassa pārabhūtāni cāti katvā "orapāran"ti vuccati. atha vā
yo uppatitaṁ vineti kodhaṁ visaṭaṁ sappavisaṁva osadhehi, so tatiyamaggena sabbaso
kodhaṁ vinetvā anāgāmiphale ṭhito bhikkhu jahāti orapāraṁ. tattha oranti
sakattabhāvo, pāranti parattabhāvo. oraṁ vā cha ajjhattikāni āyatanāni,

footnote: 1 aṅ.sattaka. 23/61/99 (syā), khuḍha. 25/88/305 2 khu.jā. 27/2050/412 (syā)
footnote: 3 dī. pā. 11/340/232 (atthato samānaṁ), aṅ navaka. 23/233/422 (syā)
footnote: 4 sī. ayaṁ saddo na dissati 5 ma. so hi

page number: 013

pāraṁ cha bāhirāyatanāni. tathā oraṁ manussaloko, pāraṁ devaloko. oraṁ kāmadhātu,
pāraṁ rūpārūpadhātu. oraṁ kāmarūpabhavo, pāraṁ arūpabhavo. oraṁ attabhāvo. pāraṁ
attabhāvasukhūpakaraṇāni. evametasmiṁ orapāre catutthamaggena chandarāgaṁ pajahanto
"jahāti orapāran"ti vuccati. ettha ca kiñcāpi anāgāmino kāmarāgassa pahīnattā
idhattabhāvādīsu chandarāgo eva natthi, apica kho panassa tatiyamaggādīnaṁ viya
vaṇṇappakāsanatthaṁ sabbametaṁ orapārabhāvaṁ 1- saṅgahetvā tattha chandarāgappahānena
"jahāti orapāran"ti vuttaṁ.
idāni tassatthassa vibhānatthāya upamaṁ āha "urago jiṇṇamivattacaṁ
purāṇan"ti. tattha urena gacchatīti urago, sappassetaṁ adhivacanaṁ. so duvidho
kāmarūpī ca akāmarūpī ca, kāmarūpī piduvidho jalajo thalajo ca. jalajo jale
eva kāmarūpaṁ labhati, na thale saṅkhapālajātake saṅkhapālanāgarājā viya. thalajo
thale eva. na jale. so jajjarabhāvena jiṇṇaṁ, cirakālatāya purāṇañcāti
saṅkhagataṁ tacaṁ jahanto catubbidhena jahāti sajātiyaṁ ṭhito, jigucchanto,
nissāya, thāmenāti. sajāti nāma sappajāti dīghattabhāvo. uragā hi pañcasu ṭhānesu
sajātiṁ nātivattanti uppattiyaṁ cutiyaṁ vissaṭṭhaniddokkamane samānajātiyā
methunapaṭisevane jiṇṇatacāpanayane cāti. sappo hi yadā tacaṁ jahāti, tadā
sajātiyaṁyeva ṭhatvā jahāti. sajātiyaṁ ṭhitopi ca jigucchanto jahāti. jigucchanto
nāma yadā upaḍḍhaṭṭhāne mutto hoti, upaḍḍhaṭṭhāne amutto olambati,
tadā naṁ aṭṭīyanto jahāti. evaṁ jigucchantopi ca daṇḍantaraṁ vā mūlantaraṁ
vā pāsāṇantaraṁ vā nissāya jahāti. nissāya jahantopi ca thāmaṁ janetvā
ussāhaṁ karitvā 2- vīriyena vaṅkaṁ naṅguṭṭhaṁ katvā passasantova phaṇaṁ karitvā
jahāti. evaṁ jahitvā yenakāmaṁ pakkamati, evameva ayampi bhikkhu orapāraṁ
jahitukāmo catubbidhena jahāti sajātiyaṁ ṭhito jigucchanto nissāya thāmenāti.
sajāti nāma bhikkhuno "ariyāya jātiyā jāto"ti 3- vacanato sīlaṁ. tenevāha
"sīle patiṭṭhāya naro sapañño"ti. 4- evametissaṁ sajātiyaṁ ṭhito bhikkhu taṁ

footnote: 1 cha. orapārabhedaṁ 2 chaßēéa. katvā 3 maßēéa. 13/351/335 4 saṁ.sa. 15/23/16

page number: 014

sakattabhāvādiorapāraṁ 1- jiṇṇapurāṇatacamiva dukkhaṁ janentaṁ tattha tattha
ādīnavadassanena jigucchanto kalyāṇamitte nissāya adhimattavāyāmasaṅkhātaṁ
thāmaṁ janetvā "divasaṁ caṅkamena nisajjāya āvaraṇīyehi dhammehi cittaṁ
parisodhetī"ti 2- vuttanayena rattindivaṁ chadhā vibhajitvā ghaṭento vāyamanto
urago viya vaṅkaṁ naṅguṭṭhaṁ pallaṅkaṁ ābhujitvā urago viya passasanto ayampi
asithilaparakkamatāya vāyamanto uragova phaṇaṁ karitvā ayampi ñāṇavipphāraṁ
janetvā uragova tacaṁ orapāraṁ jahati. jahitvā ca urago viya ohitataco
yenakāmaṁ ayampi ohitabhāro anupādisesanibbānadhātudisaṁ pakkamatīti. tenāha
bhagavā:-
"yo uppatitaṁ vineti kodhaṁ
visaṭaṁ sappavisaṁva osadhehi
so bhikkhu jahāti orapāraṁ
urago jiṇṇamivattacaṁ purāṇan"ti.
evamesā bhagavatā arahattanikūṭena paṭhamagāthā desitāti.
[2] idāni dutiyagāthāya atthavaṇṇanākkamo anuppatto, tatrāpi:-
"yena yattha yadā yasmā vuttā gāthā ayaṁ imaṁ
vidhiṁ pakāsayitvāssa karissāmatthavaṇṇanan"ti
ayameva mātikā, tato parañca sabbagāthāsu. ativitthārabhayena pana
ito pabhuti mātikaṁ anikkhipitvā uppattidassananayeneva tassā tassā atthaṁ
dassento atthavaṇṇanaṁ karissāmi. seyyathidaṁ? yo rāgamudacchidā asesanti
ayaṁ dutiyagāthā.
tassuppatti:- ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme, tena kho pana samayena āyasmato sāriputtattherassa
upaṭṭhāko aññataro suvaṇṇakāraputto therassa santike pabbajito, thero
tassa "daharānaṁ asubhaṁ sappāyan"ti mantvā rāgavighātatthaṁ asubhakammaṭṭhānaṁ

footnote: 1 chaßēéa. sakattabhāvādibhedaṁ orapāraṁ 2 aṅ. tika. 20/16/100. abhi. vi. 35/519/300

page number: 015

adāsi. tassa tasmiṁ āsevanamattampi cittaṁ na labhati, so "anupakāraṁ
mametan"ti therassa ārocesi. thero "daharānametaṁ sappāyan"ti mantvā
punapi tadevācikkhi. evaṁ cattāro māsā atītā, so kiñcimattampi visesaṁ na
labhati. tato naṁ thero bhagavatopi kathesi, 1- bhagavā "avisayo sāriputta tuyhaṁ
tassa sappāyaṁ jānituṁ, buddhaveneyyo eso"ti vatvā pabhassaravaṇṇaṁ padumaṁ
iddhiyā nimminitvā tassa hatthe pādāsi "handa bhikkhu imaṁ vihārapacchāyāyaṁ
vālikātale nāḷena vijjhitvā ṭhapehi, abhimukhaṁ cassa pallaṅkena nisīda
`lohitaṁ lohitan'ti āvajjento"ti. ayaṁ kira pañcajātisatāni suvaṇṇakārova
ahosi, tenassa "lohitakanimittaṁ sappāyan"ti ñatvā bhagavā lohitakakammaṭṭhānaṁ
adāsi. so tathā katvā muhuttaṁyeva 2- yathākkamaṁ tattha cattāripi jhānāni
adhigantvā anulomapaṭilomādinā nayena jhānakīḷaṁ ārabhi. atha bhagavā taṁ
padumaṁ "milāyatū"ti adhiṭṭhāsi. so jhānā vuṭṭhito taṁ milātaṁ kāḷavaṇṇaṁ
disvā "pabhassaraṁ rūpaṁ jarāya parimadditan"ti aniccasaññaṁ paṭilabhati. 3- tato naṁ
ajjhattampi upasaṁhari. tato "yadaniccaṁ taṁ dukkhaṁ, yaṁ dukkhaṁ tadanattā"ti
tayopi bhave āditte viya passi. evaṁ passato cassāvidūre padumasaro atthi,
tattha dārakā orohitvā padumāni bhañjitvā 4- rāsiṁ karonti, tassa tāni
udake padumāni naḷavane aggijālā viya khāyiṁsu, pattāni patantāni papātaṁ
pavisantāni viya khāyiṁsu, thale nikkhittapadumānaṁ aggāni milātāni aggidaḍḍhāni
viya khāyiṁsu. athassa tadanusārena sabbadhamme upanijjhāyato bhiyyoso mattāya
tayo bhavā ādittamiva agāraṁ appaṭisaraṇā hutvā upaṭṭhahiṁsu. tato bhagavā
gandhakuṭiyaṁ nisinnova tassa bhikkhuno upari sarīrābhaṁ muñci, sā cassa mukhaṁyeva
ajjhotthari, tato so "kimetan"ti āvajjento bhagavantaṁ āgantvā samīpe
ṭhitamiva disvā uṭṭhāyāsanā añjaliṁ paṇāmesi. athassa bhagavā sappāyaṁ viditvā
dhammaṁ desento imaṁ obhāsagāthaṁ abhāsi "yo rāgamudacchidā asesantī"ti.

footnote: 1 chaßēéa. bhagavato santikaṁ nesi 2 chaßēéa. muhutteneva 3 chaßēéa. paṭilabhi
footnote: 4 chaßēéa. bhañjitvā bhañjitvā

page number: 016

tattha rañjanavasena rāgo, pañcakāmaguṇarāgassetaṁ adhivacanaṁ. udacchidāti
ucchindati bhañjati vināseti. atītakālikānampi hi chindatīti 1- vattamānavacanaṁ
akkharacintakā icchanti. asesanti sānusayaṁ. bhisapupphaṁva saroruhanti sare
viruḷhaṁ padumapupphaṁ viya. vigayhāti ogayha, pavisitvāti attho. sesaṁ
pubbasadisameva. kiṁ vuttaṁ hoti? yathā nāma ete dārakā saraṁ oruyha
bhisapupphaṁ saroruhaṁ chindanti, evameva yo bhikkhu imaṁ tedhātukalokasannivāsaṁ
ogayha:-
"natthi rāgasamo aggi" , 2-
"kāmarāgena ḍayhāmi cittaṁ me pariḍayhati". 3-
"ye rāgarattānupatanti sotaṁ
sayaṁkataṁ makkaṭakova jālaṁ" 4-
"ratto kho āvuso rāgena abhibhūto pariyādinnacitto pāṇampi
hanatī"ti 5-
evamādinayamanugantvā rāgādīnavapaccavekkhaṇena yathāvuttappakārehi sīlasaṁvarādīhi
saṁvarehi saviññāṇakāviññāṇakesu vatthūsu asubhasaññāya ca thokaṁ thokaṁ rāgaṁ
samucchindanto anāgāmimaggena avasesaṁ arahattamaggena ca tato anavasesampi
ucchindati, pubbe vuttappakāreneva so bhikkhu jahāti orapāraṁ urago
jiṇṇamiva tacaṁ purāṇanti. evamesā bhagavatā arahattanikūṭena gāthā desitā,
desanāpariyosāne ca so bhikkhu arahatte patiṭṭhitoti.
[3] yo taṇhamudacchidāti kā uppatti? bhagavā sāvatthiyaṁ viharati,
aññataro bhikkhu gaggarāya pokkharaṇiyā tīre viharanto taṇhāvasena akusalavitakkaṁ
vitakketi, bhagavā tassajjhāsayaṁ viditvā imaṁ obhāsagāthamabhāsi.
tattha tasatīti 6- taṇhā, visayehi tittiṁ na upetīti attho,
kāmabhavavibhavataṇhānametaṁ adhivacanaṁ. saritanti gataṁ pavattaṁ, yāva bhavaggā ajjhottharitvā
ṭhitanti vuttaṁ hoti. sīghasaranti sīghagāminiṁ, sandiṭṭhikasamparāyikaṁ ādīnavaṁ

footnote: 1 cha. chindasi 2 khuḍha. 25/251/60 3 saṁ.sa. 15/212/227 4 khuḍha. 25/347/77
footnote: 5 aṅ. tika. 20/55.72/153,210 (thokaṁ visadisaṁ) 6 chaßēéa. tassatīti

page number: 017

agaṇayitvā muhutteneva paracakkavāḷampi bhavaggampi sampāpuṇituṁ samatthanti vuttaṁ
hoti. evametaṁ saritaṁ sīghasaraṁ sabbappakārampi taṇhaṁ:-
"uparivisālā duppūrā icchā visaṭagāminī
ye ca taṁ anugijjhanti te honti cakkadhārino"ti, 1-
"taṇhādutiyo puriso dīghamaddhānasaṁsaraṁ
itthabhāvaññathābhāvaṁ saṁsāraṁ nātivattatī"ti 2- ,
"ūno loko atitto taṇhādāsoti kho mahārājā"ti 3- ca
evamādīnavapaccavekkhaṇena vuttappakārehi sīlasaṁvarādīhi ca yo thokaṁ thokaṁ visosayitvā
arahattamaggena asesaṁ ucchijjati, so bhikkhu tasmiṁyeva khaṇe sabbappakārampi
jahāti orapāranti. desanāpariyosāne so bhikkhu arahatte patiṭṭhitoti.
[4] yo mānamudabbadhīti kā uppatti? bhagavā sāvatthiyaṁ viharati,
aññataro bhikkhu gaṅgāya tīre viharanto gimhakāle appodake sote
katanaḷasetuṁ pacchā āgatena mahoghena vuyhamānaṁ disvā "aniccā saṅkhārā"ti
saṁviggo aṭṭhāsi, tassajjhāsayaṁ viditvā bhagavā imaṁ obhāsagāthamabhāsi.
tattha mānoti jātiādivatthuko cetaso uṇṇamāno. 4- so "seyyohamasmī"ti
māno, "sadisohamasmī"ti māno, "hīnohamasmī"ti mānoti evaṁ tividho hoti.
puna "seyyassa seyyohamasmīti, seyyassa sadiso, seyyassa hīno, sadisassa
seyyo, sadisassa sadiso, sadisassa hīno, hīnassa seyyo, hīnassa sadiso,
hīnassa hīnohamasmī"ti mānoti evaṁ navavidho hoti. taṁ sabbappakārampi mānaṁ:-
"yena mānena mattāse sattā gacchanti duggatin"tiādinā 5-
nayena tattha ādīnavapaccavekkhaṇena vuttappakārehi sīlasaṁvarādīhi ca yo thokaṁ
thokaṁ vadhento kilesānaṁ abaladubbalattā 6- naḷasetusadisaṁ lokuttaradhammānaṁ
atibalattā mahoghasadisena arahattamaggena asesaṁ udabbadhi, anavasesappahānavasena

footnote: 1 khu.jā. 27/797/180 (syā) 2 khu. iti. 25/15,105/241,324,
footnote: khu. mahā. 29/891/558 (syā), khu. cūḷa. 30/595/291 (syā) 3 maßēéa. 13/305/281
footnote: 4 chaßēéa. uṇṇāmo 5 khuḍha. 25/6/236 6 sī. abalātidubbalattā

page number: 018

ucchindanto vadhetīti vuttaṁ hoti. so bhikkhu tasmiṁyeva khaṇe sabbappakārampi
jahāti orapāranti. desanāpariyosāne so bhikkhu arahatte patiṭṭhitoti.
[5] yo nājjhagamāti kā uppatti? imissā gāthāya ito
parānañca dvādasannaṁ ekāyeva uppatti:- ekaṁ samayaṁ bhagavā sāvatthiyaṁ
viharati, tena kho pana samayena aññataro brāhmaṇo attano dhītāya
vāreyye paccupaṭṭhite cintesi "kenaci vasalena aparibhuttapubbehi pupphehi
dārikaṁ alaṅkaritvā patikulaṁ pesessāmī"ti. so santarabāhiraṁ sāvatthiṁ
vicinanto kiñci tiṇapupphampi aparibhuttapubbaṁ nāddasa. atha sambahule
dhuttakajātiye brāhmaṇadārake sannipatite disvā "ete pucchissāmi, avassaṁ
sambahulesu koci jānissatī"ti upasaṅkamitvā pucchi. te taṁ brāhmaṇaṁ
upphaṇḍentā āhaṁsu "udumbarapupphaṁ nāma brāhmaṇa loke na kenaci
paribhuttapubbaṁ, tena dhītaraṁ alaṅkaritvā dehī"ti. so dutiyadivase kālasseva
uṭṭhāya 1- bhattavissaggaṁ katvā aciravatiyā nadiyā tīre udumbaravanaṁ gantvā
ekamekaṁ rukkhaṁ vicinanto pupphassa vaṇṭamattampi nāddasa. atha vītivatte
majjhantike dutiyatīraṁ agamāsi, tatra ca aññataro bhikkhu aññatarasmiṁ
manuññe rukkhamūle divāvihāraṁ nisinno kammaṭṭhānaṁ manasikaroti. so tattha
upasaṅkamitvā amanasikaritvā sakiṁ nisīditvā sakiṁ ukkuṭiko hutvā sakiṁ ṭhatvā
taṁ rukkhaṁ sabbasākhāviṭapapattantaresu vicinanto kilamati. tato naṁ so bhikkhu
āha "brāhmaṇa kiṁ maggasī"ti. udumbarapupphaṁ bhoti. udumbarapupphaṁ nāma
brāhmaṇa loke natthi, musā etaṁ vacanaṁ, mā kilamāti. atha bhagavā tassa
bhikkhuno ajjhāsayaṁ viditvā obhāsaṁ muñcitvā samuppannasamannāhārabahumānassa
imā obhāsagāthāyo abhāsi "yo nājjhagamā bhavesu sāran"ti. sabbā
vattabbā.
tattha paṭhamagāthāya tāva nājjhagamāti nādhigacchi, nādhigacchati vā. bhavesūti
kāmarūpārūpasaññīasaññīnevasaññīnāsaññīekavokāracatuvokārapañcavokārabhavesu.

footnote: 1 chaßēéa. vuṭṭhāya

page number: 019

sāranti niccabhāvaṁ attabhāvaṁ vā. vicinanti paññāya gavesanto. pupphamiva
udumbaresūti yathā udumbararukkhesu pupphaṁ vicinanto esa brāhmaṇo
nājjhagamā, evaṁ yo yogāvacaropi paññāya vicinanto sabbabhavesu kiñci sāraṁ
nājjhagamā, so asārakaṭṭhena 1- te dhamme aniccato anattato ca vipassanto
anupubbena lokuttaradhamme adhigacchanto jahāti orapāraṁ urago jiṇṇamiva
tacaṁ purāṇanti ayamattho yojanā ca. avasesagāthāsu panassa yojanaṁ avatvā
visesatthamattameva vakkhāma.
"yassantarato na santi kopā
itibhavābhavatañca vītivatto"ti 2-
ettha tāva ayaṁ antarasaddo:-
"nadītīresu saṇṭhāne 3- sabhāsu rathiyāsu ca
janā saṅgamma mantenti mañca tañca kimantaran"ti 4-
"appamattakena visesādhigamena antarā vosānamāpādi" 5-
"anatthajanano kodho kodho cittappakopano
bhayamantarato jātaṁ taṁ jano nāvabujjhatī"ti 6-
evaṁ kāraṇavemajjhacittādīsu sambahulesu atthesu dissati. idha pana citte.
tato yassantarato na santi kopāti tatiyamaggena samūhatattā yassa citte
na santi kopāti attho. yasmā pana bhavoti sampatti, vibhavoti vipatti.
tathā bhavoti vuḍḍhi, 7- vibhavoti hāni. bhavoti sassato vibhavoti ucchedo.
bhavoti puññaṁ, vibhavoti pāpaṁ. vibhavo abhavoti ca atthato ekameva, tasmā
itibhavābhavatañca vītivattoti ettha yā esā sampattivipattivuḍḍhihāni
sassatucchedapuññapāpavasena iti anekappakārā bhavābhavatā vuccati, catūhi
maggehi yathāsambhavaṁ tena tena nayena taṁ itibhavābhavatañca vītivattoti
evamattho ñātabbo.

footnote: 1 sī. asārakattena 2 khu.u. 25/20/119 3 sī. panthāne 4 saṁ.sa. 15/228/242
footnote: 5 aṅ. dasaka. 24/84/126 6 aṅ. sattaka. 23/61/99, khuḍha. 25/88/305 7 chaßēéa. vuddhi

page number: 020

[7] yassa vitakkāti ettha pana yassa bhikkhuno tayo kāmabyāpādavihiṁsāvitakkā,
tayo ñātijanapadāmaravitakkā, tayo parānuddayatāpaṭisaṁyuttalābhasakkāra-
silokānavaññattipaṭisaṁyuttavitakkāti ete nava vitakkā samantabhadrake 1-
vuttanayena tattha tattha ādīnavaṁ paccavekkhitvā paṭipakkhavavatthānena tassa tassa
pahānasamatthehi tīhi heṭṭhimamaggehi ca vidhūpitā bhusaṁ dhūpitā santāpitā
daḍḍhāti attho. evaṁ vidhūpetvā ca ajjhattaṁ suvikappitā asesā,
niyakajjhattabhūte attano khandhasantāne ajjhattajjhattabhūte citte ca yathā na
puna sambhavanti, evaṁ arahattamaggena asesā chinnā. chinnañhi kappitanti
vuccati. yathāha "kappitakesamassū"ti. 2- evamattho daṭṭhabbo. 3-
[8] idāni yo nāccasārīti ettha yo nāccasārīti yo nātidhāvi.
na paccasārīti na ohīyi. kiṁ vuttaṁ hoti? accāraddhavīriyena hi uddhacce
patanto accāsarati, atisithilena kosajje patanto paccāsarati. tathā
bhavataṇhāya attānaṁ kilamento accāsarati, kāmataṇhāya kāmasukhamanuyuñjanto
paccāsarati, kāmataṇhāya kāmasukhamanuyuñjanto paccāsarati. sassatahiṭṭhiyā
accāsarati, ucchedadiṭṭhiyā paccāsarati. atītaṁ anusocanto accāsarati, anāgataṁ
paṭikaṅkhanto paccāsarati. pubbantānudiṭṭhiyā accāsarati, aparantānudiṭṭhiyā
paccāsarati. tasmā yo ete ubho ante vajjetvā majjhimaṁ paṭipadaṁ
paṭipajjanto nāccasārī na paccasārīti evaṁ vuttaṁ hoti. sabbaṁ accagamā
imaṁ papañcanti tāya ca pana arahattamaggavosānāya majjhimāya paṭipadāya
sabbaṁ imaṁ vedanāsaññāvitakkappabhavaṁ taṇhāmānadiṭṭhisaṅkhātaṁ tividhaṁ papañcaṁ
accagamā atikkanto, samatikkantoti attho.
[9] tadanantaragāthāya pana sabbaṁ vitathamidanti ñatvā loketi ayameva
viseso. tassattho:- sabbanti anavasesaṁ, sakalamanūnanti vuttaṁ hoti. evaṁ
santepi pana vipassanupagaṁ lokiyakkhandhāyatanadhātuppabhedaṁ saṅkhatameva idhādhippetaṁ.

footnote: 1 chaßēéa. samantabhaddake 2 saṁ.sa. 15/122/95, saṁ. saḷā. 18/660/426 (syā)
footnote: 3 chaßēéa. evamettha attho daṭṭhabbo

page number: 021

vitathanti vitathabhāvaṁ, 1- niccanti vā dhuvanti vā sukhanti vā subhanti vā attāti
vā yathā yathā kilesavasena bālajanehi gayhati, tathātathābhāvato vitathanti vuttaṁ
hoti. idanti tameva sabbaṁ paccakkhabhāvena dassento āha. Ñatvāti
maggapaññāya jānitvā, tañca pana asammohato na visayato ca. 2- loketi
okāsaloke sabbaṁ khandhādibhedaṁ dhammajātaṁ "vitathamidan"ti ñatvāti sambandho.
[10-13] idāni ito parāsu catūsu gāthāsu vītalobho vītarāgo
vītadoso vītamohoti ete visesā. ettha lubbhanavasena lobho, sabbasaṅgāhikametaṁ
paṭhamassa akusalamūlassa adhivacanaṁ visamalobhassa vā, yo so "appekadā
mātumattīsupi lobhadhammā uppajjanti, bhaginimattīsupi lobhadhammā uppajjanti,
dhītumattīsupi lobhadhammā uppajjantī"ti 3- evaṁ vutto. rajjanavasena rāgo,
pañcakāmaguṇarāgassetaṁ adhivacanaṁ. dussanavasena doso, pubbe vuttakodhassetaṁ
adhivacanaṁ. muyhanavasena moho, catūsu ariyasaccesu aññāṇassetaṁ adhivacanaṁ. tattha
yasmā ayaṁ bhikkhu lobhaṁ jigucchanto vipassanaṁ ārabhi "kudāssu nāmāhaṁ lobhaṁ
vinetvā vigatalobho vihareyyan"ti, tasmā tassa lobhappahānūpāyaṁ sabbasaṅkhārānaṁ
vitathabhāvadassanaṁ 4- lobhappahānānisaṁsañca orapārappahānaṁ 5- dassento imaṁ
gāthamāha. esa nayo ito parāsupi. keci panāhu "yathāvutteneva nayena
ete dhamme jigucchitvā vipassanamāraddhassa tassa tassa bhikkhuno ekamekāva
etka gāthā vuttā"ti. yaṁ ruccati, taṁ gahetabbaṁ. esa nayo ito parāsu
catūsu gāthāsu.
[14] ayaṁ panettha atthavaṇṇanā:- appahīnaṭṭhena santāne
anusayantīti 6- anusayā, kāmarāgapaṭighamānadiṭṭhivicikicchābhavarāgāvijjānaṁ etaṁ
adhivacanaṁ. sampayuttadhammānaṁ attano ākārānuvidhānaṭṭhena mūlā, akhemaṭṭhena
akusalā. taṁpatiṭṭhābhūtātipi 7- mūlā, sāvajjadukkhavipākaṭṭhena akusalā. ubhayametaṁ

footnote: 1 chaßēéa. vigatatathabhāvaṁ 2 sī.,ka. asammohato ca visayato ca 3 saṁ.saḷā. 18/196/140 (syā)
footnote: 4 sī.,ma. vitathāvadassanatthaṁ 5 sī. orapārappahānatthaṁ 6 chaßēéa. sayantīti
footnote: 7 chaßēéa. dhammānaṁ patiṭṭhābhūtātipi

page number: 022

lobhadosamohānaṁ adhivacanaṁ. te hi "lobho bhikkhave akusalañca akusalamūlañcā"tiādinā
nayena evaṁ niddiṭṭhā. evamete anusayā tena tena maggena
pahīnattā yassa keci na santi, ete ca akusalamūlā tatheva samūhatāse,
samūhatā icceva attho. paccattabahuvacanassa 1- hi sekārāgamaṁ icchanti
saddalakkhaṇakovidā. aṭṭhakathācariyā pana "seti nipāto"ti vaṇṇayanti. yaṁ
ruccati, taṁ gahetabbaṁ. ettha pana kiñcāpi so evaṁvidho bhikkhu khīṇāsavo
hoti, khīṇāsavo ca neva ādiyati, na pajahati, pajahitvā ṭhitoti vutto,
tathāpi vattamānasamīpe vattamānavacanalakkhaṇena "jahāti orapāran"ti vuccati.
atha vā anupādisesāya ca nibbānadhātuyā parinibbāyanto attano
ajjhattikabāhirāyatanasaṅkhātaṁ jahāti orapāranti veditabbo.
tattha kilesapaṭipāṭiyā maggapaṭipāṭiyā cāti dvidhā anusayānaṁ abhāvo
veditabbo. kilesapaṭipāṭiyā hi kāmarāgānusayapaṭighānusayānaṁ tatiyamaggena
abhāvo hoti, mānānusayassa catutthamaggena, diṭṭhānusayavicikicchānusayānaṁ
paṭhamamaggena, bhavarāgānusayāvijjānusayānaṁ catutthamaggena. maggapaṭipāṭiyā pana
paṭhamamaggena diṭṭhānusayavicikicchānusayānaṁ abhāvo hoti, dutiyamaggena
kāmarāgānusayapaṭighānusayānaṁ tanubhāvo, tatiyamaggena sabbaso abhāvo, catutthamaggena
mānānusayabhavarāgānusayāvijjānusayānaṁ abhāvo hoti. tattha yasmā na sabbe
anusayā akusalamūlā. kāmarāgabhavarāgānusayā eva hi lobhākusalamūlena saṅgahaṁ
gacchanti, paṭighānusayāvijjānusayā ca "doso akusalamūlaṁ moho akusalamūla"micceva
saṅkhyaṁ gacchanti, diṭṭhimānavicikicchānusayā pana na kiñci akusalamūlaṁ honti.
yasmā vā anusayābhāvavasena ca akusalamūlasamugghātavasena ca kilesappahānaṁpatthesi, 2-
tasmā:-
"yassānusayā na santi keci
mūlā ca akusalā samūhatāse"
iti bhagavā āha.

footnote: 1 ma. paccattabahuvacanassante 2 ma. patthesi paṭṭhapesi

page number: 023

[15] yassa darathajāti ettha pana paṭhamuppannā 1- kilesā paribāhaṭṭhena
darathā nāma, aparāparañca uppannā tehi darathehi jātattā darathajā nāma.
oranti sakkāyo vuccati. yathāha "orimaṁ tīranti kho bhikkhu sakkāyassetaṁ
adhivacanan"ti. 2- āgamanāyāti uppattiyā. paccayāseti paccayā eva. kiṁ vuttaṁ
hoti? yassa pana upādānakkhandhaggahaṇāya paccayabhūtā ariyamaggena pahīnattā
keci darathajavevacanā kilesā na santi pubbe vuttanayeneva so bhikkhu jahāti
orapāraṁ. 3-
[16] yassa vanathajāti etthāpi darathajā viya vanathajā veditabbā.
vacanatthe pana ayaṁ viseso:- vanute, vanotīti vā vanaṁ, yācati sevati bhajatīti
attho, taṇhāyetaṁ adhivacanaṁ. sā hi visayānaṁ patthanato sevanato ca "vanan"ti
vuccati. taṁpariyuṭṭhānavasena vanaṁ tharati tanotīti vanatho, taṇhānusayassetaṁ
adhivacanaṁ. vanathā jātāti vanathajāti. keci panāhu "sabbepi kilesā gahanaṭṭhena
vanathoti vuccanti, aparāparuppannā pana vanathajā"ti. ayameva cettha uragasutte
attho adhippeto, itaro pana dhammapadagāthāyaṁ. vinibandhāya bhavāyāti
bhavavinibandhāya, atha vā cittassa visayesu vinibandhāya āyatiṁ uppattiyā cāti
attho. hetuyeva hetukappā.
[17] yo nīvaraṇeti ettha nīvaraṇāti cittaṁ hitapaṭipattiṁ vā
nīvarantīti nīvaraṇā paṭicchādentīti attho. pahāyāti chaḍḍetvā. pañcāti tesaṁ
saṅkhāparicchedo. Ōghābhāvato anīgho. kathaṁkathāya tiṇṇattā tiṇṇakathaṅkatho.
vigatasallattā visallo. kiṁ vuttaṁ hoti? yo bhikkhu kāmacchandādīni pañca
nīvaraṇāni samantabhadrake vuttanayena sāmaññato visesato ca nīvaraṇesu
ādīnavaṁ disvā tena tena maggena pahāya tesañca pahīnattā eva
kilesadukkhasaṅkhātassa īghassa abhāvena anīgho, "ahosiṁ nu kho ahaṁ
atītamaddhānan"tiādinā 4- nayena pavattāya kathaṁkathāya tiṇṇattā tiṇṇakathaṅkatho,
"tattha katame pañca sallā, rāgasallo dosasallo mohasallo mānasallo

footnote: 1 sī. paṭhamuppannā paṭhamuppannā 2 saṁ. saḷā. 18/316/219 (syā) 3 orapāranti
footnote: 4 maßēáū. 12/18/11, saṁṇi. 16/20/27

page number: 024

diṭṭhisallo"ti vuttānaṁ pañcannaṁ sallānaṁ vigatattā visallo, so bhikkhu pubbe
vuttanayeneva jahāti orapāranti.
atrāpi ca kilesapaṭipāṭiyā maggapaṭipāṭiyā cāti dvidhā eva
nīvaraṇappahānaṁ veditabbaṁ. kilesapaṭipāṭiyā hi kāmacchandanīvaraṇassa
byāpādanīvaraṇassa ca tatiyamaggena pahānaṁ hoti, thinamiddhanīvaraṇassa uddhaccanīvaraṇassa
ca catutthamaggena, "akataṁ vata me kusalan"tiādinā 1- nayena pavattassa
vippaṭisārasaṅkhātassa kukkuccanīvaraṇassa vicikicchānīvaraṇassa ca paṭhamamaggena.
maggapaṭipāṭiyā pana kukkuccanīvaraṇassa vicikicchānīvaraṇassa ca paṭhamamaggena
pahānaṁ hoti, kāmacchandanīvaraṇassa byāpādanīvaraṇassa ca dutiyamaggena tanubhāvo
hoti, tatiyena anavasesappahānaṁ, thinamiddhanīvaraṇassa uddhaccanīvaraṇassa ca
catutthamaggena pahānaṁ hotīti. evaṁ:-
"yo nīvaraṇe pahāya pañca
anīgho tiṇṇakathaṅkatho visallo
so bhikkhu jahāti orapāraṁ
urago jiṇjhamivattacaṁ purāṇan"ti
arahattanikūṭeneva bhagavā desanaṁ niṭṭhāpesi. desanāpariyosāne so bhikkhu
arahatte patiṭṭhito. "ekacce yena yena tesaṁ bhikkhūnaṁ yā gāthā desitā,
tena tena tassā tassā gāthāya pariyosāne so so bhikkhu arahatte
patiṭṭhito"ti vadanti.
paramatthajotikāya khuddakaṭṭhakathāya
suttanipātaṭṭhakathāya
uragasuttavaṇṇanā niṭṭhitā.
---------------

footnote: 1 ma. u. 14/248/215

page number: 025

2. dhaniyasuttavaṇṇanā
[18] pakkodanoti dhaniyasuttaṁ. kā uppatti? bhagavā sāvatthiyaṁ viharati,
tena samayena dhaniyo gopo mahiyā tīre paṭivasati. tassāyaṁ pubbayogo:-
kassapassa bhagavato pāvacane dibbamāne vīsati vassasahassāni divase divase
saṁghassa vīsati salākabhattāni adāsi, so tato cuto devesu uppanno. evaṁ
devaloke ekaṁ buddhantaraṁ khepetvā amhākaṁ bhagavato kāle videharaṭṭhamajjhe
pabbataraṭṭhaṁ nāma atthi, tattha dhammakoraṇḍaṁ 1- nāma nagaraṁ, tasmiṁ nagare
seṭṭhiputto hutvā nibbatto 2- goyūthaṁ nissāya jīvati. tassa hi tiṁsamattāni
gosahassāni honti, sattavīsasahassā gāvo khīraṁ duyhanti. gopā nāma
nibaddhavāsino na honti, vassike cattāro māse thale vasanti, avasesaṭṭhamāse
yattha tiṇodakaṁ sukhaṁ labbhati, tattha vasanti. tañca nadītīraṁ vā jātassaratīraṁ
vā hoti. athāyampi vassakāle attano vasitagāmato nikkhamitvā gunnaṁ
phāsuvihāratthāya okāsaṁ gavesanto mahāmahī bhijjitvā ekato kālamahī ekato
mahāmahicceva saṅkhaṁ gatā 3- sandamānā puna samuddasamīpe samāgantvā pavattā,
yaṁ okāsaṁ antaradīpaṁ akāsi, taṁ pavisitvā vacchānaṁ sālaṁ attano ca nivesanaṁ
māpetvā vāsaṁ kappesi. tassa satta puttā satta dhītaro satta suṇisā aneke
ca kammakarā honti. gopā nāma vassanimittaṁ jānanti. yadā sakuṇikā kulāvakāni
rukkhagge karonti, kakkaṭakā udakasamīpe dvāraṁ pidahitvā thalasamīpadvārena 4-
vaḷañjenti, tadā suvuṭṭhikā bhavissatīti gaṇhanti. yadā pana sakuṇikā kulāvakāni
nīcaṭṭhāne udakapiṭṭhe karonti, kakkaṭakā thalasamīpe dvāraṁ pidahitvā
udakasamīpadvārena vaḷañjenti, tadā dubbuṭṭhikā bhavissatīti gaṇhanti.
atha so dhaniyo suvuṭṭhikanimittāni upasallakkhetvā upakaṭṭhe vassakāle
antaradīpā nikkhamitvā mahāmahiyā paratīre sattasattāhampi deve vassante
udakena anajjhottharaṇokāse attano vasanokāsaṁ katvā samantā parikkhipitvā

footnote: 1 sī. dhammakoṇḍaṁ 2 chaßēéa. abhinibbatto 3 chaßēéa. gantvā
footnote: 4 sī., ma. thalasamīpe dvārena

page number: 026

vacchasālāyo māpetvā tattha nivāsaṁ kappesi. athassa dārutiṇādisaṅgahe kate
sabbesu puttadārakammakaraporisesu samāniyesu 1- jātesu nānappakāre khajjabhojje
paṭiyatte samantā catuddisā meghamaṇḍalāni uṭṭhahiṁsu. so dhenuyo duhāpetvā
vacchasālāsu vacche saṇṭhāpetvā 2- gunnaṁ catuddisā dhūmaṁ kārāpetvā sabbaṁ
parijanaṁ bhojāpetvā sabbakiccāni kārāpetvā tattha tattha dīpe ujjālāpetvā
sayaṁ khīrena bhattaṁ bhuñjitvā mahāsayane sayanto attano sirisampattiṁ disvā
tuṭṭhacitto hutvā aparadisāya meghatthanitasaddaṁ sutvā nipanno imaṁ udānaṁ
udānesi
"pakkodano duddhakhīrohamasmi (iti dhaniyo gopo)
anutīre mahiyā samānavāso
channā kuṭi āhito gini
atha ce patthayasī pavassa devā"ti.
tatrāyaṁ atthavaṇṇanā:- pakkodanoti siddhabhatto. duddhakhīroti gāvo
duhitvā gahitakhīro. ahanti attānaṁ nidasseti, asmīti attano tathābhāvaṁ.
pakkodano duddhakhīro ca ahamasmi bhavāmīti attho. itīti evamāhāti attho.
niddese pana "itīti padasandhi padasaṁsaggo padapāripūri akkharasamavāyo
byañjanasiliṭṭhatā padānupubbatāmetan"ti 3- evamassa attho vaṇṇito, sopi
idameva sandhāyāti veditabbo. yaṁ yaṁ hi padaṁ pubbapadena vuttaṁ, tassa tassa
evamāhāti etamatthaṁ pakāsentoyeva itisaddo pacchimena padena metteyyo
iti vā bhagavā iti vā evamādinā padasandhi hoti, nāññathā.
dhaniyo gopoti tassa seṭṭhiputtassa nāmasamodhānaṁ. so hi yānimāni
thāvarādīni pañca dhanāni, tesu ṭhapetvā dānasīlādianugāmikadhanaṁ
khettavatthuārāmādito thāvaradhanatopi, gavassādito jaṅgamadhanatopi, hiraññasuvaṇṇādito
saṁhārimadhanatopi, sippāyatanādito aṅgasamadhanatopi yaṁ taṁ lokassa pañcagorasānuppadānena
bahūpakāraṁ taṁ sandhāya "natthi gosamitaṁ dhanan"ti 4- evaṁ visesitaṁ godhanaṁ,

footnote: 1 sī. samāhitesu 2 sī. bandhāpetvā 3 khu.cūḷa. 30/59/8 (syā) 4 saṁ.sa. 15/13/7

page number: 027

tena samannāgatattā dhaniyo, gunnaṁ pālanato gopo. yo hi attano gāvo
pāleti, so "gopo"ti vuccati. yo paresaṁ vetanena kaṭo hutvā, so gopālako.
ayaṁ pana attanoyeva, tena gopoti vutto.
anutīreti tīrassa samīpe. mahiyāti mahāmahīnāmikāya nadiyā. samānena
anukūlavattinā parijanena saddhiṁ vāso yassa so samānavāso, ayañca tathāvidho.
tenāha "samānavāso"ti. channāti tiṇapaṇṇacchadanehi anovassakā katā.
kuṭīti vasanagharassetaṁ adhivacanaṁ. āhitoti ābhato, jālito vā. ginīti aggi.
tesu tesu ṭhānesu aggi "ginī"ti voharīyati. atha ce patthayasīti idāni yadi
icchasīti vuttaṁ hoti. pavassāti siñca pagghara, udakaṁ muñcāti attho. devāti
meghaṁ ālapati ayaṁ tāvettha padavaṇṇanā.
ayaṁ pana atthavaṇṇanā:- evamayaṁ dhaniyo gopo attano sayanaghare
mahāsayane nipanno meghatthanitaṁ sutvā "pakkodanohamasmī"ti bhaṇanto
kāyadukkhavūpasamūpāyaṁ kāyasukhahetuñca attano sannihitaṁ dīpeti, "duddhakhīrohamasmī"ti
bhaṇanto cittadukkhavūpasamūpāyaṁ cittasukhahetuñca, "anutīre mahiyā"ti nivāsanaṭṭhāna-
sampattiṁ, "samānavāso"ti tādise kāle piyavippayogapadaṭṭhānassa sokassābhāvaṁ,
"channā kuṭī"ti kāyadukkhāpagamapaṭighātaṁ. "āhito ginī"ti yasmā gopālakā
parikkhepadhūmadāruaggivasena tayo aggī karonti, te ca tassa gehe sabbe
katā, tasmā sabbadisāsu parikkhepaggiṁ sandhāya "āhito ginī"ti bhaṇanto
vāḷamigāgamananivāraṇaṁ dīpeti, gunnaṁ majjhe gomayādīhi dhūmaggiṁ sandhāya ḍaṁsamakasādīhi
gunnaṁ anābādhaṁ, gopālakānaṁ sayanaṭṭhāne dāruaggiṁ sandhāya gopālakānaṁ
sītābādhapaṭighātaṁ. so evaṁ dīpento attano vā gunnaṁ vā parijanassa vā
vuṭṭhipaccayassa kassaci ābādhassa abhāvato pītisomanassajāto āha "atha ce
patthayasī pavassa devā"ti.
[19] evaṁ dhaniyassa imaṁ gāthaṁ bhāsamānassa assosi bhagavā dibbāya
sotadhātuyā visuddhāya atikkantamānusikāya jetavanamahāvihāre gandhakuṭiyaṁ

page number: 028

viharanto. sutvā ca pana buddhacakkhunā lokaṁ volokento addasa dhaniyañca
pajāpatiñcassa "ime ubhopi hetusampannā. sace ahaṁ gantvā dhammaṁ desessāmi,
ubhopi pabbajitvā arahattaṁ pāpuṇissanti. no ce gamissāmi, sve udakoghena
vinassissantī"ti taṁkhaṇaññeva sāvatthito satta yojanasatāni dhaniyassa nivāsanaṭṭhānaṁ
ākāsena gantvā tassa kuṭiyā upari aṭṭhāsi. dhaniyo taṁ gāthaṁ punappunaṁ
bhāsatiyeva, na niṭṭhāpeti, bhagavati gatepi bhāsati. bhagavā ca taṁ sutvā "na ettakena
santuṭṭhā vā vissaṭṭhā vā honti, evaṁ pana hontī"ti dassetuṁ:-
"akkodhano vigatakhilohamasmi (iti bhagavā)
anutīre mahiyekarattivāso
vivaṭā kuṭi nibbuto gini
atha ce patthayasī pavassa devā"ti
imaṁ paṭigāthaṁ abhāsi byañjanasabhāgaṁ no atthasabhāgaṁ. na hi "pakkodano"ti,
"akkodhano"ti ca ādīni padāni atthato samenti mahāsamuddassa orimapārimatīrāni
viya, byañjanaṁ panettha kiñci 1- sametīti byañjanasabhāgāni honti. tattha
purimagāthāya sadisapadānaṁ vuttanayenevattho veditabbo.
visesapadānaṁ panāyaṁ padato atthato ca vaṇṇanā:- akkodhanoti
akujjhanasabhāvo. yo hi so pubbe vuttappakārāaghātavatthusambhavo kodho
ekaccassa parittopi 2- uppajjamāno hadayaṁ santāpetvā vūpasammati, yena ca
tato balavataruppannena ekacco mukhavikuṇanamattaṁ karoti, tato balavatarena ekacco
pharusaṁ vatthukāmo hanucalanamattaṁ 3- karoti, aparo tato balavatarena pharusaṁ bhaṇati,
aparo tato balavatarena daṇḍaṁ vā satthaṁ vā gavesanto disā viloketi,
aparo tato balavatarena daṇḍaṁ vā satthaṁ vā āmasati, aparo tato balavatarena
daṇḍādīni gahetvā upadhāvati, aparo tato balavatarena ekaṁ vā dve vā
pahāre deti, aparo tato balavatarena api ñātisālohitaṁ jīvitā voropeti,
ekacco tato balavatarena pacchā vippaṭisārī attānampi jīvitā voropeti

footnote: 1 chaßēéa. kiñci kiñci 2 chaßēéa. suparittopi 3 chaßēéa. hanusañcalanamattaṁ

page number: 029

sīhaladīpe kālagāmavāsī amacco viya. ettāvatā ca kodho paramavepullappatto
hoti. so bhagavatā bodhimaṇḍeyeva sabbaso pahīno ucchinnamūlo tālāvatthukato,
tasmā bhagavā "akkodhanohamasmī"ti āha.
vigatakhiloti apagatakhilo. ye hi te cittathaddhabhāvena 1- pañca cetokhilā
vuttā, yehi ca khilabhūte citte seyyathāpi nāma khile bhūmibhāge cattāro māse
vassantepi deve sassāni na ruhanti, evameva saddhammassavanādikusalahetuvasse
vassantepi kusalaṁ na ruhati, te ca bhagavatā bodhimaṇḍeyeva sabbaso pahīnā,
tasmā bhagavā "vigatakhilohamasmī"ti āha.
ekarattiṁ vāso assāti ekarattivāso. yathā hi dhaniyo tattha
cattāro vassike māse nibaddhavāsaṁ upagato, na tathā bhagavā. bhagavā hi
taṁyeva rattiṁ tassa atthakāmatāya tattha vāsaṁ upagato. tasmā "ekarattivāso"ti
āha. vivaṭāti apanītacchadanā. kuṭīti attabhāvo. attabhāvo hi taṁ taṁ
atthavasaṁ paṭicca kāyotipi guhātipi dehotipi sandehotipi nāvātipi rathotipi
vaṇotipi dhajotipi vammikotipi kuṭītipi kuṭikātipi vuccati, idha pana kaṭṭhādīni
paṭicca gehanāmikā kuṭi viya aṭṭhiādīni paṭicca saṅkhyaṁ gatattā "kuṭī"ti
vutto. yathāha:-
"seyyathāpi āvuso kaṭṭhañca paṭicca valliñca paṭicca mattikañca
paṭicca tiṇañca paṭicca ākāso parivārito agārantveva saṅkhyaṁ
gacchati, evameva kho āvuso aṭṭhiñca paṭicca nhāruñca paṭicca
maṁsañca paṭicca cammañca paṭicca ākāso parivārito rūpantveva
saṅkhyaṁ gacchatī"ti. 2-
cittamakkaṭassa nivāsato vā kuṭi. yathāha:-
"aṭṭhikakalakuṭī cesā makkaṭāvasatho iti
makkaṭo pañcadvārāyaṁ kuṭikāyaṁ pasakkiya
dvārena anupariyāti ghaṭṭayanto punappunan"ti. 3-

footnote: 1 chaßēéa. cittabandhabhāvena 2 maßēáū. 12/306/269 3 khu. thera. 26/125/289

page number: 030

sā kuṭi yena taṇhāmānadiṭṭhichadanena sattānaṁ channattā punappunaṁ
rāgādikilesavassaṁ ativassati. yathāha:-
"channamativassati vivaṭaṁ nātivassati
tasmā channaṁ vivaretha evaṁ taṁ nātivassatī"ti. 1-
ayaṁ gāthā dvīsu ṭhānesu vuttā khandhake theragāthāyañca. khandhake hi
"yo āpattiṁ paṭicchādeti, tassa kilesā ca punappunaṁ āpattiyo ca
ativassanti, yo pana na paṭicchādeti, tassa nātivassantī"ti imaṁ atthaṁ
paṭicca vuttā. theragāthāyaṁ "yassa rāgādicchadanamatthi, tassa puna iṭṭhārammaṇādīsu
rāgādisambhavato channamativassati. yo vā uppanne kilese adhivāseti. tasseva
adhivāsitakilesacchadanacchannā attabhāvakuṭi punappunaṁ kilesavassaṁ ativassati,
yassa pana arahattamaggañāṇavātena kilesacchadanassa viddhaṁsitattā vivaṭā,
tassa nātivassatī"ti. ayamattho idhādhippeto. bhagavatā hi yathāvuttaṁ chadanaṁ
yathāvutteneva nayena viddhaṁsitaṁ, tasmā "vivaṭā kuṭī"ti āha. nibbutoti
upasanto. ginīti aggi. yena hi ekādasavidhena agginā sabbamidaṁ ādittaṁ.
yathāha "ādittaṁ rāgagginā"ti 2- vitthāro. so aggi bhagavato bodhimūleyeva
ariyamaggasalilasekena nibbuto, tasmā "nibbuto ginī"ti āha.
evaṁ vadanto ca dhaniyaṁ atuṭṭhabbena tussamānaṁ aññāpadeseneva
paribhāsati ovadati anusāsati. kathaṁ? "akkodhano"ti hi vadamāno dhaniya tvaṁ
pakkodanohamasmī"ti tuṭṭho, odanapāko ca yāvajīvaṁ dhanaparikkhayena kattabbo,
dhanaparikkhayo ca anurakkhaṇādīsu dukkhapadaṭṭhānaṁ, 3- evaṁ sante dukkheneva
tuṭṭho hosi, ahaṁ pana "akkodhanohamasmī"ti tussanto sandiṭṭhikasamparāyikadukkhā-
bhāvena tuṭṭho homīti dīpeti. "vigatakhilo"ti vadamāno tvaṁ "duddhakhīrohamasmī"ti
tussanto akatakiccova "katakiccohamasmī"ti mantvā tuṭṭho, ahaṁ
pana "vigatakhilohamasmī"ti tussanto katakiccova tuṭṭho homīti dīpeti. "anutīre

footnote: 1 vi.pa. 8/339/315, khu.u. 25/45/170. khu. thera. 26/447/337 2 vi. mahā. 4/44/45
footnote: 3 sī. ajjanarakkhaṇādipadaṭṭhānaṁ, chaßēéa. ārakkhādidukkhapadaṭṭhāno

page number: 031

mahiyekarattivāso"ti vadamāno tvaṁ anutīre mahiyā samānavāsoti tussato
catumāsanibaddhavāsena tuṭṭho. nibaddhavāso ca āvāsasaṁsaggena 1- hoti, so ca
dukkhaṁ, 2- evaṁ sante dukkheneva tuṭṭho hosi. ahaṁ pana ekarattivāsoti
tussanto anibaddhavāsena tuṭṭho, anibaddhavāso ca āvāsasaṁsaggābhāvena hoti,
āvāsasaṁsaggābhāvo ca sukhanti sukheneva tuṭṭho homīti dīpeti.
"vivaṭā kuṭī"ti vadamāno tvaṁ channā kuṭīti tussanto, channagehatāya
tuṭṭho, gehe ca te channepi attabhāvakuṭikaṁ kilesavassaṁ ativassati,
yena sañjanitehi catūhi mahoghehi vuyhamāno anayabyasanaṁ pāpuṇeyyāsi,
evaṁ sante atuṭṭhabbeneva tuṭṭho hosi. ahaṁ pana "vivaṭā kuṭī"ti
tussanto attabhāvakuṭiyā kilesacchadanābhāvena tuṭṭho, evañca me vivaṭāya
kuṭiyā na taṁ kilesavassaṁ ativassati, yena sañjanitehi catūhi mahoghehi
vuyhamāno anayabyasanaṁ pāpuṇeyyaṁ, evaṁ sante tuṭṭhabbeneva tuṭṭho
homīti dīpeti. "nibbuto ginī"ti vadamāno tvamāhito ginīti tussanto
akatūpaddavanivāraṇova katūpaddavanivāraṇohamasmīti mantvā tuṭṭho, ahaṁ pana
nibbuto ginīti tussanto ekādasaggipariḷāhābhāvato katūpaddavanivāraṇattāyeva
tuṭṭhoti dīpeti. "atha ce patthayasi pavassa devā"ti vadamāno evaṁ
vigatadukkhānaṁ anuppattasukhānaṁ katasabbakiccānaṁ mādisānaṁ 3- etaṁ vacanaṁ sobhati,
atha ce patthayasi, pavassa deva, na no tayā vassantena vā avassantena
vā 4- vuḍḍhi vā hāni vā atthi, tvaṁ pana kasmā evaṁ vadasīti dīpeti.
tasmā yaṁ vuttaṁ "evaṁ vadanto ca dhaniya atuṭṭhabbeneva tussamānaṁ
aññāpadeseneva paribhāsati ovadati anusāsatī"ti, taṁ sammadeva vuttanti.
[20] evamimaṁ bhagavatā vuttaṁ gāthaṁ sutvāpi dhaniyo gopo "ko ayaṁ
gāthaṁ bhāsatī"ti avatvā tena subhāsitena parituṭṭho punapi tathārūpaṁ sotukāmo
aparampi gāthaṁ āha "andhakamakasā"ti. tattha andhakāti kāḷamakkhikānaṁ 5-

footnote: 1 chaßēéa. āvāsasaṅgena 2 chaßēéa. dukkho 3 chaßēéa. amhādisānaṁ
footnote: 4 chaßēéa. tayi vassante vā avassante vā 5 sī. kāṇamakkhikānaṁ

page number: 032

adhivacanaṁ, piṅgalamakkhikānantipi eke. makasāti makasāyeva. na vijjareti natthi.
kaccheti dve kacchāti dve kacchā nadīkaccho ca pabbatakaccho ca, idha
nadīkaccho. ruḷhatiṇeti sañjātatiṇe. carantīti bhattakiccaṁ karonti. vuṭṭhimpīti
vātavuṭṭhiādayo anekā vuṭṭhiyo, tā āḷavakasutte pakāsayissāmi. idha pana
vassavuṭṭhiṁ sandhāya vuttaṁ. saheyyunti khameyyuṁ. sesaṁ pākaṭameva. ettha
dhaniyo ye andhakamakasā sannipatitvā ruhire 1- pivantā muhutteneva gāvo
anayabyasanaṁ pāpenti, tasmā vuṭṭhitamatteyeva te gopālakā paṁsunā ca
sākhāhi ca mārenti, tesaṁ abhāvena gunnaṁ khemataṁ. kacche ruḷhatiṇacaraṇena
addhānagamanaparissamābhāvaṁ vatvā kilamathābhāvañca 2- dīpento "yathā aññesaṁ
gāvo andhakamakasasamphassehi dissamānā 3- addhānagamanena kilantā khudāya
milāyamānā ekavuṭṭhinipātampi na saheyyuṁ, na me tathā gāvo, mayhaṁ pana
gāvo vuttappakārābhāvā dvikkhattuṁ vā tikkhattuṁ vā vassavuṭṭhiṁ 4- saheyyun"ti
dīpeti.
[21] tato bhagavā yasmā dhaniyo antaradīpe vasanto bhayaṁ dīsvā
kullaṁ bandhitvā mahāmahiṁ taritvā taṁ kacchaṁ āgamma "ahaṁ suṭṭhu āgato,
nibbhayeva ṭhāne ṭhito"ti maññamāno evamāha, sabhaye eva ca so ṭhāne
ṭhito, tasmā tassa āgamanaṭṭhānā attano āgamanaṭṭhānaṁ uttaritarañca
paṇītatarañca vaṇṇento "baddhāsi bhisī"ti imaṁ gāthaṁ abhāsi atthasabhāgaṁ
no byañjanasabhāgaṁ.
tattha bhisīti pattharitvā puthulaṁ katvā baddho kullo vuccati loke,
ariyassa pana dhammavinaye ariyamaggassetaṁ adhivacanaṁ. ariyamaggo hi:-
maggo pajjo patho pantho añjasaṁ vaṭumāyanaṁ
nāvā uttarasetu ca kullo ca bhisi saṅkamo 5-
addhānaṁ pabhavo ceva tattha tattha pakāsito.

footnote: 1 sī. ruhiraṁ, chaßēéa. rudhire 2 chaßēéa. khudākilamathābhāvañca 3 sī. rissamānā
footnote: 4 chaßēéa. vuṭaṭhimpi 5 khu. cūḷa. 30/568/277 (syā)

page number: 033

imāyapi gāthāya bhagavā purimanayeneva taṁ ovadanto imaṁ atthaṁ āhāti
veditabbo:- dhaniya tvaṁ kullaṁ bandhitvā mahiṁ taritvā imaṁ ṭhānamāgato,
punapi ca te kullo bandhitabbo eva bhavissati, nadī ca taritabbā, na cetaṁ
ṭhānaṁ khemaṁ. mayā pana ekacitte maggaṅgāni samodhānetvā ñāṇabandhanena baddhā
ahosi bhisi, sā ca sattattiṁsabodhipakkhiyadhammaparipuṇṇatāya ekarasabhāvamanugatattā 1-
aññamaññaṁ anativattanena puna bandhitabbappayojanābhāvena devamanussesu kenaci
mocetuṁ asakkuṇeyyatāya ca susaṅkhatā, tāya camhi tiṇṇo pubbe patthitatīrappadesaṁ
gato. gacchantopi ca na sotāpannādayo viya kañcideva padesaṁ gato, atha kho
pāragato sabbāsavakkhayaṁ sabbadhammapāraṁ paramaṁ khemaṁ nibbānaṁ gato, tiṇṇoti vā
sabbaññutaṁ patto. pāragatoti arahattaṁ patto. kiṁ vineyya pāraṁ gatoti ce?
vineyya oghaṁ, kāmoghādicatubbidhaṁ oghaṁ taritvā atikkamma taṁ pāraṁ gatoti.
idāni ca pana me puna taritabbābhāvato attho bhisiyā na vijjati, tasmā
mameva yuttaṁ vattuṁ "atha ce patthayasī pavassa devā"ti.
[22] tampi sutvā dhaniyo purimanayeneva "gopī mama assavā"ti imaṁ
gāthaṁ abhāsi. tattha gopīti bhariyaṁ niddisati. assavāti vacanakarā kiṁkārapaṭisāvinī.
alolāti mātugāmo hi pañcahi lolatāhi lolo hoti āhāralolatāya
alaṅkāralolatāya parapurisalolatāya dhanalolatāya pādalolatāya. tathā hi mātugāmo
bhattapūvasurādibhede āhāre lolatāya antamaso pārivāsikabhattampi bhuñjati,
hatthotāpakampi khādati, diguṇaṁ 2- dhanamanuppadatvāpi suraṁ pivati. alaṅkāralolatāya
aññaṁ alaṅkāraṁ alabhamāno antamaso udakatelakenapi kese osaṇhetvā 3- mukhaṁ
parimajjati. parapurisalolatāya antamaso puttenapi tādise padese pakkosiyamāno
paṭhamaṁ asaddhammavasena cintesi. dhanalolatāya haṁsarājaṁ gahetvāna suvaṇṇā
parihāyatha. pādalolatāya ārāmādigamanasīlo hutvā sabbaṁ dhanaṁ vināseti. tattha
dhaniyo "ekāpi lolatā mayhaṁ gopiyā natthī"ti dassento "alolā"ti āha.

footnote: 1 chaßēéa. ekarasabhāvūpagatattā 2 sī. dviguṇaṁ 3 chaßēéa. osaṇṭhetvā

page number: 034

dīgharattaṁ saṁvāsiyāti dīghaṁ kālaṁ saddhiṁ vasamānā komārabhāvato pabhuti
ekato vaḍḍhitā. tena parapurise na jānātīti dasseti. manāpāti evaṁ parapurise
ajānantī mameva manaṁ 1- allīyatīti dasseti. tassā na suṇāmi kiñci pāpanti
"itthannāmena nāma saddhiṁ imāya hasitaṁ vā lapitaṁ vā"ti evaṁ tassā na
suṇāmi kañci aticāradosanti dasseti.
[23] atha bhagavā etehi guṇehi gopiyā tuṭṭhaṁ dhaniyaṁ ovadanto
purimanayeneva "cittaṁ mama assavan"ti imaṁ gāthaṁ abhāsi atthasabhāgaṁ byañjanasabhāgañca.
tattha uttānāneva padāni. ayaṁ pana adhippāyo:- dhaniya tvaṁ "gopī mama
assavā"ti tuṭṭho, sā pana te assavā bhaveyya vā na vā, dujjānaṁ paracittaṁ,
visesato mātugāmassa. mātugāmaṁ hi kucchiyā pariharantāpi rakkhituṁ na sakkonti,
evaṁ durakkhacittattā eva na sakkā tumhādisehi itthī alolāti vā saṁvāsiyāti
vā manāpāti vā nippāpāti vā jānituṁ, mayhaṁ pana cittaṁ assavaṁ ovādapaṭikaraṁ,
mama vase vattati, nāhantassa vase vattāmi. so cassa assavabhāvo yamakapāṭihāriye
channaṁ vaṇṇānamaggidhārāsu ca udakadhārāsu ca pavattamānāsu sabbajanassa pākaṭo
ahosi. agginimmāne hi tejokasiṇampi samāpajjitabbaṁ, udakanimmāne āpokasiṇaṁ.
nīlādinimmāne nīlādikasiṇāni. buddhānampi hi dve cittāni ekato
nappavattanti, ekameva pana assavabhāvena evaṁ vasavatti ahosi. tañca kho pana
sabbakilesabandhanāpagamā vimuttaṁ, vimuttattā tadeva alolaṁ, na tava gopī.
dīpaṅkarabuddhakālato ca pabhuti dānasīlādīhi dīgharattaṁ paribhāvitattā saṁvāsiyaṁ,
na tava gopī. tadetaṁ anuttarena damathena damitattā sudantaṁ, sudantattā attano
vasena chadavāravisevanaṁ pahāya mameva adhippāyamanassa vasenānuvattanato manāpaṁ,
na tava gopī.
pāpaṁ pana me na vijjatīti iminā pana bhagavā tassa attano cittassa
pāpābhāvaṁ dasseti, dhaniyo viya gopiyā. so cassa pāpābhāvo na kevalaṁ
sammāsambuddhakāleyeva, ekūnattiṁsavassāni sarāgādikāle agāramajjhe vasantassāpi

footnote: 1 sī. ayaṁ pāṭho na dissati

page number: 035

veditabbo. tadāpi hissa agāriyabhāvānurūpaṁ viññupaṭikuṭṭhaṁ kāyaduccaritaṁ vā
vacīduccaritaṁ vā manoduccaritaṁ vā na uppannapubbaṁ. tato paraṁ māropi
chabbassāni anabhisambuddhaṁ, ekavassamabhisambuddhanti satta vassāni tathāgataṁ
anubandhi "appeva nāma vālagganitudanamattampissa pāpasamācāraṁ passeyyan"ti.
so adisvāva nibbinno imaṁ gāthaṁ abhāsi:-
"satta vassāni bhagavantaṁ anubandhiṁ padāpadaṁ
otāraṁ nādhigacchissaṁ sambuddhassa sirīmato"ti. 1-
buddhakālepi naṁ uttaramāṇavo satta māsāni anubandhi ābhisamācārikaṁ
daṭṭhukāmo. so kiñci vajjaṁ adisvāva parisuddhasamācāro bhagavāti gato. cattāri
hi tathāgatassa arakkheyyāni. yathāha:-
"cattārimāni bhikkhave tathāgatassa arakkheyyāni. katamāni cattāri,
parisuddhakāyasamācāro bhikkhave tathāgato, natthi tathāgatassa kāyaduccaritaṁ,
yaṁ tathāgato rakkheyya `mā me idaṁ paro aññāsī'ti, parisuddha-
vacīsamācāro .pe. parisuddhamanosamācāro .pe. parisuddhājīvo
bhikkhave tathāgato, natthi tathāgatassa micchājīvo, yaṁ tathāgato rakkheyya
`mā me idaṁ paro aññāsī"ti. 2-
evaṁ yasmā tathāgatassa cittassa na kevalaṁ sammāsambuddhakāle, pubbepi
pāpaṁ natthi eva, tasmā āha "pāpaṁ pana me na vijjatī"ti. tassādhippāyo:-
mameva cittassa pāpaṁ na sakkā suṇituṁ, na tava gopiyā. tasmā yadi etehi
guṇehi tuṭṭhena "atha ce patthayasī pavassa devā"ti vattabbaṁ, mayāvetaṁ vattabbanti.
[24] tampi sutvā dhaniyo taduttarimpi subhāsitarasāyanaṁ pivitukāmo
attano bhujissabhāvaṁ dassento āha "attavetanabhatohamasmī"ti. tattha
attavetanabhatoti attaniyeneva ghāsacchādanena bhato, attanoyeva kammaṁ katvā
jīvāmi, na parassa vetanaṁ gahetvā parassa kammaṁ karomīti dasseti. puttāti

footnote: 1 khu. su. 25/449/417 2 aṅ. sattaka. 23/55/84

page number: 036

dhītaro ca puttā ca, te sabbe puttātveva ekajjhaṁ vuccanti. samāniyāti
sannihitā avippavuṭṭhā. arogāti nirābādhā, sabbeva ūrupāsībāhubalāti 1-
dasseti. tesaṁ na suṇāmi kiñci pāpanti tesaṁ corāti vā paradārikāti vā
dussīlāti vā kiñci pāpaṁ na suṇomīti.
[25] evaṁ vutte bhagavā purimanayeneva dhaniyaṁ ovadanto imaṁ gāthaṁ
abhāsi "nāhaṁ bhatako"ti. tatrāpi uttānatthāneva padāni. ayaṁ pana adhippāyo:-
tvaṁ "bhujissohamasmī"ti mantvā tuṭṭho, paramatthato ca attano kammaṁ karitvā
jīvantopi dāso evāsi taṇhādāsattā, bhatakavādā ca na parimuccasi. vuttañhetaṁ
"ūno loko atitto taṇhādāso"ti. 2- paramatthato pana nāhaṁ bhatakosmi kassaci.
ahañhi kassaci parassa vā attano vā bhatako na homi. kiṁkāraṇā? yasmā
nibbiṭṭhena carāmi sabbaloke. ahañhi dīpaṅkarapādamūlato yāva bodhi, tāva
sabbaññutaññāṇassa bhatako ahosiṁ. sabbaññutaṁ patto pana nibbiṭṭhanibbiso 3-
rājabhato viya, teneva nibbiṭṭhena sabbaññubhāvena lokuttarasamādhisukhena ca jīvāmi.
tassa me idāni uttarikaraṇīyassa kataparicayassa vā abhāvato appahīnapaṭisandhikānaṁ
tādisānaṁ viya pattabbo koci attho bhatiyā na vijjati. "bhaṭiyā"tipi pāṭho.
tasmā yadi bhujissatāya tuṭṭhena "atha ce patthayasī pavassa devā"ti vattabbaṁ,
mayāvetaṁ vattabbanti.
[26] tampi sutvā dhaniyo atittova subhāsitāmatena attano
pañcappakāragomaṇḍalaparipuṇṇabhāvaṁ dassento āha "atthi vasā"ti. tattha vasāti
adamitavuḍḍhavacchakā. dhenupāti dhenuṁ pivantā taruṇavacchakā, khīradāyikā vā
gāvo. godharaṇiyoti gabbhiniyo. paveṇiyoti vayappattā balibaddehi saddhiṁ
methunapatthanagāvo. usabhopi gavampatīti yo gopālakehi pāto eva nhāpetvā
bhojetvā pañcaṅgulaṁ datvā mālaṁ bandhitvā "ehi tāta gāvo gocaraṁ
pāpetvā rakkhitvā ānehī"ti pesīyati, evaṁ pesito ca tā gāvo agocaraṁ

footnote: 1 sī. ūrubasibāhubalīti, chaßēéa. ūrubāhubalāti 2 maßēéa. 13/305/281
footnote: 3 chaßēéa. nibbiṭṭho nibbiso

page number: 037

pariharitvā gocare cāretvā sīhabyagghādibhayā parittāyitvā āneti. tathārūpo
usabhopi gavampati idha mayhaṁ gomaṇḍale atthīti dassesi.
[27] evaṁ vutte bhagavā tatheva dhaniyaṁ ovadanto imaṁ paccanīkagāthaṁ
āha "natthi vasā"ti. ettha cesa adhippāyo:- idha amhākaṁ sāsane
adamitaṭṭhena vuḍḍhaṭṭhena ca vasāsaṅkhātā pariyuṭṭhānā vā, taruṇavacchake
sandhāya vasānaṁ mūlaṭṭhena khīradāyiniyo sandhāya paggharaṇaṭṭhena vā
dhenupāsaṅkhātā anusayā vā, paṭisandhigabbhadhāraṇaṭṭhena godharaṇisaṅkhātā
puññāpuññāneñjābhisaṅkhāracetanā vā, saṁyogapatthanaṭṭhena paveṇisaṅkhātā
patthanā taṇhā vā, ādhipaccaṭṭhena pubbaṅgamaṭṭhena seṭṭhaṭṭhena ca
gavampatiusabhasaṅkhātaṁ abhisaṅkhāraviññāṇaṁ vā natthi, svāhaṁ imāya sabbayogakkhemabhūtāya
natthitāya tuṭṭho, tvaṁ pana sokādivatthubhūtāya atthitāya tuṭṭho. tasmā
sabbayogakkhematāya tuṭṭhassa mamevetaṁ yuttaṁ vattuṁ "atha ce patthayasī pavassa
devā"ti.
[28] tampi sutvā dhaniyo taduttarimpi subhāsitāmatarasaṁ adhigantukāmo
attano gogaṇassa khilabandhanasampattiṁ dassento āha "khilā nikhātā"ti.
tattha khilāti gunnaṁ bandhanatthambhā. nikhātāti ākoṭetvā bhūmippavesitā 1-
khuddakā mahantā khaṇitvā ṭhapitā. asampavedhīti akampakā. dāmāti
vacchakānaṁ bandhanatthāya katā gaṇṭhipāsayuttā 2- rajjubandhanavisesā. muñjamayāti
muñjatiṇamayā. navāti acirakatā. susaṇṭhānāti suṭṭhu saṇṭhānā,
suvaṭṭitasaṇṭhānā vā. na hi sakkhintīti neva sakkhissanti. dhenupāpī chettunti
taruṇavacchakāpi chindituṁ.
[29] evaṁ vutte bhagavā dhaniyassa indriyaparipākakālaṁ ñatvā
purimanayeneva taṁ ovadanto imaṁ catusaccaparidīpikaṁ gāthaṁ abhāsi "usabhoriva
chetvā"ti. tattha usabhoti gopitā gopariṇāyako goyūthapati balibaddo. keci

footnote: 1 chaßēéa. bhūmiyaṁ pavesitā 2 sī. ganthitā nandipāsayuttā, chaßēéa. ganthitapāsayuttā

page number: 038

pana bhaṇanti "gavasatajeṭṭho usabho, gavasahassajeṭṭho vasabho gavasatasahassajeṭṭho 1-
nisabho"ti. apare "ekagāmakkhette jeṭṭho usabho, dvīsu jeṭṭho vasabho,
sabbattha appaṭihato nisabho"ti. sabbe ete papañcā, apica kho pana
usabhoti vā vasabhoti vā nisabhoti vā sabbepete appaṭisamaṭṭhena veditabbā.
yathāha "nisabho vata bho samaṇo gotamo"ti. 2- rakāro padasandhikaro.
bandhanānīti rajjubandhanāni kilesabandhanāni ca. nāgoti hatthī. pūtilatanti
gaḷocīlataṁ. yathā hi suvaṇṇavaṇṇopi kāyo pūtikāyo, vassasatikopi sunakho
kukkuro, tadahujātopi sigālo "jarasigālo"ti vuccati. evaṁ abhinavāpi
gaḷocīlatā asārakaṭṭhena "pūtilatā"ti vuccati. dālayitvāti 3- chinditvā.
gabbhañca seyyañca gabbhaseyyaṁ. tattha gabbhaggahaṇena jalābujayoni,
seyyaggahaṇena avasesā. 4- gabbhaseyyamukhena vā sabbāpi tā vuttāti
veditabbā. sesamettha padatthato uttānameva.
ayaṁ panettha adhippāyo:- dhaniya tvaṁ bandhanena tuṭṭho, ahaṁ
pana bandhanena aṭṭīyanto thāmavīriyūpeto mahāusabhoriva bandhanāni
pañcuddhambhāgiyasaṁyojanāni catutthāriyamaggathāmavīriyena chetvā, nāgo pūtilataṁva
pañcorambhāgiyasaṁyojanabandhanāni heṭṭhimamaggattayathāmavīriyena dālayitvā, atha vā
usabhoriva bandhanāni anusaye nāgo pūtilataṁva pariyuṭṭhānāni chetvā dālayitvāva
ṭhito. tasmā na puna gabbhaseyyaṁ upessaṁ. sohaṁ jātidukkhavatthukehi
sabbadukkhehi parimutto sobhāmi "atha ce patthayasī pavassa devā"ti vadamāno.
tasmā sace tvampi ahaṁ viya vattumicchasi, chinda tāni bandhanānīti. ettha
ca bandhanāni samudayasaccaṁ, gabbhaseyyā dukkhasaccaṁ, "na upessan"ti ettha
anupagamo anupādisesavasena, "chetvā dāletvā"ti ettha chedo padālanañca
saupādisesavasena nirodhasaccaṁ, yena chindati padāleti ca, taṁ maggasaccanti.
evametaṁ catusaccadīpikaṁ gāthaṁ sutvā gāthāpariyosāne dhaniyo ca
pajāpati cassa dve ca dhītaroti cattāro janā sotāpattiphale patiṭṭhahiṁsu.

footnote: 1 chaßēéa. satasahassajeṭṭho 2 saṁ.sa. 15/38/31 3 ka. padālayitvāti
footnote: 4 ma. avasesā gabbhaseyyā

page number: 039

atha dhaniyo aveccappasādayogena tathāgate mūlajātāya patiṭṭhitāya saddhāya
paññācakkhunā bhagavato dhammakāyaṁ disvā dhammakāyasañcoditahadayo 1- cintesi:-
"bandhanāni chindiṁ, gabbhaseyyā ca me natthī"ti avīciṁ pariyantaṁ katvā yāva
bhavaggā ko añño evaṁ sīhanādaṁ nadissati aññatra bhagavatā, āgato nu
kho me satthāti. tato bhagavā chabbaṇṇarasmijālavicitrasuvaṇṇarasasekapiñjaraṁ viya
sarīrābhaṁ dhaniyassa nivesane muñci "passa dāni yathāsukhan"ti.
[30] atha dhaniyo anto paviṭṭhacandimasūriyaṁ viya samantā
pajjalitapadīpasahassasamujjalitamiva ca nivesanaṁ disvā "āgato bhagavā"ti cittaṁ
uppādesi, tasmiṁyeva ca samaye meghopi pāvassi. tenāhu saṅgītikārā
"ninnañca thalañca pūrayanto"ti. tattha ninnanti pallalaṁ. thalanti ukkūlaṁ.
evametaṁ ukkūlavikūlaṁ sabbampi samaṁ katvā pūrayanto mahāmegho pāvassi,
vassituṁ ārabhīti vuttaṁ hoti. tāvadevāti yaṁ khaṇaṁ bhagavā sarīrābhaṁ muñci,
dhaniyo ca "satthā me āgato"ti saddhāmayaṁ cittābhaṁ muñci, taṁ khaṇaṁ
pāvassīti. keci pana "sūriyuggamanampi tasmiṁyeva khaṇe"ti vaṇṇayanti.
[31-32] evaṁ tasmiṁ dhaniyassa saddhuppādatathāgatobhāsapharaṇa-
sūriyuggamanakkhaṇe vassato devassa saddaṁ sutvā dhaniyo pītisomanassajāto
imamatthaṁ abhāsatha "lābhā vata no anappakā"ti. dve gāthā vattabbā.
tattha yasmā dhaniyo saputtadāro bhagavato ariyamaggapaṭivedhena dhammakāyaṁ
disvā lokuttaracakkhunā rūpakāyaṁ disvā lokiyacakkhunā saddhāpaṭilābhaṁ labhi,
tasmā āha "lābhā vata no anappakā, ye mayaṁ bhagavantaṁ addasāmā"ti.
tattha vataiti vimhayatthe nipāto. noiti amhākaṁ. anappakāti vipulā. sesaṁ
uttānameva. saraṇaṁ taṁ upemāti ettha pana kiñcāpi maggapaṭivedhenevassa
siddhaṁ saraṇagamanaṁ, tattha pana nicchayagamanameva gato, idāni vācāya
attasanniyyātanaṁ karoti. maggavasena vā sanniyyātanasaraṇataṁ acalasaraṇataṁ patto,
taṁ paresaṁ vācāya pākaṭaṁ karonto paṇipātasaraṇagamanaṁ gacchati. cakkhumāti

footnote: 1 cha. dhammatāya coditahadayo. ma. dhammakāyacoditahadayo

page number: 040

bhagavā pakatidibbapaññāsamantabuddhacakkhūhi pañcahi cakkhūhi cakkhumā. taṁ
ālapanto āha "saraṇaṁ taṁ upema cakkhumā"ti. satthā no hohi tuvaṁ
mahāmunīti idaṁ pana vacanaṁ sissabhāvūpagamanenāpi saraṇagamanaṁ pūretuṁ bhaṇati,
gopi ca ahañca assavā, brahmacariyaṁ sugate carāmaseti idaṁ samādānavasena.
tattha brahmacariyanti methunaviratimaggasamaṇadhammasāsanasadārasantosānametaṁ
adhivacanaṁ. "brahmacārī"ti 1- evamādīsu hi methunavirati brahmacariyanti vuccati.
"idaṁ kho pana me pañcasikha brahmacariyaṁ ekantanibbidāyā"ti 2- evamādīsu
maggo. "abhijānāmi kho panāhaṁ sāriputta caturaṅgasamannāgataṁ brahmacariyaṁ
caritā"ti 3- evamādīsu samaṇadhammo. "tayidaṁ brahmacariyaṁ iddhañceva phītañcā"ti 4-
evamādīsu sāsanaṁ.
"mayañca bhariyā nātikkamāma
amhe ca bhariyā nātikkamanti
aññatra tāhi brahmacariyaṁ carāma
tasmā hi amhaṁ daharā na miyyare"ti 5-
evamādīsu sadārasantoso. idha pana samaṇadhammabrahmacariyapubbaṅgamaṁ
uparimaggabrahmacariyamadhippetaṁ. sugateti sugatassa santike. bhagavā hi antadvayaṁ
anupagamma suṭṭhu gatattā, sobhanena ca ariyamaggagamanena samannāgatattā,
sundarañca nibbānasaṅkhātaṁ ṭhānaṁ gatattā sugatoti vuccati. samīpatthe cettha
bhummavacanaṁ, tasmā sugatassa santiketi attho. carāmaseti carāma. yañhi taṁ
sugatena 6- carāmasīti vuccati, taṁ idha carāmaseti. aṭṭhakathācariyā pana "seti
nipāto"ti bhaṇanti, teneva cettha āyācanatthaṁ sandhāya "carāma se"tipi pāṭhaṁ
vikappenti. yaṁ ruccati, taṁ gahetabbaṁ.
evaṁ dhaniyo brahmacariyacaraṇāpadesena bhagavantaṁ pabbajjaṁ yācitvā
pabbajjāpayojanaṁ dassento 7- āha "jātimaraṇassa pāragā, 8- dukkhassantakarā

footnote: 1 ma mū 12/83/56 2 dī. mahā. 10/329/214 3 maßēáū. 12/155/119
footnote: 4 dī. pā. 11/174/107 5 khu. jā. 27/1415/289 (syā)
footnote: 6 sī. sakkatena, cha. sakkate, ma. sugate 7 chaßēéa. dīpento 8 chaßēéa. pāragū

page number: 041

bhavāmase"ti. jātimaraṇassa pāraṁ nāma nibbānaṁ, taṁ arahattamaggena gacchāma.
dukkhassāti vaṭṭadukkhassa. antakarāti abhāvakarā. bhavāmaseti bhavāma, atha vā
aho vata mayaṁ bhaveyyāmāti. "carāmase"ti ettha vuttanayeneva taṁ veditabbaṁ.
evaṁ vatvāpi ca puna ubhopi kira bhagavantaṁ vanditvā "pabbājetha no
bhagavā"ti evaṁ pabbajjaṁ yāciṁsūti.
[33] atha māro pāpimā evaṁ te ubhopi vanditvā pabbajjaṁ
yācante disvā "ime mama visayaṁ atikkamitukāmā, handadāni nesaṁ 1- antarāyaṁ
karomī"ti āgantvā gharāvāse guṇaṁ dassento imaṁ gāthamāha "nandati
puttehi puttimā"ti. tattha nandatīti tussati modati. puttehīti puttehipi
dhītāhipi. sahayogatthe karaṇatthe vā karaṇavacanaṁ, puttehi saha nandati,
puttehi karaṇabhūtehi nandatīti vuttaṁ hoti, puttimāti puttavā puggalo. itīti
evamāha. māroti vasavattibhūmiyaṁ aññataro dāmarikadevaputto. so hi taṇṭhānaṁ
atikkamitukāmaṁ 2- janaṁ yaṁ sakkoti, taṁ māreti. yaṁ na sakkoti, tassapi maraṇaṁ
icchati. tena "māro"ti vuccati. pāpimāti lāmakapuggalo. pāpasamācāro vā.
saṅgītikārānametaṁ vacanaṁ, sabbagāthāsu ca īdisāni vacanasesāni. 3- yathā ca
puttehi puttimā, gopiyo 4- gohi tatheva nandati. yassa gāvo atthi, sopi
gopiyo, gohi saha, gohi vā karaṇabhūtehi tatheva nandatīti attho.
evaṁ vatvā idāni tassatthassa sādhakakāraṇaṁ niddisati "upadhī hi
narassa nandanā"ti. tattha upadhīti cattāro upadhayo kāmūpadhi khandhūpadhi
kilesūpadhi abhisaṅkhārūpadhīti. kāmāpi hi "yaṁ kho bhikkhave ime pañca kāmaguṇe
paṭicca uppajjati sukhaṁ somanassaṁ, ayaṁ kāmānaṁ assādo"ti 5- evaṁ vuttassa
sukhassa adhiṭṭhānabhāvato upadhiyati ettha sukhanti iminā vacanaṭṭhena upadhīti
vuccanti. khandhāpi khandhamūlakadukkhassa adhiṭṭhānabhāvato, kilesāpi apāyadukkhassa
adhiṭṭhānabhāvato, abhisaṅkhārāpi bhavadukkhassa adhiṭṭhānabhāvatoti. idha pana

footnote: 1 chaßēéa. handa nesaṁ 2 chaßēéa. saṭṭhānātikkamitukāmaṁ 3 chaßēéa. ayaṁ pāṭho na dissati
footnote: 4 sī. gomiyo 5 maßēáū. 12/166/129

page number: 042

kāmūpadhi adhippeto. so sattasaṅkhāravasena duvidho. tattha sattapaṭibaddho
padhāno, taṁ dassento "puttehi gohī"ti vatvā kāraṇaṁ āha "upadhī hi
narassa nandanā"ti. tassattho:- yasmā ime kāmūpadhī narassa nandanā,
nandayanti naraṁ pītisomanassaṁ upasaṁharantā, tasmā veditabbametaṁ "nandati
puttehi puttimā, gopiyo gohi tatheva nandati, tvañca puttimā gopiyo ca,
tasmā etehi nanda, mā pabbajjaṁ pāṭikaṅkhi. pabbajitassa hi ete
upadhayo na santi, evaṁ sante tvaṁ dukkhassantaṁ patthentopi dukkhitova
bhavissasī"ti.
idāni tassapi atthassa sādhakakāraṇaṁ niddisati "na hi so nandati,
yo nirūpadhī"ti. tassattho:- tasmā yassete upadhayo natthi, so piyehi
ñātīhi 1- vippayutto nibbhogūpakaraṇo na nandati, tasmā tvaṁ ime upadhayo
vajjetvā pabbajito dukkhitova bhavissasīti.
[34] atha kho bhagavā "māro ayaṁ pāpimā imesamantarāyāya āgato"ti
viditvā phalena phalaṁ pātento viya tāyeva mārenābhatāya upamāya māravādaṁ
bhindanto tameva gāthaṁ parivattetvā "upadhi sokavatthū"ti dassento āha
"socati puttehi puttimā"ti. tattha sabbaṁ padatthato uttānameva. ayaṁ pana
adhippāyo:- mā pāpima evaṁ avaca "nandati puttehi puttimā"ti. sabbeheva
hi piyehi manāpehi nānābhāvo vinābhāvo, anatikkamanīyo ayaṁ vidhi,
tesañca piyamanāpānaṁ puttadārānaṁ gavāssavaḷavahiraññasuvaṇṇādīnaṁ vinābhāvena
adhimattasokasallasamappitahadayā sattā ummattakāpi honti khittacittā, maraṇampi
nigacchanti maraṇamattampi dukkhaṁ. tasmā evaṁ taṇhāya 2- :- socati puttehi
puttimā. yathā ca puttehi puttimā, gopiyo gohi tatheva socatīti. kiṁkāraṇā?
upadhī hi narassa socanā. yasmā ca upadhī hi narassa socanā tasmā eva.
na hi so socati, yo nirūpadhi. yo upadhisaṁsaggappahānena 3- nirupadhi hoti,
so santuṭṭho hoti kāyaparihārikena cīvarena kucchiparihārikena piṇḍapātena,

footnote: 1 ma. upadhīhi 2 cha. gaṇha 3 chaßēéa. upadhīsu saṅgappahānena

page number: 043

yena yeneva pakkamati, samādāyeva pakkamati. seyyathāpi nāma pakkhī sakuṇo
.pe. nāparaṁ itthattāyāti pajānāti. evaṁ sabbasokasamugghātā na hi so
socati, yo nirupadhīti. iti bhagavā arahattanikūṭena desanaṁ vosāpesi. atha vā
yo nikkileso, so na socati. yāvadeva hi kilesā santi, tāvadeva sabbe
upadhayo sokamūlāva 1- honti, kilesappahānā pana natthi sokoti. evampi
arahattanikūṭeneva desanaṁ vosāpesi. desanāpariyosāne dhaniyo ca gopī ca
ubhopi pabbajiṁsu, bhagavā ākāseneva jetavanaṁ agamāsi. te pabbajitvā
arahattaṁ sacchikariṁsu, vasanaṭṭhāne ca nesaṁ gopālakā vihāraṁ kāresuṁ. so
ajjāpi gopālakavihārotveva 2- paññāyatīti.
paramatthajotikāya khuddakaṭṭhakathāya
suttanipātaṭṭhakathāya
dhaniyasuttavaṇṇanā niṭṭhitā.
-------------------
3. khaggavisāṇasuttavaṇṇanā
sabbesu bhūtesūti khaggavisāṇasuttaṁ. kā uppatti? sabbasuttānaṁ
catubbidhā uppatti attajjhāsayato parajjhāsayato aṭṭhuppattito pucchāvasito
cāti. dvayatānupassanādīnañhi attajjhāsayato uppatti, mettasuttādīnaṁ
parajjhāsayato, uragasuttādīnaṁ aṭṭhuppattito, dhammikasuttādīnaṁ pucchāvasito.
tattha khaggavisāṇasuttassa avisesena pucchāvasito uppatti. visesena pana
yasmā ettha kāci gāthā tena tena paccekasambuddhena puṭṭhena vuttā, kāci
apuṭṭhena attanā adhigatamagganayānurūpaṁ 3- udānaṁyeva udānentena, tasmā
kāyaci gāthāya pucchāvasito, kāyaci attajjhāsayato uppatti.
tattha yā ayaṁ avisesena pucchāvasito uppatti, sā ādito pabhuti
evaṁ veditabbā:- ekaṁ samayaṁ sāvatthiyaṁ viharati, atha kho āyasmato ānandassa

footnote: 1 sī. sokamūlā, chaßēéa. sokapphalāva 2 sī. gokulaṅkavihārotveva
footnote: 3 sī. attano abhisamayānurūpaṁ

page number: 044

rahogatassa paṭisallīnassa evaṁ cetaso parivitakko udapādi "buddhānaṁ patthanā
ca abhinīhāro ca dissati, tathā sāvakānaṁ, paccekabuddhānaṁ na dissati,
yannūnāhaṁ bhagavantaṁ upasaṅkamitvā puccheyyan"ti. so paṭisallānā vuṭṭhito
bhagavantaṁ upasaṅkamitvā yathākkamena etamatthaṁ pucchi. athassa bhagavā
pubbayogāvacarasuttaṁ abhāsi:-
"pañcime ānanda ānisaṁsā pubbayogāvacare diṭṭheva dhamme
paṭikacceva aññaṁ ārādheti. no ce diṭṭheva dhamme paṭikacceva
aññaṁ ārādheti, atha maraṇakāle aññaṁ ārādheti. no ce
maraṇakāle aññaṁ ārādheti, atha devaputto samāno aññaṁ ārādheti,
atha buddhānaṁ sammukhībhāve khippābhiñño hoti, atha pacchime kāle
paccekasambuddho hotī"ti
evaṁ vatvā puna āha:-
"paccekabuddhā nāma ānanda abhinīhārasampannā pubba-
yogāvacarā honti, tasmā buddhapaccekabuddhasāvakānaṁ sabbesaṁ patthanā
ca abhinīhāro ca icchitabbo"ti.
so āha "buddhānaṁ bhante patthanā kīvaciraṁ vaṭṭatī"ti. buddhānaṁ
ānanda heṭṭhimaparicchedena cattāri asaṅkhyeyyāni kappasatasahassañca,
majjhimaparicchedena aṭṭha asaṅkhyeyyāni kappasatasahassañca, uparimaparicchedena
soḷasa asaṅkhyeyyāni kappasatasahassañca. ete tayo pabhedā 1-
paññādhikasaddhādhikavīriyādhikavasena ñātabbā. paññādhikānaṁ hi saddhā mandā hoti,
paññā tikkhā. saddhādhikānaṁ paññā majjhimā hoti, saddhā balavā.
vīriyādhikānaṁ saddhāpaññā mandā, vīriyaṁ balavanti. appatvā pana cattāri
asaṅkhyeyyāni kappasatasahassañca divase divase vessantaradānasadisaṁ dānaṁ
dentopi tadanurūpe sīlādisabbapāramidhamme ācinantopi antarā buddho

footnote: 1 chaßēéa. ete ca bhedā

page number: 045

bhavissatīti netaṁ ṭhānaṁ vijjati. kasmā? ñāṇaṁ gabbhaṁ na gaṇhāti,
vepullaṁ nāpajjati, paripākaṁ na gacchatīti. yathā nāma timāsacatumāsapañcamāsaccayena
nipphajjanakasassaṁ taṁ taṁ kālaṁ appatvā divase divase sahassakkhattuṁ keḷāyantopi
udakena siñcantopi antarā pakkhena vā māsena vā nipphādessatīti netaṁ
ṭhānaṁ vijjati. kasmā? sassaṁ gabbhaṁ na gaṇhāti, vepullaṁ nāpajjati, paripākaṁ
na gacchatīti. evamevaṁ appatvā cattāri asaṅkhyeyyāni .pe. netaṁ ṭhānaṁ
vijjatīti. tasmā yathāvuttameva kālaṁ pāramipūraṇaṁ kātabbaṁ ñāṇaparipākatthāya.
ettakenāpi ca kālena buddhattaṁ patthayato abhinīhārakaraṇe aṭṭha sampattiyo
icchitabbā. ayañhi:-
manussattaṁ liṅgasampatti hetu satthāradassanaṁ
pabbajjā guṇasampatti adhikāro ca chandatā
aṭṭhadhammasamodhānā abhinīhāro samijjhati. 1-
abhinīhāroti ca mūlapaṇidhānassetaṁ adhivacanaṁ tattha manussattanti manussajāti.
aññatra hi manussajātiyā avasesajātīsu devajātiyampi ṭhitassa paṇidhi na ijjhati,
ettha ṭhitena pana buddhattaṁ patthentena dānādīni puññakammāni katvā
manussattaṁyeva patthetabbaṁ, tattha ṭhatvā paṇidhi kātabbo. evaṁ hi samijjhati.
liṅgasampattīti purisabhāvo. mātugāmanapuṁsakaubhatobyañjanakānañhi manussajātiyaṁ
ṭhitānampi paṇidhi na samijjhati, tattha ṭhitena pana buddhattaṁ patthentena dānādīni
puṇṇakammāni katvā purisabhāvoyeva patthetabbo, tattha ṭhatvā paṇidhi kātabbo.
evañhi samijjhati. hetūti arahattassa upanissayasampattī, yo hi tasmiṁ attabhāve
vāyamanto arahattaṁ pāpuṇituṁ samattho, tassa samijjhati, no itarassa yathā
sumedhapaṇḍitassa. so hi dīpaṅkarapādamūle pabbajitvā tenattabhāvena arahattaṁ
pāpuṇituṁ samattho ahosi. satthāradassananti buddhānaṁ sammukhā dassanaṁ. evañhi
ijjhati, no aññathā yathā sumedhapaṇḍitassa. so hi dīpaṅkaraṁ sammukhā

footnote: 1 abhi. a. 1/76, udāna. a. 137

page number: 046

disvā paṇidhesi. pabbajjāti anagāriyabhāvo. so ca kho sāsane vā
kammavādikiriyavāditāpasaparibbājakanikāye vā vaṭṭati yathā sumedhapaṇḍitassa. so hi
sumedho nāma tāpaso hutvā paṇidhesi. guṇasampattīti jhānādiguṇapaṭilābho.
pabbajitassāpi hi guṇasampannasseva ijjhati, no itarassa yathā sumedhapaṇḍitassa.
so hi pañcābhiñño aṭṭhasamāpattilābhī ca hutvā paṇidhesi. adhikāroti adhikakāro,
pariccāgoti attho. jīvitādipariccāgañhi katvā paṇidahatoyeva ijjhati, no
itarassa yathā sumedhapaṇḍitassa so hi:-
"akkamitvāna maṁ buddho saha sissehi gacchatu
mā naṁ kalale akkamittha hitāya me bhavissatī"ti 1-
evaṁ jīvitapariccāgaṁ katvā paṇidhesi. chandatāti kattukamyatā. sā yassa balavatī
hoti, tassa ijjhati. sā ca sace koci vadeyya "ko cattāri asaṅkhyeyyāni
satasahassañca kappe niraye pacitvā buddhattaṁ icchatī"ti, taṁ sutvā yo "ahan"ti
vattuṁ ussahati, tassa balavatīti veditabbā, tathā yadī koci vadeyya "ko
sakalacakkavāḷaṁ vītaccikānaṁ aṅgārānaṁ pūraṁ akkamanto atikkamitvā buddhattaṁ
icchati, ko sakalacakkavāḷaṁ sattisūlehi ākiṇṇaṁ akkamanto atikkamitvā buddhattaṁ
icchati, ko sakalacakkavāḷaṁ samatittikaṁ udakapuṇṇaṁ uttaritvā buddhattaṁ icchati,
ko sakalacakkavāḷaṁ nirantaraṁ veḷugumbasañchannaṁ maddanto atikkamitvā buddhattaṁ
icchatī"ti, taṁ sutvā yo "ahan"ti vattuṁ ussahati, tassa balavatīti veditabbā.
evarūpena ca kattukamyatāchandena samannāgato sumedhapaṇḍito paṇidhesīti.
evaṁ samiddhābhinīhāro ca bodhisatto imāni aṭṭhārasa abhabbaṭṭhānāni
na upeti. so hi tato pabhuti na jaccandho hoti na jaccabadhiro, na ummattako,
na eḷamūgo, na pīṭhasappi, na milakkhūsu uppajjati, na dāsikucchiyā nibbattati,
na niyatamicchādiṭṭhiko hoti, nāssa liṅgaṁ parivattati, na pañcānantarikakammāni
karoti, na kuṭṭhī hoti, na tiracchānayoniyaṁ vaṭṭakato pacchimattabhāvo hoti, na

footnote: 1 khu. buddha. 33/53/421

page number: 047

khuppipāsikanijjhāmataṇhikapetesu uppajjati na kālakañjikāsuresu, na avīciniraye,
na lokantarikesu, kāmāvacaresu na māro hoti, rūpāvacaresu na asaññībhave, na
suddhāvāsabhavesu uppajjati, na antimabhavesu, 1- na aññaṁ cakkavāḷaṁ saṅkamati.
yā cimā ussāho ummaggo 2- avatthānaṁ hitacariyā cāti catasso buddhabhūmiyo,
tāhi samannāgato hoti. tattha:-
ussāho vīriyaṁ vuttaṁ ummaggo paññā pavuccati
avatthānaṁ adhiṭṭhānaṁ hitacariyā mettābhāvanāti
veditabbā. ye cāpi ime nekkhammajjhāsayo pavivekajjhāsayo alobhajjhāsayo
adosajjhāsayo amohajjhāsayo nissaraṇajjhāsayoti cha ajjhāsayā bodhiparipākāya
saṁvattanti, yehi samannāgatattā nekkhammajjhāsayā ca bodhisattā kāme
dosadassāvino, pavivekajjhāsayā ca bodhisattā saṅgaṇikāya dosadassāvino,
alobhajjhāsayā ca bodhisattā lobhe dosadassāvino, adosajjhāsayā ca bodhisattā
dose dosadassāvino, amohajjhāsayā ca bodhisattā mohe dosadassāvino,
nissaraṇajjhāsayā ca bodhisattā sabbabhavesu dosadassāvinoti vuccanti, tehi
ca samannāgato hoti.
paccekabuddhānaṁ pana kīvaciraṁ patthanā vaṭṭatīti? paccekabuddhānaṁ devaṁ
asaṅkhyeyyāni kappasatasahassañca. tato oraṁ na sakkā. pubbe vuttanayenevettha
kāraṇaṁ veditabbaṁ. ettakenāpi ca kālena paccekabuddhattaṁ patthayato abhinīhārakaraṇe
pañca sampattiyo icchitabbā. tesañhi:-
manussattaṁ liṅgasampatti vigatāsavadassanaṁ
adhikāro chandatā ete abhinīhārakāraṇā.
tattha vigatāsavadassananti buddhapaccekabuddhasāvakānaṁ yassa kassaci dassananti
attho. sesaṁ vuttanayameva.

footnote: 1 cha. arūpabhavesu 2 chaßēéa. ummaṅgo

page number: 048

atha sāvakānaṁ patthanā kittakaṁ vaṭṭatīti? dvinnaṁ aggasāvakānaṁ ekaṁ
asaṅkhyeyyāni kappasatasahassañca, asītimahāsāvakānaṁ kappasatasahassaṁ, tathā buddhassa
mātāpitūnaṁ upaṭṭhākassa puttassa cāti. tato oraṁ na sakkā. vuttanayamevettha
kāraṇaṁ. imesaṁ pana sabbesampi adhikāro chandatāti dvaṅgasampannoyeva
abhinīhāro hoti.
evaṁ imāya patthanāya iminā ca abhinīhārena yathāvuttappabhedaṁ kālaṁ
pāramiyo pūretvā buddhā loke uppajjantā khattiyakule vā brāhmaṇakule
vā uppajjanti, paccekabuddhā khattiyabrāhmaṇagahapatikulānaṁ aññatarasmiṁ,
aggasāvakā pana khattiyabrāhmaṇakulesveva buddhā iva. sabbabuddhā saṁvaṭṭamāne
kappe na uppajjanti, vivaṭṭamāne kappe uppajjanti. paccekabuddhā buddhe
appatvā buddhānaṁ uppajjanakāleyeva 1- uppajjanti. buddhā sayañca bujjhanti,
pare ca bodhenti, paccekabuddhā sayameva bujjhanti, na pare bodhenti.
attharasameva paṭivijjhanti, na dhammarasaṁ, na dhammarasaṁ. na hi te lokuttaradhammaṁ
paññattiṁ āropetvā desetuṁ sakkonti, mūgena diṭṭhasupino viya vanacarakena
nagare sāyitabyañjanaraso viya ca nesaṁ dhammābhisamayo hoti. sabbaṁ iddhisamāpatti-
paṭisambhidāpabhedaṁ pāpuṇanti, guṇavisiṭṭhatāya buddhānaṁ heṭṭhā sāvakānaṁ upari
honti, aññe pabbājetvā ābhisamācārikaṁ sikkhāpenti, "cittasallekho
kātabbo, vosānaṁ nāpajjitabban"ti iminā uddesena uposathaṁ karonti,
ajjuposathoti vacanamattena vā. uposathaṁ karontā ca gandhamādane mañjūsakarukkhamūle
ratanamāḷe sannipatitvā karontīti. evaṁ bhagavā āyasmato ānandassa
paccekabuddhānaṁ sabbākāraparipūraṁ patthanañca abhinīhārañca kathetvā idāni
imāya patthanāya iminā ca abhinīhārena samudāgate te te paccekabuddhe kathetuṁ
"sabbesu bhūtesu nidhāya daṇḍan"tiādinā nayena imaṁ khaggavisāṇasuttaṁ
abhāsi. ayaṁ tāva avisesena pucchāvasito khaggavisāṇasuttassa uppatti.

footnote: 1 ma. antarāuppajjanakāleyeva

page number: 049

[35] idāni visesena vattabbā. tattha imissā tāva gāthāya evaṁ
uppatti veditabbā:- ayaṁ kira paccekabuddho paccekabodhisattabhūmiṁ ogāhanto
dve asaṅkhyeyyāni kappasatasahassañca pāramiyo pūretvā kassapassa bhagavato
sāsane pabbajitvā āraññiko hutvā gatapaccāgatavattaṁ pūrento samaṇadhammaṁ
akāsi. etaṁ kira vattaṁ aparipūretvā paccekabodhiṁ pāpuṇantā nāma natthi.
kiṁ panetaṁ gatapaccāgatavattaṁ nāma? haraṇapaccāharaṇanti. taṁ yathā vibhūtaṁ hoti,
tathā katheyyāma. 1-
idhekacco bhikkhu harati na paccāharati, ekacco paccāharati na harati,
ekacco pana neva harati na paccāharati, ekacco harati ca paccāharati ca.
tattha yo bhikkhu pageva vuṭṭhāya cetiyaṅgaṇabodhiyaṅgaṇavattaṁ katvā bodhirukkhe
udakaṁ āsiñcitvā pānīyaghaṭaṁ pūretvā pānīyamāḷe ṭhapetvā ācariyavattaṁ
upajjhāyavattaṁ katvā dveasīti khuddakavattāni 2- cuddasa mahāvattāni ca
samādāya vattati, so sarīraparikammaṁ katvā senāsanaṁ pavisitvā yāva
bhikkhācāravelā, tāva vivittāsane vītināmetvā velaṁ ñatvā nivāsetvā
kāyabandhanaṁ bandhitvā uttarāsaṅagaṁ katvā saṅghāṭiṁ khandhe karitvā sattaṁ aṁse
ālaggetvā kammaṭṭhānaṁ manasikaronto cetiyaṅgaṇaṁ patvā cetiyañca bodhiñca
vanditvā gāmasamīpe cīvaraṁ pārupitvā pattaṁ ādāya gāmaṁ piṇḍāya pavisati.
evaṁ paviṭṭho ca lābhī bhikkhu puññavā upāsakehi sakkatagarukato upaṭṭhākakule
vā paṭikkamanasālāyaṁ vā paṭikkamitvā upāsakehi taṁ taṁ pañhaṁ pucchiyamāno
tesaṁ pañhavissajjanena dhammadesanāvikkhepena ca taṁ manasikāraṁ chaḍḍetvā
nikkhamati, vihāraṁ āgatopi bhikkhūnaṁ pañhaṁ puṭṭho katheti, dhammaṁ bhaṇati, taṁ
taṁ byāpāramāpajjati. pacchābhattampi purimayāmampi majjhimayāmampi evaṁ bhikkhūhi
saddhiṁ papañcetvā kāyaduṭṭhullābhibhūto pacchimayāmepi 3- sayati, neva kammaṭṭhānaṁ
manasikaroti. ayaṁ vuccati harati na paccāharatīti.

footnote: 1 chaßēéa. kathessāma 2 sī. khandhakavattāni 3 sī. pacchimayāme

page number: 050

yo pana byādhibahulo hoti, bhuttāhāro paccūsasamaye na sammā
pariṇamati, pageva vuṭṭhāya yathāvuttaṁ vattaṁ kātuṁ na sakkoti kammaṭṭhānaṁ vā
manasi kātuṁ, aññadatthu yāguṁ vā bhesajjaṁ vā patthayamāno kālasseva
pattacīvaraṁ ādāya gāmaṁ pavisati, tattha yāguṁ vā bhesajjaṁ vā bhattaṁ vā
laddhā bhattakiccaṁ niṭṭhāpetvā paññattāsane nisinno kammaṭṭhānaṁ manasi
karitvā visesaṁ patvā appatvā vā vihāraṁ āgantvā teneva manasikārena
viharati. ayaṁ vuccati paccāharati na haratīti. Ōdisā ca bhikkhū yāguṁ pivitvā
vipassanaṁ ārabhitvā buddhasāsane arahattaṁ pattā gaṇanapathaṁ vītivattā,
sīhaladīpeyeva tesu tesu gāmesu āsanasālāyaṁ na taṁ āsanaṁ atthi, yattha
yāguṁ pivitvā arahattaṁ patto bhikkhu natthīti.
yo pana pamādavihārī hoti nikkhittadhuro, sabbavattāni bhinditvā
pañcavidhacetokhilavinibandhanabaddhacitto viharanto kammaṭṭhānamanasikāramanuyutto gāmaṁ
piṇḍāya pavisitvā gihipapañcena papañcito tucchako nikkhamati, ayaṁ vuccati
neva harati na paccāharatīti.
yo pana pageva vuṭṭhāya purimanayeneva sabbavattāni paripūretvā yāva
bhikkhācāravelā, tāva pallaṅkaṁ ābhujitvā kammaṭṭhānaṁ manasikaroti. kammaṭṭhānaṁ
nāma duvidhaṁ sabbatthakaṁ pārihāriyañca sabbatthakaṁ nāma mettā ca maraṇassati
ca, taṁ sabbattha icchitabbato "sabbatthakan"ti vuccati. mettā nāma
āvāsādīsu sabbattha icchitabbā. āvāsesu hi mettāvihārī bhikkhu
sabrahmacārīnaṁ piyo hoti, tena phāsuṁ asaṅghaṭṭo 1- viharati. devatāsu mettāvihārī
devatāhi rakkhitagopito sukhaṁ viharati. rājarājamahāmattādīsu mettāvihārī tehi
mamāyito sukhaṁ viharati. gāmanigamādīsu mettāvihārī sabbattha bhikkhācariyādīsu
manussehi sakkatagarukato sukhaṁ viharati, maraṇassatibhāvanāya jīvitanikantiṁ pahāya
appamatto viharati.

footnote: 1 sī. asaṁsaṭṭho, cha. asaṁghaṭṭho

page number: 051

yaṁ pana sadā pariharitabbaṁ caritānukūlena gahitattā 1- dasāsubhakasiṇānussatīsu
aññataraṁ catudhātuvavatthānameva vā, taṁ sadā pariharitabbato rakkhitabbato
bhāvetabbato ca pārihāriyanti vuccati, mūlakammaṭṭhānantipi tadeva. tattha yaṁ
paṭhamaṁ sabbatthakakammaṭṭhānaṁ manasi karitvā pacchā pārihāriyakammaṭṭhānaṁ manasi
karoti, taṁ catudhātuvavatthānamukhena dassessāma.
ayaṁ hi yathāṭhitaṁ yathāpaṇihitaṁ kāyaṁ dhātuso paccavekkhati:- yaṁ
imasmiṁ sarīre vīsatikoṭṭhāsesu kakkhaḷaṁ kharagataṁ, sā paṭhavīdhātu. yaṁ dvādasasu
ābandhanakiccakaraṁ snehagataṁ, sā āpodhātu. yaṁ catūsu paripācanakaraṁ usumagataṁ,
sā tejodhātu. yaṁ pana chasu vitthambhanakaraṁ vāyogataṁ, sā vāyodhātu. yaṁ
panettha catūhi mahābhūtehi asamphuṭṭhaṁ chiddaṁ vivaraṁ, sā ākāsadhātu.
taṁvijānanakaṁ cittaṁ viññāṇadhātu. tato uttariṁ añño satto vā puggalo
vā natthi, kevalaṁ suddhasaṅkhārapuñjova ayanti.
evaṁ ādimajjhapariyosānato kammaṭṭhānaṁ manasikaritvā kālaṁ ñatvā
uṭṭhāyāsanā nivāsetvā pubbe vuttanayeneva gāmaṁ piṇḍāya gacchati.
gacchanto ca yathā andhaputhujjanā abhikkamādīsu "attā abhikkamati, attanā
abhikkamo nibbattito"ti vā, ahaṁ "abhikkamāmi, mayā abhikkamo nibbattito"ti
vā sammuyhanti, tathā asammuyhanto "abhikkamāmī"ti citte uppajjamāne
teneva cittena saddhiṁ cittasamuṭṭhānā sandhāraṇavāyodhātu uppajjati, sā imaṁ
paṭhavīdhātvādisannivesabhūtaṁ kāyasammataṁ aṭṭhikasaṅghāṭaṁ vippharati, tato
cittakiriyāvāyodhātuvipphāravasena ayaṁ kāyasammato aṭṭhikasaṅghāṭo abhikkamati. tassevaṁ
abhikkamato ekekapāduddhāraṇe catūsu dhātūsu vāyodhātuanugatā tejodhātu adhikā
uppajjati, mandā itarā. atiharaṇavītiharaṇāpaharaṇesu pana tejodhātuanugatā
vāyodhātu adhikā uppajjati, mandā itarā. orohaṇe pana paṭhavīdhātuanugatā
āpodhātu adhikā uppajjati, mandā itarā. sannikkhepanasamuppīḷanesu
āpodhātvānugatā paṭhavīdhātu adhikā uppajjati, mandā itarā. iccetā

footnote: 1 ma.,ka.gahitaṁ, taṁ

page number: 052

dhātuyo tena tena attano uppādakacittena saddhiṁ tattha tattheva bhijjanti.
tattha ko eko 1- abhikkamati, kassa vā ekassa abhikkamanan"ti evaṁ
ekekapāduddhāraṇādīsu pakāresu ekamekasmiṁ pakāre uppannadhātuyo,
tadavinibbhuttā ca sesarūpadhammā, taṁsamuṭṭhāpakaṁ cittaṁ, taṁsampayuttā ca sesā
arūpadhammāti ete rūpārūpadhammā tato paraṁ atiharaṇavītiharaṇādīsu aññaṁ pakāraṁ
na sampāpuṇanti, tattha tattheva bhijjanti. tasmā aniccā. yañca aniccaṁ,
taṁ dukkhaṁ. yaṁ dukkhaṁ, tadanattāti evaṁ sabbākāraparipūraṁ kammaṭṭhānaṁ
manasikarontova gacchati. atthakāmā hi kulaputtā sāsane pabbajitvā dasapi
vīsampi tiṁsampi cattālīsampi paññāsampi saṭṭhipi sattatipi satampi ekato
vasantā katikavattaṁ katvā viharanti "āvuso tumhe na iṇaṭṭā na bhayaṭṭā
na jīvikāpakatā pabbajitā, dukkhā muccitukāmā panettha pabbajitā. tasmā
gamane uppannakilesaṁ gamaneyeva niggaṇhatha, ṭhāne, nisajjāya. sayane
uppannakilesaṁ sayaneyeva niggaṇhathā"ti, te evaṁ katikavattaṁ katvā bhikkhācāraṁ
gacchantā aḍḍhausabhausabhāḍḍhagāvutagāvutantaresu pāsāṇā honti, tāya
saññāya kammaṭṭhānaṁ manasikarontāva gacchanti. sace kassaci gamane kileso
uppajjati, tattheva naṁ niggaṇhāti. tathā asakkonto tiṭṭhati, athassa
pacchato āgacchantopi tiṭṭhati. so "ayaṁ bhikkhu tuyhaṁ uppannavitakkaṁ
jānāti. ananucchavikaṁ te etan"ti attānaṁ paṭicodetvā vipassanaṁ vaḍḍhetvā
tattheva ariyabhūmiṁ okkamati. tathā asakkonto nisīdati, athassa pacchato
āgacchantopi nisīdatīti soyeva nayo. ariyabhūmiṁ okkamituṁ asakkontopi taṁ
kilesaṁ vikkhambhetvā kammaṭṭhānaṁ manasikarontova gacchati, na kammaṭṭhānavippayuttena
cittena pādaṁ uddharati. uddharati ce, paṭinivattitvā purimappadesaṁyeva eti
sīhaladīpe ālindakavāsī mahāpussadevatthero viya.
so kira ekūnavīsati vassāni gatapaccāgatavattaṁ pūrento eva vihāsi.
manussāpi sudaṁ antarāmagge kasantā ca vapantā ca maddantā ca kammāni

footnote: 1 sī. eso

page number: 053

karontā theraṁ tathā gacchantaṁ disvā "ayaṁ thero punappunaṁ nivattitvā gacchati,
kiṁ nu kho maggamūḷho. udāhu kiñci pamuṭṭho"ti samullapanti. so taṁ
anādiyitvā kammaṭṭhānayutteneva cittena samaṇadhammaṁ karonto vīsativassabbhantare
arahattaṁ pāpuṇi. arahattappattadivase cassa caṅkamanakoṭiyaṁ adhivatthā devatā
aṅgulīhi dīpaṁ ujjāletvā aṭṭhāsi, cattāropi mahārājāno sakko ca
devānamindo brahmā ca sahampati upaṭṭhānaṁ āgamaṁsu. tañca obhāsaṁ disvā
vanavāsī tissatthero 1- taṁ dutiyadivase pucchi "rattibhāge āyasmato santike
obhāso ahosi, kiṁ so obhāso"ti. thero vikkhepaṁ karonto "obhāso nāma
dīpobhāsopi hoti maṇiobhāsopī"ti evamādimāha. so "paṭicchādetha tumhe"ti
nibaddho "āmā"ti paṭijānitvā ārocesi.
kāḷavallimaṇḍapavāsī mahānāgatthero viya ca. sopi kira gatapaccāgatavattaṁ
pūrento "paṭhamaṁ tāva bhagavato mahāpadhānaṁ pūjemī"ti satta vassāni
ṭhānacaṅkamameva adhiṭṭhāsi, puna soḷasa vassāni gatapaccāgatavattaṁ pūretvā
arahattaṁ pāpuṇi. evaṁ kammaṭṭhānayutteneva cittena pādaṁ uddharanto
vippayuttena cittena uddhaṭe pana paṭinivattanto gāmasamīpaṁ gantvā "gāvī
nu pabbajito nū"ti āsaṅkanīyappadese ṭhatvā saṅghāṭiṁ pārupitvā pattaṁ
gahetvā gāmadvāraṁ patvā kacchakantarato 2- udakaṁ gahetvā gaṇḍūsaṁ katvā gāmaṁ
pavisati "bhikkhaṁ dātuṁ vā vandituṁ vā upagate manusse `dīghāyukā hothā'ti
vacanamattenāpi me kammaṭṭhānavikkhepo mā ahosī"ti. sace pana "ajja
bhante kiṁ sattamī, udāhu aṭṭhamī"ti divasaṁ pucchanti, udakaṁ gilitvā āroceti.
sace divasapucchakā na honti, nikkhamanavelāyaṁ gāmadvāre niṭṭhubhitvāva yāti.
sīhaladīpeyeva kalambatitthavihāre vassūpagatā paññāsabhikkhū viya ca.
te kira vassūpanāyikauposathadivase katikavattaṁ akaṁsu "arahattaṁ appatvā na
aññamaññaṁ ālapissāmā"ti. gāmañca piṇḍāya pavisantā gāmadvāre

footnote: 1 chaßēéa. mahātissatthero 2 sī. kacchakarakā

page number: 054

udakagaṇḍūsaṁ katvā pavisiṁsu, divase pucchite udakaṁ gilitvā ārocesuṁ,
apucchite gāmadvāre niṭṭhubhitvā vihāraṁ āgamiṁsu. tattha manussā niṭṭhubhanaṭṭhānaṁ
disvā jāniṁsu "ajja eko āgato, ajja dve"ti. evañca cintesuṁ
"kinnu kho ete amheheva saddhiṁ na sallapanti, udāhu aññamaññampi.
yadi aññamaññampi na sallapanti, addhā vivādajātā bhavissanti, handa nesaṁ
aññamaññaṁ khamāpessāmā"ti. sabbe vihāraṁ agamaṁsu. tattha paññāsabhikkhūsu
vassaṁ upagatesu dve bhikkhū ekokāse nāddasaṁsu. tato yo etesu 1-
cakkhumā puriso, so evamāha "na bho kalahakārakānaṁ vasanokāso īdiso hoti,
susammaṭṭhaṁ cetiyaṅgaṇaṁ, bodhiyaṅgaṇaṁ, sunikkhittā sammajjaniyo, 2- sūpaṭṭhitaṁ
pānīyaparibhojanīyan"ti. te tatova nivattā. te bhikkhū antotemāseyeva
vipassanaṁ ārabhitvā arahattaṁ patvā mahāpavāraṇāya visuddhipavāraṇaṁ pavāresuṁ.
evaṁ kāḷavallimaṇḍapavāsī mahānāgatthero viya kalambatitthavihāre
vassūpagatabhikkhū viya ca kammaṭṭhānayutteneva cittena pādaṁ uddharanto gāmasamīpaṁ
gantvā 3- udakagaṇḍūsaṁ katvā vīthiyo sallakkhetvā yattha surāsoṇḍadhuttādayo
kalahakārakā caṇḍahatthiassādayo vā natthi, taṁ vīthiṁ paṭipajjati. tattha ca
piṇḍāya caramāno na turitaturito viya javena gacchati, javanapiṇḍapātikadhutaṅgaṁ
nāma natthi. visamabhūmibhāgappattaṁ pana udakabharitasakaṭamiva niccalova hutvā
gacchati. anugharaṁ paviṭṭho ca dātukāmaṁ adātukāmaṁ vā sallakkhetuṁ tadanurūpaṁ
kālaṁ āgamento bhikkhaṁ gahetvā patirūpe okāse nisīditvā kammaṭṭhānaṁ
manasikaronto āhāre paṭikūlasaññaṁ upaṭṭhapetvā akkhabbhañjanavaṇālepana-
puttamaṁsūpamāvasena paccavekkhanto aṭṭhaṅgasamannāgataṁ āhāraṁ āhāreti neva
davāya na madāya .pe. bhuttāvī ca udakakiccaṁ katvā muhuttaṁ bhattakilamathaṁ
paṭippassambhetvā yathā purebhattaṁ, evaṁ pacchābhattaṁ purimayāmañca pacchimayāmañca
kammaṭṭhānaṁ manasikaroti. ayaṁ vuccati harati ceva paccāharati cāti. evametaṁ
haraṇapaccāharaṇaṁ gatapaccāgatavattanti vuccati.

footnote: 1 chaßēéa. tesu 2 ma. samuñjaniyo 3 chaßēéa. patvā

page number: 055

etaṁ pūrento yadi upanissayasampanno hoti, paṭhamavaye eva arahattaṁ
pāpuṇāti. no ce paṭhamavaye pāpuṇāti, atha majjhimavaye pāpuṇāti. no ce
majjhimavaye pāpuṇāti, atha maraṇasamaye pāpuṇāti. no ce maraṇasamaye
pāpuṇāti, atha devaputto hutvā pāpuṇāti. no ce devaputto hutvā
pāpuṇāti, atha paccekasambuddho hutvā parinibbāyati. 1- no ce paccekasambuddho
hutvā parinibbāyati, 1- atha buddhānaṁ santike khippābhiñño hoti seyyathāpi
thero bāhiyo, mahāpañño vā hoti seyyathāpi thero sāriputto.
ayaṁ pana paccekabodhisatto kassapassa bhagavato sāsane pabbajitvā
āraññiko hutvā vīsativassasahassāni etaṁ gatapaccāgatavattaṁ pūretvā kālaṁ
katvā kāmāvacaradevaloke uppajji. tato cavitvā bārāṇasirañño aggamahesiyā
kucchimhi paṭisandhiṁ aggahesi. kusalā itthiyo tadaheva gabbhasaṇṭhānaṁ jānanti,
sā ca tāsaṁ aññatarā, tasmā taṁ gabbhapatiṭṭhānaṁ rañño nivedesi. dhammatā
esā, yaṁ puññavante satte gabbhe uppanne mātugāmo gabbhaparihāraṁ
labhati. tasmā rājā tassā gabbhaparihāraṁ adāsi. sā tato pabhuti nāccuṇhaṁ
kiñci ajjhoharituṁ labhati, nātisītaṁ nātiambilaṁ nātiloṇaṁ nātikaṭukaṁ
nātitittakaṁ. accuṇhe hi mātarā ajjhohaṭe gabbhassa lohakumbhivāso viya
hoti, atisīte lokantarikavāso viya, accambilaloṇakaṭukatittakesu bhuttesu satthena
phāletvā ambilādīhi sittāni viya gabbhaseyyakassa aṅgāni tibbavedanāni
honti. aticaṅkamanaṭṭhānanisajjāsayanatopi naṁ nivārenti "kucchigatassa sañcalanadukkhaṁ
mā ahosī"ti. mudukattharaṇatthatāya bhūmiyaṁ caṅkamanādīni mattāya kātuṁ
labhati, vaṇṇagandhādisampannaṁ sādusappāyaṁ annapānaṁ labhati. pariggahetvāva naṁ
caṅkamāpenti nisīdāpenti vuṭṭhāpenti.
sā evaṁ parihariyamānā gabbhaparipākakāle sūtigharaṁ pavisitvā paccūsasamaye
puttaṁ vijāyi pakkatelamadditamanosilāpiṇḍisadisaṁ dhaññapuññalakkhaṇūpetaṁ. tato

footnote: 1 chaßēéa. parinibbāti

page number: 056

naṁ pañcamadivase alaṅkatappaṭiyattaṁ rañño dassesuṁ, rājā tuṭṭho chasaṭṭhiyā
dhātīhi upaṭṭhāpesi. so sabbasampattīhi vaḍḍhamāno na cirasseva viññutaṁ
pāpuṇi. taṁ soḷasavassuddesikameva samānaṁ rājā rajje abhisiñci, vivadhanāṭakāni
cassa upaṭṭhāpesi. abhisitto rājaputto rajjaṁ kāresi nāmena brahmadatto
sakalajambudīpe vīsatiyā nagarasahassesu. jambudīpe hi pubbe caturāsīti
nagarasahassāni ahesuṁ, tāni parihāyantāni saṭṭhi ahesuṁ, tato parihāyantāni
cattālīsaṁ, sabbaparihānakāle pana vīsati honti. ayañca brahmadatto
sabbaparihānakāle uppajji, tenassa vīsati nagarasahassāni ahesuṁ vīsati
pāsādasahassāni, vīsati hatthisahassāni, vīsati assasahassāni, vīsati rathasahassāni,
vīsati pattisahassāni, vīsati itthisahassāni orodhā ca nāṭakitthiyo ca, vīsati
amaccasahassāni. so mahārajjaṁ kārayamāno evaṁ kasiṇaparikammaṁ katvā pañca
abhiññāyo aṭṭha samāpattiyo ca nibbattesi. yasmā pana abhisittaraññā
nāma avassaṁ aṭṭakaraṇe nisīditabbaṁ, tasmā ekadivasaṁ pageva pātarāsaṁ
bhuñjitvā vinicchayaṭṭhāne nisīdi. tattha uccāsaddamahāsaddaṁ akaṁsu, so
"ayaṁ saddo samāpattiyā upakkileso"ti pāsādatalaṁ abhiruhitvā "samāpattiṁ
appemī"ti nisinno nāsakkhi appetuṁ, rajjavikkhepena samāpatti parihīnā.
tato cintesi "kiṁ rajjaṁ varaṁ, udāhu samaṇadhammo"ti. tato "rajjasukhaṁ parittaṁ
anekādīnavaṁ, samaṇadhammasukhaṁ pana vipulamanekānisaṁsaṁ uttamapurisasevitañcā"ti
ñatvā aññataraṁ amaccaṁ āṇāpesi "imaṁ rajjaṁ dhammena samena anusāsa,
mā kho adhammakāraṁ akāsī"ti sabbaṁ niyyādetvā pāsādaṁ abhiruhitvā
samāpattisukhena viharati, na koci upasaṅkamituṁ labhati aññatra
mukhadhovanadantakaṭṭhadāyakabhattanīhārakādīhi.
tato aḍḍhamāsamatte vītikkante mahesī pucchi "rājā uyyānagamanabaladassana-
nāṭakādīsu katthaci na dissati, kuhiṁ gato"ti. tassā tamatthaṁ ārocesuṁ.
sā amaccassa pāhesi "rajje sampaṭicchite ahampi sampaṭicchitā homi, etu

page number: 057

mayā saddhiṁ saṁvāsaṁ kappetū"ti. so ubho kaṇṇe thaketvā "asavanīyametan"ti
paṭikkhipi. sā punapi dvittikkhattuṁ pesetvā anicchamānaṁ tajjāpesi "yadi na
karosi, ṭhānāpi te cāvemi, jīvitāpi voropemī"ti. so bhīto "mātugāmo
nāma daḷhanicchayo, kadāci evampi kārāpeyyā"ti ekadivasaṁ raho gantvā
tāya saddhimpi sirisayane saṁvāsaṁ 1- kappesi. sā puññavatī sukhasamphassā, so
tassā samphassarāgena ratto tattha abhikkhaṇaṁ saṅkitasaṅkitova agamāsi, anukkamena
attano gharasāmiko viya nibbisaṅko pavisitumāraddho.
tato rājamanussā taṁ pavuttiṁ rañño ārocesuṁ, rājā na saddahati.
dutiyampi tatiyampi ārocesuṁ, tato nilīno sayameva disvā sabbāmacce
sannipātāpetvā ārocesi. te "ayaṁ rājāparādhiko hatthacchedaṁ arahati,
pādacchedaṁ arahatī"ti yāva sūle uttāsanaṁ, tāva sabbakammakāraṇāni niddisiṁsu.
rājā "etassa vadhabandhanatāḷane mayhaṁ vihiṁsā uppajjeyya, jīvitā voropane
pāṇātipāto bhaveyya, dhanaharaṇe adinnādānaṁ, alaṁ evarūpehi katehi, imaṁ
mama rajjā nikkaḍḍhathā"ti āha. amaccā taṁ nibbisayaṁ akaṁsu. so attano
dhanasārañca puttadārañca gahetvā paravisayaṁ agamāsi. tattha rājā sutvā
"kiṁ āgatosī"ti pucchi. deva icchāmi taṁ upaṭṭhātunti so taṁ sampaṭicchi.
amacco katipāhaccayena laddhavissāso taṁ rājānaṁ etadavoca "mahārāja
amakkhikamadhuṁ passāmi, taṁ khādanto natthī"ti. rājā "kiṁ etaṁ upphaṇḍetukāmo
bhaṇatī"ti na suṇāti. so antaraṁ labhitvā punapi suṭṭhutaraṁ vaṇṇetvā ārocesi.
rājā "kiṁ etan"ti pucchi. bārāṇasirajjaṁ devāti. rājā "maṁ netvā
māretukāmosī"ti āha. so "mā deva evaṁ avaca, yadi na saddahasi, manusse
pesehī"ti. so manusse pesesi, te gantvā gopuraṁ khaṇitvā rañño sayanaghare
uṭṭhahiṁsu.
rājā disvā "kissa āgatatthā"ti pucchi. corā mayaṁ mahārājāti.
rājā tesaṁ dhanaṁ dāpetvā "mā puna evamakaritthā"ti. ovaditvā vissajjesi.

footnote: 1 sī. vāsaṁ

page number: 058

te āgantvā tassa rañño ārocesuṁ. so punapi dvittikkhattuṁ tatheva vīmaṁsitvā
"sīlavā rājā"ti caturaṅginiyaṁ senaṁ sannayhitvā sīmantare ekaṁ nagaraṁ
upagamma tattha amaccassa pāhesi "nagaraṁ vā me dehi yuddhaṁ vā"ti. so
brahmadattassa tamatthaṁ ārocāpesi "āṇāpetu devo kiṁ yujjhāmi, udāhu
nagaraṁ demī"ti. rājā "na yujjhitabbaṁ, nagaraṁ datvā idhāgacchā"ti pesesi.
so tathā akāsi. paṭirājāpi taṁ nagaraṁ gahetvā avasesanagaresupi tatheva dūtaṁ
pāhesi. tepi amaccā tatheva brahmadattassa ārocetvā tena "na yujjhitabbaṁ,
idhāgantabban"ti vuttā bārāṇasiṁ āgamiṁsu.
tato amaccā brahmadattaṁ āhaṁsu "mahārāja tena saha yujjhāmā"ti.
rājā "mama pāṇātipāto bhavissatī"ti vāresi. amaccā "mayaṁ mahārāja taṁ
jīvaggāhaṁ gahetvā idheva ānessāmā"ti nānāupāyehi rājānaṁ saññāpetvā
"ehi mahārājā"ti gantuṁ āraddhā. rājā "sace sattamāraṇappaharaṇavilumpanakammaṁ
na karotha, gacchāmī"ti bhaṇati. amaccā "na deva karoma, bhayaṁ dassetvā
palāpemā"ti caturaṅginīsenaṁ sannayhitvā ghaṭesu dīpe pakkhipitvā rattiṁ gacchiṁsu.
paṭirājā taṁ divasaṁ bārāṇasinagaraṁ 1- gahetvā idāni kinti rattiṁ sannāhaṁ
mocāpetvā pamatto niddaṁ okkami saddhiṁ balakāyena. tato amaccā
bārāṇasirājānaṁ gahetvā paṭirañño khandhāvāraṁ gantvā sabbaghaṭehi dīpe nīharāpetvā
ekapajjotāya senāya saddaṁ akaṁsu. paṭirañño amacco mahābalaṁ disvā bhīto
attano rājānaṁ upasaṅkamitvā "uṭṭhehi amakkhikamadhuṁ khādāhī"ti mahāsaddaṁ
akāsi, tathā dutiyopi tatiyopi. paṭirājā tena saddena paṭibujjhitvā bhayaṁ
santāsaṁ āpajji. ukkuṭṭhisatāni pavattiṁsu. so "paravacanaṁ saddahitvā amittahatthaṁ
pattomhī"ti sabbarattiṁ taṁ taṁ vippalapitvā dutiyadivase "dhammiko rājā,
uparodhaṁ na kareyya, gantvā khamāpemī"ti cintetvā rājānaṁ upasaṅkamitvā
jaṇṇukehi patiṭṭhahitvā "khama mahārāja mayhaṁ aparādhan"ti āha. rājā taṁ
ovaditvā "uṭṭhehi, khamāmi te"ti āha. so rañño evaṁ vuttamatteyeva

footnote: 1 chaßēéa. bārāṇasisamīpe nagaraṁ

page number: 059

paramassāsappatto ahosi, bārāṇasirañño samīpeyeva janapade rajjaṁ labhi. te
aññamaññaṁ sahāyakā ahesuṁ.
atha brahmadatto dvepi senā sammodamānā ekato ṭhitā disvā
"mamekassa cittānurakkhanatthāya 1- asmiṁ janakāye khuddakamakkhikāya pivanamattampi 2-
lohitabindu na uppannaṁ, aho sādhu, aho suṭṭhu, sabbe sattā sukhitā
hontu, averā hontu, abyāpajjhā hontū"ti mettājhānaṁ uppādetvā
tadeva pādakaṁ katvā saṅkhāre sammasitvā paccekabodhiñāṇaṁ sacchikatvā sayambhutaṁ
pāpuṇi. taṁ maggasukhena phalasukhena sukhitaṁ hatthikkhandhe nisinnaṁ amaccā paṇipātaṁ
katvā āhaṁsu "yānakālo mahārāja vijitabalakāyassa sakkāro kātabbo,
parājitabalakāyassa bhattaparibbayo dātabbo"ti. so āha "nāhaṁ bhaṇe rājā,
paccekabuddho nāmāhan"ti. kiṁ devo bhaṇati, na edisā paccekabuddhā hontīti.
kīdisā bhaṇe paccekabuddhāti. paccekabuddhā nāma dvaṅgulakesamassū
aṭṭhaparikkhārayuttā bhavantīti. so dakkhiṇahatthena sīsaṁ parāmasi, tāvadeva gihiliṅgaṁ
antaradhāyi, pabbajitaveso pāturahosi, dvaṅgulakesamassu aṭṭhaparikkhārasamannāgato
vassasatikattherasadiso ahosi. so catutthajjhānaṁ samāpajjitvā hatthikkhandhato
vehāsaṁ abbhuggantvā padumapupphe nisīdi. amaccā vanditvā "kiṁ bhante
kammaṭṭhānaṁ, kathaṁ adhigatosī"ti pucchiṁsu. so yato assa mettājhānakammaṭṭhānaṁ
ahosi, tañca vipassanaṁ vipassetvā adhigato, tasmā tamatthaṁ dassento
udānagāthañca byākaraṇagāthañca imaññeva gāthaṁ abhāsi "sabbesu bhūtesu nidhāya
daṇḍan"ti.
tattha sabbesūti anavasesesu. bhūtesūti sattesu. ayamettha saṅkhepo,
vitthāraṁ pana ratanasuttavaṇṇanāyaṁ vakkhāma. nidhāyāti nikkhipitvā. daṇḍanti
kāyavacīmanodaṇḍaṁ, kāyaduccaritādīnametaṁ adhivacanaṁ. kāyaduccaritaṁ hi daṇḍayatīti
daṇḍo, bādheti anayabyasanaṁ pāpetīti vuttaṁ hoti. evaṁ vacīduccaritaṁ manoduccaritaṁ
ca. paharaṇadaṇḍo eva vā daṇḍo, etaṁ nidhāyātipi vuttaṁ hoti. aviheṭhayanti

footnote: 1 chaßēéa. cittānurakkhaṇāya 2 ka. lehanamattampi

page number: 060

aviheṭhayanto. aññatarampīti yaṅkiñci ekampi. tesanti tesaṁ sabbabhūtānaṁ.
na puttamiccheyyāti atrajo khetrajo dinnako antevāsikoti imesu catūsu
puttesu yaṅkiñci puttaṁ na iccheyya. kuto sahāyanti sahāyaṁ pana iccheyyāti
kuto eva etaṁ.
ekoti pabbajjāsaṅkhātena eko, adutiyaṭṭhena eko, taṇhāpahānena
eko, ekantavigatakilesoti eko, eko paccekasambodhiṁ abhisambuddhoti eko.
samaṇasahassassāpi hi majjhe vattamāno gihisaññojanassa chinnattā eko,
evaṁ pabbajjāsaṅkhātena eko. eko tiṭṭhati, eko gacchati, eko nisīdati,
eko seyyaṁ kappeti, eko iriyati vattatīti evaṁ adutiyaṭṭhena eko.
"taṇhādutiyo puriso dīghamaddhānasaṁsaraṁ
itthabhāvaññathābhāvaṁ saṁsāraṁ nātivattati.
etamādīnavaṁ *- ñatvā taṇhaṁ dukkhassa sambhavaṁ
vītataṇho anādāno sato bhikkhu paribbaje"ti 1-
evaṁ taṇhāpahānaṭṭhena eko. sabbakilesassa pahīnā ucchinnamūlā tālāvatthukatā
anabhāvaṁkatā āyatiṁ anuppādadhammāti evaṁ ekantavigatakilesoti eko. anācariyako
hutvā sayambhū sāmaññeva paccekasambodhiṁ abhisambuddhoti evaṁ eko paccekasambodhiṁ
abhisambuddhoti eko.
careti yā imā aṭṭha cariyāyo. seyyathidaṁ? paṇidhisampannānaṁ catūsu
iriyāpathesu iriyāpathacariyā, indriyesu guttadvārānaṁ ajjhattikāyatanesu
āyatanacariyā, appamādavihārīnaṁ catūsu satipaṭṭhānesu saticariyā, adhicittamanuyuttānaṁ
catūsu jhānesu samādhicariyā, buddhisampannānaṁ catūsu ariyasaccesu ñāṇacariyā,
sammāpaṭipannānaṁ catūsu ariyamaggesu maggacariyā, adhigataphalānaṁ catūsu paṭipannānaṁ
catūsu ariyamaggesu maggacariyā, adhigataphalānaṁ catūsu sāmaññaphalesu pakaticariyā,

footnote: * chaßēéa. evamādīnavaṁ 1 khu.iti. 25/15,105/241,324,
footnote: khu,mahā. 29/891/558 (syā), khu.cūḷa. 30/595/291 (syā)

page number: 061

tiṇṇaṁ buddhānaṁ sabbasattesu lokatthacariyā, tattha padesato paccekabuddhasāvakānanti.
yathāha:- "cariyāti aṭṭha cariyāyo iriyāpathacariyā"ti 1- vitthāro.
tāhi cariyāhi samannāgato bhaveyyāti attho. atha vā yā imā "adhimuccanto
saddhāya carati, paggaṇhanto vīriyena carati, upaṭṭhāpanto satiyā carati,
avikkhitto samādhinā carati, pajānanto paññāya carati, vijānanto viññāṇena
carati, evaṁ paṭipannassa kusalā dhammā āyatananti 2- āyatanacariyāya carati, evaṁ
paṭipanno visesamadhigacchatīti visesacariyāya caratī"ti 3- evaṁ aparāpi aṭṭha
cariyā vuttā, tāhipi samannāgato bhaveyyāti attho. khaggavisāṇakappoti
ettha khaggavisāṇaṁ nāma khaggamigasiṅgaṁ. kappasaddassa atthaṁ vitthārato
maṅgalasuttavaṇṇanāyaṁ pakāsayissāma, idha panāyaṁ "satthukappena vata bho kira
sāvakena saddhiṁ mantayamānā"ti 4- evamādīsu viya paṭibhāgo veditabbo.
khaggavisāṇakappoti khaggavisāṇasadisoti vuttaṁ hoti. ayaṁ tāvettha padato
atthavaṇṇanā,
adhippāyānusandhito pana evaṁ veditabbā:- yvāyaṁ vuttappakāro
daṇḍo bhūtesu pavattiyamāno ahito hoti, taṁ tesu appavattanena
tappaṭipakkhabhūtāya mettāya ca parahitupasaṁhārena ca sabbesu bhūtesu nidhāya
daṇḍaṁ, nihitadaṇḍattā eva ca yathā anihitadaṇḍā sattā bhūtāni daṇḍena
vā satthena vā pāṇinā vā leḍḍunā vā vihiṁsanti, 5- tathā aviheṭhayaṁ,
aññatarampi tesaṁ imaṁ mettākammaṭṭhānamāgamma yadeva tattha vedanāgataṁ
saññāsaṅkhāraviññāṇagataṁ tañca tadanusāreneva tadaññañca saṅkhāragataṁ
vipassitvā imaṁ paccekabodhiṁ adhigatomhīti ayaṁ tāva adhippāyo.
ayaṁ pana anusandhi:- evaṁ vutte te amaccā āhaṁsu "idāni
bhante kuhiṁ gacchathā"ti. tato tena "pubbapaccekasambuddhā kattha vasantī"ti
āvajjetvā ñatvā "gandhamādanapabbate"ti vutte punāhaṁsu "amhe dāni

footnote: 1 khu.paṭi. 31/197, 28/232,435 2 chaßēéa. āyatantīti
footnote: 3 khu. paṭi. 31/197, 29/233,436 4 maßēáū. 12/260/221 5 chaßēéa. viheṭhayanti

page number: 062

bhante pajahatha na icchathā"ti. atha paccekabuddho āha "na puttamiccheyyā"ti
sabbaṁ. tatrādhippāyo:- ahaṁ idāni atrajādīsu yaṅkiñci puttampi na
iccheyyaṁ, kuto pana tumhādisaṁ sahāyaṁ. tasmā tumhesupi yo mayā saddhiṁ
gantuṁ mādiso vā hotuṁ icchati, so eko care khaggavisāṇakappo. 1- atha vā
tehi "amhe dāni bhante pajahatha na icchathā"ti vutte so paccekabuddho
"na puttamiccheyya kuto sahāyan"ti vatvā attano yathāvuttenatthena
ekacariyāya guṇaṁ disvā pamudito pītisomanassajāto imaṁ udānaṁ udānesi
"eko care khaggavisāṇakappo"ti. evaṁ vatvā pekkhamānasseva mahājanassa
ākāse uppatitvā gandhamādanaṁ agamāsi.
gandhamādano nāma himavati cūḷakāḷapabbataṁ mahākāḷapabbataṁ
nāgapaliveṭhanaṁ candagabbhaṁ sūriyagabbhaṁ suvaṇṇapassaṁ himavantapabbatanti satta
pabbate atikkamma hoti. tattha nandamūlakaṁ nāma pabbhāraṁ paccekabuddhānaṁ
vasanokāso, tisso ca guhāyo suvaṇṇaguhā maṇiguhā rajataguhāti. tattha
maṇiguhādvāre mañjūsako nāma rukkho yojanaṁ ubbedhena, yojanaṁ vitthārena.
so yattakāni udake vā thale vā pupphāni, sabbāni tāni pupphayati
visesena paccekabuddhāgamanadivase. tassa purato 2- sabbaratanamālo hoti. tattha
sammajjanakavāto kacavaraṁ chaḍḍeti, samakaraṇavāto sabbaratanamayaṁ vālikaṁ samaṁ
karoti, siñcanakavāto anotattadahato ānetvā udakaṁ siñcati, sugandhakaraṇavāto
himavantato sabbesaṁ gandharukkhānaṁ gandhe āneti, ocinakavāto pupphāni
ocinitvā pāteti, santharaṇakavāto sabbattha santharati. sadā paññattāni
cettha āsanāni honti, yesu paccekabuddhuppādadivase uposathadivase ca
sabbapaccekabuddhā sannipatitvā nisīdanti. ayaṁ tattha pakati. 3-
abhisambuddhapaccekabuddho tattha gantvā paññattāsane nisīdati. tato sace tasmiṁ kāle
aññepi paccekabuddhā saṁvijjanti, tepi taṁkhaṇaṁ sannipatitvā paññattāsanesu
nisīdanti. nisīditvā ca kiñcideva samāpattiṁ samāpajjitvā vuṭṭhahanti, tato

footnote: 1 chaßēéa. iti-saddo na dissati 2 chaßēéa. tassūparito 3 sī. atha sampati

page number: 063

saṁghatthero adhunāgataṁ paccekabuddhaṁ sabbesaṁ anumodanatthāya "kathamadhigatan"ti
kammaṭṭhānaṁ pucchati, tadāpi so tameva attano udānabyākaraṇagāthaṁ bhāsati.
puna bhagavāpi āyasmatā ānandena puṭṭho tameva gāthaṁ bhāsati, ānando
ca saṅgītiyanti evameva ekekā 1- gāthā paccekasambodhiabhisambuddhaṭṭhāne,
mañjūsakamāle, ānandena pucchitakāle, saṅgītiyanti catukkhattuṁ bhāsitā hotīti.
paṭhamagāthāvaṇṇanā samattā.
[36] saṁsaggajātassāti kā uppatti? ayampi paccekabodhisatto
kassapassa bhagavato sāsane vīsati vassasahassāni purimanayeneva samaṇadhammaṁ
karonto kasiṇaparikammaṁ katvā paṭhamajjhānaṁ nibbattetvā nāmarūpaṁ vavatthapetvā
lakkhaṇasammasanaṁ katvā ariyamaggaṁ anadhigamma brahmaloke nibbattaṁ. so
tato cuto bārāṇasirañño aggamahesiyā kucchimhi uppajjitvā purimanayeneva
vaḍḍhamāno yato pabhuti "ayaṁ itthī ayaṁ puriso"ti visesaṁ aññāsi, tadupādāya
itthīnaṁ hatthe na ramati, ucchādananhāpanamaṇḍanādimattampi na sahati. taṁ
purisā eva posenti, thaññapāyanakāle dhātiyo kañcukaṁ paṭimuñcitvā
purisavesena thaññaṁ pāyenti. so itthīnaṁ gandhaṁ ghāyitvā saddaṁ vā sutvā
rodati, viññutaṁ pattopi itthiyo phusituṁ 2- na icchati, tena taṁ
anitthigandhotveva sañjāniṁsu.
tasmiṁ kumāre soḷasavassike 3- jāte rājā "kulaṁ 4- saṇṭhapessāmī"ti
nānākulehi tassa anurūpaṁ kaññaṁ 5- ānetvā aññataraṁ amaccaṁ āṇāpesi
"kumāraṁ ramāpehī"ti. amacco upāyena taṁ ramāpetukāmo tassa avidūre
sāṇipākāraṁ parikkhipitvā 6- nāṭakāni payojāpesi. kumāro gītavāditasaddaṁ
sutvā "kasseso saddo"ti āha. amacco "taveso deva nāṭakitthīnaṁ saddo,
puññavantānaṁ īdisāni nāṭakāni honti, abhirama deva mahāpuññosi tvan"ti
āha. kumāro amaccaṁ daṇḍena tāḷāpetvā nikkaḍḍhāpesi. so rañño

footnote: 1 chaßēéa. evamekekā 2 chaßēéa. passituṁ 3 chaßēéa. tasmiṁ soḷasavassuddesike
footnote: 4 chaßēéa. kulavaṁsaṁ 5 chaßēéa. anurūpā kaññāyo 6 chaßēéa. parikkhipāpetvā

page number: 064

ārocesi. rājā kumārassa mātarā saha gantvā kumāraṁ ramāpehīti 1- puna
amaccaṁ āṇāpesi. 2- kumāro tehi atinippīḷiyamāno seṭṭhasuvaṇṇaṁ datvā
suvaṇṇakāre āṇāpesi "sundaraṁ itthirūpaṁ karothā"ti. te vissakammunā
nimmitasadisaṁ sabbālaṅkāravibhūsitaṁ itthirūpaṁ katvā dassesuṁ. kumāro disvā
vimhayena sīsaṁ cāletvā mātāpitūnaṁ pesesi "yadi īdisiṁ itthiṁ labhissāmi,
gaṇhāmī"ti, mātāpitaro "amhākaṁ putto mahāpuñño, avassaṁ tena saha
katapuññā kāci dārikā loke uppannā bhavissatī"ti taṁ suvaṇṇarūpakaṁ rathaṁ
āropetvā amaccānaṁ āṇāpesuṁ 3- "gacchatha īdisiṁ dārikaṁ gavesathā"ti. te
gahetvā soḷasa mahājanapade carantā taṁ taṁ gāmaṁ gantvā udakatitthādīsu
yattha yattha janasamūhaṁ passanti, tattha tattha devataṁ viya suvaṇṇarūpaṁ ṭhapetvā
nānāpupphavatthālaṅkārehi pūjaṁ katvā vitānaṁ bandhitvā ekamantaṁ tiṭṭhanti
"yadi kenaci evarūpā diṭṭhasutapubbā 4- bhavissati, so kathaṁ samuṭṭhāpessatī"ti.
etenupāyena aññatra maddaraṭṭhā sabbā janapade āhiṇḍitvā taṁ
"khuddakaraṭṭhan"ti avamaññamānā tattha paṭhamaṁ agantvā nivattiṁsu.
tato nesaṁ ahosi "maddaraṭṭhampi tāva gacchāma, mā no bārāṇasiṁ
paviṭṭhepi rājā puna pāhesī"ti maddaraṭṭhe sāgalanagaraṁ agamaṁsu. sāgalanagare
ca maddavo nāma rājā. tassa dhītā soḷasavassuddesikā abhirūpā hoti. tassā
ca 5- vaṇṇadāsiyo nhānodakatthāya titthaṁ gatā tattha amaccehi ṭhapitaṁ taṁ
suvaṇṇarūpaṁ dūratova disvā "amhe udakatthāya pesetvā rājaputtī sayameva
āgatā"ti bhaṇantiyo samīpaṁ gantvā "nāyaṁ sāminī, amhākaṁ sāminī ito
abhirūpatarā"ti āhaṁsu. amaccā taṁ sutvā rājānaṁ upasaṅkamitvā anurūpena
nayena dārikaṁ yāciṁsu, sopi adāsi. tato bārāṇasirañño pāhesuṁ "laddhā
dārikā, sāmaṁ āgacchissati, udāhu amheva ānemā"ti. so ca "mayi
gacchante 6- janapadapīḷā bhavissati, tumheva ānethā"ti pesesi.

footnote: 1 chaßēéa. khamāpetvā 2 chaßēéa. appesi 3 chaßēéa. appesuṁ 4 chaßēéa. diṭapuṭhabbā
footnote: 5 chaßēéa. ayaṁ saddo na dissati 6 chaßēéa. āgacchante

page number: 065

amaccā dārikaṁ gahetvā nagarā nikkhamitvā kumārassa pāhesuṁ "laddhā
suvaṇṇarūpasadisī dārikā"ti. kumāro sutvāpi 1- rāgena abhibhūto paṭhamajjhānā
parihāyi. so dūtaparamparaṁ pesesi "sīghaṁ ānetha sīghaṁ ānethā"ti. te sabbattha
ekarattivāseneva bārāṇasiṁ patvā bahinagare ṭhitā rañño pesesuṁ 2- "ajja
pavisitabbaṁ, no"ti. rājā "seṭṭhakulā ānītā dārikā, maṅgalakiriyaṁ katvā
mahāsakkārena pavesessāma, uyyānaṁ tāva naṁ nethā"ti āṇāpesi. te tathā
akaṁsu. sā accantasukhumālā yānugghātena ubbāḷhā addhānaparissamena
uppannavātarogā milātamālā viya hutvā rattimeva kālamakāsi. amaccā
"sakkārā parikaṭṭhamhā"ti parideviṁsu. rājā ca nāgarā ca "kulavaṁso vinaṭṭho"ti
parideviṁsu. nagare mahākolāhalaṁ ahosi, kumārassa sutamatteyeva mahāsoko
udapādi. tato kumāro sokassa mūlaṁ khaṇitumāraddho, so cintesi "ayaṁ soko
nāma na ajātassa hoti, jātassa pana hoti, tasmā jātiṁ paṭicca soko"ti
"jāti pana kiṁ paṭiccā"ti. tato "bhavaṁ paṭicca jātī"ti evaṁ pubbabhāvanānubhāvena
yoniso manasikaronto anulomapaṭilomapaṭiccasamuppādaṁ disvā saṅkhāre sammasanto
tattheva nisinno paccekabodhiṁ sacchākāsi. taṁ maggaphalasukhena sukhitaṁ santindriyaṁ
santamānasaṁ nisinnaṁ disvā paṇipātaṁ katvā amaccā āhaṁsu "mā soci deva,
mahanto jambudīpo, aññaṁ tato sundarataraṁ dārikaṁ 3- ānessāmā"ti so āha
"nāhaṁ socako, nissoko paccekabuddho ahan"ti. ito paraṁ sabbaṁ purimagāthāya
sadisaṁ ṭhapetvā gāthāvaṇṇanaṁ.
gāthāvaṇṇanāya pana saṁsaggajātassāti jātasaṁsaggassa. tattha
dassanasavanakāyasamullapanasambhogasaṁsaggavasena pañcavidho saṁsaggo. tattha aññamaññaṁ
disvā cakkhuviññāṇavīthivasena uppannarāgo dassanasaṁsaggo nāma. tattha sīhaladīpe
kāladīghavāpīgāme 4- piṇḍāya carantaṁ kalyāṇavihāravāsiṁ dīghabhāṇakadaharabhikkhuṁ
disvā paṭibaddhacittā kenaci upāyena taṁ alabhitvā kālakatā kuṭumbiyadhītā,

footnote: 1 chaßēéa. sutvāva 2 chaßēéa. pāhesuṁ 3 chaßēéa. ayaṁ pāṭho na dissati 4 sī. kāladīghagāme

page number: 066

tassā nivāsanacoḷakaṁ 1- disvā "evarūpavatthadhāriniyā nāma saddhiṁ saṁvāsaṁ
nālatthan"ti hadayaṁ phāletvā kālakato so eva ca daharo nidassanaṁ.
parehi pana kathiyamānaṁ rūpādisampattiṁ attanā vā hasitalapitagītasaddaṁ
sutvā sotaviññāṇavīthivasena uppanno rāgo savanasaṁsaggo nāma. tatrāpi
girigāmavāsīkammāradhītāya pañcahi kumārīhi saddhiṁ padumasaraṁ gantvā nhātvā
mālaṁ āropetvā uccāsaddena gāyantiyā ākāsena gacchanto saddaṁ sutvā
kāmarāgena visesā parihāyitvā anayabyasanaṁ patto pañcaggaḷaleṇavāsī tissadaharo
nidassanaṁ.
aññamaññaṁ aṅgaparāmasanena uppanno rāgo kāyasaṁsaggo nāma.
dhammabhāsakadaharabhikkhu 2- cettha nidassanaṁ. mahāvihāre kira daharabhikkhu dhammaṁ bhāsati,
tattha mahājane āgate rājāpi agamāsi saddhiṁ antepurena. tato rājadhītāya
tassa rūpañca sarañca 3- āgamma balavarāgo uppanno tassa ca daharassāpi.
taṁ disvā rājā sallakkhetvā sāṇipākārena parikkhipāpesi, te aññamaññaṁ
parāmasitvā āliṅgiṁsu. puna sāṇipākāraṁ apanetvā passantā dvepi kālakateyeva
addasaṁsu. 4-
aññamaññaṁ ālapanasamullapane uppannarāgo pana samullapanasaṁsaggo
nāma. bhikkhubhikkhunīhi saddhiṁ paribhogakaraṇe uppannarāgo sambhogasaṁsaggo nāma.
dvīsupi cetesu pārājikappatto bhikkhu ca bhikkhunī ca nidassanaṁ. marīcivaṭṭināma-
mahāvihāramahe kira duṭṭhagāmaṇi abhayamahārājā mahādānaṁ paṭiyādetvā ubhatosaṁghaṁ
parivisati. tattha uṇhayāguyā dinnāya saṁghanavakasāmaṇerī anādhārakassa
saṁghanavakassa sāmaṇerassa dantavalayaṁ datvā samullāpaṁ akāsi, te ubhopi
upasampādetvā 5- saṭṭhivassā hutvā paratīraṁ gatā aññamaññaṁ samullāpena
pubbasaññaṁ paṭilabhitvā tāvadeva jātasinehā sikkhāpadaṁ vītikkamitvā pārājikā
ahesunti.

footnote: 1 nivāsanacoḷakhaṇḍaṁ 2 chaßēéa. dhammagāyanadaharabhikkhu 3 chaßēéa. saddañca
footnote: 4 chaßēéa. addasaṁsūti 5 chaßēéa. upasampajjitvā

page number: 067

evaṁ pañcavidhe saṁsagge yena kenaci saṁsaggena jātasaṁsaggassa bhavati sneho,
purimarāgappaccayā balavarāgo uppajjati. tato snehanvayaṁ dukkhamidaṁ pahoti,
tameva snehaṁ anugacchantaṁ sandiṭṭhikasamparāyikaṁ sokaparidevādinānappakārakaṁ
dukkhamidaṁ pahoti nibbattati bhavati jāyati. apare pana "ārammaṇe cittassa
vossaggo saṁsaggo"ti bhaṇanti. tato sneho, snehā dukkhamidanti.
evamatthappabhedaṁ imaṁ aḍḍhagāthaṁ vatvā so paccekabuddho āha "svāhaṁ
yamidaṁ snehanvayaṁ sokādidukkhaṁ pahoti, tassa dukkhassa mūlaṁ khaṇanto paccekasambodhiṁ
adhigato"ti. evaṁ vutte te amaccā āhaṁsu "amhehi dāni bhante kiṁ
kattabban"ti tato so āha "tumhe vā aññe vā yo imamhā dukkhā
muccitukāmo, so sabbopi ādīnavaṁ snehajaṁ pekkhamāno, eko care
khaggavisāṇakappo"ti. ettha ca yaṁ "snehanvayaṁ dukkhamidaṁ pahotī"ti vuttaṁ,
tadeva sandhāya "ādīnavaṁ snehajaṁ pekkhamāno"ti idaṁ vuttanti veditabbaṁ.
atha vā yathāvuttena saṁsaggena saṁsaggajātassa bhavati sneho, snehanvayaṁ
dukkhamidaṁ pahoti, etaṁ yathābhūtaṁ ādīnavaṁ snehajaṁ pekkhamāno ahaṁ adhigatoti
evampi abhisambandhitvā catutthapādo pubbe vuttanayeneva udānavasena vuttoti
veditabbo. tato paraṁ sabbaṁ purimagāthāya vuttasadisamevāti.
saṁsaggagāthāvaṇṇanā samattā.
[37] mitte suhajjeti kā uppatti? ayaṁ paccekabodhisatto purimagāthāyaṁ
vuttanayeneva uppajjitvā bārāṇasiyaṁ rajjaṁ kārento paṭhamajjhānaṁ nibbattetvā
"kiṁ samaṇadhammo varo, rajjaṁ varan"ti vīmaṁsitvā catunnaṁ amaccānaṁ hatthe
rajjaṁ niyyādetvā samaṇadhammaṁ karoti. amaccā "dhammena samena karothā"ti
vuttāpi lañcaṁ gahetvā adhammena karonti, te lañcaṁ gahetvā sāmike
parājentā ekadā aññataraṁ rājavallabhaṁ parājesuṁ. so rañño bhattahārakehi
saddhiṁ pavisitvā sabbaṁ ārocesi. rājā dutiyadivase sayaṁ vinicchayaṭṭhānaṁ
agamāsi. tato mahājanakāyā "amaccā sāmike assāmike karontī"ti mahāsaddaṁ

page number: 068

karontā mahāyuddhaṁ viya akaṁsu. atha rājā vinicchayaṭṭhānā vuṭṭhāya pāsādaṁ
abhiruhitvā samāpattiṁ appetuṁ nisinno tena saddena vikkhittattā 1- na sakkoti
appetuṁ. so "kiṁ me rajjena, samaṇadhammo varo"ti rajjasukhaṁ pahāya puna
samāpattiṁ nibbattetvā pubbe vuttanayeneva vipassitvā 2- paccekasambodhiṁ
sacchākāsi. kammaṭṭhānañca pucchito imaṁ gāthaṁ abhāsi:-
"mitte suhajje anukampamāno
hāpeti atthaṁ paṭibaddhacitto
etaṁ bhayaṁ santhave pekkhamāno
eko care khaggavisāṇakappo"ti.
tattha mettāyanavasena mittā. suhadayabhāvena suhajjā. keci hi
ekantahitakāmatāya mittāva honti, na suhajjā. keci gamanāgamanaṭṭhāna-
nisajjāsamullāpādīsu hadayasukhajananena suhajjāva honti, na mittā. keci tadubhayavasena
suhajjā ceva mittā ca. te duvidhā honti agāriyā anagāriyā ca. tattha
agāriyā tividhā honti upakāro samānasukhadukkhā anukampakāti. anagāriyā
visesena atthakkhāyino eva. te catūhi aṅgehi samannāgatā honti. yathāha:-
"catūhi kho gahapatiputta ṭhānehi upakāro mitto suhado
veditabbo, pamattaṁ rakkhati, pamattassa sāpateyyaṁ rakkhati, bhītassa
paṭisaraṇaṁ *- hoti, uppannesu kiccakaraṇīyesu taddiguṇaṁ bhogaṁ
anuppadeti". 3-
tathā:-
"catūhi kho gahapatiputta ṭhānehi samānasukhadukkho mitto suhado
veditabbo, guyhamassa ācikkhati, guyhamassa parigūhati, āpadāsu na
vijahati, jīvitampissa atthāya pariccattaṁ hoti" 4-

footnote: 1 chaßēéa. vikkhittacitto 2 chaßēéa. vipassanto * chaßēéa. saraṇaṁ 3 dī. pā. 11/261/162
footnote: 4 dī. pā. 11/262/163

page number: 069

tathā:-
"catūhi kho gahapatiputta ṭhānehi anukampako mitto suhado
veditabbo, abhavenassa na nandati, bhavenassa nandati, avaṇṇaṁ
bhaṇamānaṁ nivāreti, vaṇṇaṁ bhaṇamānaṁ pasaṁsati". 1-
tathā:-
"catūhi kho gahapatiputta ṭhānehi atthakkhāyī mitto suhado
veditabbo, pāpā nivāreti, kalyāṇe niveseti, assutaṁ sāveti,
saggassa maggaṁ ācikkhatī"ti. 2- tesvidha agāriyā adhippetā, atthato
pana sabbepi yujjanti. te mitte suhajje. anukampamānoti
anudayamāno, tesaṁ sukhaṁ upasaṁharitukāmo dukkhaṁ apaharitukāmo ca.
hāpeti atthanti diṭṭhadhammikasamparāyikaparamatthavasena tividhaṁ, tathā
attatthaparatthaubhayatthavasenapi tividhaṁ atthaṁ laddhavināsanena aladdhānuppādanenāti
dvidhāpi hāpeti vināseti. paṭibaddhacittoti "ahaṁ imaṁ vinā na jīvissāmi, 3-
esa me gati, esa me parāyanan"ti evaṁ attānaṁ ṭhapentopi paṭibaddhacitto
hoti. "ime maṁ vinā na jīvanti, ahaṁ tesaṁ gati, tesaṁ parāyaṇan"ti
evaṁ attānaṁ uccaṭṭhāne ṭhapentopi paṭibaddhacitto hoti. idha pana evaṁ
paṭibaddhacitto adhippeto. etaṁ bhayanti etaṁ atthahāpanabhayaṁ, attano
samāpattihāniṁ sandhāya vuttaṁ. santhaveti tividho santhavo taṇhādiṭṭhimittasanthavavasena.
tattha aṭṭhasatappabhedāpi taṇhā taṇhāsanthavo, dvāsaṭṭhibhedāpi
diṭṭhi diṭṭhisanthavo, paṭibaddhacittatāya mittānukampanā mittasanthavo. so idha
adhippeto. tena hissa samāpatti parihīnā. tenāha "etaṁ bhayaṁ santhave
pekkhamāno ahaṁ adhigato"ti. sesaṁ vuttasadisamevāti veditabbaṁ. 4-
mittasuhajjagāthāvaṇṇanā samattā.
[38] vaṁso visāloti kā uppatti? pubbe kira kassapassa bhagavato
sāsane tayo paccekabodhisattā pabbajitvā vīsativassasahassāni gatapaccāgatavattaṁ

footnote: 1 dī. pā. 11/264/163 2 dī. pā. 11/263/163 3 chaßēéa. jīvāmi
footnote: 4 chaßēéa. veditabbanti

page number: 070

pūretvā devaloke uppannā. tato cavitvā tesaṁ seṭṭho 1- bārāṇasirājakule
nibbatto, itare paccantarājakulesu. te ubhopi kammaṭṭhānaṁ uggaṇhitvā
rajjaṁ pahāya pabbajitvā anukkamena paccekabuddhā hutvā nandamūlakapabbhāre
vasantā ekadivasaṁ samāpattito vuṭṭhāya "mayaṁ kiṁ kammaṁ katvā imaṁ lokuttarasukhaṁ
anuppattā"ti āvajjetvā paccavekkhamānā kassapabuddhakāle attano cariyaṁ
addasaṁsu. tato "tatiyo kuhin"ti āvajjentā bārāṇasiyaṁ rajjaṁ kārentaṁ
disvā tassa guṇe saritvā "so pakatiyāva appicchatādiguṇasamannāgato
ahosi, amhākaññeva ovādako vattā vacanakkhamo pāpagarahī, handa
naṁ ārammaṇaṁ dassetvā mocessāmā"ti okāsaṁ gavesantā taṁ ekadivasaṁ
sabbālaṅkāravibhūsitaṁ uyyānaṁ gacchantaṁ disvā ākāsenāgantvā uyyānadvāre
veḷugumbamūle aṭṭhaṁsu. mahājano attano 2- rājadassanena rājānaṁ oloketi.
tato rājā "atthi nu kho koci mama dassane abyāvaṭo"ti olokento
paccekabuddhe addakkhi, saha dassaneneva cassa tesu sineho uppajji.
so hatthikkhandhā oruyha santena upacārena te upasaṅkamitvā
"bhante kiṁnāmā tumhe"ti pucchi. te āhaṁsu "mayaṁ mahārāja asajjamānā
nāmā"ti. bhante asajjamānāti etassa ko atthoti. alagganattho
mahārājāti. tato taṁ veḷugumbaṁ dassentā āhaṁsu "seyyathāpi mahārāja
imaṁ veḷugumbaṁ sabbaso mūlakkhandhasākhā 3- saṁsibbitvā ṭhitaṁ asihattho puriso
mūle chetvā āviñchanto na sakkuṇeyya uddharituṁ, evameva tvaṁ anto ca
bahi ca jaṭāya jaṭito āsattavisatto tattha laggo. seyyathāpi tassa
majjhagatopi 4- ayaṁ vaṁsakaḷīro asañjātasākhattā kenaci alaggo ṭhito, sakkā
ca pana agge vā mūle vā chetvā uddharituṁ, evameva mayaṁ katthaci
asajjamānā sabbadisā gacchāmā"ti tāvadeva catutthajjhānaṁ samāpajjitvā
passato eva rañño ākāsena nandamūlakapabbhāraṁ agamaṁsu. tato rājā

footnote: 1 chaßēéa. jeṭṭhako 2 cha. atitto 3 sī. mūlakhandhasākhānusākhaṁ,
footnote: chaßēéa. mūlakhandhasākhānusākhāhi 4 sī. seyyathāpi vā panassa vemajjhe jātopi,
footnote: chaßēéa. seyyathāpi vā panassa vemajjhagatopi

page number: 071

cintesi "kadā nu kho ahampi evaṁ asajjamāne bhaveyyan"ti tattheva
nisīditvā vipassanto paccekabodhiṁ sacchākāsi. purimanayeneva kammaṭṭhānaṁ
pucchito imaṁ gāthaṁ abhāsi:-
"vaṁso visālova yathā visatto
puttesu dāresu ca yā apekkhā
vaṁsakkaḷīrova asajjamāno
eko care khaggavisāṇakappo"ti.
tattha vaṁsoti veḷu. visāloti vitthiṇṇo. cakāro avadhāraṇattho,
evakāro vā ayaṁ, sandhivasenettha evakāro daṭṭhabbo. 1- tassa parapadena
sambandho, taṁ pacchā yojessāma. yathāti paṭibhāge. visattoti laggo
jaṭito saṁsibbito. puttesu dāresu cāti puttadhītubhariyāsu. yā apekkhāti
yā taṇhā yo sneho. vaṁsakkaḷīrova asajjamānoti vaṁsakaḷīro viya
alaggamāno. kiṁ vuttaṁ hoti? yathā vaṁso visālo visatto eva hoti,
puttesu dāresu ca yā apekkhā, sāpi evaṁ tāni vatthūni saṁsibbitvā
ṭhitattā visattā eva. svāhaṁ tāya apekkhāya apekkhavā visālo vaṁso viya
visattoti evaṁ apekkhāya ādīnavaṁ disvā taṁ pekkhaṁ maggañāṇena chindanto
ayaṁ vaṁsakaḷīro viya rūpādīsu vā lābhādīsu vā kāmabhavādīsu vā diṭṭhādīsu vā
taṇhāmānadiṭṭhivasena asajjamāno paccekabodhiṁ adhigatoti. sesaṁ purimanayeneva
veditabbaṁ.
vaṁsakaḷīragāthāvaṇṇanā samattā.
[39] migo araññamhīti kā uppatti? eko kira bhikkhu kassapassa
bhagavato sāsane yogāvacaro kālaṁ katvā bārāṇasiyaṁ seṭṭhikule uppanno
aḍḍhe mahaddhane mahābhoge, so sarāgo 2- ahosi, tato paradāriko hutvā
tattheva kālakato niraye nibbatto tattha paccitvā vipākāvasesena seṭṭhibhariyāya

footnote: 1 ma. vakāro daṭṭhabbo 2 chaßēéa. subhago

page number: 072

kucchimhi itthipaṭisandhiṁ aggahesi. nirayato āgatānaṁ gattāni uṇhāni
honti, tena seṭṭhibhariyā ḍayhamānena udarena kicchena kasirena taṁ gabbhaṁ
dhāretvā kālena dārikaṁ vijāyi. sā jātadivasato pabhuti mātāpitūnaṁ
sesabandhuparijanānañca dessā ahosi. vayappattā ca yamhi kule dinnā,
tatthāpi sāmikasassusassurānaṁ dessāva ahosi appiyā amanāpā. atha
nakkhatte ghosite seṭṭhiputto tāya saddhiṁ kīḷituṁ anicchanto vesiṁ ānetvā
kīḷati, sā taṁ dāsīnaṁ santikā sutvā seṭṭhiputtaṁ upasaṅkamitvā nānappakārehi
anunayitvā 1- āha "ayyaputta itthī nāma sacepi dasannaṁ rājūnaṁ kaniṭṭhā
hoti cakkavattino vā dhītā, tathāpi sāmikassa pesanakarā hoti, sāmike
anālapante sūle āropitā viya dukkhaṁ paṭisaṁvedeti. sace ahaṁ anuggahārahā,
anuggahetabbā. no ce, vissajjetabbā, attano ñātikulaṁ gamissāmī"ti.
seṭṭhiputto "hotu bhadde, mā soci, kīḷanasajjā hohi, nakkhattaṁ
kīḷissāmā"ti āha. seṭṭhidhītā tāvatakenāpi sallāpamattakena ussāhajātā
"sve nakkhattaṁ kīḷissāmī"ti bahuṁ khajjabhojjaṁ paṭiyādeti. seṭṭhiputto
dutiyadivase anārocetvāva kīḷanaṭṭhānaṁ gato. sā "idāni pesessati, idāni
pesessatī"ti maggaṁ olokentī nisinnā ussūraṁ disvā manusse pesesi, te
paccāgantvā "seṭṭhiputto gato"ti ārocesuṁ. sā sabbaṁ taṁ paṭiyāditaṁ
ādāya yānaṁ abhiruhitvā uyyānaṁ gantuṁ āraddhā.
atha nandamūlakapabbhāre paccekasambuddho sattame divase nirodhā
vuṭṭhāya anotatte mukhaṁ dhovitvā nāgalatādantapoṇaṁ khāditvā "kattha ajja
bhikkhaṁ carissāmī"ti āvajjento taṁ seṭṭhidhītaraṁ disvā "imissā mayi sakkāraṁ
karitvā taṁ kammaṁ parikkhayaṁ gamissatī"ti ñatvā pabbhārasamīpe saṭṭhiyojanaṁ
manosilātalaṁ, tattha ṭhatvā nivāsetvā pattacīvaramādāya abhiññāpādakajjhānaṁ
samāpajjitvā ākāsenāgantvā tassā paṭipathe oruyha bārāṇasībhimukho
agamāsi. taṁ disvāva dāsiyo seṭṭhidhītāya ārocesuṁ, sā yānā oruyha

footnote: 1 ma. ānayitvā

page number: 073

sakkaccaṁ vanditvā pattaṁ gahetvā sabbarasasampannena khādanīyabhojanīyena
pūretvā padumapupphena ca 1- paṭicchādetvā heṭṭhāpi padumapupphaṁ katvā
pupphakalāpaṁ hatthena gahetvā paccekabuddhaṁ upasaṅkamitvā tassa hatthe pattaṁ
datvā vanditvā pupphakalāpahatthā patthesi "bhante yathā idaṁ pupphaṁ, evāhaṁ
yattha yattha uppajjāmi, tattha tattha mahājanassa piyā bhaveyyaṁ manāpā"ti.
evaṁ patthetvā dutiyampi patthesi "bhante dukkho gabbhavāso, taṁ anupagamma
padumapupphe eva paṭisandhi bhaveyyā"ti. tatiyampi patthesi "bhante jigucchanīyo
mātugāmo, cakkavattidhītāpi purisavasaṁ 2- gacchati, tasmā ahaṁ itthibhāvaṁ
anupagamma puriso bhaveyyan"ti. catutthampi patthesi "bhante imaṁ saṁsāradukkhaṁ
atikkamma pariyosāne tumhehi pattaṁ amataṁ pāpuṇeyyan"ti.
evaṁ caturo paṇidhī katvā taṁ padumapupphakalāpaṁ pūjetvā paccekabuddhassa
pañcapatiṭṭhitena vanditvā "pupphasadiso eva me gandho ceva vaṇṇo ca
hotū"ti imaṁ pañcamaṁ paṇidhiṁ akāsi. tato paccekabuddho pattaṁ pupphakalāpañca
gahetvā ākāse ṭhatvā:-
"icchitaṁ patthitaṁ tuyhaṁ khippameva samijjhatu
sabbe pūrentu saṅkappā cando paṇṇaraso yathā"ti
imāya gāthāya seṭṭhidhītā anumodanaṁ katvā "seṭṭhidhītā maṁ gacchantaṁ
passatū"ti adhiṭṭhahitvā nandamūlakapabbhāraṁ agamāsi. seṭṭhidhītāya taṁ disvā
mahatī pīti uppannā, bhavantare kataṁ akusalakammaṁ anokāsatāya parikkhīṇaṁ,
ciñcambiladhotatambabhājanamiva suddhā jātā. tāvadeva cassā patikule ñātikule
ca sabbo jano tuṭṭho "kiṁ karomā"ti piyavacanāni paṇṇākārāni ca pesesi.
seṭṭhiputto manusse pesesi "sīghaṁ sīghaṁ ānetha seṭṭhidhītaraṁ, ahaṁ
vissaritvā uyyānaṁ āgato"ti. tato pabhuti ca naṁ ure vilittacandanaṁ viya
āmuttamuttāhāraṁ viya pupphamālaṁ viya ca piyāyanto parihari.

footnote: 1 chaßēéa. ayaṁ saddo na dissati 2 chaßēéa. paravasaṁ

page number: 074

sā tattha yāvatāyukaṁ issariyabhogasukhaṁ anubhavitvā kālaṁ katvā
purisabhāvena devaloke padumapupphe uppajji. so devaputto gacchantopi
padumapupphagabbheyeva gacchati, tiṭṭhantopi, nisīdantopi, sayantopi padumagabbheyeva
sayati. mahāpadumadevaputtoti cassa nāmaṁ akaṁsu. evaṁ so tena iddhānubhāvena
anulomapaṭilomaṁ chadevaloke eva saṁsarati.
tena ca samayena bārāṇasirañño vīsatiitthisahassāni honti, rājā
ekissāpi kucchiyaṁ puttaṁ na labhati. amaccā rājānaṁ viññāpesuṁ "deva
kulavaṁsānupālako putto icchitabbo, atraje avijjamāne khetrajopi kulavaṁsadharo
hotī"ti. rājā "ṭhapetvā mahesiṁ avasesā nāṭakitthiyo sattāhaṁ dhammanāṭakaṁ
karothā"ti yathākāmaṁ bahi carāpesi, tathāpi puttaṁ nālattha. puna amaccā
āhaṁsu "mahārāja mahesī nāma puññena ca paññāya ca sabbitthīnaṁ aggā,
appeva nāma devo mahesiyāpi kucchimhi puttaṁ labheyyā"ti. rājā mahesiyā
etamatthaṁ ārocesi. sā āha "mahārāja yā itthī saccavādinī sīlavatī,
sā puttaṁ labheyya, hirottapparahitāya kuto putto"ti pāsādaṁ abhiruhitvā
pañcasīlāni samādiyitvā punappunaṁ anumajjati, sīlavatiyā rājadhītāya pañcasīlāni
anumajjantiyā puttapatthanācitte uppannamatte sakkassa āsanaṁ santappi.
atha sakko āsanatāpakāraṇaṁ āvajjento etamatthaṁ viditvā "sīlavatiyā
rājadhītāya puttavaraṁ demī"ti ākāsenāgantvā deviyā pamukhe 1- ṭhatvā "kiṁ
patthesi devī"ti pucchi. puttaṁ mahārājāti. "dammi te devi puttaṁ, mā
cintayī"ti vatvā devalokaṁ gantvā "atthi nu kho ettha khīṇāyuko"ti
āvajjento "ayaṁ mahāpadumo uparidevaloke uppajjituṁ ito cavatī"ti ñatvā
tassa vimānaṁ gantvā "tāta mahāpaduma manussalokaṁ gacchāhī"ti yāci. so
āha "mahārāja mā evaṁ bhaṇi, jeguccho manussaloko"ti. tāta tvaṁ
manussaloke puññaṁ katvā idhūpapanno, tattheva ṭhatvā pāramiyo pūretabbā,
gaccha tātāti. dukkho mahārāja gabbhavāso, na sakkomi tattha vasitunti.

footnote: 1 chaßēéa. sammukhe

page number: 075

"kiṁ te tāta gabbhavāsena, tathā hi tvaṁ kammaṁ akāsi, yathā padumagabbheyeva
nibbattissasi, gaccha tātā"ti punappunaṁ vuccamāno adhivāsesi.
tato mahāpadumo devalokā cavitvā bārāṇasirañño uyyāne
silāpaṭṭapokkharaṇiyaṁ padumagabbhe nibbatto. tañca rattiṁ mahesī paccūsasamaye
supinantena vīsatiitthisahassaparivutā uyyānaṁ gantvā silāpaṭṭapokkharaṇiyaṁ
padumasare puttaṁ laddhā viyā ahosi. sā pabhātāya rattiyā sīlāni
rakkhamānā tatheva tattha gantvā ekaṁ padumapupphaṁ addasa, taṁ neva tīre hoti
na gambhīre. saha dassaneneva cassā tattha puttasineho uppajji. sā
sāmaṁyeva pavisitvā taṁ pupphaṁ aggahesi, pupphe gahitamatteyeva pattāni vikasiṁsu.
tattha pattake 1- āsittasuvaṇṇapaṭimaṁ viya dārakaṁ addasa, disvāva "putto me
laddho"ti saddaṁ nicchāresi. mahājano sādhukārasahassāni muñci. rañño ca
pesesi. rājā sutvā "kattha laddho"ti pucchitvā laddhokāsañca sutvā
"uyyānañca pokkharaṇiyaṁ padumañca amhākaṁyeva khettaṁ, tasmā amhākaṁ
khette jātattā khetrajo nāmāyaṁ putto"ti vatvā nagaraṁ pavesetvā
vīsatisahassaitthiyo dhātikiccaṁ kārāpesi. yā yā kumārassa ruciṁ ñatvā
patthitapatthitaṁ khādanīyaṁ khādāpeti, sā sā sahassaṁ labhati. sakalabārāṇasī
calitā, sabbo jano kumārassa paṇṇākārasahassāni pesesi. kumāro taṁ taṁ
atinetvā "imaṁ khāda, imaṁ bhuñjā"ti vuccamāno bhojanena ubbāḷho
ukkaṇṭhito hutvā gopuradvāraṁ gantvā lākhāguḷakena kīḷati.
tadā aññataro paccekabuddho bārāṇasiṁ nissāya isipatane vasati,
so kālasseva vuṭṭhāya senāsanavattasarīraparikammamanasikārādīni sabbakiccāni
katvā paṭisallānā vuṭṭhito "ajja kattha bhikkhaṁ gahessāmī"ti āvajjento
kumārassa sampattiṁ disvā "esa pubbe kiṁ kammamakarī"ti vīmaṁsanto "mādisassa
piṇḍapātaṁ datvā catasso patthanā patthesi, tattha tisso siddhā, ekā
tāva na sijjhati, tassa upāyena ārammaṇaṁ dassemī"ti bhikkhācariyavasena

footnote: 1 chaßēéa. taṭṭake

page number: 076

kumārassa santikaṁ agamāsi. kumāro taṁ disvā "samaṇa mā idha āgacchi,
ime hi tampi `idaṁ khāda, idaṁ bhuñjā'ti vadeyyun"ti āha. so ekavacaneneva
tato nivattitvā attano senāsanaṁ pāvisi. kumāro parijanaṁ āha "ayaṁ
samaṇo mayā vuttamatto nivatto, kuddho nu kho mamā"ti. tato tehi
"pabbajitā nāma deva na kodhaparāyanā honti, parena pasannamanena yaṁ
dinnaṁ hoti, tena yāpentī"ti vuccamānopi "kuddho eva mamāyaṁ samaṇo,
khamāpessāmi nan"ti mātāpitūnaṁ ārocetvā hatthiṁ abhiruhitvā mahatā
rājānubhāvena isipatanaṁ gantvā migayūthaṁ disvā pucchi "kiṁ nāma ete"ti. ete
sāmi migā nāmāti. ete 1- "imaṁ khādatha, imaṁ bhuñjatha, imaṁ sāyathā"ti vatvā
paṭijaggantā atthīti. natthi sāmi, yattha tiṇodakaṁ sulabhaṁ, tattha vasantīti.
kumāro "yathā ime arakkhiyamānāva yattha icchanti, tattha vasanti,
kadā nu kho ahampi evaṁ vaseyyan"ti etamārammaṇaṁ aggahesi. paccekabuddhopi
tassa āgamanaṁ ñatvā senāsanamaggañca caṅkamañca sammajjitvā maṭṭhaṁ katvā
ekadvikkhattuṁ caṅkamitvā padanikkhepaṁ dassetvā divāvihārokāsañca paṇṇasālañca
sammajjitvā maṭṭhaṁ katvā pavisanapadanikkhepaṁ dassetvā nikkhamanapadanikkhepaṁ
adassetvā aññatra agamāsi, kumāro tattha gantvā taṁ padesaṁ sammajjitvā
maṭṭhaṁ kataṁ 2- disvā "vasati maññe ettha so paccekabuddho"ti parijanena
bhāsitaṁ sutvā āha "pātopi hesa 3- samaṇo duṭṭho, 4- idāni hatthiassādīhi 5-
attano okāsaṁ akkantaṁ 6- disvā suṭṭhutaraṁ dusseyya, 7- idheva tumhe
nisīdathā"ti 8- hatthikkhandhato oruyha ekakova senāsanaṁ paviṭṭho vattasīsena
susammaṭṭhokāse padanikkhepaṁ disvā "ayaṁ samaṇo ettha caṅkamanto na
vaṇijjādikammaṁ cintesi, addhā attano hitameva cintesi maññe"ti
pasannamānaso caṅkamaṁ āruhitvā dūrīkataputhuvitakko gantvā pāsāṇaphalake

footnote: 1 chaßēéa. etesaṁ 2 ka. maṭṭhakataṁ 3 chaßēéa. so 4 chaßēéa. kuddho
footnote: 5 ka...ḍīni 6 ka. akkantāni 7 chaßēéa. kujjheyya 8 chaßēéa. tiṭṭhathā"ti

page number: 077

nisīditvā sañjātaekaggo hutvā paṇṇasālaṁ pavisitvā vipassanto paccekabodhiñāṇaṁ
adhigantvā purimanayeneva purohitena kammaṭṭhāne pucchite gaganatale
nisinno imaṁ gāthamāha
"migo araññamhi yathā abaddho
yenicchakaṁ gacchati gocarāya
viññū naro seritaṁ pekkhamāno
eko care khaggavisāṇakappo"ti.
tattha migoti dve migā tiṇamigo 1- ca pasadamigo ca. apica sabbesaṁ
āraññikānaṁ catuppadānametaṁ adhivacanaṁ. idha pana pasadamigo adhippetoti
vadanti. 2- araññamhīti gāmañca gāmūpacārañca ṭhapetvā avasesaṁ araññaṁ, idha
pana uyyānamadhippetaṁ tasmā uyyānamhīti vuttaṁ hoti, yathāti paṭibhāge.
abaddhoti rajjubandhanādīhi abaddho, etena vissatthacariyaṁ dīpeti. yenicchakaṁ
gacchati gocarāyāti yena yena disābhāgena gantumicchati, tena tena disābhāgena
gocarāya gacchati. vuttampi cetaṁ bhagavatā:-
"seyyathāpi bhikkhave āraññako migo araññe pavane caramāno
vissattho gacchati, vissattho tiṭṭhati, vissattho nisīdati, vissattho
seyyaṁ kappeti. taṁ kissa hetu, anāpāthagato bhikkhave luddassa,
evameva kho bhikkhave bhikkhu vivicceva kāmehi .pe. paṭhamaṁ jhānaṁ
upasampajja viharati. ayaṁ vuccati bhikkhave bhikkhu andhamakāsi māraṁ 3-
apadaṁ, vadhitvā mārassa cakkhuṁ adassanaṁ gato pāpimato"ti 4-
vitthāro.

footnote: 1 chaßēéa. eṇimigo 2 chaßēéa. idha pana pasadamigo adhippeto 3 ma. mārassa
footnote: 4 maßēáū. 12/287/250-1

page number: 078

viññū naroti paṇḍitapuriso. seritanti sacchandavuttitaṁ aparāyattavuttitaṁ. 1-
2- idaṁ vuttaṁ hoti:- yathā migo araññamhi abaddho yenicchakaṁ gacchati
gocarāya, tathā ahampi taṇhābandhanaṁ chinditvā evaṁ gaccheyyanti, tasmā
aññopi viññū paṇḍito naro seritaṁ pekkhamāno eko careti. 2-
migāraññagāthāvaṇṇanā samattā.
[40] āmantanā hotīti kā uppatti? atīte kira ekavajjikabrahmadatto
nāma rājā ahosi mudukajātiko. yadā amaccā tena saha yuttaṁ vā ayuttaṁ
vā mantetukāmā honti, tadā naṁ pāṭiyekkaṁ pāṭiyekkaṁ ekamantaṁ nenti.
taṁ ekadivasaṁ divāseyyaṁ upagataṁ aññataro amacco "deva mama sotabbaṁ
atthī"ti ekamante gamanaṁ yāci, so uṭṭhāya agamāsi. puna eko mahāupaṭṭhāne
nisinnaṁ varaṁ yāci, eko hatthikkhandhe, eko assapiṭṭhiyaṁ, eko suvaṇṇarathe,
eko sirikāya nisīditvā uyyānaṁ gacchantaṁ yāci, rājā tato orohitvā
ekamantaṁ agamāsi. aparo janapadacārikaṁ gacchantaṁ yāci, tassāpi vacanaṁ sutvā
hatthikkhandhato oruyha ekamantaṁ agamāsi. evaṁ so tehi nibbinno hutvā
pabbaji. amaccā issariyena vaḍḍhanti. tesu eko gantvā rājānaṁ āha
"amukaṁ mahārāja janapadaṁ mayhaṁ dehī"ti. rājā "taṁ itthannāmo bhuñjatī"ti
bhaṇati, so rañño vacanaṁ anādiyitvā "gacchāmahaṁ taṁ janapadaṁ gahetvā
bhuñjāmī"ti tattha gantvā kalahaṁ katvā puna ubhopi rañño santikaṁ āgantvā
aññamaññassa dosaṁ ārocenti, rājā "na sakkā ime tosetun"ti tesaṁ
lobhe ādīnavaṁ disvā vipassanto paccekasambodhiṁ sacchākāsi. so purimanayeneva
imaṁ udānagāthaṁ akāsi:-

footnote: 1 chaßēéa. aparāyattataṁ 2-2 chaßēéa. pekkhamānoti paññācakkhunā olokayamāno. atha vā
footnote: dhammaseritaṁ puggalaseritañca. lokuttaradhammā hi kilesavasaṁ agamanato serino tehi
footnote: samannāgatā puggalā ca, tesaṁ bhāvaniddeso seritā. taṁ pekkhamānoti kiṁ vuttaṁ hoti

"yathā migo araññamhi abaddho yenacchakaṁ gacchata gocarāya, kadā nu kho ahampi evaṁ
gaccheyyan"ti iti me tumhehi ito cito ca parivāretvā ṭhitehi baddhassa
yenicchakaṁ gantuṁ alabhantassa tasmiṁ yenicchakagamanābhāvena yenicchakagamane cānisaṁsaṁ
disvā anukkamena samathavipassanā pāripūriṁ agamaṁsu. tato paccekabodhiṁ adhigatomhi.
tasmā aññepi viññū paṇḍito naro seritaṁ pekkhamāno eko care
khaggavisāṇakappoti. sesaṁ vuttanayeneva veditabbanti.

page number: 079

"āmantanā hoti sahāyamajjhe
vāse ṭhāne gamane cārikāya
anabhijjhitaṁ seritaṁ pekkhamāno
eko care khaggavisāṇakappo"ti.
tassattho:- sahāyamajjhe ṭhitassa divāseyyasaṅkhāte vāse ca,
mahāupaṭṭhānasaṅkhāte ṭhāne ca, uyyānagamanasaṅkhāte gamane ca, janapadacārikasaṅkhātāya
cārikāya ca "idaṁ me suṇa, idaṁ me dehī"tiādinā nayena tathā tathā āmantanā
hoti, tasmā ahaṁ tattha nibbijjitvā yāyaṁ ariyajanasevitā anekānisaṁsā
ekantasukhā, evaṁ santepi lobhābhibhūtehi sabbakāpurisehi anabhijjhitā anabhipatthitā
pabbajjā, taṁ anabhijjhitaṁ paresaṁ avasavattanena dhammapuggalavasena ca seritaṁ
pekkhamāno vipassanaṁ ārabhitvā anukkamena paccekasambodhiṁ adhigatosmīti. sesaṁ
vuttanayameva. 1-
āmantanagāthāvaṇṇanā samattā.
[41] khiḍḍā ratīti kā uppatti? bārāṇasiyaṁ ekaputtakabrahmadatto
nāma rājā ahosi, so cassa ekaputtako piyo ahosi manāpo pāṇasamo,
so sabbairiyāpathesu puttaṁ gahetvāva vattati. so ekadivasaṁ uyyānaṁ gacchanto
taṁ ṭhapetvā gato, kumāropi taṁdivasaññeva uppannena byādhinā mato. amaccā
"puttasinehena rañño hadayampi phaleyyā"ti anārocetvāva naṁ jhāpesuṁ. rājā
uyyāne surāmadena matto puttaṁ neva sari, tathā dutiyadivasepi nhānabhojanavelāsu,
atha bhuttāvī nisinno saritvā "puttaṁ me ānethā"ti āha. tassa anurūpena
vidhānena taṁ pavuttiṁ ārocesuṁ. tato sokābhibhūto nisinno evaṁ yoniso
manasākāsi "imasmiṁ sati idaṁ hoti, imassuppādā idaṁ uppajjatī"ti. so
evaṁ anukkamena anulomapaṭilomaṁ paṭiccasamuppādaṁ sammasanto paccekasambodhiṁ
sacchākāsi. sesaṁ saṁsaggagāthāya vuttasadisameva ṭhapetvā gāthāyatthavaṇṇanaṁ.

footnote: 1 chaßēéa.....ṇayamevāti

page number: 080

atthavaṇṇanāyaṁ pana khiḍḍāti kīḷanā. sā duvidhā hoti kāyikā ca
vācasikā ca. tattha kāyikā nāma hatthīhipi kīḷanti, assehipi rathehipīti 1-
evamādi. vācasikā nāma gītaṁ silokabhaṇanaṁ mukhabherīti evamādi. ratīti pañcakāmaguṇarati.
vipulanti yāva aṭṭhimiñjaṁ āhacca ṭhānena sakalattabhāvabyāpakaṁ. sesaṁ pākaṭameva.
anusandhiyojanāpi cettha saṁsaggagāthāya vuttanayeneva veditabbā, tato parañca
sabbanti.
khiḍḍāratigāthāvaṇṇanā samattā.
[42] cātuddisoti kā uppatti? pubbe kira kassapabhagavato
sāsane pañca paccekabodhisattā pabbajitvā vīsativassasahassāni gatapaccāgatavattaṁ
pūretvā devaloke uppannā. tato cavitvā tesaṁ jeṭṭhako bārāṇasiyaṁ
rājā ahosi, sesā pākatikarājāno. te cattāropi kammaṭṭhānaṁ uggaṇhitvā
rajjaṁ pahāya pabbajitvā anukkamena paccekabuddhā hutvā nandamūlakapabbhāre
vasantā ekadivasaṁ samāpattito vuṭṭhāya vaṁsakaḷīragāthāyaṁ vuttanayeneva attano
kammañca sahāyañca āvajjetvā ñatvā bārāṇasiyaṁ rañño upāyena
ārammaṇaṁ dassetuṁ okāsaṁ gavesanti. so ca rājā tikkhattuṁ rattiyā
ubbijjati, bhīto vissaraṁ karoti, mahātale dhāvati. purohitena kālasseva
vuṭṭhāya sukhaseyyaṁ pucchitopi "kuto me ācariya sukhan"ti sabbaṁ taṁ pavuttiṁ
ārocesi. purohitopi "ayaṁ rogo suṭṭhutaraṁ 2- na sakkā yena kenaci
uddhaṁvirecanādinā bhesajjakammena vinetuṁ, mayhaṁ pana khādanūpāyo uppanno"ti
cintetvā "rajjahānijīvitantarāyādīnaṁ pubbanimittaṁ etaṁ mahārājā"ti rājānaṁ
suṭṭhutaraṁ ubbejetvā tassa vūpasamanatthaṁ "ettake ca ettake ca hatthiassarathādayo
hiraññasuvaṇṇañca dakkhiṇaṁ katvā 3- yañño yajitabbo"ti taṁ yaññayajane samādapesi.

footnote: 1 chaßēéa. rathehipi dhanūhipīti 2 chaßēéa. ayaṁ pāṭho na dissati 3 chaßēéa. datvā

page number: 081

tato paccekabuddhā anekāni pāṇasahassāni yaññatthāya sampiṇḍiyamānāni
disvā "etasmiṁ kamme kate dubbodhaneyyo hoti. 1- handa naṁ
paṭikacceva gantvā pekkhāmā"ti vaṁsakaḷīragāthāya vuttanayeneva āgantvā
piṇḍāya caramānā rājaṅgaṇe paṭipāṭiyā agamaṁsu. rājā sīhapañjare ṭhito
rājaṅgaṇaṁ olokayamāno te addakkhi, saha dassaneneva cassa sineho
uppajji. tato te pakkosāpetvā ākāsatale paññattāsane nisīdāpetvā
sakkaccaṁ bhojāpetvā 2- katabhattakicce "ke tumhe"ti pucchi. mayaṁ mahārāja
cātuddisā nāmāti. bhante cātuddisāti imassa ko atthoti. catūsu disāsu
katthaci kutoci bhayaṁ vā cittutrāso vā amhākaṁ natthi mahārājāti. bhante
tumhākaṁ taṁ bhayaṁ kiṁkāraṇā na hotīti. "mayaṁ hi mahārāja mettaṁ bhāvema,
karuṇaṁ bhāvema, muditaṁ bhāvema, upekkhaṁ bhāvema, tena no taṁ bhayaṁ na hotī"ti
vatvā uṭṭhāyāsanā attano vasatiṁ agamaṁsu.
tato rājā cintesi "ime samaṇā mettādibhāvanāya bhayaṁ na hotīti
bhaṇanti, brāhmaṇā pana anekasahassapāṇavadhaṁ vaṇṇayanti, kesaṁ nu kho vacanaṁ
saccan"ti. athassa etadahosi "samaṇā suddhena asuddhaṁ dhovanti, brāhmaṇā
pana asuddhena asuddhaṁ. na ca sakkā asuddhenāsuddhaṁ dhovituṁ, pabbajitānaṁ
eva vacanaṁ saccan"ti. so "sabbe sattā sukhitā hontū"tiādinā nayena
mettādayo cattāropi brahmavihāre bhāvetvā hitapharaṇacittena amacce
āṇāpesi "sabbe pāṇe muñcatha, sītāni pānīyāni pivantu, haritāni tiṇāni
khādantu, sīto ca nesaṁ vāto upavāyatū"ti. te tathā akaṁsu.
tato rājā "kalyāṇamittānaṁ vacaneneva pāpakammato muttomhī"ti tattheva
nisinno vipassitvā paccekasambodhiṁ sacchākāsi. amaccehi ca bhojanavelāyaṁ
"bhuñja mahārāja kālo"ti vutte "nāhaṁ rājā"ti purimanayeneva sabbaṁ vatvā
imaṁ udānabyākaraṇagāthaṁ abhāsi:-

footnote: 1 chaßēéa. bhavissati 2 chaßēéa. bhojetvā

page number: 082

"cātuddiso appaṭigho ca hoti
santussamāno itarītarena
parissayānaṁ sahitā achambhī
eko care khaggavisāṇakappo"ti.
tattha cātuddisoti catūsu disāsu yathāsukhavihārī, "ekaṁ disaṁ pharitvā
viharatī"tiādinā 1- vā nayena brahmavihārabhāvanāpharitā catasso disā assa
santītipi cātuddiso. tāsu disāsu katthaci satte saṅkhāre vā bhayena na
paṭihaññatīti appaṭigho. santussamānoti dvādasavidhassa santosassa vasena
santussako. itarītarenāti uccāvacena paccayena. parissayānaṁ sahitā achambhīti
ettha parissayanti kāyacittāni, parihāpenti vā tesaṁ sampattiṁ, tāni vā
paṭicca sayantīti parissayā, bāhirānaṁ sīhabyagghādīnaṁ abbhantarānañca
kāmacchandādīnaṁ kāyacittupaddavānaṁ etaṁ adhivacanaṁ. te parissaye adhivāsanakhantiyā
ca vīriyādīhi dhammehi ca sahatīti parissayānaṁ sahitā, thaddhabhāvakarabhayābhāvena 2-
achambhī. kiṁ vuttaṁ hoti? yathā te cattāro samaṇā, evaṁ itarītarena
paccayena santussamāno ettha paṭipattipadaṭṭhāne santose ṭhito catūsu
disāsu mettādibhāvanāya cātuddiso, sattasaṅkhāresu paṭihananabhayābhāvena
appaṭigho ca hoti. so cātuddisattā vuttappakārānaṁ parissayānaṁ sahitā,
appaṭighattā achambhī ca hotīti evaṁ paṭipattiguṇaṁ disvā yoniso
paṭipajjitvā paccekabodhiṁ adhigatomhīti. atha vā te samaṇā viya santussamāno
itarītarena vuttanayeneva cātuddiso hotīti ñatvā evaṁ cātuddisabhāvaṁ
patthayanto yoniso paṭipajjitvā adhigatomhi. tasmā aññopi īdisaṁ ṭhānaṁ
patthayamāno cātuddisatāya parissayānaṁ sahitā appaṭighatāya ca achambhī hutvā
eko care khaggavisāṇakappoti. sesaṁ vuttanayameva.
cātuddisagāthāvaṇṇanā samattā.

footnote: 1 aṅ. catukka. 21/125/145, dī.pā. 11/308/200 2 sī. thaddhabhāvakaraṇabhayābhāvena,
footnote: chaßēéa....karabhayābhāvena

page number: 083

[43] dussaṅgahāti kā uppatti? bārāṇasirañño kira aggamahesī
kālamakāsi. tato vītivattesu sokadivasesu ekaṁ divasaṁ amaccā "rājūnaṁ nāma
tesu tesu kiccesu aggamahesī avassaṁ icchitabbā, sādhu devo aññaṁ deviṁ
ānetū"ti yāciṁsu. rājā "tena hi bhaṇe jānāthā"ti āha. te pariyesantā
sāmantarajje rājā mato, tassa devī rajjaṁ anusāsati, sā ca gabbhinī hoti,
amaccā "ayaṁ rañño anurūpā"ti ñatvā taṁ yāciṁsu. sā "gabbhinī nāma
manussānaṁ manāpā na hoti, sace āgametha, yāva vijāyāmi, evaṁ hotu. no
ce, aññaṁ pariyesathā"ti āha. te raññopi etamatthaṁ ārocesuṁ. rājā
"gabbhinīpi hotu ānethā"ti. te ānesuṁ. rājā taṁ abhisiñcitvā sabbaṁ
mahesiyā bhogaṁ adāsi, tassā parijanañca nānāvidhehi paṇṇākārehi
saṅgaṇhāti. sā kālena pattaṁ vijāyi, tampi rājā attano puttaṁ viya 1-
sabbiriyāpathesu aṅke ca ure ca katvā viharati. tato deviyā parijano
cintesi "rājā ativiya saṅgaṇhāti kumāraṁ, ativissāsaniyāni 2- rājahadayāni,
handa naṁ paribhedemā"ti.
tato kumāraṁ "tvaṁ tāta amhākaṁ rañño putto, na imassa rañño,
mā ettha vissāsaṁ āpajjī"ti āhaṁsu. atha kumāro "ehi puttā"ti raññā
vuccamānopi hatthe gahetvā ākaḍḍhiyamānopi pubbe viya rājānaṁ na
allīyati. rājā "kiṁ etan"ti vīmaṁsanto taṁ pavattiṁ ñatvā "are ete
mayā evaṁ saṅgahitāpi paṭikūlavuttino evā"ti nibbijjitvā rajjaṁ pahāya
pabbajito. "rājā pabbajito"ti amaccaparijanāpi bahū pabbajitā, "saparijano
rājā pabbajito"ti manussā paṇīte paccaye upanāmenti, 3- rājā paṇīte
paccaye yathāvuḍḍhaṁ dāpeti. tattha ye sundaraṁ labhanti, te tussanti. itare
ujjhāyanti "mayaṁ pariveṇasammajjanādīni sabbakiccāni karontā lūkhabhattaṁ
jiṇṇavatthañca labhāmā"ti. so tampi ñatvā "are yathāvuḍḍhaṁ diyyamānepi
nāma ujjhāyanti, aho ayaṁ parisā dussaṅgahā"ti pattacīvaraṁ ādāya eko

footnote: 1 chaßēéa. jātaputtamiva 2 sī. avissanīyāni 3 chaßēéa. upanenti

page number: 084

araññaṁ pavisitvā vipassanaṁ ārabhitvā paccekabodhiṁ sacchākāsi. tattha āgatehi
ca kammaṭṭhānaṁ pucchito imaṁ gāthaṁ abhāsi:-
"dussaṅgahā pabbajitāpi eke
atho gahaṭṭhā gharamāvasantā
appossukko paraputtesu hutvā
eko care khaggavisāṇakappo"ti.
sā atthato pākaṭā eva. ayaṁ pana yojanā:- dussaṅgahā
pabbajitāpi eke, ye asantosābhibhūtā, tathāvidhā eva ca atho gahaṭṭhā
gharamāvasantā. etamahaṁ dussaṅgahabhāvaṁ jigucchanto vipassanaṁ ārabhitvā
paccekabodhiṁ adhigatomhīti. sesaṁ purimanayeneva veditabbaṁ. 1-
dussaṅgahagāthāvaṇṇanā samattā.
[44] oropayitvāti kā uppatti? bārāṇasiyaṁ kira
cātumāsikabrahmadatto nāma rājā gimhānaṁ paṭhame māse uyyānaṁ gato tattha ramaṇīye
bhūmibhāge nīlaghanapattasañchannaṁ koviḷārarukkhaṁ disvā "koviḷāramūle mama sayanaṁ
paññāpethā"ti vatvā uyyāne kīḷitvā sāyanhasamayaṁ tattha seyyaṁ kappesi.
puna gimhānaṁ majjhime māse uyyānaṁ gato, tadā koviḷāro pupphito
hoti, tadāpi tatheva akāsi. puna gamhānaṁ pacchime māse gato, tadā
koviḷāro sañchinnapatto 2- sukkharukkho viya hoti, tadāpi so adisvāva taṁ
rukkhaṁ pubbaparicayena tattheva seyyaṁ āṇāpesi, amaccā jānantāpi "raññā
āṇattan"ti bhayena tattha sayanaṁ paññāpesuṁ. so uyyāne kīḷitvā
sāyanhasamayaṁ tattha seyyaṁ kappento taṁ rukkhaṁ disvā "are ayaṁ pubbe
sañchannapatto maṇimayo viya abhirūpadassano ahosi, tato maṇivaṇṇasākhantare
ṭhapitapavāḷaṅkurasadisehi pupphehi sassirikacārudassano ahosi,
muttādalasadisavālikākiṇṇo cassa heṭṭhā bhūmibhāgo bandhanā pamuttapupphasañchanno

footnote: 1 chaßēéa. veditabbanti 2 sī. saṁsīnapatto

page number: 085

rattakambalasanthato viya ahosi, so nāmajja sukkharukkho viya sākhāmattāvaseso
ṭhito, aho jarāya upahato koviḷāro"ti cintetvā "anupādinnampi tāva
jarā haññati, kimaṅgaṁ pana upādinnan"ti aniccasaññaṁ paṭilabhi. tadanusāreneva
sabbasaṅkhāre dukkhato anattato ca vipassanto "aho vatāhampi sañchinnapatto
koviḷāro viya apetagihibyañjano bhaveyyan"ti patthayamāno anupubbena tasmiṁ
sayanatale dakkhiṇena passena nipannoyeva paccekabodhiṁ sacchākāsi, tato
gamanakāle amaccehi "kālo gantuṁ mahārājā"ti vutte "nāhaṁ rājā"tiādīni
vatvā purimanayeneva gāthaṁ abhāsi:-
"oropayitvā gihibyañjanāni
sañchinnapatto yathā koviḷāro
chetvāna vīro gihibandhanāni
eko care khaggavisāṇakappo"ti.
tattha oropayitvāti chaḍḍetvā 1- apanetvā. gihibyañjanānīti
kesamassuodātavatthālaṅkāramālāgandhavilepanaitthiputtadāsidāsādīni. etāni hi
gihibhāvaṁ byañjayanti, tasmā "gihibyañjanānī"ti vuccanti. sañchinnapattoti
patitapatto. chetvānāti maggañāṇena chinditvā. vīroti maggavīriyasamannāgato.
gihibandhanānīti kāmabandhanāni. kāmā hi gihīnaṁ bandhanāni. ayaṁ tāva padattho.
ayaṁ pana adhippāyo:- "aho vatāhampi oropayitvā gihibyañjanāni
sañchinnapatto yathā koviḷāro bhaveyyan"ti evaṁ hi cintayamāno vipassanaṁ
ārabhitvā paccekabodhiṁ adhigatomhīti. sesaṁ purimanayeneva veditabbanti.
koviḷāragāthāvaṇṇanā samattā.
paṭhamo vaggo niṭṭhito.
-------------

footnote: 1 chaßēéa. ayaṁ pāṭho na dissanti

page number: 086

[45-46] sace labhethāti kā uppatti? pubbe kira kassapassa
bhagavato sāsane dve paccekabodhisattā pabbajitvā vīsativassasahassāni
gatapaccāgatavattaṁ pūretvā devaloke uppannā. tato cavitvā tesaṁ jeṭṭhako
bārāṇasirañño putto, kaniṭṭho purohitassa putto ahosi. te ekadivasaṁyeva
paṭisandhiṁ gahetvā ekadivasameva mātukucchito nikkhamitvā sahapaṁsukīḷitasahāyakā
ahesuṁ. purohitaputto paññavā ahosi. so rājaputtaṁ āha "samma tvaṁ pituno
accayena rajjaṁ labhissasi, ahaṁ purohitaṭṭhānaṁ, susikkhitena ca sukhaṁ rajjaṁ
anusāsituṁ sakkā, ehi sippaṁ aggahessāmā"ti. tato ubhopi pubbopacitakammā 1-
hutvā gāmanigamādīsu bhikkhaṁ caramānā paccantajanapadagāmaṁ gatā. tañca gāmaṁ
paccekabuddhā bhikkhācāravelāya pavisanti, atha manussā paccekabuddhe disvā
ussāhajātā āsanāni paññāpenti, paṇītaṁ khādanīyaṁ bhojanīyaṁ upanāmenti
mānenti pūjenti. tesaṁ etadahosi "amhehi sadisā uccākulino nāma natthi,
apica 2- panime manussā yadi icchanti, amhākaṁ bhikkhaṁ denti, sace 3- nicchanti,
na denti, imesaṁ pana pabbajitānaṁ evarūpaṁ sakkāraṁ karonti, addhā ete
kiñci sippaṁ jānanti, handa nesaṁ santike sippaṁ uggaṇhāmā"ti.
te manussesu paṭikkantesu okāsaṁ labhitvā "yaṁ bhante tumhe sippaṁ
jānātha, taṁ amhepi sikkhāpethā"ti yāciṁsu. paccekabuddhā "na sakkā
apabbajitena sikkhitun"ti āhaṁsu. te pabbajjaṁ yācitvā pabbajiṁsu. tato nesaṁ
paccekabuddhā "evaṁ vo nivāsitabbaṁ, evaṁ pārupitabban"tiādinā nayena
ābhisamācārikaṁ ācikkhitvā "imassa sippassa ekībhāvābhirati nipphatti, tasmā
ekeneva nisīditabbaṁ, ekena caṅkamitabbaṁ, ṭhātabbaṁ, sayitabban"ti pāṭiyekkaṁ
paṇṇasālamadaṁsu, tato te attano attano paṇṇasālaṁ pavisitvā nisīdiṁsu.
purohitaputto nisinnakālato pabhuti cittasamādhānaṁ laddhā jhānaṁ labhi. rājaputto
muhutteneva ukkaṇṭhito tassa santikaṁ āgato. so taṁ disvā "kiṁ sammā"ti pucchi.

footnote: 1 sī.,i. yaññopavītakaṇṭhā 2 chaßēéa. atha ca 3 chaßēéa. yadi ca

page number: 087

"ukkaṇṭhitomhī"ti āha. tena hi idha nisīdāhīti. so tattha muhuttaṁ nisīditvā
āha "imassa kira samma sippassa ekībhāvābhirati nipphattī"ti. purohitaputto
"evaṁ samma, tena hi tvaṁ attano nisinnokāsaṁ eva gaccha, uggahessāmi
imassa sippassa nipphattin"ti āha. so gantvā punapi muhutteneva ukkaṇṭhito
purimanayeneva tikkhattuṁ āgato.
tato naṁ purohitaputto tatheva uyyojetvā tasmiṁ gate cintesi "ayaṁ
attano ca kammaṁ hāpeti mama ca idha abhikkhaṇaṁ āgacchatī"ti. 1- so paṇṇasālato
nikkhamma araññaṁ paviṭṭho. itaro attano paṇṇasālāya nisinno punapi
muhutteneva ukkaṇṭhito hutvā tassa paṇṇasālaṁ āgantvā ito cito ca
maggantopi taṁ adisvā cintesi "yo gahaṭṭhakāle paṇṇākārampi ādāya āgato
maṁ daṭṭhuṁ na labhati, so nāma mayi āgate dassanampi adātukāmo pakkāmi,
aho re citta na lajjasi. yaṁ maṁ catukkhattuṁ idhānesi, sodāni te vase na
vattissāmi, aññadatthu tameva mama vase vattāpessāmī"ti attano senāsanaṁ
pavisitvā vipassanaṁ ārabhitvā paccekabodhiṁ sacchikatvā ākāsena nandamūlakapabbhāraṁ
agamāsi. itaropi araññaṁ pavisitvā vipassanaṁ ārabhitvā paccekabodhiṁ sacchikatvā
tattheva agamāsi. te ubhopi manosilātale nisīditvā pāṭiyekkaṁ pāṭiyekkaṁ imā
udānagāthāyo abhāsiṁsu:-
"sace labhetha nipakaṁ sahāyaṁ
saddhiṁ caraṁ sādhuvihāri dhīraṁ
abhibhuyya sabbāni parissayāni
tareyya tenattamano satīmā.
no ce labhetha nipakaṁ sahāyaṁ
saddhiṁ caraṁ sādhuvihāri dhīraṁ
rājāva raṭṭhaṁ vijitaṁ pahāya
eko care mātaṅgarañañeva nāgo"ti.

footnote: 1 chaßēéa. āgacchantoti

page number: 088

tattha nipakanti pakatinipuṇaṁ 1- paṇḍitaṁ kasiṇaparikammādikusalaṁ. sādhuvihārinti
appanāvihārena vā upacārena vā samannāgataṁ. dhīranti dhitisampannaṁ. tattha
nipakaṭṭhena dhitisampadā vuttā. idha pana dhitisampannamevāti attho. dhiti nāma
asithilaparalakkamatā, "kāmaṁ taco ca nahārū cā"ti 2- evaṁ pavattavīriyassetaṁ adhivacanaṁ.
apica dhikatapāpotipi dhīro. rājāva raṭṭhaṁ vijitaṁ pahāyāti yathā paṭirājā "vijitaṁ
raṭṭhaṁ anatthāvahan"ti ñatvā rajjaṁ pahāya eko carati, evaṁ bālasahāyaṁ
pahāya eko care. atha vā rājāva raṭṭhanti yathā sutasomo rājā vijitaṁ raṭṭhaṁ
pahāya eko cari, yathā ca mahājanako, evaṁ eko careti ayampi tassattho.
sesaṁ vuttānusārena sakkā jānitunti na vitthāritaṁ.
sahāyagāthāvaṇṇanā samattā.
[47] addhā pasaṁsāmāti imissā gāthāya yāva ākāsatale paññattāsane
paccekabuddhānaṁ nisajjā, tāva cātuddisagāthāya uppattisadisā eva uppatti.
ayaṁ pana viseso:- yathā so rājā rattiyā tikkhattuṁ ubbijji, na tathā ayaṁ,
nevassa yañño paccupaṭṭhito ahosi. so ākāsatale paññattesu āsanesu
paccekabuddhe nisīdāpetvā "ke tumhe"ti pucchi. mayaṁ mahārāja anavajjabhojino
nāmāti. bhante "anavajjabhojino"ti imassa ko atthoti. sundaraṁ vā asundaraṁ
vā laddhā nibbikārā bhuñjāma mahārājāti. taṁ sutvā rañño etadahosi
"yannāhaṁ ime upaparikkheyyaṁ edisā vā no vā"ti. taṁdivasaṁ kaṇājakena
bilaṅgadutiyena parivisi, paccekabuddhā amataṁ bhuñjantā viya nibbikārā bhuñjiṁsu.
rājā "honti ime 3- ekadivasaṁ paṭiññātattā nibbikārā, sve jānissāmī"ti
svātanāyapi nimantesi, tato dutiyadivasepi tathevākāsi. tepi tatheva paribhuñjiṁsu.
atha rājā "idāni sundaraṁ datvā vīmaṁsissāmī"ti punapi nimantetvā dve
divase mahāsakkāraṁ katvā paṇītena ativicitrena khādanīyena 4- bhojanīyena parivisi,

footnote: 1 ma. pakatinipakaṁ 2 maßēéa. 13/186/159, aṅḍuka. 20/5/50 khußēáahā. 29/914/584-5
footnote: (syā) 3 chaßēéa. nāma 4 chaßēéa. paṇītena ativicitrena khādanīyena

page number: 089

tepi tatheva nibbikārā bhuñjitvā rañño maṅgalaṁ vatvā pakkamiṁsu. rājā
acirapakkantesu tesu "anavajjabhojinova ete samaṇā, aho vatāhampi
anavajjabhojī bhaveyyan"ti cintetvā mahārajjaṁ pahāya pabbajjaṁ samādāya
vipassanaṁ ārabhitvā paccekabuddho hutvā mañjūsakarukkhamūle paccekabuddhānaṁ
majjhe attano ārammaṇaṁ vibhāvento imaṁ gāthaṁ abhāsi:-
"addhā pasaṁsāma sahāyasampadaṁ
seṭṭhā samā sevitabbā sahāyā
ete aladdhā anavajjabhojī
eko care khaggavisāṇakappo"ti.
sā padatthato uttānā eva, kevalaṁ pana sahāyasampadanti ettha
asekkhehi sīlādikkhandhehi sampannā sahāyā eva sahāyasampadāti veditabbā.
ayaṁ panettha yojanā:- yā ayaṁ vuttā sahāyasampadā, taṁ sahāyasampadaṁ addhā
pasaṁsāma, ekaṁseneva thomemāti vuttaṁ hoti. kathaṁ? seṭṭhā samā sevitabbā
sahāyāti. kasmā? attano hi sīlādīhi seṭṭhe sevamānassa sīlādayo dhammā
anuppannā uppajjanti, uppannā vuḍḍhiṁ viruḷhiṁ vepullaṁ pāpuṇanti. same
sevamānassa aññamaññaṁ samadhāraṇena kukkuccassa vinodanena ca laddhā na
parihāyanti. ete pana sahāyake seṭṭhe ca same ca aladdhā kuhanādimicchājīvaṁ
vajjetvā dhammena samena uppannaṁ bhojanaṁ bhuñjanto tattha ca paṭighānunayaṁ
anuppādento anavajjabhojī hutvā atthakāmo kulaputto eko care
khaggavisāṇakappo. ahampi hi evaṁ caranto imaṁ sampattiṁ adhigatomhīti.
anavajjabhojigāthāvaṇṇanā samattā.
[48] disvā suvaṇṇassāti kā uppatti? aññataro bārāṇasirājā
gimhasamaye divāseyyaṁ upagato, santike cassa vaṇṇadāsī gosītacandanaṁ piṁsati. 1-

footnote: 1 chaßēéa. pisati

page number: 090

tassā ekabāhāyaṁ ekaṁ suvaṇṇavalayaṁ, ekabāhāyaṁ dve, tāni saṅghaṭṭanti,
itaraṁ na saṅghaṭṭati. rājā taṁ disvā "evameva gaṇavāse saṅghaṭṭanā, ekavāse
asaṅghaṭṭanā"ti punappunaṁ taṁ dāsiṁ olokayamāno cintesi, tena ca samayena
sabbālaṅkāravibhūsitā devī taṁ vījayantī ṭhitā hoti, sā "vaṇṇadāsiyā
paṭibaddhacitto maññe rājā"ti cintetvā taṁ dāsiṁ uṭṭhāpetvā sayameva
piṁsitumāraddhā. tassā ubhosu bāhāsu aneke suvaṇṇavalayā, te saṅghaṭṭantā
mahāsaddaṁ janayiṁsu. rājā suṭṭhutaraṁ nibbinno dakkhiṇena passena nipannoyeva
vipassanaṁ ārabhitvā paccekabodhiṁ sacchākāsi. taṁ anuttarena sukhena sukhitaṁ nipannaṁ
candanahatthā devī upasaṅkamitvā "ālimpāmi mahārājā"ti āha. rājā "apehi
mā ālimpāhī"ti āha. sā "kissa mahārājā"ti āha. so "nāhaṁ rājā"ti.
evametesaṁ taṁ kathāsallāpaṁ sutvā amaccā upasaṅkamiṁsu, tehipi mahārājavādena
ālapito "nāhaṁ bhaṇe rājā"ti āha. sesaṁ paṭhamagāthāya vuttasadisameva.
ayaṁ pana gāthāvaṇṇanā:-
1- "disvā suvaṇṇassa pabhassarāni
kammāraputtena suniṭṭhitāni
saṅghaṭṭamānāni duve bhujasmiṁ
eko care khaggavisāṇakappo"ti. 1-
tattha disvāti oloketvā. suvaṇṇassāti kāñcanassa. "valayānī"ti
pāṭhaseso. sāvasesāttho 2- hi ayaṁ attho. pabhassarānīti pabhāsanasīlāni,
jutimantānīti vuttaṁ hoti. sesaṁ uttānapadatthameva. ayaṁ pana yojanā:- disvā

footnote: 1-1 chaßēéa. ayaṁ gāthā na dissati 2 cha. sāvasesapāṭho

page number: 091

bhujismiṁ suvaṇṇassa valayāni "gaṇavāse sati saṅghaṭṭanā, ekavāse asaṅghaṭṭanā"ti evaṁ
cintento vipassanaṁ ārabhitvā paccekabodhiṁ adhigatomhīti. sesaṁ vuttanayamevāti.
suvaṇṇāvalayagāthāvaṇṇanā samattā.
[49] evaṁ dutiyenāti kā uppatti? aññataro bārāṇasirājā daharova
pabbajitukāmo amacce āṇāpesi "deviṁ gahetvā rajjaṁ pariharatha, ahaṁ
pabbajissāmī"ti. amaccā "na mahārāja arājakaṁ rajjaṁ amhehi sakkā rakkhituṁ,
sāmantarājāno āgamma vilumpissanti, yāva ekaputtakopi uppajjati, tāva
āgamehī"ti saññāpesuṁ. muducitto rājā adhivāsesi. atha devī gabbhaṁ gaṇhi,
rājā punapi te āṇāpesi "devī gabbhinī, puttaṁ jātaṁ rajje abhisiñcitvā
rajjaṁ pariharatha, ahaṁ pabbajissāmī"ti. amaccā "dujjānaṁ mahārāja etaṁ, devī
puttaṁ vā vijāyissati dhītaraṁ vā, vijāyanakālaṁ tāva āgamehī"ti punapi saññāpesuṁ.
atha sā puttaṁ vijāyi. tadāpi rājā tatheva amacce āṇāpesi. amaccā punapi
rājānaṁ "āgamehi mahārāja yāva paṭibalo hotī"ti bahūhi kāraṇehi saññāpesuṁ.
tato kumāre paṭibale jāte amacce sannipātāpetvā "paṭibalo ayaṁ, taṁ rajje
abhisiñcitvā paṭipajjathā"ti amaccānaṁ okāsaṁ adatvā antarāpaṇā kāsāyavatthādayo
sabbaparikkhāre āharāpetvā antepure eva pabbajitvā mahājanako
viya nikkhami, sabbaparijano nānappakāraṁ paridevamāno rājānaṁ anubandhi.
rājā yāva attano rajjasīmā, tāva gantvā kattaradaṇḍena lekhaṁ katvā
"ayaṁ lekhā nātikkamitabbā"ti āha. mahājano lekhāya sīsaṁ katvā bhūmiyaṁ
nipanno paridevamāno "tuyhaṁ dāni tāta raññā āṇā ṭhapitā 1- kiṁ karissatī"ti
kumāraṁ lekhaṁ atikkamāpesi. kumāro "tāta tātā"ti dhāvitvā rājānaṁ sampāpuṇi.

footnote: 1 chaßēéa. rañño āṇā

page number: 092

rājā 1- "etaṁ mahājanaṁ pariharanto rajjaṁ kāresiṁ, kiṁ dāni ekaṁ dārakaṁ pariharituṁ
na sakkhissan"ti kumāraṁ gahetvā araññaṁ paviṭṭho tattha pubbapaccekabuddhehi
vasitapaṇṇasālaṁ disvā vāsaṁ kappesi saddhiṁ puttena. tato kumāro varasayanādīsu
kataparicayo tiṇasanthārake vā rajjumañcake vā sayamāno rodati. sītavātādīhi
phuṭṭho samāno "sītaṁ tāta, uṇhaṁ tāta, makkhikā tāta khādanti, chātomhi
tāta, pipāsitomhi tātā"ti vadati. rājā taṁ saññāpentoyeva rattiṁ vītināmeti.
divāpissa piṇḍāya caritvā bhattaṁ upanāmeti, taṁ hoti missakabhattaṁ
kaṅguvarakamuggādibahulaṁ, kumāro acchādentampi taṁ jighacchāvasena bhuñjamāno
katipāheneva uṇhe ṭhapitapadumaṁ viya milāyi. paccekabodhisatto pana paṭisaṅkhānabalena
nibbikāroyeva bhuñjati.
tato so kumāraṁ saññāpento āha "nagarasmiṁ tāta paṇītāhāro
labbhati, tattha gacchāmā"ti. kumāro "āma tātā"ti āha. tato naṁ purakkhatvā
āgatamaggeneva nivatti. kumāramātāpi devī "na dāni rājā kumāraṁ gahetvā
araññe ciraṁ vasissati, katipāheneva nivattissatī"ti cintetvā raññā
kattaradaṇḍena likhitaṭṭhāneyeva vatiṁ 2- kārāpetvā vāsaṁ kappesi. tato rājā
tassā vatiyā avidūre ṭhatvā "ettha te tāta mātā nisinnā. gacchāhī"ti
pesesi. yāva ca so taṁ ṭhānaṁ pāpuṇāti. tāva udikkhanto aṭṭhāsi "mā heva
naṁ koci viheṭheyyā"ti. kumāro mātu santikaṁ dhāvanto agamāsi, ārakkhakapurisā
ca naṁ disvā deviyā ārocesuṁ. devī vīsatināṭakitthisahassaparivutā gantvā
paṭiggahesi, rañño ca pavattiṁ pucchi. atha "pacchato āgacchatī"ti sutvā manusse
pesesi. rājāpi tāvadeva sakavasatiṁ agamāsi. manussā rājānaṁ adisvā nivattiṁsu.

footnote: 1 chaßēéa. rājā kumāraṁ disvā 2 sī. guttiṁ

page number: 093

tato devī nirāsāva hutvā puttaṁ gahetvā nagaraṁ patvā 1- taṁ rajje abhisiñci.
rājāpi attano vasatiṁ patvā tattha nisinno vipassitvā paccekabodhiṁ sacchikatvā
mañjūsakarukkhamūle paccekabuddhānaṁ majjhe imaṁ udānagāthaṁ abhāsi:-
"evaṁ dutiyena saha mamassa
vācābhilāpo abhisajjanā vā
etaṁ bhayaṁ āyatiṁ pekkhamāno
eko care khaggavisāṇakappo"ti.
sā padatthato uttānā eva. ayaṁ panettha adhippāyo:- yvāyaṁ etena
dutiyena kumārena sītuṇhādīni nivedentena sahavāsena taṁ saññāpentassa mama
vācābhilāpo, tasmiṁ sinehavasena abhisajjanā ca jātā, sace ahaṁ imaṁ na
pariccajāmi, tato āyatimpi hessati, yatheva idāni, evaṁ dutiyena saha mamassa
vācābhilāpo abhisajjanā vā ubhayampi. cetaṁ antarāyakaraṁ visesādhigamassāti etaṁ
bhayaṁ āyatiṁ pekkhamāno taṁ chaḍḍetvā yoniso paṭipajjitvā paccekabodhiṁ
adhigatomhīti. sesaṁ vuttanayamevāti.
āyatibhayagāthāvaṇṇanā samattā.
[50] kāmā hi citrāti kā uppatti? bārāṇasiyaṁ kira seṭṭhiputto
daharova seṭṭhiṭṭhānaṁ labhi, tassa tiṇṇaṁ utūnaṁ tayo pāsādā honti. so
tattha sabbasampattīhi devakumāro viya paricāreti. so daharova samāno
"pabbajissāmī"ti mātāpitaro āmantesi. 2- te naṁ vārenti. so tatheva nibandhati.
punapi naṁ mātāpitaro "tvaṁ tāta sukhumālo, dukkarā pabbajjā khuradhārāya upari
caṅkamanasadisā"ti nānappakārehi vārenti. so tatheva nibandhati. te cintesuṁ.
"sacāyaṁ pabbajati, amhākaṁ domanassaṁ hoti. sace naṁ nivārema, etassa

footnote: 1 chaßēéa. gantvā 2 chaßēéa. yāci

page number: 094

domanassaṁ hoti. apica amhākaṁ domanassaṁ hotu, mā ca etassā"ti anujāniṁsu.
tato so sabbaparijanaṁ paridevamānaṁ anādiyitvā isipatanaṁ gantvā paccekabuddhānaṁ
santike pabbaji. tassa uḷārasenāsanaṁ na pāpuṇāti, mañcake taṭṭikaṁ pattharitvā
sayi. so varasayane kataparicayo sabbarattiṁ atidukkhito ahosi, pabhātepi
sarīraparikammaṁ katvā pattacīvaramādāya paccekabuddhehi saddhiṁ piṇḍāya pāvisi.
tattha vuḍḍhā aggāsanañca aggapiṇḍañca labhanti, navakā yaṁ kiñcideva āsanaṁ
lūkhabhojanañca. so tena lūkhabhojanenapi atidukkhito ahosi. so katipāheneva 1-
kiso dubbaṇṇo hutvā nibbijji yathā taṁ aparipākagate samaṇadhamme. tato
mātāpitūnaṁ dūtaṁ pesetvā uppabbaji. so katipāhasseva balaṁ gahetvā punapi
pabbajitukāmo ahosi, tato teneva kamena pabbajitvā punapi uppabbajitvā
tatiyavāre pabbajitvā sammāpaṭipanno paccekasambodhiṁ sacchikatvā imaṁ udānagāthaṁ
vatvā punapi paccekabuddhānaṁ majjhe imameva byākaraṇagāthampi abhāsi:-
"kāmā hi citrā madhurā manoramā
virūparūpena mathenti cittaṁ
ādīnavaṁ kāmaguṇesu disvā
eko care khaggavisāṇakappo"ti.
tattha kāmāti dve kāmā vatthukāmā ca kilesakāmā ca. tattha vatthukāmā
manāpiyarūpādayo dhammā, kilesakāmā chandādayo sabbepi rāgappabhedā.
idha pana vatthukāmā adhippetā. rūpādianekappakāravasena citrā. lokassādavasena
madhurā. bālaputhujjanānaṁ manaṁ ramentīti manoramā. virūparūpenāti virūpena rūpena,
anekavidhena sabhāvenāti vuttaṁ hoti. te hi rūpādivasena citrā, rūpādīsupi

footnote: 1 chaßēéa. katipāhaṁyeva

page number: 095

nīlādivasena vividharūpā. evaṁ tena virūparūpena tathā tathā assādaṁ dassetvā
mathenti cittaṁ, pabbajjāya abhiramituṁ na dentīti. sesamettha pākaṭameva,
nigamanampi dvīhi tīhi vā padehi yojetvā purimagāthāsu vuttanayeneva
veditabbanti.
kāmagāthāvaṇṇanā samattā.
[51] Ōtī cāti kā uppatti? bārāṇasiyaṁ kira rañño gaṇḍo
udapādi, bāḷhā vedanā vattanti, vejjā "satthakammena vinā phāsu na
hotī"ti bhaṇanti. rājā tesaṁ abhayaṁ datvā satthakammaṁ kārāpesi. te phāletvā
pubbalohitaṁ nīharitvā nibbedanaṁ katvā vaṇapaṭaṁ bandhiṁsu, 1- lūkhamaṁsāhāresu 2-
ca naṁ sammā ovadiṁsu, rājā lūkhabhojanena kisasarīro ahosi, gaṇḍo cassa
milāyi. so phāsukasaññī hutvā siniddhāhāraṁ bhuñji, tena ca sañjātavaṇo
tādisaṁyeva 3- paṭisevi. tassa gaṇḍo puna purimasabhāvameva sampāpuṇi. evaṁ yāva
tikkhattuṁ satthakammaṁ kārāpetvā vejjehi parivajjito nibbijjitvā rajjaṁ pahāya
pabbajitvā araññaṁ pavisitvā vipassanaṁ ārabhitvā sattahi vassehi paccekabodhiṁ
sacchikatvā imaṁ udānagāthaṁ bhāsitvā nandamūlakapabbhāraṁ agamāsi.
"ītī ca gaṇḍo ca upaddavo ca
rogo ca sallañca bhayañca metaṁ
etaṁ bhayaṁ kāmaguṇesu disvā
eko care khaggavisāṇakappo"ti.
tattha etīti īti, āgantukānaṁ akusalabhāgiyānaṁ byasanahetūnaṁ etaṁ
adhivacanaṁ. tasmā kāmaguṇāpi ete anekabyasanāvahaṭṭhena daḷhasannipātaṭṭhena

footnote: 1 cha. vaṇaṁ paṭṭena bandhiṁsu, ma. vaṇapaṭaṁ paṭibandhīsu
footnote: 2 chaßēéa. āhārācāresu 3 ma. sañjātavaṇavisaye, cha. sañjātabalo visaye

page number: 096

ca īti. gaṇḍopi asuciṁ paggharati, uddhumātaparipakkaparibhinno hoti. tasmā
ete kilesāsucipaggharaṇato uppādajarābhaṅgehi uddhumātaparipakkaparibhinnabhāvato
ca gaṇḍo. upaddavatīti upaddavo, anatthaṁ janento abhibhavati, ajjhottharatīti
attho, rājadaṇḍādīnametaṁ adhivacanaṁ. tasmā kāmaguṇāpete aviditanibbānattakamana-
hetutāya 1- sabbupaddavavatthutāya ca upaddavo. yasmā panete kilesāturabhāvaṁ
janentā sīlasaṅkhātamārogyaṁ, loluppaṁ vā uppādentā pākatikameva ārogyaṁ
vilumpanti, tasmā iminā ārogyavilumpanaṭṭhena rogo. abbhantaramanuppaviṭṭhaṭṭhena
pana antotudakaṭṭhena dunniharaṇīyaṭṭhena ca sallaṁ. diṭṭhadhammikasamparāyikabhayāvahanato
bhayaṁ. me etanti metaṁ. sesamettha pākaṭameva. nigamanampi vuttanayeneva
veditabbanti.
Ōtigāthāvaṇṇanā samattā.
[52] sītañcāti kā uppatti? bārāṇasiyaṁ kira sītālukabrahmadatto
nāma rājā ahosi, so pabbajitvā araññakuṭikāya viharati. tasmiṁ ca padese
sīte sītaṁ, uṇhe uṇhameva ca hoti abbhokāsattā padesassa. gocaragāme
bhikkhā yāvadatthāya na labbhati, pivanapānīyampi dullabhaṁ, vātātapaḍaṁsasiriṁsapāpi 2-
bādhenti. tassa etadahosi "ito aḍḍhayojanamatte samatto 3- padeso, tattha
sabbepi ete parissayā natthi, yannūnāhaṁ tattha gaccheyyaṁ, phāsukaṁ viharantena
sakkā sukhaṁ 4- adhigantun"ti. tassa puna ahosi "pabbajitā nāma paccayavasikā na honti,
evarūpañca cittaṁ vase vattenti. na cittassa vase vattanti, nāhaṁ gamissāmī"ti
paccavekkhitvā na agamāsi. evaṁ yāvatatiyakaṁ uppannacittaṁ paccavekkhitvā

footnote: 1 chaßēéa. aviditanibbānatthāvahahetutāya, i. aviditatibbānatthāvahahetutāya
footnote: 2 chaßēéa......sarīsapāpi 3 chaßēéa. sampanno 4 chaßēéa. visesaṁ

page number: 097

nivattesi. tato tattheva satta vassāni vasitvā sammā paṭipajjamāno
paccekasambodhiṁ sacchikatvā imaṁ udānagāthaṁ bhāsitvā nandamūlakapabbhāraṁ agamāsi.
"sītañca uṇhañca khudaṁ pipāsaṁ
vātātape ḍaṁsasiriṁsape ca
sabbānipetāni abhisambhavitvā
eko care khaggavisāṇakappo"ti.
tattha sītañcāti sītaṁ nāma duvidhaṁ abbhantaradhātukkhobhappaccayañca
bāhiradhātukkhobhappaccayañca, tathā uṇhaṁ. ßöaṁsāti piṅgalamakkhikā. siriṁsapāti ye keci
dīghajātikā saritvā gacchanti. sesaṁ pākaṭameva. nigamanampi vuttanayeneva
veditabbanti.
sītālukagāthāvaṇṇanā samattā.
[53] nāgovāti kā uppatti? bārāṇasiyaṁ kira aññataro rājā
vīsati vassāni rajjaṁ kāretvā kālakato niraye vīsati eva vassāni paccitvā
himavantappadese hatthiyoniyaṁ uppajjitvā sañjātakkhandho padumavaṇṇasakalasarīro
uḷāro yūthapati mahānāgo ahosi. tassa obhaggobhaggaṁ sākhābhaṅgaṁ hatthicchāpāva
khādanti, ogāhepi naṁ hatthiniyo kaddamena limpanti, sabbaṁ pālileyyakanāgasseva
ahosi. so yūthā nibbijjitvā pakkāmi. tato naṁ padānusārena
puna 1- yūthaṁ anubandhi. evaṁ yāvatatiyaṁ pakkanto anubaddhova. tato cintesi
"idāni mayhaṁ nattako bārāṇasiyaṁ rajjaṁ kāresi, 2- yannūnāhaṁ attano
purimajātiyā uyyānaṁ gaccheyyaṁ, tatra maṁ so rakkhissatī"ti. tato rattiṁ niddāya
vasaṁ gate yūthe yūthaṁ pahāya tameva uyyānaṁ pāvisi. uyyānapālo disvā rañño

footnote: 1 chaßēéa. ayaṁ saddo na dissati 2 chaßēéa. kāreti

page number: 098

ārocesi, rājā "hatthiṁ gahessāmī"ti senāya parivārayi. hatthī rājānaṁ eva
abhimukho gacchati, rājā "maṁ abhimukho etī"ti khurappaṁ sannayhitvā aṭṭhāsi. tato
hatthī "vijjheyyāpi maṁ eso"ti mānusikāya vācāya "brahmadatta mā maṁ vijjha,
ahante ayyako"ti āha. rājā "kiṁ bhaṇasī"ti sabbaṁ pucchi, hatthīpi rajje ca
narake ca hatthiyoniyañca pavattiṁ sabbaṁ ārocesi. rājā "sundaraṁ mā bhāyi,
mā ca kañci bhiṁsāpehī"ti hatthino bhattañca attharake ca 1- hatthibhaṇḍe ca
upaṭṭhāpesi.
athekadivasaṁ rājā hatthikkhandhagato "ayaṁ vīsati vassāni rajjaṁ kāretvā
nirayaṁ patto, 2- vipākāvasesena ca tiracchānayoniyaṁ uppanno, tatthāpi
gaṇavāsasaṅghaṭṭanaṁ asahanto idhāgato, aho dukkho gaṇavāso, ekavāso eva 3- ca pana
sukho"ti cintetvā tattheva vipassanaṁ ārabhitvā paccekabodhiṁ sacchākāsi. taṁ
lokuttarasukhena sukhitaṁ amaccā upasaṅkamitvā paṇipātaṁ katvā "yānakālo
mahārājā"ti āhaṁsu. tato "nāhaṁ rājā"ti vatvā purimanayeneva imaṁ gāthaṁ
abhāsi:-
"nāgova yūthāni vivajjayitvā
sañjātakhandho padumī uḷāro
yathābhirantaṁ viharaṁ araññe
eko care khaggavisāṇakappo"ti.
sā padatthato pākaṭā eva. ayaṁ panettha adhippāyayojanā, sā ca kho
yuttivaseneva, na anussavavasena. yathā ayaṁ hatthī manussakantesu sīlesu dantattā
adantabhūminnāgacchatīti vā, sarīramantatāya vā nāgo, evaṁ kudāssu nāmāhampi

footnote: 1 chaßēéa. vaṭaṭañca ārakkhake ca
footnote: 2 chaßēéa. rajjaṁ katvā niraye pakko 3 chaßēéa. ekībhāvo eva

page number: 099

ariyakantesu sīlesu dantattā adantabhūmiṁ nāgamanena āguṁ akaraṇena puna
itthattaṁ anāgamanena ca guṇasarīramahantattā vā nāgo bhaveyyaṁ. yathā cesa
yūthāni vivajjayitvā 1- ekacariyasukhena yathābhirantaṁ viharaṁ araññe eko care
khaggavisāṇakappo, kudāssu nāmāhampi evaṁ gaṇaṁ vivajjetvā ekantavihārasukhena 2-
jhānasukhena yathābhirantaṁ viharaṁ araññe attano yathā yathā sukhaṁ, tathā tathā,
yattakaṁ vā icchāmi, tattakaṁ araññe nivāsaṁ eko care khaggavisāṇakappo
careyyanti attho. yathā cesa susaṇṭhitakkhandhatāya sañjātakhandho, kudāssu
nāmāhampi evaṁ asekkhasīlakkhandhamahantatāya sañjātakkhandho bhaveyyaṁ. yathā cesa
padumasadisagattatāya vā padumakule uppannatāya vā padumī, kudāssu nāmāhampi
evaṁ padumasadisaujugattatāya 3- vā ariyajātipadume uppannatāya vā padumī
bhaveyyaṁ. yathā cesa thāmabalajavādīhi uḷāro, kudāssu nāmāhampi evaṁ
parisuddhakāyasamācāratādīhi sīlasamādhinibbedhikapaññādīhi vā uḷāro bhaveyyanti
evaṁ cintento vipassanaṁ ārabhitvā paccekabodhiṁ adhigatomhīti.
nāgagāthāvaṇṇanā samattā.
[54] aṭṭhāna tanti kā uppatti? bārāṇasirañño kira putto daharo
eva samāno pabbajitukāmo mātāpitaro āmantesi, 4- mātāpitaro naṁ vārenti.
so vāriyamānopi nibandhatiyeva "pabbajissāmī"ti. tato naṁ pubbe vuttaṁ
seṭṭhiputtaṁ viya sabbaṁ vatvā anujāniṁsu. pabbajitvā ca uyyāneyeva vasitabbanti
paṭijānāpesuṁ, so tathā akāsi. tassa mātā pātova vīsatisahassanāṭakitthiparivutā
uyyānaṁ gantvā puttaṁ yāguṁ pāyetvā antare 5- khajjakādīni ca khādāpetvā

footnote: 1 chaßēéa. vivajjetvā 2 sī. ekantābhiratisukhena, chaßēéa. ekavihārasukhena
footnote: 3 sī. padumasadisabojjhaṅgamahantatāya 4 chaßēéa. yāci 5 chaßēéa. antarā

page number: 100

yāva majjhantikasamayaṁ tena saddhiṁ samullapitvā nagaraṁ pavisati, pitā ca majjhantike
āgantvā taṁ bhojetvā attanāpi bhuñjitvā divasaṁ tena saddhiṁ samullapitvā
sāyanhasamaye jaggikapurise 1- ṭhapetvā nagaraṁ pavisati. so evaṁ rattindivā
avivitto viharati. tena kho pana samayena ādiccabandhu nāma paccekabuddho
nandamūlakapabbhāre viharati. so āvajjento taṁ addasa "ayaṁ kumāro pabbajituṁ
asakkhi, jaṭaṁ chindituṁ na sakkotī"ti. tato paraṁ āvajji "attano dhammatāya
nibbijjissati, no"ti. atha "dhammatāya nibbindanto aticiraṁ bhavissatī"ti ñatvā
"tassa ārammaṇaṁ dassessāmī"ti pubbe vuttanayeneva manosilātalato āgantvā
uyyāne aṭṭhāsi. rājapuriso disvā "paccekabuddho āgato mahārājā"ti
rañño ārocesi. rājā "idāni me putto paccekabuddhena saddhiṁ anukkaṇṭhito
vasissatī"ti pamuditamano hutvā paccekabuddhaṁ sakkaccaṁ upaṭṭhahitvā tattheva vāsaṁ
yācitvā paṇṇasālādivāvihāraṭṭhānacaṅkamādisabbaṁ kāretvā vāsesi.
so tattha vasanto ekadivasaṁ okāsaṁ labhitvā kumāraṁ pucchi "kosi
tvan"ti. so āha "ahaṁ pabbajito"ti. pabbajitā nāma na edisā hontīti.
"atha bhante kīdisā honti, kiṁ mayhaṁ ananucchavikan"ti vutte "tvaṁ attano
ananucchavikaṁ na pekkhasi, nanu te mātā vīsatisahassitthikāhi saddhiṁ pubbaṇhasamaye
āgacchantī uyyānaṁ avivittaṁ karoti, pitā mahatā balakāyena sāyanhasamaye,
jagganakapurisā sakalarattiṁ, pabbajitā nāma tava sadisā na honti, edisā pana
hontī"ti. tatra ṭhitasseva iddhiyā himavante aññataraṁ vihāraṁ dassesi. so
tattha paccekabuddhe ālambanabāhaṁ nissāya ṭhite ca caṅkamante ca
rajanakammasūcikammādīni karonte ca disvā āha "tumhe idha nāgacchatha, pabbajjā

footnote: 1 sī.,i. jāgarakapurise, chaßēéa. jagganapurise

page number: 101

ca 1- tumhehi anuññātā"ti. "āma pabbajjā anuññātā, pabbajitakālato
paṭṭhāya samaṇā nāma attano nissaraṇaṁ kātuṁ icchitapatthitañca padesaṁ gantuṁ
labhanti, ettakaṁva vaṭṭatī"ti vatvā ākāse ṭhatvā:-
"aṭṭhāna taṁ saṅgaṇikāratassa
yaṁ phussaye 2- sāmayikaṁ vimuttin"ti
imaṁ upaḍḍhagāthaṁ vatvā dissamāneneva kāyena nandamūlakapabbhāraṁ agamāsi.
evaṁ gate paccekabuddhe so attano paṇṇasālaṁ pavisitvā nipajji. ārakkhapurisopi
"sayito kumāro, idāni kuhiṁ gamissatī"ti pamatto niddaṁ okkami. so tassa
pamattabhāvaṁ ñatvā pattacīvaraṁ gahetvā araññaṁ pāvisi. tatra ca vivitto
vipassanaṁ ārabhitvā paccekabodhiṁ sacchikatvā paccekabuddhaṭṭhānaṁ gato. tatra ca
"kathamadhigatan"ti pucchito ādiccabandhunā vuttaṁ upaḍḍhagāthaṁ paripuṇṇaṁ katvā
abhāsi.
tassattho:- aṭṭhāna tanti aṭṭhānaṁ taṁ, akāraṇaṁ tanti vuttaṁ hoti,
anunāsikalopo kato "ariyasaccāna dassanan"tiādīsu 3- viya. saṅgaṇikāratassāti
gaṇābhiratassa. yanti karaṇavacanametaṁ "yaṁ hirīyati hiriyitabbenā"tiādīsu 4- viya.
phussayeti adhigacche. sāmayikaṁ vimuttinti lokiyasamāpattiṁ. sā hi appitappitasamaye
eva paccanīkehi vimuccanato "sāmayikā vimuttī"ti vuccati. taṁ sāmayikaṁ vimuttiṁ.
aṭṭhānaṁ taṁ, na taṁ kāraṇaṁ vijjati saṅgaṇikāratassa, yena kāraṇena phussayeti
etaṁ ādiccabandhussa paccekabuddhassa vaco nisamma saṅgaṇikāratiṁ pahāya yoniso
paṭipajjanto adhigatomhīti āha. sesaṁ vuttanayamevāti.
aṭṭhānagāthāvaṇṇanā samattā.
dutiyo vaggo niṭṭhito.
-------------

footnote: 1 sī. pabbajjā tāva chaßēéa. pabbajjā nāma 2 chaßēéa. phassaye
footnote: 3 khu.khu. 25/11/4, khu.su. 25/270/386 4 abhi.saṅ. 34/1330/299

page number: 102

[55] diṭṭhīvisūkānīti kā uppatti? bārāṇasiyaṁ kira aññataro rājā
rahogato cintesi "yathā sītādīnaṁ paṭighātakāni uṇhādīni atthi, atthi nu kho
evaṁ vaṭṭapaṭighātakaṁ vivaṭṭaṁ, no'ti. so amacce pucchi "vivaṭṭaṁ jānāthā"ti.
te "jānāma mahārājā"ti āhaṁsu. rājā kiṁ tanti. tato "antavā loko"tiādinā
nayena sassatucchedaṁ kathesuṁ. atha rājā "ime na jānanti, sabbepime
diṭṭhigatikā"ti sayameva tesaṁ vilomatañca ayuttatañca disvā "vaṭṭapaṭighātakaṁ
vivaṭṭaṁ atthi, taṁ gavesitabban"ti cintetvā rajjaṁ pahāya pabbajitvā vipassanto
paccekabodhiṁ sacchākāsi. imañca udānagāthaṁ abhāsi paccekabuddhamajjhe
byākaraṇagāthañca.
"diṭṭhīvisūkāni upātivatto
patto niyāmaṁ paṭiladdhamaggo
uppannañāṇomhi anaññaneyyo
eko care khaggavisāṇakappo"ti.
tassattho:- diṭṭhīvisūkānīti dvāsaṭṭhidiṭṭhigatāni. tāni hi
maggasammādiṭṭhiyā visūkaṭṭhena vijjhanaṭṭhena vilomaṭṭhena ca visūkāni. evaṁ diṭṭhiyā
visūkāni, diṭṭhi eva vā visūkāni diṭṭhivisūkāni. upātivattoti dassanamaggena
atikkanto patto niyāmanti avinipātadhammatāya sambodhiparāyanatāya ca niyatabhāvaṁ adhigato,
sammattaniyāmasaṅkhātaṁ vā paṭhamamagganti. ettāvatā paṭhamamaggakiccanipphatti ca
tassa paṭilābho ca vutto. idāni paṭiladdhamaggoti iminā sesamaggapaṭilābhaṁ
dasseti. uppannañāṇomhīti uppannapaccekabodhiñāṇo amhi, etena phalaṁ
dasseti. anaññaneyyoti aññehi "idaṁ saccaṁ idaṁ saccan"ti na netabbo.
etena sayambhutaṁ dīpeti, patte vā paccekabodhiñāṇe aneyyatāya abhāvā

page number: 103

sayaṁvasitaṁ. samathavipassanāya vā 1- diṭṭhivisūkāni upātivatto, ādimaggena patto
niyāmaṁ, sesehi paṭiladdhamaggo, phalañāṇena uppannañāṇo, taṁ sabbaṁ attanāva
adhigatoti anaññaneyyo. sesaṁ vuttanayeneva veditabbanti.
diṭṭhivisūkagāthāvaṇṇanā samattā.
[56] nillolupoti kā uppatti? bārāṇasirañño kira sūdo antarabhattaṁ
pacitvā upanāmeti manuññadassanaṁ sādurasaṁ "appevanāma me rājā dhanamanuppadeyyā"ti.
taṁ rañño gandheneva bhottukamyataṁ 2- janesi mukhe kheḷaṁ uppādentaṁ.
paṭhamakabaḷe pana mukhe pakkhittamatte satta rasaharaṇisahassāni amateneva phuṭṭhāni
ahesuṁ. sūdo "idāni me dassati, idāni me dassatī"ti cintesi. rājāpi
"sakkārāraho sūdo"ti cintesi, "rasaṁ sāyitvā pana sakkarontaṁ maṁ pāpako
kittisaddo abbhuggaccheyya "lolo ayaṁ rājā rasagaruko"ti na kiñci abhaṇi.
evaṁ yāva bhojanapariyosānaṁ, tāva sūdopi "idāni dassati, idāni dassatī"ti
cintesi. rājāpi avaṇṇabhayena na kiñci abhaṇi. tato sūdo "natthi imassa
rañño jivhāviññāṇan"ti dutiyadivase asādhubhattaṁ 3- upanāmesi. rājā bhuñjanto
"niggahāraho ajja sūdo"ti jānantopi pubbe viya paccavekkhitvā avaṇṇabhayena
na kiñci abhaṇi. tato sūdo "rājā neva sundaraṁ na asundaraṁ jānātī"ti
cintetvā sabbaṁ paribbayaṁ attanā gahetvā yaṅkiñcideva pacitvā rañño
deti. rājā "aho vata lobho, ahaṁ nāma vīsati nagarasahassāni bhuñjanto
imassa lobhena bhattamattampi na labhāmī"ti nibbijjitvā rajjaṁ pahāya pabbajitvā
vipassanto paccekabodhiṁ sacchākāsi, purimanayeneva ca imaṁ gāthaṁ abhāsi:-

footnote: 1 sī. vipassanāya 2 chaßēéa. bhottukāmataṁ
footnote: 3 sī. asāduvantaṁ, chaßēéa. arasabhattaṁ

page number: 104

"nillolupo nikkuho nippipāso
nimmakkho niddhantakasāvamoho
nirāsayo sabbaloke bhavitvā
eko care khaggavisāṇakappo"ti.
tattha nillolupoti alolupo. yo hi rasataṇhābhibhūto hoti, so phusaṁ
luppati punappunañca luppati, tena lolupoti vuccati. tasmā esa taṁ paṭikkhipanto
āha "nillolupo"ti. nikkuhoti ettha kiñcāpi yassa tividhaṁ kuhanavatthuṁ natthi,
so nikkuhoti vuccati, imissā pana gāthāya manuññabhojanādīsu vimhayamanāpajjanato
nikkuhoti ayamadhippāyo. nippipāsoti ettha pātumicchā pipāsā, tassā abhāvena
nippipāso, sādhurasalobhena bhottukamyatāvirahitoti attho. nimmakkhoti ettha
paraguṇavināsanalakkhaṇo makkho, tassa abhāvena nimmakkho. attano gahaṭṭhakāle
sūdassa guṇamakkhanābhāvaṁ sandhāyāha. niddhantakasāvamohoti ettha rāgādayo
tayo, kāyaduccaritādīni ca tīṇīti cha dhammā yathāsambhavaṁ appasannaṭṭhena sakabhāvaṁ
vijahāpetvā parabhāvaṁ gaṇhāpanaṭṭhena kasaṭaṭṭhena ca kasāvāti veditabbā.
yathāha:-
"tattha katame tayo kasāvā, rāgakasāvo dosakasāvo
mohakasāvo, ime tayo kasāvā. aparepi 1- tayo kasāvā kāyakasāvo
vacīkasāvo manokasāvo"ti. 2-
tesu mohaṁ ṭhapetvā pañcannaṁ kasāvānaṁ tesañca sabbesaṁ mūlabhūtassa
mohassa niddhantattā niddhantakasāvamoho, tiṇṇaṁ eva vā kāyavacīmanokasāvānaṁ
mohassa ca niddhantattā niddhantakasāvamoho. itaresu nillolupatādīhi

footnote: 1 chaßēéa. tattha katame aparepi 2 abhi.vi. 35/924/450

page number: 105

rāgakasāvassa, nimmakkhatāya dosakasāvassa niddhantabhāvo siddho eva. nirāsayoti 1-
nittaṇho. sabbaloketi sakalaloke, tīsu bhavesu dvādasasu vā āyatanesu
bhavavibhavataṇhāvirahito hutvāti attho. sesaṁ vuttanayeneva veditabbaṁ. atha vā
tayopi pāde vatvā eko careti eko carituṁ sakkuṇeyyāti evampi ettha
sambandho kātabboti.
nillolupagāthāvaṇṇanā samattā.
[57] pāpaṁ sahāyanti kā uppatti? bārāṇasiyaṁ kira aññataro rājā
mahaccarājānubhāvena nagaraṁ padakkhiṇaṁ karonto manusse koṭṭhāgārato
purāṇadhaññāni bahiddhā nīharante disvā "kiṁ bhaṇe idan"ti amacce pucchi. idāni
mahārāja navadhaññāni uppajjissanti, tesaṁ okāsaṁ kātuṁ ime manussā
purāṇadhaññādīni chaḍḍentīti. rājā kiṁ bhaṇe itthāgārabalakāyādīnaṁ vaṭṭaṁ
paripuṇṇanti āha. āma mahārāja paripuṇṇanti. tena hi bhaṇe dānasālaṁ
kārāpetha, dānaṁ dassāmi, mā imāni dhaññāni anupakārāni vinassiṁsūti. tato
naṁ aññataro diṭṭhigatiko amacco "mahārāja natthi dinnan"ti ārabbha yāva
"bālā ca paṇḍitā ca sandhāvitvā saṁsaritvā dukkhassantaṁ karissantī"ti vatvā
nivāresi. so dutiyampi tatiyampi koṭṭhāgāre vilumpante disvā tatheva āṇāpesi.
tatiyampi naṁ "mahārāja dattupaññattaṁ yadidaṁ dānan"tiādīni vatvā nivāresi.
so "are ahaṁ attano santakampi na labhāmi dātuṁ, kiṁ me imehi
pāpasahāyehī"ti nibbinno rajjaṁ pahāya pabbajitvā vipassanto paccekabodhiṁ
sacchākāsi, tañca pāpasahāyaṁ garahanto imaṁ udānagāthaṁ abhāsi:-
"pāpaṁ sahāyaṁ parivajjayetha
anatthadassiṁ visame niviṭṭhaṁ

footnote: 1 sī. nirāsasoti, ma. nirāsāsoti

page number: 106

sayaṁ na seve pasutaṁ pamattaṁ
eko care khaggavisāṇakappo"ti.
tassāyaṁ saṅkhepattho:- yvāyaṁ dasavatthukāya diṭṭhiyā 1- samannāgatattā
pāpo, paresampi anatthaṁ passatīti anatthadassī, kāyaduccaritādimhi ca visame
niviṭṭho, taṁ atthakāmo kulaputto pāpaṁ sahāyaṁ parivajjayetha anatthadassiṁ visame
niviṭṭhaṁ. sayaṁ na seveti attano vasena na seve. yadi pana paravaso hoti,
kiṁ sakkā kātunti vuttaṁ hoti. pasutanti pasaṭaṁ, 2- diṭṭhivasena tattha tattha
lagganti attho. pamattanti kāmaguṇesu vossaṭṭhacittaṁ, kusalabhāvanārahitaṁ vā.
taṁ evarūpaṁ na seve na bhaje na payirupāse, aññadatthu eko care
khaggavisāṇakappoti.
pāpasahāyagāthāvaṇṇanā samattā.
[58] bahussutanti kā uppatti? pubbe kira kassapassa bhagavato
sāsane aṭṭha paccekabodhisattā pabbajitvā gatapaccāgatavattaṁ pūretvā devaloke
uppannāti sabbaṁ anavajjabhojīgāthāya vuttasadisameva. ayaṁ pana viseso:-
paccekabuddhe nisīdāpetvā rājā āha "ke tumhe"ti. te āhaṁsu "mayaṁ
mahārāja bahussutā nāmā"ti. rājā "ahaṁ sutabrahmadatto nāma, sutena
tittiṁ na gacchāmi, handa nesaṁ santike vicitranayaṁ saddhammadesanaṁ sossāmī"ti
attamano dakkhiṇodakaṁ datvā parivisitvā bhattakiccapariyosāne saṁghattherassa
pattaṁ gahetvā vanditvā purato nisīdi "dhammakathaṁ bhante karothā"ti. so "sukhito
hotu mahārāja, rāgakkhayo hotū"ti vatvā uṭṭhito. rājā "ayaṁ na bahussuto,

footnote: 1 chaßēéa. pāpadiṭṭhiyā 2 sī. pasattaṁ

page number: 107

dutiyo bahussuto bhavissati, sve dāni vicitradhammadesanaṁ sossāmī"ti svātanāya
nimantesi. evaṁ yāva sabbesaṁ paṭipāṭi gacchati, tāva nimantesi. te sabbepi
"dosakkhayo hotu, mohakkhayo, gatikkhayo, vaṭṭakkhayo, upadhikkhayo, taṇhakkhayo
hotū"ti evaṁ ekekaṁ padaṁ visesetvā sesaṁ paṭhamasadisameva vatvā uṭṭhahiṁsu.
tato rājā "ime `bahussutā mayan'ti bhaṇanti, na ca tesaṁ vicitrakathā,
kimetehi vuttan"ti tesaṁ vacanatthaṁ upaparikkhitumāraddho. atha "rāgakkhayo hotū"ti
upaparikkhanto "rāge khīṇe dosopi mohopi aññataraññatarepi kilesā khīṇā
hontī"ti ñatvā attamano ahosi "nippariyāyabahussutā ime samaṇā. yathā
hi purisena mahāpaṭhaviṁ vā ākāsaṁ vā aṅguliyā niddisantena na aṅgulimattova
padeso niddiṭṭho hoti, apica kho pana paṭhavīākāsā eva niddiṭṭhā honti,
evaṁ imehi ekamekaṁ atthaṁ niddisantehi aparimāṇā atthā niddiṭṭhā hontī"ti.
tato so "kudāssu nāmāhampi evaṁ bahussuto bhavissāmī"ti tathārūpaṁ bahussutabhāvaṁ
patthento rajjaṁ pahāya pabbajitvā vipassanto paccekabodhiṁ sacchikatvā imaṁ
udānagāthaṁ abhāsi:-
"bahussutaṁ dhammadharaṁ bhajetha
mittaṁ uḷāraṁ paṭibhānavantaṁ
aññāya atthāni vineyya kaṅkhaṁ
eko care khaggavisāṇakappo"ti.
tatthāyaṁ saṅkhepattho:- bahussutanti duvidho bahussuto tīsu piṭakesu
atthato nikhilo 1- pariyattibahussuto ca, maggaphalavijjābhiññānaṁ paṭividdhattā 2-
paṭivedhabahussuto ca. āgatāgamo dhammadharo. uḷārehi pana kāyavacīmanokammehi

footnote: 1 sī. niccalo 2 ma. maggaphalavijjābhiññāpaṭividdhattho

page number: 108

samannāgato uḷāro. yuttapaṭibhāno ca muttapaṭibhāno ca yuttamuttapaṭibhāno ca
paṭibhānavā. pariyattiparipucchādhigamavasena vā tidhā paṭibhānavā veditabbo. yassa
hi pariyatti paṭibhāti, so pariyattipaṭibhānavā. yassa atthañca ñāyañca lakkhaṇañca
ṭhānāṭṭhānañca paripucchantassa paripucchā paṭibhāti, so paripucchāpaṭibhānavā.
yena maggādayo paṭividdhā honti, so adhigamapaṭibhānavā. taṁ evarūpaṁ bahussutaṁ
dhammadharaṁ bhajetha mittaṁ uḷāraṁ paṭibhānavantaṁ. tato tassānubhāvena
attatthaparatthaubhayatthabhedato vā diṭṭhadhammikasamparāyikaparamatthabhedato vā anekappakārāni
aññāya, atthāni, tato "ahosiṁ nu kho ahaṁ atītamaddhānan"tiādīsu 1-
kaṅkhaṭṭhānesu vineyya kaṅkhaṁ vicikicchaṁ vinetvā vināsetvā evaṁ katasabbakicco
eko care khaggavisāṇakappoti.
bahussutagāthāvaṇṇanā samattā.
[59] khiḍḍaṁ ratinti kā uppatti? bārāṇasiyaṁ vibhūsakabrahmadatto nāma
rājā pātova yāguṁ vā bhattaṁ vā bhuñjitvā nānāvidhavibhūsanehi attānaṁ
vibhūsāpetvā mahāādāse sakalasarīraṁ disvā yaṁ na icchati, taṁ apanetvā
aññena vibhūsanena vibhūsāpeti. tassa ekadivasaṁ evaṁ karoto bhattavelā
majjhantikasamayo 2- patto. atha avibhūsitova dussapaṭṭena sīsaṁ veṭhetvā bhuñjitvā
divāseyyaṁ upagañchi. punapi uṭṭhahitvā tatheva karoto sūriyo ogato. 3- evaṁ
dutiyadivasepi tatiyadivasepi. athassa evaṁ maṇḍanappasutassa piṭṭhirogo udapādi.
tassetadahosi "aho re ahaṁ sabbatthāmena vibhūsantopi imasmiṁ kappake
vibhūsane asantuṭṭho lobhaṁ uppādesiṁ, lobho ca nāmesa apāyagamanīyo dhammo,
handa naṁ niggaṇhāmī"ti rajjaṁ pahāya pabbajitvā vipassanto paccekabodhiṁ
sacchikatvā imaṁ udānagāthaṁ abhāsi:-

footnote: 1 maßēáū. 12/18/11, saṁṇi. 16/02/26 2 chaßēéa. bhattavelā majjhanhikasamayo
footnote: 3 chaßēéa. atthaṅgato

page number: 109

"khiḍḍaṁ ratiṁ kāmasukhañca loke
analaṅkaritvā anapekkhamāno
vibhūsanaṭṭhānā virato saccavādī
eko care khaggavisāṇakappo"ti.
tattha khiḍḍā ca rati ca pubbe vuttāva. kāmasukhanti vatthukāmasukhaṁ.
vatthukāmāpi hi sukhassa visayādibhāvena sukhanti vuccanti. yathāha "atthi rūpaṁ
sukhaṁ sukhānupatitan"ti. 1- evametaṁ khiḍḍaṁ ratiṁ kāmasukhañca imasmiṁ okāsaloke
analaṅkaritvā alanti akatvā, etaṁ tappakanti vā sārabhūtanti vā evaṁ
aggahetvā. anapekkhamānoti tena alaṅkaraṇena anapekkhaṇasīlo apihāluko
nittaṇho vibhūsanaṭṭhānā virato saccavādī eko careti. ettha 2- vibhūsā duvidhā
agārikavibhūsā ca anagārikavibhūsā ca. tattha agārikavibhūsā sāṭakaveṭhanamālāgandhādi,
anagārikavibhūsā pattamaṇḍanāni. vibhūsā eva vibhūsanaṭṭhānaṁ, tasmā vibhūsanaṭṭhānā
tividhāya viratiyā virato. avitathavacanato saccavādīti evamattho daṭṭhabbo.
vibhūsanaṭṭhānagāthāvaṇṇanā samattā.
[60] puttañca dāranti kā uppatti? bārāṇasirañño kira putto
daharakāle eva abhisitto rajjaṁ kāresi. so paṭhamagāthāya vuttapaccekabodhisatto
viya rajjasirimanubhavanto ekadivasaṁ cintesi "ahaṁ rajjaṁ kārento bahūnaṁ dukkhaṁ
karomi, kimme ekabhogatthāya iminā pāpena, handa sukhamuppādemī"ti rajjaṁ
pahāya pabbajitvā vipassanto paccekabodhiṁ sacchikatvā imaṁ udānagāthaṁ
abhāsi:-

footnote: 1 saṁ.kha. 17/60/57 2 chaßēéa. tattha

page number: 110

"puttañca dāraṁ pitarañca mātaraṁ
dhanāni dhaññāni ca bandhavāni
hitvāna kāmāni yathodhikāni
eko care khaggavisāṇakappo"ti.
tattha dhanānīti muttāmaṇiveḷuriyasaṅkhasilāpavāḷarajatajātarūpādīni ratanāni.
dhaññānīti sālivīhiyavagodhumakaṅkuvarakakudrūsakapabhedāni satta sesāparaṇṇāni ca.
bandhavānīti ñātibandhugottabandhumittabandhusippabandhuvasena catubbidhe bandhave.
yathodhikānīti sakasakaodhivasena ṭhitāneva, sesaṁ vuttanayamevāti.
puttadāragāthāvaṇṇanā samattā.
[61] saṅgo esoti kā uppatti? bārāṇasiyaṁ kira pādalolabrahmadatto
nāma rājā ahosi. so pātova yāguṁ vā bhattaṁ vā bhuñjitvā tīsu pāsādesu
tividhanāṭakāni passati. tividhanāṭakānīti kira pubbarājato āgataṁ, anantararājato
āgataṁ, attano kāle uṭṭhitanti. so ekadivasaṁ pātova daharanāṭakapāsādaṁ
gato, tā nāṭakitthiyo "rājānaṁ ramāpessāmā"ti sakkassa devānamindassa
accharāyo viya atimanoharaṁ naccagītavāditaṁ payojesuṁ. rājā "anacchariyametaṁ
daharānan"ti asantuṭṭho hutvā majjhimanāṭakapāsādaṁ gato, tāpi nāṭakitthiyo
tatheva akaṁsu. so tatthāpi tatheva asantuṭṭho hutvā mahānāṭakapāsādaṁ gato,
tāpi nāṭakitthiyo tatheva akaṁsu. rājā dve tayo rājaparivaṭṭe atītānaṁ tāsaṁ
mahallakabhāvena aṭṭhikīḷanasadisaṁ naccaṁ disvā gītañca amadhuraṁ sutvā punadeva
daharanāṭakapāsādaṁ, puna majjhimanāṭakapāsādanti evaṁ vicaritvā katthaci asantuṭṭho
cintesi "imā nāṭakitthiyo sakkaṁ devānamindaṁ accharāyo viya maṁ ramāpetukāmā
sabbatthāmena naccagītavāditaṁ payojesuṁ, svāhaṁ katthaci asantuṭṭho lobhameva

page number: 111

vaḍḍhemi, lobho ca nāmesa apāyagamanīyo dhammo handāhaṁ lobhaṁ niggaṇhāmī"ti
rajjaṁ pahāya pabbajitvā vipassanto paccekabodhiṁ sacchikatvā imaṁ udānagāthaṁ
abhāsi:-
"saṅgo eso parittamettha sokhyaṁ
appassādo dukkhamettha bhiyyo
gaṇḍo 1- eso iti ñatvā matimā
eko care khaggavisāṇakappo"ti.
tassattho:- saṅgo esoti attano upabhogaṁ niddisati. so hi
sajjanti tattha pāṇino kaddame paviṭṭho hatthī viyāti saṅgo. parittamettha
sokhyanti ettha pañcakāmaguṇūpabhogakāle viparītasaññāya uppādetabbato
kāmāvacaradhammapariyāpannato vā lāmakaṭṭhena sokhyaṁ parittaṁ, vijjuppabhāya
obhāsitanaccadassanasukhaṁ viya ittaraṁ, tāvakālikanti vuttaṁ hoti. appassādo
dukkhamettha bhiyyoti ettha ca yvāyaṁ "yaṁ kho bhikkhave ime pañca kāmaguṇe
paṭicca uppajjati sukhaṁ somanassaṁ, ayaṁ kāmānaṁ assādo"ti 2- vutto, so yadidaṁ
"ko ca bhikkhave kāmānaṁ ādīnavo, idha bhikkhave kulaputto yena sippuṭṭhānena
jīvikaṁ kappeti yadi muddhāya yadi gaṇanāyā"tievamādinā 2- nayenettha dukkhaṁ
vuttaṁ, taṁ upanidhāya appo udakabindumatto hoti, atha kho dukkhameva bhiyyo
bahu, catūsu samuddesu udakasadisaṁ hoti. tena vuttaṁ "appassādo dukkhamettha
bhiyyo"ti. gaṇḍo esoti assādaṁ dassetvā ākaḍḍhanavasena baḷiso viya
eso yadidaṁ pañca kāmaguṇā. iti ñatvā matimāti evaṁ ñatvā buddhimā
paṇḍito puriso sabbametaṁ pahāya eko care khaggavisāṇakappoti.
saṅgagāthāvaṇṇanā samattā.

footnote: 1 chaßēéa. gaḷo 2 maßēáū. 12/166/129

page number: 112

[62] sandālayitvānāti kā uppatti? bārāṇasiyaṁ kira anivattabrahmadatto
nāma rājā ahosi. so saṅgāmaṁ otiṇṇo ajinitvā aññaṁ vā kiccaṁ
āraddho aniṭṭhapetvā na nivattati, tasmā naṁ evaṁ sañjāniṁsu. so ekadivasaṁ
uyyānaṁ gacchati, tena ca samayena vanadāho uṭṭhāsi, so aggi sukkhāni ca
haritāni ca tiṇādīni dahanto anivattamāno eva gacchati. rājā taṁ disvā
tappaṭibhāganimittaṁ uppādesi "yathāyaṁ vanadāho, evameva ekādasavidho aggi
sabbe satte dahanto anivattamānova gacchati mahādukkhaṁ uppādento, kudāssu
nāmāhampi imassa dukkhassa nivattanatthaṁ ayaṁ aggi viya ariyamaggañāṇagginā
kilese dahanto anivattamāno gaccheyyan"ti. tato muhuttaṁ gantvā kevaṭṭe
addasa nadiyaṁ macche gaṇhante. tesaṁ jālantaraṁ paviṭṭho eko mahāmaccho
jālaṁ bhetvā palāyi. te "maccho jālaṁ bhetvā gato"ti saddamakaṁsu. rājā
tampi vacanaṁ sutvā tappaṭibhāganimittaṁ uppādesi "kudāssu nāmāhampi
ariyamaggañāṇena taṇhādiṭṭhijālaṁ bhetvā asajjamāno gaccheyyan"ti. so rajjaṁ
pahāya pabbajitvā vipassanaṁ ārabhitvā paccekabodhiṁ sacchākāsi, imañca
udānagāthaṁ abhāsi:-
"sandālayitvāna saṁyojanāni
jālaṁva bhetvā salilambucārī
aggīva daḍḍhaṁ anivattamāno
eko care khaggavisāṇakappo"ti.
tassā dutiyapāde jālanti suttamayaṁ vuccati. ambūti udakaṁ, tattha caratīti
ambucārī, macchassetaṁ adhivacanaṁ. salile ambucārī salilambucārī, tasmiṁ nadīsalile
jālaṁ bhetvā ambucārīvāti vuttaṁ hoti. tatiyapāde daḍḍhanti daḍḍhaṭṭhānaṁ
vuccati. yathā aggi daḍḍhaṭṭhānaṁ puna na nivattati, na tattha bhiyyo āgacchati,

page number: 113

evaṁ maggañāṇagginā daḍḍhakāmaguṇaṭṭhānaṁ anivattamāno tattha bhiyyo
anāgacchantoti vuttaṁ hoti. sesaṁ vuttanayamevāti.
sandālanagāthāvaṇṇanā samattā.
[63] okkhittacakkhūti kā uppatti? bārāṇasiyaṁ kira cakkhulolabrahmadatto
nāma rājā pādalolabrahmadatto viya nāṭakadassanamanuyutto hoti. ayaṁ pana
viseso:- so asantuṭṭho tattha tattha gacchati, ayaṁ taṁ taṁ nāṭakaṁ disvā
ativiya abhinanditvā nāṭakaparivattadassanena taṇhaṁ vaḍḍhento vicarati. so kira
nāṭakadassanāya āgataṁ aññataraṁ kuṭumbiyabhariyaṁ disvā rāgaṁ uppādesi. tato
saṁvegamāpajjitvā puna "ahaṁ imaṁ taṇhaṁ vaḍḍhento apāyaparipūrako bhavissāmi,
handa naṁ niggaṇhāmī"ti pabbajitvā vipassanto paccekabodhiṁ sacchikatvā
attano purimapaṭipattiṁ garahanto tappaṭipakkhaguṇaṁ dīpetuṁ 1- imaṁ udānagāthaṁ
abhāsi:-
"okkhittacakkhu na ca pādalolo
guttindriyo rakkhitamānasāno
anavassuto apariḍayhamāno
eko care khaggavisāṇakappo"ti.
tattha okkhittacakkhūti heṭṭhā khittacakkhu, satta gīvaṭṭhīni paṭipāṭiyā
ṭhapetvā parivajjanapahātabbadassanatthaṁ 2- yugamattaṁ pekkhamānoti vuttaṁ hoti.
na tu hanukaṭṭhinā hadayaṭṭhiṁ saṅghaṭṭento. evañhi okkhittacakkhutā na
samaṇasāruppo hoti. na ca pādaloloti ekassa dutiyo, dvinnaṁ tatiyoti

footnote: 1 chaßēéa. tappaṭipakkhaguṇadīpikaṁ
footnote: 2 sī. parivajjanāpahātabbadassanatthaṁ, chaßēéa. parivajjahetabbadassanatthaṁ

page number: 114

evaṁ gaṇamajjhaṁ pavisitukāmatāya kaṇḍūyamānapādo viya avicaranto, 1- dīghacārikā-
nivattacārikāvirato vā. 2- guttindriyoti chasu indriyesu idha visuṁ
vuttāvasesavasena gopitindriyo. rakkhitamānasānoti mānasaṁyeva mānasānaṁ, taṁ
rakkhitamassāti rakkhitamānasāno. yathā kilesehi na viluppati, evaṁ rakkhitacittoti
vuttaṁ hoti. anavassutoti imāya paṭipattiyā tesu tesu ārammaṇesu
kilesānvāssavavirahito. apariḍayhamānoti evaṁ anvāssavavirahā eva kilesaggīhi
apariḍayhamāno. bahiddhā vā anavassuto, ajjhattaṁ apariḍayhamāno. sesaṁ vuttanayamevāti.
okkhittacakkhugāthāvaṇṇanā samattā.
[64] ohārayitvāti kā uppatti? bārāṇasiyaṁ kira ayaṁ aññopi
cātumāsikabrahmadatto nāma rājā catumāse catumāse 3- uyyānakīḷaṁ gacchati.
so ekadivasaṁ gimhānaṁ majjhimamāse uyyānaṁ pavisanto uyyānadvāre
pattasañchannaṁ pupphālaṅkataviṭapaṁ pāricchattakakoviḷāraṁ disvā ekaṁ pupphaṁ
gahetvā uyyānaṁ pāvisi. tato "raññā aggapupphaṁ gahitan"ti aññataropi
amacco hatthikkhandhe ṭhito eva ekaṁ pupphaṁ aggahesi. eteneva upāyena
sabbo balakāyo aggahesi. pupphaṁ anassādentā pattampi gaṇhiṁsu. so
rukkho nippattapuppho khandhamattova ahosi. taṁ rājā sāyanhasamaye uyyānā
nikkhamanto disvā "kiṁ kato ayaṁ rukkho, mamāgamanavelāyaṁ maṇivaṇṇasākhantaresu
pavāḷasadisapupphālaṅkato ahosi, idāni nippattapuppho jāto"ti cintento
tasseva avidūre apupphitarukkhaṁ sañchannapalāsaṁ addasa. disvā cassa etadahosi
"ayaṁ rukkho pupphabharitasākhattā bahujanassa lobhanīyo ahosi, tena muhuttaṁyeva

footnote: 1 ma. adhāvanto, cha. athavanto
footnote: 2 sī. dīghacārikānavatthacārikavirato vā, ma. dīghacārikāya vā anavaṭṭhitacārikā virato,
footnote: cha. dīghacārikānavaṭṭhitacārikavirato vā 3 i. catutthamāse

page number: 115

byasanaṁ patto, ayaṁ pana añño alobhanīyattā tatheva ṭhito. idampi rajjaṁ
pupphitarukkho viya sobhanīyaṁ, bhikkhubhāvo pana apupphitarukkho viya alobhanīyo.
tasmā yāva idampi ayaṁ rukkho viya na viluppati, tāva ayamañño sañchannapatto
yathā pāricchattako, evaṁ kāsāvena hi sañchannena 1- hutvā pabbajitabban"ti.
so rajjaṁ pahāya pabbajitvā vipassanto paccekabodhiṁ sacchikatvā imaṁ udānagāthaṁ
abhāsi:-
"ohārayitvā gihibyañjanāni
sañchannapatto yathā pārichatto
kāsāyavattho abhinikkhamitvā
eko care khaggavisāṇakappo"ti.
tattha kāsāyavattho abhinikkhamitvāti imassa pādassa gehā abhinikkhamitvā
kāsāyavattho hutvāti evamattho veditabbo. sesaṁ vuttanayeneva sakkā jānitunti
na vitthāritanti.
pāricchattakagāthāvaṇṇanā samattā.
tatiyo vaggo niṭṭhito.
-------------
[65] rasesūti kā uppatti? aññataro kira bārāṇasirājā uyyāne
amaccaputtehi parivuto silāpaṭṭapokkharaṇiyaṁ kīḷati. tassa sūdo sabbamaṁsānaṁ rasaṁ
gahetvā atīva susaṅkhataṁ amatakappaṁ antarabhattaṁ pacitvā upanāmesi, so tattha
gedhamāpanno kassaci kiñci adatvā attanāva bhuñji. udake kīḷanto 2-
ativikāle nikkhanto sīghaṁ sīghaṁ bhuñji. yehi saddhiṁ pubbe bhuñjati, na tesaṁ

footnote: 1 sī. kāsāyenapi sañchannena, chaßēéa. kāsāvena parisañchannena
footnote: 2 ma. udake kīḷanto, cha. udakakīḷato

page number: 116

kañci sari. atha pacchā paṭisaṅkhānaṁ uppādetvā "aho mayā pāpaṁ kataṁ,
yvāhaṁ rasataṇhāya abhibhūto sabbajanaṁ visaritvā ekakova bhuñjiṁ, handa
rasataṇhaṁ niggaṇhāmī"ti rajjaṁ pahāya pabbajitvā vipassanto paccekabodhiṁ
sacchikatvā attano purimapaṭipattiṁ garahanto tappaṭipakkhaguṇadīpikaṁ imaṁ udānagāthaṁ
abhāsi:-
"rasesu gedhaṁ akaraṁ alolo
anaññaposī sapadānacārī
kule kule appaṭibaddhacitto
eko care khaggavisāṇakappo"ti.
tattha rasesūti ambilamadhuratittakakaṭukaloṇikakhārikakasāvādibhedesu sāyanīyesu.
gedhaṁ akaranti giddhimakaronto, taṇhaṁ anuppādentoti vuttaṁ hoti. aloloti
"idaṁ sāyissāmi, idaṁ sāyissāmī"ti evaṁ rasavisesesu anākulo. anaññaposīti
positabbakasaddhivihārikādivirahito, kāyasaṁvaraṇamattena 1- santuṭṭhoti vuttaṁ hoti.
yathā vā pubbe uyyāne rasesu gedhakaraṇe lolo hutvā aññaposī ahosiṁ, 2-
evaṁ ahutvā yāya taṇhāya lolo hutvā rasesu gedhaṁ karoti, taṁ taṇhaṁ
hitvā āyatiṁ taṇhāmūlakassa aññassa attabhāvassa anibbattanena anaññaposīti
dasseti. atha vā atthabhañjanakaṭṭhena aññeti kilesā vuccanti, tesaṁ
aposanena anaññaposīti ayamettha attho. sapadānacārīti avokkammacārī
anupubbacārī, gharapaṭipāṭiṁ achaḍḍetvā aḍḍhakulañca daliddakulañca nirantaraṁ
piṇḍāya pavisamānoti attho. kule kule appaṭibaddhacittoti khattiyakulādīsu
yattha katthaci kilesavasena alaggacitto, candūpamo niccanavako hutvāti attho.
sesaṁ vuttanayamevāti.
rasagedhagāthāvaṇṇanā samattā.

footnote: 1 chaßēéa. kāyasandhāraṇamattena 2 chaßēéa. āsiṁ

page number: 117

[66] pahāya pañcāvaraṇānīti kā uppatti? bārāṇasiyaṁ kira aññataro
rājā paṭhamajjhānalābhī ahosi. so jhānānurakkhanatthaṁ rajjaṁ pahāya pabbajitvā
vipassanto paccekabodhiṁ sacchikatvā attano paṭipattisampadaṁ dīpento imaṁ
udānagāthaṁ abhāsi:-
"pahāya pañcāvaraṇāni cetaso
upakkilese byapanujja sabbe
anissito chetva 1- sinehadosaṁ
eko care khaggavisāṇakappo"ti.
tattha āvaraṇānīti nīvaraṇāneva, tāni atthato uragasutte vuttāni.
tāni pana yasmā abbhādayo viya candasūriye ceto āvaranti, tasmā
"āvaraṇāni cetaso"ti vuttāni. tāni upacārena vā appanāya vā pahāya.
upakkileseti upagamma cittaṁ vibādhente akusaladhamme, vatthopamādīsu vutte
abhijjhādayo vā. byapanujjāti panuditvā vināsetvā, vipassanāmaggena
pajahitvāti attho. sabbeti anavasese. evaṁ samathavipassanāsampanno paṭhamamaggena
diṭṭhinissayassa pahīnattā anissito, sesamaggehi chetvā tedhātukagataṁ sinehadosaṁ,
taṇhārāganti 2- vuttaṁ hoti. sineho eva hi guṇapaṭipakkhato sinehadosoti
vutto. sesaṁ vuttanayamevāti.
āvaraṇagāthāvaṇṇanā samattā.
[67] vipiṭṭhikatvānāti kā uppatti? bārāṇasiyaṁ kira aññataro
rājā catutthajjhānalābhī ahosi. so jhānānurakkhanatthaṁ rajjaṁ pahāya pabbajitvā

footnote: 1 sī,ma. chetvā 2 sī. taṇhaṁ rāganti

page number: 118

vipassanto paccekabodhiṁ sacchikatvā attano paṭipattisampadaṁ dassento 1- imaṁ
udānagāthaṁ abhāsi:-
"vipiṭṭhikatvāna sukhaṁ dukkhañca
pubbeva ca somanassadomanassaṁ
laddhānupekkhaṁ samathaṁ visuddhaṁ
eko care khaggavisāṇakappo"ti.
tattha vipiṭṭhikatvānāti piṭṭhito katvā, chaḍḍetvā jahitvāti attho.
sukhaṁ dukkhañcāti kāyikasātāsātaṁ. somanassadomanassanti cetasikasātāsātaṁ.
upekkhanti catutthajjhānupekkhaṁ. samathanti catutthajjhānasamathameva. visuddhanti
pañcanīvaraṇavitakkavicārapītisukhasaṅkhātehi navahi paccanīkadhammehi vimuttattā visuddhaṁ,
niddhantasuvaṇṇamiva vigatūpakkilesanti attho.
ayaṁ pana yojanā:- vipiṭṭhikatvāna sukhaṁ dukkhañca pubbeva,
paṭhamajjhānupacārabhūmiyaṁyeva dukkhaṁ, tatiyajjhānupacārabhūmiyaṁ sukhanti adhippāyo. puna
ādito vuttaṁ cakāraṁ parato netvā "somanassaṁ domanassañca vipiṭṭhikatvāna
pubbevā"ti adhikāro. tena somanassaṁ catutthajjhānupacāre, domanassañca
dutiyajjhānupacāreyevāti dīpeti. etāni hi etesaṁ pariyāyato pahānaṭṭhānāni.
nippariyāyato pana dukkhassa paṭhamajjhānaṁ, domanassassa dutiyajjhānaṁ, sukhassa
tatiyajjhānaṁ, somanassassa catutthajjhānaṁ pahānaṭṭhānaṁ. yathāha "paṭhamaṁ jhānaṁ
upasampajja viharati etthuppannaṁ dukkhindriyaṁ aparisesaṁ nirujjhatī"tiādiṁ. 2-
taṁ sabbaṁ aṭṭhasāliniyā dhammasaṅgahaṭṭhakathāyaṁ 3- vuttaṁ. yato pubbeva tīsu

footnote: 1 chaßēéa. dīpento 2 saṁßēáahā. 19/510/188
footnote: 3 abhi.a. 1/165/229

page number: 119

paṭhamajjhānādīsu dukkhadomanassasukhāni vipiṭṭhikatvā catutthajjhāne somanassaṁ
vipiṭṭhikatvā imāya paṭipadāya laddhānupekkhaṁ samathaṁ visuddhaṁ eko careti. sesaṁ
sabbattha pākaṭamevāti.
vipiṭṭhikatvāgāthāvaṇṇanā samattā.
[68] āraddhaviriyoti kā uppatti? aññataro kira paccantarājā
sahassayodhaparimāṇabalakāyo rajjena khuddako, paññāya mahanto ahosi. so
ekadivasaṁ "kiñcāpi ahaṁ khuddako, paññavatā ca pana sakkā sakalajambudīpaṁ
gahetun"ti cintetvā sāmantarañño dūtaṁ pāhesi "sattadivasabbhantare me
rajjaṁ vā detu yuddhaṁ vā"ti. tato so attano amacce samodhānetvā āha
"mayā tumhe anāpucchāyeva sāhasaṁ kataṁ, amukassa rañño evaṁ pahitaṁ, kiṁ
kātabban"ti. te āhaṁsu "sakkā mahārāja so dūto nivattetun"ti. na
sakkā, gato bhavissatīti. yadi evaṁ vināsitamhā tayā, tena hi dukkhaṁ aññassa
hatthena 2- marituṁ, handa mayaṁ aññamaññaṁ paharitvā marāma, attānaṁ paharitvā
marāma, ubbandhāma, visaṁ khādāmāti. evaṁ tesu ekameko maraṇameva saṁvaṇṇeti.
tato rājā "kiṁ me imehi, atthi bhaṇe mayhaṁ yodhā"ti āha. atha "ahaṁ
mahārāja yodho, ahaṁ mahārāja yodho"ti taṁ yodhasahassaṁ uṭṭhahi. 3-
rājā "ete upaparikkhissāmī"ti mantvā citakaṁ sajjetvā āha "mayā
bhaṇe idaṁ nāma sāhasaṁ kataṁ, taṁ me amaccā paṭikkosanti, sohaṁ citakaṁ
pavisāmi, 4- ko mayā saddhiṁ pavisati, kena mayhaṁ jīvitaṁ pariccattan"ti. evaṁ
vutte pañcasatā yodhā uṭṭhahiṁsu "mayaṁ mahārāja pavisāmā"ti. tato rājā

footnote: 1 chaßēéa. paditaṁ 2 chaßēéa. satthena
footnote: 3 ka. uṭṭhahati 4 chaßēéa. pavisissāmi

page number: 120

apare pañcasate yodhe āha "tumhe dāni tātā kiṁ karissathā"ti. te āhaṁsu
"nāyaṁ mahārāja purisakāro, itthicariyā 1- esā, apica mahārājena paṭirañño
dūto pesito, tena mayaṁ raññā saddhiṁ yujjhitvā marissāmā"ti. tato rājā
"pariccattaṁ tumhehi mama jīvitan"ti caturaṅginīsenaṁ sannayhitvā tena yodhasahassena
parivuto gantvā rajjasīmāya nisīdi.
sopi paṭirājā taṁ pavattiṁ sutvā "are so khuddakarājā mama dāsassāpi
nappahotī"ti tusitvā 2- sabbaṁ balanikāyaṁ ādāya yujjhituṁ nikkhami. khuddakarājā
taṁ abbhuyyātaṁ disvā balakāyaṁ āha "tātā tumhe na bahukā, sabbe
sampiṇḍitvā asicammaṁ gahetvā sīghaṁ imassa rañño purato ujukaṁ eva
gacchathā"ti. te tathā akaṁsu, atha sā senā duvidhā 3- bhijjitvā antaramadāsi.
te taṁ rājānaṁ jīvaggāhaṁ gaṇhiṁsu, aññe yodhā palāyiṁsu. khuddakarājā "taṁ
māremī"ti purato dhāvati, paṭirājā taṁ abhayaṁ yāci. tato tassa abhayaṁ datvā
sapathaṁ kārāpetvā taṁ attano manussaṁ katvā tena saha 4- aññaṁ rājānaṁ
jīvaggāhaṁ gaṇhituṁ ārabbha gantvā 4- tassa rajjasīmāya ṭhatvā pesesi "rajjaṁ
vā me detu yuddhaṁ vā"ti. so "ahaṁ ekayuddhampi na sahāmī"ti rajjaṁ
niyyādesi. 5- 6- eteneva upāyena rājāno yujjhanti, te parājissanti. ete
rājāno ayujjhitvā rajjaṁ niyyādenti. sabbe rājāno gahetvā ante
bārāṇasirājānaṁ aggahesi. 6-
7- so ekasatarājaparivuto sakalajambudīpe rajjaṁ anusāsanto rajjasiriṁ
anubhavi. so rājā aparakāle cintesi 7- "ahaṁ pubbe khuddako ahosiṁ, somhi

footnote: 1 chaßēéa. itthikiriyā 2 sī. russitvā, ma. dussitvā, cha. kujjhitvā
footnote: 3 chaßēéa. dvidhā 4-4 chaßēéa. aññaṁ rājānaṁ abbhuggantvā 5 chaßēéa. niyyātesi 6-6 chaßēéa. eteneva upāyena sabbarājāno gahetvā ante bārāṇasirājānampi aggahesi
7-7 chaßēéa. soekasatarājaparivuto sakalajambudīpe rajjaṁ anusāsanto cintesi

page number: 121

attano ñāṇasampattiyā sakalajambudīpassa issaro jāto. 1- yaṁ me ñāṇaṁ
lokiyavīriyasampayuttaṁ, taṁ 1- neva nibbidāya na virāgāya saṁvattati, sādhu vatassa
svāhaṁ iminā ñāṇena lokuttaradhammaṁ gaveseyyan"ti. tato bārāṇasirañño
rajjaṁ datvā puttadārañca sakajanapadameva pesetvā pabbajjaṁ samādāya vipassanaṁ
ārabhitvā paccekabodhiṁ sacchikatvā attano vīriyasampattiṁ dīpento imaṁ udānagāthaṁ
abhāsi:-
"āraddhaviriyo paramatthapattiyā
alīnacitto akusītavutti
daḷhanikkamo thāmabalūpapanno
eko care khaggavisāṇakappo"ti.
tattha āraddhaṁ vīriyamassāti āraddhaviriyo. etena attano vīriyārambhaṁ
ādivīriyaṁ dasseti. paramattho vuccati nibbānaṁ, tassa pattiyā paramatthapattiyā.
etena vīriyārambhena pattabbaphalaṁ dasseti. alīnacittoti etena balavīriyūpatthambhānaṁ
2- cittacetasikānaṁ alīnataṁ dasseti, akusītavuttīti etena ṭhānāsanacaṅkamādīsu
kāyassa anavasīdanaṁ. daḷhanikkamoti etena "kāmaṁ taco ca nhāru cā"ti 3-
evaṁ pavattaṁ padahanavīriyaṁ dasseti, yantaṁ anupubbasikkhādīsu padahanto "kāyena
ceva paramasaccaṁ sacchikaroti, paññāya ca naṁ ativijjha passatī"ti 4- vuccati. atha
vā etena maggasampayuttaṁ vīriyaṁ dasseti. tañhi daḷhañca bhāvanāya laddhattā, 5-
nikkamo ca sabbaso paṭipakkhā nikkhantattā, tasmā taṁsamaṅgī puggalopi daḷho
nikkamo assāti daḷhanikkamo. 6- thāmabalūpapannoti maggakkhaṇe kāyathāmena

footnote: 1-1 chaßēéa. taṁ kho pana me ñāṇaṁ lokiyavīriyasampayuttaṁ 2 chaßēéa. balavīriyūpatthambhānaṁ sī.
footnote: vīriyūpatthambhānaṁ 3 chaßēéa. 13/184/159, aṅaḍuka. 20/5/50, khußēáahā. 29/918/584-5 4 chaßēéa. paramasaccaṁ sacchikaroti, paññāya ca naṁ ativijjha passatīti vuccati 5 chaßēéa.,i.
tañhi daḷhañca bhāvanāpāripūriṁ gatattā 6 chaßēéa. assāti daḷhanikkamoti vuccati

page number: 122

Ñāṇabalena ca upapanno, atha vā thāmabhūtena balena upapannoti thāmabalūpapanno,
thirañāṇabalūpapannoti vuttaṁ hoti. etena tassa vīriyassa vipassanāñāṇasampayogaṁ
dīpento yoniso padhānabhāvaṁ 1- sādheti. pubbabhāgamajjhimaukkaṭṭhavīriyavasena vā
tayopi pādā yojetabbā. sesaṁ vuttanayamevāti.
āraddhavīriyagāthāvaṇṇanā samattā.
[69] paṭisallānanti kā uppatti? imissā gāthāya āvaraṇagāthāya
uppattisadisā eva uppatti, natthi koci viseso. atthavaṇṇanāya panassā
paṭisallānanti tehi tehi sattasaṅkhārehi paṭinivattitvā sallīnaṁ ekamattasevitā 2-
ekībhāvo, kāyavivekoti attho. jhānanti paccanīkajjhāpanato ārammaṇalakkhaṇūpanijjhānato
ca cittaviveko vuccati. tattha aṭṭhasamāpattiyo nīvaraṇādipaccanīkajjhāpanato
ārammaṇūpanijjhānato ca jhānanti vuccati, vipassanāmaggaphalāni
sattasaññādipaccanīkajjhāpanato, lakkhaṇūpanijjhānatoyeva cetatha jhānāni. 3- idha
pana ārammaṇūpanijjhānaṁyeva adhippetaṁ. evametaṁ paṭisallānaṁ ca jhānaṁ ca
ariñcamāno ajahamāno anisajjamāno. dhammesūti vipassanūpagesu pañcakkhandhādidhammesu.
niccanti satataṁ samitaṁ abbhokiṇṇaṁ. anudhammacārīti te dhamme ārabbha
pavattamānena anugataṁ vipassanādhammaṁ caramāno, atha vā dhammāti nava lokuttaradhammā,
tesaṁ dhammānaṁ anulomo dhammoti anudhammo, vipassanāyetaṁ adhivacanaṁ. tattha
"dhammānaṁ niccaṁ anudhammacārī"ti vattabbe gāthābandhasukhatthaṁ vibhattibyattiyena 4-
"dhammesū"ti vuttaṁ siyā. ādīnavaṁ sammasitā bhavesūti tāya anudhammacaritāsaṅkhātāya

footnote: 1 chaßēéa. padahanabhāvaṁ
footnote: 2 sī. ekamantasevitā, cha. ekattasevitā, ma. ekamattasevitattā
footnote: 3 sī. jhānāni, chaßēéa. phalāni 4 chaßēéa. vibhattibyattayena

page number: 123

vipassanāya aniccākārādidosaṁ tīsu bhavesu samanupassanto evaṁ imaṁ
kāyavivekacittavivekaṁ ariñcamāno sikhāpattavipassanāsaṅkhātāya paṭipadāya adhigatoti
vattabbo eko careti evaṁ yojanā veditabbā.
paṭisallānagāthāvaṇṇanā samattā.
[70] taṇhakkhayanti kā uppatti? aññataro kira bārāṇasirājā
mahaccarājānubhāvena nagaraṁ padakkhiṇaṁ karoti. tassa sarīrasobhāya āvaṭṭitahadayā 1-
sattā purato gacchantāpi nivattitvā tameva ullokenti, pacchato gacchantāpi,
ubhohi passehi gacchantāpi. pakatiyā eva hi buddhadassane puṇṇacandasamuddarājadassane
ca atitto loko. atha aññatarā kuṭumbiyabhariyāpi uparipāsādagatā
sīhapañjaraṁ vivaritvā olokayamānā aṭṭhāsi. rājā taṁ disvāva paṭibaddhacitto
hutvā amaccaṁ āṇāpesi "jānāhi tāva bhaṇe ayaṁ itthī sassāmikā vā
assāmikā vā"ti. so gantvā "sassāmikā"ti ārocesi. atha rājā cintesi
"imā vīsatisahassā nāṭakitthiyo devaccharāyo viya maṁyeva ekaṁ abhiramenti,
so dānāhaṁ etāpi atusitvā 2- parassa itthiyā taṇhaṁ uppādesiṁ, sā uppannā
apāyameva ākaḍḍhatī"ti taṇhāya ādīnavaṁ disvā "handa naṁ niggaṇhāmī"ti
rajjaṁ pahāya pabbajitvā vipassanto paccekabodhiṁ sacchikatvā imaṁ udānagāthaṁ
abhāsi:-
"taṇhakkhayaṁ patthayamappamatto
anelamūgo sutavā satīmā

footnote: 1 sī.,ma. āvajjitahadayā 2 sī. atīyitvā

page number: 124

saṅkhātadhammo niyato padhānavā
eko care khaggavisāṇakappo"ti.
tattha taṇhakkhayanti nibbānaṁ, evaṁ diṭṭhādīnavāya taṇhāya eva
appavattiṁ. appamattoti sātaccakārī. 1- anelamūgoti alālāmukho. atha vā anelo
ca amūlo ca, paṇḍito byattoti vuttaṁ hoti. hitasukhasampāpakaṁ sutamassa atthīti
sutavā, āgamasampannoti vuttaṁ hoti. satīmāti cirakatādīnaṁ anussaritā.
saṅkhātadhammoti dhammopaparikkhāya pariññātadhammo. niyatoti ariyamaggena niyāmaṁ
patto. padhānavāti sammappadhānavīriyasampanno. uppaṭipāṭiyā esa pāṭho
yojetabbo. evametehi appamādādīhi samannāgato niyāmasampāpakena padhānena
padhānavā, tena padhānena pattaniyāmato 2- niyato, tato arahattappattiyā
saṅkhātadhammo. arahā hi puna saṅkhātabbābhāvato "saṅkhātadhammo"ti vuccati.
yathāha "ye ca saṅkhātadhammāse, ye ca sekhā puthū idhā"ti. 3- sesaṁ vuttanayamevāti.
taṇhakkhayagāthāvaṇṇanā samattā.
[71] sīhovāti kā uppatti? aññatarassa kira bārāṇasirañño dūre
uyyānaṁ hoti, so pageva vuṭṭhāya uyyānaṁ gacchanto antarāmagge yānā
oruyha udakaṭṭhānaṁ upagato "mukhaṁ dhovissāmī"ti. tasmiñca padese sīhī sīhapotakaṁ
janetvā 4- gocarāya gatā, rājapuriso taṁ disvā "sīhapotako devā"ti ārocesi.
rājā "sīho kira na kassaci bhāyatī"ti taṁ upaparikkhituṁ bheriādīni ākoṭāpesi,
sīhapotako taṁ saddaṁ sutvāpi tatheva sayi. rājā yāvatatiyakaṁ ākoṭāpesi,
so tatiyavāre sīsaṁ ukkhipitvā sabbaṁ parisaṁ oloketvā tatheva sayi. atha rājā

footnote: 1 chaßēéa. sātaccakārī sakkaccakārī 2 chaßēéa. pattaniyāmattā
footnote: 3 khu.su. 25/1045/532, khu.cūḷa. 40/90/23 (syā) 4 sī. jahitvā

page number: 125

"yāvassa mātā nāgacchati, tāva gacchāmā"ti vatvā gacchanto cintesi "taṁdivasaṁ
jātopi sīhapotako na santasati na bhāyati, kudāssu nāmāhampi taṇhādiṭṭhiparitāsaṁ
chetvā na santaseyyaṁ na bhāyeyyan"ti. so taṁ ārammaṇaṁ gahetvā
gacchanto puna kevaṭṭehi macche gahetvā sākhāsu bandhitvā pasārite jāle
vātaṁ asaṁsajjamānaṁyeva 1- gacchamānaṁ disvā tampi nimittaṁ aggahesi "kudāssu
nāmāhampi taṇhādiṭṭhijālaṁ mohajālaṁ vā phāletvā evaṁ asajjamāno
gaccheyyan"ti.
atha uyyānaṁ gantvā silāpaṭṭe pokkharaṇitīre nisinno vātabbhāhatāni
padumāni onamitvā udakaṁ phusitvā vātavigame puna yathāṭṭhāne ṭhitāni udakena
anupalittāni disvā tampi nimittaṁ aggahesi "kudāssu nāmāhampi yathā etāni
udake jātāni udakena anupalittāni tiṭṭhanti, evaṁ loke jāto lokena
anupalitto tiṭṭheyyan"ti. so punappunaṁ "yathā sīhavātapadumāni, evaṁ
asantasantena asajjamānena anupalittena bhavitabban"ti cintetvā rajjaṁ pahāya
pabbajitvā vipassanto paccekabodhiṁ sacchikatvā imaṁ udānagāthaṁ abhāsi:-
"sīhova saddesu asantasanto
vātova jālamhi asajjamāno
padumaṁva toyena alimpamāno 2-
eko care khaggavisāṇakappo"ti
tattha sīhoti cattāro sīhā tiṇasīho narasīho 3- kāḷasīho kesarasīhoti.
kesarasīho tesaṁ aggamakkhāyati, sova idha adhippeto. vāto puratthimādivasena
anekavidho, padumaṁ rattasetādivasena. tesu yo koci vāto yaṁ kiñci padumañca

footnote: 1 sī. asaṅgaṁyeva, chaßēéa. alaggaṁyeva 2 chaßēéa. alippamāno
footnote: 3 ma. narasīho, cha. paṇḍusīho

page number: 126

vaṭṭatiyeva. tattha yasmā santāso attasinehena hoti, attasineho ca
taṇhālepo, sopi diṭṭhisampayuttena vā diṭṭhivippayuttena vā lobhena hoti,
so ca taṇhāyeva. sajjanaṁ pana tattha upaparikkhāvirahitassa mohena hoti, moho
ca avijjā. tattha samathena taṇhāya pahānaṁ hoti, vipassanāya avijjāya. tasmā
samathena attasinehaṁ pahāya sīhova saddesu aniccādīsu asantasanto, vipassanāya
mohaṁ pahāya vātova jālamhi khandhāyatanādīsu asajjamāno, samatheneva lobhaṁ
lobhasampayuttaṁ eva 1- diṭṭhiñca pahāya, padumaṁva toyena sabbabhavabhogalobhena
alimpamāno ettha ca samathassa sīlaṁ padaṭṭhānaṁ, samatho samādhi, vipassanā
paññāti evaṁ tesu dvīsu dhammesu siddhesu tayopi khandhā siddhā honti. tattha
sīlakkhandhena surato hoti, so sīhova saddesu āghātavatthūsu kujjhitukāmatāya
na santasati, paññākkhandhena paṭividdhasabhāvo vātova jālamhi khandhādidhammabhede
na sajjati, samādhikkhandhena vītarāgo padumaṁva toyena rāgena na limpati. 2- evaṁ
samathavipassanāhi sīlasamādhipaññākkhandhehi ca yathāsambhavaṁ avijjātaṇhānaṁ tiṇṇañca
akusalamūlānaṁ pahānavasena asantasanto asajjamāno alimpamāno ca veditabbo.
sesaṁ vuttanayamevāti.
asantasantagāthāvaṇṇanā samattā.
[72] sīho yathāti kā uppatti? aññataro kira bārāṇasirājā
paccantaṁ kupitaṁ vūpasametuṁ gāmānugāmimaggaṁ chaḍḍetvā ujuṁ aṭavimaggaṁ gahetvā
mahatiyā senāya gacchati. tena ca samayena aññatarasmiṁ pabbatapāde sīho
bālasūriyātapaṁ tappamāno nipanno hoti. taṁ disvā rājapuriso rañño
ārocesi. rājā "sīho kira saddena na santasatī"ti bherisaṅkhapaṇavādīhi saddaṁ

footnote: 1 sī. lokasampayuttattā eva 2 chaßēéa. lippati

page number: 127

kārāpesi, sīho tatheva nipajji. dutiyampi kārāpesi, sīho tatheva nipajji,
tatiyampi kārāpesi, sīho "mama paṭisattu atthī"ti catūhi pādehi suppatiṭṭhitaṁ
patiṭṭhahitvā sīhanādaṁ nadi. taṁ sutvāva hatthārohādayo hatthiādīhi orohitvā
tiṇagahanāni paviṭṭhā, hatthiassagaṇā disāvidisā palātā. rañño hatthīpi rājānaṁ
gahetvā vanagahanādīni pothayamāno palāyi. so taṁ sandhāretuṁ asakkonto
rukkhasākhāya olambitvā paṭhaviṁ patitvā ekapadikamaggena gacchanto paccekabuddhānaṁ
vasanaṭṭhānaṁ pāpuṇitvā tattha paccekabuddhe pucchi "api bhante saddamassutthā"ti.
āma mahārājāti. kissa saddaṁ bhanteti. paṭhamaṁ bherisaṅkhādīnaṁ, pacchā sīhassāti.
na bhāyittha bhanteti. na mayaṁ mahārāja kassaci saddassa bhāyāmāti. sakkā pana
bhante mayhampi edisaṁ kātunti. sakkā mahārāja sace pabbajasīti, pabbajāmi
bhanteti. tato naṁ pabbājetvā pubbe vuttanayeneva ābhisamācārikaṁ sikkhāpesuṁ.
sopi pabbe vuttanayeneva vipassanto paccekabodhiṁ sacchikatvā imaṁ udānagāthaṁ
abhāsi:-
"sīho yathā dāṭhabalī pasayha
rājā migānaṁ abhibhuyya cārī
sevetha pantāni senāsanāni
eko care khaggavisāṇakappo"ti
tattha sahanā ca hananā ca sīghajavattā ca sīho. kesarasīhova idha
adhippeto. dāṭhā balamassa atthīti dāṭhabalī. pasayha abhibhuyyāti ubhayaṁ
cārīsaddena saha yojetabbaṁ pasayhacārī abhibhuyyacārīti. tattha pasayha niggahetvā
caraṇena pasayhacārī, abhibhavitvā santāsetvā vasīkatvā caraṇena abhibhuyyacārī.
svāyaṁ kāyabalena pasayhacārī, tejasā abhibhuyyacārī. tattha sace koci vadeyya

page number: 128

"kiṁ pasayha abhibhuyya cārī"ti, tato migānanti sāmivacanaṁ upayogavacanaṁ katvā
"mige pasayha abhibhuyya cārī"ti paṭivattabbaṁ. pantānīti dūrāni. senāsanānīti
vasanaṭṭhānāni. sesaṁ pubbe vuttanayeneva sakkā jānitunti na vitthāritanti.
dāṭhabalīgāthāvaṇṇanā samattā.
[73] mettaṁ upekkhanti kā uppatti? aññataro kira rājā
mettādijhānalābhī ahosi. so "jhānasukhantarāyakaraṁ rajjan"ti jhānānurakkhaṇatthaṁ
rajjaṁ pahāya pabbajitvā vipassanto paccekabodhiṁ sacchikatvā imaṁ udānagāthaṁ
abhāsi:-
"mettaṁ upekkhaṁ karuṇaṁ vimuttiṁ
āsevamāno muditañca kāle
sabbena lokena avirujjhamāno
eko care khaggavisāṇakappo"ti.
tattha "sabbe sattā sukhitā hontū"tiādinā nayena hitasukhupanayanakāmatā
metatā. "aho vata imamhā dukkhā vimucceyyun"tiādinā nayena ahitadukkhāpanayanakāmatā
karuṇā "modanti vata bhonto sattā, modanti sādhu suṭṭhū"tiādinā nayena
hitasukhāvippayogakāmatā muditā. "paññāyissanti sakena kammenā"ti sukhadukkhesu
ajjhupekkhanatā upekkhā. gāthābandhasukhatthaṁ pana uppaṭipāṭiyā mettaṁ vatvā
upekkhā vuttā, muditā pacchā. vimuttinti catassopi hi etā attano
paccanīkadhammehi vimuttattā vimuttiyo tena vuttaṁ "mettaṁ upekkhaṁ karuṇaṁ
vimuttiṁ āsevamāno muditañca kāle"ti.
tattha āsevamānoti tisso tikacatukkajjhānavasena, upekkhaṁ catutthajjhānavasena
bhāvayamāno. kāleti mettaṁ āsevitvā tato vuṭṭhāya karuṇaṁ, tato vuṭṭhāya

page number: 129

muditaṁ, tato itarato vā nippītikajjhānato vuṭṭhāya upekkhaṁ āsevamāno
"kāle āsevamāno"ti vuccati, āsevituṁ phāsukāle vā, sabbena lokena
avirujjhamānoti dasasu disāsu sabbena sattalokena avirujjhamānoti 1-
mettādīnañhi bhāvitattā sattā appaṭikūlā honti, sattesu ca virodhibhūto
paṭigho vūpasammati. tena vuttaṁ "sabbena lokena avirujjhamāno"ti. ayamettha
saṅkhepo, vitthārena pana mettādikathā aṭṭhasāliniyā dhammasaṅgahaṭṭhakathāyaṁ 2-
vuttā. sesaṁ pubbavuttasadisamevāti.
appamaññāgāthāvaṇṇanā samattā.
[74] rāgañca dosañcāti kā uppatti? rājagahaṁ kira upanissāya
mātaṅgo nāma paccekabuddho viharati sabbapacchimo paccekabuddhānaṁ. atha amhākaṁ
bodhisatte uppanne devatāyo bodhisattassa pūjanatthāya āgacchantiyo taṁ
disvā "mārisā mārisā buddho loke uppanno"ti bhaṇiṁsu. so nirodhā
vuṭṭhahanto taṁ saddaṁ sutvā attano ca jīvitakkhayaṁ disvā himavante mahāpapāto 3-
nāma pabbato paccekabuddhānaṁ parinibbānaṭṭhānaṁ, tattha ākāsena gantvā pubbe
parinibbutapaccekabuddhassa aṭṭhisaṅghātaṁ papāte pakkhipitvā silātale nisīditvā
imaṁ udānagāthaṁ abhāsi:-
"rāgañca dosañca pahāya mohaṁ
sandālayitvāna saṁyojanāni
asantasaṁ jīvitasaṅkhayamhi
eko care khaggavisāṇakappo"ti.

footnote: 1 chaßēéa. avirujjhamāno
footnote: 2 abhi.a. 1/251/247 3 ma. sujāto

page number: 130

tattha rāgadosamohā uragasutte vuttā. saṁyojanānīti dasa saṁyojanāni,
tāni ca tena tena maggena sandālayitvā. asantasaṁ jīvitasaṅkhayamhīti jīvitasaṅkhayo
vuccati cuticittassa paribhedo, tasmiṁ ca jīvitasaṅkhaye jīvitanikantiyā pahīnattā
asantasanti. ettāvatā sopādisesanibbānadhātuṁ attano dassetvā gāthāpariyosāne
anupādisesāya nibbānadhātuyā parinibbāyīti.
jīvitasaṅkhayagāthāvaṇṇanā samattā.
[75] bhajantīti kā uppatti? bārāṇasiyaṁ kira aññataro rājā
ādigāthāya vuttappakārameva phītaṁ rajjaṁ samanusāsati, tassa kharo ābādho
uppajji, dukkhā vedanā vattanti. vīsatisahassitthiyo parivāretvā
hatthapādasambāhanādīni karonti. amaccā "na dānāyaṁ rājā jīvissati, handa mayaṁ
attano saraṇaṁ gavesissāmā"ti 1- cintetvā aññassa rañño santikaṁ gantvā
upaṭṭhānaṁ yāciṁsu. te tattha upaṭṭhahantiyeva, na kiñci labhanti. rājāpi ābādhā
vuṭṭhahitvā pucchi "itthannāmo ca itthannāmo ca kuhin"ti. tato taṁ pavuttiṁ
sutvā sīsaṁ cāletvā tuṇhī ahosi. tepi amaccā "rājā vuṭṭhito"ti sutvā tattha
kiñci alabhamānā paramena pārijuññena samannāgatā punadeva āgantvā
rājānaṁ vanditvā ekamantaṁ aṭṭhaṁsu. tena ca raññā "kuhiṁ tātā tumhe
gatā"ti vuttā āhaṁsu "devaṁ dubbalaṁ disvā ājīvikabhayenamhā asukaṁ nāma
janapadaṁ gatā"ti. rājā sīsaṁ cāletvā cintesi "yannūnāhaṁ ime vīmaṁseyyaṁ, kiṁ
punapi evaṁ kareyyuṁ no"ti. so pubbe ābādhikarogena 2- phuṭṭho viya
gāḷhavedanaṁ attānaṁ dassento gilānālayamakāsi. itthiyo samparivāretvā
pubbasadisameva sabbaṁ akaṁsu. tepi amaccā tatheva puna bahutaraṁ

footnote: 1 chaßēéa. gavesāmāti 2 sī. sābhāvikarogena

page number: 131

janaṁ gahetvā pakkamiṁsu. evaṁ rājā yāvatatiyaṁ sabbaṁ vuttasadisaṁ 1- akāsi, tepi
tatheva pakkamiṁsu. tato catutthampi te āgate disvā "aho ime dukkaraṁ akaṁsu,
ye maṁ byādhitaṁ pahāya anapekkhā pakkamiṁsū"ti nibbinno rajjaṁ pahāya
pabbajitvā vipassanto paccekabodhiṁ sacchikatvā imaṁ udānagāthaṁ abhāsi:-
"bhajanti sevanti ca kāraṇatthā
nikkāraṇā dullabhā ajja mittā
attaṭṭhapaññā asucī manussā
eko care khaggavisāṇakappo"ti.
tattha bhajantīti sarīrena allīyitvā 2- payirupāsanti. sevantīti añjalikammā-
dīhi kiṁkārapaṭissāvitāya ca paricanti. kāraṇaṁ attho etesanti kāraṇatthā, bhajanāya
sevanāya ca nāññaṁ kāraṇamatthi, attho eva nesaṁ kāraṇaṁ, attahetu sevantīti
vuttaṁ hoti. nikkāraṇā dullabhā ajja mittāti "ito kiñci lacchāmā"ti evaṁ
attapaṭilābhakāraṇena nikkāraṇā, kevalaṁ:-
"upakāro ca yo mitto sukhadukkho 3- ca yo sakhā.
atthakkhāyī ca yo mitto yo ca mittānukampako"ti 4-
evaṁ vuttena ariyena mittabhāvena samannāgatā dullabhā ajja mittā. attani
ṭhitā etesaṁ paññā, attānaṁyeva olokenti, na aññanti attaṭṭhapaññā.
diṭṭhatthapaññāti ayampi kira porāṇapāṭho, sampati diṭṭheyeva atthe etesaṁ
paññā, āyatiṁ na pekkhantīti vuttaṁ hoti. asucīti asucinā anariyena
kāyavacīmanokammena samannāgatā. sesaṁ pubbe vuttayeneva veditabbanti.
kāraṇatthagāthāvaṇṇanā samattā.
catuttho vaggo niṭṭhito ekādasahi gāthāhi.

footnote: 1 chaßēéa. pubbasadisaṁ 2 sī. allīyanti
footnote: 3 dī.pā. 11/265/163 4 chaßēéa. sukhe dukkhe

page number: 132

evametaṁ ekacattālīsagāthāparimāṇaṁ khaggavisāṇasuttaṁ katthacideva vuttena
yojanānayena sabbattha yathānurūpaṁ yojetvā anusandhito atthato ca veditabbaṁ.
ativitthārabhayena pana amhehi na sabbattha yojitanti.
paramatthajotikāya khuddakaṭṭhakathāya
suttanipātaṭṭhakathāya
khaggavisāṇasuttavaṇṇanā niṭṭhitā.
-------------
4. kasibhāradvājasuttavaṇṇanā
evamme sutanti kasibhāradvājasuttaṁ. kā uppatti? bhagavā magadhesu
viharanto dakkhiṇāgirismiṁ ekanālāyaṁ brāhmaṇāgāme purebhattakiccaṁ
pacchābhattakiccanti imesu dvīsu buddhakiccesu purebhattakiccaṁ niṭṭhāpetvā
pacchābhattakiccāvasāne buddhacakkhunā lokaṁ volokento kasibhāradvājaṁ brāhmaṇaṁ
arahattassa upanissayasampannaṁ disvā "tattha mayi gate kathā pavattissati, tato kathāvasāne
dhammadesanaṁ sutvā esa brāhmaṇo pabbajitvā arahattaṁ pāpuṇissatī"ti ca
ñatvā tattha gantvā kathaṁ samuṭṭhāpetvā imaṁ suttaṁ abhāsi.
tattha siyā "katamaṁ buddhānaṁ purebhattakiccaṁ, katamaṁ pacchābhattakiccan"ti.
vuccate:- buddho bhagavā pāto eva vuṭṭhāya 1- upaṭṭhākānuggahatthaṁ sarīraphāsukatthañca
mukhadhovanādisarīraparikammaṁ katvā yāva bhikkhācāravelā, tāva vivittāsane vītināmetvā
bhikkhācāravelāya nivāsetvā kāyabandhanaṁ bandhitvā cīvaraṁ pārupitvā pattamādāya
kadāci ekakova kadāci bhikkhusaṁghaparivuto gāmaṁ vā nigamaṁ vā piṇḍāya pavisati
kadāci pakatiyā, kadāci anekehi pāṭihāriyehi pavattamānehi. 2- seyyathidaṁ?

footnote: 1 chaßēéa. uṭṭhāya 2 chaßēéa. vattamānehi

page number: 133

piṇḍāya pavisato lokanāthassa purato gantvā mudugatiyo vātā paṭhaviṁ sodhenti,
valāhakā udakaphusitāni muñcantā magge reṇuṁ vūpasametvā upari vitānaṁ hutvā
tiṭṭhanti. apare vātā pupphāni upasaṁharitvā magge okiranti, unnatā
bhūmippadesā onamanti, onatā unnamanti, pādanikkhepasamaye samāva bhūmi hoti,
sukhasamphassāni rathacakkamattāni padumapupphāni vā pāde sampaṭicchanti, indakhīlassa
anto ṭhapitamatte dakkhiṇapāde sarīrā chabbaṇṇarasmiyo niccharitvā
suvaṇṇarasapiñjarāni viya citrapaṭaparikkhittāni viya ca pāsādakūṭāgārādīni karontiyo
ito cito ca vidhāvanti, hatthiassavihaṅgādayo sakasakaṭṭhānesu ṭhitāyeva madhurena
ākārena saddaṁ karonti, tathā bherivīṇādīni turiyāni manussānaṁ kāyūpagāni ca
ābharaṇāni, tena saññāṇena manussā jānanti "ajja bhagavā idha piṇḍāya
paviṭṭho"ti. te sunivatthā supārutā gandhapupphādīni ādāya gharā nikkhamitvā
antaravīthiṁ paṭipajjitvā bhagavantaṁ gandhapupphādīhi sakkaccaṁ pūjetvā vanditvā
"amhākaṁ bhante dasa bhikkhū, amhākaṁ vīsati, amhākaṁ bhikkhusataṁ dethā"ti yācitvā
bhagavatopi pattaṁ gahetvā āsanaṁ paññāpetvā sakkaccaṁ piṇḍapātena
paṭimānenti.
bhagavā katabhattakicco tesaṁ santānāni oloketvā tathā dhammaṁ deseti,
yathā keci saraṇagamane patiṭṭhahanti, keci pañcasu sīlesu, keci sotāpattisakadāgāmi-
anāgāmiphalānaṁ aññatarasmiṁ, keci pabbajitvā aggaphale arahatteti. evaṁ tathā
tathā janaṁ anuggahetvā uṭṭhāyāsanā vihāraṁ gacchati. tattha tattha maṇḍalamāḷe
paññattapavarabuddhāsane nisīdati bhikkhūnaṁ bhattakiccapariyosānaṁ āgamayamāno. tato
bhikkhūnaṁ bhattakiccapariyosāne upaṭṭhāko bhagavato nivedeti, atha bhagavā gandhakuṭiṁ
pavisati. idantāva purebhattakiccaṁ. yamettha 1- na vuttaṁ, taṁ brahmāyusutte
vuttanayeneva gahetabbaṁ.

footnote: 1 chaßēéa. yañcettha

page number: 134

atha bhagavā evaṁ katapurebhattakicco gandhakuṭiyā upaṭṭhāne nisīditvā
pāde pakkhāletvā pādapīṭhe ṭhatvā bhikkhusaṁghaṁ ovadati "bhikkhave appamādena sampādetha,
buddhuppādo dullabho lokasmiṁ, manussapaṭilābho dullabho, saddhāsampatti 1-
dullabhā, pabbajjā dullabhā, saddhammassavanaṁ dullabhaṁ lokasmin"ti. tato bhikkhū
bhagavantaṁ vanditvā kammaṭṭhānaṁ pucchanti, atha bhagavā bhikkhūnaṁ cariyāvasena
kammaṭṭhānaṁ deti. te kammaṭṭhānaṁ uggahetvā bhagavantaṁ abhivādetvā attano
attano vasanaṭṭhānaṁ gacchanti, keci araññaṁ, keci rukkhamūlaṁ, keci pabbatādīnaṁ
aññataraṁ, keci cātumahārājikabhavanaṁ .pe. keci vasavattibhavananti. tato bhagavā
gandhakuṭiṁ pavisitvā sace ākaṅkhati, dakkhiṇena passena sato sampajāno muhuttaṁ
sīhaseyyaṁ kappeti. atha samassāsitakāyo uṭṭhahitvā dutiyabhāge lokaṁ voloketi.
tatiyabhāge yaṁ gāmaṁ vā nigamaṁ vā upanissāya viharati, tattha janā 2- purebhattaṁ
dānaṁ datvā pacchābhattaṁ sunivatthā supārutā 3- gandhapupphādīni ādāya vihāre
sannipatanti. 4- tato bhagavā sampattaparisāya anurūpena pāṭihāriyena gantvā
dhammasabhāyaṁ paññattapavarabuddhāsane nisajja dhammaṁ deseti kālayuttaṁ pamāṇayuttaṁ.
atha kālaṁ viditvā parisaṁ uyyojeti.
tato sace gattāni parisiñcitukāmo 5- hoti, atha buddhāsanā vuṭṭhāya
upaṭṭhākena udakapaṭiyāditokāsaṁ gantvā upaṭṭhākahatthā 6- udakasāṭikaṁ gahetvā
nhānakoṭṭhakaṁ pavisati. upaṭṭhākopi buddhāsanaṁ ānetvā gandhakuṭipariveṇe
paññāpeti, bhagavā gattāni parisiñcitvā 7- surattadupaṭṭaṁ nivāsetvā kāyabandhanaṁ
bandhitvā uttarāsaṅgaṁ katvā tattha gantvā 8- nisīdati ekakova muhuttaṁ

footnote: 1 sī. khaṇasampatti 2 chaßēéa. jano 3 chaßēéa. sunivattho supāruto
footnote: 4 chaßēéa. sannipatati 5 chaßēéa. osiñcitukāmo 6 chaßēéa. upaṭṭhākahatthato
footnote: 7 chaßēéa. osiñcitvā 8 chaßēéa. āgantvā

page number: 135

paṭisallīno. atha bhikkhū tato tato āgamma bhagavato upaṭṭhānaṁ āgacchanti. 1-
tattha ekacce pañhaṁ pucchanti, ekacce kammaṭṭhānaṁ, ekacce dhammassavanaṁ yācanti.
bhagavā tesaṁ adhippāyaṁ sampādento paṭhamayāmaṁ vītināmeti.
majjhimayāme dasasahassilokadhātudevatāyo 2- okāsaṁ labhamānā bhagavantaṁ
upasaṅkamitvā pañhaṁ pucchanti yathābhisaṅkhataṁ antamaso caturakkharampi. bhagavā tāsaṁ
devatānaṁ pañhaṁ vissajjento majjhimayāmaṁ vītināmeti. tato pacchimayāmaṁ cattāro
bhāge katvā ekaṁ bhāgaṁ caṅkamaṁ adhiṭṭhāti, dutiyabhāgaṁ gandhakuṭiṁ pavisitvā
dakkhiṇena passena sato sampajāno sīhaseyyaṁ kappeti, tatiyabhāgaṁ phalasamāpattiyā
vītināmeti, catutthabhāgaṁ mahākaruṇāsamāpattiṁ pavisitvā buddhacakkhunā lokaṁ voloketi
apparajakkhamahārajakkhādisattadassanatthaṁ. idaṁ pacchābhattakiccaṁ.
evamimassa pacchābhattakiccassa lokavolokanasaṅkhāte catutthabhāgāvasāne
buddhadhammasaṁghesu dānasīlauposathakammādīsu ca akatādhikāre ca katādhikāre ca
anupanissayasampanne ca upanissayasampanne ca satte passituṁ buddhacakkhunā lokaṁ
volokento kasibhāradvājaṁ brāhmaṇaṁ arahattupanissayasampannaṁ disvā "tattha
mayi gate kathā pavattissati, tato kathāvasāne dhammadesanaṁ sutvā esa brāhmaṇo
pabbajitvā arahattaṁ pāpuṇissatī"ti ca ñatvā tattha gantvā kathaṁ samuṭṭhāpetvā
imaṁ suttaṁ abhāsi.
tattha evamme sutantiādi āyasmatā ānandena paṭhamamahāsaṅgītikāle
dhammasaṅgītiṁ karontena āyasmatā mahākassapattherena puṭṭhena pañcannaṁ
arahantasatānaṁ vuttaṁ, "ahaṁ kho samaṇa kasāmi ca vappāmi 3- cā"ti kasibhāradvājena
vuttaṁ, "ahampi kho brāhmaṇa kasāmi ca vappāmi cā"tiādi bhagavatā vuttaṁ,
tadetaṁ sabbampi samodhānetvā "kasibhāradvājasuttan"ti vuccati.

footnote: 1 chaßēéa. gacchanti 2 chaßēéa. sakaladasasahassi..... 3 chaßēéa. vapāmi

page number: 136

tattha evanti ayaṁ ākāranidassanāvadhāraṇattho evaṁsaddo. ākāratthena
hi etena etamatthaṁ dīpeti:- nānānayanipuṇamanekajjhāsayasamuṭṭhānamatthabyañjanasampannaṁ
vividhapāṭihāriyaṁ dhammatthadesanāpaṭivedhagambhīraṁ sabbasattehi sakasakabhāsānurūpa-
mupalakkhaṇiyasabhāvaṁ tassa bhagavato vacanaṁ, taṁ sabbappakārena 1- ko samattho
viññātuṁ, atha kho evamme sutaṁ, mayāpi ekenākārena sutanti. nidassanatthena
"nāhaṁ sayambhū, na mayā idaṁ sacchikatan"ti attānaṁ parimocento "evamme
sutaṁ, mayā evaṁ sutan"ti idāni vattabbaṁ sakalaṁ suttaṁ nidasseti. avadhāraṇatthena
"etadaggaṁ bhikkhave mama sāvakānaṁ bhikkhūnaṁ bahussutānaṁ yadidaṁ ānando,
gatimantānaṁ, satimantānaṁ, dhitimantānaṁ, upaṭṭhākānaṁ yadidaṁ ānando"ti 2- evaṁ
bhagavatā pasatthabhāvānurūpaṁ attano dhāraṇabalaṁ dassento sattānaṁ sotukamyataṁ
janeti "evamme sutaṁ tañca atthato vā byañjanato vā anūnamanadhikaṁ, evaṁ na
aññathā daṭṭhabban"ti. me sutanti ettha mayāsaddattho mesaddo,
sotadvāraviññāṇattho sutasaddo. tasmā evamme sutanti evaṁ mayā
sotaviññāṇapubbaṅgamāya sotaviññāṇavīthiyā 3- upadhāritanti vuttaṁ hoti.
ekaṁ samayanti ekaṁ kālaṁ. bhagavāti bhāgyavā bhaggavā bhattavāti vuttaṁ
hoti. magadhesu viharatīti magadhā nāma janapadino rājakumārā, tesaṁ nivāso
ekopi janapado rūḷhisaddena "magadhā"ti vuccati, tasmiṁ magadhesu janapade.
keci pana "yasmā cetiyarājā musāvādaṁ bhaṇitvā bhūmiṁ pavisanto `mā gadhaṁ
pavisā'ti vutto, yasmā vā taṁ rājānaṁ maggantā bhūmiṁ khaṇantā purisā
`mā gadhaṁ karothā'ti vuttā, tasmā magadhā"ti evamādīhi nayehi bahudhā
papañcenti. yaṁ ruccati, taṁ gahetabbaṁ. 4- viharatīti ekaṁ iriyāpathabādhanaṁ

footnote: 1 chaßēéa. sabbākārena 2 aṅ.ekaka. 20/219-23/25
footnote: 3 chaßēéa. viññāṇavīthiyā 4 chaßēéa. gahetabbanti

page number: 137

aparena iriyāpathena vicchinditvā aparipatantaṁ attabhāvaṁ harati, pavattetīti vuttaṁ
hoti. dibbabrahmāriyavihārehi vā sattānaṁ vividhaṁ hitaṁ haratīti viharati. haratīti
upasaṁharati upaneti janeti uppādetīti vuttaṁ hoti. tathā hi yadā sattā
kāmesu vippaṭipajjanti, tadā kira bhagavā dibbena vihārena viharati tesaṁ
alobhakusalamūlasamuppādanatthaṁ "appeva nāma imaṁ paṭipattiṁ disvā ettha ruciṁ
uppādetvā kāmesu virajjeyyun"ti. yadā pana issariyatthaṁ sattesu
vippaṭipajjanti, tadā brahmavihārena viharati tesaṁ adosakusalamūlasamuppādanatthaṁ
"appeva nāma imaṁ paṭipattiṁ disvā ettha ruciṁ uppādetvā adosena dosaṁ
vūpasameyyun"ti. yadā pana pabbajitā dhammādhikaraṇaṁ vivadanti, tadā ariyavihārena viharati
tesaṁ amohakusalamūlasamuppādanatthaṁ "appeva nāma imaṁ paṭipattiṁ disvā ettha ruciṁ
uppādetvā amohena mohaṁ vūpasameyyun"ti. iriyāpathavihārena pana na kadāci
na viharati taṁ vinā attabhāvapariharaṇābhāvatoti. ayamettha saṅkhepo, vitthāraṁ pana
maṅgalasuttavaṇṇanāyaṁ vakkhāma.
dakkhiṇāgirisminti yo so rājagahaṁ parivāretvā ṭhito giri, tassa
dakkhiṇapassena janapado "dakkhiṇāgirī"ti vuccati dakkhiṇagirīti vā 1- tasmiṁ
janapadeti vuttaṁ hoti. tattha vihārassāpi tadeva nāmaṁ. ekanāḷāyaṁ
brāhmaṇagāmeti ekanāḷāti tassa gāmassa nāmaṁ. brāhmaṇā cettha sambahulā
paṭivasanti, brāhmaṇabhogo vā so, tasmā "brāhmaṇagāmo"ti vuccati.
tena kho pana samayenāti yaṁ samayaṁ bhagavā aparājitapallaṅkaṁ ābhujitvā
anuttaraṁ sammāsambodhiṁ abhisambujjhitvā pavattitapavaradhammacakko magadharaṭṭhe
ekanāḷaṁ brāhmaṇagāmaṁ upanissāya dakkhiṇāgirimahāvihāre brāhmaṇassa
indriyaparipākaṁ āgamayamāno viharati, tena samayena karaṇabhūtenāti vuttaṁ hoti.

footnote: 1 chaßēéa. "dakkhiṇāgirī"ti vuccati, sī. vuccati, dakkhiṇagirīti vā

page number: 138

kho panāti idaṁ panettha nipātadvayaṁ padapūraṇamattaṁ, adhikārantaradassanatthaṁ vāti
daṭṭhabbaṁ. kasibhāradvājassa brāhmaṇassāti so brāhmaṇo kasiyā jīvati,
bhāradvājoti cassa gottaṁ, tasmā evaṁ vuccati. pañcamattānīti yathā "bhojane
mattaññutā"ti 1- ettha mattasaddo pamāṇe vattati, evamidhāpi, tasmā
pañcappamāṇāni anūnāni anadhikāni, pañca naṅgalasatānīti vuttaṁ hoti.
payuttānīti payojitāni, balibaddānaṁ khandhesu ṭhapetvā yuge yottehi yuttāni 2-
hontīti attho.
vappakāleti vappanakāle, bījanikkhipanakāleti 3- vuttaṁ hoti. tattha dve
vappāni kalalavappaṁ paṁsuvappañca. paṁsuvappaṁ idhādhippetaṁ, tañca kho paṭhame divase
maṅgalavappaṁ. tatrāyaṁ upakaraṇasampadā:- tīṇi balibaddasahassāni upaṭṭhāpitāni
honti, sabbesaṁ suvaṇṇamayāni siṅgāni paṭimukkāni, rajatamayā khurā, sabbe
setamālāhi sabbagandhasugandhehi pañcaṅgulikehi ca alaṅkatā paripuṇṇaṅgapaccaṅgā
sabbalakkhaṇasampannā, ekacce kāḷā añjanavaṇṇāyeva, ekacce setā
rajatavaṇṇā, 4- ekacce rattā pavāḷavaṇṇā, ekacce kammāsā masāragallavaṇṇā.
pañcasatā kassakapurisā sabbe ahatasetavatthanivatthā mālālaṅkatā dakkhiṇāṁsakūṭesu
ṭhapitapupphacumbaṭakā haritālamanosilālañchanujjalitagattabhāgā 5- dasa dasa naṅgalā
ekekagumbā hutvā gacchanti. naṅgalānaṁ sīsañca yugañca patodā ca
suvaṇṇavinaddhā. paṭhamanaṅgale aṭṭha balibaddā yuttā, sesesu cattāro cattāro,
avasesā kilantaparivattanatthaṁ ānītā. ekekagumbe ekamekaṁ bījasakaṭaṁ ekeko
kasati, ekeko vappati.
brāhmaṇo pana pageva massukammaṁ kārāpetvā nhātvā sugandhagandhehi
vilitto pañcasatagghanikaṁ vatthaṁ nivāsetvā sahassagghanikaṁ 6- vatthaṁ ekaṁsaṁ karitvā

footnote: 1 chaßēéa. mattaññūti 2 chaßēéa. yojitāni 3 chaßēéa. bījanikkhipakāleti
footnote: 4 sī. valāhakavaṇṇā, ma. bakavaṇṇā, cha. phalikavaṇṇā 5 sī...ḷañchanujjalagattabhāgā
footnote: 6 chaßēéa. pañcasatagghanakaṁ...sahassagghanakaṁ

page number: 139

ekamekissā aṅguliyā dve dve katvā vīsati aṅgulimuddikāyo, kaṇṇesu
sīhakuṇḍalāni, 1- sīse ca brahmaveṭhanaṁ paṭimuñcitvā suvaṇṇamālaṁ kaṇṭhe
katvā brāhmaṇagaṇaparivuto kammantaṁ vosāsati. athassa brāhmaṇī
anekasatabhājanesu pāyāsaṁ pacāpetvā mahāsakaṭesu āropetvā gandhodakena
nhāyitvā sabbālaṅkāravibhūsitā brāhmaṇīgaṇaparivutā kammantaṁ agamāsi.
gehampissa sabbattha gandhehi 2- suvilittaṁ pupphehi sukatabalikammaṁ, khettañca
tesu tesu ṭhānesu samussitapaṭākaṁ ahosi. parijanakammakarehi saha kammantaṁ
osaṭaparisā aḍḍhateyyasahassā ahosi sabbe ahatavatthanivatthā, sabbesañca
pāyāsabhojanaṁ paṭiyattaṁ ahosi.
atha brāhmaṇo yattha sāmaṁ bhuñjati, taṁ suvaṇṇathālaṁ 3- dhovāpetvā
pāyāsassa pūretvā sappimadhuphāṇitādīhi abhisaṅkharitvā naṅgalabalikammaṁ kārāpesi.
brāhmaṇī pañca kassakasatāni suvaṇṇarajatakaṁsatambamayāni bhājanāni gahetvā
nisinnāni suvaṇṇakaṭacchuṁ gahetvā pāyāsena parivisantī gacchati. brāhmaṇo
pana balikammaṁ kārāpetvā rattasuvaṇṇūpāhanāyo 4- ārohitvā rattasuvaṇṇadaṇḍaṁ
gahetvā "idha pāyāsaṁ detha, idha sappiṁ detha, idha sakkharaṁ dethā"ti vosāsamāno
vicarati. atha kho bhagavā gandhakuṭiyaṁ nisinnova brāhmaṇassa parivesanaṁ vattamānaṁ
ñatvā "ayaṁ kālo brāhmaṇaṁ dametun"ti nivāsetvā kāyabandhanaṁ bandhitvā
saṅghāṭiṁ pārupitvā pattaṁ gahetvā gandhakuṭito nikkhami yathātaṁ anuttaro
purisadammasārathi. tenāha āyasmā ānando "atha kho bhagavā pubbaṇhasamayaṁ
nivāsetvā"ti.
tattha athaiti nipāto adhikāravacanārambhaṁ joteti, 5- khoti padapūraṇe.
bhagavāti vuttanayameva. pubbaṇhasamayanti divasassa pubbabhāgasamayaṁ, pubbaṇhasamayeti

footnote: 1 ma. gehamukhakuṇḍalāni 2 sī. sabbagandhehi 3 sī. suvaṇṇathāliṁ, chaßēéa. suvaṇṇapātiṁ
footnote: 4 chaßēéa. rattasuvaṇṇabandhūpāhanāyo 5 ma. adhikāravacanārambhe, cha. aññādhikāravacanārambhe

page number: 140

attho, pubbaṇhe vā samayaṁ pubbaṇhasamayaṁ, pubbaṇhe ekaṁ khaṇanti vuttaṁ
hoti. evaṁ accantasaṁyoge upayogavacanaṁ labbhati. nivāsetvāti paridahitvā,
vihāranivāsanaparivattanavasenetaṁ veditabbaṁ. na hi bhagavā tato pubbe anivattho
āsi. pattacīvaramādāyāti pattaṁ hatthehi, cīvaraṁ kāyena ādiyitvā, sampaṭicchitvā
dhāretvāti attho. bhagavato kira piṇḍāya pavisitukāmassa bhamaro viya vikasitaṁ
padumadvayamajjhaṁ, indanīlamaṇivaṇṇaselamayaṁ pattaṁ hatthadvayamajjhaṁ āgacchati,
tasmā evamāgataṁ pattaṁ hatthehi sampaṭicchitvā cīvarañca parimaṇḍalaṁ pārutaṁ
kāyena dhāretvāti evamassa attho veditabbo. yena vā tena vā pakārena
gaṇhanto ādāya icceva vuccati yathā "samādāyeva pakkamatī"ti.
yenāti yena maggena. kammantoti kammakaraṇokāso. tenāti tena
maggena. upasaṅkamīti gato, yena maggena kasibhāradvājassa brāhmaṇassa
kammanto gammati, tena maggena gatoti vuttaṁ hoti. atha kasmā bhikkhū
bhagavantaṁ nānubandhiṁsūti? vuccate:- yadā bhagavā ekakova katthaci upasaṅkamitukāmo
hoti, bhikkhācāravelāyaṁ dvāraṁ pidahitvā antogandhakuṭiyaṁ pavisati, tato bhikkhū
tāya saññāya jānanti "ajja bhagavā ekakova gāmaṁ pavisitukāmo, addhā
kañci eva vinetabbaṁ puggalaṁ addasā"ti. te attano pattacīvaraṁ gahetvā
gandhakuṭiṁ padakkhiṇaṁ katvā bhikkhācāraṁ gacchanti. tadā ca bhagavā evamakāsi, tasmā
bhikkhū bhagavantaṁ nānubandhiṁsūti.
tena kho pana samayenāti yena samayena bhagavā kammantaṁ upasaṅkami, tena
samayena tassa brāhmaṇassa parivesanā vattati, bhattavissaggo vattatīti attho.
yaṁ pubbe avocumhā 1- "brāhmaṇī pañca kassakasatāni suvaṇṇarajatakaṁsatambamayāni

footnote: 1 chaßēéa. avocumha

page number: 141

bhājanāni gahetvā nisinnāni suvaṇṇakaṭacchuṁ gahetvā pāyāsena parivisantī
gacchatī"ti. atha kho bhagavā yena parivesanā tenupasaṅkamati. kiṁkāraṇāti?
brāhmaṇassa anuggahakaraṇatthaṁ. na hi bhagavā kapaṇapuriso viya bhottukāmatāya 1-
parivesanaṁ upasaṅkamati. bhagavato hi dveasītisahassasaṅkhātā 2- sakyakoliyarājāno
ñātayo, te attano sampattiyā nibaddhabhattaṁ dātuṁ ussahanti. na pana
bhagavā bhattatthāya pabbajito, apica kho pana "anekāni asaṅkhyeyyāni
pañcamahāpariccāge pariccajanto pāramiyo pūretvā mutto mocessāmi, danto
damessāmi, santo samessāmi, nibbuto nibbāpessāmī"ti 3- pabbajito.
tasmā attano muttattā .pe. parinibbutattā ca paraṁ mocento .pe.
parinibbāpento ca loke vicaranto brāhmaṇassa anuggahakaraṇatthaṁ yena
parivesanā tenupasaṅkamīti veditabbaṁ.
upasaṅkamitvā ekamantaṁ aṭṭhāsīti evaṁ upasaṅkamitvā ca ekamantaṁ
aṭṭhāsi. ekamantanti bhāvanapuṁsakaniddeso, ekokāsaṁ ekapassanti vuttaṁ hoti.
bhummatthe vā upayogavacanaṁ, tassa dassanūpacāre kathāsavanaṭṭhāne, yattha ṭhitaṁ
brāhmaṇo passati, tattha uccaṭṭhāne aṭṭhāsi. ßēhatvā ca suvaṇṇarasapiñjaraṁ
sahassacandasūriyobhāsātibhāsayamānaṁ sarīrābhaṁ muñci samantato asītihatthaparimāṇaṁ,
yāya ajjhottharitattā brāhmaṇassa kammantasālābhittirukkhakasitamattikāpiṇḍādayo
suvaṇṇamayā viya ahesuṁ. atha manussā pāyāsaṁ bhuttā asītianubyañjanaparivāra-
dvattiṁsavaralakkhaṇapaṭimaṇḍitasarīraṁ byāmappabhāparikkhepavibhūsitabāhuyugalaṁ
ketumālāsamujjalitasassirikadassanaṁ jaṅgamamiva padumasaraṁ, raṁsijālujjalitatārāgaṇamiva
gaganatalaṁ, ādittamiva ca kanakagirisikharaṁ siriyā jalamānaṁ sammāsambuddhaṁ ekamantaṁ ṭhitaṁ

footnote: 1 ma. bhattakāmatāya 2 chaßēéa. dve asītisahassasaṅkhyā
footnote: 3 chaßēéa. parinibbuto parinibbāpessāmīti

page number: 142

disvā hatthapāde dhovitvā añjaliṁ paggayha samparivāretvā aṭṭhaṁsu. evaṁ
tehi samparivāritaṁ addasa kho kasibhāradvājo brāhmaṇo bhagavantaṁ piṇḍāya
ṭhitaṁ, disvāna bhagavantaṁ etadavoca "ahaṁ kho samaṇa kasāmi ca vappāmi
cā"ti.
kasmā panāyaṁ evamāha, kiṁ samantapāsādike pasādanīye
uttamadamathasamathamanuppattepi bhagavati appasādena, udāhu aḍḍhateyyānaṁ janasahassānaṁ
pāyāsaṁ paṭiyādetvāpi kaṭacchubhikkhāya maccherenāti? ubhayathāpi no, apica
khvassa bhagavato dassanena atittaṁ nikkhittakammantaṁ janaṁ disvā "kammabhaṅgaṁ
me kātuṁ āgato"ti anattamanatā ahosi, tasmā evamāha. bhagavato ca
lakkhaṇasampattiṁ disvā "sacāyaṁ kammante payojayittha, 1- sakalajambudīpe manussānaṁ
sīse cūḷāmaṇi viya abhavissa, ko nāmassa attho na sampajjissa, evamevaṁ
alasatāya kammante appayojetvā vappamaṅgalakālādīsu 2- piṇḍāya caritvā
bhuñjanto kāyadaḷhībahulo vicaratī"tipissa ahosi. tenāha:- ahaṁ kho samaṇa
kasāmi ca vappāmi ca, kasitvā ca vappitvā ca bhuñjāmīti. na me kammantā
byāpajjanti, na camhi yathā tvaṁ evaṁ lakkhaṇasampannoti adhippāyo. tvampi
samaṇa .pe. bhuñjassu, ko te attho na sampajjeyya evaṁ lakkhaṇasampannassāti
adhippāyo.
apicāyaṁ assosi "sakyarājakule kira kumāro uppanno, so cakkavattirajjaṁ
pahāya pabbajito"ti. tasmā "idāni ayaṁ so"ti ñatvā "cakkavattirajjaṁ kira
pahāya nikkhantosī"ti 3- upārambhaṁ karonto āha "ahaṁ kho samaṇā"ti. apicāyaṁ
tikkhapañño brāhmaṇo, na bhagavantaṁ avakkhipanto bhaṇati, bhagavato pana

footnote: 1 chaßēéa. payojayissa 2 chaßēéa. vappamaṅgalādīsu 3 cha. kilantosīti

page number: 143

rūpasampattiṁ disvā paññāsampattiṁ sambhāvayamāno kathāpavattanatthampi evamāha
"ahaṁ kho samaṇā"ti. tato bhagavā veneyyavasena sadevake loke
aggakassakavappakabhāvaṁ 1- attano dassento āha "ahampi kho brāhmaṇā"ti.
atha brāhmaṇassa cintā udapādi "ayaṁ samaṇo `kasāmi ca vappāmi
cā'ti āha, na cassa oḷārikāni yuganaṅgalādīni kasibhaṇḍāni passāmi, so
musā nu kho bhaṇati, no"ti bhagavantaṁ tāva pādatalā paṭṭhāya yāva upari kesantā
sammālokayamāno 2- aṅgavijjāya katādhikārattā dvattiṁsavaralakkhaṇasampattimassa
ñatvā "aṭṭhānametaṁ anavakāso, yaṁ evarūpo musā bhaṇeyyā"ti tāvadeva
sañjātabahumāno bhagavati samaṇavādaṁ pahāya gottena bhagavantaṁ samudācaramāno
āha "na kho pana mayaṁ passāma bhoto gotamassā"ti.
evaṁ ca pana vatvā tikkhapañño brāhmaṇo "gambhīratthaṁ sandhāya iminā
etaṁ vuttan"ti ñatvā pucchitvā tamatthaṁ ñātukāmo bhagavantaṁ gāthāya ajjhabhāsi.
tenāha āyasmā ānando "atha kho kasibhāradvājo brāhmaṇo bhagavantaṁ
gāthāya ajjhabhāsī"ti. tattha gāthāyāti akkharapadaniyamitena vacanena. ajjhabhāsīti
abhāsi.
[76-77] tattha brāhmaṇo "kasin"ti yuganaṅgalādikasisambhārasamāyogaṁ
vadati. bhagavā pana yasmā pubbadhammasabhāgena ropetvā kathanannāma buddhānaṁ
ānubhāvo, tasmā buddhānubhāvaṁ dīpento pubbadhammasabhāgena ropento āha
"saddhā bījan"ti. ko panettha pubbadhammasabhāgo, nanu brāhmaṇena bhagavā
yuganaṅgalādikasisambhārasamāyogaṁ pucchito atha ca pana apucchitassa bījassa
sabhāgena ropento āha "saddhā bījan"ti, evañca sati ananusandhikāva ayaṁ

footnote: 1 ma. aggakassakabhāvaṁ 2 ma. samolokayamāno

page number: 144

kathā hotīti? vuccate:- na buddhānaṁ ananusandhikā nāma kathā atthi, nāpi
buddhā pubbadhammasabhāgaṁ āropetvā 1- kathenti. evañcettha anusandhi veditabbā:-
anena hi brāhmaṇena bhagavā yuganaṅgalādikasisambhāravasena kasiṁ pucchito, tassa
anukampāya "idaṁ apucchitan"ti aparihāpetvā samūlaṁ saupakāraṁ sasambhāraṁ saphalaṁ
kasiṁ ñāpetuṁ mūlato paṭṭhāya kasiṁ dassento āha "saddhā bījan"ti. bījaṁ hi
kasiyā mūlaṁ tasmiṁ sati kattabbato, asati akattabbato, tappamāṇena ca
kattabbato. bīje hi sati kasiṁ karonti, asati na karonti. bījappamāṇena ca
kusalā kassakā khettaṁ kasanti, na ūnaṁ "mā no sassaṁ parihāyī"ti, na adhikaṁ
"mā no mogho vāyāmo ahosī"ti. yasmā ca bījameva mūlaṁ, tasmā bhagavā mūlato
paṭṭhāya kasiṁ dassento tassa brāhmaṇassa kasiyā pubbadhammassa bījassa
sabhāgena attano kasiyā pubbadhammaṁ ropento āha "saddhā bījan"ti.
evamettha pubbadhammasabhāgo veditabbo.
pucchitaṁyeva vatvā apucchitaṁ pacchā kiṁ na vuttanti ce? tassa
upakārabhāvato dhammasambandhasamatthabhāvato ca ayañhi brāhmaṇo paññavā,
micchādiṭṭhikule pana jātattā saddhāvirahito. saddhāvirahito ca paññavā paresaṁ
saddhāya attano visaye appaṭipajjamāno visesaṁ nādhigacchati, kilesakālussiya-
bhāvāpagamāppasādamattalakkhaṇāpi cassa dubbalā saddhā balavatiyā paññāya saha
vattamānā atthasiddhiṁ na karoti hatthinā saha ekadhure yuttagoṇo viya. tasmā
tassa saddhā upakārikā. evaṁ tassa brāhmaṇassa saupakārabhāvato taṁ brāhmaṇaṁ
saddhāya patiṭṭhāpentena pacchāpi vattabbo ayamattho pubbe vutto

footnote: 1 sī. aropetvā, chaßēéa. anāropetvā

page number: 145

desanākusalatāya yathā aññatrāpi "saddhā bandhati pātheyyan"ti 1- ca, "saddhā
dutiyā purisassa hotī"ti 2- ca, "saddhīdha vittaṁ purisassa seṭṭhan"ti 3- ca,
"saddhāya tarati oghan"ti 4- ca, "saddhāhattho mahānāgo"ti 5- ca, "saddho 6-
kho bhikkhave ariyasāvakoti cā"ti. 7- tassa 8- bījassa ca upakārikā vuṭṭhi, sā
tadanantaraññeva vuccamānā samatthā hoti. evaṁ dhammasambandhasamatthabhāvato
pacchāpi vattabbo ayamattho pubbe vutto, añño ca evaṁvidho īsāyottādi.
tattha sampasādanalakkhaṇā saddhā, okappanalakkhaṇā vā, pakkhandanarasā,
adhimuttipaccupaṭṭhānā, akālussiyapaccupaṭṭhānā vā, sotāpattiyaṅgapadaṭṭhānā,
saddahitabbadhammapadaṭṭhānā vā, ādāsajalatalādīnaṁ pasādo viya cetaso pasādabhūtā,
udakappasādakamaṇi viya udakassa, sampayuttadhammānaṁ pasādikā. bījanti pañcavidhaṁ
mūlabījaṁ khandhabījaṁ phalabījaṁ aggabījaṁ bījabījameva pañcamanti. taṁ sabbampi viruhanaṭṭhena
bījantveva saṅkhyaṁ gacchati. yathāha "bījañcetaṁ viruhanaṭṭhenā"ti.
tattha yathā brāhmaṇassa kasiyā mūlabhūtaṁ bījaṁ dve kiccāni karoti,
heṭṭhā mūlena patiṭṭhāti, upari aṅkuraṁ uṭṭhāpeti, evaṁ bhagavato kasiyā mūlabhūtā
saddhā heṭṭhā sīlamūlena patiṭṭhāti, upari samathavipassanaṅkuraṁ uṭṭhāpeti. yathā cetaṁ
mūlena paṭhavirasaṁ āporasaṁ gahetvā nāḷena dhaññaparipākagahaṇatthaṁ vaḍḍhati,
evamayaṁ sīlamūlena samathavipassanārasaṁ gahetvā ariyamagganāḷena
ariyaphalaparipākagahaṇatthaṁ 9- vaḍḍhati. yathā ca taṁ subhūmiyaṁ patiṭṭhahitvā
mūlaṅkurapaṇṇanāḷakaṇḍakapasavehi vuḍḍhiṁ virūḷhiṁ vepullaṁ patvā khīraṁ
janetvā anekasāliphalabharitasālisīsaṁ

footnote: 1 saṁ.sa. 15/79/50 2 saṁ.sa. 15/59/43 3 saṁ.sa. 15/73/48, khu.su. 25/184/369
footnote: 4 saṁ.sa. 15/246/258 5 aṅ.chakaka. 22/314/387, khuṭhera. 26/694/366
footnote: 6 chaßēéa. saddhesiko sa. saddhāyiko ma. saddhāya 7 aṅ.sattaka. 23/64/110 (syā)

8 chaßēéa. ayaṁ pāṭho na dissati 9 chaßēéa. ariyaphaladhaññavipāka....

page number: 146

nipphādeti, evamayaṁ cittasantāne patiṭṭhahitvā sīlacittadiṭṭhi-
kaṅkhāvitaraṇamaggāmaggañāṇadassanapaṭipadāñāṇadassanavisuddhīhi vuḍḍhiṁ virūḷhiṁ vepullaṁ
patvā ñāṇadassanavisuddhikhīraṁ janetvā anekapaṭisambhidādhammabharitārahattaphalaṁ 1-
nipphādeti. tenāha bhagavā "saddhā bījan"ti.
tattha siyā "paropaṇṇāsakusaladhammesu 2- ekato uppajjamānesu kasmā
saddhāva bījaṁ vuttā"ti? vuccate:- bījakiccakaraṇato. yathā hi tesu viññāṇaṁyeva
vijānanakiccaṁ karoti, evaṁ saddhā bījakiccaṁ, sā ca sabbakusalānaṁ mūlabhūtā.
yathāha:-
"saddhājāto upasaṅkamati, upasaṅkamanto payirupāsati,
payirupāsanto sotaṁ odahati, ohitasoto dhammaṁ suṇāti, sutvā
dhammaṁ dhāreti, dhatānaṁ dhammānaṁ atthaṁ upaparikkhati, atthaṁ upaparikkhato
dhammā nijjhānaṁ khamanti, dhammanijjhānakkhantiyā sati chando jāyati,
chandajāto ussahati, ussahitvā tulayati, tulayitvā padahati, pahitatto
samāno kāyena ceva paramatthasaccaṁ sacchikaroti, paññāya ca naṁ
ativijjha passatī"ti. 3-
tapati akusaladhamme kāyañcāti tapo, indriyasaṁvaravīriyadhutaṅgadukkarakārikānaṁ
etamadhivacanaṁ, idha pana indriyasaṁvaro adhippeto. vuṭṭhīti vassavuṭṭhivātavuṭṭhīti-
ādinā 4- anekavidhā, idha vassavuṭṭhi adhippetā. yathā hi brāhmaṇassa
vassavuṭṭhisamanuggahitaṁ bījaṁ bījamūlakañca sassaṁ viruhati na milāyati nipphattiṁ
gacchati, evaṁ bhagavato indriyasaṁvarasamanuggahitā saddhā saddhāmūlā ca sīlādayo
dhammā viruhanti na milāyanti nipphattiṁ. tenāha "tapo vuṭṭhī"ti. "paññā

footnote: 1 chaßēéa. anekapaṭisambhidābhiññāpharitaṁ arahattaphalaṁ 2 chaßēéa. paropaññāsa...
footnote: 3 maßēéa. 13/183/158-432/420 5 chaßēéa.....vātavuṭṭhiādinā

page number: 147

me"ti ettha ca vutto mesaddo imesupi padesu yojetabbo "saddhā me
bījaṁ, bījaṁ, tapo me vuṭṭhī"ti. tena kiṁ dīpeti? yathā brāhmaṇa tayā vappite
bīje sace vuṭṭhi atthi, sādhu, no ce atthi, udakampi dātabbaṁ hoti, tathā
mayā hiriīse paññāyuganaṅgale manoyottena ekābaddhe kate vīriyabalibadde
yojetvā satipācanena vijjhitvā attano cittasantānakkhette saddhābīje
vappite vuṭṭhiabhāvo nāma natthi. ayaṁ pana me satataṁ samitaṁ tapo vuṭṭhīti.
pajānāti etāya puggalo, sayaṁ vā pajānātīti paññā, sā
kāmāvacarādibhedato anekavidhā, idha pana saha vipassanāya maggapaññā adhippetā.
yuganaṅgalanti yugañca naṅgalañca. yathā hi brāhmaṇassa yuganaṅgalaṁ, evaṁ bhagavato
duvidhāpi paññā. tattha yathā yugaṁ īsāya upanissayaṁ 1- hoti, purato hoti,
īsābaddhaṁ hoti, yottānaṁ nissayaṁ hoti, balibaddānaṁ ekato gamanaṁ dhāreti, 2-
evaṁ paññā hiripamukhānaṁ dhammānaṁ upanissayā 3- hoti. yathāha "paññuttarā sabbe
kusalā dhammā"ti 4- ca, "paññā hi seṭṭhā kusalā vadanti, nakkhattarājāriva
tārakānan"ti 5- ca. kusalānaṁ dhammānaṁ pubbaṅgamaṭṭhena purato ca hoti. yathāha
"sīlaṁ hirī cāpi satañca dhammo, anvāyikā paññavato bhavantī"ti. 5- hirivippayogena
anuppattito īsābaddhā hoti, manosaṅkhātassa samādhiyottassa nissayapaccayato
yottānaṁ nissayo hoti, accāraddhātilīnabhāvapaṭisedhanato vīriyabalibaddānaṁ
ekato gamanaṁ dhāreti. yathā pana naṅgalaṁ phālayuttaṁ kasanakāle paṭhavīghanaṁ
bhindati, mūlasantānakāni padāleti, evaṁ satiyuttā paññā vipassanākāle
dhammānaṁ santatisamūhakiccārammaṇaghanaṁ bhindati, sabbakilesamūlasantānakāni padāleti.

footnote: 1 sī. uparisayaṁ 2 sī. vāreti 3 sī. uparisayā
footnote: 4 aṅ.aṭṭhaka. 23/189/350 (syā) 5 khu.jā. 27/2468/541 (syā)

page number: 148

sā ca kho lokuttarāva, itarā ca lokiyāpi siyā. tenāha "paññā me
yuganaṅgalan"ti.
hirīyati etāya puggalo, sayaṁ vā hirīyati akusalappavattiṁ jigucchatīti
hirī. taggahaṇena sahacaraṇabhāvato ottappaṁ gahitaṁyeva hoti. Ōsāti
yuganaṅgalasandhārikā dāruyaṭṭhi. yathā hi brāhmaṇassa īsā yuganaṅgalaṁ sandhāreti,
evaṁ evaṁ bhagavatopi hirī lokiyalokuttarapaññāsaṅkhātaṁ yuganaṅgalaṁ sandhāreti hiriyā
asati paññāya abhāvato. yathā ca īsāpaṭibaddhaṁ yuganaṅgalaṁ kiccakaraṁ hoti acalaṁ
asithilaṁ, evaṁ hiripaṭibaddhā ca paññā kiccakārī hoti acalā asithilā
abbokiṇṇā ahirikena. tenāha "hirī īsā"ti.
munātīti mano, cittassetaṁ adhivacanaṁ, idha pana manosīsena taṁsampayutto
samādhi adhippeto. yottanti rajjubandhanaṁ. taṁ tividhaṁ īsāya saha yugassa
bandhanaṁ, yugena saha balibaddānaṁ bandhanaṁ, sārathinā saha balibaddānaṁ
bandhananti. tattha yathā brāhmaṇassa yottaṁ īsāyugabalibadde ekābaddhe
katvā sakakicce paṭipādeti, evaṁ bhagavato samādhi sabbeva te hiripaññāvīriyadhamme
ekārammaṇe avikkhepabhāvena bandhitvā sakakicce paṭipādeti. tenāha "mano
yottan"ti.
sarati etāya cirakatādimatthaṁ puggalo, sayaṁ vā saratīti sati, sā
apammussanalakkhaṇā. 1- phāletīti phālo. pājeti etenāti pājanaṁ. taṁ idha
"pācanan"ti vuccati, patodassetaṁ adhivacanaṁ. phālo ca pācanañca phālapācanaṁ. yathā
hi brāhmaṇassa phālapācanaṁ, evaṁ bhagavato vipassanāyuttā ca maggayuttā ca
sati. tattha yathā phālo naṅgalaṁ anurakkhati, purato cassa gacchati, evaṁ sati

footnote: 1 chaßēéa. asammussa....

page number: 149

kusalānaṁ dhammānaṁ tatiyo samanvesamānā ārammaṇe vā upaṭṭhāpayamānā
paññānaṅgalaṁ rakkhati. tathā hi "satārakkhena cetasā viharatī"tiādīsu 1-
"ārakkhā"ti vuttā. apammussanavasena cassa purato hoti. satiparicite hi dhamme
paññā pajānāti, no pammuṭṭhe. 2- yathā ca pācanaṁ balibaddānaṁ vijjhanabhayaṁ
dassentaṁ saṁsīdanaṁ na deti, uppathagamanañca vāreti, evaṁ sati vīriyabalibaddānaṁ
apāyabhayaṁ dassentī kosajjasaṁsīdanaṁ na deti, kāmaguṇasaṅkhāte agocare cāraṁ
nivāretvā kammaṭṭhāne niyojentī uppathagamanañca vāreti. tenāha "sati me
phālapācanan"ti.
[78] kāyaguttoti tividhena kāyasucaritena gutto. vacīguttoti catubbidhena
vacīsucaritena gutto. ettāvatā pātimokkhasaṁvarasīlaṁ vuttaṁ. āhāre udare yatoti
ettha āhāramukhena sabbapaccayānaṁ saṅgahitattā catubbidhepi paccaye yato saṁyato
nirupakkilesoti attho. iminā ājīvapārisuddhisīlaṁ vuttaṁ. udare yatoti udare
yato saṁyato mitabhojī, āhāre mattaññūti vuttaṁ hoti. iminā bhojane
mattaññutāmukhena paccayapaṭisevanasīlaṁ vuttaṁ. tena kiṁ dīpeti? yathā tvaṁ brāhmaṇa
bījaṁ vappitvā sassaparipālanatthaṁ kaṇṭakavatiṁ vā rukkhavatiṁ vā pākāraparikkhepaṁ
vā karosi, tena te gomahiṁsamigagaṇā pavesaṁ alabhamānā 3- sassaṁ na vilumpanti,
evamahampi saddhābījaṁ vappitvā nānappakārakusalasassaparipālanatthaṁ kāyavacīāhāra-
guttimayaṁ tividhaṁ parikkhepaṁ karomi, tena me rāgādiakusaladhammagomahisamigagaṇā
pavesaṁ alabhantā nānappakāraṁ kusalasassaṁ na vilumpantīti.
saccaṁ karomi niddānanti ettha dvīhi dvārehi avisaṁvādanaṁ saccaṁ. niddānanti
chedanaṁ lunanaṁ uppāṭanaṁ, karaṇavacanatthe 4- cetaṁ upayogavacanaṁ veditabbaṁ. ayañhi

footnote: 1 chaßēéa. sammuṭṭhe 2 aṅ.chakka. 22/297/352 (syā)
footnote: 3 chaßēéa. alabhantā 4 chaßēéa. karaṇatthe

page number: 150

ettha attho "saccena karomi niddhānan"ti. kiṁ vuttaṁ hoti? yathā tvaṁ
bāhiraṁ kasiṁ kasitvā sassadūsakānaṁ tiṇānaṁ hatthena vā asitena vā niddhānaṁ
karosi, evamahampi ajjhattikaṁ kasiṁ kasitvā kusalasassadūsakānaṁ visaṁvādanatiṇānaṁ
saccena niddhānaṁ 1- karomi. Ñāṇasaccaṁ vā ettha saccanti veditabbaṁ, yantaṁ
yathābhūtañāṇanti vuccati, tena attasaññādīnaṁ tiṇānaṁ niddhānaṁ karomīti evaṁ
yojetabbaṁ. atha vā niddānanti chedakaṁ lāvakaṁ, uppāṭakanti attho. evaṁ
sante yathā tvaṁ dāsaṁ vā kammakaraṁ vā niddhānaṁ karosi, "niddhehi tiṇānī"ti tiṇānaṁ
chedakaṁ lāvakaṁ uppāṭakaṁ karosi, evamahaṁ saccaṁ karomīti upayogavacaneneva vattuṁ
yujjati. atha vā saccanti diṭṭhisaccaṁ. tamahaṁ niddhānaṁ karomi, chinditabbaṁ
lunitabbaṁ uppāṭetabbaṁ karomīti evampi upayogavacaneneva vattuṁ yujjati.
soraccaṁ me pamocananti ettha yantaṁ "kāyiko avītikkamo vācasiko
avītikkamo"ti, evaṁ sīlameva "soraccan"ti vuttaṁ na taṁ idha adhippetaṁ, vuttameva
etaṁ "kāyagutto"tiādinā nayena, arahattaphalaṁ pana adhippetaṁ. tampi hi sundare
nibbāne ratabhāvato "soraccan"ti vuccati. pamocananti yoggavissajjanaṁ. kiṁ
vuttaṁ hoti? yathā tava pamocanaṁ punapi sāyanhe vā dutiyadivase vā
anāgatasaṁvacchare vā yojetabbato appamocanameva hoti, na mama evaṁ. na hi
mama antarā mocanannāma atthi. ahañhi dīpaṅkaradasabalakālato pabhuti paññānaṅgale
vīriyabalibadde yojetvā cattāri asaṅkhyeyyāni kappasatasahassañca mahākasiṁ
kasanto tāva na muñaciṁ, yāva na sammāsambodhiṁ abhisambujjhiṁ. yadā ca me
sabbantaṁ kālaṁ khepetvā bodhirukkhamūle aparājitapallaṅke nisinnassa sabbaguṇaparivāraṁ
arahattaphalaṁ udapādi, tadā mayā taṁ sabbussukkapaṭippassaddhippattiyā

footnote: 1 chaßēéa. niddānaṁ, evamuparipi

page number: 151

pamuttaṁ, nadāni puna yojetabbaṁ bhavissatīti. etamatthaṁ sandhāya bhagavā āha
"soraccamme pamocanan"ti.
[79] vīriyaṁ me dhuradhorayhanti ettha vīriyanti "kāyiko vā cetasiko
vā vīriyārambho"tiādinā nayena vuttappadhānaṁ. dhurāya dhorayhaṁ dhuradhorayhaṁ, dhuraṁ
vahatīti attho. yathā hi brāhmaṇassa dhurāya dhorayhākaḍḍhitaṁ naṅgalaṁ bhūmighanaṁ
bhindati, mūlasantānakāni ca padāleti, evaṁ bhagavato vīriyākaḍḍhitaṁ paññānaṅgalaṁ
yathāvuttaṁ ghanaṁ bhindati, kilesasantānakāni ca padāleti. tenāha "vīriyaṁ me
dhuradhorayhan"ti. atha vā purimadhuraṁ vahantā dhurā, mūladhuraṁ vahantā dhorayhā. dhurā
ca dhorayhā ca dhuradhorayhaṁ. 1- tattha yathā brāhmaṇassa ekamekasmiṁ naṅgale
catubalibaddappabhedaṁ dhuradhorayhaṁ vahantaṁ uppannānuppannatiṇamūlaghātaṁ
sassasampattiñca sādheti, evaṁ bhagavato catusammappadhānavīriyappabhedaṁ dhuradhorayhaṁ vahantaṁ
uppannānuppannākusalamūlaghātaṁ kusalasampattiñca sādheti. tenāha "vīriyaṁ me
dhuradhorayhan"ti.
yogakkhemādhivāhananti ettha yogehi khemattā "yogakkheman"ti nibbānaṁ
vuccati, taṁ adhigantvā 2- vāhīyati, abhimukhaṁ vā vāhīyatīti adhivāhanaṁ, yogakkhemassa
adhivāhanaṁ yogakkhemādhivāhanaṁ. tena kiṁ dīpeti? yathā tava dhuradhorayhaṁ puratthimaṁ
disaṁ pacchimādīsu vā aññataraṁ abhimukhaṁ vāhīyati, tathā mama dhuradhorayhaṁ
nibbānābhimukhaṁ vāhīyati.
evaṁ vāhiyamānañca gacchati anivattantaṁ. yathā tava naṅgalaṁ vahantaṁ
dhuradhorayhaṁ khettakoṭiṁ patvā puna nivattati, evaṁ anivattantaṁ dīpaṅkarakālato
pabhuti gacchateva. yasmā vā tena tena maggena pahīnā kilesā puna 3-
pahātabbā na honti, yathā tava naṅgalena chinnāni tiṇāni punapi aparasmiṁ

footnote: 1 chaßēéa. dhuradhorayhā 2 cha. adhikatvā 4 chaßēéa. punappunaṁ

page number: 152

samaye chinditabbāni honti, tasmāpi etaṁ 1- paṭhamamaggavasena diṭṭhekaṭṭhe
kilese, dutiyavasena oḷārike kilese, tatiyavasena anusahagate kilese,
catutthavasena sabbakilese pajahantaṁ gacchati anivattantaṁ. atha vā gacchati anivattantanti
nivattanarahitaṁ hutvā gacchatīti attho. tanti taṁ dhuradhorayhaṁ. evamettha 2-
padacchedo veditabbo. evaṁ gacchantañca yathā tava dhuradhorayhaṁ na taṁ ṭhānaṁ
gacchati, yattha gantvā kassako asoko nissoko virajo hutvā na socati,
etaṁ pana taṁ ṭhānaṁ gacchati, yattha gantvā na socati. yattha satipācanena etaṁ
vīriyadhuradhorayhaṁ codento gantvā mādiso kassako asoko nissoko virajo
hutvā na socati, taṁ sabbasokasallasamugghātabhūtaṁ nibbānāmatasaṅkhātaṁ ṭhānaṁ
gacchatīti.
[80] idāni nigamanaṁ karonto bhagavā imaṁ gāthamāha:-
"evamesā kasī kaṭṭhā sā hoti amatapphalā
etaṁ kasiṁ kasitvāna sabbadukkhā pamuccatī"ti.
tassāyaṁ saṅkhepattho:- mayā brāhmaṇa esā saddhābījā tapovuṭṭhiyā
anuggahitā kasi paññāmayaṁ yuganaṅgalaṁ hirimayañca īsaṁ manomayena yottena
ekābaddhaṁ katvā paññānaṅgale satiphālaṁ ākoṭṭetvā satipācanaṁ gahetvā
kāyavacīāhāraguttiyā gopetvā saccaṁ niddhānaṁ katvā soraccaṁ pamocanaṁ
vīriyaṁ dhuradhorayhaṁ yogakkhemābhimukhaṁ anivattantaṁ vāhantena kaṭṭhā, kasikammapariyosānaṁ
catubbidhaṁ sāmaññaphalaṁ pāpitā, sā hoti amatapphalāti, sā esā kasi
amatapphalā hoti. amataṁ vuccati nibbānaṁ, nibbānānisaṁsā hotīti attho. sā
kho panesā kasi na mamevekassa amatapphalā hoti, apica kho pana yo koci

footnote: 1 sī. tathā mama 2 chaßēéa. evampettha

page number: 153

khattiyo vā brāhmaṇo vā vesso vā suddo vā gahaṭṭho vā pabbajito
vā etaṁ kasiṁ kasati, so sabbopi etaṁ kasiṁ kasitvāna, sabbadukkhā pamuccatīti 1-
sabbasmā vaṭṭadukkhadukkhadukkhasaṅkhāradukkhavipariṇāmadukkhā pamuccatīti. evaṁ bhagavā
brāhmaṇassa arahattanikūṭena nibbānapariyosānaṁ katvā desanaṁ niṭṭhāpesi.
tato brāhmaṇo gambhīratthadesanaṁ sutvā "mama kasiphalaṁ bhuñjitvā
aparajju eva chāto hoti, imassa pana kasi amatapphalā, tassā phalaṁ bhuñjitvā
sabbadukkhā pamuccatī"ti ca viditvā pasanno pasannākāraṁ kātuṁ pāyāsaṁ
dātumāraddho. tenāha "atha kho kasibhāradvājo"ti. tattha mahatiyāti mahatiyanti
attho. kaṁsapātiyāti suvaṇṇapātiyaṁ, satasahassagghanike attano suvaṇṇathāle.
vaḍḍhetvāti chupitvā, ākiritvāti vuttaṁ hoti. bhagavato upanāmesīti
sappimadhuphāṇitādīhi vicittaṁ 2- katvā dukūlavitānena paṭicchādetvā ukkhipitvā
sakkaccaṁ tathāgatassa abhihari, kinti? "bhuñjatu bhavaṁ gotamo pāyāsaṁ kassako bhavan"ti.
tato kassakabhāvasādhakaṁ kāraṇamāha "yañhi .pe. kasatī"ti, yasmā bhavaṁ .pe.
kasatīti vuttaṁ hoti. atha bhagavā "gāthābhigītamme"ti āha.
[81] tattha gāthābhigītanti gāthāhi abhigītaṁ, gāthāyo bhāsitvā laddhanti
vuttaṁ hoti. meti mayā. abhojaneyyanti bhuñjanārahaṁ na hoti. sampassatanti
sammā ājīvapārisuddhiṁ 3- passataṁ, samantā vā passataṁ sampassataṁ, buddhānanti
vuttaṁ hoti. nesa dhammoti "gāthābhigītaṁ bhuñjitabban"ti esa dhammo etaṁ
cārittaṁ na hoti, tasmā gāthābhigītaṁ panudanti buddhā, paṭikkhipanti na bhuñjantīti.
kiṁ pana bhagavatā pāyāsatthaṁ gāthā abhigītā, yena evamāhāti? na
etamatthaṁ abhigītā, apica kho pana pāto paṭṭhāya khettasamīpe ṭhatvā

footnote: 1 chaßēéa. pamuccati 2 chaßēéa. vicitraṁ 3 chaßēéa. ājīvasuddhiṁ

page number: 154

kaṭacchubhikkhampi alabhitvā puna sakalabuddhaguṇe pakāsetvā laddhaṁ tadetaṁ naṭanaccakādīhi
naccitvā gāyitvā ca laddhasadisaṁ hoti, tena "gāthābhigītan"ti vuttaṁ. tādisañca
yasmā buddhānaṁ na kappati, tasmā "abhojaneyyan"ti vuttaṁ. appicchatānurūpaṁ
cetaṁ na hoti, tasmāpi pacchimaṁ janataṁ anukampamānena ca evaṁ vuttaṁ. yatra ca
nāma parappakāsitenāpi attano guṇena uppannaṁ lābhaṁ paṭikkhipanti seyyathāpi
appiccho ghaṭikāro kumbhakāro, tatra kathaṁ koṭippattāya appicchatāya samannāgato
bhagavā attanāva attano guṇappakāsanena uppannaṁ lābhaṁ sādiyissati, yato
yuttameva etaṁ bhagavatā vuttanti. 1-
ettāvatā "appasannaṁ adātukāmaṁ brāhmaṇaṁ gāthābhāsanena 2- dātukāmaṁ
katvā samaṇo gotamo bhojanaṁ paṭiggahesi, āmisakāraṇā imassa desanā"ti
imamhā lokapavādā attānaṁ mocento desanāpārisuddhiṁ dīpetvā idāni
ājīvapārisuddhiṁ dīpento āha "dhamme satī brāhmaṇa vuttiresā"ti. tassattho:-
ājīvapārisuddhidhamme vā dasavidhasucaritadhamme vā buddhānaṁ cārittadhamme vā
sati saṁvijjamāne anusahagate 3- vattamāne vuttiresā ekantavodātā ākāse
pāṇippasāraṇakappā esanā pariyesanā jīvitavutti buddhānaṁ brāhmaṇāti.
[82] evaṁ vutte brāhmaṇo "pāyāsaṁ me paṭikkhipati, akappiyaṁ kiretaṁ bhojanaṁ,
adhañño vatasmi, dānaṁ dātuṁ 4- na labhāmī"ti domanassaṁ uppādetvā 5- "appeva
nāma aññaṁ paṭiggaṇheyyā"ti ca cintesi. taṁ ñatvā bhagavā "ahaṁ bhikkhācāravelaṁ
paricchinditvā āgato `ettakena kālena imaṁ brāhmaṇaṁ pasādessāmī'ti,
brāhmaṇo ca domanassaṁ akāsi, idāni tena domanassena mayi cittaṁ pakopetvā

footnote: 1 ma. bhagavato vattanti, cha. bhagavato vattunti
footnote: 2 cha. gāthāgāyanena 3 cha. anupahate
footnote: 4 ka. ahaññe tasmiṁ, dātuṁ 5 ka. uppādesi

page number: 155

amatavaradhammaṁ paṭivijjhituṁ na sakkhissatī"ti brāhmaṇassa pasādajananatthaṁ tena
patthitamanorathaṁ pūrento āha "aññena ca kevalinan"ti. tattha kevalinanti
sabbaguṇaparipuṇṇaṁ, sabbayogavisaṁyuttaṁ vāti attho. mahantānaṁ sīlakkhandhādīnaṁ
guṇānaṁ esanato mahesiṁ. parikkhīṇasabbāsavattā khīṇāsavaṁ. hatthapādakukkuccamādiṁ
katvā vūpasantasabbakukkuccattā kukkuccavūpasantaṁ. upaṭṭhahassūti parivisassu 1-
paṭimānayassu. evaṁ brāhmaṇena citte uppāditepi pariyāyameva bhaṇati, na tu
bhaṇati "dehi, āharāhī"ti. sesamettha uttānatthameva.
atha brāhmaṇo "ayaṁ pāyāso bhagavato ānīto, nāhaṁ arahāmi taṁ attano
chandena kassaci dātun"ti cintetvā āha "atha kassa cāhan"ti. tato bhagavā
"taṁ pāyāsaṁ ṭhapetvā tathāgataṁ tathāgatasāvakañca aññassa ajīraṇadhammo"ti ñatvā āha
"khvāhaṁ tan"ti tattha sadevakavacanena pañcakāmāvacaradevaggahaṇaṁ, samārakavacanena
chaṭṭhakāmāvacaradevaggahaṇaṁ, sabrahmakavacanena rūpāvacarabrahmaggahaṇaṁ arūpāvacarā
pana bhuñjeyyunti asambhāvaneyyā. sassamaṇabrāhmaṇivacanena sāsanapaccatthikapaccāmitta-
samaṇabrāhmaṇaggahaṇaṁ samitapāpavāhitapāpasamaṇabrāhmaṇaggahaṇañca, pajāvacanena
sattalokaggahaṇaṁ, sadevamanussavacanena sammutidevāvasesamanussaggahaṇaṁ.
evamettha tīhi vacanehi okāsaloko, dvīhi pajāvasena sattaloko gahitoti
veditabbo. esa saṅkhepo, vitthāraṁ pana āḷavakasutte vaṇṇayissāma.
kasmā pana sadevakādīsu kassaci na sammā pariṇāmaṁ gaccheyyāti?
oḷārike sukhumojāpakkhipanato. imasmiṁ hi pāyāse bhagavantaṁ uddissa
gahitamatteyeva devatāhi ojā pakkhittā yathā sujātāya pāyāse, cundassa ca
sūkaramaddave paccamāne, verañjāyañca bhagavatā gahitagahitālope, bhesajjakkhandhake
ca kaccāyanassa guḷhakumbhasmiṁ avasiṭṭhaguḷhe. so oḷārike sukhumojāpakkhipanato

footnote: 1 sī. paṭicarassu

page number: 156

devānaṁ na pariṇamati. devā hi sukhumasarīrā, tesaṁ oḷāriko manussāhāro na
sammā pariṇamati. manussānampi na pariṇamati. manussā hi oḷārikasarīrā, tesaṁ
sukhumā dibbojā na sammā pariṇamati. tathāgatassa pana pakatiaggināva pariṇamati,
sammā jīrati. kāyabalañāṇabalappabhāvenāti eke. tathāgatasāvakassa khīṇāsavassetaṁ
samādhibalena mattaññutāya ca pariṇamati, itaresaṁ iddhimantānampi na pariṇamati.
acintanīyaṁ vā ettha kāraṇaṁ, buddhavisayo esoti.
tena hi tvanti yasmā aññaṁ na passāmi, mama na kappati, mama
akappantaṁ sāvakassapi me na kappati, tasmā tvaṁ brāhmaṇāti vuttaṁ hoti.
appahariteti parittaharitatiṇe, apparūḷhaharitatiṇe vā pāsāṇapiṭṭhisadise.
appāṇaketi nippāṇake, pāyāsajjhottharaṇakāraṇena maritabbapāṇarahite vā
mahāudakakkhandhe, saha tiṇanissitehi pāṇehi tiṇānaṁ pāṇakānañca anukampanatthāya 1-
etaṁ vuttaṁ. cicciṭāyati ciṭiciṭāyatīti evaṁ saddaṁ karoti. saṁdhūmāyatīti 2- samantā
dhūmāyati. sampadhūmāyatīti 3- tatheva adhimattaṁ dhūmāyati. kasmā evaṁ ahosīti? bhagavato
ānubhāvena, na udakassa, na pāyāsassa, na brāhmaṇassa, na aññesaṁ
devayakkhādīnaṁ. bhagavā hi brāhmaṇassa dhammasaṁvegatthaṁ tathā adhiṭṭhāsi. seyyathāpi
nāmāti opammanidassanametaṁ, yathā phāloti ettakameva vuttaṁ hoti. saṁviggo
cittena, lomahaṭṭhajāto sarīrena. sarīre kirassa navanavuti lomakūpasahassāni
suvaṇṇabhittiyā āhatamaṇināgadantā viya uddhaggā ahesuṁ. sesaṁ pākaṭameva.
pādesu pana nipatitvā bhagavato dhammadesanaṁ abbhānumodamāno bhagavantaṁ
etadavoca "abhikkantaṁ bho gotama abhikkantaṁ bho gotamā"ti. abbhānumodane

footnote: 1 chaßēéa. anurakkhaṇatthāya 2 chaßēéa. saṁdhūpāyatīti 3 chaßēéa. sampadhūpāyatīti

page number: 157

hi ayamidha abhikkantasaddo. vitthārato panassa maṅgalasuttavaṇṇanāyaṁ atthavaṇṇanā
āvibhavissati. yasmā ca abbhānumodanatthe, tasmā sādhu sādhu bho gotamāti
vuttaṁ hotīti veditabbaṁ.
"bhaye kodhe pasaṁsāyaṁ turite kotūhalecchare
hāse soke pasāde ca kare āmeḍitaṁ budho"ti
iminā ca lakkhaṇena idha pasādavasena pasaṁsāvasena cāyaṁ dvikkhattuṁ vuttoti
veditabbo. atha vā abhikkantanti atikkantaṁ 1- atiiṭṭhaṁ atimanāpaṁ, atisundaranti
vuttaṁ hoti.
tattha ekena abhikkantasaddena desanaṁ thometi, ekena attano pasādaṁ.
ayañhi ettha adhippāyo:- abhikkantaṁ bho gotama yadidaṁ bhoto gotamassa dhammadesanā,
abhikkantaṁ yadidaṁ bhoto gotamassa dhammadesanaṁ āgamma mama pasādoti. bhagavato eva
vā vacanaṁ dve atthe sandhāya thometi:- bhoto gotamassa vacanaṁ abhikkantaṁ
dosanāsanato, abhikkantaṁ guṇādhigamanato, tathā saddhājananato, paññājananato,
sātthato, sabyañjanato, uttānapadato, gambhīratthato, kaṇṇasukhato, hadayaṅgamato,
anattukkaṁsanato, aparavambhanato, karuṇāsītalato, paññāvadātato, āpātharamaṇīyato,
vimaddakkhamato, suyyamānasukhato, vīmaṁsiyamānahitatoti evamādīhi yojetabbaṁ.
tato parampi catūhi upamāhi desanaṁyeva thometi. tattha nikkujjitanti adhomukhaṁ
ṭhapitaṁ heṭṭhā mukhajātaṁ vā. ukkujjeyyāti uparimukhaṁ kareyya. paṭicchannanti
tiṇādīhi chāditaṁ 2- vivareyyāti ugghāṭeyya. mūḷhassāti disāmūḷhassa. maggaṁ
ācikkheyyāti hatthe gahetvā "esa maggo"ti vadeyya. andhakāreti
kāḷapakkhacātuddasīaḍḍharattaghanavanasaṇḍameghapaṭalehi caturaṅge tamasi. ayaṁ tāva padattho.

footnote: 1 sī. atikantaṁ, ma. abhikkantaṁ, cha. abhikantaṁ 2 chaßēéa. tiṇapaṇṇādicchāditaṁ

page number: 158

ayaṁ pana adhippāyayojanā:- yathā koci nikkujjitaṁ ukkujjeyya, evaṁ
saddhammavimukhaṁ asaddhammapatitaṁ maṁ asaddhammā vuṭṭhāpentena, yathā paṭicchannaṁ
vivareyya, evaṁ kassapassa bhagavato sāsanantaradhānā pabhuti micchādiṭṭhigahanapaṭicchannaṁ
sāsanaṁ vivarantena, yathā mūḷhassa maggaṁ ācikkheyya, evaṁ
kummaggamicchāmaggapaṭipannassa me saggamokkhamaggaṁ ācikkhantena, yathā andhakāre
telapajjotaṁ dhāreyya, evaṁ mohandhakāranimuggassa me buddhādiratanarūpāni
apassato tappaṭicchādakamohandhakāraviddhaṁ sakadesanāpajjotadhāraṇena mayhaṁ bhotā
gotamena etehi pariyāyehi desitattā anekapariyāyena dhammo pakāsito.
atha vā ekacciyena matena yasmā ayaṁ dhammo dukkhadassanena ca asubhe
"subhan"ti vipallāsappahānena ca nikkujjitukkujjitasadiso, samudayadassanena
dukkhe "sukhan"ti vipallāsappahānena ca paṭicchannavivaraṇasadiso, nirodhadassanena
anicce "niccan"ti vipallāsappahānena ca mūḷhassa maggācikkhanasadiso,
maggadassanena anattani "attā"ti vipallāsappahānena ca andhakāre
telapajjotasadiso 1- tasmā seyyathāpi nāma nikkujjitaṁ vā ukkujjeyya .pe.
pajjotaṁ dhāreyya "cakkhumanto rūpāni dakkhantī"ti, evaṁ pakāsito hoti.
yasmā panettha saddhātapakāyaguttatādīhi sīlakkhandho pakāsito hoti,
paññāya paññākkhandho, hirimanāadīhi samādhikkhandho, yogakkhemena nirodhoti
evaṁ tikkhandho ariyamaggo nirodho cāti sarūpeneva dve ariyasaccāni pakāsitāni,
tattha maggo paṭipakkho samudayassa, nirodho dukkhassāti paṭipakkhena dve. iti
iminā pariyāyena cattāri ariyasaccāni 2- pakāsitāni. tasmā anekapariyāyena
pakāsito hotīti veditabbo.

footnote: 1 chaßēéa. pajjotasadiso 2 chaßēéa. saccāni

page number: 159

esāhantiādīsu eso ahanti esāhaṁ. saraṇaṁ gacchāmīti pādesu
nipatitvā paṇipātena saraṇagamanena gatopi idāni vācāya samādiyanto āha,
atha vā paṇipātena buddhaṁyeva saraṇaṁ tatoti idāni taṁ ādiṁ katvā sesadhammasaṁghepi
gantuṁ āha. ajjataggeti ajjataṁ ādiṁ katvā, ajjadaggeti vā pāṭho, dakāro
padasandhikaro, ajja aggaṁ katvāti vuttaṁ hoti. pāṇehi upetaṁ pāṇupetaṁ, yāva me
jīvitaṁ pavattati, tāva upetaṁ, anaññasatthukaṁ tīhi saraṇagamanehi saraṇaṁ gataṁ maṁ
bhavaṁ gotamo dhāretu jānātūti vuttaṁ hoti. ettāvatānena sutānurūpā paṭipatti
dassitā hoti. nikkujjitādīhi vā satthu sampattiṁ dassetvā iminā
"esāhan"tiādinā sissasampatti dassitā. tena vā paññāpaṭilābhaṁ dassetvā
iminā saddhāpaṭilābho dassito. idāni evaṁ paṭiladdhasaddhena paññavatā yaṁ
kattabbaṁ, taṁ kātukāmo 1- bhagavantaṁ yācati "labheyyāhan"ti. tattha bhagavato
iddhiādīhi abhippasāditacitto "bhagavāpi cakkavattirajjaṁ pahāya pabbajito,
kimaṅgaṁ panāhan"ti saddhāya pabbajjaṁ yācati, tattha paripūrakāritaṁ patthento
paññāya upasampadaṁ. sesaṁ pākaṭameva.
eko vūpakaṭṭhotiādīsu pana eko kāyavivekena, vūpakaṭṭho cittavivekena,
appamatto kammaṭṭhāne satiavijahanena, ātāpī kāyikacetasikavīriyasaṅkhātena
ātāpena, pahitatto kāye ca jīvite ca anapekkhatāya viharanto
aññatarairiyāpathavihārena. na cirassevāti pabbajjaṁ upādāya vuccati. kulaputtāti
duvidhā kulaputtā jātikulaputto ca ācārakulaputto ca, ayaṁ pana ubhayathāpi kulaputto.
agārasmāti gharā. agārassa 2- hitaṁ agāriyaṁ, kasigorakkhādikuṭumbaposanakammaṁ
vuccati, natthi ettha agāriyanti anagāriyaṁ, pabbajjāyetaṁ adhivacanaṁ. pabbajantīti

footnote: 1 chaßēéa. kattukāmo 2 chaßēéa. agārānaṁ

page number: 160

upagacchanti upasaṅkamanti. tadanuttaranti taṁ anuttaraṁ. brahmacariyapariyosānanti
maggabrahmacariyassa pariyosānaṁ, arahattaphalanti vuttaṁ hoti. tassa hi atthāya
kulaputtā pabbajanti. diṭṭheva dhammeti tasmiṁyeva attabhāve. sayaṁ abhiññā
sacchikatvāti attanāyeva paññāya paccakkhaṁ katvā aparappaccayaṁ ñatvāti attho.
upasampajja vihāsīti pāpuṇitvā sampādetvā vā vihāsi. evaṁ viharanto ca
khīṇā jāti .pe. abbhaññāsi. etenassa paccavekkhaṇabhūmiṁ dasseti.
katamā panassa jāti khīṇā, kathañca naṁ abbhaññāsīti? vuccate:-
na tāvassa atītā jāti khīṇā pubbeva khīṇattā, na anāgatā anāgate
vāyāmābhāvato, 1- na paccuppannā vijjamānattā. yā pana maggassa abhāvitattā
uppajjeyya ekacatupañcavokārabhavesu ekacatupañcakkhandhappabhedā jāti, sā
maggassa bhāvitattā anuppādadhammataṁ āpajjanena khīṇā. taṁ so maggabhāvanāya
pahīnakilese paccavekkhitvā kilesābhāve vijjamānampi kammaṁ āyatiṁ appaṭisandhikaṁ
hotīti jānanto jānāti.
vusitanti vutthaṁ parivutthaṁ, kataṁ caritaṁ niṭṭhāpitanti attho. brahmacariyanti
maggabrahmacariyaṁ. kataṁ karaṇīyanti catūsu saccesu catūhi maggehi pariññāpahāna-
sacchikiriyābhāvanāvasena soḷasavidhampi kiccaṁ niṭṭhāpitanti attho. nāparaṁ
itthattāyāti idāni puna itthabhāvāya evaṁ soḷasakiccabhāvāya kilesakkhayāya vā
maggabhāvanā natthīti. atha vā itthattāyāti itthabhāvato, imasmā evampakārā idāni
vattamānakkhandhasantānā aparaṁ khandhasantānaṁ natthi, ime pana pañcakkhandhā
pariññātā tiṭṭhanti chinnamūlako rukkho viyāti abbhaññāsi. aññataroti eko.

footnote: 1 i. nānāgatā pubbe cetarahi ca anāgatattā

page number: 161

arahatanti arahantānaṁ. mahāsāvakānaṁ abbhantaro āyasmā bhāradvājo ahosīti
ayaṁ kirettha adhippāyoti.
paramatthajotikāya khuddakaṭṭhakathāya
suttanipātavaṇṇanāya
kasibhāradvājasuttavaṇṇanā niṭṭhitā.
-------------
5. cundasuttavaṇṇanā
[83] pucchāmi muniṁ pahūtapaññanti cundasuttaṁ. kā uppatti? saṅkhepato
tāva attajjhāsayaparajjhāsayāṭṭhuppattipucchāvasikabhedato catūsu uppattīsu imassa
suttassa pucchāvasikā uppatti. vitthārato pana ekaṁ samayaṁ bhagavā mallesu
cārikañcaramāno mahatā bhikkhusaṁghena saddhiṁ yena pāvā tadavasari. tatra sudaṁ
bhagavā pāvāyaṁ viharati cundassa kammāraputtassa ambavane. ito pabhuti yāva
"atha kho bhagavā pubbaṇhasamayaṁ nivāsetvā pattacīvaramādāya saddhiṁ bhikkhusaṁghena,
yena cundassa kammāraputtassa nivesanaṁ tenupasaṅkami, upasaṅkamitvā paññatte
āsane nisīdī"ti 1- tāva sutte āgatanayena 2- vitthāretabbaṁ.
evaṁ bhikkhusaṁghena saddhiṁ nisinne bhagavati cundo kammāraputto buddhappamukhaṁ
bhikkhusaṁghaṁ parivisanto byañjanasūpādiggahaṇatthaṁ bhikkhūnaṁ suvaṇṇabhājanāni
upanāmesi, apaññatte sikkhāpade keci bhikkhū suvaṇṇabhājanāni sampaṭicchiṁsu, 3-
keci na sampaṭicchiṁsu. 3- bhagavato pana ekameva bhājanaṁ attano selamayaṁ pattaṁ,
dutiyabhājanaṁ buddhā na gaṇhanti. tattha aññataro pāpabhikkhu sahassagghanikaṁ

footnote: 1 dīßēáahā. 10/189/112 2 chaßēéa. āgatanayeneva 3 chaßēéa. paṭicchiṁsu

page number: 162

suvaṇṇabhājanaṁ attano bhojanatthāya sampattaṁ theyyacittena kuñcikatthavikāyaṁ
pakkhipi. cundo parivisitvā hatthapādaṁ dhovitvā bhagavantaṁ namassamāno bhikkhusaṁghaṁ
olokento taṁ bhikkhuṁ addasa, disvā ca pana apassamāno viya hutvā na naṁ
kiñci abhaṇi bhagavati ca theresu ca gāravena, apica "micchādiṭṭhikānaṁ vacanapatho
mā ahosī"ti. so "kiṁ nu kho saṁvarayuttāyeva samaṇā, udāhu bhinnasaṁvarā
īdisāpi samaṇā"ti ñātukāmo sāyanhasamaye bhagavantaṁ upasaṅkamitvā āha
"pucchāmi munin"ti.
tattha pucchāmīti idaṁ "tisso pucchā adiṭṭhajotanā pucchā"tiādinā 1-
nayena niddese vuttanayameva. muninti etampi "monaṁ vuccati ñāṇaṁ. yā
paññā pajānanā .pe. sammādiṭṭhi, tena ñāṇena samannāgato muni,
monappattoti, tīṇi moneyyāni kāyamoneyyan"tiādinā 2- nayena tattheva
vuttanayameva. ayaṁ panettha saṅkhepo:- pucchāmīti okāsaṁ karonto muninti
munimuniṁ bhagavantaṁ ālapati. pahūtapaññantiādīni thutivacanāni, tehi taṁ muniṁ
thunāti. tattha pahūtapaññanti vipulapaññaṁ. Ñeyyapariyantikattā cassa vipulatā
veditabbā. iti cundo kammāraputtoti idaṁ dvayaṁ dhaniyasutte vuttanayameva.
ito paraṁ pana ettakampi avatvā sabbaṁ vuttanayaṁ chaḍḍetvā avuttanayameva
vaṇṇayissāma.
buddhanti tīsu buddhesu tatiyabuddhaṁ. dhammassāminti maggadhammassa
janakattā puttasseva pitaraṁ attanā uppāditasippāyatanādīnaṁ viya ca ācariyaṁ
dhammassāmiṁ, dhammissaraṁ dhammarājaṁ dhammavasavattinti attho. vuttampi cetaṁ:-
"so hi brāhmaṇa bhagavā anuppannassa maggassa
uppādetā, asañjātassa maggassa sañjanetā, anakkhātassa

footnote: 1 khu.cūḷa. 30/122/47 (syā) 2 khußēáahā. 29/67/67, khu.cūḷa. 30/164/82-3 (syā)

page number: 163

maggassa akkhātā, maggaññū maggavidū maggakovido, maggānugā ca
pana etarahi sāvakā viharanti pacchā samannāgatā"ti. 1-
vītataṇhanti vigatakāmabhavavibhavataṇhaṁ. dipaduttamanti 2- dvipadānaṁ uttamaṁ. tattha
kiñcāpi bhagavā na kevalaṁ dvipaduttamo eva, atha kho yāvatā sattā apadā vā
dvipadā vā .pe. nevasaññīnāsaññino vā, tesaṁ sabbesaṁ uttamo. atha kho
ukkaṭṭhaparicchedavasena dipaduttamotveva 3- vuccati. dvipadā hi sabbasattānaṁ
ukkaṭṭhā cakkavattimahāsāvakapaccekabuddhādīnaṁ 4- tattha uppattito, tesañca
uttamoti vutte sabbasattuttamoti vuttoyeva hoti. sārathīnaṁ pavaranti sāretīti
sārathi, hatthidamakādīnametaṁ adhivacanaṁ. tesañca bhagavā pavaro anuttarena damakena 5-
purisadamme dametuṁ samatthabhāvato. yathāha:-
"hatthidamakena bhikkhave hatthidammo sārito ekaṁyeva disaṁ
dhāvati puratthimaṁ vā pacchimaṁ vā uttaraṁ vā dakkhiṇaṁ vā. assadamakena
bhikkhave assadammo .pe. godamakena bhikkhave godammo .pe.
dakkhiṇaṁ vā. tathāgatena hi bhikkhave arahatā sammāsambuddhena
purisadammo sārito aṭṭha disā vidhāvati, rūpī rūpāni passati, ayaṁ
paṭhamā 6- disā .pe. saññāvedayitanirodhaṁ upasampajja viharati, ayaṁ
aṭṭhamī disā"ti. 7-
katīti atthappabhedapucchā. loketi sattaloke. samaṇāti pucchitabbātthanidassanaṁ.
iṅghāti yācanatthe nipāto. tadiṅghāti te iṅgha. brūhīti ācikkha
kathayassūti.

footnote: 1 ma.u. 14/79/59, khußēáahā. 29/889/551-2 (syā) 2 chaßēéa. dvipaduttamanti
footnote: 3 chaßēéa. dvipaduttamo 4 chaßēéa....paccekabuddhabuddhānaṁ
footnote: 5 chaßēéa. damanena 6 chaßēéa. ayamekā 7 ma.u. 14/312/285-6

page number: 164

[84] evaṁ vutte bhagavā cundaṁ kammāraputtaṁ "kiṁ bhante kusalaṁ, kiṁ
akusalan"tiādinā 1- nayena gihipañhaṁ apucchitvā samaṇapañhaṁ pucchantaṁ disvā
āvajjento "taṁ pāpabhikkhuṁ sandhāya ayaṁ pucchatī"ti ñatvā tassa
paññattivohāramattā 2- assamaṇabhāvaṁ dīpento āha "caturo samaṇā"ti. tattha caturoti
saṅkhyāparicchedo. samaṇāti kadāci bhagavā titthiye samaṇavādena vadati. yathāha
"yāni tāni puthusamaṇabrāhmaṇānaṁ vatakotūhalamaṅgalānī"ti. 3- kadāci puthujjane.
yathāha "samaṇā samaṇāti vo bhikkhave jano sañjānātī"ti. 4- kadāci sekkhe.
yathāha "idheva bhikkhave samaṇo, idha dutiyo samaṇo"ti 5- kadāci khīṇāsave.
yathāha "āsavānaṁ khayā samaṇo hotī"ti. kadāci attānaṁyeva. yathāha "samaṇoti
bhikkhave tathāgatassetaṁ adhivacanan"ti. 6- idha pana tīhi padehi sabbepi ariye
sīlavantaṁ puthujjanañca, catutthena itaraṁ assamaṇampi bhaṇḍukāsāvakaṇṭhaṁ kevalaṁ
vohāramattakena samaṇoti saṅgaṇhitvā "caturo samaṇā"ti āha. na pañcamatthīti
imasmiṁ dhammavinaye vohāramattakena paṭiññāmattakenāpi pañcamo samaṇo nāma
natthi.
te te āvikaromīti te caturo samaṇe tava pākaṭe karomi. sakkhipuṭṭhoti
sammukhā pucchito. maggajinoti maggena sabbakilese vijitāvīti attho.
maggadesakoti paresaṁ maggadesako. 7- magge jīvatīti sattasu sekkhesu yo koci
sekkho apariyositamaggavāsattā lokuttare, sīlavantaputhujjano ca lokiye magge
jīvati nāma, sīlavantaputhujjano vā lokuttaramagganimittaṁ jīvanatopi magge jīvatīti
veditabbo. yo ca maggadūsīti yo ca dussīlo micchādiṭṭhi maggapaṭilomāyapi 8-
paṭipattiyā maggassa dūsakoti attho.

footnote: 1 ma.u. 14/296/267 2 chaßēéa.,i. aññatra vohāramattā
footnote: 3 maßēáū. 12/407/364 4 maßēáū. 12/435/382
footnote: 5 dīßēáahā. 10/214/133, maßēáū. 12/139/98, aṅ.catukka. 21/241/265

6 aṅ.aṭṭhaka. 23/192/352 (syā) 7 chaßēéa. maggaṁ desetā 8 chaßēéa...paṭilomāya

page number: 165

[85] "ime te caturo samaṇā"ti evaṁ bhagavatā saṅkhepena uddiṭṭhe
caturo samaṇe "ayaṁ nāmettha maggajino, ayaṁ maggadesako, ayaṁ magge jīvati,
ayaṁ maggadūsī"ti evaṁ paṭivijjhituṁ asakkonto puna pucchituṁ cundo āha
"kaṁ maggajinan"ti. tattha magge jīvati meti yo so magge jīvati, taṁ me brūhi
puṭṭhoti. sesaṁ pākaṭameva.
[86] idānissa bhagavā caturopi samaṇe catūhi gāthāhi niddisanto
āha "yo tiṇṇakathaṁkatho visallo"ti. tattha tiṇṇakathaṁkatho visalloti etaṁ
uragasutte vuttanayameva. ayaṁ pana viseso:- yasmā imāya gāthāya maggajinoti
buddhasamaṇo adhippeto, tasmā sabbaññutaññāṇena kathaṁkathāpatirūpakassa
sabbadhammesu aññāṇassa tiṇṇattāpi "tiṇṇakathaṁkatho"ti veditabbo. pubbe
vuttanayena hi tiṇṇakathaṁkathāpi sotāpannādayo paccekabuddhapariyosānā
sakadāgāmivisayādīsu buddhavisayapariyosānesu appaṭihatañāṇappabhāvattā 1- pariyāyena
atiṇṇakathaṁkathāva honti, bhagavā pana sabbappakārena tiṇṇakathaṁkathoti.
nibbānābhiratoti nibbāne abhirato, phalasamāpattivasena sadā nibbānaninnacittoti
attho. tādiso ca bhagavā. yathāha:-
"so kho ahaṁ aggivessana tassāyeva gāthāya pariyosāne
tasmiṁyeva purimasmiṁ samādhinimitte ajjhattameva cittaṁ saṇṭhapemi
2- sannisādemi, ekodiṁ karomi, 2- samādahāmī"ti. 3-
anānugiddhoti kañci dhammaṁ taṇhāgedhena anānugijjhanto. lokassa
sadevakassa netāti āsayānusayānulomena dhammaṁ desetvā pārāyanamahāsamayādīsu

footnote: 1 chaßēéa. paṭihata... 2-2 ka. sannisīdāmi, ekodikaropi
footnote: 3 maßēáū. 12/387/345

page number: 166

anekesu suttantesu aparimāṇānaṁ devamanussānaṁ saccapaṭivedhasampādanena
sadevakassa lokassa netā gamayitā tāretā, pāraṁ sampāpetāti attho. tādinti
tādisaṁ, 1- yathāvuttappakāraṁ lokadhammehi vā 2- nibbikāranti attho. sesamettha
pākaṭameva.
[87] evaṁ bhagavā imāya gāthāya "maggajinan"ti buddhasamaṇaṁ niddisitvā
idāni khīṇāsavasamaṇaṁ niddisanto āha "paramaṁ paraman"ti. tattha paramaṁ nāma
nibbānaṁ, sabbadhammānaṁ aggaṁ uttamanti attho. paramanti yodha ñatvāti taṁ
paramaṁ paramamicceva yo idha sāsane ñatvā paccavekkhaṇañāṇena. akkhāti vibhajati 3-
idheva dhammanti nibbānadhammaṁ akkhāti, attanā paṭividdhattā paresaṁ pākaṭaṁ
karoti "idaṁ nibbānan"ti maggadhammaṁ vibhajati "ime cattāro satipaṭṭhānā
.pe. ayaṁ ariyo aṭṭhaṅgiko maggo"ti. ubhayampi vā ugghaṭitaññūnaṁ
saṅkhepadesanāya ācikkhati, vipañcitaññūnaṁ vitthāradesanāya vibhajati. evaṁ
ācikkhanto ca "idheva sāsane ayaṁ dhammo, na ito bahiddhā"ti sīhanādaṁ
nadanto akkhāti ca vibhajati. tena vuttaṁ "akkhāti vibhajati 3- idheva dhamman"ti.
taṁ kaṅkhachidaṁ muniṁ anejanti taṁ evarūpaṁ catusaccapaṭivedhena attano, desanāya
ca paresaṁ kaṅkhacchedanena kaṅkhacchidaṁ, moneyyasamannāgamena muniṁ, ejāsaṅkhātāya
taṇhāya abhāvato anejaṁ dutiyaṁ bhikkhunamāhu maggadesinti.
[88] evaṁ imāya gāthāya sayaṁ anuppannaṁ 4- maggaṁ uppādetvā
desanāya anuttaro maggadesī samānopi dūtamiva lekhavācakamiva ca rañño attano
sāsanaharaṁ sāsanajotakañca "maggadesin"ti khīṇāsavasamaṇaṁ niddisitvā idāni

footnote: 1 sī. tādinaṁ 2 chaßēéa. vā-saddo na dissati
footnote: 3 chaßēéa. vibhajate 4 chaßēéa.,i. anuttaraṁ

page number: 167

sekkhasamaṇañca sīlavantaputhujjanasamaṇañca niddisanto āha "yo dhammapade"ti.
tattha padavaṇṇanā pākaṭāyeva. ayaṁ panettha atthavaṇṇanā:- yo nibbānadhammassa
padattā dhammapade, ubho ante anupagamma desitattā āsayānurūpato vā
satipaṭṭhānādinānappakārehi desitattā sudesite, maggasamaṅgīpi anavasitamaggakiccattā
magge jīvati, sīlasaṁyamena saññato, kāyādīsu supatiṭṭhitāya cirakatādisaraṇāya
vā satiyā satimā, anumattassāpi vajjassa abhāvato anavajjattā, koṭṭhāsabhāvena
ca padattā sattattiṁsabodhipakkhiyadhammasaṅkhātāni anavajjapadāni bhaṅgañāṇato pabhuti
bhāvanāsevanāya sevamāno, taṁ bhikkhūnaṁ tatiyaṁ maggajīvinti āhūti.
[89] evaṁ bhagavā imāya gāthāya "maggajīvin"ti sekkhasamaṇaṁ sīlavantaṁ
puthujjanasamaṇañca niddisitvā idāni taṁ bhaṇḍukāsāvakaṇṭhaṁ 1- kevalaṁ
vohāramattakasamaṇaṁ 2- niddisanto āha "chadanaṁ katvānā"ti. tattha chadanaṁ katvānāti
patirūpaṁ karitvā, vesaṁ gahetvā, liṅgaṁ dhāretvāti attho. subbatānanti
buddhapaccekabuddhasāvakānaṁ. tesaṁ hi sundarāni vatāni, tasmā te subbatāti
vuccanti. pakkhandīti pakkhandako, anto pavisakoti attho. dussīlo hi
gūthapaṭicchādanatthaṁ tiṇapaṇṇādicchadanaṁ viya attano dussīlabhāvapaṭicchādanatthaṁ
subbatānaṁ chadanaṁ katvāna 3- "ahampi bhikkhū"ti bhikkhumajjhe pakkhandati,
"ettakavassena bhikkhunā gahetabbaṁ etan"ti lābhe dīyamāne "ahaṁ
ettakavasso"ti gaṇhituṁ pakkhandati, tena vuccati "chadanaṁ katvāna subbatānaṁ
pakkhandī"ti. catunnampi khattiyādikulānaṁ uppannaṁ pasādaṁ ananurūpapaṭipattiyā
dūsetīti kuladūsako. pagabbhoti aṭṭhaṭṭhānena kāyapāgabbhiyena, catuṭṭhānena
vacīpāgabbhiyena, anekaṭṭhānena manopāgabbhiyena ca samannāgatoti attho.
ayamettha saṅkhepo, vitthāraṁ pana mettasuttavaṇṇanāyaṁ pavakkhāma. 4-

footnote: 1 ma. bhaṇḍuṁ kāsāvakaṇṭhaṁ 2 chaßēéa. vohāramattasamaṇaṁ
footnote: 3 chaßēéa. katvā 4 chaßēéa. vakkhāma

page number: 168

katapaṭicchādanalakkhaṇāya māyāya samannāgatattā māyāvī. sīlasaṁyamābhāvena
asaññato. 1- palāpasadisattā palāpo. yathā hi palāpo anto taṇḍularahitopi
bahi thusena vīhi viya dissati, evamidhekacco anto sīlādiguṇasāravirahitopi bahi
subbatacchadanena samaṇavesena samaṇo viya dissati, eso 2- evaṁ palāpasadisattā
"palāpo"ti vuccati. ānāpānassatisutte pana "apalāpāyaṁ bhikkhave parisā, nippalāpāyaṁ
bhikkhave parisā suddhā sāre 3- patiṭṭhitā"ti 4- evaṁ puthujjanakalyāṇopi
"palāpo"ti vutto. idha pana kapilasutte ca "tato palāpe vāhetha assamaṇe
samaṇamānine"ti evaṁ pārājiko "palāpo"ti vutto. patirūpena caraṁ sa maggadūsīti
taṁ subbatānaṁ chadanaṁ katvā yathā carantaṁ "āraññiko ayaṁ, rukkhamūliko,
paṁsukūliko, piṇḍapātiko, appiccho, santuṭṭho"ti maṁ 5- jano jānāti, evaṁ
patirūpena yuttarūpena vā bāhiramaṭṭhena ācārena 6- caraṁ so puggalo 6- attano
lokuttaramaggassa, paresaṁ sugatimaggassa ca dūsanato "maggadūsī"ti veditabbo.
[90] evaṁ imāya gāthāya "maggadūsī"ti dussīlaṁ vohāramattakasamaṇaṁ
niddisitvā idāni tesaṁ aññamaññaṁ abyāmissībhāvaṁ dīpento āha "ete
ca paṭivijjhī"ti. tassattho:- ete caturo samaṇe yathāvuttena lakkhaṇena
paṭivijjhi aññāsi sacchākāsi yo gahaṭṭho khattiyo vā brāhmaṇo vā añño
vā koci, imesaṁ catunnaṁ samaṇānaṁ lakkhaṇassavanamattena sutavā, tasseva
lakkhaṇassa ariyānaṁ santike sutattā ariyasāvako, teyeva samaṇe "ayañca ayañca
evaṁlakkhaṇo"ti pajānanamattena sappañño, yādiso ayaṁ pacchā vutto maggadūsī,
itarepi sabbe netādisāti ñatvā iti disvā evaṁ pāpaṁ 8- karontampi etaṁ

footnote: 1 ka. asaṁyato 2 chaßēéa. so 3 ka. parisuddhasāre
footnote: 4 ma.u. 14/146/129 5 chaßēéa. ayaṁ pāṭho na dissati
footnote: 6-6 chaßēéa. caranto puggalo 7 ka. pāpakaṁ

page number: 169

pāpabhikkhuṁ disvā. tatthāyaṁ yojanā:- ete ca paṭivijjhi yo gahaṭṭho sutavā
ariyasāvako sappañño tassa tāya paññāya sabbe "netādisā"ti ñatvā
viharato iti disvā na hāpeti saddhā, evaṁ pāpakammaṁ karontaṁ pāpabhikkhuṁ
disvāpi na hāpeti na hāyati nassati saddhāti.
evaṁ imāya gāthāya tesaṁ abyāmissībhāvaṁ dīpetvā idāni iti disvāpi
"sabbe netādisā"ti jānantaṁ ariyasāvakaṁ pasaṁsanto āha "kathaṁ hi duṭṭhenā"ti
tassa sambandho:- etadeva ca kathañhi yuttaṁ sutavato ariyasāvakassa,
yadidaṁ ekaccaṁ pāpaṁ karontaṁ iti disvāpi sabbe "netādisā"ti jānanaṁ.
kiṁkāraṇā 1- ? kathañhi duṭṭhena asampaduṭṭhaṁ, suddhaṁ asuddhena samaṁ kareyyāti.
tassattho:- kathaṁ hi sutavā ariyasāvako sappañño sīlavipattiyā duṭṭhena maggadūsinā
aduṭṭhaṁ itaraṁ samaṇaṁ taṁsadisamattameva parisuddhaṁ kāyasamācāratādīhi 2- asuddhena
pacchimena vohāramattakasamaṇena samaṁ kareyya sadisanti jāneyyāti.
suttapariyosāne upāsakassa maggo vā phalaṁ vā na kathitaṁ. kaṅkhāmattameva
hi tassa pahīnanti.
paramatthajotikāya khuddakaṭṭhakathāya
suttanipātavaṇṇanāya
cundasuttavaṇṇanā niṭṭhitā.
6. parābhavasuttavaṇṇanā
evamme sutanti parābhavasuttaṁ. kā uppatti? maṅgalasuttaṁ kira sutvā
devānaṁ etadahosi "bhagavatā maṅgalasutte sattānaṁ vuḍḍhiñca sotthiñca

footnote: 1 sī.,ka. kiṁkāraṇaṁ 2 i. itaraṁ samaṇattayaṁ suddhaṁ samaṇattayameva parisuddhakāyasamācāra-
footnote: tādīhi, chaßēéa. itaraṁ samaṇattayaṁ, suddhaṁ samaṇattayamevaṁ aparisuddhakāyasamācāratādīhi

page number: 170

kathayamānena ekaṁsena bhavo eva kathito, no parābhavo, handa dāni yena sattā
parihāyanti vinassanti, taṁ nesaṁ parābhavampi pucchāmā"ti. atha maṅgalasuttakathitadivasato
dutiyadivase dasasahassacakkavāḷesu devatāyo parābhavasuttaṁ sotukāmā
imasmiṁ ekacakkavāḷe sannipatitvā ekavālaggakoṭiokāsamatte dasapi vīsampi
tiṁsampi cattālīsampi paññāsampi saṭṭhipi sattatipi asītipi sukhumattabhāvaṁ 1-
nimminitvā sabbadevamārabrahmāno siriyā ca tejena ca adhigayha virocamānaṁ
paññattapavarabuddhāsane 2- nisinnaṁ bhagavantaṁ parivāretvā aṭṭhaṁsu. tato sakkena
devānamindena āṇatto aññataro devaputto bhagavantaṁ parābhavapañhaṁ pucchi,
atha bhagavā pucchāvasena imaṁ suttaṁ abhāsi.
tattha "evamme sutan"tiādi 3- āyasmatā ānandena vuttaṁ, "parābhavantaṁ
purisan"tiādinā nayena ekantarikā gāthā devaputtena vuttā, "suvijāno bhavaṁ
hotī"tiādinā nayena ekantarikā eva avasānagāthā ca bhagavatā vuttā, tadetaṁ
sabbampi samodhānetvā "parābhavasuttan"ti vuccati. tattha "evamme sutan"tiādīsu
yaṁ vattabbaṁ, taṁ sabbaṁ maṅgalasuttavaṇṇanāyaṁ vakkhāma.
[91] parābhavantaṁ purisantiādīsu pana parābhavantanti parihāyantaṁ vinassantaṁ.
purisanti yaṁ kiñci sattaṁ jantuṁ. mayaṁ pucchāma gotamanti 4- sesadevehi saddhiṁ
attānaṁ dassetvā 5- okāsaṁ karonto 6- so devaputto gottena bhagavantaṁ ālapati.
bhagavantaṁ puṭṭhumāgammāti 7- mayaṁ hi bhagavantaṁ pucchissāmāti tato tato cakkavāḷā
āgatāti attho. etena ādaraṁ dasseti. kiṁ parābhavato mukhanti evaṁ āgatānaṁ
amhākaṁ brūhi parābhavato purisassa kiṁ mukhaṁ kiṁ dvāraṁ kā yoni kiṁ kāraṇaṁ,

footnote: 1 chaßēéa. sukhumattabhāve 2 chaßēéa. paññattavara...evamuparipi
footnote: 3 ka. ādikaṁ 4 chaßēéa. gotamāti 5 chaßēéa. nidassetvā
footnote: 6 chaßēéa. kārento 7 chaßēéa. bhavantaṁ puṭṭhumāgamhāti

page number: 171

yena mayaṁ parābhavantaṁ purisaṁ jāneyyāmāti attho. etena "parābhavantaṁ
purisan"ti ettha vuttassa parābhavato purisassa parābhavakāraṇaṁ pucchati.
parābhavakāraṇe hi ñāte tena kāraṇasāmaññena sakkā yo koci parābhavapuriso
jānitunti.
[92] athassa bhagavā suṭṭhu pākaṭīkaraṇatthaṁ paṭipakkhaṁ dassetvā
puggalādhiṭṭhānāya desanāya parābhavamukhaṁ dīpento āha "suvijāno bhavan"ti.
tassattho:- yvāyaṁ bhavaṁ vaḍḍhanto aparihāyanto puriso, so suvijāno hoti,
sukhena akasirena akicchena sakkā vijānituṁ. yo cāyaṁ 1- parābhavatīti parābhavo,
parihāyati vinassati, yassa tumhe taṁ 2- parābhavato purisassa mukhaṁ maṁ pucchatha, sopi
suvijāno. kathaṁ? ayaṁ hi dhammakāmo bhavaṁ hoti dasakusalakammapathadhammaṁ kāmeti
piheti pattheti suṇāti paṭipajjati, so taṁ paṭipattiṁ disvā sutvā ca jānitabbato
suvijāno hoti. itaropi dhammadessī parābhavo, tameva dhammaṁ dessati na kāmeti
na piheti na pattheti na suṇāti na paṭipajji, so etaṁ 3- vippaṭipattiṁ disvā
sutvā ca jānitabbato suvijāno hotīti. evamettha bhagavā paṭipakkhaṁ dassento
atthato dhammakāmataṁ bhavato mukhaṁ dassetvā dhammadessitaṁ parābhavato mukhaṁ
dassetīti veditabbaṁ.
[93] atha sā devatā bhagavato bhāsitaṁ abhinandamānā āha "iti hetan"ti.
tassattho:- iti hi yathā vutto bhagavatā, tatheva 4- etaṁ vijānāma gaṇhāma
dhārema, paṭhamo so parābhavo so dhammadessitalakkhaṇo 5- paṭhamo parābhavo.
yāni mayaṁ parābhavamukhāni vijānituṁ āgatamha, 6- tesu idaṁ tāva ekaṁ parābhavato

footnote: 1 chaßēéa. yopāyaṁ 2 chaßēéa. ayaṁ pāṭho na dissati 3 chaßēéa. taṁ
footnote: 4 ma. iti yathāvuttadhammadessitameva 5 chaßēéa...ḍessitā... 6 chaßēéa. āgatamhā

page number: 172

mukhanti vuttaṁ hoti. tattha viggaho:- parābhavanti etenāti parābhavo. kena
ca parābhavanti? yaṁ pana 1- parābhavato mukhaṁ kāraṇaṁ, tena. byañjanamattena eva
hi ettha nānākaraṇaṁ, atthato pana parābhavoti vā parābhavato mukhanti vā
nānākaraṇaṁ natthi. evametaṁ parābhavato mukhaṁ vijānāmāti abhinanditvā tato paraṁ
ñātukāmā mayanti āha 2- "dutiyaṁ bhagavā brūhi, kiṁ parābhavato mukhan"ti. ito
parañca tatiyaṁ catutthantiādīsupi iminā eva nayena attho veditabbo.
[94] byākaraṇapakkhepi ca yasmā te te sattā tehi tehi 3-
parābhavamukhehi samannāgatā, na ekoyeva sabbehi, na ca sabbe ekeneva, 4-
tasmā tesaṁ tesaṁ tāni tāni parābhavamukhāni dassetuṁ "asantassa piyā hontī"ti-
ādinā nayena puggalādhiṭṭhānāya eva desanāya nānāvidhāni parābhavamukhāni
byākāsīti veditabbā. 5-
tatthāyaṁ 6- saṅkhepato atthavaṇṇanā:- asanto nāma cha satthāro,
ye vā panaññepi avūpasantena kāyavacīmanokammena samannāgatā, te asanto
assa piyā honti sunakkhattādīnaṁ acelakakorakkhattiyādayo viya. santo nāma
buddhapaccekabuddhasāvakā, ye vā panaññepi vūpasantena kāyavacīmanokammena
samannāgatā, te sante na kurute piyaṁ, attano piye iṭṭhe kante manāpe
na kuruteti attho. veneyyavasena hettha vacanabhedo katoti veditabbo. atha vā
sante na kurute iti sante na sevatīti attho yathā "rājānaṁ sevatī"ti. etasmiṁ
hi atthe rājānaṁ piyaṁ kuruteti 7- saddavidū vaṇṇenti. 8- piyanti piyamāno

footnote: 1 chaßēéa. ca-saddo na dissati 2 chaßēéa. ñātukāmatāyāha
footnote: 3 ma. yehi yehi 4 ma. na ekoyeva na ca dve, atha kho anekā
footnote: 5 ka. veditabbo 6 chaßēéa. tatrāyaṁ 7 sī. pakuruteti

8 chaßēéa. mantenti

page number: 173

tussamāno modamānoti attho. asataṁ dhammo nāma dvāsaṭṭhi diṭṭhigatāni,
dasākusalakammapathā vā. taṁ asataṁ dhammaṁ roceti piheti pattheti sevati. evametāya
gāthāya asantapiyatā santāppiyatā asataṁ dhammarocanañca 1- tividhaṁ parābhavato
mukhaṁ vuttaṁ. etena hi samannāgato puriso parābhavati parihāyati, neva idha na
huraṁ vuḍḍhiṁ pāpuṇāti, tasmā "parābhavato mukhan"ti vuccati. vitthāraṁ panettha
"asevanā ca bālānaṁ, paṇḍitānañca sevanā"ti gāthāvaṇṇanāyaṁ vakkhāma.
[96] niddāsīlī nāma yo gacchantopi nisīdantopi tiṭṭhantopi
sayānopi niddāyati eva. sabhāsīlī nāma saṅgaṇikārāmataṁ bhassārāmatamanuyutto.
anuṭṭhātāti vīriyatejavirahito uṭṭhānasīlo na hoti, aññehi codiyamāno
gahaṭṭho vā samāno gahaṭṭhakammaṁ, pabbajito vā pabbajitakammaṁ na ārabhati.
alasoti jātialaso, accantābhibhūto thinena ṭhitaṭṭhāne ṭhito eva hoti, nisinno 2-
nisinnaṭṭhāne nisinno eva hoti, attano ussāhena aññaṁ iriyāpathaṁ na
kappeti. atīte araññe aggimhi dāpite 3- apalāyanālasā cettha nidassanaṁ.
ayamettha ukkaṭṭhaparicchedo tato lāmakaparicchedenāpi pana alaso alasotveva
veditabbo. dhajova rathassa, dhūmova aggino, kodho paññāṇamassāti kodhapaññāṇo.
dosacarito khippakodho 4- arukūpamacitto puggalo evarūpo hoti. imāya gāthāya
niddāsīlatā sabhāsīlatā anuṭṭhānasīlatā 5- alasatā kodhapaññāṇatāti pañcavidhaṁ
parābhavamukhaṁ vuttaṁ. etena hi samannāgato neva gahaṭṭho gahaṭṭhavuḍḍhiṁ, na
pabbajito pabbajitavuḍḍhiṁ pāpuṇāti, aññadatthu parihāyatiyeva parābhavatiyeva,
tasmā "parābhavato mukhan"ti vuccati.

footnote: 1 chaßēéa. asaddhammarocanañcāti 2 chaßēéa. ayaṁ pāṭho na dissati
footnote: 3 chaßēéa. uṭṭhite 4 chaßēéa. khippakopi 5 chaßēéa. anuṭṭhānatā

page number: 174

[98] mātāti janikā veditabbā. pītāti janakoyeva. jiṇṇakaṁ sarīrasithilatāya.
gatayobbanaṁ yobbanātikkamena āsītikaṁ vā nāvutikaṁ vā sayaṁ kammāni kātumasamatthaṁ.
pahusantoti samattho samiddho 1- sukhaṁ jīvamāno. na bharatīti na poseti. imāya
gāthāya mātāpitūnaṁ abharaṇaṁ aposanaṁ anupaṭṭhānaṁ ekaṁyeva parābhavamukhaṁ vuttaṁ.
etena hi samannāgato yaṁ taṁ:-
"tāya naṁ pāricariyāya mātāpitūsu paṇḍitā
idheva naṁ pasaṁsanti pecca sagge pamodatī"ti 2-
mātāpitubharaṇe ānisaṁsaṁ vuttaṁ, taṁ na pāpuṇāti, aññadatthu "mātāpitaropi na
bharati, kaṁ aññaṁ bharissatī"ti nindañca vajjanīyatañca duggatiñca pāpuṇanto
parābhavatiyeva, tasmā "parābhavato mukhan"ti vuccati.
[100] pāpānaṁ bāhitattā brāhmaṇaṁ, samitattā samaṇaṁ. brāhmaṇakulappabhavampi
vā brāhmaṇaṁ, pabbajjūpagataṁ samaṇaṁ, tato aññaṁ vāpī yaṁ kiñci
yācanakaṁ. musāvādena vañcetīti "vada bhante paccayenā"ti pavāretvā yācito
vā paṭijānitvā pacchā appadānena tassa taṁ visaṁvādeti. 3- imāya gāthāya
brāhmaṇādīnaṁ musāvādena vañcanaṁ ekameva parābhavamukhaṁ vuttaṁ. etena hi
samannāgato idha nindaṁ, samparāye duggatiṁ sugatiyampi adhippāyavipattiñca
pāpuṇāti. vuttañhetaṁ:-
"dussīlassa sīlavipannassa pāpako kittisaddo abbhuggacchatī"ti. 4-
tathā:-
"catūhi bhikkhave dhammehi samannāgato yathābhataṁ nikkhitto
evaṁ niraye, katamehi catūhi, musāvādī hotī"tiādi. 5-

footnote: 1 chaßēéa. samāno 2 aṅ.catukka. 21/63/80 3 chaßēéa. taṁ āsaṁ visaṁvādeti
footnote: 4 vißēáahā. 5/245/61, dīßēáahā. 10/149/77, aṅ.pañcaka. 22/213/281
footnote: 5 aṅ.catukka. 21/82/94

page number: 175

tathā:-
"idha sāriputta ekacco samaṇaṁ vā brāhmaṇaṁ vā upasaṅkamitvā
pavāreti `vada bhante paccayenā'ti, so yena pavāreti, taṁ na deti.
so ce tato cuto itthattaṁ āgacchati, so yaññadeva 1- vaṇijjaṁ
payojeti sāssa hoti chedagāminī. idha pana sāriputta .pe. so
yena pavāreti, na taṁ yathādhippāyaṁ deti, so ce tato cuto
itthattaṁ āgacchati, so yaññadeva vaṇijjaṁ payojeti, sāssa na
hoti yathādhippāyā"ti. 2-
evamimāni nindādīni pāpuṇanto parābhavatiyeva, tasmā "parābhavato
mukhan"ti vuttaṁ.
[102] pahūtavittoti pahūtajātarūparajatamaṇiratano. sahiraññoti sakahāpaṇo.
sabhojanoti anekasūpabyañjanabhojanasampanno. eko bhuñjati sādūnīti sādūni 3-
bhojanāni attano puttānampi adatvā paṭicchannokāse bhuñjatīti eko bhuñjati
sādūni. 4- imāya gāthāya bhojane giddhatāya bhojanamacchariyaṁ ekaṁyeva parābhavamukhaṁ
vuttaṁ. etena hi samannāgato nindaṁ vajjanīyaṁ duggatinti evamādīni pāpuṇanto
parābhavatiyeva, tasmā "parābhavato mukhan"ti vuttaṁ. vuttanayeneva ca sabbaṁ
suttānusārena yojetabbaṁ, ativitthārabhayena pana idāni yojanānaṁ nayaṁ
adassetvā atthamattameva bhaṇāma.
[104] jātitthaddho nāma yo "ahaṁ jātisampanno"ti mānaṁ janetvā
tena thaddho vātapūritabhastā viya uddhumāto hutvā na kassaci onamati. esa

footnote: 1 chaßēéa. yaṁ yadeva 2 aṅ.catukka. 21/79/92
footnote: 3 ka. sādhūni 4 ka. sādhūni bhuñjati

page number: 176

nayo dhanagottatthaddhesu. saññātimatimaññetīti attano ñātimpi jātiyā atimaññati
sakyā viya viḍūḍabhaṁ. dhanenāpi ca "kapaṇo ayaṁ daliddo"ti atimaññati,
sāmīcimattampi na karoti, tassa te ñātayo parābhavameva icchanti. imāya gāthāya
vatthuto catubbidhaṁ lakkhaṇato ekameva parābhavamukhaṁ vuttaṁ.
[106] itthidhuttoti itthīsu sāratto, yaṁ kiñci atthi, taṁ sabbampi datvā
aparāparaṁ itthiṁ saṅgaṇhāti. tathā sabbampi attano santakaṁ nikkhipitvā
surāpānappayutto surādhutto. nivatthasāṭakampi nikkhipitvā jūtakīḷanamanuyutto
akkhadhuttoti. 1- etehi tīhi ṭhānehi yaṁ kiñcipi laddhaṁ hoti, tassa vināsanato 2-
laddhaṁ laddhaṁ vināsetīti veditabbo. yo 3- evaṁvidho so 4- parābhavatiyeva.
tenassetaṁ imāya gāthāya tividhaṁ parābhavamukhaṁ vuttaṁ.
[108] sehi dārehīti attano dārehi. yo attano dārehi asantuṭṭho
hutvā vesiyāsu padussati, tathā paradāresu, so yasmā vesīnaṁ dhanuppadānena 5-
ca paradārasevanena ca rājadaṇḍādīhi ca parābhavatiyeva, tenassetaṁ imāya
gāthāya duvidhaṁ parābhavamukhaṁ vuttaṁ.
[110] atītayobbanoti yobbanamaticca āsītiko vā nāvutiko vā
hutvā āneti pariggaṇhāti. timbarutthaninti timbaruphalasadisatthaniṁ taruṇadārikaṁ.
tassā issā na supatīti "daharāya nāma mahallakena saddhiṁ rati ca saṁvāso ca
amanāpo, mā heva kho taruṇaṁ pattheyyā"ti 6- issāya taṁ rakkhanto na supati.
yasmā kāmarāgena ca issāya ca dayhanto bahiddhā kammante ca appayojento
parābhavatiyeva, tenassetaṁ imāya gāthāya issāya 7- asupanaṁ ekaṁyeva parābhavamukhaṁ
vuttaṁ.

footnote: 1 chaßēéa. akkhadhutto 2 ma. vināsanattā
footnote: 3-4 chaßēéa. imā pāṭhā na paññāyanti 5 chaßēéa. dhanappadānena 6 ka. paṭṭheyyāti 7 chaßēéa. imaṁ issāya

page number: 177

[112] soṇḍinti macchamaṁsādīsu 1- lolaṁ gedhajātaṁ. 2- vikiraṇinti tesaṁ
atthāya dhanaṁ paṁsukaṁ viya vikiritvā nāsanasīlaṁ. purisaṁ vāpi tādisanti puriso
vāpi yo evarūpo hoti, yo taṁ issariyasmiṁ ṭhāpeti, 3- lañchanamuddikādīni
datvā gharāvāse vā kammante vā vaṇijjādivohāresu vā byāpāraṁ kāreti, 4-
so yasmā tassa dosena dhanakkhayaṁ pāpuṇanto parābhavatiyeva, tenassetaṁ imāya
gāthāya tathāvidhassa issariyasmiṁ ṭhāpanaṁ 5- ekaṁyeva parābhavamukhaṁ vuttaṁ.
[114] appabhogo nāma sannicitānañca bhogānaṁ āyamukhassa ca bhagavato.
mahātaṇhoti mahatiyā bhogataṇhāya samannāgato, yaṁ laddhaṁ, tena asantuṭṭho.
khattiye jāyate kuleti khattiyānaṁ kule jāyati. so ca rajjaṁ patthayatīti 6- so
etāya rajjaṁ patthayanakāmatāya 7- mahātaṇhatāya anupāyena uppaṭipāṭiyā attano
dāyajjabhūtaṁ alabbhaneyyaṁ vā parasantakaṁ vā rajjaṁ pattheti, so evaṁ patthento 8-
yasmā tampi appakaṁ bhogaṁ yodhādīnaṁ 9- datvā rajjaṁ apāpuṇanto parābhavatiyeva,
tenassetaṁ imāya gāthāya rajjapatthanaṁ ekaṁyeva parābhavamukhaṁ vuttaṁ.
[115] ito paraṁ yadi sā devatā "terasamaṁ bhagavā brūhi .pe.
satasahassimaṁ bhagavā brūhī"ti puccheyya, tampi 10- bhagavā katheyya. yasmā pana sā
devatā "kiṁ imehi pucchitehi, ekamettha vuḍḍhikaraṁ natthī"ti tāni parābhavamukhāni
asuyyamānā 11- ettakampi pucchitvā vippaṭisārī hutvā tuṇhī ahosi, tasmā
bhagavā tassā ajjhāsayaṁ 12- viditvā desanaṁ samāpento 13- imaṁ gāthaṁ abhāsi
"ete parābhave loke"ti.

footnote: 1 ka. macchamaṁsamajjādīsu 2 chaßēéa. gedhajātikaṁ 3 chaßēéa. ṭhapeti
footnote: 4 sī. sabyāpāraṁ karoti, chaßēéa. tadeva vāvaṭaṁ kāreti 5 chaßēéa. ṭhapanaṁ
footnote: 6 ka. paṭṭhayatīti 7 chaßēéa. rajjaṁ patthayanakāmatāya-iti na paññāyanti

8 ka. paṭṭhento 9 chaßēéa. yodhājīvādīnaṁ 10 ka. tepi
11 sī. asukhāyamānā 12 chaßēéa. tassāsayaṁ 13 chaßēéa. niṭṭhāpento

page number: 178

tattha paṇḍitoti parivīmaṁsāya samannāgato. samavekkhiyāti paññācakkhunā
upaparikkhitvā. 1- ariyoti na maggena na phalena, apica kho pana etasmiṁ
parābhavasaṅkhāte anaye na iriyatīti ariyo. yena dassanena yāya paññāya ca 2-
parābhave disvā vivajjeti, tena sampannattā dassanasampanno. sa lokaṁ bhajate
sivanti so evarūpo sivaṁ khemamuttamaṁ anupaddavaṁ devalokaṁ bhajati allīyati,
upagacchatīti vuttaṁ hoti.
desanāpariyosāne parābhavamukhāni sutvā uppannasaṁvegānurūpaṁ yoniso
padahitvā sotāpattisakadāgāmianāgāmiphalāni pattā devatā gaṇanapathaṁ 3- vītivattā.
yathāha:-
"mahāsamayasutte ca atho maṅgalasuttake
samacitte rāhulovāde dhammacakke parābhave.
devatāsamitī tattha appameyyā asaṅkhiyā 4-
dhammābhisamayo cettha gaṇanāto asaṅkhiyo"ti. 5-
paramatthajotikāya khuddakaṭṭhakathāya
suttanipātavaṇṇanāya
parābhavasuttavaṇṇanā niṭṭhitā.
7. aggikabhāradvājasuttavaṇṇanā
evamme sutanti aggikabhāradvājasuttaṁ, "vasalasuttan"tipi vuccati. kā
uppatti? bhagavā sāvatthiyaṁ viharati jetavane anāthapiṇḍikassa ārāme,

footnote: 1 ka. parikkhitvā 2 chaßēéa. ayaṁ saddo na dissati
footnote: 3 chaßēéa. gaṇanaṁ 4 sī. anappikā, ka. anappakā 5 chaßēéa. asaṅkhiyoti

page number: 179

kasibhāradvājasutte vuttanayeneva bhattakiccādiavasāne 1- buddhacakkhunā lokaṁ
volokento aggikabhāradvājaṁ brāhmaṇaṁ saraṇasikkhāpadānaṁ upanissayasampannaṁ
disvā "tattha mayi gate kathā pavattissati, tato kathāvasāne dhammadesanaṁ sutvā
esa brāhmaṇo saraṇaṁ gantvā sikkhāpadāni samādiyissatī"ti ca 2- ñatvā tattha
ca 2- gantvā pavattāya kathāya brāhmaṇena dhammadesanaṁ yācito imaṁ suttamabhāsi.
tattha "evamme sutan"tiādiṁ maṅgalasutte 3- vaṇṇayissāma, "atha kho bhagavā
pubbaṇhasamayan"tiādikaṁ 4- kasibhāradvājasutte vuttanayeneva veditabbaṁ.
tena kho pana samayena aggikabhāradvājassāti yaṁ yaṁ avuttapubbaṁ, taṁ
tadeva vaṇṇayissāma. seyyathidaṁ? so hi brāhmaṇo aggiṁ juhati paricaratīti
katvā aggikoti nāmena pākaṭo ahosi, bhāradvājoti gottena. tasmā vuttaṁ
"aggikabhāradvājassā"ti. nivesaneti ghare. tassa kira brāhmaṇassa nivesanadvāre
antaravīthiyaṁ aggihutasālā ahosi. tato "nivesanadvāre"ti vattabbe tassapi
padesassa nivesaneyeva pariyāpannattāva. 5- "nivesane"ti vuttaṁ. samīpatthe vā
bhummavacanaṁ, nivesanasamīpeti attho. aggi pajjalito hotīti aggiyāpane 6- ṭhito
aggi kaṭṭharuddhāraṇe samīpe vā pakkhepaṁ 7- vījanavātañca labhitvā pajjalito 8-
uddhaṁ samuggataccisamākulo hoti. āhuti paggahitāti sasīsaṁ nhāyitvā mahatā
sakkārena pāyāsasappimadhuphāṇitādīni abhisaṅkhatāni 9- hontīti attho. yaṁ hi
kiñci aggimhi juhitabbaṁ, taṁ sabbaṁ "āhutī"ti vuccati. sapadānanti anugharaṁ.
bhagavā hi sabbajanānuggahatthāya āhārasantuṭṭhiyā ca uccanīcakule 10- avokkamma
piṇḍāya carati. tena vuttaṁ "sapadānaṁ piṇḍāya caramāno"ti.

footnote: 1 chaßēéa. vuttanayena pacchābhattakiccāvasāne 2 chaßēéa. ca-saddo na dissati
footnote: 3 chaßēéa. maṅgalasuttavaṇṇanāyaṁ 4 chaßēéa. ādi
footnote: 5 chaßēéa. pariyāpannattā 6 cha. aggiyādhāne, ma. aggisālaṭṭhāne

7 chaßēéa. ṭhito aggi katabbhuddharaṇo samidhāpakkhepaṁ 8 chaßēéa. jalito
9 sī. abhihatāni 10 chaßēéa....kulaṁ

page number: 180

atha kimatthaṁ sabbākārasampannaṁ samantapāsādikaṁ bhagavantaṁ disvā
brāhmaṇassa cittaṁ na pasīdati, kasmā ca evaṁ pharusena vacanena bhagavantaṁ
samudācaratīti? vuccate:- ayaṁ kira brāhmaṇo "maṅgalakiccesu samaṇadassanaṁ
avamaṅgalan"ti evaṁ diṭṭhiko, tato "mahābrahmuno bhuñjanavelāya kāḷakaṇṇī
muṇḍasamaṇako mama nivesanaṁ upasaṅkamatī"ti mantvā cittaṁ na pasādeti,
aññadatthu dosavasaṁyeva 1- agamāsi. atha kuddho anattamano anattamanavācañca 2-
nicchāresi atreva 3- muṇḍakātiādi. tatrāpi ca yasmā "muṇḍo asuddho hotī"ti
brāhmaṇānaṁ diṭṭhi, tasmā "ayaṁ asuddho, tena devabrāhmaṇapūjito 4- na
hotī"ti jigucchanto "muṇḍakā"ti āha. muṇḍakattā vā ucchiṭṭho esa, na
imaṁ padesaṁ arahati āgacchitunti. samaṇo hutvāpi īdisaṁ kāyakilesaṁ na vaṇṇetīti
ca samaṇabhāvaṁ jigucchanto "samaṇakā"ti āha. na kevalaṁ dosavaseneva, 5- vasale
vā pabbājetvā 6- tehi saddhiṁ ekato sambhogaparibhogakaraṇena patīto ayaṁ
vasalatopi pāpataroti jigucchanto "vasalakā"ti āha. "vasalajātikānaṁ vā
āhutidassanamantasavanena 7- pāpaṁ hotī"ti maññamānopi evamāha.
bhagavā tathā vuttopi vippasanneneva mukhavaṇṇena madhurena sarena
brāhmaṇassa upari anukampāsītalena cittena attano sabbasattehi
asādhāraṇatādibhāvaṁ pakāsento āha "jānāsi pana tvaṁ brāhmaṇā"ti. atha
brāhmaṇo bhagavato mukhappasādasaṁsūcitatādibhāvaṁ 8- ñatvā anukampāsītalena cittena
nicchāritaṁ madhurassaraṁ sutvā amateneva abhisittahadayo attamano vippasannindriyo
nīhatamāno 9- hutvā taṁjātisabhāvaṁ visaoragasadisaṁ 10- samudācāravacanaṁ pahāya

footnote: 1 ka. rosāsaṁyeva 2 chaßēéa. ca-saddo na dissati 3 chaßēéa. tatreva
footnote: 4 chaßēéa....pūjako 5 ka. rosavaseneva 6 ka. vasavo vā pabbajitvā
footnote: 7 chaßēéa...ßēáattasavanena 8 chaßēéa. mukhappasādasūcitaṁ tādibhāvaṁ

9 ka. nīhaṭamāno 10 sī.,i. visuggārasadisaṁ, chaßēéa. visauggirasadisaṁ

page number: 181

"yannūnāhaṁ hīnajaccaṁ vasalanti paccemi, na so paramatthato vasalo, na ca
hīnajaccatā eva vasalakaraṇo dhammo"ti maññamāno "na kho ahaṁ bho gotamā"ti
āha. dhammatā hesā, yaṁ hetusampanno paccayālābhena pharusopi samāno
laddhamatte paccaye muduko hotīti.
tattha sādhūti ayaṁ saddo āyācanasampaṭicchanasampahaṁsanasundaradaḷhīkammādīsu
dissati. "sādhu me bhante bhagavā saṅkhittena dhammaṁ desetū"tiādīsu 1- hi
āyācane. "sādhu bhanteti kho so bhikkhu bhagavato bhāsitaṁ abhinanditvā
anumoditvā"tiādīsu 2- sampaṭicchane. "sādhu sādhu sāriputtā"tiādīsu 3-
sampahaṁsane.
"sādhu dhammarucī rājā sādhu paññāṇavā naro
sādhu mittānamaddubbho pāpassākaraṇaṁ sukhan"ti-
ādīsu 4- sundare. "taṁ suṇātha, sādhukaṁ manasikarothā"tiādīsu 5- daḷhīkamme. idha
pana āyācane.
tena hīti tassādhippāyanidassanaṁ, sace ñātukāmosīti vuttaṁ hoti.
kāraṇavacanaṁ vā, tassa yasmā ñātukāmosi, tasmā brāhmaṇa suṇāhi, sādhukaṁ
manasikarohi, tathā te bhāsissāmi, yathā tvaṁ jānissasīti evaṁ parapadehi saddhiṁ
sambandho veditabbo. tatra ca suṇāhīti sotindriyavikkhepavāraṇaṁ, sādhukaṁ
manasikarohīti manasikāre daḷhīkammaniyojanena manindriyavikkhepavāraṇaṁ. purimaṁ cettha
byañjanavipallāsaggāhavāraṇaṁ, pacchimaṁ atthavipallāsaggāhavāraṇaṁ. purimena ca
dhammassavane niyojeti, pacchimena sutānaṁ dhammānaṁ dhāraṇatthūpaparikkhādīsu. purimena
ca "sabyañjano ayaṁ dhammo, tasmā savanīyo"ti dīpeti, pacchimena "sāttho,

footnote: 1 saṁ.saḷā. 18/131/89, aṅ.sattaka. 23/80/145 (syā)
footnote: 2 ma.u. 14/86/67 3 dī.pā. 11/349/240
footnote: 4 khu.jā. 28/50/20 (syā) 5 maßēáū. 12/1/1

page number: 182

tasmā manasikātabbo"ti. sādhukapadaṁ vā ubhayapadehi saddhiṁ 1- yojetvā "yasmā
ayaṁ dhammo dhammagambhīro ca desanāgambhīro ca, tasmā suṇāhi sādhukaṁ, yasmā
atthagambhīro ca paṭivedhagambhīro ca, tasmā sādhukaṁ manasikarohī"ti etamatthaṁ
dīpento āha "suṇāhi sādhukaṁ manasikarohī"ti.
tato "evaṁ gambhīre kathamahaṁ patiṭṭhaṁ labhissāmī"ti visīdantamiva taṁ brāhmaṇaṁ
samussāhento āha "bhāsissāmī"ti. tattha "yathā tvaṁ ñassasi, tathā parimaṇḍalehi
padabyañjanehi uttānena nayena bhāsissāmī"ti evamadhippāyo 2- veditabbo.
tato ussāhajāto hutvā "evaṁ bho"ti kho aggikabhāradvājo brāhmaṇo
bhagavato paccassosi, sampaṭicchi paṭiggahesīti vuttaṁ hoti, yathānusiṭṭhaṁ vā
paṭipajjanena abhimukho assosīti. athassa "bhagavā etadavocā"ti etaṁ avoca,
idāni 3- vattabbaṁ sandhāya vuttaṁ "kodhano upanāhī"ti evamādikaṁ.
[116] tattha kodhanoti kujjhanasīlo. upanāhīti tasseva kodhassa
daḷhīkammena upanāhena samannāgato. paresaṁ guṇe makkheti puñchatīti makkhī,
pāpo ca so makkhī cāti pāpamakkhī. vipannadiṭṭhīti vinaṭṭhasammādiṭṭhi, vipannāya
vā virūpagatāya dasavatthukāya micchādiṭṭhiyā samannāgato. māyāvīti attani
vijjamānadosapaṭicchādanalakkhaṇāya māyāya samannāgato. taṁ jaññā vasalo itīti
taṁ evarūpaṁ puggalaṁ etesaṁ hīnadhammānaṁ vassanato siñcanato anvāssavanato ca
"vasalo"ti jāneyyāti, 4- sabbe hi brāhmaṇamatthake jātā. 4- ayañhi paramatthato
vasalo eva, attano hadayatuṭṭhimattaṁ, na paranti. evamettha bhagavā ādipadeneva
tassa brāhmaṇassa kodhaniggahaṁ katvā "kodhādidhammo 5- hīnapuggalo"ti 6-

footnote: 1 chaßēéa. ayaṁ pāṭho na dissati 2 ka. evamussāho
footnote: 3 chaßēéa. athassa "bhagavā etadavocā"ti idāni
footnote: 4-4 sī.,i. sace hi brahmuno matthake jāto, chaßēéa. etehi sabbehi

brāhmaṇamatthake jāto 5 ka. kodhanadhammo 6 sī. kodhādidhamme hīnapuggale...

page number: 183

puggalādhiṭṭhānāya ca desanāya kodhādidhamme desento ekena tāva pariyāyena
vasalaṁ ca vasalakaraṇe ca dhamme desesi, evaṁ desento ca "tvaṁ ahan"ti
paravambhanaṁ attukkaṁsanañca akatvā dhammeneva samena ñāyena taṁ brāhmaṇaṁ
vasalabhāve, attānañca brāhmaṇabhāve ṭhapesi.
[117] idāni yāyaṁ brāhmaṇānaṁ diṭṭhi "kadāci pāṇātipātādinnādānādīni
karontopi brāhmaṇo evā"ti, taṁ diṭṭhiṁ paṭisedhento, ye ca sattahiṁsādīsu
akusaladhammesu tehi tehi samannāgatā ādīnavaṁ apassantā te dhamme
upādenti, 1- tesaṁ "hīnā ete dhammā vasalakaraṇā"ti tattha ādīnavañca
dassento aparehipi pariyāyehi vasalañca vasalakaraṇe ca dhamme desetuṁ "ekajaṁ
vā dvijaṁ vā"ti evamādigāthāyo abhāsi.
tattha ekajoti ṭhapetvā aṇḍajaṁ avasesayonijo. so hi ekadā eva
jāyati. dvijoti aṇḍajo. so hi mātukucchito aṇḍakosato cāti dvikkhattuṁ
jāyati. taṁ ekajaṁ vā dvijaṁ vāpi. yodha pāṇanti yo idha sattaṁ. vihiṁsatīti
kāyadvārikacetanāsamuṭṭhitena vā vacīdvārikacetanāsamuṭṭhitena vā payogena jīvitā
voropeti. "pāṇāni hiṁsatī"tipi pāṭho, tattha ekajaṁ vā dvijaṁ vāti evaṁpabhedāni
yodha pāṇāni hiṁsatīti evaṁ sambandho veditabbo. yassa pāṇe dayā natthīti
etena manasā anukampāya abhāvamāha. sesamettha vuttanayameva ito parāsu ca
gāthāsu, yato ettakampi avatvā ito paraṁ uttānatthāni padāni pariharantā
avaṇṇitapadavaṇṇanāmattameva karissasāma.
[118] hantīti hanati vināseti. uparundhetīti 2- senāya parivāretvā
tiṭṭhati. gāmāni nigamāni cāti ettha casaddena nagarānītipi vattabbaṁ.

footnote: 1 sī. nappajahanti, ma. uppādessanti, 2 ma. uparundhatīti, cha. parirundhatīti

page number: 184

niggāhako samaññātoti iminā hananapaṭirundhanena 1- gāmanigamanagaraghātakoti
loke vidito.
[119] gāme vā yadi vāraññeti gāmopi nigamopi nagarampi sabbova
idha gāmo saddhiṁ upacārena, taṁ ṭhapetvā sesaṁ araññaṁ. tasmiṁ gāme vā yadi
vāraññe yaṁ paresaṁ mamāyitaṁ, yaṁ parasattānaṁ pariggahitamapariccattaṁ satto vā
saṅkhāro vā. theyyā adinnaṁ ādiyatīti 2- tehi adinnaṁ ananuññātaṁ theyyacittena
ādiyati, yena kenaci payogena yena kenaci avahārena attano gahaṇaṁ sādheti.
[120] iṇamādāyāti attano santakaṁ kiñci nikkhipitvā nikkhepaggahaṇena
vā, kiñci anikkhipitvā "ettakena kālena ettakaṁ vaḍḍhiṁ dassāmī"ti
vaḍḍhiggahaṇena vā, "yaṁ ito udayaṁ bhavissati, taṁ mayhaṁ mūlaṁ taveva
bhavissatī"ti vā "udayaṁ ubhinnampi sādhāraṇan"ti vā evaṁ taṁtaṁāyogaggahaṇena 3-
vā iṇaṁ gahetvā. bhuñjamāno 4- palāyati na hi te iṇamatthīti tena iṇāyikena
"dehi me iṇan"ti codiyamāno "na hi te iṇamatthi, mayā gahitanti ko
sakkhī"ti evaṁ bhaṇanena ghare vasantopi palāyati.
[121] kiñcikkhakamyatāti appamattakepi kismiñcideva icchāya. panthasmiṁ
vajataṁ 4- jananti magge gacchantaṁ yaṁ kiñci itthiṁ vā purisaṁ vā, hantā 5-
kiñcikkhamādetīti māretvā koṭṭetvā vā 6- taṁ bhaṇḍakaṁ gaṇhāti.
[122] attahetūti attano jīvitakāraṇā, tathā parahetu. dhanahetūti
sakadhanassa vā kāraṇā. cakāro sabbattha vikappanattho. 7- sakkhipuṭṭhoti yaṁ
jānāsi, taṁ vadehīti pucchito. musā brūtīti jānanto vā "na jānāmī"ti

footnote: 1 chaßēéa. hananaparirundhanena 2 chaßēéa. adinnamādetīti 3 sī.,ka. āyogaggahaṇena
footnote: 4 chaßēéa. cujjamāno 4 chaßēéa. vajantaṁ 5 chaßēéa. hantvā
footnote: 6 chaßēéa. vā-saddo na dissati 7 ka. vikappanaṭṭho

page number: 185

ajānanto vā "jānāmī"ti bhaṇati, sāmike assāmike, 1- assāmike ca sāmike
karoti.
[123] Ñātīnanti sambandhīnaṁ. sakhīnanti. sahāyakānaṁ. 2- dāresūti
parapariggahitesu. paṭidissatīti paṭikūlena dissati, aticaranto dissatīti attho.
sāhasāti balakkārena anicchaṁ. sampiyenāti tehi tesaṁ dārehi patthiyamāno sayaṁ
ca patthayamāno, ubhayasinehavasenāpīti vuttaṁ hoti.
[124] mātaraṁ vā 3- pitaraṁ vāti evaṁ mettāya padaṭṭhānabhūtampi,
jiṇṇakaṁ gatayobbananti evaṁ karuṇāya ca 4- padaṭṭhānabhūtampi. pahu santo na bharatīti
atthasampanno hutvāpi na bharati na posati. 5-
[125] sasunti sassuṁ. hantīti pāṇinā vā leḍḍunā vā aññena vā
kenaci paharati. rosetīti kodhamassa sañjaneti vācāya pharusavacanena.
[126] atthanti sandiṭṭhikasamparāyikaparamatthesu yaṁ kiñci. pucchito
santoti puṭṭho samāno. anatthamanusāsatīti tassa ahitameva ācikkhati.
paṭicchannena mantetīti atthaṁ vā 6- ācikkhantopi yathā so na jānāsi, tathā
apākaṭehi padabyañjanehi paṭicchannena vacanena manteti, ācariyamuṭṭhiṁ vā
katvā dīgharattaṁ vasāpetvā sāvasesameva manteti.
[127] yo katvāti ettha mayā pubbabhāge 7- pāpicchatā vuttā,
yā sā "idhekacco kāyena duccaritaṁ caritvā vācāya duccaritaṁ caritvā manasā
duccaritaṁ caritvā tassa paṭicchādanahetuṁ pāpikaṁ icchaṁ paṇidahati, mā maṁ jaññāti

footnote: 1 chaßēéa. asāmike evamuparipi 2 chaßēéa. vayassānaṁ
footnote: 3 chaßēéa. vā-saddo na dissati 4 chaßēéa. ca-saddo na dissati 5 chaßēéa. hutvāpi na poseti 6 chaßēéa. vā-saddo na dissati
7 sī.,ka. aṭṭhakathāya mayā pubbabhāgā

page number: 186

icchatī"ti 1- evaṁ āgatā. yathā aññe na jānanti, tathā karaṇena katānañca
anāvikaraṇena 2- paṭicchannā assa kammantāti paṭicchannakammanto.
[128] parakulanti ñātikulaṁ vā mittakulaṁ vā, āgatanti yassa tena
kulena 3- bhuttaṁ, taṁ attano gehamāgataṁ pānabhojanādīhi nappaṭipūjeti, na vā
deti, avabhuttaṁ vā detīti adhippāyo.
[129] yo brāhmaṇaṁ vāti parābhavasutate vuttanayameva.
[130] bhattakāle upaṭṭhiteti bhojanakāle jāte upaṭṭhite. 4-
upaṭṭhitantipi pāṭho, pāto 5- bhattakāle āgatanti attho. roseti vācā na ca
detīti "atthakāmo me ayaṁ na balakkārena maṁ puññaṁ kārāpetuṁ āgato"ti
acintetvā appatirūpena pharusavacanena roseti, antamaso sammukhabhāvamattampi cassa
na deti, pageva bhojananti adhippāyo.
[131] asataṁ yodha pabrūtīti yo idha yathā nimittāni dissanti
"asukadivase idañcidañca te bhavissatī"ti, evaṁ asajjamānavacanaṁ pabrūtīti. 6-
"asantan"tipi pāṭho, abbhutanti attho. pabrūtīti bhaṇati "asukasmiṁ nāma gāme
mayhaṁ īdiso gharavibhavo, ehi tattha gacchāma, gharaṇī me bhavissasi, idañcidañca
te dassāmī"ti parabhariyaṁ vā paradāsiṁ vā vañcento dhutto viya. nijigīsānoti
nijigīsamāno maggamāno, taṁ vañcetvā yaṁ kiñci gahetvā palāyitukāmoti
adhippāyo.
[132] yo cattānanti yo ca attānaṁ. samukkaṁseti jātiādīhi
samukkaṁsati uccaṭṭhāne ṭhapeti. pare ca mavajānatīti tehiyeva pare avajānāti,

footnote: 1 abhi.vi. 35/894/438, 35/911/484 2 chaßēéa. avivaraṇena 3 chaßēéa. kule
footnote: 4 chaßēéa. ayaṁ pāṭho na dissati 5 chaßēéa. pāto-iti pāṭho na dissati 6 chaßēéa. evaṁ asajjanānaṁ vacanaṁ pabrūti

page number: 187

nīcaṁ karoti. makāro padasandhikaro. nihīnoti guṇavuḍḍhito parihīno, adhamabhāvaṁ
vā gato. sena mānenāti tena ukkaṁsanāvambhasaṅkhātena 1- attano mānena.
[133] rosakoti kāyavācāhi paresaṁ rosajanako. kadariyoti thaddhamaccharī,
yo pare paresaṁ dente aññaṁ vā puññaṁ karonte vāreti, tassetaṁ adhivacanaṁ.
pāpicchoti asantaguṇasambhāvanicchāya samannāgato. maccharīti āvāsādimacchariyayutto
saṭhoti asantaguṇappakāsanalakkhaṇena sāṭheyyena samannāgato, asammābhāsī
vā 2- akātukāmopi "karomī"tiādivacanena. nāssa pāpajigucchanalakkhaṇā hirī,
nāssa uttāsanato ubbegalakkhaṇaṁ ottappanti ahiriko anottappī.
[134] buddhanti sammāsambuddhaṁ. paribhāsatīti. "asabbaññū"tiādīhi
upavadati, 3- sāvakañca "duppaṭipanno"tiādīhi. paribbājakaṁ 4- gahaṭṭhaṁ vāti
sāvakavisesanameva cetaṁ 5- pabbajitaṁ vā tassa sāvakaṁ, gahaṭṭhaṁ vā paccayadāyakanti
attho. bāhirakaṁ vā paribbājakaṁ, yaṁ kiñci vā gahaṭṭhaṁ abhūtena dosena
paribhāsatīti evamettha 6- atthaṁ icchanti porāṇā.
[135] anarahaṁ santoti akhīṇāsavo samāno. arahaṁ paṭijānatīti "ahaṁ
arahā"ti paṭijānāti, yathā naṁ "arahā ayan"ti jānanti, tathā vācaṁ
nicchāreti, kāyena parakkamati, cittena icchati adhivāseti. coroti theno.
sabrahmake loketi ukkaṭṭhavasena āha, sabbaloketi vuttaṁ hoti. loke hi
sandhicchedananillopaharaṇaekāgārikakaraṇaparipanthatiṭṭhanādīni 7- katvā 8- paresaṁ dhanaṁ
vilumpantā corāti vuccanti, sāsane pana parisasampattiādīhi paccayādīni
vilumpantā. yathāha:-

footnote: 1 chaßēéa. ukkaṁsanāvajānanasaṅkhātena 2 ma. samma mā bhāyīti vā 3 chaßēéa. apavadati
footnote: 4 chaßēéa. paribbājaṁ 5 chaßēéa. sāvakavisesanamevetaṁ 6 chaßēéa. evampettha
footnote: 7 chaßēéa..ṭiṭaṭhanādīhi 8 chaßēéa. katvā-iti pāṭho na dissati

page number: 188

"pañcime bhikkhave mahācorā santo saṁvijjamānā lokasmiṁ,
katame pañca, idha bhikkhave ekaccassa mahācorassa evaṁ hoti
`kudāssu nāmāhaṁ satena vā sahassena vā parivuto gāmanigama-
rājadhānīsu āhiṇḍissāmi hananto ghātento chindanto chedāpento
pacanto pācāpento'ti, 1- so aparena samayena satena vā sahassena vā
parivuto gāmanigamarājadhānīsu āhiṇḍati hananto .pe. pācāpento 1-
evameva kho bhikkhave idhekaccassa pāpabhikkhuno evaṁ hoti `kudāssu
nāmāhaṁ satena vā .pe. rājadhānīsu cārikaṁ carissāmi sakkato
garukato mānito pūjito apacito gahaṭṭhānañceva pabbajitānañca,
lābhī cīvara .pe. parikkhārānan"ti, so aparena samayena satena
vā .pe. rājadhānīsu cārikaṁ carati sakkato .pe. parikkhārānaṁ.
ayaṁ bhikkhave paṭhamo mahācoro santo saṁvijjamāno lokasmiṁ.
puna caparaṁ bhikkhave idhekacco pāpabhikkhu tathāgatappaveditaṁ
dhammavinayaṁ pariyāpuṇitvā attano dahati, ayaṁ bhikkhave dutiyo .pe.
lokasmiṁ.
puna caparaṁ bhikkhave idhekacco pāpabhikkhu suddhaṁ brahmacāriṁ
parisuddhaṁ brahmacariyaṁ carantaṁ amūlakena abrahmacariyena anuddhaṁseti,
ayaṁ bhikkhave tatiyo .pe. lokasmiṁ.
puna caparaṁ bhikkhave idhekacco pāpabhikkhu yāni tāni saṁghassa
garubhaṇḍāni garuparikkhārāni, seyyathidaṁ? ārāmo ārāmavatthu vihāro
vihāravatthu mañco pīṭhaṁ bhisi bimbohanaṁ lohakumbhī lohabhāṇakaṁ lohavārako

footnote: 1 chaßēéa. pācentoti

page number: 189

lohakaṭāhaṁ vāsī pharasu kuṭhārī kuddālo nikhādanaṁ vallī veḷu muñjaṁ
pabbajaṁ tiṇaṁ mattikā dārubhaṇḍaṁ mattikābhaṇḍaṁ, etehi gihiṁ
saṅgaṇhāti upalāpeti, ayaṁ bhikkhave catuttho .pe. lokasmiṁ.
sadevake bhikkhave loke .pe. sadevamanussāya ayaṁ aggo
mahācoro, yo asantaṁ abhūtaṁ uttarimanussadhammaṁ ullapatī"ti. 1-
tattha lokiyacorā lokiyameva dhanadhaññādiṁ thenenti, sāsane vuttacoresu
paṭhamo tathārūpaṁyeva cīvarādipaccayamattaṁ, dutiyo pariyattidhammaṁ, tatiyo parassa
brahmacariyaṁ, catuttho saṁghikagarubhaṇḍaṁ, pañcamo jhānasamādhisamāpattimaggaphalappabhedaṁ
lokiyalokuttaraguṇadhanaṁ lokiyañca cīvarādipaccayajātaṁ. yathāha "theyyāya vo bhikkhave
raṭṭhapiṇḍo bhutto"ti. 2- tattha yvāyaṁ pañcamo mahācoro, taṁ sandhāyāha bhagavā
"coro sabrahamake loke"ti. so hi "sadevake bhikkhave loke .pe.
sadevamanussāya ayamaggo mahācoro hoti, 3- yo asantaṁ abhūtaṁ uttarimanussadhammaṁ
ullapatī"ti 4- evaṁ lokiyalokuttaradhanathenanato aggo mahācoroti vutto, tasmā
taṁ idhāpi "sabrahmake loke"ti iminā ukkaṭṭhaparicchedena pakāsesi.
eso kho vasalādhamoti ettha khoti avadhāraṇattho, tena eso eva
vasalādhamo, vasalānaṁ hīno sabbapacchimakoti avadhāreti. kasmā? visiṭṭhavatthumhi
theyyadhammavassanato, yāva taṁ paṭiññaṁ na vissajjeti, tāva adhigatavasalakaraṇo
vasalako vāti. 5-
ete kho vasalāti idāni ye te paṭhamagāthāya āsayavipattivasena
kodhanādayo pañca, pāpamakkhiṁ vā dvidhā katvā cha, dutiyagāthāya payogavipattivasena

footnote: 1 vißēáahāvi. 1/195/126 2 vißēáahāvi. 1/195/126
footnote: 3 chaßēéa. ayaṁ pāṭho na dissati 4 vißēáahāvi. 1/195/126
footnote: 5 chaßēéa.,i. tāva avigatavasalakaraṇadhammato cāti

page number: 190

pāṇahiṁsako eko, tatiyāya payogavipattivaseneva gāmanigamaniggāhako eko,
catutthāya theyyāvahāravasena eko, pañcamāya iṇavañcanavasena eko, chaṭṭhāya
pasayhāvahāravasena panthadūsako eko, sattamāya kūṭasakkhivasena eko, aṭṭhamāya
mittadubbhivasena eko, navamāya akataññuvasena eko, dasamāya katanāsanavihesanavasena
eko, ekādasamāya parassa vañcanavasena 1- eko, dvādasamāya paṭicchannakammanta-
vasena 2- dve, terasamāya akataññuvaseneva 3- eko, cuddasamāya vañcanavasena
eko, pannarasamāya vihesanavasena eko, soḷasamāya vañcanavasena eko,
sattarasamāya attukkaṁsanaparavambhanavasena dve, aṭṭhārasamāya payogāsayavipattivasena
rosakādayo satta, ekūnavīsatimāya paribhāsanavasena dve, vīsatimāya aggamahācoravasena
ekoti evaṁ tettiṁsa vā vasalā vuttā, te niddisanto āha "ete kho vasalā
vuttā, mayā ye te 4- pakāsitāti. tassattho:- ye te mayā pubbe "jānāsi
pana tvaṁ brāhmaṇa vasalan"ti evaṁ saṅkhepato vasalā vuttā, te vitthārato
ete kho pakāsitāti. atha vā ye te mayā puggalavasena vuttā, te
dhammavasenāpi ete kho pakāsitā. atha vā ete kho vasalā vuttā
ariyadhammavasena, 5- na jātivasena, mayā vo ye vasalā pakāsitāti 6- "kodhano
upanāhī"tiādinā nayena.
[136] evaṁ bhagavā vasalaṁ dassetvā idāni yasmā brāhmaṇo
sakkāyadiṭṭhiyā 7- atīva abhiniviṭṭho hoti, tasmā taṁ diṭṭhiṁ paṭisedhento āha
"na jaccā vasalo hotī"ti. tassattho:- paramatthato hi na jaccā vasalo
hoti, na jaccā hoti brāhmaṇo, apica kho kammunā vasalo hoti, kammunā

footnote: 1 chaßēéa.,i. hadayavañcanavasena 2 paṭicchannakammavipattivasena
footnote: 3 cha,ma. akataññuvasena 4 sī. ye vo 5 chaßēéa. ariyehi kammavasena
footnote: 6 chaßēéa. mayā ye te pakāsitā 7 chaßēéa. sakāya diṭṭhiyā

page number: 191

hoti brāhmaṇo, aparisuddhakammavassanato vasalo hoti, parisuddhena kammunā
aparisuddhavāhanato brāhmaṇo hoti. yasmā vā tumhe hīnaṁ vasalaṁ ukkaṭṭhaṁ
brāhmaṇaṁ maññatha, 1- tasmā hīnena kammunā vasalo hoti, ukkaṭṭhena kammena 2-
brāhmaṇo hotīti evampi atthaṁ ñāpento evamāha.
[137-139] idāni tamevatthaṁ nidassanena sādhetuṁ "tadamināpi
jānāthā"tiādikā tisso gāthāyo āha. tāsu dve catuppadā, ekā chappadā,
tāsaṁ attho:- yaṁ mayā vuttaṁ "na jaccā vasalo hotī"tiādi, tadamināpi
jānātha, yathā medaṁ nidassanaṁ, taṁ imināpi pakārena jānātha, yena me
pakārena yena sāmaññena idaṁ nidassananti vuttaṁ hoti. katamaṁ nidassananti vuttaṁ.
ce? caṇḍālaputto sopāko .pe. brahmalokūpapattiyāti.
caṇḍālassa putto caṇḍālaputto. attano khādanatthāya mate sunakhe
labhitvā pacatīti sopāko. mātaṅgoti evaṁnāmo. vissutoti evaṁ hīnāya
jātiyā ca jīvikāya ca nāmena ca pākaṭo.
soti purimapadena sambandhitvā so mātaṅgo yasaparamappatto, 3-
abbhutamuttamaṁ ativisiṭṭhaṁ yasaṁ kittiṁ pasaṁsaṁ sampatto. yaṁ sudullabhanti yaṁ uḷāra-
kuluppannenāpi 4- dullabhaṁ, hīnakuluppannena 5- sudullabhaṁ. evaṁ yasappattassa ca
āgañchuṁ 6- tassupaṭṭhānaṁ, khattiyā brāhmaṇā bahū, tassa mātaṅgassa pāricariyatthaṁ
khattiyā ca brāhmaṇā ca aññe ca bahū vessasuddādayo jambudīpamanussā
yebhuyyena upaṭṭhānaṁ āgamiṁsūti attho.

footnote: 1 chaßēéa. maññittha 2 chaßēéa. kammunā
footnote: 3 chaßēéa. yasaṁ paramaṁ patto 4 chaßēéa...,kulūpapannāpi
footnote: 5 chaßēéa. hīnakulūpapannena 6 chaßēéa. āgacchuṁ

page number: 192

evaṁ uṭṭhānasampanno 1- so mātaṅgo vigatakilesarajattā virajaṁ, mahantehi
buddhādīhi paṭipannattā mahāpathaṁ, brahmalokasaṅkhātaṁ devalokaṁ yāpetuṁ samatthattā
brahmalokayānasaññitaṁ 2- aṭṭhasamāpattiyānaṁ abhiruyha tāya paṭipattiyā kāmarāgaṁ
virājetvā kāyassa bhedā brahmalokūpago ahu, sā tathā hīnāpi na naṁ jāti
nivāresi brahmalokūpapattiyā, brahmalokūpapattitoti vuttaṁ hoti.
ayaṁ panattho evaṁ veditabbo:- atīte kira mahāpuriso tena tenupāyena
sattahitaṁ karonto sopākajīvike caṇḍālakule uppajji. so nāmena mātaṅgo,
rūpena duddasiko hutvā bahinagare cammakuṭikāya vasati, antonagare bhikkhaṁ caritvā
jīvikaṁ kappeti. athekadivasaṁ tasmiṁ nagare surānakkhatte 3- ghosite dhuttā yathāsakena
parivārena kīḷanti. aññatarāpi brāhmaṇamahāsāladhītā pannarasa
soḷasavassuddesikā devakaññā viya rūpena dassanīyā pāsādikā "attano kulavaṁsānurūpaṁ
kīḷissāmī"ti pahūtaṁ khajjabhojjādikīḷanasambhāraṁ sakaṭesu āropetvā
sabbasetavaḷavayuttaṁ 4- yānamāruyha mahāparivārena uyyānabhūmiṁ gacchati diṭṭhamaṅgalikāti
nāmena. sā kira "dussaṇṭhitaṁ rūpaṁ avamaṅgalan"ti 5- daṭṭhuṁ na icchati, tenassā
diṭṭhamaṅgalikātveva saṅkhā udapādi.
tadā so mātaṅgo kālasseva vuṭṭhāya paṭapilotikaṁ nivāsetvā kaṭṭhatālaṁ 6-
hatthe bandhitvā bhājanahattho nagaraṁ pavisati manusse disvā dūrato eva
kaṭṭhatālaṁ ākoṭento. atha diṭṭhamaṅgalikā "ussaratha ussarathā"ti purato purato
hīnajanaṁ apanentehi purisehi niyyamānā nagaradvāramajjhe mātaṅgaṁ disvā

footnote: 1 chaßēéa. upaṭṭhānasampanno 2 chaßēéa. devalokayāna...
footnote: 3 ma. subhanakkhatte 4 sī. sabbasetabalibaddayuttaṁ
footnote: 5 sī. dussaṇṭhitarūpaṁ amaṅgalanti 6 chaßēéa. kaṁsatāḷaṁ, evamuparipi

page number: 193

eso"ti āha. ahaṁ mātaṅgacaṇḍāloti. sā "īdisaṁ disvā gatānaṁ kuto vuḍḍhī"ti
yānaṁ nivattāpesi. manussā "yaṁ mayaṁ uyyānaṁ gantvā khajjabhojjādiṁ labheyyāma,
tassa no mātaṅgena antarāyo kato"ti kupitā "gaṇhatha caṇḍālan"ti leḍḍūhi
paharitvā "mato"ti vatvā pāde gahetvā ekamante chaḍḍetvā kacavarena
paṭicchādetvā agamaṁsu. so satiṁ paṭilabhitvā uṭṭhāya manusse pucchi "kiṁ ayyā
dvāraṁ nāma sabbasādhāraṇaṁ, udāhu brāhmaṇānaṁyeva katan"ti. manussā āhaṁsu
"na kataṁ, 1- sabbesaṁ sādhāraṇan"ti. "evaṁ sabbasādhāraṇadvārena pavisitvā
bhikkhācārena 2- yāpentaṁ maṁ diṭṭhamaṅgalikāya manussā imaṁ anayabyasanaṁ pāpesun"ti
rathikāya rathikaṁ āhiṇḍanto manussānaṁ ārocetvā barāhmaṇassa gharadvāre
nipajji "diṭṭhamaṅgalikaṁ aladdhā na vuṭṭhahissāmī"ti.
brāhmaṇo "gharadvāre mātaṅgo nipanno"ti sutvā "tassa kākaṇikaṁ
detha, telena aṅge makkhitvā 3- gacchatū"ti āha. so taṁ na icchati,
"diṭṭhamaṅgalikaṁ aladdhā na vuṭṭhahissāmi"cceva āha. tato brāhmaṇo "dve
kākaṇikāyo detha. kākaṇikāya pūvaṁ 4- khādatu, kākaṇikāya telena aṅge
makkhitvā 3- gacchatū"ti āha. so tampi 5- na icchati, tatheva vadati. brāhmaṇo
sutvā "māsakaṁ detha, pādaṁ, upaḍḍhakahāpaṇaṁ, kahāpaṇaṁ, dve, tīṇī"ti yāva sataṁ
āṇāpesi, so na icchati, tatheva vadati. evaṁ yācantānaṁyeva sūriyo atthaṅgato.
atha brāhmaṇī pāsādā oruyha sāṇipākāraṁ parikkhipāpetvā taṁ upasaṅkamitvā
yāci "tāta mātaṅga diṭṭhamaṅgalikāya aparādhaṁ khama, sahassaṁ gaṇhāhi, dve
6- tīṇi yāva satasahassaṁ 6- gaṇhāhī"ti āha so tuṇhībhūto nipajjiyeva.

footnote: 1 chaßēéa. na kataṁ-iti idaṁ na dissati 2 chaßēéa. bhikkhāhārena
footnote: 3 chaßēéa. aṅgaṁ makkhetvā 4 ma. kākaṇikamūlaṁ,
footnote: 5 chaßēéa. taṁ 6-6 chaßēéa. tīṇī"ti yāva "satasahassaṁ

page number: 194

evaṁ catūhapañcāhe vītivatte bahumpi paṇṇākāraṁ datvā diṭṭhamaṅgalikaṁ
alabhantā khattiyakumārādayo mātaṅgassa upakaṇṇake ārocesuṁ 1- "purisā nāma anekānipi
saṁvaccharāni vīriyaṁ katvā icchitatthaṁ pāpuṇanti, mā kho tvaṁ nibbijji,
addhā dvīhatīhaccayena diṭṭhamaṅgalikaṁ lacchasī"ti. so tuṇhībhūto nipajjiyeva.
atha sattame divase samantā paṭivissakā upaṭṭhahitvā "tumhe mātaṅgaṁ
uṭṭhāpetha, dārikaṁ vā detha, mā amhe sabbe nāsayitthā"ti āhaṁsu. tesaṁ
kira ayaṁ diṭṭhi "yassa gharadvāre evaṁ nipanno caṇḍālo marati, tassa gharena
saha samantā sattasattagharavāsino caṇḍālā hontī"ti. tato diṭṭhamaṅgalikaṁ
nīlapaṭapilotikaṁ nivāsāpetvā uluṅkakaḷopikādīni datvā paridevamānaṁ tassa
santikaṁ netvā "gaṇha dārikaṁ, uṭṭhāya gacchāhī"ti adaṁsu. sā passe ṭhatvā
"uṭṭhāhī"ti āha, so "hatthena maṁ gahetvā uṭṭhāpehī"ti āha, sā naṁ
uṭṭhāpesi. so nisīditvā āha "mayaṁ antonagare vasituṁ na labhāma, ehi
maṁ bahinagare cammakuṭikaṁ nehī"ti. sā naṁ hatthe gahetvā tattha nesi. "piṭṭhiyā
āropetvā"ti jātakabhāṇakā. netvā cassa sarīraṁ telena makkhetvā uṇhodakena
nhāpetvā yāguṁ pacitvā adāsi. so "brāhmaṇakaññā ayaṁ mā vinassī"ti
jātisambhedaṁ akatvāva aḍḍhamāsamattaṁ balaṁ gahetvā "ahaṁ vanaṁ gacchāmi,
`aticirāyatī'ti mā tvaṁ ukkaṇṭhī"ti vatvā gharamānusakāni ca "imaṁ mā pamajjitthā"ti
āṇāpetvā gharā nikkhamma tāpasapabbajjaṁ pabbajitvā kasiṇaparikammaṁ katvā
katipāheneva aṭṭha samāpattiyo pañca ca abhiññāyo nibbattetvā "idānāhaṁ
diṭṭhamaṅgalikāya ca nātho 2- bhavissāmī"ti ākāsenāgantvā nagaradvāre orohitvā
diṭṭhamaṅgalikāya santikaṁ pesesi.

footnote: 1 ma. ārocāpesuṁ 2 chaßēéa. diṭṭhamaṅgalikāya manāpo

page number: 195

sā sutvā "koci maññe mama ñātako pabbajito maṁ dukkhitaṁ ñatvā
daṭṭhuṁ āgato bhavissatī"ti cintayamānā gantvā taṁ ñatvā pādesu nipatitvā
"kissa maṁ anāthaṁ katvā tumhe āgatatthā"ti 1- āha. mahāpuriso "mā tvaṁ
diṭṭhamaṅgalike dukkhinī ahosi, sakalajambudīpavāsīhi te sakkāraṁ kāressāmī"ti
vatvā etadavoca "gaccha tvaṁ ghosanaṁ kārāpehi 2- `mahābrahmā mama sāmiko na
mātaṅgo, so candavimānaṁ bhinditvā sattame divase mama santikaṁ āgacchissatī"ti. 3-
sā āha "ahaṁ bhante brāhmaṇamahāsāladhītā hutvā attano pāpakammena imaṁ
caṇḍālabhāvaṁ 4- pattā, na sakkomi evaṁ vattun"ti. mahāpuriso "na tvaṁ mātaṅgassa
ānubhāvaṁ jānāsī"ti vatvā, yathā sā saddahati, tathā anekāni pāṭihāriyāni
dassetvā tatheva taṁ āṇāpetvā attano vasatiṁ agamāsi. sā tathā akāsi.
manussā ujjhāyanti hasanti "kathañhi nāmāyaṁ attano pāpakammena
caṇḍālabhāvaṁ patvā puna taṁ mahābrahmānaṁ karissatī"ti. sā adhimānā evaṁ 5-
hutvā divase divase ghosentī nagaraṁ āhiṇḍati "ito chaṭṭhe divase, pañcame,
catutthe, tatiye, sve, ajja āgamissatī"ti. manussā tassā vissaṭṭhabhāvaṁ sutvā 6-
"kadāci evampi siyā"ti attano attano gharadvāresu maṇḍapaṁ kārāpetvā
sāṇiggahaṇaṭṭhānaṁ 7- sajjetvā vayappattā dārikāyo alaṅkaritvā "mahābrahmani
āgate kaññādānaṁ dassāmā"ti ākāsaṁ olokentā 8- nisīdiṁsu. atha mahāpuriso
puṇṇamadivase gaganatelaṁ 9- upāruḷhe cande candavimānaṁ phāletvā passato
mahājanassa mahābrahmarūpena niggacchi. mahājano "dve candā jātā"ti
atimaññi. tato anukkamena āgataṁ disvā "saccaṁ diṭṭhamaṅgalikā āha,

footnote: 1 ma. akatthāti 2 chaßēéa. karohi 3 chaßēéa. āgamissati... 4 i. kapaṇabhāvaṁ
footnote: 5 sī. adhimanā 6 sī. vissatthabhāvaṁ ñatvā, chaßēéa. vissatthavācaṁ sutvā
footnote: 7 sī. pāṇigahaṇaṭṭhānaṁ, chaßēéa. sāṇipākāraṁ, i. pāṇiggahaṇaṭṭhānaṁ

8 chaßēéa. ullokento 9 ka. gagaṇatalaṁ

page number: 196

mahābrahmāva ayaṁ diṭṭhamaṅgalikaṁ dametuṁ pubbe mātaṅgavesenāgañchī"ti 1- niṭṭhaṁ
agamāsi. evaṁ so mahājanena dissamāno diṭṭhamaṅgalikāya vasanaṭṭhāne eva otari.
sā ca tadā utunī ahosi, so tassā nābhiṁ aṅguṭṭhakena parāmasi, tena
phassena gabbho patiṭṭhāsi. tato naṁ "gabbho te saṇṭhito, puttamhi jāte taṁ
nissāya jīvāhī"ti vatvā passato mahājanassa puna candavimānaṁ pāvisi.
brāhmaṇā "diṭṭhamaṅgalikā mahābrahmuno pajāpati amhākaṁ mātā
jātā"ti vatvā tato tato āgacchanti. taṁ sakkāraṁ kātukāmānaṁ manussānaṁ vasena 2-
nagaradvārāni anokāsāni ahesuṁ. te diṭṭhamaṅgalikaṁ hiraññarāsimhi ṭhapetvā
nhāpetvā maṇḍetvā rathaṁ āropetvā mahāsakkārena nagaraṁ padakkhiṇaṁ
kārāpetvā nagaramajjhe maṇḍapaṁ kārāpetvā tatra naṁ mahābrahmuno pajāpatī"ti
diṭṭhaṭṭhāne ṭhapetvā vasāpenti "yāvassā patirūpaṁ vasanokāsaṁ karoma, tāva idheva
vasatū"ti. sā maṇḍape eva puttaṁ vijāyi. taṁ visuddhidivase 3- saddhiṁ puttena sasīsaṁ
nhāpetvā maṇḍape jāto"ti dārakassa "maṇḍabyakumāro"ti nāmaṁ akaṁsu. tato
pabhuti ca naṁ brāhmaṇā "mahābrahmuno putto"ti parivāretvā caranti. tato
anekasatasahassappakārā paṇṇākārā āgacchanti, te brāhmaṇā kumārassārakkhaṁ
ṭhapesuṁ, āgatā lahuṁ kumāraṁ daṭṭhuṁ na labhanti.
kumāro anupubbena vuḍḍhimanvāya dānaṁ dātuṁ āraddho. so āsāya 4-
sampattānaṁ kapaṇaddhikānaṁ adatvā brāhmaṇānaṁyeva deti. mahāpuriso "kiṁ mama
putto dānaṁ deti na detī"ti 5- āvajjetvā brāhmaṇānaṁyeva dānaṁ dentaṁ
disvā "yathā sabbesaṁ dassati, tathā karissāmī"ti cīvaraṁ pārupitvā pattaṁ

footnote: 1 chaßēéa....vesanāgacchi... 2 sī. sakkātukāmā, manussasampiḷanena, chaßēéa. sampīḷanena
footnote: 3 chaßēéa. visuddhadivase 4 chaßēéa. sālāya
footnote: 5 chaßēéa. na deti-iti pāṭho na dissati

page number: 197

gahetvā ākāsena āgamma puttassa gharadvāre aṭṭhāsi. kumāro taṁ disvā
"kuto ayaṁ evaṁ virūpaveso vasalo āgato"ti kuddho imaṁ gāthamāha:-
"kuto nu āgacchasi dummavāsī 1-
otallako paṁsupisācakova
saṅkāracoḷaṁ paṭimuñca kaṇṭhe
ko re tuvaṁ hosi adakkhiṇeyyo"ti. 2-
brāhmaṇā "gaṇhatha gaṇhathā"ti taṁ gahetvā ākoṭetvā anayabyasanaṁ
pāpesuṁ. so ākāsena gantvā bahinagare paccuṭṭhāsi. 3- devatā kupitā kumāraṁ
gale gahetvā uddhaṁpādaṁ adhosiraṁ ṭhapesuṁ, so akkhīhi niggatehi mukhena kheḷaṁ
paggharantena ghurughurupassāsī 4- dukkhaṁ vedayati. diṭṭhamaṅgalikā sutvā "koci āgato
atthī"ti pucchi. āma pabbajito āgañchīti. 5- kuhiṁ gatoti. evaṁ gatoti. sā
tattha gantvā "khamatha bhante attano dāsassā"ti yācantī tassa pādamūle
bhūmiyā nipajji. tena ca samayena mahāpuriso piṇḍāya caritvā yāguṁ labhitvā
taṁ pivanto tattha nisinno hoti, so avasiṭṭhaṁ thokaṁ yāguṁ diṭṭhamaṅgalikāya
adāsi "gacchimaṁ yāguṁ udakakumbhiyā āloletvā yesaṁ bhūtavikāro atthi, tesaṁ
akkhimukhakaṇṇanāsābilesu āsiñca, sesasarīraṁ 6- ca paripphosehi, evaṁ nibbikārā
bhavissantī"ti āha. sā tathā akāsi. tato kumāre pakatisarīre jāte "ehi
tāta maṇḍabya taṁ khamāpessāmā"ti puttaṁ ca sabbe brāhmaṇe ca tassa
pādamūle nikkujjetvā nipajjāpetvā khamāpesi.
so "sabbajanassa dānaṁ dātabban"ti ovaditvā dhammakathaṁ katvā attano
vasanaṭṭhānaṁyeva gantvā cintesi "itthīsu pākaṭā diṭṭhamaṅgalikā damitā, purisesu

footnote: 1 sī. rummavāsī, ka. cammavāsī 2 ju.jā. 27/2033/409 (syā)
footnote: 3 cha. paccaṭṭhāsi 4 chaßēéa. gharugharupassāsī
footnote: 5 chaßēéa. āma pabbajito āgacchīti 6 ma. sarīrañca

page number: 198

pākaṭo maṇḍabyakumāro, idāni ko dametabbo"ti. tato jātimantatāpasaṁ addasa
bandhumatīnagaraṁ nissāya kumbhavatīnadītīre 1- viharantaṁ. so "ahaṁ jātiyā visiṭṭho,
aññehi paribhuttodakaṁ na paribhuñjāmī"ti uparinadiyaṁ 2- vasati. mahāpuriso tassa
uparibhāge vāsaṁ kappetvā tassūdakaparibhogavelāyaṁ dantakaṭṭhaṁ khāditvā udake
pakkhipi, tāpaso taṁ udakena vuyhamānaṁ disvā "kenidaṁ khittan"ti paṭisotaṁ
gantvā mahāpurisaṁ disvā "ko etthā"ti āha. mātaṅgacaṇḍālo ācariyāti
apehi caṇḍāla, mā nadiyā upari vasāti. 3- mahāpuriso "sādhu ācariyā"ti
heṭṭhānadiyā vasati, paṭisotampi dantakaṭṭhaṁ tāpasassa santikaṁ āgacchati. tāpaso
puna gantvā "apehi caṇḍāla, mā heṭṭhānadiyaṁ vasa, uparinadiyaṁyeva 4- vasā"ti
āha. mahāpuriso "sādhu ācariyā"ti tathā akāsi, punapi tatheva akāsi. 5-
tāpaso punapi "tathā karotī"ti ruddho 6- mahāpurisaṁ sapi "sūriyassa te
uggamanavelāya sattadhā muddhā phalatū"ti. mahāpurisopi "sādhu ācariya ahaṁ pana
sūriyassuṭṭhānaṁ na demī"ti vatvā sūriyuṭṭhānaṁ nivāresi. tato ratti na vibhāyati,
andhakāro jāto, bhītā bandhumatīvāsino tāpasassa santikaṁ gantvā "atthi nu
kho ācariya amhākaṁ sotthibhāvo"ti pucchiṁsu. tepi ca taṁ 7- "arahā"ti maññanti,
so tesaṁ sabbaṁ ācikkhi. te mahāpurisaṁ upasaṅkamitvā "sūriyaṁ bhante muñcathā"ti
yāciṁsu, mahāpuriso "yadi tumhākaṁ arahā āgantvā maṁ khamāpeti, muñcāmī"ti
āha.
manussā gantvā tāpasaṁ "ehi bhante mātaṅgapaṇḍitaṁ khamāpehi, tumhākaṁ
kalahakāraṇā mayaṁ mā nassimhā"ti. so "nāhaṁ caṇḍālaṁ khamāpemī"ti āha.

footnote: 1 sī. mandhumatīnadītīre 2 chaßēéa. uparinadiyā
footnote: 3 chaßēéa. mā uparinadiyā vasīti 4 chaßēéa...ṇadiyāyeva
footnote: 5 chaßēéa. ahosi 6 chaßēéa. duṭṭho 7 chaßēéa. te hi taṁ

page number: 199

manussā "amhe tvaṁ nāsesī"ti taṁ hatthapadesu gahetvā mahāpurisassa santikaṁ
nesuṁ. mahāpuriso "mama pādamūle kucchiyā nipajjitvā khamāpente khamāmī"ti
āha, manussā "evaṁ karohī"ti āhaṁsu. tāpaso "nāhaṁ caṇḍālaṁ vandāmī"ti.
manussā "tava chandena na vandissasī"ti hatthapādamassugīvādīsu gahetvā
mahāpurisassa pādamūle sayāpesuṁ. so "khamāmahaṁ imassa, apica ahaṁ tassevānukampāya
sūriyaṁ na muñciṁ. 1- sūriye hi uggatamatte muddhā assa sattadhā
phalissatī"ti āha. manussā "idāni bhante kiṁ kātabban"ti āhaṁsu. mahāpuriso
2- "tena hi tumhe tāpasassa sīse mattikāpiṇḍaṁ ṭhapetvā tañca galappamāṇe
udake pavesetha ahaṁ sūriyaṁ muñcissāmīti āha. sūriye muñcitamatte mattikāpiṇḍe
sattadhā phalitvā patite 2- tāpaso bhīto palāyi. manussā disvā "passatha bho
samaṇassa ānubhāvan"ti dantakaṭṭhapakkhipanamādiṁ katvā sabbaṁ vitthāretvā "natthi
īdiso samaṇo"ti tasmiṁ pasīdiṁsu. tato pabhuti sakalajambudīpe khattiyabrāhmaṇādayo
gahaṭṭhapabbajitā mātaṅgapaṇḍitassa upaṭṭhānaṁ agamaṁsu. so yāvatāyukaṁ ṭhatvā
kāyassa bhedā brahmaloke uppajji. tenāha bhagavā "tadamināpi jānātha .pe.
brahmalokūpapattiyā"ti.
[140-141] evaṁ "na jaccā vasalo hoti, kammunā vasalo hotī"ti.
sādhetvā idāni "na jaccā hoti, brāhmaṇo kammunā hoti brāhmaṇo"ti
evaṁ 3- sādhetumāha "ajjhāyakakule jātā .pe. duggaccā 4- garahāya vā"ti.
tattha ajjhāyakakule jātāti mantajjhāyake brāhmaṇakule jātā.
"ajjhāyikakule 5- jātā"tipi pāṭho. mantānaṁ ajjhāyake anupakkuṭṭhe ca

footnote: 1 chaßēéa. na muñcāmi 2 chaßēéa. "tena hi imaṁ galappamāṇe udake ṭhapetvā
footnote: mattikāpiṇḍenassa sīsaṁ paṭicchādetha, sūriyarasmīhi phuṭṭho mattikāpiṇḍo sattadhā
footnote: phalissati, tasmiṁ phalite esa aññatra gacchatū"ti āha. te tāpasaṁ hatthapādādīsu

gahetvā tathā akaṁsu, sūriye muñcitamatte mattikāpiṇḍo sattadhā phalitvā pati,
3 chaßēéa. etaṁ 4 chaßēéa. duggatyā, evamuparipi 5 chaßēéa. ajjhāyakākuṭṭhe

page number: 200

brāhmaṇakule jātāti attho. mantā bandhu 1- etesanti mantabandhavā. vedabandhavā 2-
vedapaṭissaraṇāti vuttaṁ hoti. te ca pāpesu kammesu abhiṇhamupadissareti
te evaṁ kule jātā mantabandhavāva 3- samānāpi yadi pāṇātipātādīsu pāpakammesu
punappunaṁ upadissanti, atha diṭṭheva dhamme gārayhā samparāye 4- ca duggati,
te evamupadissamānā imasmiṁyeva attabhāve mātāpitūhipi "nayime amhākaṁ puttā,
dujjātā ete kulassa aṅgārabhūtā, nikkaḍḍhatha ne"ti, brāhmaṇehipi "gahapatikā
ete, na ete, brāhmaṇā, mā nesaṁ saddhayaññathālipākādīsu pavesaṁ detha, mā
nehi saddhiṁ sallapethā"ti, aññehipi manussehi "pāpakammantā ete, na ete
brāhmaṇā"ti evaṁ gārayhā honti. samparāye ca nesaṁ duggati nirayādibhedā,
duggati etesaṁ paraloko 5- hotīti attho. samparāyetipi pāṭho. paraloke etesaṁ
duggati dukkhas sagati, 6- dukkhappattiyeva hotīti attho. na ne jāti nivāreti
duggaccā, garahāya vāti sā tathā ukkaṭṭhāpi yaṁ tvaṁ sārato paccesi, jāti ete
pāpakammesu paṭidissante 7- brāhmaṇe "samparāye ca duggatī"ti ettha
vuttappakārāya duggaccā vā, 8- "diṭṭheva dhamme gārayhā"ti ettha vuttappakārāya
garahāya vā na nivāreti.
[142] evaṁ bhagavā ajjhāyakakule jātānampi brāhmaṇānaṁ
gārayhādikammavasena diṭṭheva dhamme patitabhāvaṁ dīpento duggatigamanena ca samparāye
brāhmaṇajātiyā abhāvaṁ dīpento "na jaccā hoti brāhmaṇo, kammunā hoti
brāhmaṇo"ti etampi atthaṁ sādhetvā idāni duvidhampi atthaṁ nigamento āha
"evaṁ brāhmaṇa:-

footnote: 1 chaßēéa. bandhavā 2 cha. vedabandhu 3 chaßēéa. mantabandhavā ca
footnote: 4 chaßēéa. samparāye 5 chaßēéa. paraloke
footnote: 6 chaßēéa. dukkhassa gati duggati 7 chaßēéa. padissante 8 chaßēéa. duggatiyā vā

page number: 201

"na jaccā vasalo hoti na jaccā hoti brāhmaṇo.
kammunā vasalo hoti kammunā hoti brāhmaṇo"ti
sesaṁ kasibhāradvājasutte vuttanayameva. visesato vā ettha nikkujjitaṁ
vātiādīnaṁ evaṁ yojanā veditabbā:- yathā koci nikkujjitaṁ vā ukkujjeyya,
evaṁ maṁ kammavimukhaṁ jātivāde patitaṁ "jātiyā brāhmaṇavasalabhāvo hotī"ti diṭṭhito
uṭṭhapentena, 1- yathā paṭicchannaṁ vivareyya, evaṁ jātivādapaṭicchannakammavādaṁ
vivarantena, yathā mūḷhassa maggaṁ ācikkheyya, evaṁ brāhmaṇavasalabhāvassa asambhinnaṁ
ujumaggaṁ ācikkhantena, yathā andhakāreva 2- telapajjotaṁ dhāreyya, evaṁ
mātaṅgādinidassanapajjotadhāraṇena mayhaṁ bhotā gotamena etehi pariyāyehi pakāsitattā
anekapariyāyena dhammo pakāsitoti.
paramatthajotikāya khuddakaṭṭhakathāya
suttanipātavaṇṇanāya
aggikabhāradvājasuttavaṇṇanā niṭṭhitā.
--------------
8. mettasuttavaṇṇanā
karaṇīyamatthakusalenāti mettasuttaṁ. kā uppatti? himavantapassato kira
devatāhi ubbāḷhā bhikkhū bhagavato santikaṁ sāvatthiṁ āgacchiṁsu, tesaṁ bhagavā
parittatthāya kammaṭṭhānatthāya ca imaṁ suttamabhāsi. ayaṁ tāva saṅkhepo.
ayaṁ pana vitthāro:- ekaṁ samayaṁ bhagavā sāvatthiyaṁ viharati upakaṭṭhāya
vassūpanāyikāya, tena kho pana samayena sambahulā nānāverajjakā bhikkhū

footnote: 1 chaßēéa. vuṭṭhāpentena 2 chaßēéa. andhakāre vā

page number: 202

bhagavato santike kammaṭṭhānaṁ gahetvā tattha tattha vassaṁ upagantukāmā bhagavantaṁ
upasaṅkamanti. tatra sudaṁ bhagavā rāgacaritānaṁ saviññāṇakāviññāṇakavasena ekādasavidhaṁ
asubhakammaṭṭhānaṁ, dosacaritānaṁ catubbidhaṁ mettādikammaṭṭhānaṁ, mohacaritānaṁ
maraṇānussatikammaṭṭhānādīni, vitakkacaritānaṁ ānāpānassatipaṭhavīkasiṇādīni,
saddhācaritānaṁ buddhānussatikammaṭṭhānādīni, buddhicaritānaṁ catudhātuvavatthānādīnīti
iminā nayena caturāsītisahassappabhedacaritānukūlāni kammaṭṭhānāni katheti.
atha kho pañcamattāni bhikkhusatāni bhagavato santike kammaṭṭhānaṁ uggahetvā
sappāyasenāsanañca gocaragāmañca pariyesamānāni anupubbena gantvā paccante
himavantena saddhiṁ ekābaddhaṁ nīlakācamaṇisannibhasilātalaṁ sītalaghanacchāyā 1-
nīlavanasaṇḍamaṇḍitaṁ muttā 2- dalarajatapaṭṭasadisavālukākiṇṇabhūmibhāgaṁ sucisātasītalajalāsaya-
parivāritaṁ pabbatamaddasaṁsu. atha kho te bhikkhū tatthevekarattiṁ 3- vasitvā pabhātāya
rattiyā sarīraparikammaṁ katvā tassāvidūre aññataraṁ gāmaṁ piṇḍāya pavisiṁsu. gāmo
ghananivesana 4- sanniviṭṭhakulasahassayutto. manussā cettha saddhā pasannā, te
paccante pabbajitadassanassa dullabhatāya bhikkhū disvāeva pītisomanassajātā
hutvā te bhikkhū bhojetvā "idheva bhante temāsaṁ vasathā"ti vatvā 5- yācitvā
pañca padhānakuṭisatāni kārāpetvā tattha mañcapīṭhapānīyaparibhojanīyaghaṭādīni
sabbūpakaraṇāni paṭiyādesuṁ.
bhikkhū dutiyadivase aññaṁ gāmaṁ piṇḍāya pavisiṁsu, tatthapi manussā tatheva
upaṭṭhahitvā vassāvāsaṁ yāciṁsu. bhikkhū "antarāye asatī"ti 6- adhivāsetvā taṁ

footnote: 1 ma....chāyu... 2 chaßēéa. muttātala..., sī. muttājāla...
footnote: 3 chaßēéa. tatthekarattiṁ 4 chaßēéa. ghananivesa...
footnote: 5 chaßēéa. ayaṁ pāṭho na dissati 6 chaßēéa. asati antarāyeti

page number: 203

vanasaṇḍaṁ pavisitvā sabbarattindivaṁ āraddhavīriyā hutvā yāmagaṇḍikaṁ koṭṭetvā
yonisomanasikārabahulā viharantā rukkhamūlāni upagantvā nisīdanti. 1- sīlavantānaṁ
bhikkhūnaṁ tejena vihatatejā rukkhadevatā attano attano vimānā oruyha
dārake gahetvā ito cito ca vicaranti. seyyathāpi nāma rājūhi vā
rājamahāmattehi vā gāmakāvāsaṁ gatehi gāmavāsīnaṁ ghare 2- okāse gahite
gharamānusakā gharā nikkhamitvā aññatra vasantā "kadā nu gamissantī"ti dūrato
olokenti, evameva devatā attano attano vimānāni chaḍḍetvā ito
cito ca vicarantiyo dūratova olokenti "kadā nu kho bhaddantā gamissantī"ti
tato evaṁ samacintesuṁ "paṭhamavassūpagatā bhikkhū avassaṁ temāsaṁ vasissanti, mayaṁ
pana tāva ciraṁ dārake gahetvā okkamma vasituṁ na sikkhissāma, handa mayaṁ
bhikkhūnaṁ bhayānakaṁ ārammaṇaṁ dassemā"ti. tā ca 3- rattiṁ bhikkhūnaṁ samaṇadhammakaraṇavelāya
bhiṁsanakāni yakkharūpāni nimminitvā purato purato tiṭṭhanti, bheravasaddañca
karonti. bhikkhūnaṁ tāni rūpāni passantānaṁ tañca saddaṁ suṇantānaṁ hadayaṁ
phandi. dubbaṇṇā ca ahesuṁ uppaṇḍuppaṇḍukajātā, tena te bhikkhū cittaṁ
ekaggaṁ nāsakkhiṁsu kātuṁ. tesaṁ tesaṁ 4- anekaggacittānaṁ tesaṁ 4- bhayena ca
punappunaṁ saṁviggānaṁ sati pammussati, 5- tato nesaṁ muṭṭhassatīnaṁ duggandhāni
ārammaṇāni payojesuṁ. tesaṁ tena duggandhena nimmathiyamānamiva matthaluṅgaṁ
ahosi, bāḷhasīsavedanā uppajjiṁsu, na ca taṁ pavattiṁ aññamaññassa
ārocesuṁ.
athekadivasaṁ saṁghattherassa upaṭṭhānakāle sabbesu sannipatitesu saṁghatthero
pucchi "tumhākaṁ āvuso imaṁ vanasaṇḍaṁ pavisantānaṁ 6- katipāhaṁ ativiya parisuddho

footnote: 1 chaßēéa. nisīdiṁsu 2 chaßēéa. gharesu
footnote: 3 chaßēéa. ca-saddo na dissati 4 chaßēéa. ayaṁ pāṭho na dissati 5 chaßēéa. sammussi 6 chaßēéa. paviṭṭhānaṁ

page number: 204

chavivaṇṇo ahosi pariyodāto, vippasannāni ca indriyāni, etarahi panettha 1-
kisā dubbaṇṇā uppaṇḍuppaṇḍukajātā, kiṁ vo idha asappāyan"ti tato eko
bhikkhu āha "ahaṁ bhante rattiṁ īdisañca īdisañca bheravārammaṇaṁ passāmi ca
suṇāmi ca, īdisañca gandhaṁ ghāyāmi, tena me cittaṁ na samādhiyatī"ti. eteneva
upāyena sabbe taṁ pavattiṁ ārocesuṁ. saṁghatthero āha "bhagavatā āvuso dve
vassūpanāyikā paññattā, amhākañca imaṁ senāsanaṁ asappāyaṁ, āyāmāvuso bhagavato
santikaṁ, gantvā aññaṁ sappāyaṁ senāsanaṁ pucchāmā"ti. "sādhu bhante"ti te
bhikkhū therassa paṭissuṇitvā sabbeva 2- senāsanaṁ saṁsāmetvā pattacīvaramādāya
anupalitattā 3- kulesu kañci anāmantetvā eva yena sāvatthi tena cārikaṁ
pakkamiṁsu. te 4- anupubbena sāvatthiṁ gantvā bhagavato santikaṁ agamaṁsu.
bhagavā te bhikkhū disvā etadavoca "na bhikkhave antovassaṁ cārikā
caritabbāti 5- mayā sikkhāpadaṁ paññattaṁ, kissa tumhe cārikaṁ carathā"ti. te
bhagavato sabbaṁ ārocesuṁ. bhagavā āvajjento sakalajambudīpe antamaso
catuppādapīṭhakaṭṭhānamattampi tesaṁ sappāyasenāsanaṁ nāddasa. atha te bhikkhū āha
"na bhikkhave tumhākaṁ aññaṁ sappāyasenāsanaṁ atthi, tattheva tumhe viharantā
āsavakkhayaṁ pāpuṇeyyātha, gacchatha bhikkhave tameva senāsanaṁ upanissāya viharatha,
sace pana devatāhi abhayaṁ icchatha, imaṁ parittaṁ uggaṇhatha, etañhi vo parittañca
kammaṭṭhānañca bhavissatī"ti imaṁ suttaṁ abhāsi.
apare panāhu:- "gacchatha bhikkhave tameva senāsanaṁ upanissāya viharathā"ti
idañca vatvā bhagavā āha "apica kho āraññakena pariharaṇaṁ ñātabbaṁ.

footnote: 1 chaßēéa. panattha 2 chaßēéa. sabbe 3 chaßēéa. anupalittattā
footnote: 4 chaßēéa. ayaṁ pāṭho na dissati 5 vißēáahā. 4/185/204

page number: 205

seyyathidaṁ? sāyaṁpātaṁ karaṇavasena dve mettā dve parittā dve asubhā dve
maraṇassatī aṭṭhamahāsaṁvegavatthusamāvajjanañca. aṭṭha mahāsaṁvegavatthūni nāma
jātijarābyādhimaraṇāni 1- cattāri apāyadukkhānīti, atha vā jātijarābyādhimaraṇāni
cattāri, apāyadukkhaṁ pañcamaṁ, atīte vaṭṭamūlakaṁ dukkhaṁ, anāgate vaṭṭamūlakaṁ dukkhaṁ
paccuppanne āhārapariyeṭṭhimūlakaṁ dukkhan"ti. evaṁ bhagavā pariharaṇaṁ ācikkhitvā
tesaṁ bhikkhūnaṁ mettatthañca parittatthañca vipassanāpādakajjhānatthañca imaṁ
suttamabhāsīti.
[143] tattha karaṇīyamatthakusalenāti imissā paṭhamagāthāya tāva ayaṁ
padavaṇṇanā:- karaṇīyanti kātabbaṁ, karaṇārahanti attho. atthoti paṭipadā, yaṁ vā kiñci
attano hitaṁ, taṁ sabbaṁ araṇīyato atthoti vuccati, araṇīyato nāma upagantabbato.
atthe kusalena atthakusalena, atthe chekenāti 2- vuttaṁ hoti. yanti aniyamitapaccattaṁ.
tanti niyamitaupayogaṁ. ubhayampi vā yantanti paccattavacanaṁ. santaṁ padanti
upayogavacanaṁ. tattha lakkhaṇato santaṁ, pattabbato padaṁ, nibbānassetaṁ adhivacanaṁ.
abhisameccāti abhisamāgantvā. sakkotīti sakko, samattho paṭibaloti vuttaṁ hoti.
ujūti ājjavayutto. suṭṭhu ujūti suhuju. sukhaṁ vaco asminti suvaco. assāti
bhaveyya. mudūti maddavayutto. na atimānīti anatimānī.
ayaṁ panettha atthavaṇṇanā:- karaṇīyamatthakusalena yantaṁ santaṁ 3- padaṁ abhisameccāti
ettha tāva atthi karaṇīyaṁ, atthi akaraṇīyaṁ. tattha saṅkhepato sikkhāttayaṁ 4-
karaṇīyaṁ sīlavipatti diṭṭhivipatti ācāravipatti ājīvavipatti evamādi akaraṇīyaṁ.
tathā atthi atthakusalo, atthi anatthakusalo.

footnote: 1 chaßēéa. jātijarābyādhimaraṇaṁ 2 chaßēéa. atthachekenāti
footnote: 3 chaßēéa. yanta santaṁ. evamuparipi 4 chaßēéa. sikkhattayaṁ

page number: 206

tattha yo imasmiṁ sāsane pabbajitvā na attānaṁ sammā payojeti,
khaṇḍasīlo hoti, ekavīsatividhaṁ anesanaṁ nissāya jīvikaṁ kappeti. seyyathidaṁ?
veḷudānaṁ pattadānaṁ pupphadānaṁ phaladānaṁ dantakaṭṭhadānaṁ mukhodakadānaṁ sinānadānaṁ
cuṇṇadānaṁ mattikādānaṁ 1- pātukamyataṁ muggasuppataṁ pāribhatyataṁ 1- jaṅghapesanīyaṁ
vejjakammaṁ dūtakammaṁ pahīnagamanaṁ piṇḍapaṭipiṇḍadānānuppadānaṁ 2- vatthuvijjaṁ 3-
nakkhattavijjaṁ aṅgavijjanti. chabbidhe ca agocare carati. seyyathidaṁ? vesiyagocare
vidhavathullakumārikapaṇḍakabhikkhunipānāgāragocareti. saṁsaṭṭho ca viharati rājūhi
rājamahāmattehi titthiyehi titthiyasāvakehi ananulomikena gihisaṁsaggena. yāni vā pana
tāni kulāni assaddhāni appasannāni anopānabhūtāni akkosakaparibhāsakāni
anatthakāmāni ahitāphāsukāyogakkhemakāmāni bhikkhūnaṁ .pe. upāsikānaṁ,
tathārūpāni kulāni sevati bhajati payirupāsati. ayaṁ anatthakusalo.
yo vā pana 4- imasmiṁ sāsane pabbajitvā attānaṁ sammā payojeti,
anesanaṁ pahāya catupārisuddhisīle patiṭṭhātukāmo saddhāsīsena pātimokkhasaṁvaraṁ
satisīsena indriyasaṁvaraṁ vīriyasīsena ājīvapārisuddhiṁ, paññāsīsena paccayapaṭisevanaṁ
pūreti. ayaṁ atthakusalo.
yo vā sattāpattikkhandhasodhanavasena pātimokkhasaṁvaraṁ, chadvāre
ghaṭṭitārammaṇesu abhijjhādīnaṁ anuppattivasena indriyasaṁvaraṁ, anesanaparivajjanavasena
viññupasatthabuddhabuddhasāvakavaṇṇitapaccayasevanena ājīvapārisuddhiṁ,
yathāvuttapaccavekkhaṇavasena paccayapaṭisevanaṁ, catuiriyāpathaparivattane sātthakādīnaṁ
paccavekkhaṇavasena 5- sampajaññañca sodheti, ayampi atthakusalo.

footnote: 1-1 chaßēéa.,i. cāṭukamyataṁ muggasūpyataṁ pāribhaṭutaṁ
footnote: 2 ma. piṇḍadānaṁ 3 ma. vatthuvijjaṁ khettavajjaṁ
footnote: 4 khuddaka.a. 213 5 chaßēéa. yo pana

page number: 207

yo vā yathā usodakaṁ paṭicca saṅkiliṭṭhavatthaṁ pariyodāyati, chārikaṁ
paṭicca ādāso, ukkāmukhaṁ paṭicca jātarūpaṁ, tathā ñāṇaṁ paṭicca sīlaṁ vodāyatīti
ñatvā ñāṇodakena dhovanto sīlaṁ pariyodāpeti. yathā ca kikīsakuṇikā aṇḍaṁ,
cāmarīmigī 1- vāladhiṁ, ekaputtikā nārī piyaṁ ekaputtakaṁ, ekanayano puriso taṁ
ekanayanañca 2- rakkhati, tathā ativiya appamatto attano sīlakkhandhaṁ rakkhati,
sāyaṁpātaṁ paccavekkhamāno anumattampi vajjaṁ na passati, ayampi atthakusalo.
yo vā pana avippaṭisārakaraṇasīle patiṭṭhāya kilesavikkhambhanapaṭipadaṁ
paggaṇhāti, taṁ paggahetvā kasiṇaparikammaṁ karoti, kasiṇaparikammaṁ katvā
samāpattiyo nibbatteti, ayampi atthakusalo. yo vā pana samāpattito vuṭṭhāya
saṅkhāre sammasitvā arahattaṁ pāpuṇāti, ayaṁ atthakusalānaṁ aggo.
tattha yepīme 3- yāva avippaṭisārakaraṇasīle patiṭṭhānena, yāva vā
kilesavikkhambhanapaṭipadāya paggaṇhanena 4- maggaphalena vaṇṇitā atthakusalā, te
imasmiṁ atthe atthakusalāti adhippetā. tathāvidhā ca te bhikkhū. tena bhagavā te
bhikkhū sandhāya ekapuggalādhiṭṭhānāya desanāya "karaṇīyamatthakusalenā"ti āha.
tato "kiṁ karaṇīyan"ti tesaṁ sañjātakaṅkhānaṁ āha "yantaṁ santaṁ padaṁ
abhisameccā"ti. ayaṁ 5- adhippāyo:- taṁ buddhānubuddhehi vaṇṇitaṁ santaṁ
nibbānapadaṁ paṭivedhavasena abhisamecca viharitukāmena yaṁ karaṇīyanti. ettha ca
yanti imassa gāthāpādassa ādito vuttameva karaṇīyanti adhikārato anuvattati, taṁ
santaṁ padaṁ abhisameccāti. ayaṁ pana yasmā sāvasesapāṭho attho, tasmā
"viharitukāmenā"ti vuttanti veditabbaṁ.

footnote: 1 chaßēéa. camarīmigo 2 chaßēéa. casaddo na dissati
footnote: 3 chaßēéa. ye ime 4 chaßēéa....paggahaṇena 5 chaßēéa. ayamettha

page number: 208

atha vā santaṁ padaṁ abhisameccāti anussavādivasena lokiyapaññāya
nibbānapadaṁ santanti ñatvā taṁ adhigantukāmena yantaṁ karaṇīyanti adhikārato
anuvattati, taṁ karaṇīyamatthakusalenāti, evamettha 1- adhippāyo veditabbo. atha
vā "karaṇīyamatthakusalenā"ti vutte "kin"ti cintentānaṁ āha "yantaṁ santaṁ
padaṁ abhisameccā"ti. tasseva 2- adhippāyo veditabbo:- lokiyapaññāya santaṁ
padaṁ abhisamecca yaṁ karaṇīyaṁ, tanti. yaṁ kātabbaṁ, taṁ karaṇīyaṁ, karaṇārahameva tanti
vuttaṁ hoti.
kiṁ pana tanti? kimaññaṁ siyā aññatra tadadhigamūpāyato. kāmañcetaṁ
karaṇārahaṭṭhena 3- sikkhattayadīpakena ādipadeneva vuttaṁ, tathā hi tassa
atthavaṇṇanāyaṁ avocumhā "atthi karaṇīyaṁ atthi akaraṇīyaṁ. tattha saṅkhepato
sikkhattayaṁ karaṇīyan"ti. atisaṅkhepadesitattā pana tesaṁ bhikkhūnaṁ kehici viññātaṁ,
kehici na viññātaṁ, tato yehi na viññātaṁ, tesaṁ viññāpanatthaṁ yaṁ visesato
āraññakena bhikkhunā kātabbaṁ, taṁ vitthārento "sakko ujū ca suhujū ca,
suvaco cassa mudu anatimānī"ti imaṁ tāva upaḍḍhagāthaṁ āha.
kiṁ vuttaṁ hoti? santaṁ padaṁ abhisamecca viharitukāmo lokiyapaññāya vā
taṁ abhisamecca tadadhigamāya paṭipajjamāno āraññako bhikkhu dutiyacatutthapadhāniyaṅga-
samannāgamena kāye ca jīvite ca anapekkho hutvā saccapaṭivedhāya paṭipajjituṁ
sakko assa, tathā kasiṇaparikammavattasamādānādīsu, attano pattacīvara-
paṭisaṅkharaṇādīsu ca, yāni tāni sabrahmacārīnaṁ uccāvacāni kiṁkaraṇīyāni, tesu
aññesu ca evarūpesu sakko assa dakkho analaso samattho. sakko hontopi ca
tatiyapadhāniyaṅgasamannāgamena uju assa. uju hontopi ca sakiṁ ujubhāvena

footnote: 1 chaßēéa. evampettha 2 chaßēéa. tassevaṁ
footnote: 3 sī. karaṇārahattena chaßēéa. karaṇārahatthena

page number: 209

santosaṁ anāpajjitvā yāvajīvaṁ punappunaṁ asithilakaraṇena suṭṭhutaraṁ uju assa.
asaṭhatāya vā uju, amāyāvitāya suhuju. kāyavacīvaṅkappahānena vā uju,
manovaṅkappahānena suhuju. asantaguṇassa vā anāvikaraṇena uju, asantaguṇena
uppannalābhassa anadhivāsanena suhuju. evaṁ ārammaṇūpanijjhānalakkhaṇūpanijjhānehi 1-
purimadvayatatiyasikkhāhi payogāsayasuddhīhi ca uju ca suhuju ca assa.
na kevalañca uju ca suhuju ca, apica pana suvaco ca assa. yo hi
puggalo "idaṁ na kātabban"ti vutto "kinte diṭṭhaṁ, kinte sutaṁ, ko me
hutvā vadasi, kiṁ upajjhāyo ācariyo sandiṭṭho sambhatto vā"ti vadati,
tuṇhībhāvena vā taṁ viheṭheti, sampaṭicchitvā vā na tathā karoti, so visesādhigamassa
dūre hoti. yo pana ovadiyamāno "sādhu bhante suṭṭhutaraṁ 2- vuttaṁ, attano
vajjaṁ nāma sududdasaṁ 3- hoti, punapi maṁ evarūpaṁ disvā vadeyyātha anukampaṁ
upādāya, cirassaṁ me tumhākaṁ santikā ovādo laddho"ti vadati, yathānusiṭṭhañca
paṭipajjati, so visesādhigamassa avidūre hoti. tasmā evaṁ parassa vacanaṁ
sampaṭicchitvā karonto suvaco ca assa.
yathā ca subbaco, evaṁ mudu assa. mudūti gahaṭṭhehi dūtagamanapahīnagamanādīsu
niyuñjiyamāno tattha mudubhāvaṁ akatvā thaddho hutvā vattappaṭipattiyaṁ
sakalabrahmacariye ca mudu assa suparikammakatasuvaṇṇaṁ viya tattha tattha viniyogakkhamo. atha
vā mudūti abhākuṭiko uttānamukho sukhasambhāso paṭisanthāravutti sutitthaṁ viya
sukhāvaggāho assa. na kevalañca mudu, apica anatimānī assa, jātigottādīhi
atimānavatthūhi pare nāvamaññeyya, 4- sāriputtatthero viya caṇḍālakumārakasamena
cetasā vihareyyāti.

footnote: 1 chaßēéa. ārammaṇalakkhanūpanijjhānehi 2 chaßēéa. suṭṭhu
footnote: 3 chaßēéa. duddasaṁ 4 chaßēéa. nātimaññeyya

page number: 210

[144] evaṁ bhagavā santaṁ padaṁ abhisamecca viharitukāmassa tadadhigamāya
vā paṭipajjamānassa visesato āraññakassa bhikkhuno ekaccaṁ karaṇīyaṁ vatvā puna
taduttarimpi 1- vattukāmo "santussako cā"ti dutiyaṁ gāthamāha.
tattha "santuṭṭhī ca kataññutā"ti ettha vuttappabhedena dvādasavidhena santosena
santussatīti santussako. atha vā tussatīti tussako, sakena tussako, santena
tussako, samena tussakoti santussako. tattha sakaṁ nāma "piṇḍiyālopabhojanaṁ
nissāyā"ti 2- evaṁ upasampadamaṇḍale 3- uddiṭṭhaṁ attanāva 4- sampaṭicchitaṁ
catuppaccayajātaṁ, tena sundarena vā asundarena vā sakkaccaṁ vā asakkaccaṁ vā dinnena
paṭiggahaṇakāle paribhogakāle ca vikāraṁ adassetvā 5- yāpento "sakena tussako"ti
vuccati. santaṁ nāma yaṁ laddhaṁ hoti attano vijjamānaṁ, tena santeneva tussanto
tato paraṁ apatthento 6- atricchataṁ pajahanto "santena tussako"ti vuccati.
samaṁ nāma iṭṭhāniṭṭhesu anunayapaṭighappahānaṁ, tena samena sabbārammaṇesu
tussanto "samena tussako"ti vuccati.
sukhena bhariyatīti subharo, suposoti vuttaṁ hoti. yo hi bhikkhu
sālimaṁsodanādīnaṁ pattena 7- pūretvā dinnepi dummukhabhāvaṁ anattamanabhāvameva ca
dasseti, tesaṁ vā sammukhāva taṁ piṇḍapātaṁ "kiṁ tumhehi dinnan"ti apasādento
sāmaṇeragahaṭṭhādīnaṁ deti, esa dubbharo. etaṁ disvā manussā dūratova
parivajjenti "dubbharo bhikkhu na sakkā positun"ti. yo pana yaṁ kiñci lūkhaṁ vā
paṇītaṁ vā appaṁ vā bahuṁ vā labhitvā attamano attamano vippasannamukho
hutvā yāpeti, 8- esa subharo. etaṁ disvā manussā ativiya vissaṭṭhā honti

footnote: 1 chaßēéa. tatuttaripi, evamuparipi 2 vißēáahā. 4/73/74
footnote: 3 chaßēéa. upasampadamāḷake 4 chaßēéa. attanā ca 5 chaßēéa. vikāramadassetvā
footnote: 6 ka. apaṭṭhento, chaßēéa. na patthento 7 chaßēéa. patte 8 sī. yāti

page number: 211

"amhākaṁ bhadanto subharo thokathokenapi 1- tussati, mayameva taṁ posissāmā"ti 2-
paṭiññaṁ katvā posenti. evarūpo idha subharoti adhippeto.
appaṁ kiccamassāti appakicco, na kammārāmatābhassārāmatā-
saṅgaṇikārāmatādianekakiccabyāvaṭo. atha vā sakalavihāre navakammasaṁghagaṇa 3-
sāmaṇerāarāmikavosāsanādikiccavirahito, attano kesanakhacchedanapattacīvara-
parikammādiṁ katvā samaṇadhammakiccaparo hotīti vuttaṁ hoti.
sallahukā vutti assāti sallahukavutti, yathā ekacco bahubhaṇḍikabhikkhu 4-
disāpakkamanakāle bahupattacīvarapaccattharaṇatelaguḷādiṁ mahājanena sīsabhārakaṭibhārādīhi
uccārāpetvā 5- pakkamati, evaṁ ahutvā yo appaparikkhāro hoti, pattacīvarādi-
aṭṭhasamaṇaparikkhāramattameva pariharati, disāpakkamanakāle pakkhī sakuṇo viya
samādāyeva pakkamati, evarūpo idha sallahukavuttīti adhippeto. santāni
indriyāni assāti santindriyo, iṭṭhārammaṇādīsu rāgādivasena anuddhatin-
driyoti vuttaṁ hoti. nipakoti viññū vibhāvī paññavā, sīlānurakkhaṇapaññāya
cīvarādivicāraṇapaññāya āvāsādisattasappāyaparijānanapaññāya ca samannāgatoti
adhippāyo.
na pagabbhoti appagabbho, aṭṭhaṭṭhānena kāyapāgabbhiyena catuṭṭhānena
vacīpāgabbhiyena anekaṭṭhānena manopāgabbhiyena ca virahitoti attho.
aṭṭhaṭṭhānaṁ kāyapāgabbhiyaṁ 6- nāma saṁghagaṇapuggalabhojanasālājantāghara-
nhānatitthabhikkhācāramaggāntaragharappavesanesu kāyena appatirūpakaraṇaṁ. seyyathidaṁ?
idhekacco saṁghamajjhe pallatthikāya vā nisīdati, pāde pādamodahetvā 7- vāti

footnote: 1 ma. appakenapi 2 chaßēéa. naṁ posessāmāti
footnote: 3 chaßēéa. navakammasaṁghabhoga... 4 cha. bahubhaṇḍo bhikkhu 5 i. uddharāpetvā
footnote: 6 khuddaka.a. 217 saṁyutta.a. 188 7 sī. pādamādahitvā, chaßēéa. pādamodahitvā

page number: 212

evamādi, tathā gaṇamajjhe, gaṇamajjheti catuparisasannipāte. tathā vuḍḍhatare
puggale. bhojanasālāyaṁ pana vuḍḍhānaṁ āsanaṁ na deti, navānaṁ āsanena 1-
paṭibāhati, tathā jantāghare, vuḍḍhe cettha anāpucchā aggijālanādīni karoti.
nhānatitthe ca yadidaṁ "daharo vuḍḍhoti pamāṇaṁ akatvā āgatapaṭipāṭiyā
nhāyitabban"ti vuttaṁ, tampi anādiyanto pacchā āgantvā udakaṁ otaritvā
vuḍḍhe ca nave ca bādheti. bhikkhācāramagge pana aggāsanāggodakāggapiṇḍatthaṁ
vuḍḍhānaṁ purato purato yāti bāhāya bāhaṁ paharanto, antaragharappavesane
vuḍḍhānaṁ paṭhamataraṁ pavisati, daharehi kāyakīḷanaṁ karotīti evamādi.
catuṭṭhānaṁ vacīpāgabbhiyaṁ nāma saṁghagaṇapuggalāntaragharesu appatirūpavācānicchāraṇaṁ.
seyyathidaṁ? idhekacco saṁghamajjhe anāpucchā dhammaṁ bhāsati, tathā
pubbe vuttappakāre gaṇe vuḍḍhatarapuggale ca. tattha manussehi pañhaṁ puṭṭho
vuḍḍhataraṁ anāpucchā vissajjeti. antaraghare pana "itthannāme kiṁ atthi, kiṁ
yāgu udāhu khādanīyaṁ, kiṁ me dassasi, kiṁ ajja khādissāmi, kiṁ bhuñjissāmi,
kiṁ pivissāmī"ti evamādikaṁ 2- bhāsati.
anekaṭṭhānaṁ manopāgabbhiyaṁ nāma tesu tesu ṭhānesu kāyavācāhi
ajjhācāraṁ anāpajjitvā 3- manasā eva kāmavitakkādinānappakāraṁ appatirūpavitakkanaṁ.
kulesu ananugiddhoti 4- yāni kulāni upasaṅkamati, tesu paccayataṇhāya vā
ananulomiyagihisaṁsaggavasena vā ananugiddho, na sahasokī, na sahanandī, na
sukhitesu sukhito, na dukkhitesu dukkhito, na uppannesu kiccakaraṇīyesu attanā
vā yotamāpajjitāti 5- vuttaṁ hoti. imissā ca gāthāya yaṁ "suvaco cassā"ti

footnote: 1 chaßēéa. āsanaṁ 2 chaßēéa. evamādiṁ 3 chaßēéa. anāpajjitvāpi
footnote: 4 chaßēéa. kulesvananugiddho 5 sī. attanāvuyyogamāpajjitāti

page number: 213

ettha vuttaṁ "assā"ti vacanaṁ, taṁ sabbapadehi saddhiṁ "santussako ca assa,
subharo ca assā"ti evaṁ yojetabbaṁ.
[145] evaṁ bhagavā santaṁ padaṁ abhisamecca viharitukāmassa tadadhigamāya
vā paṭipajjitukāmassa visesato āraññakassa bhikkhuno taduttarimpi karaṇīyaṁ
ācikkhitvā idāni akaraṇīyampi ācikkhitukāmo:-
"na ca khuddaṁ samācare kiñci
yena viññū pare upavadeyyun"ti
imaṁ upaḍḍhagāthamāha. tassattho:- evamimaṁ karaṇīyaṁ karonto yantaṁ
kāyavacīmanoduccaritaṁ khuddaṁ lāmakanti vuccati, taṁ na ca khuddaṁ samācare. asamācaranto
ca na kevalaṁ oḷārikaṁ, kiṁ pana kiñci na samācare, appamattakaṁ anumattakampi 1-
na samācareti vuttaṁ hoti.
tato tassa samācāre sandiṭṭhikameva ādīnavaṁ dasseti "yena viññū pare
upavadeyyun"ti. ettha ca yasmā aviññū pare appamāṇaṁ. tepi hi anavajjaṁ
vā sāvajjaṁ karonti, appasāvajjaṁ vā mahāsāvajjaṁ karonti, viññū eva pana
pamāṇaṁ. te hi anuvicca pariyogāhetvā avaṇṇārahassa avaṇṇaṁ bhāsanti,
vaṇṇārahassa ca vaṇṇaṁ bhāsanti, tasmā "viññū pare"ti vuttaṁ.
evaṁ bhagavā imāhi aḍḍhaḍheyyagāthāhi santaṁ padaṁ abhisamecca
viharitukāmassa, tadadhigamāya vā paṭipajjitukāmassa visesato āraññakassa
āraññakasīsena ca sabbesampi kammaṭṭhānaṁ gahetvā viharitukāmānaṁ
karaṇīyākaraṇīyabhedaṁ kammaṭṭhānūpacāraṁ vatvā idāni tesaṁ bhikkhūnaṁ tassa devatābhayassa

footnote: 1 chaßēéa. aṇumattampi

page number: 214

paṭighātāya parittatthaṁ vipassanāpādakajjhānavasena kammaṭṭhānatthañca "sukhino vā
khemino hontū"tiādinā nayena mettakathaṁ kathetumāraddho.
tattha sukhinoti sukhasamaṅgino. kheminoti khemavanto, abhayā nirupaddavāti
vuttaṁ hoti. sabbeti anavasesā. sattāti pāṇino. sukhitattāti sukhitacittā.
ettha ca kāyikena sukhena sukhino, mānasena sukhitattā, tadubhayenāpi
sabbabhayūpaddavavigamena vā kheminoti veditabbā. kasmā pana evaṁ vuttaṁ?
mettābhāvanākāradassanatthaṁ. evañhi mettā bhāvetabbā "sabbe sattā sukhito
hontū"ti vā, "khemino hontū"ti vā, "sukhitattā hontū"ti vā.
[146] evaṁ yāva upacārato appanākoṭi, tāva saṅkhepena mettābhāvanaṁ
dassetvā idāni vitthāratopi taṁ dassetuṁ "ye kecī"ti gāthādvayamāha. atha
vā yassa 1- puthuttārammaṇe paricitaṁ cittaṁ na ādikeneva ekagge 2- saṇṭhāti,
ārammaṇappabhedaṁ pana anugantvā kameneva 3- saṇṭhāti, tasmā tassa tasathāvarādi-
dukattikappabhede ārammaṇe anugantvā anugantvā saṇṭhāpanatthampi 4- "ye
kecī"ti gāthādvayamāha. atha vā yasmā yassa yaṁ ārammaṇaṁ vibhūtaṁ hoti, tassa
tattha cittaṁ sukhaṁ tiṭṭhati, tasmā tesaṁ bhikkhūnaṁ yassa yaṁ vibhūtaṁ ārammaṇaṁ, tassa
tattha cittaṁ saṇṭhāpetukāmo tasathāvarādidukattikārammaṇappabhedadīpakaṁ "ye kecī"ti
imaṁ gāthādvayamāha.
ettha hi tasathāvaradukaṁ diṭṭhādiṭṭhadukaṁ dūrasantikadukaṁ bhūtasambhavesidukanti
cattāri dukāni, dīghādīhi ca chahi padehi majjhimapadassa tīsu, aṇukapadassa ca
dvīsu tikesu atthasambhavato dīgharassamajjhimattikaṁ mahantāṇukamajjhimattikaṁ

footnote: 1 chaßēéa. yasmā 2 chaßēéa. ethatte
footnote: 3 chaßēéa. kamena 4 chaßēéa. saṇṭhānatthampi

page number: 215

thūlāṇukamajjhimattikanti tayo tike ca dīpeti. tattha ye kecīti anavasesavacanaṁ.
pāṇā eva bhūtā pāṇabhūtā. atha vā pāṇantīti pāṇā. etena
assāsapassāsapaṭibaddhe pañcavokārasatte gaṇhāti. bhavantīti bhūtā. etena
ekavokāracatuvokārasatte gaṇhāti. atthīti santi saṁvijjanti.
evaṁ "ye keci pāṇabhūtatthī"ti iminā vacanena dukattikehi saṅgahetabbe
sabbe satte ekajjhaṁ dassetvā idāni sabbepi te tasā vā thāvarā vā
anavasesāti iminā dukena saṅgahetvā dasseti.
tattha tasantīti tasā, sataṇhānaṁ sabhayānaṁ cetaṁ adhivacanaṁ. tiṭṭhantīti
thāvarā, pahīnataṇhābhayānaṁ 1- arahataṁ etaṁ adhivacanaṁ. natthi tesaṁ avasesanti
anavasesā, sabbepīti vuttaṁ hoti. yañca dutiyagāthāya ante vuttaṁ, taṁ sabbaṁ
dukattikehi sambandhitabbaṁ:- ye keci pāṇabhūtatthi tasā vā thāvarā vā
anavasesā, imepi sabbe sattā bhavantu sukhitattā. evaṁ yāva bhūtā vā
sambhavesī vā imepi sabbe sattā bhavantu sukhitattāti.
idāni dīgharassamajjhimāditikattayadīpakesu dīghā vātiādīsu chasu padesu
dīghāti dīghattabhāvā nāgamacchagodhādayo. anekabyāmasatappamāṇāpi hi
mahāsamudde nāgādīnaṁ 2- attabhāvā anekayojanappamāṇāpi macchagodhādīnaṁ
attabhāvā honti. mahantāti mahantattabhāvā jale macchakacchapādayo, thale
hatthināgādayo, amanussesu dānavādayo. āha ca "rāhuggaṁ attabhāvīnan"ti. 3-
tassa hi attā 4- ubbedhena cattāri yojanasahassāni aṭṭha ca yojanasatāni,
bāhū dvādasayojanasataparimāṇā, paññāsayojanaṁ bhamukantaraṁ, tathā ca 5-

footnote: 1 ka. pahīnataṇhāgamanānaṁ 2 chaßēéa. nāgānaṁ
footnote: 3 aṅ.catukka. 21/15/19 4 chaßēéa. attabhāvo
footnote: 5 chaßēéa. casaddo na dissati

page number: 216

aṅgulantarikā, hatthalāni dve yojanasatānīti. majjhimāti assagoṇamahiṁsasūkarādīnaṁ
attabhāvā. rassakāti tāsu tāsu jātīsu vāmanādayo dīghamajjhimehi omakappamāṇā
sattā. aṇukāti maṁsacakkhussa agocarā dibbacakkhuvisayā udakādīsu nibbattā
sukhumattabhāvā sattā, ūkādayo vā. apica ye tāsu tāsu jātīsu mahantamajjhimehi
thūlamajjhimehi ca omakappamāṇā sattā, te aṇukāti veditabbā. thūlāti
parimaṇḍalattabhāvā macchakummasippikasambukādayo sattā.
[147] evaṁ tīhi tikehi anavasesato satte dassetvā idāni "diṭṭhā
vā ye ca 1- adiṭṭhātiādīhi tīhi dukehipi te saṅgahetvā dassetuṁ āha. 2-
tattha diṭṭhāti ye attano cakkhussa āpāthamāgatavasena diṭṭhapubbā.
adiṭṭhāti ye parasamuddaparaselaparacakkavāḷādīsu ṭhitā. "ye ca dūre vasanti
avidūre"ti iminā pana dukena attano attabhāvassa dūre ca avidūre ca vasante
satte dasseti. te upādāyupādāvasena veditabbā. attano hi kāye vasantā
sattā avidūre, bahikāye vasantā dūre. tathā antoupacāre vasantā avidūre,
bahiupacāre vasantā dūre. attano vihāre gāme janapade dīpe cakkavāḷe
vasantā avidūre vasanti, 3- paracakkavāḷe vasantā dūre vasantīti vuccanti.
bhūtāti jātā abhinibbattā. ye bhūtā eva, na puna bhavissantīti saṅkhyaṁ
gacchanti, tesaṁ khīṇāsavānametaṁ adhivacanaṁ. sambhavamesantīti sambhavesī.
appahīnabhavasaṁyojanattā āyatimpi sambhavaṁ esantānaṁ sekkhaputhujjanānametaṁ adhivacanaṁ. atha
vā catūsu yonīsu aṇḍajajalābujā sattā yāva aṇḍakosaṁ vatthikosañca na
bhindanti, tāva sambhavesī nāma. aṇḍakosaṁ vatthikosañca bhinditvā bahi

footnote: 1 chaßēéa. yeva 2 chaßēéa. dasseti
footnote: 3 chaßēéa. ayaṁ pāṭho na dissati

page number: 217

nikkhantā bhūtā nāma. saṁsedajā opapātikā ca paṭhamacittakkhaṇe sambhavesī nāma.
dutiyacittakkhaṇato pabhuti bhūtā nāma. yena vā iriyāpathena jāyanti, yāva tato
aññaṁ na pāpuṇanti, tāva sambhavesī nāma. 1- tato paraṁ bhūtāti.
[148] evaṁ bhagavā "sukhino vā"tiādīhi aḍḍhaḍheyyagāthāhi nānappakārato
tesaṁ bhikkhūnaṁ hitasukhāgamanapatthanāvasena 2- sattesu mettābhāvanaṁ
dassetvā idāni ahitadukkhānāgamanapatthanāvasenapi taṁ dassento āha "na
paro paraṁ nikubbethā"ti esa porāṇapāṭho, idāni "paraṁ hī"tipi paṭhanti. ayaṁ
na sundaro. 3-
tattha paroti parajano. paranti parajanaṁ. na nikubbethāti na vambheyya. 4-
nātimaññethāti na atikkamitvā maññeyya. katthacīti katthaci okāse, gāme vā
khette 5- vā ñātimajjhe vā puttamajjhe vātiādīsu. 6- nanti etaṁ. kañcīti
yaṁ kañci khattiyaṁ vā brāhmaṇaṁ vā gahaṭṭhaṁ vā pabbajitaṁ vā sugataṁ vā duggataṁ
vātiādi. byārosanā paṭighasaññāti kāyavacīvikārehi byārosanāya ca,
manovikārena paṭighasaññāya ca. "byārosanāya paṭighasaññāyā"ti hi vattabbe
"byārosanā paṭighasaññā"ti vuccati yathā "sammadaññāya vimuttā"ti vattabbe
"sammadaññā vimuttā"ti, 7- yathā ca "anupubbasikkhāya anupubbakiriyāya
anupubbapaṭipādāyā"ti vattabbe "anupubbasikkhā anupubbakiriyā anupubbapaṭipadā
aññārādhanā"ti. 8- nāññamaññassa dukkhamiccheyyāti aññamaññassa
dukkhaṁ na iccheyya. kiṁ vuttaṁ hoti? na kevalaṁ "sukhino vā khemino

footnote: 1 ka. sambhavesī 2 chaßēéa.... gamapatthanā..., ka....gamahapaṭṭhanā...
footnote: 3 chaßēéa. sobhano 4 chaßēéa.,i. na vañceyya
footnote: 5 ma. nigame vā khette vā 6 chaßēéa. pūgamajjhe vātiādi

7 saṁßēáahā. 19/988/283, ma.u. 14/147/129
8 aṅ.aṭṭhaka. 23/109/203, 110/210 (syā) khu.u. 25/45/168, vi.cūḷa. 7/385/208

page number: 218

hontū"tiādimanasikāravaseneva mettaṁ bhāveyya, kiṁ pana "aho vata yo
koci parapuggalo yaṁ kañci parapuggalaṁ vañcanādīhi nikatīhi na nikubbetha,
jātiādīhi ca navahi mānavatthūhi katthaci padese yaṁ kañci parapuggalaṁ nātimaññeyya,
aññamaññassa ca byārosanāya vā paṭighasaññāya vā dukkhaṁ na iccheyyā"ti
evampi manasikaronto bhāveyyāti.
[149] evaṁ ahitadukkhānāgamanapatthanāvasena atthato mettābhāvanaṁ
dassetvā idāni tameva upamāya dassento āha "mātā yathā niyaṁ puttan"ti.
tassattho:- yathā mātā niyaṁ puttaṁ attani jātaṁ orasaṁ puttaṁ, tañca
ekaputtameva āyusā anurakkhe, tassa dukkhāgamanapaṭibāhanatthaṁ 1- attano
āyumpi cajitvā taṁ anurakkhe, evampi sabbabhūtesu idaṁ mettamānasaṁ bhāvaye,
punappunaṁ janaye vaḍḍhaye, tañca aparimāṇasattārammaṇavasena ekasmiṁ vā satte
anavasesapharaṇavasena aparimāṇaṁ bhāvaye iti.
[150] evaṁ sabbākārena mettābhāvanaṁ dassetvā idāni tasseva
vaḍḍhanaṁ dassento āha "mettañca sabbalokasmin"ti.
tattha mijjati tāyati cāti mittā, 2- hitajjhāsayatāya siniyhati,
ahitāgamanato rakkhati cāti attho. mittassa bhāvo mettaṁ. sabbanti anavasesaṁ. 3-
lokasminti sattaloke. manasi bhavaṁ 4- mānasaṁ. tañhi cittasampayuttattā evaṁ
vuttaṁ. bhāvayeti vaḍḍhaye. nāssa parimāṇanti aparimāṇaṁ, aparimāṇasattārammaṇatāya
evaṁ vuttaṁ. uddhanti upari. tena arūpabhavaṁ gaṇhāti. adhoti heṭṭhā.
tena kāmabhavaṁ gaṇhāti. tiriyanti vemajjhaṁ. tena rūpabhavaṁ gaṇhāti. asambādhanti

footnote: 1 sī. dukkhopagamapaṭibāhanatthaṁ 2 chaßēéa. mitto
footnote: 3 chaßēéa. sabbasmiṁ anavasese 4 chaßēéa. manasi bhavanti

page number: 219

sambādhavirahitaṁ, bhinnasīmanti vuttaṁ hoti. sīmā nāma paccatthiko vuccati,
tasmimpi pavattanti attho. averanti veravirahitaṁ, antarantarāpi veracetanāpātubhāva-
virahitanti vuttaṁ hoti. asapattanti vigatapaccatthikaṁ. mettāvihārī hi puggalo
manussānaṁ piyo hoti, amanussānaṁ piyo hoti, nāssa koci paccatthiko hoti,
tenassa taṁ mānasaṁ vigatapaccatthikattā "asapattan"ti vuccati. pariyāyavacanaṁ hi
etaṁ, yadidaṁ paccatthiko sapattoti. ayaṁ anupadato atthavaṇṇanā.
ayaṁ panettha adhippetatthavaṇṇanā:- yadetaṁ "evampi sabbabhūtesu mānasaṁ
bhāvaye aparimāṇan"ti vuttaṁ, tañcetaṁ aparimāṇaṁ mettaṁ mānasaṁ sabbalokasmiṁ
bhāvaye vaḍḍhaye, vuḍḍhiṁ virūḷhiṁ vepullaṁ gamaye. kathaṁ? uddhaṁ adho ca tiriyañca,
uddhaṁ yāva bhavaggā, adho yāva avīcito, tiriyaṁ yāva avasesasadisā. uddhaṁ vā
āruppaṁ, adho kāmadhātuṁ, tiriyaṁ rūpadhātuṁ anavasesaṁ pharanto. evaṁ bhāventopi ca
taṁ yathā asambādhaṁ averaṁ asapattañca hoti, tathā sambādhaverasapattābhāvaṁ
karonto bhāvaye. yaṁ vā taṁ vā bhāvanāsampadaṁ pattaṁ sabbattha okāsalokavasena 1-
asambādhaṁ, attano paresu āghātapaṭivinayena averaṁ, attani ca paresaṁ
āghātapaṭivinayena asapattaṁ hoti, taṁ asambādhaṁ averaṁ asapattaṁ aparimāṇaṁ mettaṁ
mānasaṁva 2- uddhaṁ adho tiriyañcāti tividhaparicchedena sabbalokasmiṁ bhāvaye
vuḍḍhayeti.
[151] evaṁ mettābhāvanāya vaḍḍhanaṁ dassetvā idāni tāva 3- taṁ
bhāvanaṁ anuyuttassa viharato iriyāpathaniyamābhāvaṁ dassento āha tiṭṭhaṁ caraṁ .pe.
adhiṭṭheyyā"ti.
tassattho:- evaṁ cetaṁ 4- mettaṁ mānasaṁ bhāvento so "nisīdati pallaṅkaṁ
ābhujitvā ujuṁ kāyaṁ paṇidhāya parimukhantiādīsu 5- viya iriyāpathaniyamaṁ akatvā

footnote: 1 chaßēéa.,i. okāsalābhavasena 2 chaßēéa. mānasaṁ
footnote: 3 chaßēéa. ayaṁ pāṭho na dissati 4 chaßēéa. evametaṁ
footnote: 5 dīßēáahā. 10/374/248, maßēáū. 12/107/77, abhi.vi. 35/508/294

page number: 220

yathāsukhaṁ aññatarāññatarairiyāpathabādhanavinodanaṁ karonto tiṭṭhaṁ vā caraṁ vā nisinno
vā sayāno vā yāvatā vigatamiddho assa, atha etaṁ mettajjhānassatiṁ adhiṭṭheyya.
atha vā evaṁ mettābhāvanāya vaḍḍhanaṁ dassetvā idāni vasībhāvaṁ
dassento āha "tiṭṭhañcaran"ti. vasībhāvappatto hi tiṭṭhaṁ vā caraṁ vā nisinno
vā sayāno vā yāvatā 1- iriyāpathena etaṁ mettajjhānassatiṁ adhiṭṭhātukāmo
hoti, atha vā tiṭṭhaṁ caraṁ nisinnoti 2- na tassa ṭhānādīni antarāyakarāni
honti. apica kho so yāvatā etaṁ mettajjhānassatiṁ adhiṭṭhātukāmo hoti,
tāvatā vigatamiddho 3- hutvā. adhiṭṭhāti, natthi tassa tattha bandhāyitattaṁ. tenāha
"tiṭṭhañcaraṁ nisinno vā sayāno vā yāvatassa vigatamiddho. etaṁ satiṁ
adhaṭṭheyyā"ti
tassāyaṁ adhippāyo:- yantaṁ "mettañca sabbalokasmiṁ, mānasaṁ bhāvaye"ti
vuttaṁ, taṁ tathā bhāvaye, yathā ṭhānādīsu yāvatā iriyāpathena, ṭhānādīni vā
anādiyitvā yāvatā etaṁ mettajjhānassatiṁ adhiṭṭhātukāmo assa, tāvatā
vigatamiddho hutvā etaṁ satiṁ adhiṭṭheyyāti.
evaṁ mettābhāvanāya vasībhāvaṁ dassento "etaṁ satiṁ adhiṭṭheyyā"ti tasmiṁ
mettāvihāre niyojetvā idāni taṁ vihāraṁ thunanto āha brahmametaṁ vihāraṁ
idhamāhū"ti.
tassattho:- yvāyaṁ "sukhino vā khemino hontū"tiādiṁ katvā yāva
"etaṁ satiṁ adhiṭṭheyyā"ti saṁvaṇṇito 4- mettāvihāro, etaṁ catūsu
dibbabrahmāriyairiyāpathavihāresu niddosattā attanopi paresampi atthakarattā ca idha
ariyassa dhammavinaye brahmavihāramāhu seṭṭhavihāramāhūti. yato satataṁ samitaṁ

footnote: 1 sī. yāvatā yāvatā 2 chaßēéa. tiṭṭhaṁ vā caraṁ vāti
footnote: 3 chaßēéa. vitamiddho, evamuparipi 4 chaßēéa. saṁvaṇṇito

page number: 221

abbokiṇṇaṁ tiṭṭhaṁ caraṁ nisinno vā sayāno vā yāvatāssa vigatamiddho, etaṁ
satiṁ adhiṭṭheyyāti.
[152] evaṁ bhagavā tesaṁ bhikkhūnaṁ nānappakārato mettābhāvanaṁ dassetvā
idāni yasmā mettā sattārammaṇattā attadiṭṭhiyā āsannā hoti, tasmā
diṭṭhiggahaṇanisedhanamukhena tesaṁ bhikkhūnaṁ tadeva mettajjhānaṁ pādakaṁ katvā
ariyabhūmippattiṁ dassento āha "diṭṭhiñca anupagammā"ti. imāya desanaṁ
samāpesi.
tassattho:- yvāyaṁ "brahmametaṁ vihāraṁ idhamāhū"ti saṁvaṇṇito
mettajjhānavihāro, tato vuṭṭhāya ye tattha vitakkavicārādayo dhammā, te, tesañca
vatthādianusārena rūpadhamme pariggahetvā arūpadhamme pariggahetvā 1- iminā
nāmarūpaparicchedena suddhasaṅkhārapuñjoyaṁ na idha sattūpalabbhatī"ti 2- evaṁ diṭṭhiñca
anupagamma anupubbena lokuttarasīlena sīlavā hutvā lokuttarasīlasampayutteneva
sotāpattimaggasammādiṭṭhisaṅkhātena dassanena sampanno. tato paraṁ yo cāyaṁ 3-
vatthukāmesu gedho kilesakāmo appahīno hoti, tampi sakadāgāmianāgāmimaggehi
ca tanubhāvena anavasesappahānena ca kāmesu gedhaṁ vineyya vinayitvā vūpasametvā
na hi jātu gabbhaseyyaṁ puna reti ekaṁseneva puna gabbhaseyyaṁ na eti,
suddhāvāsesu nibbattitvā tattheva arahattaṁ pāpuṇitvā parinibbātīti.
evaṁ bhagavā desanaṁ samāpetvā te bhikkhū āha "gacchatha bhikkhave tasmiṁ 4-
vanasaṇḍe viharatha, imañca suttamādāya 5- māsassa aṭṭhasu dhammassavanadivasesu
gaṇḍiṁ ākoṭetvā osāretha, dhammakathaṁ karotha sākacchatha anumodatha, kammaṭṭhānaṁ

footnote: 1 chaßēéa. arūpadhamme pariggahetvāti ayaṁ pāṭho na dissati 2 saṁ.sa. 15/171/173
footnote: 3 chaßēéa. yopāyaṁ 4 chaßēéa. tasmiṁyeva
footnote: 5 chaßēéa. ādāyāti idaṁ na paññāyati

page number: 222

āsevatha bhāvetha bahulīrotha, tepi vo amanussā taṁ bheravārammaṇaṁ na
dassessanti, aññadatthuṁ atthakāmā hitakāmā bhavissantī"ti. te "sādhū"ti
bhagavato paṭissuṇitvā uṭṭhāyāsanā bhagavantaṁ abhivādetvā padakkhiṇaṁ katvā tattha
gantvā tathā akaṁsu. devatāyo ca "bhaddantā amhākaṁ atthakāmā hitakāmā"ti
pītisomanassajātā hutvā sayameva senāsanaṁ sammajjanti, uṇhodakaṁ paṭiyādenti,
piṭṭhiparikammaṁ karonti, pādaparikammaṁ karonti, ārakkhaṁ saṁvidahanti. tepi bhikkhū
tatheva mettaṁ bhāvetvā tameva pādakaṁ katvā vipassanaṁ ārabhitvā sabbepi
tasmiṁyeva antotemāse aggaphalaṁ arahattaṁ pāpuṇitvā mahāpavāraṇāya
visuddhipavāraṇaṁ pavāresunti.
evañhi atthakusalena tathāgatena 1-
dhammissarena kathitaṁ karaṇīyamatthaṁ
katvānubhuyya paramaṁ dahayassa santiṁ
santaṁ padaṁ abhisamenti samattapaññā.
tasmā hi taṁ amatamabbhutamariyakantaṁ
santaṁ padaṁ abhisamecca viharitukāmo.
viññū jano vimalasīlasamādhipaññā-
bhedaṁ kareyya satataṁ karaṇīyamatthanti.
paramatthajotikāya khuddakaṭṭhakathāya
suttanipātaṭṭhakathāya
mettasuttavaṇṇanā niṭṭhitā.

footnote: 1 sī.,ma. atthakusalā kusalassa dhamme

page number: 223

9. hemavatasuttavaṇṇanā
ajja pannarasoti hemavatasuttaṁ. kā uppatti? pucchāvasikā uppatti.
hemavatena hi puṭṭho bhagavā "chasu loko samuppanno"tiādīni abhāsi, tattha "ajja
pannaraso"tiādi sātāgirena vuttaṁ, "iti sātāgiro"tiādi saṅgatikārehi, "kacci
mano"tiādi hemavatena "chasu loko"tiādi bhagavatā, taṁ sabbampi samodhānetvā
"hemavatasuttan"ti vuccati. "sātāgirisuttan"ti ekacce. 1-
tattha yāyaṁ "ajja pannaraso"tiādi gāthā, tassā uppatti:- imasmiṁyeva
bhaddakappe vīsativassasahassāyukesu purisesu uppajjitvā soḷasavassasahassāyukāni
ṭhatvā parinibbutassa bhagavato kassapasammāsambuddhassa mahatiyā pūjāya sarīrakiccaṁ
akaṁsu. tassa dhātuyo avikiritvā suvaṇṇakkhandho viya ekagghanā hutvā aṭṭhaṁsu. 2-
dīghāyukabuddhānaṁ hi esā dhammatā. appāyukabuddhā pana yasmā bahutarena janena
adiṭṭhāeva parinibbāyanti, tasmā dhātupūjampi katvā "tattha janā puññaṁ
pasavissantī"ti anukampakāya "dhātuyo vikirantū"ti adhiṭṭhahanti, tena tesaṁ
suvaṇṇavaṇṇanā 3- viya dhātuyo vikiranti seyyathāpi amhākaṁ bhagavato.
manussā tassa bhagavato ekaṁyeva dhātugharaṁ katvā cetiyaṁ patiṭṭhāpesuṁ.
yojanaṁ ubbedhena parikkhepena ca. tassa ekekagāvutantarāni cattāri dvārāni
ahesuṁ, ekaṁ dvāraṁ kiṁkirājā 4- aggahesi, ekaṁ tasseva putto paṭhavindharo
nāma, ekaṁ senāpatippamukhā amaccā, ekaṁ seṭṭhippamukhā jānapadā.
rattasuvaṇṇamayā ekagghanā rattasuvaṇṇarasapaṭibhāgā ca nānāratanamayā iṭṭhakā
ahesuṁ ekekā satasahassagghanikā. te haritālamanosilāhi mattikākiccaṁ surabhitelena
udakakiccañca katvā taṁ cetiyaṁ patiṭṭhāpesuṁ.

footnote: 1 chaßēéa. ekaccehi 2 sī. saṇṭhahiṁsu
footnote: 3 chaßēéa.,i. suvaṇṇacuṇṇāni 4 chaßēéa. kikīrājā

page number: 224

evaṁ patiṭṭhite cetiye dve kulaputtā sahāyakā nikkhamitvā sammukhasāvakānaṁ
therānaṁ santike pabbajiṁsu. dīghāyukabuddhānañhi sammukhasāvakāyeva pabbājenti
upasampādenti nissayaṁ denti, itare na labhanti. tato te kulaputtā "sāsane
bhante kati dhurānī"ti pucchiṁsu. therā "dve dhurānī"ti kathesuṁ "vāsadhuraṁ
pariyattidhuran"ti. tattha pabbajitena kulaputtena ācariyupajjhāyasantike pañca
vassāni vasitvā vattappaṭivattaṁ pūretvā pātimokkhaṁ dve tīṇi bhāṇavārasuttantāni
ca paguṇaṁ katvā kammaṭṭhānaṁ uggahetvā kule vā gaṇe vā
nirālayena araññaṁ pavisitvā arahattasacchikiriyāya ghaṭitabbaṁ vāyamitabbaṁ, etaṁ
vāsadhuraṁ. attano thāmena pana ekaṁ vā nikāyaṁ pariyāpuṇitvā dve vā pañca
vā nikāye pariyattito ca atthato ca suvisuddhaṁ 1- sāsanaṁ anuyuñjitabbaṁ, etaṁ
pariyattidhuranti. atha te kulaputtā "dvinnaṁ dhurānaṁ vāsadhurameva seṭṭhan"ti
vatvā "mayaṁ panamhā daharā, vuḍḍhakāle vāsadhuraṁ paripūressāma, pariyattidhuraṁ
tāva pūressāmā"ti pariyattiṁ ārabhiṁsu. te pakatiyāva paññavanto nacirasseva
sakale buddhavacane pakataññuno vinaye ca ativiya vinicchayakusalā ahesuṁ. tesaṁ
pariyattiṁ nissāya parivāro uppajji, parivāraṁ nissāya lābho, ekamekassa
pañcasatā pañcasatā bhikkhū parivārā ahesuṁ. te satthu sāsanaṁ dīpentā vihariṁsu,
puna buddhakālo viya ahosi.
tadā dve bhikkhū gāmakāvāse viharanti dhammavādī ca adhammavādī ca.
adhammavādī caṇḍo hoti pharuso mukharo, tassa ajjhācāro itarassa pākaṭo
hoti. tato naṁ "idaṁ te āvuso kammaṁ sāsanassa appatirūpan"ti codesi, so
"kinte diṭṭhaṁ kinte sutan"ti vikkhipati. itaro "vinayadharā jānissantī"ti āha.

footnote: 1 chaßēéa. suvisadaṁ

page number: 225

tato adhammavādī "sace imaṁ vatthuṁ vinayadharā vinicchinissanti, addhā me sāsane
patiṭṭhā na bhavissatī"ti ñatvā attano pakkhaṁ kātukāmo tāvadeva parikkhāre
ādāya te dve there upasaṅkamitvā samaṇaparikkhāre datvā tesaṁ nissayena
viharitumāraddho, sabbañca nesaṁ upaṭṭhānaṁ karonto sakkaccaṁ vattappaṭivattiṁ
pūretukāmo viya akāsi. tato ekadivasaṁ upaṭṭhānaṁ gantvā vanditvā tehi
vissajjiyamānopi aṭṭhāsiyeva, therā "kiṁ kiñci vattabbaṁ atthī"ti taṁ pucchiṁsu.
so "āma bhante ekena me bhikkhunā saha ajjhācāraṁ paṭicca vivādo atthi, so
yadi taṁ vatthuṁ idhāgantvā ārocessati, 1- yathāvinicchayaṁ na vinicchinitabban"ti.
therā "osaṭaṁ vatthuṁ yathāvinicchayaṁ avinicchinituṁ na vaṭṭatī"ti āhaṁsu. so "evaṁ
kariyamāne bhante mama sāsane patiṭṭhā natthi, mayhametaṁ pāpaṁ hoti, mā taṁ
tumhepi vinicchinitthā"ti. 2- te tena nippīḷiyamānā sampaṭicchiṁsu. so tesaṁ
paṭiññaṁ gahetvā puna taṁ āvāsaṁ gantvā "sabbaṁ vinayadharānaṁ santike
niṭṭhitan"ti dhammavādiṁ suṭṭhutaraṁ avamaññanto pharusena samudācarati. dhammavādī
"nisittako 3- ayaṁ jāto"ti tāvadeva nikkhamitvā therānaṁ parivāraṁ bhikkhusahassaṁ
upasaṅkamitvā āha "nanu āvuso osaṭaṁ vatthuṁ 4- yathādhammaṁ vinicchinitabbaṁ,
anosārāpetvā eva vā aññamaññaṁ accayaṁ desāpetvā sāmaggī kātabbā, ime
pana therā neva vatthuṁ vinicchiniṁsu, na sāmaggiṁ akaṁsu, kinnāmetan"ti. tepi sutvā
tuṇhī ahesuṁ "nūna kiñci ācariyehi ñātan"ti. tato adhammavādī okāsaṁ
labhitvā "tvaṁ pubbe `vinayadharā jānissantī'ti bhaṇasi, idāni tesaṁ vinayadharānaṁ 5-
ārocehi taṁ vatthun"ti taṁ dhammavādiṁ pīḷetvā "ajjatagge parājito tvaṁ mā

footnote: 1 chaßēéa. āroceti
footnote: 2 chaßēéa. mā tumhe vinicchinathāti 3 ma. nirāsaṅko, cha. nissaṅko
footnote: 4 chaßēéa. vatthu 5 sī. imedāni te vinayadharā, ma. imesaṁ dāni vinayadharānaṁ

page number: 226

taṁ āvāsaṁ āgacchī"ti vatvā pakkāmi. tato dhammavādī there upasaṅkamitvā "tumhe
sāsanaṁ anapekkhitvā `amhe upaṭṭhesi paritosesī'ti puggalamevāpekkhitvā, 1-
sāsanaṁ arakkhitvā puggalaṁ arakkhittha, 2- ajjatagge dāni tumhākaṁ vinicchayaṁ
vinicchinituṁ na vaṭṭati, ajja parinibbuto kassapo bhagavā"ti mahāsaddena kanditvā
"naṭṭhaṁ satthu sāsanan"ti paridevamāno pakkāmi.
atha kho te bhikkhū saṁviggamānasā "mayaṁ puggalamanurakkhantā sāsanaratanaṁ sobbhe
pakkhipimhā"ti kukkuccaṁ uppādesuṁ. te teneva kukkuccena upetā saṁyuttā
kālaṁ 3- katvā sagge nibbattituṁ asakkontā ekācariyo himavati hemavate
pabbate nibbatti hemavato yakkhoti nāmena, dutiyācariyo majjhimappadese
sātapabbate sātāgiroti nāmena. tepi nesaṁ parivārā bhikkhū tesaṁyeva
anuvattitvā sagge nibbattituṁ asakkontā tesaṁ parivārā yakkhāva hutvā
nibbattiṁsu. tesaṁ pana paccayadāyakā gahaṭṭhā devaloke nibbattiṁsu. hemavatasātāgirā
aṭṭhavīsatiyakkhasenāpatīnamabbhantarā mahānubhāvā yakkharājāno ahesuṁ.
yakkhasenāpatīnañca ayaṁ dhammatā:- māse māse aṭṭha divasāni
dhammavinicchayanatthaṁ himavati manosilātale nāgavatimaṇḍape 4- devatānaṁ sannipāto
hoti, tattha sannipatitabbanti. atha sātāgirahemavatā tasmiṁ samāgame aññamaññaṁ
disvā sañjāniṁsu, "tvaṁ samma kuhiṁ uppanno, tvaṁ kuhiṁ uppanno"ti attano
attano uppattiṭṭhānañca pucchitvā vippaṭisārino ahesuṁ "naṭṭhā mayaṁ samma,
pubbe vīsati vassasahassāni samaṇadhammaṁ katvā ekaṁ pāpasahāyaṁ nissāya
yakkhayoniyaṁ uppannā, amhākaṁ pana paccayadāyakā kāmāvacaradevesu nibbattā"ti.

footnote: 1 chaßēéa. puggalameva apekkhittha 2 chaßēéa. rakkhittha
footnote: 3 chaßēéa. upahatāsayattā kālaṁ 4 sī. bhagalavatipabbate

page number: 227

atha naṁ sātāgiro āha "mārisa himavā nāma acchariyabbhutasammato, kiñci
acchariyaṁ disvā vā sutvā vā mamāpi āroceyyāsī"ti. hemavatopi āha "mārisa
majjhimadeso nāma acchariyabbhutasammato, kiñci acchariyaṁ disvā vā sutvā vā
mamāpi āroceyyāsī"ti. evaṁ tesu dvīsu sahāyesu aññamaññaṁ katikaṁ katvā
tameva uppattiṁ ariñcitvā 1- vasamānesu ekaṁ buddhantaraṁ vītivattaṁ, mahāpaṭhavī
ekayojanatigāvutamattaṁ ussadā.
atha amhākaṁ bodhisatto dīpaṅkarapādamūle katapaṇidhāno yāva vessantarajātakaṁ,
tāva pāramiyo pūretvā tusitabhavane uppajjitvā tattha yāvatāyukaṁ ṭhatvā dhammapadanidāne
vuttanayeneva 2- devatāhi abhiyācito 3- pañca mahāvilokanāni viloketvā
devatānaṁ ārocetvā dvattiṁsāya pubbanimittesu vattamānesu idha paṭisandhiṁ
aggahesi dasasahassīlokadhātuṁ kampetvā, tāni disvāpi ime rājayakkhā "iminā
kāraṇena nibbattānī"ti na jāniṁsu. "khiḍḍāpasutattā nevaddasaṁsū"ti eke.
esa nayo jātiyaṁ abhinikkhamane bodhiyañca. dhammacakkappavattane pana pañcavaggiye
āmantetvā bhagavati tiparivaṭṭaṁ dvādasākāraṁ varadhammacakkaṁ pavattente
mahābhūmicālaṁ pubbanimittaṁ pāṭihāriyāni ca etesaṁ eko sātāgiroyeva paṭhamaṁ
addasa. nibbattikāraṇañca tesaṁ ñatvā sapariso bhagavantaṁ upasaṅkamma desanaṁ 4-
assosi, na ca kiñci visesaṁ adhigacchi. kasmā? so hi dhammaṁ suṇanto
hemavataṁ anussaritvā "āgato nu kho me sahāyako, no"ti parisaṁ oloketvā
taṁ apassanto "vañcito 5- me sahāyo, yo evaṁ vicitrapaṭibhānaṁ bhagavato
dhammadesanaṁ na suṇātī"ti vikkhittacitto ahosi. bhagavā ca atthaṅgatepi sūriye
desanaṁ na niṭṭhāpesi.

footnote: 1 chaßēéa. avivajjetvā
footnote: 2 chaßēéa. vuttanayena 3 chaßēéa. āyācito
footnote: 4 chaßēéa. dhammadesanaṁ 5 ma. papañcito

page number: 228

atha sātāgiro "sahāyaṁ gahetvā tena sahāgamma dhammadesanaṁ sossāmī"ti
assayānahatthiyānagaruḷayānādīni māpetvā pañcahi yakkhasatehi parivuto
himavantābhimukho pāyāsi. tadā hemavatopi yasmā paṭisandhijātiabhinikkhamanabodhi-
parinibbānesveva dvattiṁsa pubbanimittāni hutvāva pativigacchanti, na
ciraṭṭhitikāni honti, dhammacakkappavattane pana tāni savisesāni hutvā cirataraṁ ṭhatvā
nirujjhanti, tasmā himavati taṁ acchariyapātubhāvaṁ "yato ahaṁ jāto, na kadāci
ayaṁ pabbato evaṁ abhirāmo bhūtapubbo, handa dāni mama sahāyaṁ gahetvā
āgamma tena saha imaṁ pupphasiriṁ anubhavissāmī"ti tatheva majjhimadesābhimukho
āgacchati. te ubhopi rājagahassa upari samāgantvā aññamaññassa āgamanakāraṇaṁ
pucchiṁsu. hemavato āha "yato ahaṁ mārisa jāto, nāyaṁ pabbato evaṁ
akālakusumitehi rukkhehi abhirāmo bhūtapubbo, tasmā etaṁ pupphasiriṁ tayā saddhiṁ
anubhavissāmīti āgatomhī"ti. sātāgiro āha "jānāsi pana tvaṁ mārisa yena
kāraṇena imaṁ akālapupphapāṭihāriyaṁ jātan"ti. na jānāmi mārisāti. imaṁ
mārisa pāṭihāriyaṁ na kevalaṁ himavanteyeva, apica kho pana dasasahassilokadhātūsu
nibbattaṁ, sammāsambuddho loke uppanno, ajja dhammacakkaṁ pavattesi, tena
kāraṇenāti. evaṁ sātāgiro hemavatassa buddhuppādaṁ kathetvā taṁ bhagavato
santikaṁ ānetukāmo imaṁ gāthamāha. keci pana gotamake cetiye viharante
bhagavati ayamevamāhāti bhaṇanti "ajja pannaraso"ti.
[153] tattha ajjāti ayaṁ rattindivo pakkhagaṇanato pannaraso, upavasitabbato
uposatho. tīsu vā uposathesu ajja pannaraso uposatho, na cātuddasī uposatho,
na sāmaggīuposatho. yasmā vā pātimokkhuddesāṭṭhaṅgaupavāsapaññattidivasādīsu
sambahulesu atthesu uposathasaddo pavattati. 1- "āyāmāvuso kappina uposathaṁ

footnote: 1 chaßēéa. vattati

page number: 229

gamissāmā"tiādīsu hi pātimokkhuddese uposathasaddo. "evaṁ aṭṭhaṅgasamannāgato
kho visākhe uposatho upavuttho"tiādīsu 1- pāṇātipātā veramaṇiādikesu aṭṭhaṅgesu.
"suddhassa ve sadā phaggu, suddhassuposatho sadā"tiādīsu 2- upavāse. "uposatho
nāma nāgarājā"tiādīsu 3- paññattiyaṁ. "tadahuposathe pannarase sīsanhātassā"ti-
ādīsu 4- divase. tasmā anavasesatthaṁ 5- paṭikkhipitvā āsāḷhīpuṇṇamadivasaṁyeva
niyāmento āha "ajja pannaraso uposatho"ti. pāṭipado dutiyoti evaṁ
gaṇiyamāne ajja pannaraso divasoti attho.
divibhavāti dibyā, dibyāni 6- ettha atthīti dibyā. 7- kāni tāni?
rūpāni. tañhi rattiṁ devānaṁ dasasahassilokadhātuto sannipatitānaṁ
sarīravatthābharaṇavimānappabhāhi abbhādiupakkilesavirahitāya candappabhāya ca sakalajambudīpo
alaṅkato ahosi, visesālaṅkato ca paramavisuddhidevassa bhagavato sarīrappabhāya.
tenāha "dibyā ratti upaṭṭhitā"ti.
evaṁ rattiguṇavaṇṇanāpadesenapi sahāyassa cittappasādaṁ janento
buddhuppādaṁ kathetvā āha "anomanāmaṁ satthāraṁ handa passāma gotaman"ti.
tattha anomehi alāmakehi sabbākāraparipūrehi gaṇehi nāmaṁ assāti anomanāmo.
tathā hissa "bujjhitā saccānīti buddho, bodhetā pajāyāti buddho"tiādinā 8-
nayena buddhoti anomehi guṇehi nāmaṁ, "bhaggarāgoti bhagavā, bhaggadosoti
bhagavā"tiādinā 9- nayena ca anomehi guṇehi nāmaṁ. esa nayo "arahaṁ
sammāsambuddho vijjācaraṇasampanno"tiādīsu. diṭṭhadhammikādīsu vā atthesu

footnote: 1 aṅ.aṭṭhaka. 23/133/260 (syā) 2 maßēáū. 12/79/52 3 dīßēáahā. 10/246/151,
footnote: ma.u. 14/258/225 4 dī.pā. 11/83/51, ma.u. 14/256/223 5 chaßēéa. avasesatthaṁ
footnote: 6 chaßēéa. divi bhavāni dibbāni 7 chaßēéa. dibbā, evamuparipi 8 khußēáahā. 29/893/560

(syā), khu.cūḷa. 30/546/271 (syā), khu.paṭi. 31/386/261 (syā)
9 khußēáahā. 29/379/252 (syā)

page number: 230

devamanusse anusāsati "imaṁ pajahatha imaṁ samādāya vattathā"ti satthā. apica "satthā
bhagavā satthavāho, yathā satthavāho satte kantāraṁ tāretī"tiādinā 1-
niddese vuttanayenāpi satthā. taṁ anomanāmaṁ satthāraṁ. handāti byavasānatthe
nipāto. passāmāti tena attānaṁ saha saṅgahetvā paccuppannavacanaṁ gotamanti
gotamagottaṁ. kiṁ vuttaṁ hoti? "satthā, na satthā"ti mā vimatiṁ akāsi,
ekantabyavasito 2- hutvāva ehi passāma gotamanti.
[154] evaṁ vutte hemavato "ayaṁ satāgiro `anomanāmaṁ satthāran'ti
bhaṇanto tassa sabbaññutaṁ pakāseti, sabbaññuno ca dullabhā loke,
sabbaññupaṭiññehi pūraṇādisadiseheva loko upadduto, so pana yadi sabbaññū, addhā
tādilakkhaṇappatto bhavissati, tena taṁ evaṁ pariggaṇhissāmī"ti cintetvā
tādilakkhaṇaṁva 3- pucchanto āha "kacci mano"ti.
tattha kaccīti pucchā. manoti cittaṁ. supaṇihitoti suṭṭhu ṭhapito, acalo
asampavedhī. sabbesu bhūtesu sabbabhūtesu. tādinoti tādilakkhaṇappattasseva sato.
pucchā eva vā ayaṁ "so te satthā sabbabhūtesu tādī, 4- udāhu iṭṭhe aniṭṭhe
cāti evarūpe ārammaṇe. saṅkappāti vitakkā. vasīkatāti vasaṁ gamitā. kiṁ vuttaṁ hoti?
yaṁ tvaṁ satthāraṁ vadasi, tassa te satthuno kacci tādilakkhaṇappattassa sato sabbabhūtesu
mano supaṇihito, udāhu yāva calanappaccayaṁ na labhati, tāva supaṇihito viya
khāyati. so vā te satthā kacci sabbabhūtesu samacittena tādī, udāhu no, ye
ca kho iṭṭhāniṭṭhesu ārammaṇesu rāgadosavasena saṅkappā uppajjeyyuṁ, tyāssa
kacci vasīkatā, udāhu kadāci tesampi vasena vattatīti.
[155] tato sātāgiro bhagavato sabbaññubhāve byavasitattā sabbe
sabbaññuguṇe anujānanto āha "mano cassa supaṇihito"tiādi. tattha supaṇihitoti

footnote: 1 khußēáahā. 29/885/545 (syā) 2 ma. ekantabyavasiko
footnote: 3 chaßēéa. tādilakkhaṇaṁ 4 chaßēéa. tādī, evamuparipi

page number: 231

suṭṭhu ṭhapito, paṭhavīsamo avirujjhanaṭṭhena, sinerusamo suppatiṭṭhitācalanaṭṭhena,
indakhīlasamo catubbidhamāraparavādigaṇehi akampiyaṭṭhena. anacchariyametaṁ, 1- bhagavato
idāni sabbākārasampannattā sabbaññubhāve ṭhitassa mano supaṇihito acalo
bhaveyya, yassa tiracchānabhūtassāpi sarāgādikāle chaddantanāgakule uppannassa
savisena sallena viddhassa acalo ahosi, vadhakepi tasmiṁ na padussi, aññadatthu tasseva
attano dante chetvā adāsi, tathā mahākapibhūtassa mahatiyā silāya sīle
pahaṭassāpi tasseva ca maggaṁ dassesi, tathā vidhurapaṇḍitabhūtassa pādesu gahetvā
saṭṭhiyojane kāḷapabbatapapāte pakkhittassāpi aññadatthu tasseva yakkhassatthāya
dhammaṁ desesi. tasmā sammadeva āha sātāgiro "mano cassa supaṇihito"ti.
sabbabhūtesu tādinoti sabbasattesu tādilakkhaṇappattasseva sato mano
supaṇihito, na yāva paccayaṁ na labhatīti attho. tattha bhagavato tādilakkhaṇaṁ
pañcadhā veditabbaṁ. yathāha:-
"bhagavā pañcahākārehi tādī, iṭṭhāniṭṭhe tādī, cattāvīti
tādī, muttāvīti tādī, tiṇṇāvīti tādī, tanniddesāti tādī. kathaṁ
bhagavā iṭṭhāniṭṭhe tādī? bhagavā lābhepi tādī"ti.
evamādi sabbaṁ niddese 2- vuttanayena gahetabbaṁ. lābhādayo ca tassa
mahāaṭṭhakathāyaṁ vitthāritanayena gahetabbā. 3- "pucchā eva vā ayaṁ, so te
satthā sabbabhūtesu tādī, no"ti. imasmimpi vikappe sabbabhūtesu samacittatāya tādī
amhākaṁ satthāti attho. ayaṁ hi bhagavā sukhūpasaṁhārakāmatāya dukkhāpanayanakāmatāya
ca sabbasattesu samacitto, yādiso attani, tādiso paresu. yādiso mātari
mahāmāyāya, tādiso ciñcamāṇavikāya. yādiso pitari suddhodane, tādiso suppabuddhe.

footnote: 1 chaßēéa. anacchariyañcetaṁ 2 khußēáahā. 29/180/138 (syā) 3 chaßēéa. veditabbā

page number: 232

yādiso putte rāhule, tādiso vadhakesu devadattadhanapālakāṅgulimālādīsu. sadevake
lokepi tādī. tasmā sammadevāha sātāgiro "sabbabhūtesu tādino"ti.
atho iṭṭhe aniṭṭhe cāti ettha pana evaṁ attho daṭṭhabbo:-
yaṁ kiñci iṭṭhaṁ vā aniṭṭhaṁ vā ārammaṇaṁ, sabbappakārehi tattha ye rāgadosavasena
saṅkappā uppajjeyyuṁ, tyāssa anuttarena maggena rāgādīnaṁ pahīnattā
vasīkatā, na kadāci tesaṁ vase vattati. so hi bhagavā anāvilasaṅkappo
suvimuttacitto suvimuttapaññoti. ettha ca supaṇihitamanatāya ayonisomanasikārābhāvo
vutto. sabbabhūtaiṭṭhāniṭṭhesu tādī so 1- yattha bhaveyya, taṁ sattasaṅkhārabhedato
duvidhamārammaṇaṁ vuttaṁ. saṅkappavasībhāvena tasmiṁ ārammaṇe tassa manasikārassābhāvato 2-
kilesappahānaṁ vuttaṁ. supaṇihitamanatāya ca manosamācārasuddhi, sabbabhūtesu tāditāya
ca kāyasamācārasuddhi, saṅkappavasībhāvena 3- vitakkamūlakattā vācāya ca vacīsamācārasuddhi.
tathā supaṇihitamanatāya ca lobhādisabbadosābhāvo, sabbabhūtesu tāditāya
mettādiguṇasambhavo, 4- saṅkappavasībhāvena paṭikūle appaṭikūlasaññitādibhedā
ariyiddhi, tāya cassa sabbaññubhāvo vutto hotīti veditabbo.
[156] evaṁ hemavato pubbe manodvāravaseneva tādibhāvaṁ pucchitvā
tañca paṭijānantaṁ vīmaṁsitvā 5- daḷhīkammatthaṁ idāni dvārattayavasenāpi pubbe
vā saṅkhepena kāyavacīmanodvārasuddhiṁ pucchitvā tañca paṭijānantaṁ vīmaṁsitvā 5-
daḷhīkammatthameva vitthārenāpi pucchanto āha "kacci adinnan"ti. tattha
gāthābandhasukhatthāya paṭhamaṁ adinnādānaviratiṁ pucchi. ārā pamādamhāti pañcasu
kāmaguṇesu cittavossaggato dūrībhāvena abrahmacariyaviratiṁ pucchati. "ārā
pamadamhā"tipi vā paṭhanti, ārā mātugāmāti vuttaṁ hoti. jhānaṁ na riñcatīti

footnote: 1 sī. iṭṭhāniṭṭhesu hi so, chaßēéa. sabbabhūtesu iṭṭhāniṭṭhehi so
footnote: 2 chaßēéa. manasikārābhāvato 3 sī. saṅkappesu vasībhāvena
footnote: 4 chaßēéa. mettādiguṇasambhāvo 5 chaßēéa. paṭijānantamimaṁ sutvā

page number: 233

iminā pana tassāyeva tividhāya kāyaduccaritaviratiyā balavabhāvaṁ pucchati. jhānayuttassa
hi virati balavatī hotīti.
[157] atha sātāgiro yasmā bhagavā na kevalaṁ etarahi, atītepi addhāne
dīgharattaṁ adinnādānādīhi paṭivirato, tassāyeva 1- viratiyā ānubhāvena taṁ taṁ
mahāpurisalakkhaṇaṁ paṭilabhati, sadevako cassa loko "adinnādānā paṭivirato samaṇo
gotamo"tiādinā nayena vaṇṇaṁ bhāsati, tasmā vissaṭṭhāya vācāya sīhanādaṁ nadanto
āha "na so adinnaṁ ādiyatī"ti. taṁ atthato pākaṭameva. imissāpi gāthāya
tatiyapāde "pamādamhā pamadamhā"ti duvidhā pāṭho. catutthapādeva 2- jhānaṁ na
riñcatīti jhānaṁ rittakaṁ suññakaṁ na karoti, na pariccajatīti attho veditabbo.
[158] evaṁ kāyadvāre suddhiṁ sutvā idāni vacīdvāre suddhiṁ pucchanto
āha "kacci musā na bhaṇatī"ti. ettha khīṇātīti khīṇo, vihiṁsati bādhatīti attho.
vācāya patho byapatho, khīṇo byapatho assāti khīṇabyapatho. taṁ nakārena paṭisedhetvā
pucchati "na khīṇabyapatho"ti, na pharusavācoti vuttaṁ hoti. "nākhīṇabyapatho"tipi
pāṭho, nākhīṇavacanoti attho. pharusavacanaṁ hi paresaṁ hadayesu akhīyamānaṁ 3-
tiṭṭhati, tādivacano kacci na soti vuttaṁ hoti. vibhūtīti vināso, vibhūtiṁ kāsati
karoti vāti 4- vibhūtikaṁ, vibhūtikameva vebhūtikaṁ, vebhūtiyantipi vuccati,
pesuññassetaṁ adhivacanaṁ. tañhi sattānaṁ aññamaññato bhedena vināsaṁ karoti. sesaṁ
uttānatthameva.
[159] atha sātāgiro yasmā bhagavā na kevalaṁ etarahi, atītepi addhāne
dīgharattaṁ musāvādādīhi paṭivirato, tassāyeva 5- ca viratiyā ānubhāvena taṁ taṁ
mahāpurisalakkhaṇaṁ paṭilabhati, sadevako cassa loko "musāvādā paṭivirato samaṇo

footnote: 1 chaßēéa. tassā tassāyeva ca 2 chaßēéa. ca 3 sī. akhiyyamānaṁ, ka. khīṇamānaṁ
footnote: 4 sī.,ma. kāyati karoti cāti 5 chaßēéa. tassā tassāyeva

page number: 234

gotamo"ti vaṇṇaṁ bhāsati, tasmā vissaṭṭhāya vācāya sīhanādaṁ nadanto āha
"musā ca so na bhaṇatī"ti. tattha musāti vinidhāya diṭṭhādīnaṁ 1- paravisaṁvādanavacanaṁ,
taṁ so na bhaṇati. dutiyapāde pana paṭhamatthavasena na khīṇabyapathoti, dutiyatthavasena
nākhīṇabyapathoti pāṭho. catutthapāde mantāti paññā vuccati. bhagavā yasmā
tāya mantāya paricchinditvā atthameva bhāsati atthato anapetavacanaṁ, na samphaṁ.
aññāṇapurekkhārañhi niratthakaṁ vacanaṁ buddhānaṁ natthi, tasmā āha "mantā
atthaṁ so bhāsatī"ti. sesamettha pākaṭameva.
[160] evaṁ vacīdvārasuddhimpi sutvā idāni manodvārasuddhiṁ pucchanto
āha "kacci na rajjati kāmesū"ti tattha kāmāti vatthukāmā. tesu
kilesakāmena na rajjatīti pucchanto anabhijjhālutaṁ pucchati. anāvilanti pucchanto
byāpādenāvilabhāvaṁ sandhāya abyāpādataṁ pucchati. mohaṁ atikkantoti pucchanto
yena mohena mūḷho micchādiṭṭhiṁ gaṇhāti, tassātikkamena sammādiṭṭhitaṁ
pucchati. dhammesu cakkhumāti pucchanto sabbadhammesu appaṭihatassa ñāṇacakkhuno,
pañcacakkhuvisayesu vā dhammesu pañcannampi cakkhūnaṁ vasena sabbaññutaṁ pucchati
"dvārattayapārisuddhiyāpi sabbaññū na hotī"ti cintetvā.
[161] atha sātāgiro yasmā bhagavā appatvāva arahattaṁ anāgāmimaggena
kāmarāgabyāpādānaṁ pahīnattā neva kāmesu rajjati, na byāpādena āvilacitto,
sotāpattimaggeneva ca micchādiṭṭhipaccayassa saccapaṭicchādakamohassa pahīnattā mohaṁ
atikkanto, sāmaṁ ca saccāni abhisambujjhitvā buddhoti vimokkhantikaṁ nāmaṁ
yathāvuttāni ca cakkhūni paṭilabhati, tasmā tassa manodvārasuddhiṁ sabbaññutañca
ugghosento āha "na so rajjati kāmesūti.

footnote: 1 chaßēéa. diṭṭhādīni

page number: 235

[162] evaṁ hemavato bhagavato dvārattayapārisuddhiṁ sabbaññutañca
sutvā tuṭṭho uddhaggo atītajātiyaṁ bāhusaccavisadāya paññāya asajjamānavacanapatho
hutvā acchariyabbhutarūpe sabbaññuguṇe sotukāmo āha "kacci vijjāya sampanno"ti.
tattha vijjāya sampannoti iminā dassanasampattiṁ pucchati, saṁsuddhacāraṇoti
iminā gamanasampattiṁ. chandavasena cettha dīghaṁ katvā cākāramāha, saṁsuddhacaraṇoti
attho. āsavā khīṇāti iminā etāya dassanagamanasampattiyā pattabbāya
āsavakkhayasaññitāya paṭhamanibbānadhātuyā pattiṁ pucchi, natthi punabbhavoti iminā
dutiyanibbānadhātupattisamatthataṁ, paccavekkhaṇajhānena vā paramassāsampattiṁ ñatvā
ṭhitabhāvaṁ.
[163] tato yā esā "so anekavihitaṁ pubbenivāsan"tiādinā 1-
nayena bhayabheravādīsu tividhā, "so evaṁ samāhite citte .pe. āneñjappatte
ñāṇadassanāya cittaṁ abhinīharatī"tiādi 2- nayena ambaṭṭhādīsu aṭṭhavidhā vijjā
vuttā, tāya yasmā sabbāyapi sabbākārasampannāya bhagavā upeto. yaṁ cetaṁ
"idha mahānāma ariyasāvako sīlasampanno hoti, indriyesu guttadvāro hoti,
bhojane mattaññū hoti, jāgariyaṁ anuyutto hoti, sattahi saddhammehi samannāgato
hoti, catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hotī"ti
evaṁ uddisitvā "kathañca mahānāma ariyasāvako sīlasampanno hotī"tiādinā 3-
nayena sekhasutte niddiṭṭhaṁ pannarasappabhedaṁ caraṇaṁ, taṁ ca yasmā
sabbūpakkilesappahānena bhagavato ativiya saṁsuddhaṁ. yepime kāmāsavādayo cattāro āsavā,
tepi yasmā sabbe saparivārā savāsanā bhagavato khīṇā. yasmā ca imāya vijjācaraṇa-
sampadāya khīṇāsavo hutvā tadā bhagavā "natthi dāni punabbhavo"ti paccavekkhitvā

footnote: 1 maßēáū. 12/49/28 2 dī.sī. 9/279/99
footnote: 3 maßēéa. 13/24/18

page number: 236

ßēhito, tasmā sātāgiro ca bhagavato sabbaññubhāve byapathena 1- samussāhitahadayo
sabbepi te guṇe anujānanto āha "vijjāya ceva sampanno"ti.
[164] tato hemavato "sammāsambuddho bhagavā"ti nikkaṅkho hutvā
ākāse ṭhitoyeva bhagavantaṁ pasaṁsanto sātāgirañca anumodento 2- āha
"sampannaṁ munino cittan"ti. tassattho:- sampannaṁ munino cittaṁ, "mano
cassa supaṇihito"ti ettha vuttatādibhāvena puṇṇaṁ sampannaṁ, "na so adinnaṁ
ādiyatī"ti ettha vuttakāyakammunā, "na so rajjati kāmesū"ti ettha
vuttamanokammunā ca puṇṇaṁ sampannaṁ, "musā ca so na bhaṇatī"ti ettha
vuttabyapathena ca vacīkammunāti vuttaṁ hoti. evaṁ sampannacittaṁ ca anuttarāya
vijjāsampadāya caraṇasampadāya ca sampannattā vijjācaraṇasampannaṁ imehi
guṇehi "mano cassa supaṇihito"tiādinā nayena dhammato naṁ pasaṁsasi,
sabhāvato tacchato bhūtato eva naṁ pasaṁsasi, na kevalaṁ saddhāmattakenāti dasseti.
[165-166] tato sātāgiropi "evametaṁ mārisa, suṭṭhu tayā ñātaṁ ca
anumoditaṁ cā"ti adhippāyena tameva sambhāvento 3- āha "sampannaṁ munino
.pe. dhammato anumodasī"ti. evañca pana vatvā puna bhagavato dassane taṁ
abhitthavayamāno āha "sampannaṁ .pe. handa passāma gotaman"ti.
[167] atha hemavato attano abhirucitaguṇehi purimajātibāhusaccabalena
bhagavantaṁ abhitthunanto sātāgiraṁ āha "eṇijaṅghaṁ .pe. ehi passāma
gotaman"ti. tassattho:- eṇimigasseva jaṅghā assāti eṇijaṅgho. buddhānañhi
eṇimigasseva anupubbavaṭṭā jaṅghā honti, na purato nimmaṁsā pacchato suṁsumārakucchi
4- viya uddhumātā. kisā ca buddhā honti dīgharassasamavaṭṭitayuttaṭṭhānesu

footnote: 1 chaßēéa. byavasāyena 2 sī. saṁrādhento, chaßēéa. ārādhento
footnote: 3 chaßēéa. saṁrādhento 4 chaßēéa. susumārakucchi

page number: 237

tathārūpāya aṅgapaccaṅgasampattiyā, na parapurisā 1- viya thūlā. paññāya
vilekhitakilesattā 2- vā kisā. ajjhattikabāhirasapattaviddhaṁsanato vīrā. ekāsanabhojitāya
ca parimitabhojitāya ca appāhārā, na dvittimattālopabhojitāya. yathāha:-
"ahaṁ kho pana udāyi appekadā iminā pattena samatittikampi
bhuñjāmi, bhiyyopi bhuñjāmi. `appāhāro samaṇo gotamo appāhāratāya
ca vaṇṇavādī'ti iti ce maṁ udāyi sāvakā sakkareyyuṁ garukareyyuṁ māneyyuṁ
pūjeyyuṁ, sakkatvā garukatvā upanissāya vihareyyuṁ. ye te udāyi
mama sāvakā kosakāhārāpi aḍḍhakosakāhārāpi veḷuvāhārāpi
aḍḍhaveḷuvāhārāpi, na maṁ te iminā dhammena sakkareyyuṁ .pe.
upanissāya vihareyyun"ti. 3-
āhāre chandarāgābhāvena alolupā aṭṭhaṅgasamannāgataṁ āhāraṁ āhārenti.
moneyyasampattiyā munino. anāgārikatāya vivekaninnamānasatāya ca vane
jhāyanti. tenāha hemavato yakkho "eṇijaṅghaṁ .pe. ehi passāma
gotaman"ti.
[168] evañca vatvā puna tassa bhagavato santike dhammaṁ sotukāmatāya
"sīhaṁvekacaran"ti imaṁ gāthamāha. tassattho:- sīhaṁvāti durāsadaṭṭhena ca khamanaṭṭhena
ca nibbhayaṭṭhena ca kesarasīhasadisaṁ. yāya taṇhāya "taṇhā dutiyo puriso"ti
vuccati, tassa abhāvena ekacaraṁ, ekissā lokadhātuyā dvinnaṁ buddhānaṁ
anuppattitopi ekacaraṁ. khaggavisāṇasutte vuttanayenāpi cettha taṁtaṁattho
daṭṭhabbo. nāganti punabbhavaṁ neva gantāraṁ nāgantāraṁ. atha vā āguṁ na
karontītipi nāgo. balavātipi nāgo. taṁ nāgaṁ. kāmesu anapekkhinanti dvīsupi

footnote: 1 chaßēéa. vacarapurisā 2 chaßēéa. vilikhita...
footnote: 3 maßēéa. 13/242/218

page number: 238

kāmesu chandarāgābhāvena anapekkhinaṁ. upasaṅkamma pucchāma, maccupāsappamocananti
taṁ evarūpaṁ mahesiṁ upasaṅkamma tebhūmakavaṭṭassa maccupāsassa pamocanaṁ vivaṭṭaṁ
nibbānaṁ pucchāma, yena vā upāyena dukkhasamudayasaṅkhātā maccupāsā pamuccati,
taṁ maccupāsappamocanaṁ pucchāmāti. imaṁ gāthaṁ hemavato sātāgiraṁ sātāgiraparisaṁ
ca attano parisaṁ ca sandhāya āha.
tena kho pana samayena rājagahe 1- āsāḷhanakkhattaṁ ghositaṁ ahosi.
atha samantato alaṅkatappaṭiyatte devanagare siriṁ paccanubhontī viya rājagahe
kāḷī nāma kuraragharikā upāsikā pāsādamāruyha sīhapañjaraṁ vivaritvā
gabbhaparissamaṁ 2- vinodentī pavātappadese utuggahaṇatthaṁ ṭhitā tesaṁ yakkhasenāpatīnaṁ
taṁ buddhaguṇappaṭisaṁyuttaṁ kathaṁ ādimajjhapariyosānato assosi, sutvā ca "evaṁ
vividhaguṇasamannāgatā buddhā"ti buddhārammaṇaṁ pītiṁ uppādetvā tāya nīvaraṇāni
vikkhambhitvā tattheva ṭhitā sotāpattiphale patiṭṭhāsi. tato eva ca bhagavatā
"etadaggaṁ bhikkhave mama sāvikānaṁ upāsikānaṁ anussavappasannānaṁ, yadidaṁ kāḷī
upāsikā kuraragharikā"ti 3- etadagge ṭhapitā.
[169] tepi yakkhasenāpatayo sahassayakkhaparivārā majjhimayāmasamaye isipatanaṁ
patvā dhammacakkappavattitapallaṅkeneva nisinnaṁ bhagavantaṁ upasaṅkamma vanditvā
imāya gāthāya bhagavanti abhitthavitvā okāsamakārayiṁsu "akkhātāraṁ pavattāran"ti.
tassattho:- ṭhapetvā taṇhaṁ tebhūmake dhamme "idaṁ kho bhikkhave dukkhaṁ
ariyasaccan"tiādinā 4- nayena saccānaṁ vavatthānakathāya akkhātāraṁ. "taṁ kho panidaṁ
dukkhaṁ ariyasaccaṁ pariññeyyanti me bhikkhave"tiādinā 4- nayena tesu kiccañāṇa-
katañāṇapavattanena pavattāraṁ. ye vā dhammā yathā voharitabbā, tesu tathā

footnote: 1 chaßēéa. ayaṁ pāṭho na dissati 2 i. ghammaparissamaṁ
footnote: 3 aṅ.ekaka. 20/267/27/15/14 4 vißēáahā. 4/14/19, saṁßēáahā. 19/1081/367-8

page number: 239

vohārakathanena akkhātāraṁ, tesaṁyeva dhammānaṁ sattānurūpato pavattāraṁ.
ugghaṭitaññuvipañcitaññūnaṁ vā desanāya akkhātāraṁ, veneyyānaṁ paṭipādanena pavattāraṁ.
uddesena vā akkhātāraṁ, vibhaṅgena tehi tehi pakārehi vacanato pavattāraṁ.
bodhipakkhiyānaṁ vā salakkhaṇakathanena akkhātāraṁ, sattānaṁ cittasantāne pavattanena
pavattāraṁ. saṅkhepato vā tīhi parivaṭṭehi saccānaṁ kathanena akkhātāraṁ, vitthārato
pavattāraṁ. "saddhindriyādi dhammo, taṁ taṁ dhammaṁ pavattetīti dhammacakkan"ti 1-
evamādinā paṭisambhidānayena vitthāritassa pavattanena 2- pavattāraṁ.
sabbadhammānanti catubhūmakadhammānaṁ. pāragunti chahākārehi pāragataṁ
abhiññāya pariññāya pahānena bhāvanāya sacchikiriyāya samāpattiyā. so hi
bhagavā sabbadhamme abhijānanto gatoti abhiññāpāragū, pañcupādānakkhandhe
parijānanto gatoti pariññāpāragū, sabbakilese pajahanto gatoti
pahānapāragū, cattāro magge bhāvento gatoti bhāvanāpāragū, nirodhaṁ
sacchikaronto gatoti sacchikiriyāpāragū, sabbasamāpattiyo samāpajjanto gatoti
samāpattipāragū. evaṁ sabbadhammānaṁ pāraguṁ. buddhaṁ verabhayātītanti aññāṇasayanato
paṭibuddhattā buddhaṁ, sabbena ca 3- saraṇavaṇṇanāyaṁ vuttenatthena buddhaṁ,
pañcaverabhayānaṁ atītattā verabhayātītaṁ. evaṁ bhagavantaṁ abhitthavantā "mayaṁ pucchāma
gotaman"ti okāsamakārayiṁsu.
[170] atha nesaṁ yakkhānaṁ tejena ca paññāya ca atthāya 4- ca aggo
hemavato yathādhippetaṁ pucchitabbaṁ pucchanto "kismiṁ loko"ti imaṁ gāthamāha.
tassādipāde kisminti bhāvena bhāvalakkhaṇe bhummavacanaṁ, kismiṁ uppanne loko
samuppanno hoti, 5- ayaṁ hi ettha adhippāyo. sattalokasaṅkhāraloke sandhāya

footnote: 1 khu.paṭi. 31/40/373 2 chaßēéa. pavattanato 3 chaßēéa. vā
footnote: 4 chaßēéa. ayaṁ pāṭho na dissati 5 chaßēéa. hotīti

page number: 240

pucchati. kismiṁ kubbati santhavanti ahanti vā mamanti vā taṇhādiṭṭhisanthavaṁ
kisamiṁ kubbati, adhikaraṇatthe bhummavacanaṁ. kissa lokoti upayogatthe sāmivacanaṁ,
kiṁ upādāya lokoti saṅkhyaṁ gacchatīti ayaṁ hi ettha adhippāyo. kismiṁ lokoti
bhāvena bhāvalakkhaṇādhikaraṇatthesu 1- bhummavacanaṁ. kismiṁ sati kena kāraṇena loko
vihaññati pīḷīyati bādhīyatīti ayaṁ hi ettha adhippāyo.
[171] atha bhagavā yasmā chasu ajjhattikabāhiresu āyatanesu uppannesu
sattaloko ca dhanadhaññādivasena saṅkhāraloko ca uppanno hoti, yasmā cettha
sattaloko tesveva chasu duvidhampi santhavaṁ karoti. cakkhvāyatanaṁ vā hi
"ahaṁ maman"ti gaṇhanto 2- gaṇhāti avasesesu vā aññataraṁ. yathāha "cakkhu
attāti yo vadeyya, taṁ na upapajjatī"tiādi. 3- yasmā ca etāniyeva cha
upādāya duvidhopi lokoti saṅkhyaṁ gacchati, yasmā ca tesveva chasu sati sattaloko
dukkhapātubhāvena vihaññati, yathāha:-
"hatthesu bhikkhave sati ādānanikkhepanaṁ hoti, pādesu
sati abhikkamapaṭikkamo hoti, pabbesu sati samiñjanapasāraṇaṁ hoti,
kucchismiṁ sati jighacchāpipāsā hoti, evameva kho bhikkhave cakkhusmiṁ
sati cakkhusamphassapaccayā uppajjati. ajjhattaṁ sukhadukkhan"tiādi. 4-
tathā tesu ādhārabhūtesu paṭihato saṅkhāraloko vihaññati. yathāha:-
"cakkhusmiṁ anidassane sappaṭighe paṭihaññati "iti ca
"cakkhuṁ bhikkhave paṭihaññati manāpāmanāpesu rūpesū"ti 5- evamādi.

footnote: 1 chaßēéa. bhāvenabhāvalakkhaṇakāraṇatthesu 2 chaßēéa. ayaṁ pāṭho na dissati
footnote: 3 ma.u. 14/422/362 4 saṁ.saḷā. 18/305-308/214-5 (syā) 5 abhiḍha. 34/597/182

page number: 241

tathā tehiyeva kāraṇabhūtehi duvidhopi loko vihaññati. yathāha:-
"cakkhuṁ āviñjati 1- manāpāmanāpiyesu 2- rūpesū"ti ca, "cakkhuṁ
bhikkhave ādittaṁ, rūpā ādittā, kena ādittaṁ, rāgagginā"ti 3-
evamādi.
tasmā chājjhattikabāhirāyatanavasena taṁ pucchaṁ vissajjento
āha "chasu loko samuppanno"ti.
[172] atha so yakkho attanā vaṭṭavasena puṭṭhapañhaṁ bhagavatā
dvādasāyatanavasena 4- saṅkhipitvā vissajjitaṁ na suṭṭhu upalakkhetvā tañca atthaṁ
tappaṭipakkhañca ñātukāmo saṅkhepeneva vaṭṭavivaṭṭaṁ pucchanto āha "katamaṁ
tan"ti. tattha upādātabbatthena upādānaṁ, dukkhasaccassetaṁ adhivacanaṁ. yattha
loko vihaññatīti "chasu loko vihaññatī"ti evaṁ bhagavatā yattha chabbidhe
upādāne loko vihaññatīti vutto, taṁ katamaṁ upādānanti evaṁ upaḍḍhagāthāya
sarūpeneva dukkhasaccaṁ pucchi. samudayasaccaṁ pana tassa kāraṇabhāvena gahitameva
hoti. niyyānaṁ pucchitoti imāya pana upaḍḍhagāthāya maggasaccaṁ pucchi.
maggasaccena hi ariyasāvako dukkhaṁ parijānanto, samudayaṁ pajahanto, nirodhaṁ
sacchikaronto, maggaṁ bhāvento ca 5- lokamhā niyyāti, tasmā niyyānanti
vuccati. kathanti kena pakārena. dukkhā pamuccatīti "upādānan"ti vuttā
vaṭṭadukkhā pamokkhaṁ pāpuṇāti. evamettha sarūpeneva maggasaccaṁ pucchi, nirodhasaccaṁ
pana tassa visayabhāvena gahitameva hoti.
[173] evaṁ yakkhena sarūpena dassetvā ca adassetvā ca catusaccavasena
pañhaṁ puṭṭho bhagavā teneva nayena vissajjento āha "pañca kāmaguṇā"ti.

footnote: 1 chaßēéa. vihaññati 2 chaßēéa...ßēáanāpesu
footnote: 3 vißēáahā. 4/53/44-5, saṁ.saḷā. 18/31/23-4 (syā) 4 chaßēéa. chāyatanavasena 5 chaßēéa. ayaṁ pāṭho na dissati

page number: 242

tattha pañcakāmaguṇasaṅkhātagocaraggahaṇena taggocarāni pañcāyatanāni gahitāneva
honti. mano chaṭṭho etesanti manochaṭṭhā. paveditāti pakāsitā. ettha
ajjhattikesu chaṭṭhassa manāyatanassa gahaṇena tassa visayabhūtaṁ dhammāyatanaṁ
gahitameva hoti. evaṁ "katamaṁ taṁ upādānan"ti imaṁ pañhaṁ vissajjento
punapi puṭṭho 1- dvādasāyatanavaseneva dukkhasaccaṁ pakāsesi. manogahaṇena
sattannaṁ viññāṇadhātūnaṁ gahitattā tāsu purimapañcaviññāṇadhātuggahaṇena tāsaṁ
vatthūni pañca cakkhvāyatanādīni āyatanāni, manodhātumanoviññāṇadhātuggahaṇena
tāsaṁ vatthugocarabhedaṁ dhammāyatanaṁ gahitamevāti evampi dvādasāyatanavasena
dukkhasaccaṁ pakāsesi. lokuttaramanāyatanadhammāyatanekadeso panettha yattha loko
vihaññati, taṁ sandhāya niddiṭṭhattā na saṅgayhati.
ettha chandaṁ virājetvāti ettha dvādasāyatanabhede dukkhasacce
tānevāyatanāni khandhato dhātuto nāmarūpatoti tathā tathā vavatthapetvā tilakkhaṇaṁ
āropetvā vipassanto arahattamaggapariyosānāya vipassanāya taṇhāsaṅkhātaṁ
chandaṁ sabbaso virājetvā vinetvā viddhaṁsetvāti attho. evaṁ dukkhā pamuccatīti
iminā pakārena etasmā vaṭṭadukkhā pamuccatīti. evamimāya upaḍḍhagāthāya
"niyyānaṁ pucchito brūhi, kathaṁ dukkhā pamuccatī"ti ayaṁ pañho vissajjito
hoti, maggasaccañca pakāsitaṁ. samudayanirodhasaccāni panettha purimanayeneva
saṅgahitattā pakāsitāneva hontīti veditabbāni. upaḍḍhagāthāya vā dukkhasaccaṁ,
chandena samudayasaccaṁ. "virājetvā"ti ettha virāgena nirodhasaccaṁ, "virāgā
vimuccatī"ti vacanato 2- maggasaccaṁ. "evan"ti upādāya nidassanena maggasaccaṁ,

footnote: 1 chaßēéa. ayaṁ pāṭho na dissati 2 chaßēéa. vacanato vā

page number: 243

dukkhanirodhanti vacanato vā. "dukkhā pamuccatī"ti dukkhapamokkhena nirodhasaccanti
evaṁ cettha cattāri saccāni pakāsitāni hontīti veditabbāni.
[174] evaṁ catusaccagabbhāya gāthāya lakkhaṇato niyyānaṁ pakāsetvā
puna tadeva sakena niruttābhilāpena nigamento āha "etaṁ lokassa
niyyānan"ti. ettha etanti pubbe vuttassa niddeso, lokassāti tedhātulokassa.
yathātathanti aviparītaṁ. etaṁ vo ahamakkhāmīti sacepi maṁ sahassakkhattuṁ puccheyyātha,
etaṁ vo ahamakkhāmi, na aññaṁ kasmā? yasmā evaṁ dukkhā pamuccati, na
aññathāti adhippāyo. atha vā etena niyyānena ekadvattikkhattuṁ niggatānampi
etaṁ vo ahamakkhāmi, uparivisesādhigamāyapi etadeva ahamakkhāmīti attho.
kasmā? yasmā evaṁ dukkhā pamuccati asesanissesāti arahattanikūṭena
desanaṁ niṭṭhāpesi. desanāpariyosāne dvepi yakkhasenāpatayo sotāpattiphale
patiṭṭhahiṁsu saddhiṁ yakkhasahassena.
[175] atha hemavato pakatiyāpi dhammagaru, idāni ariyabhūmiyaṁ patiṭṭhāya
suṭṭhutaraṁ atitto vicitrapaṭibhānāya desanāya bhagavantaṁ sekkhāsekkhabhūmiṁ pucchanto
"ko sūdha tarati 1- oghanti gāthaṁ abhāsi. tattha ko sūdha tarati oghanti iminā
caturoghaṁ ko taratīti sekkhabhūmiṁ pucchati avisesena. yasmā aṇṇavanti na
vitthatamattaṁ nāpi gambhīramattaṁ, apica pana yaṁ vitthatatarañca gambhīratarañca taṁ vuccati,
tādisova saṁsāraṇṇavo. 2- ayaṁ hi samantato pariyantābhāvena vitthato, heṭṭhā
patiṭṭhābhāvena upari ālambanābhāvena ca gambhīro, tasmā "ko idha tarati aṇṇavaṁ,
tasmiṁ ca appatiṭṭhe anālambe gamthīre aṇṇave ko na sīdatī"ti asekkhabhūmiṁ
pucchati.

footnote: 1 chaßēéa. taratīti 2 chaßēéa. tādiso ca saṁsāraṇṇavo

page number: 244

[176] atha bhagavā yo bhikkhu jīvitahetupi vītikkamaṁ akaronto sabbadā
sīlasampanno lokiyalokuttarāya ca paññāya paññavā, upacārappanāsamādhinā
iriyāpathaheṭṭhimamaggaphalehi ca susamāhito, tilakkhaṇaṁ āropetvā vipassanāya
niyakajjhattacintanasīlo, sātaccakiriyāvahāya 1- appamādasatiyā ca samannāgato,
yasmā so catutthamaggena imaṁ suduttaraṁ oghaṁ anavasesaṁ tarati, tasmā sekkhabhūmiṁ
vissajjento "sabbadā sīlasampanno"ti imaṁ tisikkhāgabbhagāthamāha. ettha hi
sīlasampadāya adhisīlasikkhā, satisamādhīhi adhicittasikkhā, ajjhattacintitāpaññāhi
adhipaññāsikkhāti tisso sikkhā saupakārā sānisaṁsā ca vuttā. upakāro hi
sikkhānaṁ lokiyapaññā sati ca, ānisaṁso sāmaññaphalānīti.
[177] evaṁ paṭhamagāthāya sekkhabhūmiṁ dassetvā idāni asekkhabhūmiṁ
dassento dutiyagāthamāha. tassattho:- virato kāmasaññāyāti yā kāci
kāmasaññā, tato sabbato catutthamaggasampayuttāya samucchedaviratiyā virato.
"viratto"tipi pāṭho, tadā "kāmasaññāyā"ti bhummavacanaṁ hoti, sagāthavagge pana
"kāmasaññāsū"tipi 2- pāṭho. catūhipi maggehi dasannaṁ saṁyojanānaṁ atītattā
sabbasaṁyojanātigo, catuttheneva vā uddhambhāgiyasabbasaṁyojanātigo, 3- tatratatrābhi-
nandinītaṇhāsaṅkhātāya nandiyā tiṇṇaṁ ca bhavānaṁ parikkhīṇattā nandibhavaparikkhīṇo
so tādiso khīṇāsavo bhikkhu gambhīre saṁsāraṇṇave na sīdati nandiparikkhayena
ca 4- saupādisesaṁ, bhavaparikkhayena ca anupādisesaṁ nibbānadhātuphalaṁ 5- samāpajja 6-
paramassāsappattiyāti.
[178] atha hemavato sahāyañca yakkhaparisañca oloketvā
pītisomanassajāto "gambhīrapaññan"ti evamādīhi gāthāhi bhagavantaṁ abhitthavitvā

footnote: 1 ma. sātaccakiriyamappahāya 2 saṁ.sa. 15/96/62
footnote: 3 ka. udadhambhāgiyasaṁyojanātigo 4 chaßēéa. ayaṁ saddo na dissati
footnote: 5 chaßēéa. nibbānathalaṁ 6 sī. āsajja

page number: 245

sabbāvatiyā parisāya sahāyena ca saddhiṁ abhivādetvā padakkhiṇaṁ katvā attano
vasanaṭṭhānaṁ agamāsi.
tāsaṁ pana gāthānaṁ ayaṁ atthavaṇṇanā:- gambhīrapaññanti gambhīrāya
paññāya samannāgataṁ. tattha paṭisambhidāyaṁ vuttanayeneva gambhīrapaññā veditabbā.
vuttaṁ hi tattha "gambhīresu khandhesu ñāṇaṁ pavattatīti gambhīrapaññā"tiādi. 1-
iti gambhīrapaññaṁ. 2- nipuṇatthadassinti nipuṇehi khattiyapaṇḍitādīhi abhisaṅkhatānaṁ
pañhānaṁ atthadassiṁ, attānaṁ vā yāni nipuṇāni kāraṇāni duppaṭivijjhāni
aññehi tesaṁ dassanena nipuṇatthadassiṁ. rāgādikiñcanābhāvena akiñcanaṁ. duvidhe
kāme tividhe ca bhave alagganena kāmabhave asattaṁ. khandhādippabhedesu
sabbārammaṇesu chandarāgabandhanābhāvena sabbadhi vippamuttaṁ. dibbe pathe
kamamānanti aṭṭhasamāpattibhede dibbe pathe samāpajjanavasena caṅkamantaṁ. tattha
kiñcāpi na tāya velāya bhagavā dibbe pathe kamati, apica kho pubbe kamanaṁ
upādāya kamanasattisambhāvena tattha laddhavasībhāvatāya evaṁ vuccati. atha vā ye
te visuddhidevā arahanto, tesaṁ pathe santavihāre 3- kamanenāpetaṁ vuttaṁ.
mahantānaṁ guṇānaṁ esanena mahesiṁ.
[179] dutiyagāthāya aparena pariyāyena thuti āraddhāti katvā puna
nipuṇatthadassiggahaṇaṁ nidasseti. 4- atha vā nipuṇatthe dassetāranti attho.
paññādadanti paññāpaṭilābhasaṁvattanikāya paṭipattiyā kathanena paññādāyakaṁ.
kāmālaye asattanti yvāyaṁ kāmesu taṇhādiṭṭhivasena duvidho ālayo, tattha
asattaṁ. sabbavidunti sabbadhammaviduṁ, sabbaññunti vuttaṁ hoti. sumedhanti tassa
sabbaññubhāvassa maggabhūtāya pāramipaññāsaṅkhātāya medhāya samannāgataṁ. ariye

footnote: 1 khu.paṭi. 31/4/406 2 chaßēéa. ayaṁ pāṭho na dissati
footnote: 3 i. chasattavihāre 4 sī. na dissati

page number: 246

patheti aṭṭhaṅgike magge, phalasamāpattiyaṁ vā. kamamānanti paññāya ajjhogāhamānaṁ
maggalakkhaṇaṁ ñatvā desanato, pavisamānaṁ vā khaṇe khaṇe phalasamāpattisamāpajjanato,
catubbidhamaggabhāvanāsaṅkhātāya 1- kamanasattiyā kamitapubbaṁ vā.
[180] sudiṭṭhaṁ vata no ajjāti ajja amhehi sundaraṁ diṭṭhaṁ, ajja
vā amhākaṁ sundaraṁ diṭṭhi, dassananti attho. suppabhātaṁ suhuṭṭhitanti ajja
amhākaṁ suṭṭhu pabhātaṁ, sobhanaṁ vā pabhātaṁ ahosi, ajja vata no sundaraṁ
uṭṭhitaṁ ahosi, anuparodhasayanato uṭṭhitaṁ. 2- kiṁ kāraṇaṁ? yaṁ addasāma sambuddhaṁ,
yasmā sambuddhaṁ addasāmāti attano lābhasampattiṁ ārabbha pāmojjaṁ pavedeti.
[181] iddhimantoti kammavipākajiddhiyā samannāgatā. yasassinoti
lābhaggaparivāraggasampannā. saraṇaṁ yantīti kiñcāpi maggeneva gatā, tathāpi
sotāpannabhāvaparidīpanatthaṁ pasādadassanatthaṁ 3- ca vācaṁ bhindati.
[182] gāmā gāmanti devagāmā devagāmaṁ. nagā naganti devapabbatā
devapabbataṁ. namassamānā sambuddhaṁ, dhammassa ca sudhammatanti "sammāsambuddho
vata bhagavā, svākkhāto vata bhagavatā dhammo"tiādinā nayena buddhasubodhitañca
dhammasudhammatañca, "suppaṭipanno vata bhagavato sāvakasaṁgho"tiādinā saṁghasuppaṭipattiñca
abhitthavitvā 4- namassamānā dhammaghosakā hutvā vicarissāmāti vuttaṁ hoti.
sesamettha uttānamevāti.
paratthajotikāya khuddakaṭṭhakathāya
suttanipātaṭṭhakathāya
hemavatasuttavaṇṇanā niṭṭhitā.
-------------

footnote: 1 sī. catubbidhe hi magge bhāvanāsaṅkhātāya 2 sī. anuppageva sayanato uṭṭhitaṁ,
footnote: i. anuppageva sayanato uṭṭhānaṁ 3 sī. pasādupadassanatthañca
footnote: ma. pasādānurūpadassanatthañaca 4 chaßēéa. abhitthavitvā abhitthavitvā

page number: 247

10. āḷavakasuttavaṇṇanā
evamme sutanti āḷavakasuttaṁ. kā uppatti? atthavaṇṇanānayenevassa
uppatti āvibhavissati. atthavaṇṇanāya ca "evamme sutaṁ, ekaṁ samayaṁ bhagavā"ti
etaṁ vuttatthameva. āḷaviyaṁ viharati āḷavakassa yakkhassa bhavaneti ettha pana kā
āḷavī, kasmā ca bhagavā tassa yakkhassa bhavane viharatīti? vuccate:- āḷavīti
taṁ 1- raṭṭhampi nagarampi vuccati, tadubhayampi idha vaṭṭati. āḷavinagarassa hi samīpe
viharantopi "āḷaviyaṁ viharatī"ti vuccati. tassa ca nagarassa samīpe avidūre
gāvutamatte taṁ bhavanaṁ, āḷaviraṭṭhe viharantopi "āḷaviyaṁ viharatī"ti vuccati,
āḷaviraṭṭhe etaṁ 2- bhavanaṁ.
yasmā pana āḷavako rājā vividhanāṭakupabhogaṁ chaḍḍetvā corapaṭibāhanatthaṁ
paṭirājanisedhanatthaṁ byāyāmakaraṇatthañca 3- sattame sattame divase migavaṁ gacchanto
ekadivasaṁ balakāyena saddhiṁ katikamakāsi "yassa passena migo palāyati, tasseva so
bhāroti. atha tasseva passena migo palāyati, 4- javasampanno rājā dhanuṁ
gahetvā pattikova tiyojanaṁ taṁ migaṁ anubandhi. eṇimigā ca tiyojanavegā 5-
honti. atha parikkhīṇajavaṁ taṁ migaṁ udakaṁ pavisitvā ṭhitaṁ vadhitvā dvidhā chetvā
anatthikopi maṁsena "nāsakkhi migaṁ gahetun"ti aparādhamocanatthaṁ 6- kājenādāya
āgacchanto nagarassa avidūre bahalapattapalāsaṁ mahānigrodhaṁ disvā parissamavinodanatthaṁ
tassa mūlaṁ upagato. tasmiṁ ca nigrodhe āḷavako yakkho vessavaṇamahārājassa
santikā 7- varaṁ labhitvā majjhanhikasamaye tassa rukkhassa chāyāya
phuṭṭhokāsaṁ paviṭṭhe pāṇino khādanto paṭivasati, so taṁ disvā khādituṁ

footnote: 1 chaßēéa. ayaṁ pāṭho na dissati 2 chaßēéa. cetaṁ 3 sī. vāyāmakaraṇatthañca
footnote: 4 chaßēéa. palāyi 5 chaßēéa. tiyojanavegā eva
footnote: 6 chaßēéa. apavādhamocanatthaṁ 7 chaßēéa. mahārājasantikā

page number: 248

upagato. [1]- atha rājā tena saddhiṁ katikaṁ akāsi "maṁ muñca, ahaṁ muccanto 2-
divase divase manussañca thālipākañca pesessāmī"ti. yakkho "tvaṁ rājūpabhogena
pamatto pammussasi, 3- ahaṁ pana bhavanaṁ anupagatañca ananuññātañca khādituṁ na
labhāmi, svāhaṁ bhavantampi jīveyyan"ti 4- na muñci. rājā "yaṁ divasaṁ na pesemi,
taṁ divasaṁ maṁ gahetvā khādāhī"ti attānaṁ anujānitvā tena mutto nagarābhimukho
pāyāsi. 5-
balakāyo magge khandhāvāraṁ bandhitvā ṭhito rājānaṁ disvā "kiṁ mahārāja
ayasamattabhayā evaṁ kilantosī"ti vadanto paccuggamanaṁ dassesi. 6- rājā taṁ
pavattiṁ ārocetvā nagaraṁ gantvā katapātarāso nagaraguttikaṁ āmantetvā
etamatthaṁ ārocesi. nagaraguttiko "kiṁ deva kālaparicchedo kato"ti āha. rājā
"na kato bhaṇe"ti āha. duṭṭhu kataṁ deva, amanussā hi paricchinnamattameva
labhanti, aparicchinne pana janapadassa ābādho 7- bhavissati, hotu deva, kiñcāpi
evamakāsi, appossukko tvaṁ pana rajjasukhaṁ anubhohi, ahamettha kātabbaṁ
karissāmīti. so kālasseva vuṭṭhāya bandhanāgāraṁ gantvā ye ye vajjhā honti,
te te sandhāya "yo jīvitatthiko hoti, so nikkhamatū"ti bhaṇati, yo paṭhamaṁ
nikkhamati. taṁ gahetvā 8- nhāpetvā bhojetvā ca "imaṁ thālipākaṁ yakkhassa dehī"ti
pesesi, 9- taṁ rukkhamūlaṁ paviṭṭhamattaṁyeva yakkho bheravaṁ attabhāvaṁ nimminitvā
mūlakaṇḍaṁ viya khādati. yakkhānubhāvena kira manussānaṁ kesādīni upādāya
sakalasarīraṁ navanītapiṇḍo viya hoti. yakkhassa bhattaṁ gāhāpetuṁ gatapurisā taṁ

footnote: 1 ma. (rājā dvidhā chinnaṁ migaṁ datvā attānaṁ mocetukāmo ahosi. yakkho "mama
footnote: hatthagatakālato paṭṭhāya nanu migo mama santakova, migaṁ datvā attano mocanaṁ kinnāmetaṁ
footnote: karosi tvaṁ "iti vatvā rājānaṁ na muñci.) 2 chaßēéa. ahaṁ te 3 chaßēéa. sammussasi

4 sī. bhavantampi muñceyyaṁ kathaṁ jīveyyanti 5 chaßēéa. agamāsi
6 chaßēéa. paccuggantvā paṭiggahesi 7 sī. bādhā ma. janapadassa vihedho
8 chaßēéa. taṁ gehaṁ netvā 9 chaßēéa. peseti

page number: 249

disvā bhītā yathāmittaṁ ārocesuṁ. tato pabhuti "rājā core 1- gahetvā yakkhassa
detī"ti manussā corakammato paṭiviratā. tato aparena samayena navacorānaṁ
abhāvena porāṇacorānaṁ parikkhayena bandhanāgārāni suññāni ahesuṁ.
atha nagaraguttiko rañño ārocesi. rājā attano dhanaṁ nagararacchāsu
chaḍḍāpesi "appeva nāma koci lobhena gaṇheyyā"ti. taṁ pādenapi na koci
chupi. so core alabhanto amaccānaṁ ārocesi, amaccā "kulapaṭipāṭiyā ekamekaṁ
jiṇṇakaṁ pesema, so pakatiyāpi maccumukhe 2- vattatī"ti āhaṁsu. rājā "amhākaṁ
pitaraṁ amhākaṁ pitāmahaṁ pesetīti manussā khobhaṁ 3- karissanti, mā vo etaṁ
ruccī"ti nivāresi. "tena hi deva dārakaṁ pesema uttānaseyyakaṁ, tathāvidhassa hi
`mātā me pitā me'ti sineho natthī"ti āhaṁsu. rājā anujāni, te tathā
akaṁsu. nagare dārakamātaro ca dārake gahetvā gabbhiniyo ca palāyitvā
parajanapade dārake saṁvaḍḍhetvā ānenti, evaṁ sabbānipi dvādasa vassāni
gatāni.
tato ekadivasaṁ sakalanagaraṁ vicinitvā ekampi dārakaṁ alabhitvā rañño
ārocesuṁ "natthi deva nagare dārako ṭhapetvā antepure tava puttaṁ
āḷavakakumāran"ti. rājā "yathā mama putto piyo, evaṁ sabbalokassa, attanā
pana piyataraṁ natthi, gacchatha tampi datvā mama jīvitaṁ rakkhathā"ti āha. tena ca
samayena āḷavakakumārassa mātā puttaṁ nhāpetvā maṇḍetvā dukūlacumbaṭake
katvā aṅke sayāpetvā nisinnā hoti, rājapurisā rañño āṇāya tattha
gantvā vippalapantiyā tassā soḷasannaṁ ca itthisahassānaṁ saddhiṁ dhātiyā taṁ
ādāya pakkamiṁsu "sve yakkhabhakkho bhavissatī"ti. taṁ divasañca bhagavā paccūsasamaye

footnote: 1 ka. coraṁ 2 sī. maccupathe 3 sī. veraṁ

page number: 250

paccuṭṭhāya jetavanamahāvihāre gandhakuṭiyaṁ mahākaruṇāsamāpattiṁ samāpajjitvā puna
buddhacakkhunā lokaṁ volokento addasa āḷavakakumārassa anāgāmiphaluppattiyā
upanissayaṁ, yakkhassa sotāpattiphaluppattiyā upanissayaṁ desanāpariyosāne ca 1-
caturāsītiyā pāṇasahassānaṁ dhammacakkhupaṭilābhassāti. tasmā vibhātāya rattiyā
purebhattakiccaṁ katvā aniṭṭhitapacchābhattakiccova kāḷapakkhauposathadivase vattamāne
uggate sūriye ekakova adutiyo pattacīvaramādāya pādagamaneneva 2- sāvatthito tiṁsa
yojanāni gantvā tassa yakkhassa bhavanaṁ pāvisi. tena vuttaṁ "āḷavakassa
yakkhassa bhavane"ti.
kiṁ pana bhagavā yasmiṁ nigrodhe āḷavakassa bhavanaṁ, tassa mūle vihāsi,
udāhu bhavaneyevāti? vuccate:- bhavaneyeva. yatheva hi yakkhā attano bhavanaṁ
passanti, tathā bhagavāpi. so tattha gantvā bhavanadvāre aṭṭhāsi. tadā
āḷavako himavante yakkhasamāgamaṁ gato hoti, tato āḷavakassa dvārapālo
gadrabho nāma yakkho bhagavantaṁ upasaṅkamitvā vanditvā "kiṁ bhante bhagavā vikāle
āgato"ti āha. āma gadrabha āgatomhi, sace te agaru, vihareyyaṁ ekarattiṁ
āḷavakassa bhavaneti. na me bhante garu, apica kho so yakkho kakkhaḷo pharuso
mātāpitūnampi abhivādanādīni na karoti, mā rucci bhagavato idha vāsoti. jānāmi
gadrabha tassa yakkhassa kakkhaḷattaṁ, na koci mama antarāyo bhavissati, sace te
agaru, vihareyyamekarattinti.
dutiyampi gadrabho yakkho bhagavantaṁ etadavoca "aggitattakapālasadiso
bhante āḷavako, `mātāpitaro'ti vā `samaṇabrāhmaṇā'ti vā `dhammo'ti vā na
jānāti, idhāgatānaṁ cittakkhepampi karoti, hadayampi phāleti, pādepi gahetvā

footnote: 1 ka. yakkhassa sotāpattiyā desanāpariyosāne ca 2 sī. pādamaggeneva

page number: 251

parasamudde vā paracakkavāḷe vā khipatī"ti. dutiyampi bhagavā āha "jānāmi
gadrabha, sace te agaru, vihareyyamekarattin"ti. tatiyampi gadrabho dakkho
bhagavantaṁ etadavoca "aggitattakapālasadiso bhante āḷavako, `mātāpitaro'ti vā
`samaṇabrāhmaṇā'ti vā `dhammo'ti vā na jānāti, idhāgatānaṁ cittakkhepampi
karoti, hadayampi phāleti, pādepi gahetvā parasamudde vā paracakkavāḷe vā
khipatī"ti. tatiyampi bhagavā āha "jānāmi gadrabha, sace te agaru, vihareyyamekarattin"ti.
na me bhante garu, apica kho so yakkho attano anārocetvā
anujānantaṁ maṁ jīvitā voropeyya, ārocemahaṁ bhante tassāti. yathāsukhaṁ gadrabha
ārocehīti. "tena hi bhante tvameva jānāhī"ti bhagavantaṁ abhivādetvā
himavantābhimukho pakkāmi. bhavanadvārampi sayameva bhagavato vivaramadāsi. bhagavā
antobhavanaṁ pavisitvā yattha abhilakkhitesu maṅgaladivasādīsu nisīditvā āḷavako
siriṁ anubhoti, tasmiṁyeva dibbaratanapallaṅke nisīditvā suvaṇṇābhaṁ muñci. taṁ
disvā yakkhassa itthiyo āgantvā bhagavantaṁ vanditvā samparivāretvā nisīdiṁsu.
bhagavā "pubbe tumhe dānaṁ datvā sīlaṁ samādiyitvā pūjaneyyaṁ pūjetvā imaṁ
sampattiṁ pattā, idānipi tatheva karotha, mā aññamaññaṁ issāmacchariyābhibhūtā
viharathā"tiādinā nayena tāsaṁ pakiṇṇakadhammakathaṁ kathesi. tā ca bhagavato
madhuranigghosaṁ sutvā sādhukārasahassāni datvā bhagavantaṁ parivāretvā nisīdiṁsuyeva,
gadrabhopi himavantaṁ gantvā āḷavakassa ārocesi "yagghe mārisa jāneyyāsi,
vimāne te bhagavā nisinno"ti. so gadrabhassa saññamakāsi "tuṇhī hohi,
gantvā kattabbaṁ karissāmī"ti. purisamānena kira lajjito ahosi, tasmā "na
koci 1- parisamajjhe suṇeyyā"ti vāresi.
tadā sātāgirahemavatā bhagavantaṁ jetavaneyeva vanditvā "yakkhasamāgamaṁ
gamissāmā"ti saparivārā nānāyānehi ākāsena gacchanti. ākāse ca yakkhānaṁ

footnote: 1 chaßēéa. mā koci

page number: 252

sabbattha maggo na atthi, ākāsaṭṭhāni kanakavimānāni pariharitvā maggaṭṭhāneyeva
maggo hoti. āḷavakassa pana vimānaṁ bhūmaṭṭhaṁ suguttapākāraparikkhittaṁ
susaṁvihitadvāraṭṭālakagopuraṁ upari kaṁsajālacchannaṁ 1- mañjūsasadisaṁ tiyojanaṁ
ubbedhena, tassa upari maggo hoti. te taṁ padesamāgamma gantumasamatthā
ahesuṁ. buddhānaṁ hi nisinnokāsassa uparibhāgena yāva bhavaggā, tāva koci
gantumasamattho. te "kimidan"ti āvajjetvā bhagavantaṁ disvā ākāse
khittaleḍḍu viya oruyha vanditvā dhammaṁ sutvā padakkhiṇaṁ katvā "yakkhasamāgamaṁ
gacchāma bhagavā"ti tīṇi vatthūni pasaṁsantā yakkhasamāgamaṁ agamaṁsu. āḷavako te
disvā "idha nisīdathā"ti paṭikkamma okāsamadāsi, te āḷavakassa nivedesuṁ
"lābhā te āḷavaka, yassa te bhavane bhagavā viharati, gacchāvuso bhagavantaṁ
payirupāsassū"ti. evaṁ bhagavā bhavaneyeva vihāsi, na yasmiṁ nigrodhe āḷavakassa
bhavanaṁ, tassa mūleti. tena vuttaṁ "ekaṁ samayaṁ bhagavā āḷaviyaṁ viharati āḷavakassa
yakkhassa bhavane"ti.
atha kho āḷavako .pe. bhagavantaṁ etadavoca "nikkhama samaṇā"ti
kasmā panāyaṁ etadavocāti? vuccate:- rosetukāmatāya. tatrevaṁ ādito pabhuti
sambandho veditabbo:- ayaṁ hi yasmā assaddhassa saddhākathā dukkathā 2- hoti
dussīlādīnaṁ sīlādikathā viya, tasmā tesaṁ yakkhānaṁ santikā bhagavato pasaṁsaṁ
sutvā eva vaggimhi pakkhittaloṇasakkharā viya abbhantare kopena taṭataṭāyamānahadayo
hutvā "ko so bhagavā nāma, yo mama bhavanaṁ paviṭṭho"ti āha. te
āhaṁsu "na tvaṁ āvuso jānāsi bhagavantaṁ amhākaṁ satthāraṁ, yo tusitabhavane
ṭhito pañca mahāvilokanāni 3- viloketvā"tiādinā nayena yāva dhammacakkappavattanaṁ

footnote: 1 chaßēéa. kaṁlajālasañchannaṁ 2 ka. dukkatā 3 ka. mahāvilokane

page number: 253

kathentā paṭisandhiādīsu 1- dvattiṁsa pubbanimittāni vatvā "imāni tvaṁ āvuso
acchariyāni nāddasā"ti codesuṁ. so disvāpi kodhavasena "nāddasan"ti āha.
āvuso āḷavaka passeyyāsi vā tvaṁ, na vā, ko tayā attho passatā vā
apassatā vā, kiṁ tvaṁ karissasi amhākaṁ satthuno, yo tvaṁ taṁ upaṇidhāya
calakkakudhamahāusabhasamīpe tadahujātavacchako viya, tidhāpabhinnamattavāraṇasamīpe
bhiṅkapotako 2- viya, bhāsuravilambakesaraupasobhitakkhandhassa migarañño samīpe
jarasigālo viya, diyaḍḍhayojanasatappavaḍḍhakāyasupaṇṇarājasamīpe chinnapakkhakākapotako
viya khāyasi, gaccha yaṁ te karaṇīyaṁ, taṁ karohīti. evaṁ vutte ruddho 3-
āḷavako uṭṭhahitvā manosilātale vāmapādena ṭhatvā "passatha dāni tumhākaṁ
vā satthā mahānubhāvo, ahaṁ vā"ti dakkhiṇapādena saṭṭhiyojanamattaṁ
kelāsapabbatakūṭaṁ akkami, taṁ ayokūṭapahaṭo viya niddhantāyopiṇḍo pappaṭikāyo 4-
muñci. so tatra ṭhatvā "ahaṁ āḷavako"ti ghosesi, sakalajambudīpaṁ 5- saddo phari.
cattāro kira saddā sakalajambudīpe suyyiṁsu:- yañca puṇṇako yakkhasenāpati
dhanañjayakorabyarājānaṁ jūte 6- jinitvā apphoṭetvā "ahaṁ jinin"ti
ugghosesi, yañca sakko devānamindo kassapassa bhagavato sāsane parihāyamāne
vissakammadevaputtaṁ sunakhaṁ kāretvā "ahaṁ pāpabhikkhū ca pāpabhikkhuniyo ca
upāsakaupāsikāyo ca sabbe ceva adhammavādino khādāmī"ti ugghosāpesi,
yañca kusajātake pabhāvatihetu sattahi rājūhi nagare uparuddhe pabhāvatiṁ attanā
saha hatthikkhandhaṁ 7- āropetvā nagarā nikkhamma "ahaṁ sīhassarakusamahārājā"ti
mahāpuriso ugghosesi, yañca āḷavako kelāsamuddhani ṭhatvā "ahaṁ āḷavako"ti.

footnote: 1 chaßēéa. paṭisandhiādinā
footnote: 2 sī,ma.,ī. bhiṅkārapotako 3 sī. ruṭṭho, chaßēéa. kuddho
footnote: 4 chaßēéa. papaṭikāyo 5 ka. sakalajambudīpe

6 ka. jūtena 7 ka. hatthikkhandhe

page number: 254

tadā hi sakalajambudīpe dvāre dvāre ṭhatvā ugghositasadisaṁ ahosi,
tiyojanasahassavitthato ca himavāpi saṅkampi yakkhassānubhāvena.
so vātamaṇḍalaṁ samuṭṭhāpesi "eteneva samaṇaṁ palāpessāmī"ti. te
puratthimādibhedā vātā samuṭṭhahitvā aḍḍhayojanadviyojanatiyojanappamāṇāni
pabbatakūṭāni padāletvā vanagaccharukkhādīni ummīletvā 1- āḷavinagaraṁ pakkhantā
jiṇṇahatthisālādīni cuṇṇantā chadaniṭṭhakā ākāse bhamentā. bhagavā "mā kassaci
uparodho hotū"ti adhiṭṭhāsi, te vātā dasabalaṁ patvā cīvarakaṇṇamattampi cāletuṁ
nāsakkhiṁsu. tato mahāvassaṁ samuṭṭhāpesi "udakena ajjhottharitvā samaṇaṁ māressāmī"ti.
uparūpari 2- satapaṭalasahassapaṭalādibhedā valāhakā uṭṭhahitvā vassiṁsu, vuṭṭhidhārāvegena
paṭhavī chiddā ahosi, tato vanarukkhānaṁ upari mahāmegho 3- āgantvā dasabalassa cīvare
ussāvabindumattampi temetuṁ nāsakkhi. tato pāsāṇavassaṁ samuṭṭhāpesi, mahantāni
mahantāni pabbatakūṭāni dhūmāyantāni pajjalantāni ākāsenāgantvā dasabalaṁ
patvā dibbapupphāni 4- dibbamālāguḷāni ca sampajjiṁsu. tato paharaṇavassaṁ
samuṭṭhāpesi, ekatodhārā ubhatodhārā asisattikhurappādayo dhūmāyantā pajjalantā
ākāsenāgantvā dasabalaṁ patvā dibbapupphāni ahesuṁ. tato aṅgāravassaṁ samuṭṭhāpesi,
kiṁsukavaṇṇā aṅgārā ākāsenāgantvā dasabalassa pādamūle dibbapupphāni hutvā
vikiriṁsu. tato kukkulavassaṁ samuṭṭhāpesi, abbhuṇho 5- kukkulo ākāsenāgantvā
dasabalassa pādamūle candanacuṇṇaṁ hutvā nipati. tato vālukāvassaṁ samuṭṭhāpesi,
atisukhumavālukā dhūmāyantā pajjalantā ākāsenāgantvā dasabalassa pādamūle
dibbapupphāni hutvā nipatiṁsu. tato kalalavassaṁ samuṭṭhāpesi, taṁ kalalavassaṁ dhūmāyantaṁ
pajjalanti ākāsenāgantvā dasabalassa pādamūle dibbagandhaṁ hutvā nipati.

footnote: 1 chaßēéa. umamūletvā 2 chaßēéa. tassānubhāvena uparūpari
footnote: 3 chaßēéa. mahogho 4 chaßēéa. ayaṁ pāṭho na dissati 5 chaßēéa. accuṇho

page number: 255

tato andhākāraṁ samuṭṭhāpesi "bhiṁsetvā samaṇaṁ palāpessāmī"ti. taṁ caturaṅga-
samannāgatandhakārasadisaṁ hutvā dasabalaṁ patvā sūriyappabhāvihaṭamivandhakāraṁ antaradhāyi.
evaṁ yakkho imāhi navahi vātavassapāsāṇapaharaṇaṅgārakukkulavālukakalalandhakāravuṭṭhīhi
bhagavantaṁ palāpetumasakkonto nānāvidhapaharaṇahatthānekappakārarūpabhūtagaṇasamākulāya
caturaṅginiyā senāya sayameva bhagavantaṁ abhigato. te bhūtagaṇā
anekappakāre vikāre katvā "gaṇhatha hanathā"ti bhagavato upari āgacchantā
viya honti, apica te niddhantalopiṇḍaṁ viya makkhikā, bhagavantaṁ allīyituṁ
asamatthā eva ahesuṁ. evaṁ santepi yathā bodhimaṇḍe māro āgatavelāyameva nivatto,
tathā anivattitvā upaḍḍharattimattaṁ byākulamakaṁsu. evaṁ upaḍḍharattimattaṁ 1-
anekappakāravibhiṁsanadassanamattenapi bhagavantaṁ cāletuṁ asakkonto āḷavako
cintesi "yannūnāhaṁ kenaci ajeyyaṁ dussāvudhaṁ muñceyyan"ti.
cattāri kira āvudhāni loke seṭṭhāni:- sakkassa vajirāvudhaṁ, vessavaṇassa
gadāvudhaṁ, yamassa nayanāvudhaṁ, āḷavakassa dussāvudhanti. yadi hi sakko kuddho 2-
vajirāvudhaṁ sinerumatthake pahareyya, aṭṭhasaṭṭhisahassādhikayojanasatasahassaṁ sineruṁ
nivijjhitvā heṭṭhato gaccheyya. vessavaṇena 3- puthujjanakāle vissajjitā gadā
bahunnaṁ yakkhasahassānaṁ sīlaṁ pātetvā puna hatthapāsaṁ āgantvā tiṭṭhati.
yamena ruddhena nayanāvudhena olokitamatte anekāni kumbhaṇḍasahassāni tattakapāle
tiṇapalāsā viya 4- vipphurantāni vinassanti. āḷavako kuddho sace
ākāse dussāvudhaṁ muñceyya, dvādasavassāni devo na vasseyya. sace paṭhaviyaṁ
muñceyya, sabbarukkhatiṇādīni sussitvā dvādasavassānantaraṁ na puna ruheyyuṁ.
sace samudde muñceyya, tattakapāle udakabindu viya sabbamudakaṁ susseyya. sace

footnote: 1 ka. upaḍḍharattimatte 2 ka. ruddho
footnote: 3 chaßēéa. vessavanassa 4 chaßēéa. tilā viya

page number: 256

sinerusadise pabbate muñceyya, khaṇḍākhaṇḍaṁ hutvā vikireyya. so evaṁ mahānubhāvaṁ
dussāvudhaṁ uttariyakataṁ muñcetvā aggahesi. yebhuyyena dasasahassilokadhātudevatā
vegena sannipatiṁsu "ajja bhagavā āḷavakaṁ damessati, tattha dhammaṁ sossāmā"ti
yuddhadassanakāmāpi devatā sannipatiṁsu. evaṁ sakalampi ākāsaṁ devatāhi puṇṇamahosi. 1-
atha āḷavako bhagavato samīpe uparūpari vicaritvā vatthāvudhaṁ muñci, taṁ
asanicakkaṁ viya 2- ākāse bheravasaddaṁ karontaṁ dhūmāyantaṁ pajjalantaṁ bhagavantaṁ
patvā yakkhassa mānamaddanatthaṁ pādapuñchanacoḷakaṁ hutvā pādamūle nipati.
āḷavako taṁ disvā chinnavisāṇo viya mahāusabho, udadhaṭadāṭho viya sappo
nittejo nimmato nīhaṭamānaddhajo 3- hutvā cintesi "dussāvudhampi samaṇaṁ
nābhitosi, 4- kiṁ nu kho kāraṇan"ti. idaṁ kāraṇaṁ, mettāvihārayutto samaṇo,
handa naṁ rosetvā mettāya viyojessāmīti. iminā sambandhenetaṁ vuttaṁ "atha
kho āḷavako yakkho yena bhagavā .pe. nikkhama samaṇā"ti. tatrāyamadhippāyo:-
yasmā 5- mayā ananuññāto mama bhavanaṁ pavisitvā gharasāmiko viya itthāgārassa
majjhe nisinnosi, nanu ayuttametaṁ samaṇassa yadidaṁ adinnaparibhogo itthisaṁsaggo
ca, tasmā yadi tvaṁ samaṇadhamme ṭhito, nikkhama samaṇāti. eke pana "etāni
aññāni ca pharusavacanāni vatvā evāyaṁ etadavocā"ti bhaṇanti.
atha bhagavā "yasmā thaddho paṭithaddhabhāvena vinetuṁ na sakkā, so hi
paṭithaddhabhāve kariyamāne seyyathāpi caṇḍassa kukkurassa nāsāya pittaṁ bhindeyya,
so bhiyyoso mattāya caṇḍataro assa, evaṁ thaddhataro hoti, mudunā pana so
sakkā vinetun"ti ñatvā "sādhāvuso"ti piyavacanena tassa vacanaṁ sampaṭicchitvā
nikkhami. tena vuttaṁ "sādhāvusoti bhagavā nikkhamī"ti.

footnote: 1 chaßēéa. paripuṇṇamahosi 2 chaßēéa. asanivicakkaṁ viya
footnote: 3 chaßēéa. nipatitamānadadhajo 4 ka. nābhatosi 5 chaßēéa. kasmā

page number: 257

tato āḷavako "subbaco vatāyaṁ samaṇo ekavacaneneva nikkhanto,
evannāma nikkhametuṁ sukhaṁ samaṇaṁ akāraṇenevāhaṁ sakalarattiṁ yuddhena abbhuyyāsin"ti
muducitto hutvā puna cintesi "idāni pana sakkā jānituṁ, kiṁ nu kho subbacatāya
nikkhanto, udāhu kodhena, handa naṁ vīmaṁsissāmī"ti. tato "pavisa samaṇā"ti
āha. atha "subbaco"ti mudubhūtacittassa thāvarakaraṇatthaṁ 1- punapi piyavacanaṁ bhaṇanto
sādhāvusoti bhagavā pāvisi. āḷavako punappunaṁ tameva subbacabhāvaṁ vīmaṁsanto
dutiyampi tatiyampi "nikkhama pavisā"ti āha. bhagavāpi tathā akāsi. yadi na
kareyya, pakatiyāpi thaddhayakkhassa cittaṁ thaddhataraṁ hutvā dhammakathāya bhājanaṁ na bhaveyya,
tasmā yathā nāma mātā rodantaṁ puttaṁ yaṁ so icchati, tadeva datvā vā
katvā vā saññāpeti, tathā bhagavā kilesarodanena rodantaṁ yakkhaṁ saññāpetuṁ
yaṁ so bhaṇati, taṁ akāsi. yathā ca dhātī thaññaṁ apivantaṁ dārakaṁ yaṁ kiñci datvā
pāyeti, tathā bhagavā yakkhaṁ lokuttaradhammakhīraṁ pāyetuṁ tassa patthitavacanakaraṇena
upalāḷento evamakāsi. yathā ca puriso lābumhi catumadhuraṁ pūretukāmo
tassabbhantaraṁ sodheti, evaṁ bhagavā yakkhassa citte lokuttaracatumadhuraṁ pūretukāmo
tassabbhantare kodhamalaṁ sodhetuṁ yāva tatiyaṁ nikkhamanapavesanamakāsi.
atha āḷavako "subbaco ayaṁ samaṇo, `nikkhamā'ti vutto nikkhamati,
`pavisā'ti vutto pavisati, yannūnāhaṁ imaṁ samaṇaṁ evameva 2- sakalarattiṁ kilametvā
pāde gahetvā paragaṅgāyaṁ khipeyyan"ti pāpakaṁ cittaṁ uppādetvā catutthavāraṁ
āha "nikkhama samaṇā"ti. taṁ ñatvā bhagavā "na khvāhaṁ tan"ti āha. evaṁ 3-
vutte taduttarikaraṇīyaṁ pariyesamāno pañhaṁ pucchitabbaṁ maññissati, taṁ dhammakathāya

footnote: 1 sī. cittavavatthānakaraṇatthaṁ, chaßēéa. mudubhūtacittavavatthānakaraṇatthaṁ
footnote: 2 chaßēéa. evamevaṁ 3 ma. evaṁ vā

page number: 258

sukhaṁ 1- bhavissatī"tipi ñatvā "na khvāhaṁ tan"ti āha. tattha naiti paṭikkhepe,
khoiti avadhāraṇe. ahanti attanidassanaṁ. tanti hetuvacanaṁ. tenettha "yasmā
tvaṁ evaṁ cintesi, tasmā ahaṁ āvuso neva nikkhamissāmi, yante karaṇīyaṁ, taṁ
karohī"ti evamattho daṭṭhabbo.
tato āḷavako yasmā pubbepi ākāsena āgamanavelāyaṁ "kiṁ nu kho etaṁ
suvaṇṇavimānaṁ, udāhu rajatamaṇivimānānaṁ aññataraṁ, handa naṁ passāmā"ti evaṁ
attano vimānaṁ āgate iddhimante tāpasaparibbājake pañhaṁ pucchitvā
vissajjetumasakkonte cittakkhepādīhi viheṭheti. kathaṁ? amanussā hi bhiṁsanakarūpa-
dassanena vā hadayavatthuparimaddanena vāti dvīhākārehi cittakkhepaṁ karonti, ayaṁ pana
yasmā "iddhimanto bhiṁsanakarūpadassanena na tasantī"ti ñatvā attano iddhippabhāvena
sukhumattabhāvaṁ nimminitvā tesaṁ anto pavisitvā hadayavatthuṁ parimaddati,
tato cittasantati na saṇṭhāti, tassā asaṇṭhamānāya ummattā honti khittacittā,
evaṁ khittacittānaṁ etesaṁ urampi phāleti, pādepi ne gahetvā pāragaṅgāyaṁ
khipati "māssu me puna evarūpā bhavanaṁ āgamiṁsū"ti, tasmā te pañhe saritvā
"yannūnāhaṁ imaṁ samaṇaṁ idāni evaṁ viheṭheyyan"ti cintetvā āha "pañhantaṁ
samaṇā"tiādi.
kuto panassa te pañhāti? tassa kira mātāpitaro kassapaṁ bhagavantaṁ
payirupāsitvā aṭṭha pañhe savissajjane uggahesuṁ. te daharakāle āḷavakaṁ
pariyāpuṇāpesuṁ, so kālaccayena vissajjanaṁ sammussi. tato "ime pañhā mā
vinassantū"ti suvaṇṇapaṭṭe jātihiṅgulakena likhāpetvā vimāne nikkhipi.
evamete buddhapañhā 2- buddhavisayā eva honti. bhagavā taṁ sutvā yasmā buddhānaṁ

footnote: 1 chaßēéa. mukhaṁ 2 ma. aṭṭha pañhā, saṁ.a. 1/246/309 puṭṭhapañhā

page number: 259

pariccattalābhantarāyo vā jīvitantarāyo vā sabbaññutaññāṇabyāmappabhānaṁ
paṭighāto vā na sakkā kenaci kātuṁ, tasmā taṁ loke asādhāraṇaṁ buddhānubhāvaṁ
dassento āha "na khvāhaṁ taṁ āvuso passāmi sadevake loke"ti.
tattha "sadevakavacanena pañcakāmāvacaradevaggahaṇan"tiādinā nayena ca
tesaṁ padānaṁ atthamattadassanena saṅkhepo vutto, na anusandhiyojanakkamena
vitthāro. svāyaṁ vuccati:- sadevakavacanena hi ukkaṭṭhaparicchedato sabbadevesu
gahitesupi yesaṁ tattha sannipatite devagaṇe vimati ahosi "māro mahānubhāvo
chakāmāvacarissaro vasavattī paccanīkasāto dhammadessī kururakammanto, kiṁ nu kho
sopissa cittakkhepādiṁ 1- na kareyyā"ti, tesaṁ vimatipaṭibāhanatthaṁ "samārake"ti
āha. tato yesaṁ ahosi "brahmā mahānubhāvo ekaṅguliyā ekaṁ cakkavāḷasahassaṁ 2-
ālokaṁ karoti, dvīhi .pe. dasasu cakkavāḷasahassesu, anuttaraṁ ca
jhānasamāpattisukhaṁ paṭisaṁvedeti, kiṁ sopi na kareyyā"ti, tesaṁ vimatipaṭibāhanatthaṁ 3-
"sabrahmake"ti āha. atha yesaṁ ahosi "puthusamaṇabrāhmaṇā sāsanassa paccatthikā
paccāmittā mantādibalasamannāgatā, kiṁ tepi na kareyyun"ti, tesaṁ
vimatipaṭibāhanatthaṁ 3- "sassamaṇabrāhmaṇiyā"ti āha. evaṁ ukkaṭṭhānesu
kassaci abhāvaṁ dassetvā idāni sadevamanussāyāti vacanena sammutideve
avasesamanusse ca upādāya ukkaṭṭhaparicchedavasena sesasattalokepi kassaci
abhāvaṁ dassetīti evamettha anusandhiyojanakkamo veditabbo.
evaṁ bhagavā tassa bādhanacittaṁ 4- paṭisedhetvā pañhāpucchane ussāhaṁ
janento āha "apica tvaṁ āvuso puccha yadākaṅkhasī"ti. tassattho:- puccha,
yadi ākaṅkhasi, na me pañhāvissajjane bhāro atthi. atha vā "puccha yaṁ

footnote: 1 chaßēéa. cittakkhepādīni 2 chaßēéa. ekacakkavāḷasahasse
footnote: 3 ka. vimativibāhanatthaṁ 4 sī.,ma. bādhanā cittaṁ

page number: 260

ākaṅkhasi, sabbante vissajjissāmī"ti sabbaññuppavāraṇaṁ pavāresi asādhāraṇaṁ
paccekabuddhaggasāvakamahāsāvakehi. tepi 1- hi "pucchāvuso sutvā jānissāmā"ti 2-
vadanti. buddhā pana "pucchāvuso yadākaṅkhasī"ti 3- vā,
"puccha vāsava maṁ pañhaṁ yaṅkiñci manasicchasī"ti 4- vā,
"bāvarissa ca tuyhaṁ vā sabbesaṁ sabbasaṁsayaṁ
katāvakāsā pucchavho yaṁ kiñci manasicchathā"ti 5- vā
evamādinā nayena devamanussānaṁ sabbaññuppavāraṇaṁ pavārenti. anacchariyañcetaṁ,
yaṁ bhagavā buddhabhūmiṁ patvā etaṁ pavāraṇaṁ pavāreyya, yo bodhisattabhūmiyaṁ
padesañāṇe vattamānopi:-
"koṇḍañña pañhāni viyākarohi
yācanti taṁ isayo sādhurūpā
koṇḍañña eso manujesu dhammo
yaṁ buddhimāgacchati 6- esa bhāro"ti 7-
evaṁ isīhi yācito:-
"katāvakāsā pucchantu bhonto
yaṁ kiñci pañhaṁ manasābhicintitaṁ 8-
ahaṁ hi taṁ taṁ vo viyākarissaṁ
ñatvā sayaṁ lokamimaṁ parañcā"ti 7-

footnote: 1 chaßēéa. te 2 chaßēéa. vedissāma
footnote: 3 saṁ.sa. 15/235-236/249-258 4 dīßēáahā. 10/356/236 5 khu.su. 25/1037/531 6 chaßēéa. vuddhamāgacachati
7 khu.jā. 27/2356/537 (syā) 8 chaßēéa. manasābhipatthitaṁ

page number: 261

evaṁ sarabhaṅgakāle, sambhavajātake ca sakalajambudīpaṁ 1- tikkhattuṁ vicaritvā pañhānaṁ
antakaraṁ adisvā jātiyā sattavasso 2- rathakāya paṁsukīḷikaṁ kīḷanto sucikarena 3-
brāhmaṇena puṭṭho:-
"taggha te ahamakkhissaṁ yathāpi kusalo tathā
rājā ca kho naṁ jānāti yadi kāhati vā na vā"ti 4-
evaṁ sabbaññuppavāraṇaṁ pavāresi.
evaṁ bhagavatā āḷavakassa sabbaññuppavāraṇāya pavāritāya atha kho
āḷavako yakkho bhagavantaṁ gāthāya ajjhabhāsi "kiṁ sūdha vittan"ti.
[183] tattha kinti pucchāvacanaṁ. sūti padapūraṇamatte nipāto. idhāti imasmiṁ
loke. vittanti vittaṁ karotīti 5- vittaṁ, dhanassetaṁ adhivacanaṁ. suciṇṇanti
sukataṁ. sukhanti kāyikacetasikasātaṁ. āvahātīti āvahati āneti deti, appetīti
vuttaṁ hoti. haveti daḷhatthe nipāto. sādhutaranti atisayena sādhutaraṁ. 6-
"sādutaran"tipi pāṭho. rasānanti rasasaññitānaṁ dhammānaṁ. kathanti kena pakārena,
kathaṁjīvino jīvitaṁ kathaṁjīvijīvitaṁ, gāthābandhanasukhatthaṁ pana sānunāsikaṁ vuccati.
"kathaṁjīviṁ jīvatan"ti vā pāṭho, tassa jīvantānaṁ kathaṁjīvinti attho. sesamettha
pākaṭameva. evamimāya gāthāya "kiṁ su idha loke purisassa vittaṁ seṭṭhaṁ, kiṁ su
suciṇṇaṁ sukhamāvahāti, kiṁ rasānaṁ sādhutaraṁ, kathaṁjīvino jīvitaṁ seṭṭhamāhū"ti ime
cattāro pañhe pucchi.
[184] athassa bhagavā kassapadasabalena vissajjitanayeneva vissajjento imaṁ
gāthamāha "saddhīdha vittan"ti. tattha yathā hiraññasuvaṇṇādivittaṁ upabhogaparibhogasukhaṁ 7-

footnote: 1 chaßēéa. sakalajambudīpe 2 chaßēéa. sattavassiko 3 chaßēéa. suciratena
footnote: 4 khu.jā. 27/2368/503 (syā) 5 ma. vittiṁ karotīti, cha. vidati pītiṁ karotīti
footnote: 6 chaßēéa. sāduṁ 7 chaßēéa. sādutaraṁ, evamuparipi

page number: 262

āvahati, khuppipāsādidukkhaṁ paṭibāhati, dāliddiyameva 1- vūpasameti, muttādi-
ratanapaṭilābhahetu hoti, lokasanthutiñca 2- āvahati, evaṁ lokiyalokuttarā saddhāpi
yathāsambhavaṁ lokiyalokuttaraṁ vipākasukhamāvahati, saddhādhurena paṭipannānaṁ jātijarādi-
dukkhaṁ paṭibāhati, guṇadāliddiyaṁ vūpasameti, satisambojjhaṅgādiratanapaṭilābhahetu
hoti,
"saddho sīlena sampanno yasobhogasamappito
yaṁ yaṁ padesaṁ bhajati tattha tattheva pūjito"ti 3-
vacanato lokasanthutiñca āvahatīti katvā "vittan"ti vuttā. yasmā panetaṁ
saddhāvittaṁ anugāmikaṁ anaññasādhāraṇaṁ sabbasampattihetu, lokiyassa
hiraññasuvaṇṇādivittassāpi nidānaṁ. saddhoyeva hi dānādīni puññāni katvā vittaṁ
adhigacchati, assaddhassa pana vittaṁ yāvadeva anatthāya hoti, tasmā "seṭṭhan"ti
vuttaṁ. purisassāti ukkaṭṭhaparicchedadesanā. tasmā na kevalaṁ purisassa,
itthiādīnampi saddhā vittameva seṭṭhanti veditabbaṁ.
dhammoti dasavidhakusalakammapathadhammo, 4- dānasīlabhāvanādhammo vā. suciṇṇoti
sukato sukato sucarito. sukhamāvahātīti soṇanaseṭṭhiputtaraṭṭhapālādīnaṁ viya manussasukhaṁ,
sakkādīnaṁ viya dibbasukhaṁ, pariyosāne ca mahāpadumādīnaṁ viya nibbānasukhañca āvahatīti.
saccanti ayañca saccasaddo anekesu atthesu dissati. seyyathidaṁ?
"saccaṁ bhaṇe na kujjheyyā"tiādīsu 5- vācāsacce. "sacce ßēhitā samaṇā
brāhmaṇā cā"tiādīsu 7- viratisacce. "kasmā nu saccāni vadanti nānā,
pavādiyāse kusalā vadānā"tiādīsu 6- diṭṭhisacce. "cattārīmāni bhikkhave

footnote: 1 chaßēéa. dāliddiyaṁ 2 ka. lokasantatiñca, evamuparipi
footnote: 3 khuḍha. 25/303/64 4 chaßēéa. dasakusala... 5 khuḍha. 25/224/56
footnote: 6 khu.jā. 28/433/116 (syā) 7 khu.su. 25/892/508

page number: 263

brāhmaṇasaccānī"tiādīsu 1- brāhmaṇasacce. "ekaṁ hi saccaṁ na dutiyamatthī"ti-
ādīsu 2- paramatthasacce. "catunnaṁ saccānaṁ kati kusalātiādīsu 3- ariyasacce. idha
pana paramatthasaccaṁ nibbānaṁ, viratisaccaṁ vā abbhantaraṁ katvā vācāsaccaṁ
adhippetaṁ, yassānubhāvena udakādīni vase vattenti, jātijarāmaraṇassa pāraṁ
taranti. yathāha:-
"saccavācena udakampi 4- dhāvati 5-
visampi saccena hananti paṇḍitā
saccena devo thanayaṁ pavassati
sacce ṭhitā nibbutiṁ patthayanti.
ye kecime atthi rasā pathabyā
saccaṁva tesaṁ sādhutaraṁ 6- rasānaṁ
sacce ṭhitā samaṇabrāhmaṇā ca
taranti jātimaraṇassa pāran"ti. 7-
sādhutaranti 6- madhurataraṁ paṇītataraṁ. rasānanti ye kecīme 8- "mūlaraso
khandharaso"tiādinā 9- nayena sāraṇīyadhammā, ye kecīme 10- "anujānāmi bhikkhave
sabbaṁ phalarasaṁ, 11- arasarūpo bhavaṁ gotamo, ye kho 12- brāhmaṇa rūparasā
saddarasā, 13- anāpatti rasarase, 14- ayaṁ dhammavinayo ekaraso vimuttiraso, 15-
bhāgī vā bhagavā attharasassa dhammarasassā"tiādinā 16- nayena

footnote: 1 aṅ. catukka. 21/185/201 2 khu.su. 25/891/508 3 abhi.vi. 35/216/134
footnote: 4 chaßēéa. vācenudakampi 5 sī. gādhati 6 chaßēéa. sādutaraṁ
footnote: 7 ju.jā. 28/433/116 (syā) 8 chaßēéa. ye ime 9 abhi.saṁ. 34/628-631/193-4

10 chaßēéa. ye cime 11 vißēáahā. 5/300/84 12 chaßēéa. te
13 vißēáahāvi. 1/3/2, aṅ.aṭṭhaka. 23/101/175 (syā)
14 vißēáahāvi. 2/609/398 (syā), vi.cūḷa. 7/385/209
15 aṅ.aṭṭhaka. 23/109/205 16 khußēáahā. 29/705/417 (syā)

page number: 264

vācārasūpavajjāvasesabyañjanādayo 1- dhammā "rasā"ti vuccanti, tesaṁ rasānaṁ saccaṁ have
sādhutaraṁ 2- saccameva sādhutaraṁ, sādhutaraṁ 2- vā seṭṭhataraṁ uttamataraṁ. mūlarasādayo hi
sarīraṁ upabrūhenti, saṅkilesikañca sukhamāvahantaṁ. saccarase viratisaccavācāsaccaraso
4- samathavipassanādīhi cittamupabrūheti 5- asaṅkilesikañca sukhamāvahāti, 6-
vimuttiraso paramatthasaccarasaparibhāvitattā sādhu, attharasadhammarasā ca tadadhigamūpāyabhūtaṁ
atthañca dhammañca nissāya pavattitoti.
paññājīvinti ettha pana yvāyaṁ andhekacakkhudvicakkhukesu dvicakkhu
puggalo gahaṭṭho vā kammantānuṭṭhānasaraṇagamanadānasaṁvibhāgasīlasamādānauposathakammādi-
gahaṭṭhapaṭipadaṁ, pabbajito vā avippaṭisārakaraṇasīlasaṅkhātaṁ taduttariṁ
cittavisuddhiādibhedaṁ vā pabbajitapaṭipadaṁ paññāya ārādhetvā jīvati, tassa
paññājīvitaṁ, taṁ vā paññājīvino paññājīvitaṁ 7- seṭṭhamāhūti evamattho daṭṭhabbo.
[185-6] evaṁ bhagavatā vissajjite cattāropi pañhe sutvā attamano
yakkho avasesepi cattāro pañhe pucchanto "kathaṁ su tarati oghan"ti gāthamāha.
athassa bhagavā purimanayeneva vissajjento "saddhāya tarati oghan"ti gāthamāha.
tattha kiñcāpi yo catubbidhaṁ oghaṁ tarati, so saṁsārāṇṇavampi tarati, vaṭṭadukkhampi
acceti, kilesamalāpi parisujjhati, evaṁ santepi pana yasmā assaddho oghataraṇaṁ
asaddahanto na pakkhandati, pañcasu kāmaguṇesu cittavossaggena pamatto
tatrevāsattavisattāya 8- saṁsārāṇṇavaṁ na tarati, kusīto dukkhaṁ viharati vokiṇṇo
akusalehi dhammehi, appañño suddhimaggaṁ ajānanto na parisujjhati, tasmā
tappaṭipakkhaṁ dassentena bhagavatā ayaṁ gāthā vuttāti. 9-

footnote: 1 sī. darvācārasūpajajja... 2 chaßēéa. sādutaraṁ 3 chaßēéa. sādhutaraṁ
footnote: 4 chaßēéa.....saccarasā 5 chaßēéa.....brūhenti 6 chaßēéa. sukhamāvahanti
footnote: 7 chaßēéa. paññājīvino jīvitaṁ, taṁ vā paññājīviṁ jīvataṁ

8 sī. tatthevāsattavisattattā, chaßēéa. tattheva sattavisattatāya 9 chaßēéa. vuttā

page number: 265

evaṁ vuttāyapetāya 1- yasmā sotāpattiyaṅgapadaṭṭhānaṁ saddhindriyaṁ, tasmā
"saddhāya tarati oghan"ti iminā padena diṭṭhoghataraṇaṁ sotāpattimaggaṁ
sotāpannañca pakāseti. yasmā pana sotāpanno kusalānaṁ dhammānaṁ bhāvanāya
sātaccakiriyāsaṅkhātena appamādena samannāgato dutiyamaggaṁ ārādhetvā ṭhapetvā
sakideva imaṁ lokaṁ āgamanamattaṁ avasesaṁ sotāpattimaggena anotiṇṇaṁ 2-
bhavoghavatthuṁ saṁsārāṇṇavaṁ tarati, tasmā "appamādena aṇṇavan"ti iminā
padena bhavoghataraṇaṁ sakadāgāmimaggaṁ sakadāgāmiñca pakāseti. yasmā sakadāgāmī
vīriyena tatiyamaggaṁ ārādhetvā sakadāgāmimaggena anotiṇṇaṁ 3- kāmoghavatthuṁ,
kāmoghasaññitañca dukkhamacceti, 4- tasmā "vīriyena dukkhamaccetī"ti iminā padena
kāmoghataraṇaṁ anāgāmimaggaṁ anāgāmiñca pakāseti. yasmā pana anāgāmī
vigatakāmapaṅkatāya 5- parisuddhāya paññāya ekantaparisuddhaṁ catutthamaggapaññaṁ
ārādhetvā anāgāmimaggena appahīnaṁ avijjāsaṅkhātaṁ paramamalaṁ pajahati, tasmā
"paññāya parisujjhatī"ti iminā padena avijjoghataraṇaṁ arahattamaggañca
arahantañca pakāseti. imāya ca gāthāya arahattanikūṭena kathitāya pariyosāne
yakkho sotāpattiphale patiṭṭhāsi.
[187] idāni tameva "paññāya parisujjhatī"ti ettha vuttaṁ paññāpadaṁ
gahetvā attano paṭibhānena lokiyalokuttaramissakaṁ pañhaṁ pucchanto "kathaṁ su labhate
paññan"ti imaṁ chappadagāthamāha. tattha kathaṁ sūti sabbattheva atthayuttipucchā
hoti. ayañhi paññādimatthaṁ ñatvā tassa yuttiṁ pucchati "kathaṁ kāya yuttiyā
kena kāraṇena paññaṁ labhatī"ti. esa nayo dhanādīsu.

footnote: 1 chaßēéa. vuttāya cetāya 2 chaßēéa. atiṇṇaṁ
footnote: 3 chaßēéa. anutītaṁ 4 chaßēéa. kāmadukkhamacceti
footnote: 5 sī. vihatakāmapaṅkatāya, ma. vigatakāmasaññāya

page number: 266

[188] athassa bhagavā catūhi kāraṇehi paññālābhaṁ dassento
"saddahāno"tiādimāha. tassattho:- yena pubbabhāge kāyasucaritādippabhedena,
aparabhāge ca sattattiṁsabodhipakkhiyabhedena dhammena arahanto buddhapaccekabuddhasāvakā
nibbānaṁ pattā, taṁ saddahāno arahataṁ dhammaṁ nibbānapattiyā lokiyalokuttarapaññaṁ
labhati. tañca kho na saddhāmattakeneva yasmā pana 1- saddhājāto upasaṅkamati,
upasaṅkamanto payirupāsati, payirupāsanto sotaṁ odahati, ohitasoto dhammaṁ
suṇāti, tasmā upasaṅkamanato pabhuti yāva dhammassavanena sussūsaṁ labhati. kiṁ vuttaṁ
hoti:- taṁ dhammaṁ saddahitvāpi ācariyupajjhāye kālena upasaṅkamitvā
vattakaraṇena payirupāsitvā yadā payirupāsanāya ārādhitacittā kiñci vattukāmā
honti, atha adhigatāya sotukāmatāya sotaṁ odahitvā suṇanto labhati. 2- evaṁ
sussūsampi ca satiavippavāsena appamatto subhāsitadubbhāsitaññutāya vicakkhaṇo
eva ca 3- labhati, na itaro. tenāha "appamatto vicakkhaṇo"ti.
evaṁ yasmā saddhāya paññālābhasaṁvattanikaṁ paṭipadaṁ paṭipajjati, sussūsāya
sakkaccaṁ paññāyādhigamūpāyaṁ suṇāti, appamādena gahitaṁ na sammussati,
vicakkhaṇatāya anūnādhikamaviparītañca gahetvā vitthārikaṁ karoti. sussūsāya vā
ohitasoto paññāpaṭilābhahetuṁ dhammaṁ suṇāti, appamādena sutvā dhammaṁ
dhāreti, vicakkhaṇatāya dhatānaṁ dhammānaṁ atthamupaparikkhati, athānupubbena paramatthaṁ 4-
sacchikaroti, tasmā 9- bhagavā "kathaṁ su labhate paññan"ti puṭṭho imāni cattāri
kāraṇāni dassento imaṁ gāthamāha "saddahāno .pe. vicakkhaṇo"ti.
[189] idāni tato pare tayo pañhe vissajjento "patirūpakārī"ti
imaṁ gāthamāha. tattha desakālādīni ahāpetvā lokiyassa lokuttarassa vā

footnote: 1 sī. kiṁ pana yasmā 2 chaßēéa. labhatīti
footnote: 3 chaßēéa. casaddo na dissati
footnote: 4 chaßēéa. paramatthasaccaṁ 9 chaßēéa. tasmāssa

page number: 267

dhanassa patirūpaṁ adhigamūpāyaṁ karotīti patirūpakārī. dhuravāti cetasikavīriyavasena
anikkhittadhuro. uṭṭhātāti "yo ca sītañca uṇhañca, tiṇā bhiyyo na
maññatī"tiādinā 1- nayena kāyikavīriyavasena uṭṭhānasampanno asithilaparakkamo.
vindate dhananti ekamūsikāya na cirasseva dvesatasahassasaṅkhyaṁ cūḷakantevāsī 2- viya
lokiyadhanañca, mahallakamahātissatthero 3- viya lokuttaradhanañca labhati. so hi "tīhi
iriyāpathehi viharissāmī"ti vattaṁ katvā thinamiddhāgamanavelāya palālacumbaṭakaṁ
temetvā sīse katvā galappamāṇaṁ udakaṁ pavisitvā thinamiddhaṁ paṭibāhanto
dvādasahi vassehi arahattaṁ pāpuṇi. saccenāti vacīsaccenāpi "saccavādī bhūtavādī"ti,
paramatthasaccenāpi "buddho paccekabuddho ariyasāvako"ti evaṁ kittiṁ pappoti.
dadanti yaṁ kiñci icchitaṁ patthitaṁ dento mittāni ganthati, sampādeti karotīti
attho. duddadaṁ vā dadaṁ ganthati, dānamukhena vā cattāripi saṅgahavatthūni
gahitānīti veditabbāni. tehi mittāni karotīti vuttaṁ hoti.
[190] evaṁ gahaṭṭhapabbajitānaṁ sādhāraṇena lokiyalokuttaramissakena
nayena cattāro pañhe vissajjetvā idāni "kathaṁ pecca na socatī"ti imaṁ
pañcamaṁ pañhaṁ gahaṭṭhavasena vissajjento āha "yassete"ti. tassattho:-
yassa "saddahāno arahatan"ti ettha vuttāya sabbakalyāṇadhammuppādikāya
saddhāya samannāgatattā saddhassa gharamesino 4- gharāvāsapañcakāmaguṇe esantassa
gavesantassa kāmabhogino gahaṭṭhassa "saccena kittiṁ pappotī"ti ettha
vuttappakāraṁ saccaṁ, "sussūsaṁ labhate paññan"ti ettha sussūsanapaññānāmena
vutto dhammo, "dhuravā uṭṭhātā"ti ettha dhuranāmena uṭṭhānanāmena ca vuttā

footnote: 1 dī.pā. 11/253/161, khuṭhera. 36/232/308
footnote: 2 chaßēéa. cūḷantevāsī 3 sī. milakkhamahātissatthero
footnote: 4 sī.,ma. gharamesinoti

page number: 268

dhiti, "dadaṁ mittāni ganthatī"ti ettha vuttappakāro cāgo cāti ete caturo
dhammā santi, sa ve pecca na socatīti idhalokā paralokaṁ gantvā sa ve na
socatīti.
[191] evaṁ bhagavā pañcamampi pañhaṁ vissajjetvā taṁ yakkhaṁ codento
āha "iṅgha aññepī"ti. tattha iṅghāti codanatthe nipāto. aññepīti
aññepi dhamme puthū samaṇabrāhmaṇe pucchassu. aññepi vā pūraṇādi-
sabbaññupaṭiññe 1- puthū samaṇabrāhmaṇe pucchassu. yadi amhehi "saccena kittiṁ
pappotī"ti ettha vuttappakārā saccā bhiyyo kittippattikāraṇaṁ vā, "sussūsaṁ
labhate paññan"ti ettha sussūsanapaññāvasena vuttā damā bhiyyo lokiyalokuttara-
paññāpaṭilābhakāraṇaṁ vā, "dadaṁ mittāni ganthatī"ti ettha vuttapkārā cāgā
bhiyyo mittaganthanakāraṇaṁ vā, "dhuravā uṭṭhātā"ti ettha taṁ taṁ atthavasaṁ paṭicca
dhuranāmena uṭṭhānanāmena ca vuttāya mahābhārasahanatthena 2- ussoḷhibhāvappattāya
vīriyasaṅkhātāya khantyā bhiyyo lokiyalokuttaradhanavindanakāraṇaṁ vā, "saccaṁ
dhammo dhiti cāgo"ti evaṁ vuttehi imeheva catūhi dhammehi bhiyyo asmā lokā
paraṁ lokaṁ pecca asocanakāraṇaṁ vā idha vijjatīti ayamettha saddhiṁ saṅkhepayojanā
atthavaṇṇanā, vitthārato pana ekamekaṁ padaṁ atthuddhārapaduddhārapadavaṇṇanānayehi 3-
vibhajitvā veditabbā.
[192] evaṁ vutte yakkho yena saṁsayena aññe puccheyya, tassa
pahīnattā "kathaṁ nu dāni puccheyyaṁ, puthū samaṇabrāhmaṇe"ti vatvā yepissa
apucchanakāraṇaṁ na jānanti, tepi jānāpento "yohaṁ ajja pajānāmi, yo

footnote: 1 chaßēéa. pūraṇādayo sabbaññupaṭiññe 2 sī. mahābhārasahane
footnote: 3 chaßēéa. atthuddhārapaduddhāravaṇṇanānayehi

page number: 269

yo cattho samparāyiko"ti āha. tattha ajjāti ajjādiṁ katvāti adhippāyo.
pajānāmīti yathāvuttena pakārena pajānāmi. yo catthoti ettāvatā "sussūsaṁ
labhate paññan"tiādinā nayena vuttaṁ diṭṭhadhammikaṁ dasseti, samparāyikoti
iminā "yassete caturo dhammā"ti vuttaṁ pecca sokābhāvakaraṁ samparāyikaṁ.
atthoti ca kāraṇassetaṁ adhivacanaṁ. ayañhi atthasaddo "sātthaṁ sabyañjanan"ti 1-
evamādīsu pāṭhatthe vattati. "attho me gahapati hiraññasuvaṇṇenā"tiādīsu 2-
ācikkhaṇe. 3- "hoti sīlavataṁ attho"tiādīsu 4- vuḍḍhimhi. "bahujjano bhajati 5-
atthahetū"tiādīsu 6- dhane. "ubhinnamatthaṁ caratī"tiādīsu 7- hite. "atthe jāte
ca paṇḍitan"tiādīsu 8- kāraṇe. idha pana kāraṇe. tasmā yaṁ paññādilābhādīnaṁ
kāraṇaṁ diṭṭhadhammikaṁ, yañca pecca sokābhāvassa kāraṇaṁ samparāyikaṁ, taṁ yohaṁ
ajja bhagavatā vuttanayeneva sāmaṁyeva pajānāmi, so kathaṁ nu dāni puccheyyaṁ
puthū samaṇabrāhmaṇeti evamettha saṅkhepato attho veditabbo.
[193] evaṁ yakkho "pajānāmi yo attho samparāyiko"ti vatvā tassa
ñāṇassa bhavamūlakataṁ 9- dassento "atthāya vata me buddho"ti āha. tattha
atthāyāti hitāya, buddhiyā vā. yattha dinnaṁ mahapphalanti "yassete caturo
dhammā"ti 10- ettha vuttacāgena yattha dinnaṁ mahapphalataraṁ 11- hoti, taṁ
aggadakkhiṇeyyaṁ buddhaṁ pajānāmīti attho. keci pana "saṁghaṁ sandhāya evamāhā"ti
bhaṇanti.

footnote: 1 vißēáahāvi. 1/1/1, dī.sī. 9/255/85 2 dīßēáahā. 10/250/153, ma.u. 14/258/227
footnote: 3 sī. payojane, chaßēéa. kiccatthe 4 khu.jā. 27/11/4 (syā)
footnote: 5 chaßēéa. bhajate 6 khu.jā. 27/2090/425 (syā)

7 saṁ.sa. 15/250/267, khuṭhera. 26/443/337, khu.jā. 27/1033/221 (syā)
8 khu.jā. 27/92/30 (syā) 9 chaßēéa. bhagavaṁmūlakattaṁ
10 khu.jā. 27/57/18 (syā) 11 chaßēéa. mahapphalaṁ

page number: 270

[194] evaṁ imāya gāthāya attano hitādhigamaṁ dassetvā idāni
parahitāya paṭipattiṁ dīpento āha "so ahaṁ vicarissāmīti. tassattho hemavatasutte
vuttanayeneva veditabbo.
evamimāya gāthāya pariyosānañca rattivibhāyanañca sādhukārasaddasamuṭṭhānañca
āḷavakakumārassa yakkhassa bhavanaṁ ānayanañca ekakkhaṇeyeva ahosi. rājapurisā
sādhukārasaddaṁ sutvā "evarūpo sādhukārasaddo ṭhapetvā buddhe na aññesaṁ
abbhuggacchati, āgato nu kho bhagavā"ti āvajjento bhagavato sarīrappabhaṁ disvā
pubbe viya bahi 1- aṭhatvā nīrāsaṅkā 2- antoyeva pavisitvā addasaṁsu
bhagavantaṁ yakkhassa bhavane nisinnaṁ, yakkhañca añjaliṁ paggahetvā ṭhiti. disvāna
yakkhaṁ āhaṁsu "ayante mahāyakkha rājakumāro balikammāya ānīto, handa naṁ
khāda vā bhuñja vā, yathāpaccayaṁ vā karohī"ti. so sotāpannattā lajjito
visesato ca bhagavato purato evaṁ vuccamāno, atha taṁ kumāraṁ ubhohi hatthehi
paṭiggahetvā bhagavato upanāmesi "ayaṁ bhante kumāro mayhaṁ pesito, imāhaṁ
bhagavato dammi, hitānukampakā buddhā, paṭiggaṇhātu bhante bhagavā imaṁ dārakaṁ
imassa hitāya sukhāyā"ti. imañca gāthamāha:-
"imaṁ kumāraṁ satapuññalakkhaṇaṁ
sabbaṅgupetaṁ paripuṇṇabyañjanaṁ
uddhaggacitto sumano dadāmi te
paṭiggaha lokahitāya cakkhumā"ti.
paṭiggahesi bhagavā kumāraṁ, paṭiggaṇhanto ca yakkhassa ca kumārassa
ca maṅgalakaraṇatthaṁ pālanagāthaṁ 3- abhāsi. taṁ yakkho kumāraṁ saraṇaṁ gamento
tikkhattuṁ catutthapādena pūreti. seyyathidaṁ:-

footnote: 1 ka. bāhiresu 2 chaßēéa. nibbisaṅkā 3 chaßēéa. pādūnagāthaṁ

page number: 271

"dīghāyuko hotu ayaṁ kumāro
tuvañca yakkha sukhito bhavāhi
abyādhitā lokahitāya tiṭṭhatha
ayaṁ kumāro saraṇamupeti buddhaṁ
.pe. dhammaṁ .pe. saṁghan"ti.
bhagavā kumāraṁ rājapurisānaṁ adāsi "vaḍḍhetvā puna mameva dethā"ti.
evaṁ so kumāro rājapurisādīnaṁ hatthato yakkhassa hatthaṁ, yakkhassa hatthato
bhagavato hatthaṁ, bhagavato hatthato puna rājapurisānaṁ hatthaṁ gatattā nāmato "hatthato
āḷavako"ti jāto. taṁ ādāya nivatte 1- rājapurise disvā kasakavanakammikādayo
"kiṁ yakkho kumāraṁ atidaharattā na icchatī"ti bhītā pucchiṁsu. rājapurisā "mā
bhāyatha, khemaṁ kataṁ bhagavatā"ti sabbamārocesuṁ tato "sādhu sādhū"ti sakalaṁ
āḷavinagaraṁ ekakolāhalena yakkhābhimukhaṁ ahosi. yakkhopi bhagavato bhikkhācārakāle
anuppatte pattacīvaraṁ gahetvā upaḍḍhamaggaṁ āgantvā nivatti.
atha bhagavā nagare piṇḍāya caritvā katabhattakicco nagaradvāre aññatarasmiṁ
vivitte rukkhamūle paññattapavarabuddhāsane 2- nisīdi. tato mahājanakāyena saddhiṁ
rājā ca nāgarā ca ekato sampiṇḍitvā bhagavantaṁ upasaṅkamma vanditvā
parivāretvā nisinnā "kathaṁ bhante evarūpaṁ dāruṇaṁ yakkhaṁ damayitthā"ti pucchiṁsu.
tesaṁ bhagavā yuddhamādiṁ katvā "evarūpaṁ 3- navavidhaṁ vassaṁ vassi, evaṁ bhīsanakaṁ
akāsi, evaṁ pañhaṁ pucchi, tassāhaṁ evaṁ vissajjesin"ti tamevāḷavakasuttaṁ kathesi.
gāthāpariyosāne caturāsītisahassānaṁ dhammābhisamayo ahosi. tato rājā ca
nagarā ca vessavaṇamahārājassa bhavanasamīpe yakkhassa bhavanaṁ katvā pupphagandhādisakkārapetaṁ
niccaṁ baliṁ pavattesuṁ. tañca kumāraṁ viññutaṁ pattaṁ "tvaṁ bhagavantaṁ

footnote: 1 chaßēéa. paṭinivatte 2 chaßēéa. paññattavarabuddhāsane 3 chaßēéa. evaṁ

page number: 272

nissāya jīvitaṁ labhi, gaccha bhagavantaṁyeva payirupāsassu bhikkhusaṁghañcā"ti vissajjesuṁ,
so bhagavantañca bhikkhusaṁghañca payirupāsamāno na cirasseva anāgāmiphale patiṭṭhāya
sabbaṁ buddhavacanaṁ uggahetvā pañcasataupāsakaparivāro ahosi. bhagavā ca naṁ
etadagge niddisi "etadaggaṁ bhikkhave mama sāvakānaṁ pāsakānaṁ catūhi saṅgahavatthūhi
parisaṁ saṅgaṇhantānaṁ yadidaṁ hatthako āḷavako"ti. 1-
paramatthajotikāya khuddakaṭṭhakathāya
suttanipātaṭṭhakathāya
āḷavakasuttavaṇṇanā niṭṭhitā.
-------------
11. vijayasuttavaṇṇanā
caraṁ vā yadi vā tiṭṭhanti nandasuttaṁ. "vijayasuttaṁ kāyavicchandanikasuttan"tipi
vuccati. kā uppatti? idaṁ kira suttaṁ dvīsu ṭhānesu vuttaṁ, tasmā assa duvidhā
uppatti. tattha bhagavatā anupubbena kapilavatthuṁ anuppatvā sākiye vinetvā
nandādayo pabbājetvā anuññātāya mātugāmassa pabbajjāya ānandattherassa 2-
bhaginī nandā, khemakasakkassa rañño dhītā abhirūpanandā, janapadakalyāṇī
nandāti tisso nandāyo pabbajiṁsu. tena ca samayena bhagavā sāvatthiyaṁ viharati.
abhirūpanandā abhirūpā eva ahosi dassanīyā pāsādikā, tenevassā abhirūpanandāti
nāmaṁ akaṁsu. janapadakalyāṇī nandāpa rūpena attanā sadisaṁ na passati. tā
ubhopi rūpamadamattā "bhagavā rūpaṁ vivaṇṇeti garahati, anekapariyāyena rūpe
ādīnavaṁ dassetī"ti bhagavato upaṭṭhānaṁ na gacchanti, daṭṭhumpi na icchanti.

footnote: 1 aṅ.ekaka. 20/251/28 2 i. nandattherassa

page number: 273

evaṁ appasannā kasmā pabbajitāti ce? agatiyā. 1- abhirūpanandāya hi
vāreyyadivaseyeva sāmiko saccakumāro 2- kālamakāsi, atha naṁ mātāpitaro akāmakaṁ
pabbājesuṁ. janapadakalyāṇī nandāpi āyasmante nande arahattappatte
nirāsā hutvā "mayhaṁ sāmiko ca mātā ca mahāpajāpati aññe ca ñātakā
pabbajitā, ñātīhi vinā dukkho gharāvāso"ti gharāvāse assādamalabhantī
pabbajitā, na saddhāya.
atha bhagavā tāsaṁ ñāṇaparipākaṁ viditvā mahāpajāpatiṁ āṇāpesi "sabbāpi
bhikkhuniyo paṭipāṭiyā ovādaṁ āgacchantū"ti. tā attano vāre sampatte
aññaṁ pesenti, tato bhagavā "sampatte vāre attanāva āgantabbaṁ, na aññā
pesetabbā"ti āha. athekadivasaṁ abhirūpanandā agamāsi, taṁ bhagavā nimmitarūpena
saṁvejetvā "aṭṭhīnaṁ nagaraṁ katan"ti imāya dhammapadagāthāya:-
"āturaṁ asuciṁ pūtiṁ passa nande samussayaṁ
uggharantaṁ paggharantaṁ bālānaṁ abhipatthitaṁ. 3-
animittañca bhāvehi mānānusayamajjaha 4-
tato mānābhisamayā upasantā carissasī"ti 5-
imāhi therīgāthāhi ca anupubbena arahatte patiṭṭhāpesi. athekadivasaṁ sāvatthivāsino
purebhattaṁ dānaṁ datvā samādinnuposathā sunivatthā supārutā gandhapupphādīni
ādāya dhammassavanatthāya jetavanaṁ gantvā dhammassavanapariyosāne bhagavantaṁ
vanditvā nagaraṁ pavisanti. bhikkhunisaṁghopi dhammakathaṁ sutvā bhikkhuniupassayaṁ
gacchati. tattha manussā ca bhikkhuniyo ca bhagavato vaṇṇaṁ bhāsanti. catuppamāṇike hi

footnote: 1 ka. pakatiyā 2 chaßēéa. sakyakumāro
footnote: 3 khuṭherī. 26/19-20/435 4 ka. mānānusayaṁ pabbajaha 5 khu.su. 25/345/398, khuṭherī. 26/20/435

page number: 274

lokasannivāse sammāsambuddhaṁ disvā appasīdako 1- nāma natthi. rūpappamāṇikā
hi puggalā bhagavato lakkhaṇakhacitamanubyañjanavicitrasamujjalitaketumālābyāmappabhāvinaddhaṁ
samalaṅkāratthamiva lokassa samuppannaṁ rūpaṁ disvā pasīdanti, ghosappamāṇikā
anekasatesu jātakesu kittighosaṁ aṭṭhaṅgasamannāgataṁ karavīkamadhuranigghosaṁ
brahmassaraṁ sutvā, lūkhappamāṇikāpi cīvarādilūkhataṁ dukkarakārikalūkhataṁ vā disvā,
dhammappamāṇikā sīlakkhandhādīsu yaṁ kiñci dhammakkhandhaṁ upaparikkhitvā. tasmā
sabbaṭṭhānesu bhagavato vaṇṇaṁ bhāsanti. janapadakalyāṇī nandā bhikkhuniupassayaṁ
patvāpi anekapariyāyena bhagavato vaṇṇaṁ bhāsantānaṁ tesaṁ sutvā bhagavantaṁ
upagantukāmā hutvā bhikkhunīnaṁ ārocesi, bhikkhuniyo taṁ gahetvā bhagavantaṁ
upasaṅkamiṁsu.
bhagavā paṭikacceva tassāgamanaṁ viditvā kaṇṭakena kaṇṭakaṁ, āṇiyā ca
āṇiṁ nīharitukāmo puriso viya rūpeneva rūpamadaṁ vinetuṁ attano iddhibalena
pannarasasoḷasavassuddesikaṁ atidassanīyaṁ itthiṁ passe ṭhatvā vījamānaṁ abhinimmini.
nandā bhikkhunīhi saddhiṁ upasaṅkamitvā bhagavantaṁ vanditvā bhikkhunisaṁghassa 2-
antare nisīditvā pādatalā pabhuti yāva kesaggā bhagavato rūpasampattiṁ disvā puna taṁ
bhagavato passe ṭhitaṁ nimmitarūpañca disvā "aho ayaṁ itthī rūpavatī"ti attano
rūpamadaṁ jahitvā tassā rūpe abhirattabhāvā ahosi, tato bhagavā taṁ itthiṁ
vīsativassappamāṇaṁ katvā dassesi. mātugāmo hi soḷasavassuddesikoyeva sobhati,
na tato uddhaṁ, atha tassā rūpaparihāniṁ disvā nandāya tasmiṁ rūpe chandarāgo
tanuko ahosi. tato bhagavā avijāyanavaṇṇaṁ, 3- sakiṁ vijāyanavaṇṇaṁ, 4- majjhimitthivaṇṇaṁ,
mahallakitthivaṇṇanti 5- evaṁ yāva vassasatikaṁ obhaggaṁ daṇḍaparāyanaṁ tilakāhatagattaṁ

footnote: 1 chaßēéa. appasīdanto 2 ka. bhikkhusaṁghassa
footnote: 3 chaßēéa. avijātavaṇṇā 4 chaßēéa. vijātavaṇṇaṁ 5 chaßēéa. mahitthivaṇṇā

page number: 275

katvā dassetvā passamānāyeva nandāya tassā maraṇaṁ uddhumātakādibhedaṁ
kākādīhi samparivāretvā vijjhamānaṁ 1- duggandhajegucchapaṭikūlabhāvañca dassesi.
nandāya taṁ mātugāmaṁ 2- disvā "evameva 3- mamapi aññesampi sabbasādhāraṇo
ayaṁ kāyo"ti 4- aniccasaññā saṇṭhāti, 5- tadanusārena ca dukkhānattasaññāpi,
tayo bhavā ādittamiva agāraṁ appaṭisaraṇaṁ 6- hutvā upaṭṭhahiṁsu. atha bhagavā
"kammaṭṭhāne pakkhantaṁ nandāya cittan"ti ñatvā tassā sappāyavasena imā
gāthāyo abhāsi:-
"āturaṁ asuciṁ pūtiṁ passa nande samussayaṁ
uggharantaṁ paggharantaṁ bālānaṁ abhipatthitaṁ. 7-
yathā idaṁ tathā etaṁ yathā etaṁ tathā idaṁ
dhātuyo 8- suññato passa mā lokaṁ punarāgamā 9-
bhave chandaṁ virājetvā upasantā carissasī"ti.
gāthāpariyosāne nandā sotāpattiphale patiṭṭhāsi. athassā bhagavā
uparimaggādhigamanatthaṁ suññataparivāraṁ vipassanākammaṭṭhānaṁ kathento imaṁ suttaṁ
abhāsi. ayaṁ tāvassa ekā uppatti.
bhagavati pana rājagahe viharante vā sā cīvarakkhandhake 10- vitthārato
vuttasamuṭṭhānāya sālavatiyā gaṇikāya dhītā jīvakassa kaniṭṭhā sirimā nāma mātu
accayena taṁ ṭhānaṁ labhitvā "akkodhena jine kodhan"ti imissā gāthāya
vatthumhi puṇṇaseṭṭhidhītaraṁ avamaññitvā bhagavantaṁ khamāpentī dhammadesanaṁ sutvā

footnote: 1 chaßēéa. khajjamānaṁ 2 chaßēéa. kamaṁ 3 chaßēéa. evamevaṁ
footnote: 4 chaßēéa.,i. kamoti 5 chaßēéa. saṇṭhāsi 6 chaßēéa. appaṭisaraṇā
footnote: 7 khuṭherī. 26/19/435 8 dhātuso

9 chaßēéa. punarāgami 10 vißēáahā. 5/326/123

page number: 276

sotāpannā hutvā aṭṭha niccabhattāni pavattesi. taṁ ārabbha aññataro
niccabhattiko bhikkhu rāgaṁ uppādesi. āhārakiccampi ca kātuṁ asakkonto
nirāhāro nipajjīti dhammapadagāthāvatthumhi vuttaṁ. tasmiṁ tathānipanneyeva sirimā
kālaṁ katvā yāmabhavane suyāmassa devī ahosi. atha tassā sarīrassa aggikiccaṁ
nivāretvā āmakasusāne raññā nikkhipāpitaṁ sarīraṁ dassanāya bhagavā
bhikkhusaṁghaparivuto agamāsi tampi bhikkhuṁ ādāya, tathā nāgarā 1- ca rājā ca.
tattha manussā bhaṇanti "pubbe sirimāya aṭṭhuttarasahassenapi dassanaṁ dullabhaṁ,
taṁ dānajja kākaṇikāyāpi daṭṭhukāmo natthī"ti. sirimāpi devakaññā pañcahi
rathasatehi parivutā tatra agamāsi. tatrāpi bhagavā sannipatitānaṁ dhammadesanatthaṁ
imaṁ suttaṁ tassa bhikkhuno ovādatthaṁ "passa cittakataṁ bimban"ti 2- imañca
dhammapadagāthaṁ abhāsi. ayamassa dutiyā uppatti.
[195] tattha caraṁ vāti sakalarūpakāyassa gantabbadisābhimukhenābhinīhārena
gacchanto vā. yadi yā tiṭṭhanti tasseva ussāpanābhāvena tiṭṭhanto vā.
nisinno vā uda vā sayanti tasseva heṭṭhimabhāgasamiñjanauparimabhāgasamussāpanabhāvena
nisinno vā, tiriyaṁ pasāraṇabhāvena sayanto vā. samiñjeti pasāretīti
tāni tāni pabbāni samiñjeti ca pasāreti ca.
esā kāyassa iñjanāti sabbāpesā imasseva saviññāṇakakāyassa
iñjanā calanā phandanā, natthettha añño koci caranto vā pasārento vā,
apica kho pana "carāmī"ti citte uppajjante taṁsamuṭṭhānā vāyodhātu kāyaṁ
pharati, tenassa gantabbadisābhimukho abhinīhāro hoti, desantaruppannabhāvoti 3-
attho. tena "caran"ti vuccati. tathā "tiṭṭhāmī"ti citte uppajjante

footnote: 1 ka. mahājano 2 khuḍha. 25/147/43
footnote: 3 chaßēéa.,i. desantare rūpantarapātubhāvo

page number: 277

taṁsamuṭṭhānā vāyodhātu kāyaṁ pharati, tenassa samussāpanaṁ hoti, uparūpariṭṭhānena
rūpapātubhāvoti attho. tena "tiṭṭhan"ti vuccati. tathā "nisīdāmī"ti citte
uppajjante taṁsamuṭṭhānā vāyodhātu kāyaṁ pharati, tenassa heṭṭhimabhāgasamiñjanaṁ
purimabhāgasamussāpanaṁ ca hoti, tathābhāvena rūpapātubhāvoti attho. tena
"nisinno"ti vuccati. tathā "sayāmī"ti citte uppajjante taṁsamuṭṭhānā vāyodhātu
kāyaṁ pharati, tenassa tiriyaṁ pasāraṇaṁ hoti, tathābhāvena rūpapātubhāvoti attho.
tena "sayan"ti vuccati.
evañcāyamāyasmā 1- yo koci itthannāmo caraṁ vā tiṭṭhaṁ vā nisinno
vā uda vā 2- sayaṁ yametaṁ tattha tattha iriyāpathe tesaṁ tesaṁ pabbānaṁ
samiñjanappasāraṇavasena samiñjeti pasāretīti vuccati, tampi yasmā
samiñjanappasāraṇacitte uppajjamāne yathāvutteneva nayena hoti, tasmā esā kāyassa
iñjanā, natthettha añño koci, suññamidaṁ kenaci carantena vā pasārentena
vā sattena vā puggalena vā, kevalaṁ pana:-
cittanānattamāgamma nānattaṁ hoti vāyuno
vāyunānattato nānā hoti kāyassa iñjanāti
ayamettha paramattho.
evametāya gāthāya bhagavā yasmā ekasmiṁ iriyāpathe ciraviniyogena 3-
kāyapīḷanaṁ hoti, tassa ca vinodanatthaṁ iriyāpathaparivattanaṁ karīyati, tasmā "caraṁ
vā"tiādīhi iriyāpathapaṭicchannaṁ dukkhalakkhaṇaṁ dīpeti, tathā caraṇakāle
ṭhānādīnamabhāvato sabbametaṁ caraṇādibhedaṁ "esā kāyassa iñjanā"ti bhaṇanto

footnote: 1 sī. evañca yasmā 2 chaßēéa. ciraṁ vā yadi vā tiṭṭhaṁ, nisinno uda vā
footnote: 3 ka. viharati yogena

page number: 278

santatipaṭicchannaṁ aniccalakkhaṇaṁ tāya 1- sāmaggiyā pavattāya "esā kāyassa
iñjanā"ti ca attapaṭikkhepena bhaṇanto attasaññāghanapaṭicchannaṁ anattalakkhaṇaṁ
dīpeti.
[196] evaṁ lakkhaṇattayadīpanena suññatakammaṭṭhānaṁ kathetvā puna
saviññāṇakāviññāṇakāsubhadassanatthaṁ "aṭṭhinhārūhi saṁyuttoti 2- ārabhi. tassattho:-
yassa cesā kāyassa iñjanā, svāyaṁ kāyo visuddhimagge dvattiṁsākāravaṇṇanāya
vaṇṇasaṇṭhānadisokāsaparicchedabhedena abyāpāranayena ca pakāsitehi saṭṭhādhikehi 3-
tīhi aṭṭhisatehi navahi nhārusatehi ca saṁyuttattā aṭṭhinhārūhi saṁyuttoti, 4-
tattheva pakāsitena aggapādaṅgulitacādinā tacena ca navapesisatappabhedena ca
maṁsena avalittattā tacamaṁsāvalepano paramaduggandhajegucchapaṭikūloti veditabbo.
kimettha veditabbaṁ siyā, yadi esā yā sā majjhimassa purisassa sakalasarīrato
saṅkaḍḍhitā badarāṭṭhippamāṇā bhaveyya, tāya makkhikāpattasukhumacchaviyā
nīlādiraṅgajātena gehabhitti viya paṭicchanno na bhaveyya, ayaṁ pana evaṁ
sukhumāyapi chaviyā kāyo paṭicchanno paññācakkhuvirahitehi bālaputhujjanehi
yathābhūtaṁ na dissati. chavirāgarañjito hissa paramajegucchapaṭikūlasaṅkhāto tacopi
tacapaliveṭhitaṁ yantaṁ pabhedato:-
"navapesisatā maṁsā avalittā kaḷevare
nānākimikulākiṇṇaṁ mīḷhaṭṭhānaṁva pūtikā"ti
evaṁ vuttamaṁsasatampi, 5- maṁsāvalittā ye te:-
"nava nhārusatā honti byāmamatte kaḷevare
bandhanti aṭṭhisaṅghātaṁ agāramiva valliyā"ti.

footnote: 1 chaßēéa. tāya tāya 2 chaßēéa. aṭṭhinahārusaṁyutto
footnote: 3 ka. saddhiṁ adhikehi 4 chaßēéa. itisaddo na dissati
footnote: 5 chaßēéa. vuttaṁ navamaṁsasatampi

page number: 279

tepi nhārusamoṭhitāni 1- paṭipāṭiyā avatthitāni 2- pūtiduggandhāni tīṇi
saṭṭhādhikāni aṭṭhisatānipi yathābhūtaṁ na dissanti yato anādiyitvā taṁ
makkhikāpattasukhumacchaviṁ. yāni panassa 3- chavirāgarattena tacena paliveṭhitattā sabbalokassa
apākaṭāni nānappakārāni abbhantarakuṇapāni paramāsuciduggandhajegucchanīyapaṭikūlāni,
tānipi paññācakkhunā paṭivijjhitvā evaṁ passitabbo "antapūro udarapūro .pe.
pittassa ca vasāya cā"ti
[197] tattha antassa pūro antapūro. udarassa pūro udarapūro.
udaranti ca udariyassetaṁ adhivacanaṁ, tañhi ṭhānanāmena "udaran"ti. vuttaṁ.
yakanapeḷassāti yakanapiṇḍassa. vatthinoti muttassa. ßēhānūpacārena panetaṁ
"vatthī"ti vuttaṁ. pūroti adhikāro, tasmā yakanapeḷassa pūro vatthino pūroti
evaṁ yojetabbaṁ. esa nayo hadayādīsu. 4- sabbāneva cetānipi antādīni
vaṇṇasaṇṭhānadisokāsaparicchedabhedena abyāpāranayena ca visuddhimagge
vuttanayavaseneva veditabbāni.
[199-200] evaṁ bhagavā "na kiñcettha ekampi gayhūpagaṁ muttāmaṇisadisaṁ
atthi, aññadatthu asuciparipūro cāyaṁ 5- kāyo"ti abbhantarakuṇapaṁ dassetvā
idāni tameva abbhantarakuṇapaṁ bahi nikkhamanakuṇapena pākaṭaṁ katvā dassento
pubbe vuttañca saṅgaṇhitvā "athassa navahi sotehī"ti gāthādvayamāha.
tattha athāti pariyāyantaranidassanaṁ, aparenāpi pariyāyena asucibhāvaṁ
passāti vuttaṁ hoti. assāti imassa kāyassa. navahi sotehīti

footnote: 1 sī.,i. nhārusamotthatāni, chaßēéa. nhārusamuṭṭhitāni
footnote: 2 chaßēéa. avaṭṭhitāni 3 ka. makkhikāpattasukhumacchaviyā paṭicchannassa
footnote: 4 hadayassātiādīsu 5 chaßēéa. asuciparipūrovāyaṁ

page number: 280

ubhoakkhicchiddakaṇṇacchiddanāsaṅchiddamukhavaccamaggapassāvamaggehi. asuci savatīti
sabbalokapākaṭanānappakāraparamaduggandhajegucchāsuciyeva savati sandati paggharati, na aññaṁ
kiñci agarucandanādigandhajātaṁ vā maṇimuttādiratanajātaṁ vā. sabbadāti tañca kho
sabbadā rattimpi divāpi pubbaṇhepi sāyanhepi tiṭṭhatopi gacchatopīti. kintaṁ
asucīti ce? "akkhimhā akkhigūthako"tiādi. etassa hi dvīhi akkhicchiddehi
apanītatacamaṁsasadiso akkhigūthako, kaṇṇacchiddehi rajojallasadiso kaṇṇagūthako,
nāsacchiddehi pubbasadisā siṅghānikā savati, mukhena ca vamati, kiṁ vamatīti ce?
ekadā pittaṁ, yadā abaddhapittaṁ kuppitaṁ hoti, tadā taṁ vamatīti adhippāyo.
semhaṁ cāti na kevalaṁ pittaṁ, yampi taṁ udarapaṭale ekapatthapūrappamāṇaṁ
semhaṁ tiṭṭhati, tampi ekadā vamati. taṁ panetaṁ vaṇṇādito visuddhimagge 1-
vuttanayena veditabbaṁ. "semhaṁ cā"ti casaddena semhañca aññañca evarūpaṁ
udariyalohitādiasuciṁ vamatīti dasseti. evaṁ sattahi dvārehi asucivamanaṁ dassetvā
kālaññū ca puggalaññū ca parisaññū ca bhagavā taduttari dve dvārāni
visesavacanena anāmasitvā aparena pariyāyena sabbasmāpi kāyā asucisavanaṁ
dassento āha "kāyamhā sedajallikā"ti. tattha sedajallikāti sedo ca
loṇapaṭalamalabhedā jallikā ca, tassa "savati sabbadā"ti iminā saddhiṁ sambandho.
[201] evaṁ bhagavā yathā nāma bhatte paccamāne taṇḍulamalañca
udakamalañca 2- pheṇena saddhiṁ uṭṭhahitvā ukkhalimukhaṁ makkhetvā bahi gaḷati,
tathāpi 3- asitapītādibhede āhāre kammajena agginā paccamāne yaṁ asitapītādimalaṁ
uṭṭhahitvā "akkhimhā akkhigūthako"tiādinā bhedena nikkhamantaṁ akkhiādīni
makkhetvā bahi gaḷati, tassāpi vasena imassa kāyassa asucibhāvaṁ dassetvā

footnote: 1 visuddhi. 1/234 (syā) 2 sī. taṇḍulañca ukkhalimalañca
footnote: 3 chaßēéa. pisaddo na dissati

page number: 281

idāni yaṁ loke uttamaṅgasammataṁ sīsaṁ ativisiṭṭhabhāvato paccentā
vandaneyyānampi vandanaṁ na karonti, tassāpi nissāratāya asucitāya cassa
asucibhāvaṁ dassento "athassa susiraṁ sīsan"ti imaṁ gāthamāha.
tattha susiranti chiddaṁ. matthaluṅgassa pūritanti dadhibharitālābukaṁ viya
matthaluṅgabharitaṁ. tañca panetaṁ matthaluṅgaṁ visuddhimagge vuttanayeneva veditabbaṁ.
subhato naṁ maññati bāloti tametaṁ evaṁ nānāvidhakuṇapabharitaṁ kāyampi
duccintitacintī bālo subhato maññati, subhaṁ suciṁ iṭṭhaṁ kantaṁ manāpanti tīhipi
taṇhādiṭṭhimānamaññanāhi maññati. kasmā? yasmā avijjāya purakkhato
catusaccapaṭicchādakena mohena purakkhato codito pavattito, "evaṁ ādiya, evaṁ
abhinivisa, evaṁ maññāhī"ti gāhitoti adhippāyo. passa yāva aniṭṭhakāraṇā 1-
avijjāti.
[202] evaṁ bhagavā saviññāṇakavasena asubhaṁ dassetvā idāni
aviññāṇakavasena dassetuṁ, yasmā vā cakkavattiraññopi kāyo yathāvuttakuṇapabharitoyeva
hoti, tasmā sabbappakārehi 2- sampattibhavesu 3- asubhaṁ dassetvā idāni
vipattibhave dassetuṁ "yadā ca so mato setī"ti gāthamāha.
tassattho:- svāyamevaṁvidho kāyo yadā āyūsmāviññāṇāpagamena
mato vātabharitabhastā viya uddhumātako vaṇṇaparibhedena vinīlako susānamhi
niratthaṁva kaliṅgaraṁ chaḍḍitattā apaviddho seti, atha "na dānissa puna uṭṭhānaṁ
bhavissatī"ti ekaṁsatoyeva anapekkhā honti ñātayo. tattha matoti aniccataṁ
dasseti, setīti nirīhakattaṁ. tadubhayena ca jīvitabalamadappahāne niyojeti.

footnote: 1 chaßēéa. anatthakarā cāyaṁ, i. anatthakaraṇā
footnote: 2 sī. sabbappakārepi, chaßēéa. sabbappakārenapi 3 chaßēéa. sampattibhave

page number: 282

uddhumātakoti saṇṭhānavipattiṁ dasseti. vinīlakoti chavirāgavipattiṁ. tadubhayena ca
rūpamadappahāne vaṇṇapokkharataṁ paṭicca mānappahāne ca niyojeti. apaviddhoti
gahetabbābhāvaṁ dasseti. susānasminti anto adhivāsetumanarahaṁ jigucchanīyabhāvaṁ.
tadubhayenapi "maman"ti gāhassa subhasaññāya ca pahāne niyojeti. anapekkhā
honti ñātayoti paṭikiriyābhāvaṁ dasseti. tena ca parivāramadappahāne niyojeti.
[203] evamimāya gāthāya aparibhinnāviññāṇakavasena asubhaṁ dassetvā
idāni paribhinnavasenāpi dassetuṁ "khādanti nan"ti gāthamāha. tattha ye caññeti
ye caññepi kākakulalādayo kuṇapabhakkhā pāṇino santi, tepi naṁ khādantīti
attho. sesamuttānameva.
[204] evaṁ "caraṁ vā"tiādinā nayena suññatakammaṭṭhānavasena,
"aṭṭhinhārūhi saṁyutto"tiādinā saviññāṇakāsubhavasena, "yadā ca so mato
setī"tiādinā aviññāṇakāsubhavasena kāyaṁ dassetvā evaṁ niccasukhattabhāvasuññe
ekantāsubhe cāpi kāyasmiṁ "subhato naṁ maññati bālo, avijjāya purakkhato"ti
iminā bālassa vuttiṁ pakāsetvā avijjāmukhena ca vaṭṭaṁ dassetvā idāni
tattha paṇḍitassa vuttiṁ pariññāmukhena ca vivaṭṭaṁ dassetuṁ "sutvāna buddhavacanan"ti
ārabhi.
tattha sutvānāti yoniso nisāmetvā. buddhavacananti kāyavicchandanakaraṁ
buddhavacanaṁ. bhikkhūti sekkho vā puthujjano vā. paññāṇavāti paññāṇaṁ vuccati
vipassanā aniccādippakāresu pavattattā, tāya samannāgatoti attho. idhāti
sāsane. so kho naṁ parijānātīti so imaṁ kāyaṁ tīhi pariññāhi parijānāti.
kathaṁ? yathā nāma kusalo vāṇijo idañcidañcāti bhaṇḍaṁ oloketvā

page number: 283

"ettakeneva 1- gahite ettako nāma udayo bhavissatī"ti tulayitvā tathā
katvā puna saudayaṁ mūlaṁ gaṇhanto taṁ bhaṇḍaṁ chaḍḍeti, evameva 2-
"aṭṭhinhāruādayo ime kesalomādayo cā"ti ñāṇacakkhunā olokento
ñātapariññāya parijānāti, "aniccā ete dhammā dukkhā anattā"ti tulayanto
tīraṇapariññāya parijānāti, evaṁ tīretvā 3- ariyamaggaṁ pāpuṇanto tattha
chandarāgappahānena pahānapariññāya parijānāti. saviññāṇakāviññāṇakāsubhavasena
vā passanto ñātapariññāya parijānāti, aniccādivasena passanto tīraṇapariññāya,
arahattamaggena tato chandarāgaṁ avakaḍḍhitvā 4- taṁ pajahanto pahānapariññāya
parijānāti.
kasmā so evaṁ parijānātīti ce? yathābhūtañhi passati, yasmā yathābhūtaṁ
passatīti attho. "paññāṇavā"tiādinā eva ca etasmiṁ atthe siddhe yasmā
buddhavacanaṁ sutvā tassa paññāṇavattaṁ hoti, yasmā ca sabbajanassa pākaṭopāyaṁ
kāyo assutvā buddhavacanaṁ na sakkā parijānituṁ, tasmā tassa ñāṇahetuṁ
ito bāhirānaṁ evaṁ daṭṭhumasamatthataṁ ca dassetuṁ "sutvāna buddhavacanan"ti
āha. nandābhikkhuniṁ tañca vipallatthacittaṁ bhikkhu ārabbha desanāpavattito
aggaparisato tappaṭipattippattānaṁ bhikkhubhāvadassanato ca "bhikkhū"ti āha.
[205] idāni "yathābhūtañhi passatī"ti ettha yathā passanto yathābhūtaṁ
passati, taṁ dassetuṁ āha "yathā idaṁ tathā etaṁ, yathā etaṁ tathā idan"ti.
tassattho:- yathā idaṁ saviññāṇakāsubhamāyūsmāviññāṇānaṁ anapagamā carati
tiṭṭhati nisīdati sayati, tathā etaṁ etarahi susāne sayitaṁ aviññāṇakampi pubbe

footnote: 1 chaßēéa. ettakena
footnote: 2 chaßēéa. evamevaṁ 3 chaßēéa. tīrayitvā 4 chaßēéa. apakaḍḍhitvā

page number: 284

tesaṁ dhammānaṁ anapagamā ahosi. yathā ca etaṁ etarahi matasarīraṁ tesaṁ dhammānaṁ
apagamā na carati na tiṭṭhati na nisīdati na seyyaṁ kappeti, tathā idaṁ
saviññāṇakampi tesaṁ dhammānaṁ apagamā bhavissati. yathā ca idaṁ saviññāṇakaṁ
etarahi na susāne mataṁ seti, na uddhumātakādibhāvamupagataṁ, tathā etaṁ etarahi
matasarīrampi pubbe ahosi. yathā panetaṁ etarahi aviññāṇakāsubhaṁ mataṁ susāne
seti, uddhumātakādibhāvañca upagataṁ, tathā idaṁ saviññāṇakampi gamissatīti.
tattha yathā idaṁ tathā etanti attanā matassa sarīrassa samānabhāvaṁ
karonto bāhire dosaṁ pajahati. yathā etaṁ tathā idanti matasarīrena attano
samānabhāvaṁ karonto ajjhattike rāgaṁ pajahati. yenākārena ubhayaṁ samaṁ karoti,
taṁ pajānanto ubhayattha mohaṁ pajahati. evaṁ yathābhūtadassanena pubbabhāgeyeva
akusalamūlappahānaṁ sodhetvā 1- yasmā ettha 2- paṭipanno bhikkhu anupubbena
arahattamaggaṁ patvā sabbacchandarāgaṁ virājetuṁ samattho hoti, tasmā āha
"ajjhattañca bahiddhā ca, kāye chandaṁ virājaye"ti. evaṁ paṭipanno bhikkhu
anupubbenāti pāṭhaseso.
[206] evaṁ sekkhabhūmiṁ dassetvā idāni asekkhabhūmiṁ dassento āha
"chandarāgaviratto so"ti. tassattho:- bhikkhu arahattamaggañāṇena paññāṇavā
maggānantaraphalaṁ pāpuṇāti, atha sabbaso chandarāgassa pahīnattā "chandarāgaviratto"ti
ca, maraṇābhāvena paṇītaṭṭhena vā amataṁ sabbasaṅkhāravūpasamanato santiṁ
taṇhāsaṅkhātavānābhāvato nibbānaṁ cavanābhāvato accutanti saṁvaṇṇitaṁ padamajjhagāti
ca vuccati. atha vā so bhikkhu arahattamaggañāṇena paññāṇavā maggānantaraphale
ṭhito chandarāgaviratto nāma hoti, vuttappakārañca padamajjhagāti veditabbo.
tena "idamassa pahīnaṁ, idañcānena laddhan"ti dīpeti.

footnote: 1 chaßēéa.,i. sādhetvā 2 chaßēéa. evaṁ

page number: 285

[207-208] evaṁ saviññāṇakāviññāṇakavasena asubhakammaṭṭhānaṁ saha
nipphattiyā kathetvā puna saṅkhepadesanāya evaṁ mahato ānisaṁsassa antarāyakaraṁ
pamādavihāraṁ garahanto "dipādakoyan"ti 1- gāthādvayamāha. tattha kiñcāpi
apādakādayopi kāyā asucīyeva, idhādhikāravasena pana ukkaṭṭhaparicchedavasena vā,
yasmā vā aññe asucibhūtāpi kāyā loṇambilādīhi abhisaṅkharitvā manussānaṁ
bhojanepi upanīyanti, na tveva manussakāyo, tasmā asucitarabhāvamassa 2-
dassentopi "dipādako"ti 3- āha.
ayanti manussakāyaṁ dasseti. duggandho parihīratīti 4- duggandho samāno
pupphagandhādīhi 5- abhisaṅkharitvā parihīrati. nānākuṇapparipūroti kesādianekappakāra-
kuṇapabharito. vissavanto tato tatoti pupphagandhādīhi paṭicchādetuṁ
ghaṭentānampi taṁ vāyāmaṁ nipphalaṁ katvā navahi dvārehi kheḷasiṅghānikādīni,
lomakūpehi ca sedajallikaṁ vissavantoyeva. tattha dāni passatha:- etādisena
kāyena yo puriso vā itthī vā koci bālo maññe uṇṇametave
taṇhādiṭṭhimānamaññanāhi "ahan"ti vā "maman"ti vā "nicco"ti vātiādinā
nayena yo uṇṇamituṁ maññeyya, paraṁ vā jātiādīhi avajāneyya attānaṁ
uccaṭṭhāne ṭhapento, kimaññatra adassanā ṭhapetvā ariyamaggena
ariyasaccadassanābhāvaṁ kimaññaṁ tassa evaṁ uṇṇamāvajānanakāraṇaṁ siyāti.
desanāpariyosāne nandā bhikkhunī saṁvegamāpādi "aho vata re ahaṁ
bālā, yā maṁyeva ārabbha evaṁ vividhadhammadesanāpavattakassa bhagavato upaṭṭhānaṁ
nāgamāsin"ti. evaṁ saṁviggā ca tameva dhammadesanaṁ samannāharitvā teneva

footnote: 1 chaßēéa. dvipādakoyanti
footnote: 2 chaßēéa. asucitarabhāvamassa 3 chaßēéa. dvipādakoti
footnote: 4 ma. parihāratīti 5 chaßēéa. pupphagandhādīhi

page number: 286

kammaṭṭhānena katipayadivasabbhantare arahattaṁ sacchākāsi. dutiyaṭṭhānepi kira
desanāpariyosāne caturāsītiyā pāṇasahassānaṁ dhammābhisamayo ahosi, sirimā
devakaññā anāgāmiphalaṁ pattā, so ca bhikkhu sotāpattiphale patiṭṭhahīti.
paramatthajotikāya khuddakaṭṭhakathāya
suttanipātaṭṭhakathāya
vijayasuttavaṇṇanā niṭṭhitā.
-------------
12. munisuttavaṇṇanā
[209] santhavāto bhayaṁ jātanti munisuttaṁ. kā uppatti? na sabbasseva
suttassa ekā uppatti, apicettha ādito tāva catunnaṁ gāthānaṁ ayamuppatti:-
bhagavati kira sāvatthiyaṁ viharante gāmakāvāse aññatarā duggatitthī matapatikā
puttaṁ bhikkhūsu pabbājetvā attanāpi bhikkhunīsu pabbajitā. 1- te ubhopi
sāvatthiyaṁ vassaṁ upagantvā abhiṇhaṁ aññamaññassa dassanakāmā ahesuṁ. mātā
kiñci labhitvā puttassa harati, puttopi mātu. evaṁ sāyampi pātopi aññamaññaṁ
samāgantvā laddhaṁ laddhaṁ saṁvibhajamānā sammodamānā sukhadukkhāni 2- pucchamānā
nirāsaṅkā ahesuṁ. tesaṁ evaṁ abhiṇhadassanena saṁsaggo uppajji, saṁsaggā
vissāso, vissāsā otāro, rāgena otiṇṇacittānaṁ pabbajitasaññā ca
mātuputtasaññā ca antaradhāyi, tato mariyādavītikkamaṁ katvā asaddhammaṁ paṭiseviṁsu,
ayasappattā ca vibbhamitvā agāramajjhe vasiṁsu. bhikkhū bhagavato ārocesuṁ.
"kinnu kho 3- bhikkhave moghapuriso jānāti 4- na mātā putte sārajjati, putto

footnote: 1 chaßēéa. pabbaji 2 chaßēéa. sukhadukkhaṁ
footnote: 3 chaßēéa. kiṁ nu so 4 chaßēéa. maññati

page number: 287

vā pana na mātarī"ti garahitvā "nāhaṁ bhikkhave aññaṁ ekarūpampi
samanupassāmī"tiādinā 1- avasesasuttenapi bhikkhū saṁvejetvā tasmātiha bhikkhave:-
"visaṁ yathā halāhalaṁ telamukkuṭṭhitaṁ 2- yathā
tambalohavilīnaṁva mātugāmaṁ vivajjaye"ti ca
vatvā puna bhikkhūnaṁ dhammadesanatthaṁ "santhavāto bhayaṁ jātan"ti imā attūpanāyikā
catasso gāthā abhāsi.
tattha santhavo taṇhādiṭṭhimittabhedena tividhoti pubbe vutto, idha
taṇhādiṭṭhisanthavo adhippeto. taṁ sandhāya bhagavā āha "passatha bhikkhave yathā
idaṁ tassa moghapurisassa santhavato bhayaṁ jātaṁ. 3- tañhi tassa abhiṇhadassana-
kāmatāditaṇhāya balavakilesabhayaṁ jātaṁ, yena saṇṭhātumasakkonto mātari
vippaṭipajji. attānuvādādikaṁ vā mahābhayaṁ, yena vā 4- sāsanaṁ chaḍḍetvā
vibbhanto. niketāti "rūpanimittaniketavisāravinibandhā kho gahapati `niketasārī'ti
vuccatī"tiādinā 5- nayena vuttā ārammaṇappabhedā. jāyate rajoti
rāgadosamoharajo jāyate. kiṁ vuttaṁ hoti? na kevalaṁ ca tassa santhavato bhayaṁ jātaṁ,
apica kho pana yadetaṁ kilesānaṁ nivāsanaṭṭhena sāsavārammaṇaṁ "niketan"ti
vuccati, idānissa bhinnasaṁvarattā atikkantamariyādattā suṭṭhutaraṁ tato niketā
jāyate rajo, yena saṅkiliṭṭhacitto anayabyasanaṁ pāpuṇissati. atha vā passatha
bhikkhave yathā idaṁ tassa moghapurisassa santhavato bhayaṁ jātaṁ, yathā ca
sabbaputhujjanānaṁ niketā jāyate rajoti evametaṁ padadvayaṁ yojetabbaṁ.
sabbathā pana iminā purimatthena 6- bhagavā puthujjanadassanaṁ garahitvā
attano dassanaṁ pasaṁsanto "aniketan"ti pacchimatthaṁ 7- āha. tattha yathā

footnote: 1 aṅ.pañcaka. 22/55/77 (syā) 2 sī. telamukkathitaṁ, chaßēéa. telaṁ pakkuthitaṁ
footnote: 3 chaßēéa. jātanti 4 chaßēéa. vāsaddo na dissati
footnote: 5 saṁ.kha. 17/3/9 6 chaßēéa. purimaddhena 7 chaßēéa. pacchimaddhaṁ

page number: 288

vuttaniketappaṭikkhepena aniketaṁ santhavappaṭikkhepena ca asanthavaṁ veditabbaṁ.
ubhayampetaṁ nibbānassādhivacanaṁ. etaṁ ve munidassananti etaṁ aniketamasanthavaṁ
buddhamuninā diṭṭhanti attho. tattha veiti vimhayatthe nipāto daṭṭhabbo,
tena ca yaṁ nāma niketasanthavavasena mātāputtesu vippaṭipajjamānesu
aniketamasanthavaṁ, etaṁ muninā diṭṭhaṁ aho abbhutanti ayamadhippāyo siddho
hoti. atha vā munino dassanantipi munidassanaṁ, dassanaṁ nāma khanti ruci, khamati
ceva ruccati cāti attho.
[210] dutiyagāthāya yo jātamucchijjāti yo kismiñcideva vatthusmiṁ
jātaṁ bhūtaṁ nibbattaṁ kilesajātaṁ 1- yathā uppannākusalappahānaṁ hoti, tathā
vāyamanto tasmiṁ vatthusmiṁ guṇanibbattanena 2- ucchinditvā yo anāgatopi
kileso tathārūpappaccayasamodhānena 3- nibbattituṁ abhimukhībhūtattā vattamānasamīpe
vattamānalakkhaṇena "jāyanto"ti vuccati, tañca na ropayeyya jāyantaṁ, yathā
anuppannākusalānuppādo hoti, tathā vāyamanto na nibbatteyyāti attho.
kathañca na nibbatteyya? assa nānuppavecche, yena paccayena so nibbatteyya,
taṁ nānuppaveseyya na samodhāneyya. evaṁ sambhāravekallakaraṇena taṁ na
ropayeyya jāyantaṁ. atha vā yasmā maggabhāvanāya āyatikāpi 4- kilesā
ucchijjanti āyatikābhāvena 5- vattamānāpi na ropīyanti tadabhāvena, anāgatāpi
cittasantatiṁ nānuppavesiyanti uppattisāmatthiyavighātena, tasmā yo ariyamaggabhāvanāya
jātamucchijja na ropayeyya jāyantaṁ, anāgatampi cassa jāyantassa
nānuppaveccheyya, 6- tamāhu ekaṁ muninaṁ carantaṁ, so ca addakkhi santipadaṁ

footnote: 1 chaßēéa. kilesaṁ 2 chaßēéa.,i, puna anibbattanavasena
footnote: 3 chaßēéa. tathārūvipākābhāvenapappaccayasamodhāne 4 chaßēéa. atītāpi
footnote: 6 chaßēéa. āyatiṁ 7 chaßēéa. nānuppavecche

page number: 289

mahesīti evamettha yojanā veditabbā. ekantanikkilesatāya ekaṁ, seṭṭhaṭṭhena
vā ekaṁ. muninanti muniṁ, munīsu vā ekaṁ. carantanti sabbākāraparipūrāya
lokatthacariyāya avasesacariyāhi ca carantaṁ. addakkhīti addasa. soti yo
jātamucchijja aropane anuppavesane ca samatthattā "na ropayeyya jāyantamassa
nānuppavecche"ti vutto buddhamuni. santipadanti santikoṭṭhāsaṁ dvāsaṭṭhidiṭṭhi-
gatavipassanānibbānabhedāsu tīsu samumatisantitadaṅgasantiaccantasantīsu seṭṭhaṁ
evaṁ anupassante loke accantasantimaddasa mahesīti evamattho veditabbo.
[211] tatiyagāthāya saṅkhāyāti gaṇayitvā, paricchinditvā vīmaṁsitvā
yathābhūtato ñatvā, dukkhapariññāya parijānitvāti attho. vatthūnīti yesu evamayaṁ
loko 1- sajjati, tāni khandhāyatanadhātubhedāni kilesaṭṭhānāni. pamāya bījanti
yantesaṁ vatthūnaṁ bījaṁ abhisaṅkhāraviññāṇaṁ, taṁ pamāya 2- hiṁsitvā vidhitvā, 3-
samucchedappahānena pajahitvāti attho. sinehamassa nānuppaveccheti yena
taṇhādiṭṭhisinehena sinehitaṁ taṁ bījaṁ āyatiṁ paṭisandhivasena taṁ yathāvuttaṁ
vatthusassaṁ viruheyya, taṁ sinehamassa nānuppavecche, tappaṭipakkhāya maggabhāvanāya
taṁ nānuppaveseyyāti attho. sa ve munī jātikhayantadassīti so evarūpo
buddhamuni nibbānasacchikiriyāya jātiyā ca maraṇassa ca parikkhayantabhūtassa
nibbānassa diṭṭhattā jātikkhayantadassī takkaṁ pahāya na upeti saṅkhaṁ, imāya
catusaccabhāvanāya navappabhedampi akusalavitakkaṁ pahāya saupādisesanibbānadhātuṁ
patvā lokatthacariyaṁ karonto anupubbena carimaviññāṇakkhayā anupādisesanibbāna-
dhātuppattiyā "devo vā manusso vā"ti na upeti saṅkhaṁ. aparinibbuto eva

footnote: 1 ka. loke 2 ma. samāya
footnote: 3 chaßēéa. bādhitvā

page number: 290

vā yathā kāmavitakkādino vitakkassa appahīnattā "ayaṁ puggalo ratto"ti vā
"duṭṭho"ti vā saṅkhaṁ upeti, evaṁ takkaṁ pahāya na upeti saṅkhanti evamettha
attho daṭṭhabbo.
[212] catutthagāthāya aññāyāti aniccādinayena jānitvā. sabbānīti
anavasesāni. nivesanānīti kāmabhavādike bhave 1- nivasanti hi tesu sattā, tasmā
"nivesanānī"ti vuccanti. anikāmayaṁ aññatarampi tesanti evaṁ diṭṭhādīnavattā
tesaṁ nivesanānaṁ ekampi apatthento so evarūpo buddhamuni maggabhāvanābalena
taṇhāgedhassa vigatattā vītagedho, vītagedhattā eva ca agiddho, na yathā eke
avītagedhā eva samānā "agiddhamhā"ti paṭijānanti, na 2- evaṁ. nāyūhatīti
tassa tassa nivesanassa nibbattakaṁ kusalaṁ vā akusalaṁ vā na karoti. kiṁkāraṇā?
pāragato hi hoti, yasmā evarūpo sabbanivesanānaṁ pāraṁ nibbānaṁ gato
hotīti attho.
evaṁ paṭhamagāthāya puthujjanadassanaṁ garahitvā attano dassanaṁ pasaṁsanto
dutiyagāthāya yehi kilesehi puthujjano anupasanto hoti, tesaṁ abhāvena
attano santipadādhigamaṁ pasaṁsanto tatiyagāthāya yesu vatthūsu puthujjano takkamappahāya
tathā tathā saṅkhaṁ upeti, tesu catusaccabhāvanāya takkaṁ pahāya attano saṅkhānupagamanaṁ
pasaṁsanto catutthagāthāya āyatimpi yāni nivesanāni nikāmayamāno 3-
puthujjano bhavataṇhāya āyūhati, tesu taṇhābhāvena attano āyūhanaṁ 4-
pasaṁsanto catūhi gāthāhi arahattanikūṭeneva ekaṭṭhuppattiyaṁ 5- desanaṁ
niṭṭhāpesi.

footnote: 1 ka. kāmabhavādīni 2 chaßēéa. nasaddo na dissati
footnote: 3 chaßēéa.,i. kāmayamāno 4 chaßēéa. anāyūhanaṁ
footnote: 5 chaßēéa. ekaṭṭhuppattikaṁ

page number: 291

[213] sabbābhibhunti kā uppatti? mahāpuriso mahābhinikkhamanaṁ katvā
anupubbena sabbaññutaṁ patvā dhammacakkappavattanatthāya bārāṇasiṁ gacchanto
bodhimaṇḍassa ca gayāya ca antare upakenājīvakena samāgañchi. tena ca
"vippasannāni kho te āvuso indriyānī"tiādinā 1- nayena puṭṭho "sabbābhibhū"ti-
ādīni āha. upako "huveyyāvuso"ti 2- vatvā sīsaṁ okampetvā ummaggaṁ
gahetvā pakkāmi. anukkamena ca vaṅkahārajanapade 3- aññataraṁ māgavikagāmaṁ pāpuṇi.
tamenaṁ māgavikajeṭṭhako disvā "aho appiccho samaṇo vatthampi na nivāseti,
ayaṁ loke arahā"ti gharaṁ netvā maṁsarasena parivisitvā 4- bhuttāviñca naṁ saputtadāro
vanditvā "idheva bhante vasatha, ahaṁ paccayena upaṭṭhahāmī"ti 5- nimantetvā
vasanokāsaṁ katvā adāsi, so tattha vasati.
māgaviko gimhakāle udakasampanne sītale padese carituṁ dūraṁ
apakkantesu migesu tattha gacchanto "amhākaṁ arahantaṁ sakkaccaṁ upaṭṭhahassū"ti
chāvaṁ 6- nāma dhītaraṁ āṇāpetvā agamāsi saddhiṁ puttabhātikehi. sā ca dassanīyā
hoti koṭṭhāsasampannā, dutiyadivase upako gharamāgato taṁ dārikaṁ sabbaṁ
upacāraṁ katvā parivisituṁ upagataṁ disvā rāgena abhibhūto bhuñjituṁ 7- asakkonto
bhājanena bhattaṁ ādāya vasanaṭṭhānaṁ gantvā bhattaṁ ekamante nikkhipitvā
"sace chāvaṁ labhāmi, jīvāmi, no ce, marāmī"ti nirāhāro sayi. sattame divase
māgaviko āgantvā dhītaraṁ upakassa pavattiṁ pucchi, sā "ekadivasameva āgantvā
puna nāgatapubbo"ti āha. māgaviko "āgatavaseneva naṁ upasaṅkamitvā
pucchissāmī"ti taṁkhaṇaññeva āgantvā "kiṁ bhante aphāsukan"ti pāde

footnote: 1 vißēáahā. 4/11/11. maßēáū. 12/285/246
footnote: 2 chaßēéa. hupeyyāvusoti 3 ka. vaṅgajanapade
footnote: 4 ka. parivisi 5 chaßēéa. upahiṭṭhassāmīti

6 ma. cāvaṁ 7 chaßēéa. bhuñjitumpi

page number: 292

parāmasanto pucchi. upako nitthunanto parivattatiyeva. so "vada bhante, yaṁ
mayā sakkā kātuṁ, sabbaṁ taṁ karissāmī"ti āha, upako "sace chāvaṁ labhāmi,
jīvāmi, no ce, idheva me maraṇaṁ seyyo"ti 1- āha. jānāsi pana bhante
kiñci sippanti. na jānāmīti. "bhante kiñci sippaṁ ajānantena na sakkā
gharāvāsaṁ adhiṭṭhātun"ti. so āha "nāhaṁ kiñci sippaṁ jānāmi, apica tumhākaṁ
maṁsahārako bhavissāmi, 2- maṁsañca vikkiṇissāmī"ti. māgavikopi "amhākaṁ etadeva
ruccatī"ti uttarasāṭakaṁ datvā gharaṁ netvā 3- dhītaraṁ adāsi. tesaṁ saṁvāsamanvāya
putto vijāyi, subhaddotissa nāmaṁ akaṁsu. chāvā puttatosanagītena upakaṁ
upphaṇḍesi, 4- so taṁ asahanto "bhadde ahaṁ anantajinassa santikaṁ gacchāmī"ti
majjhimadesābhimukho pakkāmi.
bhagavā ca tena samayena sāvatthiyaṁ viharati jetavanamahāvihāre. atha kho
bhagavā paṭikacceva bhikkhū āṇāpesi "yo bhikkhave anantajinoti pucchamāno
āgacchati, tassa maṁ dasseyyāthā"ti. upakopi kho anupubbeneva sāvatthiṁ
āgantvā vihāramajjhe ṭhatvā "imasmiṁ vihāre mama sahāyo anantajino nāma
atthi, so kuhiṁ vasatī"ti pucchi. taṁ bhikkhū bhagavato santikaṁ nayiṁsu. bhagavā
tassānurūpaṁ dhammaṁ desesi, so desanāpariyosāne anāgāmiphale patiṭṭhāsi.
bhikkhū tassa pubbappavattiṁ sutvā kathaṁ samuṭṭhāpesuṁ "bhagavā paṭhamaṁ nissirikassa
naggasamaṇakassa dhammaṁ desesī"ti. bhagavā taṁ kathāsamuṭṭhānaṁ viditvā gandhakuṭito
nikkhamma taṁ khaṇānurūpena pāṭihāriyena buddhāsane nisīditvā bhikkhū āmantesi
"kāya nuttha bhikkhave etarahi kathāya sannisinnā"ti, te sabbaṁ kathesuṁ. tato
bhagavā "na bhikkhave tathāgato ahetuappaccayā dhammaṁ deseti. 5- nimmalā

footnote: 1 sī. ayameva maraṇaseyyoti, chaßēéa. idheva maraṇaṁ seyyoti 2 ka. bhavissāmīti
footnote: 3 chaßēéa. ānetvā 4 chaßēéa. uppaṇḍesi 5 ka. desesi

page number: 293

tathāgatassa dhammadesanā, na sakkā tattha dosaṁ daṭṭhuṁ, tena bhikkhave
dhammadesanūpanissayena upako etarahi anāgāmī jāto"ti vatvā attano
desanāmalābhāvadīpikaṁ imaṁ gāthaṁ abhāsi.
tassattho:- sāsavesu sabbakkhandhāyatanadhātūsu chandarāgappahānena
tehi anabhibhūtattā sayaṁ ca te dhamme sabbe abhibhuyya pavattattā sabbābhibhuṁ.
tesañca aññesañca sabbadhammānaṁ sabbākārena viditatāya 1- sabbaviduṁ.
sabbadhammadesanāsamatthāya sobhanāya medhāya samannāgatattā sumedhaṁ. yesaṁ
taṇhādiṭṭhilepānaṁ vasena sāsavakhandhādibhedesu sabbadhammesu upalimpati, 2- tesaṁ
lepānaṁ abhāvena 3- tesu sabbadhammesu anupalittaṁ. tesu ca sabbadhammesu
chandarāgābhāvena sabbe te dhamme jahitvā ṭhitattā sabbañjahaṁ. upadhivivekaninnena
cittena taṇhakkhaye nibbāne visesena muttattā taṇhakkhaye vimuttaṁ,
adhimuttanti vuttaṁ hoti. taṁ vāpi dhīrā muni vedayantīti tampi paṇḍitā sattā
muniṁ vedayanti jānanti. passatha yāva paṭivisiṭṭhovāyaṁ muni, tassa kuto
desanāmalanti attānaṁ vibhāveti. vibhāvanattho hi ettha vāsaddoti. keci pana
vaṇṇayanti:- "upako tadā tathāgataṁ disvāpi `ayaṁ buddhamunī'ti na saddahī"ti
evaṁ bhikkhū kathaṁ samuṭṭhāpesuṁ, tato bhagavā "saddahatu vā mā vā, dhīrā pana
taṁ muniṁ vedayantī"ti dassento imaṁ gāthamāhāti. 4-
[214] paññābalanti kā uppatti? ayaṁ gāthā revatattheraṁ ārabbha
vuttā. tattha "gāme vā yadi vāraññe"ti imissā gāthāya vuttanayeneva
revatattherassa ādito pabhuti pabbajjā, pabbajitassa khadiravane vihāro, tattha

footnote: 1 chaßēéa. viditattā 2 sī. upalippanti
footnote: 3 chaßēéa. abhāvā 4 chaßēéa. gāthamabhāsīti

page number: 294

viharato visesādhigamo, bhagavato tattha gamanapaccāgamanañca veditabbaṁ. paccāgate
pana bhagavati yo so mahallakabhikkhu upāhanaṁ sammussitvā paṭinivatto
khadirarukkhe ālaggitaṁ disvā sāvatthiṁ anuppatto visākhāya upāsikāya "kiṁ
bhante revatattherassa vasanokāso ramaṇīyo"ti pucchamānāya yehi bhikakhūhi
pasaṁsito, te apasādento "upāsike ete tucchaṁ bhaṇantaṁ, na sundaro
bhūmippadeso atilūkho, kakkhaḷaṁ khadiravanamevā"ti āha. so visākhāya āgantukabhattaṁ
bhuñjitvā pacchābhattaṁ maṇḍalamāḷe sannipatite bhikkhū ujjhāpento āha "kiṁ
āvuso revatassa senāsane ramaṇīyaṁ tumhehi diṭṭhan"ti. bhagavā taṁ ñatvā
gandhakuṭito nikkhamma taṁkhaṇānurūpena pāṭihāriyena parisamajjhaṁ patvā buddhāsane
nisīditvā bhikkhū āmantesi "kāya nuttha bhikkhave etarahi kathāya sannisinnā"ti.
te āhaṁsu "revatattheraṁ bhante ārabbha kathā uppannā `evaṁ navakammiko kadā
samaṇadhammaṁ karissatī'ti". "na bhikkhave revato navakammiko, arahaṁ revato khīṇāsavo"ti
vatvā taṁ ārabbha tesaṁ bhikkhūnaṁ dhammadesanatthaṁ imaṁ gāthaṁ abhāsi.
tassattho:- dubbalakaraṇakilesappahānasādhakena vikubbanādhiṭṭhānappabhedena
vā paññābalena samannāgatattā paññābalaṁ, catupārisuddhisīlena dhutaṅgavatena
ca upapannattā sīlavatūpapannaṁ, maggasamādhinā phalasamādhinā iriyāpathasamādhinā ca
samāhitaṁ, upacārappanābhedena jhānena jhāne vā ratattā jhānarataṁ, sativepullappattattā
satimaṁ, rāgādisaṅgato pamuttattā saṅgā pamuttaṁ, pañcacetokhilacatu-
āsavābhāvena akhilaṁ anāsavaṁ taṁ vāpi dhīrā muni vedayantīti, 1- tampi evaṁ
paññādiguṇasaṁyuttaṁ saṅgādidosavippayuttaṁ paṇḍitā sattā muniṁ vā vedayanti.
passatha yāva paṭivisiṭṭhovāyaṁ khīṇāsavamuni, so "navakammiko"ti vā "kadā

footnote: 1 chaßēéa. vedayanti

page number: 295

samaṇadhammaṁ karissatī"ti vā kathaṁ daṭṭhabbo. 1- so hi paññābalena taṁ vihāraṁ
niṭṭhāpesi, na navakammakaraṇena, katakiccova so, na idāni samaṇadhammaṁ
karissatīti revatattheraṁ vibhāveti. vibhāvanattho hi ettha vāsaddoti.
[215] ekaṁ carantanti kā uppatti? bodhimaṇḍato pabhuti yathākkamaṁ
kapilavatthuṁ anuppatte bhagavati pitāputtasamāgame vattamāne bhagavā sammodamānena
raññā suddhodanena "tumhe bhante gahaṭṭhakāle gandhakaraṇḍake vāsitāni
kāsikādīni dussāni nivāsetvā idāni kathaṁ chinnakāni paṁsukūlāni dhārethā"ti
evamādinā vutto rājānaṁ anunayamāno:-
"yaṁ tvaṁ tāta vadesi pattuṇṇaṁ tūlakāsikaṁ 2-
paṁsukūlaṁ tato seyyaṁ etamme abhipatthitan"ti-
ādīni vatvā lokadhammehi attano adhikasabhāvaṁ 3- dassento rañño dhammadesanatthaṁ
idaṁ sattapadaṁ gāthamabhāsi.
tassattho:- pabbajjāsaṅkhātādīhi ekaṁ, iriyāpathādīhi cariyāhi carantaṁ,
moneyyadhammasamannāgamena muniṁ, sabbaṭṭhānesu pamādābhāvato appamattaṁ,
akkosanagarahanādibhedāya nindāya vaṇṇanatthomanāhibhedāya pasaṁsāya cāti imāsu
nindāpasaṁsāsu paṭighānunayavasena avedhamānaṁ. nindāpasaṁsāmukhena cettha aṭṭhapi
lokadhammā vuttāti veditabbā. sīhaṁva bherisaddādīsu saddesu aṭṭhasu lokadhammesu
pakativikārānupagamena asantasantaṁ, pantesu vā senāsanesu santāsābhāvena.
vātaṁva suttamayādibhede jālamhi catūhi maggehi taṇhādiṭṭhijāle asajjamānaṁ,
aṭṭhasu vā lokadhammesu paṭighānunayavasena asajjamānaṁ. padumaṁva toyena loke

footnote: 1 chaßēéa.,i. vattabbo 2 chaßēéa. yaṁ tvaṁ tāta vade mayhaṁ, paṭṭuṇṇaṁ dukūlakāsikaṁ
footnote: 3 chaßēéa.,i. avikampabhāvaṁ

page number: 296

jātampi yesaṁ taṇhādiṭṭhilepānaṁ vasena sattā lokena limpanti, 1- tesaṁ lepānaṁ
pahīnattā lokena alimpamānaṁ, 2- nibbānagāmimaggaṁ uppādetvā tena maggena
netāraṁ aññesaṁ devamanussānaṁ, attano pana aññena kenaci maggaṁ dassetvā
anetabbattā anaññaneyyaṁ taṁ vāpi dhīrā muni vedayantīti attānaṁ vibhāveti. 3-
sesamettha vuttanayameva.
[216] yo ogahaṇeti kā uppatti? bhagavato paṭhamābhisambuddhassa cattāri
asaṅkhyeyyāni kappasatasahassañca pūritadasapāramidasaupapāramidasaparatthapāramippabhedaṁ
abhinīhāraguṇaṁ pāramiyo pūretvā tusitabhavane abhinibbattiguṇaṁ tattha nivāsanaguṇaṁ
mahāvilokanaguṇaṁ gabbhokkantiṁ gabbhavāsaṁ gabbhābhinikkhamanaṁ padavītihāraṁ disāvilokanaṁ
brahmagajjanaṁ mahābhinikkhamanaṁ mahāpadhānaṁ abhisambodhiṁ dhammacakkappavattanaṁ
catubbidhamaggañāṇaṁ aṭṭhasu pariññāsu 4- akampanañāṇaṁ dasabalañāṇaṁ [5]- pañcagati-
paricchedakañāṇaṁ chabbidhaṁ asādhāraṇañāṇaṁ aṭṭhavidhaṁ sāvakasādhāraṇabuddhañāṇaṁ cuddasavidhaṁ
buddhañāṇaṁ aṭṭhārasabuddhaguṇaparicchedakañāṇaṁ ekūnavīsatividhaṁ paccavekkhaṇañāṇaṁ
sattasattatividhañāṇavatthuevamiccādiguṇasatasahasse nissāya pavattitaṁ 6- mahālābhasakkāraṁ
aparimāṇaṁ 7- asahamānehi titthiyehi uyyojitāya ciñcamāṇavikāya "ekadhamma-
matītassā"ti imissā gāthāya vatthumhi vuttanayena catuparisamajjhe bhagavato ayase
uppādite tappaccayā bhikkhū kathaṁ samuṭṭhāpesuṁ "evarūpepi nāma ayase uppanne
na bhagavato cittassa aññathattaṁ atthī"ti. taṁ ñatvā bhagavā gandhakuṭito nikkhamma
taṁkhaṇānurūpena pāṭihāriyena parisamajjhaṁ patvā buddhasane nisīditvā bhikkhū
āmantesi "kāya nuttha bhikkhave etarahi kathāya sannisinnā"ti. te sabbaṁ

footnote: 1 chaßēéa. lippanti 2 chaßēéa. alippamānaṁ 3 chaßēéa. vedayanti buddhamuniṁ vedayantīti
footnote: attānaṁ vibhāveti 4 chaßēéa.,i. phalañāṇaṁ aṭṭhasu parisāsu
footnote: 5 chaßēéa. catuyoniparicchedakañāṇaṁ 6 chaßēéa. pavattaṁ 7 chaßēéa. ayaṁ pāṭho na dissati

page number: 297

ārocesuṁ. tato bhagavā "buddhā nāma bhikkhave aṭṭhasu lokadhammesu tādino
hontī"ti vatvā tesaṁ bhikkhūnaṁ dhammadesanatthāya imaṁ gāthaṁ abhāsi.
tassattho:- yathā nāma ogahaṇe manussānaṁ nhānatitthe aṅgaghaṁsanatthāya
caturasse vā aṭṭhaṁse vā thambhe nikhāte uccakulinopi nīcakulinopi 1- aṅgaṁ
ghaṁsanti, na tena thambhassa unnati vā onati vā hoti, evameva 2- yo
ogahaṇe thambhorivābhijāyati, yasmiṁ pare vācāpariyantaṁ vadantīti 3- kiṁ vuttaṁ hoti?
yasmiṁ vatthusmiṁ pare titthiyā vā aññe vā vaṇṇavasena uparimaṁ vā
avaṇṇavasena heṭṭhimaṁ vā vācaṁ pariyantaṁ vadanti, tasmiṁ vatthusmiṁ anunayaṁ vā
paṭighaṁ vā anāpajjamāno tādibhāvena yo ogahaṇe thambhoriva bhavatīti. taṁ vītarāgaṁ
susamāhitindriyanti taṁ iṭṭhārammaṇe rāgābhāvena vītarāgaṁ, aniṭṭhārammaṇe ca
dosamohābhāvena susamāhitindriyaṁ, suṭṭhu vā samodhānetvā ṭhapitindriyaṁ
rakkhitindriyaṁ, gopitindriyanti 4- vuttaṁ hoti. taṁ vāpi dhīrā muni vedayanti
buddhamuniṁ vedayanti, tassa kathaṁ cittassa aññathattaṁ bhavissatīti attānaṁ vibhāveti.
sesaṁ vuttanayameva.
[217] yo ve ṭhitattoti kā uppatti? sāvatthiyaṁ kira aññatarā
seṭṭhidhītā pāsādā oruyha heṭṭhāpāsāde tantavāyasālaṁ gantvā tasaraṁ
vaṭṭente disvā tassa ujubhāvena tappaṭibhāganimittaṁ aggahesi "aho vata
sabbe sattā kāyavacīmanovaṅkaṁ pahāya tasaraṁ viya ujucittā bhaveyyun"ti. sā
pāsādaṁ abhiruhitvāpi punappunaṁ tadeva nimittaṁ āvajjentī nisīdi. evaṁ
paṭipannāya cassā na cirasseva aniccalakkhaṇaṁ pākaṭaṁ ahosi, tadanusāreneva ca
dukkhānattalakkhaṇānipi. athassā tayopi bhavā ādittā viya upaṭṭhahiṁsu. taṁ tathā
vipassamānaṁ ñatvā bhagavā gandhakuṭiyaṁ nisinnova obhāsaṁ muñci, sā taṁ disvā

footnote: 1 chaßēéa. uccakulīnāpi nīcakulīnāpi 2 chaßēéa. evamevaṁ
footnote: 3 chaßēéa. vadanti 4 sī. avikkhittindriyaṁ, alolindriyanati

page number: 298

"kiṁ idan"ti āvajjentī bhagavantaṁ passe nisinnamiva uṭṭhāya pañjalikā
aṭṭhāsi, athassā bhagavā sappāyaṁ viditvā dhammadesanāvasena imaṁ gāthamabhāsi.
tassattho:- yo ve ekaggacittatāya akuppavimuttitāya ca vuḍḍhihānīnaṁ
abhāvato nikkhīṇajātisaṁsārattā 1- bhavantarūpagamanābhāvato ca ṭhitatto, pahīnakāyavacī-
manovaṅkatāya agatigamanābhāvena vā tasaraṁva uju, hirottappasampannattā jigucchati
kammehi pāpakehi, pāpakāni kammāni gūthagataṁ viya ca jigucchati, hirīyatīti vuttaṁ
hoti. yogavibhāgena hi upayogatthe karaṇavacanaṁ saddasatthe sijjhati, vīmaṁsamāno
visamaṁ samañcāti kāyavisamādivisamaṁ kāyasamādisamañca pahānabhāvanākiccasādhanena
maggapaññāya vīmaṁsamāno upaparikkhamāno. taṁ vāpi khīṇāsavaṁ dhīrā muniṁ
vedayantīti. kiṁ vuttaṁ hoti? yathāvuttena nayena maggapaññāya vīmaṁsamāno visamaṁ
samañca yo ve ṭhitatto hoti, so evaṁ tasaraṁva uju hutvā kiñci vītikkamaṁ
anāpajjanto jigucchati kammehi pāpakehi, taṁ vāpi dhīrā muniṁ vedayanti, yato
īdiso hotīti khīṇāsavamuniṁ dassento arahattanikūṭena gāthaṁ desesi.
desanāpariyosāne seṭṭhidhītā sotāpattiphale patiṭṭhahi. ettha vikappe vā
samuccaye vā vāsaddattho 2- daṭṭhabbo.
[218] yo saññatattoti kā uppatti? bhagavati kira āḷaviyaṁ
viharante āḷavinagare aññataro tantavāyo sattavassikaṁ dhītaraṁ āṇāpesi
"amma hiyyo avasiṭṭhatasaraṁ pahatasaraṁ 3- vaṭṭetvā lahuṁ tantavāyasālaṁ āgaccheyyāsi,
mā kho cirāyī"ti. sā "sādhū"ti sampaṭicchi. so sālaṁ gantvā tantaṁ cinanto 4-
aṭṭhāsi. taṁ divasaṁ bhagavā mahākaruṇāsamāpattito vuṭṭhāya lokaṁ volokento

footnote: 1 chaßēéa. vikkhīṇa... 2 chaßēéa. vāsaddo
footnote: 3 chaßēéa. na bahu, tasaraṁ 4 chaßēéa. vinento

page number: 299

tassā dārikāya sotāpattiphalūpanissayaṁ desanāpariyosāne caturāsītisahassānaṁ ca 1-
dhammābhisamayaṁ disvā pageva sarīrapaṭijagganaṁ katvā pattacīvaramādāya nagaraṁ pāvisi.
manussā bhagavantaṁ disvā "addhā ajja koci anuggahetabbo atthi, pageva
paviṭṭho bhagavā"ti bhagavantaṁ upagacchiṁsu. bhagavā yena maggena sā dārikā pitu
santikaṁ gacchati, tasmiṁ aṭṭhāsi. nagaravāsino taṁ padesaṁ sammajjitvā paripphositvā
pupphūpahāraṁ katvā vitānaṁ bandhitvā āsanaṁ paññāpesuṁ. nisīdi bhagavā
paññatte āsane, mahājanakāyo parivāretvā aṭṭhāsi. sā dārikā taṁ padesaṁ
sampattā 2- mahājanaparivutaṁ bhagavantaṁ disvā pañcapatiṭṭhitena vandi, taṁ bhagavā
āmantetvā "dārike kuto āgatāsī"ti pucchi. na jānāmi bhagavāti. kuhiṁ
gamissasīti. na jānāmi bhagavāti. na jānāsīti. jānāmi bhagavāti. jānāsīti. na
jānāmi bhagavāti.
taṁ sutvā manussā ujjhāyanti "passatha bho ayaṁ dārikā attano gharā
āgatāpi bhagavatā pucchiyamānā `na jānāmī'ti āha, tantavāyasālaṁ gacchantī
cāpi pucchiyamānā `na jānāmī'ti āha, `na jānāsī'ti vuttā `jānāmī'ti āha,
`jānāsī'ti vuttā `na jānāmī'ti āha, sabbaṁ paccanīkameva karotī"ti. bhagavā
manussānaṁ tamatthaṁ pākaṭaṁ kātukāmo taṁ pucchi "kiṁ mayā pucchitaṁ, kintayā
vuttan"ti. sā taṁ 3- āha:- na maṁ bhante koci na jānāti "gharato
āgatā tantavāyasālaṁ gacchatī"ti, apica maṁ tumhe paṭisandhivasena pucchatha "kuto
āgatāsī"ti, cutivasena pucchatha "kuhiṁ gamissasī"ti. ahaṁ ca na jānāmi "kuto
camhi āgatā nirayā vā devalokā vā"ti, na hi jānāmi "kuhimpi gamissāmi

footnote: 1 chaßēéa. caturāsītiyā pāṇasahassānañca
footnote: 2 chaßēéa. pattā 3 chaßēéa. ayaṁ pāṭho na dissati

page number: 300

nirayaṁ vā devalokaṁ vā"ti, tasmā "na jānāmī"ti avacaṁ. tato maṁ bhagavā maraṇaṁ
sandhāya pucchi "na jānāsī"ti, ahaṁ ca jānāmi "sabbesaṁ maraṇaṁ dhuvan"ti,
tenāvocaṁ "jānāmī"ti. tato maṁ bhagavā maraṇakālaṁ sandhāya pucchi "jānāsī"ti,
ahaṁ ca na jānāmi "kadā 1- marissāmi kiṁ ajja vā udāhu sve"ti, 2-
tenāvocaṁ "na jānāmī"ti. bhagavā tāya vissajjitaṁ pañhaṁ "sādhu sādhū"ti
anumodi. mahājanakāyopi "yāva paṇḍitā ayaṁ dārikā"ti sādhukārasahassāni adāsi.
atha bhagavā dārikāya sappāyaṁ viditvā dhammaṁ desento:-
"andhabhūto ayaṁ loko tanukettha vipassati
sakunto 3- jālamuttova appo saggāya gacchatī"ti 4-
imaṁ gāthamāha. sā gāthāpariyosāne sotāpattiphale patiṭṭhāsi. caturāsītiyā
pāṇasahassānañca dhammābhisamayo ahosi.
sā bhagavantaṁ vanditvā pitu santikaṁ agamāsi, pitā taṁ disvā
"cirenāgatā"ti kuddho vegena tante vemaṁ pakkhipi, taṁ nikkhamitvā dārikāya
kucchiṁ bhindi, sā tattheva kālamakāsi. so disvā "nāhaṁ mama dhītaraṁ pahariṁ,
apica kho imaṁ vegasā vemaṁ nikkhamitvā imissā kucchiṁ bhindi. jīvati nu kho
nanu kho"ti vīmaṁsanto mataṁ disvā cintesi "manussā maṁ `iminā dhītā māritā'ti
ñatvā upakkoseyyuṁ, tena rājāpi garukaṁ daṇḍaṁ paṇeyya, handāhaṁ paṭikacceva
palāyissāmī"ti. so daṇḍabhayena palāyanto bhagavato santike kammaṭṭhānaṁ
gahetvā araññe vasantānaṁ bhikkhūnaṁ vasanokāsaṁ pāpuṇi, te ca bhikkhū
upasaṅkamitvā vanditvā 5- pabbajjaṁ yāci. te naṁ pabbājetvā

footnote: 1 ka. kadāci 2 chaßēéa. sve vāti
footnote: 3 chaßēéa. sakuṇo 4 khuḍha. 25/174/47
footnote: 5 chaßēéa. ayaṁ pāṭho na dissati

page number: 301

tacapañcakakammaṭṭhānaṁ adaṁsu, so taṁ uggahetvā vāyamanto na cirasseva arahattaṁ pāpuṇi,
te cassa ācariyūpajjhāyā. atha mahāpavāraṇāya sabbeva bhagavato santikaṁ
agamaṁsu "visuddhippavāraṇaṁ pavāreyyāmā"ti. 1- bhagavā pavāretvā vutthavasso
bhikkhusaṁghaparivuto gāmanigamādīsu cārikaṁ caramāno anupubbena āḷaviṁ agamāsi.
tattha manussā ca bhagavantaṁ nimantetvā dānādīni karontā taṁ bhikkhuṁ disvā
"dhītaraṁ māretvā idāni kaṁ māretuṁ āgatosī"tiādīni vatvā uppaṇḍesuṁ.
bhikkhū taṁ sutvā upaṭṭhānavelāya upasaṅkamitvā bhagavato etamatthaṁ ārocesuṁ.
bhagavā "na bhikkhave ayaṁ bhikkhu dhītaraṁ māreti, sā attano kammena matā"ti
vatvā tassa bhikkhuno manussehi dubbijānaṁ khīṇāsavamunibhāvaṁ pakāsento bhikkhūnaṁ
dhammadesanatthaṁ imaṁ gāthamabhāsi.
tassattho:- yo tīsupi kammadvāresu sīlasaṁyamena saṁyatatto kāyena vā
vācāya vā cetasā vā hiṁsādikaṁ na karoti pāpaṁ, tañca kho pana daharo vā
daharavaye ṭhito, majjhimo vā majjhimavaye ṭhito, eteneva nayena thero
pacchimavaye ṭhitoti kadācipi na karoti. kiṁkāraṇā? yatatto, yasmā anuttarāya
viratiyā sabbapāpehi uparatacitto vuttaṁ hoti.
idāni muni arosaneyyo na so roseti kañcīti etesaṁ padānaṁ ayaṁ
yojanā ca adhippāyo ca:- so khīṇāsavamuni arosaneyyo "dhītumārako"ti vā
"pesakārako"ti vā evamādinā nayena kāyena vā vācāya vā rosetuṁ
ghaṭṭetuṁ bādhetuṁ araho na hoti. sopi hi na roseti kañci "nāhaṁ mama
dhītaraṁ māremi, tvaṁ māresi, tumhādiso vā māretī"tiādīni vatvā kañci na

footnote: 1 chaßēéa. pavāressāmāti

page number: 302

roseti na ghaṭṭeti na bādheti, tasmā sopi na rosaneyyo. apica kho pana
"tiṭṭhatu nāgo, mā nāgaṁ ghaṭṭesi, namo karohi nāgassā"ti 1- vuttanayena
namassitabboyeva hoti. taṁ vāpi dhīrā muni vedayantīti ettha pana tampi dhīrāva
muniṁ vedayantīti evaṁ padavibhāgo veditabbo. adhippāyo cettha:- taṁ "ayaṁ
arosaneyyo"ti ete bālamanussā ajānitvā rosenti. ye pana dhīrā honti,
te dhīrāva tampi muniṁ vedayanti, ayaṁ khīṇāsavamunīti jānantīti.
[219] yadaggatoti kā uppatti? sāvatthiyaṁ kira pañcaggadāyako
nāma brāhmaṇo ahosi. so nippajjamānesu 2- sassesu khettaggaṁ rāsaggaṁ
koṭṭhaggaṁ kumbhiaggaṁ bhojanagganti imāni pañca aggāni deti. tattha
paṭhamapakkāni yo ca 3- sāliyavagodhūmasīsāni āharāpetvā yāgupāyāsaputhukādīni
paṭiyādetvā "aggassa dātā medhāvī, aggaṁ so adhigacchatī"ti evaṁdiṭṭhiko
hutvā buddhappamukhassa bhikkhusaṁghassa dānaṁ deti, idamassa khettaggadānaṁ.
nipphannesu pana sassesu lāyitesu madditesu ca pavaradhaññāni gahetvā
tatheva dānaṁ deti, idamassa rāsaggadānaṁ. puna tehi dhaññehi koṭṭhāgārāni
pūrāpetvā paṭhamaṁ koṭṭhāgāravivaraṇe paṭhamanīhaṭāni dhaññāni gahetvā tatheva
dānaṁ deti, idamassa koṭṭhaggadānaṁ. yaṁ yadeva panassa ghare randhati, 4- tato
aggaṁ anuppattapabbajitānaṁ adatvā antamaso dārakānampi na kiñci deti,
idamassa kumbhiaggadānaṁ. puna attano bhojanakāle paṭhamūpanītaṁ bhojanaṁ
purebhattakāle saṁghassa, pacchābhattakāle sampattayācakānaṁ, tadabhāvena 5- antamaso
sunakhānampi adatvā na bhuñjati, idamassa bhojanaggadānaṁ. evaṁ so
pañcaggadāyakotveva abhilakkhito ahosi.

footnote: 1 maßēáū. 12/249/211 2 chaßēéa. nipphajjamānesu 3 chaßēéa. paṭhamapakkāniyeva
footnote: 4 chaßēéa. randheti 5 chaßēéa. tadabhāve

page number: 303

athekadivasaṁ bhagavā paccūsasamaye buddhacakkhunā lokaṁ volokento tassa
brāhmaṇassa brāhmaṇiyā ca sotāpattimaggaupanissayaṁ disvā sarīrapaṭijagganaṁ
katvā anuppageyeva 1- gandhakuṭiṁ pāvisi. bhikkhū pidahitadvāraṁ 2- gandhakuṭiṁ disvā
"ajja bhagavā ekakova gāmaṁ pavisitukāmo"ti ñatvā bhikkhācāravelāya gandhakuṭiṁ
padakkhiṇaṁ katvā piṇḍāya pavisiṁsu. bhagavāpi brāhmaṇassa bhojanavelāya 3-
nikkhamitvā sāvatthiṁ pāvisi. manussā bhagavantaṁ disvāyeva "nūnajja koci
satto anuggahitabbo atthi, tathā hi bhagavā ekakova paviṭṭho"ti ñatvā
na bhagavantaṁ upasaṅkamiṁsu nimantanatthāya. bhagavāpi anupubbena brāhmaṇassa
gharadvāraṁ sampatvā aṭṭhāsi, tena ca samayena brāhmaṇo bhojanaṁ gahetvā
nisinno hoti, brāhmaṇī pasassa vijaniṁ gahetvā ṭhitā. sā bhagavantaṁ disvā
"sacāyaṁ brāhmaṇo passeyya, pattaṁ gahetvā sabbaṁ bhojanaṁ dadeyya, tato
me puna pacitabbaṁ bhaveyyā"ti cintetvā appasādañca maccherañca uppādetvā
yathā brāhmaṇo bhagavantaṁ na passati, evaṁ tālavaṇṭena paṭicchādesi. bhagavā
taṁ ñatvā sarīrā pabhaṁ 4- muñci, taṁ brāhmaṇo suvaṇṇobhāsaṁ disvā "kimetan"ti
olokento 5- addasa bhagavantaṁ dvāre ṭhitaṁ. brāhmaṇīpi "diṭṭho tena 6-
bhagavā"ti tāvadeva tālavaṇṭaṁ nikkhipitvā bhagavantaṁ upasaṅkamitvā pañcapatiṭṭhitena
vandi, vanditvā cassā uṭṭhahantiyā sappāyaṁ viditvā bhagavā:-
"sabbaso nāmarūpasmiṁ yassa natthi mamāyitaṁ
asatā ca na socati sa ve bhikkhūti vuccatī"ti 7-

footnote: 1 chaßēéa.,i. atippageva 2 chaßēéa. pihitadvāraṁ
footnote: 3 chaßēéa. bhojanavelāyaṁ 4 chaßēéa. sarīrābhaṁ
footnote: 5 chaßēéa. ullokento 6 chaßēéa. diṭṭho nena

7 khuḍha. 25/367/81

page number: 304

imaṁ gāthamabhāsi. sā gāthāpariyosāneyeva sotāpattiphale patiṭṭhāsi. brāhmaṇopi
bhagavantaṁ antogharaṁ pavesetvā āsane nisīdāpetvā dakkhiṇodakaṁ datvā
attano upanītabhojanaṁ upanāmesi "tumhe bhante sadevake loke aggadakkhiṇeyyā,
sādhu me taṁ bhojanaṁ attano patte patiṭṭhāpethā"ti. bhagavā tassa anuggahatthaṁ
paṭiggahetvā paribhuñji, katabhattakicco ca brāhmaṇassa sappāyaṁ viditvā imaṁ
gāthamabhāsi.
tassattho:- yaṁ kumbhito paṭhamameva gahitattā aggato, aḍḍhāvasesāya 1-
kumbhiyā āgantvā tato gahitattā majjhato, ekadvikaṭacchumattāvasesāya
kumbhiyā āgantvā tato gahitattā sesato vā piṇḍaṁ labhetha. paradattūpajīvīti
pabbajito. so hi udakadantapoṇaṁ ṭhapetvā avasesaṁ pareneva dattaṁ upajīvati,
tasmā "paradattūpajīvī"ti vuccati. nālaṁ thutuṁ nāpi 2- nipaccavādīti aggato laddhā
attānaṁ vā dāyakaṁ vā thometumpi nārahati pahīnānunayattā, sesato laddhā
"kiṁ etaṁ iminā dinnan"tiādinā nayena dāyakaṁ nipātetvā appiyavacanāni
vattumpi nārahati 3- pahīnapaṭighattā. taṁ vāpi dhīrā muni vedayantīti tampi
pahīnānunayapaṭighaṁ dhīrāva muniṁ vedayantīti brāhmaṇassa arahattanikūṭena gāthaṁ
desesi. gāthāpariyosāne brāhmaṇo sotāpattiphale patiṭṭhahīti.
[220] muniṁ carantanti kā uppatti? sāvatthiyaṁ kira aññataro
seṭṭhiputto utuvasena tīsu pāsādesu sabbasampattīhi paricārayamāno daharova
pabbajitukāmo hutvā tato 4- mātāpitaro yācitvā khaggavisāṇasutte "kāmā
hi citrā"ti 5- imissā gāthāya aṭṭhuppattiyaṁ vuttanayeneva tikkhattuṁ pabbajitvā

footnote: 1 chaßēéa. addhāvasesāya 2 chaßēéa. nopi 3 chaßēéa. vattāpi na hoti
footnote: 4 chaßēéa. ayaṁ pāṭho na dissati 5 khuḍha. 25/50/345

page number: 305

ca uppabbajitvā ca catutthavāre arahattaṁ pāpuṇi. taṁ pubbaparicayena bhikkhū
bhaṇanti "samayo āvuso uppabbajitun"ti. so "abhabbodānāhaṁ āvuso
vibbhamitun"ti āha. taṁ sutvā bhikkhū bhagavato ārocesuṁ, bhagavā "evametaṁ
bhikkhave abhabbo so dāni vibbhamitun"ti tassa khīṇāsavamunibhāvaṁ āvikaronto
imaṁ gāthamāha.
tassattho:- moneyyadhammasamannāgamena muniṁ, ekavihāritāya, pubbe
vuttappakārāsu vā cariyāsu yāya kāyaci cariyāya carantaṁ, pubbe viya methunadhamme
cittaṁ akatvā anuttarāya viratiyā virataṁ methunasmā. dutiyapādassa sambandho:-
kīdisaṁ muniṁ carantaṁ virataṁ methunasmāti ce? yo yobbane na upanibajjhate 1-
kvaci, yo bhadrepi yobbane vattamāne kvaci itthirūpe yathā pure, evaṁ
methunarāgena na upanibajjhati. atha vā kvaci attano vā parassa vā yobbane
"yuvā tāvamhi, ayaṁ vā yuvāti paṭisevāmi tāva kāme"ti evaṁ yo rāgena na
upanibajjhatīti ayamettha attho. na kevalaṁ ca virataṁ methunasmā, apica kho pana
jātimadādibhedā madā, pañcakāmaguṇesu sativippavāsasaṅkhātā pamādāpi ca virataṁ,
evaṁ madappamādā viratattā evaṁ 2- ca vippamuttaṁ sabbakilesabandhanehi. yathā
vā eko lokikāyapi viratiyā virato hoti, na evaṁ, kiṁ pana vippamuttaṁ virataṁ,
sabbakilesabandhanehi vippamuttattā lokuttaraviratiyā viratantipi attho. taṁ vāpi
dhīrāti tampi dhīrā eva muniṁ vedayanti, 3- tumhe pana naṁ na vedayatha, tena naṁ
evaṁ bhaṇathāti dasseti.
[221] aññāya lokanti kā uppatti? bhagavā kapilavatthusmiṁ viharati.
tena kho pana samayena 4- nandassa ābharaṇamaṅgalaṁ abhisekamaṅgalaṁ āvāhamaṅgalanti

footnote: 1 chaßēéa. yobbanena nopanibajjhate 2 chaßēéa. eva
footnote: 3 chaßēéa. taṁ vāpi dhīrā muni vedayantīti 4 chaßēéa. tena samayena

page number: 306

tīṇi maṅgalāni akaṁsu. bhagavāpi tattha nimantito pañcabhikkhusatehi saddhiṁ tattha gantvā
bhattaṁ 1- bhuñjitvā nikkhamanto nandassa hatthe pattaṁ adāsi. taṁ nikkhamantaṁ
disvā janapadakalyāṇī "tuvaṭaṁ kho ayyaputta āgaccheyyāsī"ti āha. so bhagavato
gāravena "handa bhagavā pattan"ti vattuṁ asakkonto vihārameva gato. bhagavā
gandhakuṭipariveṇe ṭhatvā "āhara nanda pattan"ti gahetvā "pabbajissasī"ti
āha. so bhagavato gāravena paṭikkhipituṁ asakkonto "pabbajāmi bhagavā"ti
āha, taṁ bhagavā pabbājesi. so pana janapadakalyāṇiyā vacanaṁ punappunaṁ
saranto ukkaṇṭhi. taṁ bhikkhū bhagavato ārocesuṁ, bhagavā nandassa anabhiratiṁ
vinodetukāmo 2- "tāvatiṁsabhavanaṁ gatapubbosi nandā"ti āha, nando "nāhaṁ
bhante gatapubbo"ti avoca.
tato naṁ bhagavā attano ānubhāvena tāvatiṁsabhavanaṁ netvā
vejayantapāsādadvāre aṭṭhāsi. bhagavato āgamanaṁ viditvā sakko accharāgaṇaparivuto
pāsādā orohi. tā sabbāpi kassapassa bhagavato sāvakānaṁ pādamakkhanatelaṁ
datvā kakuṭapādiniyo ahesuṁ. atha bhagavā nandaṁ āmantesi "passasi no tvaṁ
nanda imāni pañca accharāsatāni kakuṭapādānī"ti sabbaṁ vitthāretabbaṁ.
mātugāmassa nāma nimittānubyañjanaṁ gahetabbanti sakalepi buddhavacane etaṁ
natthi, atha ca panettha bhagavā upāyakusalatāya aturassa dose uggiletvā
nīharitukāmo bhisakko viya 3- nandassa rāgaṁ uggiletvā nīharitukāmo
nimittānubyañjanaggahaṇaṁ anuññāsi yathā taṁ anuttaro purisadammasārathīti. tato
bhagavā accharāhetu nandassa brahmacariye abhiratiṁ viditvā bhikkhū āṇāpesi
"bhatakavādena nandaṁ codethā"ti. so tehi codiyamāno lajjito yoniso

footnote: 1 chaßēéa. ayaṁ pāṭho na dissati 2 ka. vinetukāmo
footnote: 3 chaßēéa. vejjo subhojanaṁ viya

page number: 307

manasikaronto paṭipajjitvā na cirasseva arahattaṁ sacchākāsi. tassa caṅkamanakoṭiyaṁ
rukkhe adhivatthā devatā bhagavato etamatthaṁ ārocesi, bhagavatopi ñāṇaṁ udapādi.
bhikkhū ajānantā tathevāyasmantaṁ codenti, bhagavā "na bhikkhave idāni nando
evaṁ codetabbo"ti tassa khīṇāsavamunibhāvaṁ dīpento tesaṁ bhikkhūnaṁ dhammadesanatthaṁ
imaṁ gāthamabhāsi.
tassattho:- dukkhasaccavavatthānakāraṇena 1- khandhādilokaṁ aññāya jānitvā
vavatthapetvā nirodhasaccasacchikiriyāya paramatthadassiṁ samudayappahānena ca catubbidhaṁ
oghaṁ pahīnasamudayattā rūpamadādivegasahanena cakkhvādiāyatanasamuddaṁ ca 2- atitariya
atitaritvā atikkamitvā maggabhāvanāya, "tanniddeso tādin"ti 3- imāya
tādilakkhaṇappattiyā tādiṁ. yo cāyaṁ kāmarāgādikilesarāsiyeva avahananatthena
ogho, kucchitagatipariyāyena samuddanatthena samuddo, taṁ samudayappahānena 4-
oghaṁ samuddaṁ ca atitariya atitiṇṇoghattā idāni tumhehi evaṁ vuccamānepi
vikāramanāpajjanatāya tādinti evamettha 5- attho ca adhippāyo ca veditabbo.
taṁ chinnaganthaṁ asitaṁ anāsavanti idaṁ panassa thutivacanameva, imāya catusaccabhāvanāya
catunnaṁ ganthānaṁ chinnattā chinnaganthaṁ, diṭṭhiyā vā taṇhāya vā katthaci
anissitattā asitaṁ, catunnaṁ āsavānaṁ abhāvena anāsavanti vuttaṁ hoti. taṁ vāpi
dhīrā muni vedayantīti tampi dhīrā vā khīṇāsavamuniṁ vedayanti, tumhe pana
avedayamānā evaṁ bhaṇathāti dasseti.
[222] asamā ubhoti kā uppatti? aññataro bhikkhu kosalaraṭṭhe
paccantagāmaṁ nissāya araññe viharati, tasmiṁ ca gāme migaluddako tassa

footnote: 1 chaßēéa. dukkhasaccavavatthānatharaṇena 2 chaßēéa. cakkhādiāyatanasamuddañca
footnote: 3 chaßēéa. tanniddesā tādīti 4 chaßēéa. samudayappahāneneva
footnote: 5 chaßēéa. evampettha

page number: 308

bhikkhuno vasanokāsaṁ gantvā mige bandhati. so araññaṁ pavisanto theraṁ gāmaṁ
piṇḍāya pavisantampi passati, araññā āgacchanto gāmato nikkhamantampi
passati. evaṁ abhiṇhadassanena there jātasineho ahosi. so yadā bahumaṁsaṁ
labhati, tadā therassāpi rasapiṇḍapātaṁ deti. manussā ujjhāyanti "ayaṁ bhikkhu
`amukasmiṁ padese migā tiṭṭhanti caranti pānīyaṁ pivantī'ti luddakassa āroceti,
tato luddako mige māreti, tena ubho saṅgamma jīvikaṁ kappentī"ti. atha
bhagavā janapadacārikaṁ caramāno taṁ janapadaṁ agamāsi, bhikkhū gāmaṁ piṇḍāya
pavisantā taṁ pavattiṁ sutvā bhagavato ārocesuṁ. bhagavā luddakena saddhiṁ
samānajīvikābhāvasādhakaṁ tassa bhikkhuno khīṇāsavamunibhāvaṁ dīpento tesaṁ bhikkhūnaṁ
dhammadesanatthaṁ imaṁ gāthamabhāsi.
tassattho:- yo ca bhikkhave bhikkhu, yo ca luddako, ete asamā
ubho. yaṁ manussā bhaṇanti "samānajīvikā"ti, taṁ micchā. kiṁkāraṇā?
dūravihāravuttino, dūre vihāro ca vutti ca nesanti dūravihāravuttino. vihāroti
vasanokāso, so ca bhikkhuno araññe, luddakassa ca gāme. vuttīti jīvikā,
sā ca bhikkhuno gāme sapadānabhikkhācariyā, luddakassa ca araññe migasakuṇamāraṇā
puna caparaṁ gihī dāraposī, so luddako tena kammena puttadāraṁ poseti,
amamo ca subbato, puttadāresu taṇhādiṭṭhimamattavirahito sucivatattā sundaravatattā
ca subbato khīṇāsavo bhikkhu. puna caparaṁ parapāṇarodhāya gihī asaññato, so
luddako gihī parapāṇarodhāya tesaṁ pāṇānaṁ jīvitindriyupacchedāya kāyavācācittehi
asaṁyato. niccaṁ muni rakkhati pāṇine yato, itaro pana khīṇāsavamuni
kāyavācācittehi niccaṁ yato saṁyato pāṇino rakkhati. evaṁ sante te kathaṁ
samānajīvikā bhavissantīti.

page number: 309

[223] sikhī yathāti kā uppatti? bhagavati kapilavatthusmiṁ viharante
sākiyānaṁ kathā udapādi "paṭhamasotāpanno 1- pacchā sotāpattiṁ pattassa
dhammena vuḍḍhataro hoti, tasmā pacchā sotāpannena bhikkhunā paṭhamasotāpannassa
gihino abhivādanādīni kattabbānī"ti. taṁ kathaṁ aññataro piṇḍapātacāriko 2-
bhikkhu sutvā bhagavato ārocesi. bhagavā "aññā eva hi ayaṁ jāti, pūjaneyyavatthu
liṅgan"ti sandhāya "anāgāmīpi ce bhikkhave gihī hoti, tena tadahupabbajitassāpi
sāmaṇerassa abhivādanādīni kattabbānevā"ti vatvā puna pacchā sotāpannassāpi
bhikkhuno paṭhamasotāpannagahaṭṭhato atimahantaṁ visesaṁ dassento bhikkhūnaṁ
dhammadesanatthaṁ imaṁ gāthamabhāsi.
tassattho:- yvāyaṁ matthake jātāya sikhāya sabbhāvena sikhī, maṇidaṇḍasadisāya
gīvāya nīlagīvoti ca mayūro vihaṅgamo vuccati, so yathā haritahaṁsatambahaṁsakhīrahaṁsakāḷa-
haṁsapākahaṁsasuvaṇṇahaṁsesu yvāyaṁ suvaṇṇahaṁso, tassa haṁsassa javena
soḷasimpi kalaṁ na upeti. suvaṇṇahaṁsopi 3- muhuttakena yojanasahassampi gacchati,
yojanampi asamattho itaro dissati. 4- dassanīyattā 5- pana ubhopi dassanīyā
honti, evaṁ gihī paṭhamasotāpannopi kiñcāpi maggadassanena dassanīyo hoti,
atha kho so pacchā sotāpannassāpi maggadassanena tulyadassanīyabhāvassāpi
bhikkhuno javena nānukaroti. katamena javena? uparimaggavipassanāñāṇajavena.
gihino hi taṁ ñāṇaṁ dandhaṁ hoti puttadārādijaṭitāya 6- jaṭitattā, bhikkhuno
pana tikkhaṁ hoti tassā jaṭāya vijaṭitattā. svāyamattho bhagavatā "munino

footnote: 1 chaßēéa. paṭhamakasotāpanno 2 chaßēéa. piṇḍacāriko
footnote: 3 chaßēéa. suvaṇṇahaṁso hi 4 chaßēéa. ayaṁ pāṭho na dissati
footnote: 5 chaßēéa. dassanīyatāya 6 chaßēéa. puttadārādijaṭāya

page number: 310

vivittassa vanasmiṁ jhāyato"ti iminā padena desito. 1- ayaṁ hi sekkhamuni
bhikkhu kāyacittavivekena ca vivitto hoti, lakkhaṇārammaṇūpanijjhānena ca niccaṁ
vanasmiṁ jhāyati, kuto gihino evarūpo viveko ca jhānaṁ cāti ayaṁ hi ettha
adhippāyoti.
paramatthajotikāya khuddakaṭṭhakathāya
suttanipātaṭṭhakathāya
munisuttavaṇṇanā niṭṭhitā.
niṭaṭhito ca paṭhamo vaggo atthavaṇṇanānayato.
nāmena uragavaggoti.
----------------

footnote: 1 chaßēéa. pādena dīpito

