
page number: 001

papañcasūdanī nāma majjhimanikāyaṭṭhakathā
uparipaṇṇāsakavaṇṇanā
----------
namo tassa bhagavato arahato sammāsambuddhassa.
1. devadahavagga
1. devadahasuttavaṇṇanā
[1] evamme sutanti devadahasuttaṁ. tattha devadahaṁ nāmāti devā
vuccanti rājāno, tattha ca sakyarājūnaṁ maṅgalapokkharaṇī ahosi pāsādikā
ārakkhasampannā, sā devānaṁ dahattā "devadahan"ti paññāyittha, tadupādāya
sopi nigamo devadahantveva saṅkhyaṁ gato. bhagavā taṁ nigamaṁ nissāya lumbinivane
viharati. sabbaṁ taṁ pubbekatahetūti pubbe katakammapaccayā. iminā kammavedanañca
kiriyavedanañca paṭikkhipitvā ekaṁ vipākavedanameva sampaṭicchantīti dasseti.
evaṁvādino bhikkhave niganthāti iminā pubbe aniyametvā vuttaṁ niyametvā
dasseti.
ahuvamheva mayanti idaṁ bhagavā tesaṁ ajānanabhāvaṁ jānantova kevalaṁ
kalisāsanaṁ ārocetukāmo pucchati. ye hi "mayaṁ ahuvamhā"tipi na jānanti, te
kathaṁ kammassa katabhāvaṁ vā akatabhāvaṁ vā jānissanti. uttaripucchāyapi eseva nayo.
[2] evaṁ santeti cūḷadukkhakkhandhe mahāniganthassa vacane sacce 1-
santeti attho, idha pana ettakassa ṭhānassa tumhākaṁ ajānanabhāve santeti
attho. na kallanti na yuttaṁ.
[3] gāḷhupalepanenāti 2- bahalūpalepanena, punappunaṁ visarañjitena, na
pana khaliyā littena viya. esaniyāti esanisalākāya antamaso antakavaṭṭiyāpi.
eseyyāti gambhīraṁ vā uttānaṁ vāti vīmaṁseyya. agadaṅgāranti jhāmaharitakassa vā
āmalakassa vā cuṇṇaṁ. odadeyyāti pakkhipeyya. arogotiādi māgaṇḍiyasutte 3-
vuttameva.

footnote: 1 sī. sace 2 ma. gāḷhapalepanenāti 3 maßēéa. 13/213/188

page number: 002

evameva khoti ettha idaṁ opammasaṁsandanaṁ, sallena viddhassa hi
viddhakāle vedanāya pākaṭakālo viya imesaṁ "mayaṁ pubbe ahumhā vā 1- no vā,
pāpakammaṁ akarimhā 2- vā no vā, evarūpaṁ vā pāpaṁ akarimhā"ti 3- jānanakālo
siyā. vaṇamukhassa parikantanādīsu catūsu kālesu vedanāya pākaṭakālo viya "ettakaṁ
vā no dukkhaṁ nijjiṇṇaṁ, ettake vā dukkhe 4- nijjiṇṇe sabbameva dukkhaṁ
nijjiṇṇaṁ bhavissati, suddhante patiṭṭhitā nāma bhavissāmā"ti jānanakālo siyā.
aparabhāge phāsukabhāvajānanakālo viya diṭṭheva dhamme akusalānaṁ dhammānaṁ pahānāya
kusalānaṁ dhammānaṁ upasampadāya ca 5- jānanakālo siyā. evamettha ekāya upamāya
tayo atthā, catūhi upamāhi eko attho paridīpito.
[4] ime pana tato ekampi na jānanti, virajjhitvā gate salle
aviddhopi 6- "viddhosi mayā"ti paccatthikassa vacanappamāṇeneva "viddhosmī"ti
saññaṁ uppādetvā dukkhappattapuriso viya kevalaṁ mahāniganthassa vacanappamāṇena
sabbametaṁ saddahantā evamāgantukasallūpamāya 7- bhagavatā niggahitā paccāharituṁ
asakkontā yathā nāma dubbalo sunakho migaṁ uṭṭhāpetvā sāmikassa abhimukhaṁ
karitvā attanā osakkati, evaṁ mahāniganthassa matthake vādaṁ pakkhipantā
nigantho āvusotiādimāhaṁsu.
[5] atha ne bhagavā sācariyake niggaṇhanto pañca kho imetiādimāha.
tatrāyasmantānanti tesu pañcasu dhammesu āyasmantānaṁ. kā atītaṁse satthari
saddhāti atītaṁsavādimhi satthari kā saddhā. yā atītaṁsavādaṁ 8- saddahantānaṁ
tumhākaṁ mahāniganthassa 9- saddhā, sā katamā. kiṁ bhūtatthā abhūtatthā, bhūtavipākā
abhūtavipākāti 10- pucchati. sesapadesupi eseva nayo. sahadhammikanti sahetukaṁ
sakāraṇaṁ. vādappaṭihāranti paccāgamanakavādaṁ. ettāvatā tesaṁ "apanetha saddhaṁ,
sabbadubbalā esā"ti saddhāchedakavādaṁ nāma dasseti.

footnote: 1 chaßēéa. ahuvamhā vā 2 chaßēéa. akaramhā 3 chaßēéa. karamhāti
footnote: 4 chaßēéa. ayaṁ pāṭho na dissati 5 chaßēéa. ayaṁ saddo na dissati 6 chaßēéa. aviddhova
footnote: 7 cha. sallopamāya 8 chaßēéa. atītavādaṁ 9 ka. mahāniganthe, chaßēéa. mahānigaṇṭhassa

10 sī. kiṁ bhūtatthā abhūtavipākā, abhūtatthā bhūtavipākāti

page number: 003

[6] avijjā aññāṇāti avijjāya aññāṇena. sammohāti sammohena.
vipaccethāti viparītato saddahatha, vipallāsaggāhaṁ vā gaṇhathāti attho.
[7] diṭṭhadhammavedanīyanti imasmiṁyeva attabhāve vipākadāyakaṁ. upakkamenāti
payogena. padhānenāti viriyena. samparāyavedanīyanti dutiye vā tatiye vā
attabhāve vipākadāyakaṁ. sukhavedanīyanti iṭṭhārammaṇe vipākadāyakaṁ kusalakammaṁ.
viparītaṁ dukkhavedanīyaṁ. paripakkavedanīyanti paripakke nipphanne attabhāve vedanīyaṁ,
diṭṭhadhammavedanīyassevetaṁ adhivacanaṁ. aparipakkavedanīyanti aparipakke attabhāve
vedanīyaṁ, samparāyavedanīyassevetaṁ adhivacanaṁ. evaṁ santepi ayamettha viseso:- yaṁ
paṭhamavaye kataṁ paṭhamavaye vā majjhimavaye vā pacchimavaye vā vipākaṁ deti,
majjhimavaye vā kataṁ majjhimavaye vā pacchimavaye vā vipākaṁ deti, pacchimavaye kataṁ
tattheva vipākaṁ deti, taṁ diṭṭhadhammavedanīyaṁ nāma. yaṁ pana sattadivasabbhantare
vipākaṁ deti, taṁ paripakkavedanīyaṁ nāma. taṁ kusalaṁpi hoti akusalaṁpi.
tatrimāni vatthūni:- puṇṇo nāma kira duggatamanusso rājagahe
sumanaseṭṭhiṁ nissāya vasati. tameva ekadivasaṁ nagaramhi nakkhatte saṅghuṭṭhe seṭṭhī
āha "sace ajja kasissasi, dve ca goṇe naṅgalañca 1- labhissasi. kiṁ nakkhattaṁ
kīḷissasi, na kīḷissasī"ti. 2- kimme nakkhattena, kasissāmīti. tenahi ye goṇe
icchasi, te gahetvā kasāhīti. so kasituṁ gato. taṁ divasaṁ sāriputtatthero nirodhā
vuṭṭhāya "kassa saṅgahaṁ karomī"ti āvajjento puṇṇaṁ disvā pattacīvaramādāya
tassa kasanaṭṭhānaṁ gato. puṇṇo kasiṁ ṭhapetvā therassa dantakaṭṭhaṁ datvā
mukhodakaṁ adāsi. thero sarīraṁ paṭijaggitvā kammantassa 3- avidūre nisīdi
bhattābhihāraṁ olokento. athassa bhariyaṁ bhattaṁ āharantiṁ disvā antarāmaggeyeva
attānaṁ dassesi.
sā sāmikassa āhaṭabhattaṁ therassa patte pakkhipitvā puna gantvā aññaṁ
bhattaṁ sampādetvā divā agamāsi. puṇṇo ekavāraṁ kasitvā nisīdi. sāpi bhattaṁ
gahetvā āgacchantī āha "sāmi pātova te bhattaṁ āhariyittha, antarāmagge

footnote: 1 ma. navanaṅgalañca 2 chaßēéa. kasissasīti 3 ma. kasantassa

page number: 004

pana sāriputtattheraṁ disvā taṁ tassa datvā aññaṁ pacitvā āharantiyā me
ussūro jāto, mā kujjhi sāmī"ti. bhaddakaṁ te bhadde kataṁ, mayā therassa
pātova dantakaṭṭhañca mukhodakañca dinnaṁ, amhākaṁyeva dānena 1- piṇḍapāto
paribhutto, ajja therena katasamaṇadhammassa mayaṁ bhāgino jātāti cittaṁ pasādesi. 2-
ekavāraṁ kasitaṭṭhānaṁ suvaṇṇameva ahosi. so bhuñjitvā kasitaṭṭhānaṁ olokento
vijjotamānaṁ disvā uṭṭhāya yaṭṭhiyā paharitvā rattasuvaṇṇabhāvaṁ jānitvā "rañño
akathetvā paribhuñajituṁ na sakkā"ti gantvā rañño ārocesi. rājā taṁ sabbaṁ
sakaṭehi āharāpetvā rājaṅgaṇe rāsiṁ kāretvā "kassimasmiṁ nagare ettakaṁ
suvaṇṇaṁ atthī"ti pucchi. kassaci natthīti ca vutte seṭṭhiṭṭhānamassa adāsi. so
puṇṇaseṭṭhī nāma jāto.
aparampi vatthu:- tasmiṁyeva rājagahe kāḷavaḷiyo 3- nāma duggato atthi.
tassa bhariyā paṇṇambilayāguṁ paci. mahākassapatthero nirodhā vuṭṭhāya "kassa
saṅgahaṁ karomī"ti āvajjento taṁ disvā gantvā gehadvāre aṭṭhāsi. sā pattaṁ
gahetvā sabbaṁ tattha pakkhipitvā therassa adāsi, theropi vihāraṁ gantvā satthu
upanāmesi. satthā attano yāpanamattaṁ gaṇhi, sesaṁ pañcannaṁ bhikkhusatānaṁ
pahosi. kāḷavaḷiyopi taṁ ṭhānaṁ patto cūḷakaṁ labhi. mahākassapo satthāraṁ
kāḷavaḷiyassa vipākaṁ pucchi. satthā "ito sattame divase seṭṭhicchattaṁ labhissatī"ti
āha. kāḷavaḷiyo taṁ kathaṁ sutvā gantvā bhariyāya ārocesi.
tadā ca rājā nagaramanusañcaranto bahinagare jīvasūle nisinnaṁ purisaṁ
addasa. puriso rājānaṁ disvā uccāsaddaṁ akāsi "tumhākaṁ me bhuñjanabhattaṁ
pahiṇatha devā"ti. rājā "pāhessāmī"ti 4- vatvā sāyamāsabhatte upanīte saritvā
"imaṁ harituṁ samatthaṁ jānāthā"ti āha, nagare sahassabhaṇḍikaṁ hariṁsu. 5- tatiyavāre
kāḷavaḷiyassa bhariyā tamaggahesi. 6- atha naṁ rañño dassesuṁ. sā purisavesaṁ
gahetvā pañcāvudhasannaddhā bhattapātiṁ gahetvā nagarā nikkhami. bahinagare tāle
adhivattho dīghatālo nāma yakkho taṁ rukkhamūlena gacchantiṁ dasvā "tiṭṭha tiṭṭha

footnote: 1 chaßēéa. amhākaṁyevānena 2 ma. jātā cittaṁ pasādehīti 3 sī. kāḷaviḷaṅgiko
footnote: 4 chaßēéa. pesessāmīti 5 chaßēéa. cāresuṁ 6 chaßēéa. aggahesi

page number: 005

bhakkhosi me"ti āha. nāhaṁ tava bhakkho, rājadūto ahanti. kattha gacchasīti.
jīvasūle nisinnassa purisassa santikanti. mamapi ekaṁ sāsanaṁ harituṁ sakkhissasīti.
āma sakkhissāmīti. "dīghatālassa bhariyā sumanadevarājadhītā kāḷī puttaṁ vijātā"ti
āroceyyāsi. imasmiṁ tālamūle satta nidhikumbhiyo 1- atthi, tā tvaṁ
gaṇheyyāsīti. sā "dīghatālassa bhariyā sumanadevarājadhītā kāḷī puttaṁ vijātā"ti
ugghosentī agamāsi.
sumanadevo yakkhasamāgame nisinno sutvā "eko manusso amhākaṁ
piyapavuttiṁ āharati, pakkosatha nan"ti sāsanaṁ sutvā pasanno "imassa rukkhassa
parimaṇḍalacchāyāya pharaṇaṭṭhāne nidhikumbhiyo tuyhaṁ dammī"ti āha. jīvasūle
nisinnapuriso bhattaṁ bhuñjitvā mukhapuñchanakāle itthīphassoti ñatvā cūḷāya ḍaṁsi,
sā asinā attano cūḷaṁ chinditvā rañño santikaṁyeva gatā. rājā bhattabhojitabhāvo
kathaṁ jānitabboti. cūḷasaññāyāti vatvā rañño ācikkhitvā taṁ dhanaṁ
āharāpesi. rājā aññassa ettakaṁ dhanaṁ nāma atthīti. natthi devāti. rājā
tassā patiṁ tasmiṁ nagare dhanaseṭṭhiṁ akāsi. mallikāyapi deviyā vatthu kathetabbaṁ.
imāni tāva kusalakamme vatthūni.
nandamāṇavako pana uppalavaṇṇāya theriyā vippaṭipajji, tassa mañcato
uṭṭhāya nikkhamitvā gacchantassa mahāpaṭhavī bhijjitvā okāsamadāsi, tattheva
mahānarakaṁ paviṭṭho. nanadopi goghātako paṇṇāsavassāni goghātakakammaṁ katvā
ekadivasaṁ bhojanakāle maṁsaṁ alabhanto ekassa jīvamānakagoṇassa jivhaṁ chinditvā
aṅgāresu pacāpetvā khādituṁ āraddho. athassa jivhā mūle chijjitvā
bhattapātiyaṁyeva patitā. so vicaranto kālaṁ katvā niraye nibbatti. nandopi yakkho
aññena yakkhena saddhiṁ ākāsena gacchanto sāriputtattheraṁ navoropitehi kesehi
rattibhāge ajjhokāse nisinnaṁ disvā sīse paharitukāmo itarassa yakkhassa
ārocetvā tena vāriyamānopi pahāraṁ datvā dayhāmi dayhāmīti viravanto
tasmiṁyeva ṭhāne bhūmiṁ pavisitvā mahāniraye nibbattoti imāni akusalakamme vatthūni.

footnote: 1 sī. dhanakumbhiyo

page number: 006

yaṁ pana antamaso maraṇasantikepi kataṁ kammaṁ bhavantare vipākaṁ deti, taṁ
sabbaṁ samparāyavedanīyaṁ nāma. tattha yo aparihīnassa jhānassa vipāko nibbatti, 1-
so idha nibbattitavipākoti vutto. tassa mūlabhūtaṁ kammaṁ neva diṭṭhadhammavedanīyaṁ
na samparāyavedanīyanti na vicāritaṁ, kiñcāpi na vicāritaṁ, samparāyavedanīyameva
panetanti veditabbaṁ. yo paṭhamamaggādīnaṁ bhavantare phalasamāpattivipāko, so
idha nibbattitaguṇotveva vutto. kiñcāpi evaṁ vutto, maggakammaṁ pana
paripakkavedanīyanti veditabbaṁ. maggacetanāyeva hi sabbalahuphaladāyikā anantaraphalattā.
[8] bahuvedanīyanti saññābhavūpagaṁ. appavedanīyanti asaññābhavūpagaṁ.
savedanīyanti savipākakammaṁ. avedanīyanti avipākakammaṁ. evaṁ santeti imesaṁ
diṭṭhadhammavedanīyādīnaṁ kammānaṁ upakkamena samparāyavedanīyādibhāvakāraṇassa alābhe
sati. aphaloti nipphalo niratthakoti. ettāvatā aniyyānikasāsane payogasasa
aphalattaṁ dassetvā padhānacchedakavādo nāma dassitoti veditabbo. sahadhammikā
vādānuvādāti parehi vuttakāraṇena sakāraṇā hutvā niganthānaṁ vādā ca
anuvādā ca. gārayhaṭṭhānaṁ āgacchantīti viññūhi garahitabbakāraṇaṁ āgacchanti.
"vādānuppattā gārayhaṭṭhānā"tipi pāṭho. tassattho:- parehi vuttena kāraṇena
sakāraṇā hutvā niganthānaṁ vādaṁ anuppattā 2- taṁ vādaṁ sosentā milāpentā
dukkaṭakammakārinotiādayo dasa gārayhaṭṭhānā āgacchanti.
[9] saṅgatibhāvahetūti niyatibhāvakāraṇā. pāpasaṅgatikāti pāpaniyatino.
abhijātihetūti chaḷābhijātihetu.
[10] evaṁ niganthānaṁ upakkamassa aphalataṁ dassetvā idāni niyyānikasāsane
upakkamassa viriyassa ca saphalataṁ dassetuṁ kathañca bhikkhavetiādimāha.
tattha anaddhabhūtanti anabhibhūtaṁ. dukkhena anabhibhūto nāma manussattabhāvo vuccati,
na taṁ addhabhāveti nābhibhavatīti attho. taṁpi nānappakārāya dukkarakārikāya
payojento dukkhena addhabhāveti nāma. ye pana sāsane pabbajitvā āraññakā

footnote: 1 chaßēéa. nibbattissati 2 ma. sakāraṇā hutvā nigaṇṭhānaṁ vādā ca anuvādā ca

page number: 007

vā honti rukkhamūlikādayo vā, te dukkhena addhabhāventi nāma. niyyānikasāsanasmiṁ
hi viriyaṁ sammāvāyāmo nāma hoti.
thero panāha:- yo assarakule nibbatto sattavassiko hutvā alaṅkatappaṭiyatto
pitu aṅke nisinno ghare bhattakiccaṁ katvā nisinnena bhikkhusaṁghena
anumodanāya kariyamānāya tisso sampattiyo dassetvā saccesu pakāsitesu arahattaṁ
pāpuṇāti, mātāpitūhi vā "pabbajissasi tātā"ti vutto "āma pabbajissāmī"ti
vatvā nhāpetvā alaṅkaritvā vihāraṁ nīto tacapañcakaṁ uggaṇhitvā nisinno
kesesu ohāriyamānesu khuraggeyeva arahattaṁ pāpuṇāti, navapabbajito vā pana
manosilātelamakkhitena 1- sīsena punadivase mātāpitūhi pesitaṁ kājabhattaṁ bhuñjitvā
vihāre nisinnova arahattaṁ pāpuṇāti, ayaṁ na dukkhena attānaṁ addhabhāveti
nāma. ayaṁ pana ukkaṭṭhasakkāro. yo dāsīkucchiyaṁ nibbatto antamaso
rajatamuddikampi pilandhitvā gorakapiyaṅgumattenāpi 2- sarīraṁ vilimpetvā
"pabbājetha nan"ti nīto khuragge vā punadivase vā arahattaṁ pāpuṇāti, ayampi na 3-
anaddhabhūtaṁ 4- attānaṁ dukkhena addhabhāveti nāma.
dhammikaṁ sukhaṁ nāma saṁghato vā gaṇato vā uppannacatupaccayasukhaṁ.
anadhimucchitoti taṇhāmucchanāya amucchito. dhammikaṁ hi sukhaṁ na pariccajāmīti na
tattha gedho kātabbo. saṁghato hi uppannaṁ salākabhattaṁ vā vassāvāsikaṁ vā
"idamatthaṁ ekan"ti paricchinditvā saṁghamajjhe bhikkhūnaṁ antare paribhuñjanto
pattantare padumaṁ viya sīlasamādhivipassanāmaggaphalehi vaḍḍhati. imassāti
paccuppannānaṁ pañcannaṁ khandhānaṁ mūlabhūtassa. dukkhanidānassāti taṇhāya. sā hi
pañcakkhandhadukkhanidānaṁ. saṅkhāraṁ padahatoti sampayogaviriyaṁ karontassa. virāgo
hotīti maggena virāgo hoti. idaṁ vuttaṁ hoti "saṅkhārappadhānena me imassa
dukkhanidānassa virāgo hotī"ti. evaṁ pajānātīti iminā sukhāpaṭipadā
khippābhiññā kathitā. dutiyavārena tassa sampayogaviriyassa majjhattatākāro kathito. so
yassa hi khvassāti ettha ayaṁ saṅkhepattho:- so puggalo yassa dukkhanidānassa

footnote: 1 ka. samāno telamakkhitena 2 sī., ka. coraka...
footnote: 3 sī. ayampana, ma. ayaṁ na 4 sī. addhabhūtaṁ

page number: 008

saṅkhārappadhānena virāgo hoti, saṅkhāraṁ tattha padahati, maggappadhānena padahati.
yassa pana dukkhanidānassa ajjhupekkhato upekkhaṁ bhāventassa virāgo hoti,
upekkhaṁ tattha bhāveti, maggabhāvanāya bhāveti. tassāti tassa puggalassa.
[11] paṭibaddhacittoti chandarāgena baddhacitto. tibbacchandoti
bahalacchando. tibbāpekkhoti bahalapatthano. santiṭṭhantinti ekato tiṭṭhantiṁ.
sañjagghantinti mahāhasitaṁ hasamānaṁ. saṁhasantinti sitaṁ kurumānaṁ.
evameva kho bhikkhaveti ettha idaṁ opammavibhāvanaṁ:- eko hi puriso
ekissā itthiyā sāratto ghāsacchādanamālālaṅkārādīni datvā ghare vāseti. sā
taṁ aticaritvā aññaṁ sevati. so "nūna ahaṁ assā anurūpaṁ sakkāraṁ na
karomī"ti sakkāraṁ vaḍḍhesi. sā bhiyyoso mattāya aticaratiyeva, 1- so "ayaṁ
sakkariyamānāpi aticarateva, ghare me vasamānā anatthaṁpi kareyya, nīharāmi nan"ti
parisamajjhe alaṁvacanīyaṁ katvā "mā puna gehaṁ pāvisī"ti vissajjesi. sā kenaci
upāyena tena saddhiṁ santhavaṁ kātuṁ asakkontī naṭanaccakādīhi saddhiṁ vicarati.
tassa purisassa taṁ disvā neva uppajjati domanassaṁ, somanassaṁ pana uppajjati.
tattha purisassa itthiyā sārattakālo viya imassa bhikkhuno attabhāve
ālayo. ghāsacchādanādīni datvā ghare vasāpanakālo viya attabhāvassa paṭijagganakālo.
tassā aticaraṇakālo viya rakkhiyamānasseva 2- attabhāvassa pittapakopādīnaṁ
vasena sābādhatā. 3- "attano anurūpaṁ sakkāraṁ alabhantī aticaratī"ti sallakkhetvā
sakkāravaḍḍhanaṁ viya "bhesajjaṁ alabhanto evaṁ hotī"ti sallakkhetvā bhesajjakaraṇakālo.
4- sakkāre vaḍḍhitepi puna aticaraṇaṁ viya pittādīsu ekassa bhesajje
kariyamāne sesānaṁ pakopanavasena puna sābādhatā. parisamajjhe alaṁvacanīyaṁ katvā
gehā nikkaḍḍhanaṁ viya "idāni te nāhaṁ dāso na kammakaro, anamatagge saṁsāre
taṁyeva upaṭṭhahanto vicariṁ, ko me tayā attho, chijja vā bhijja vā"ti tasmiṁ
anapekkhataṁ āpajjitvā viriyaṁ thiraṁ katvā maggena kilesasamugghātanaṁ. naṭanaccakādīhi

footnote: 1 sī. aticariyeva 2 ma. pakatijaggamānasseva, cha. jaggiyamānasseva
footnote: 3 sī. sambādhatā, ma. ābādhatā 4 ka. bhesajjakaraṇaṁ

page number: 009

naccamānaṁ vicarantiṁ disvā yathā tassa purisassa domanassaṁ na uppajjati,
somanassameva uppajjati, evameva imassa bhikkhuno arahattaṁ pattassa pittapakopādīnaṁ
vasena ābādhikaṁ attabhāvaṁ disvā domanassaṁ na uppajjati, "muccissāmi vata
bandhaparihāradukkhato"ti somanassameva uppajjatīti. ayaṁ pana upamā
"paṭibaddhacittassa domanassaṁ uppajjati, appaṭibaddhacittassa natthetan"ti ñatvā
itthiyā chandarāgaṁ pajahati, evamayaṁ bhikkhu 1- saṅkhāraṁ vā padahantassa upekkhaṁ vā
bhāventassa dukkhanidānaṁ pahīyati, no aññathāti ñatvā tadubhayaṁ sampādento
dukkhanidānaṁ pajahatī"ti etamatthaṁ vibhāvetuṁ āgatāti veditabbā.
[12] yathāsukhaṁ kho me viharatoti yena sukhena viharituṁ icchāmi, tena
me viharato. padahatoti pesentassa. ettha ca 2- yassa sukhāpaṭipadā asappāyā,
sukhumacīvarāni dhārentassa pāsādike senāsane vasantassa cittaṁ vikkhipati,
dukkhāpaṭipadā sappāyā, chinnabhinnāni thūlacīvarāni dhārentassa susānarukkhamūlādīsu
vasantassa cittaṁ ekaggaṁ hoti, taṁ sandhāyetaṁ vuttaṁ.
evameva khoti ettha idaṁ opammasaṁsandanaṁ, usukāro viya hi
jātijarāmaraṇabhīto yogī daṭṭhabbo, vaṅkakuṭilajimhatejanaṁ viya vaṅkakuṭilajimhaṁ cittaṁ,
dve alātā viya kāyikacetasikaviriyaṁ, tejanaṁ ujuṁ karontassa kañjikatelaṁ viya saddhā,
namanadaṇḍako viya lokuttaramaggo, usukārassa vaṅkakuṭilajimhatejanaṁ kañjikatelena
sinehetvā alātesu tāpetvā namanadaṇḍakena ujuṁ karaṇaṁ viya imassa bhikkhuno
vaṅkakuṭilajimhaṁ cittaṁ sandhāya sinehetvā kāyikacetasikaviriyena tāpetvā
lokuttaramaggena ujuṁ karaṇaṁ, usukārasseva evaṁ ujukatena tejanena sapattaṁ vijjhitvā
sampattianubhavanaṁ viya imassa yogino tathā ujukatena cittena kilesagaṇaṁ vijjhitvā
pāsādike senāsane nirodhavaratalagatassa 3- phalasamāpattisukhānubhavanaṁ daṭṭhabbaṁ. idha
tathāgato sukhāpaṭipadākhippābhiññabhikkhuno, dukkhāpaṭipadādandhābhiññabhikkhuno ca
paṭipattiyo kathitā, itaresaṁ dvinnaṁ na kathitā, tā kathetuṁ imaṁ desanaṁ ārabhi.
imāsu vā dvīsu kathitāsu itarāpi kathitāva honti, āgamanīyapaṭipadā pana na

footnote: 1 ma. evamassa bhikkhuno 2 ka. etthapi 3 ma. nirodhathalagatassa,
footnote: ka. nirodhaparamabalavantassa

page number: 010

kathitā, taṁ kathetuṁ imaṁ desanaṁ ārabhi. sahāgamanīyāpi vā paṭipadā kathitāva,
adassitaṁ pana ekaṁ buddhuppādaṁ dassetvā ekassa kulaputtassa nikkhamanadesanaṁ
arahattena vinivaṭṭissāmīti dassetuṁ imaṁ desanaṁ ārabhi. sesaṁ sabbattha
uttānamevāti.
papañcasūdaniyā majjhimanikāyaṭṭhakathāya
devadahasuttavaṇṇanā niṭṭhitā.
----------------
2. pañcattayasuttavaṇṇanā
[21] evamme sutanti pañcattayasuttaṁ. tattha eketi ekacce.
samaṇabrāhmaṇāti paribbajupagatabhāvena samaṇā, jātiyā brāhmaṇā, lokena vā
samaṇāti ca brāhmaṇāti ca evaṁ sammatā. aparantaṁ kappetvā vikappetvā
gaṇhantīti aparantakappikā. aparantakappo vā etesaṁ atthītipi aparantakappikā.
ettha ca antoti "sakkāyo kho āvuso eko anto"tiādīsu viya idha
koṭṭhāso adhippeto. kappāti taṇhādiṭṭhiyo. vuttampi cetaṁ "kappoti udānato
dve kappā taṇhākappo ca diṭṭhikappo cā"ti. 1- tasmā taṇhādiṭṭhivasena
anāgataṁ khandhakoṭṭhāsaṁ kappetvā pakappetvā ṭhitāti aparantakappikāti evamattha
attho daṭṭhabbo. tesaṁ evaṁ aparantaṁ kappetvā ṭhitānaṁ punappunaṁ uppajjanavasena
aparantameva anugatā diṭṭhīti aparantānudiṭṭhino. te evaṁdiṭṭhino taṁ aparantaṁ
ārabbha āgamma paṭicca aññampi janaṁ diṭṭhigatikaṁ karontā anekavihitāni
adhimuttipadāni 2- abhivadanti. anekavihitānīti anekavidhāni. adhimuttipadānīti
adhivacanapadāni. athavā bhūtamatthaṁ adhibhavitvā yathāsabhāvato aggahetvā vattanato
adhimuttiyoti diṭṭhiyo vuccanti, adhimuttīnaṁ padāni adhimuttipadāni,
diṭṭhidīpakāni vacanānīti attho.

footnote: 1 khu. mahā. 29/136, 138/115, 116 (syā) 2 chaßēéa. adhivuttipadāni

page number: 011

saññīti saññāsamaṅgī. arogoti nicco. ittheketi itthaṁ eke,
evameketi attho. iminā soḷasa saññīvādā kathitā. asaññīti iminā aṭṭha
asaññīvādā, nevasaññīnāsaññīti iminā aṭṭha nevasaññīnāsaññīvādā, sato
vā pana sattassāti iminā satta ucchedavādā. tattha satoti vijjamānassa.
ucchedanti upacchedaṁ. vināsanti adassanaṁ. vibhavanti bhavavigamaṁ. sabbānetāni
aññamaññavevacanāneva. diṭṭhadhammanibbānaṁ vāti iminā pañca diṭṭhadhammanibbānavādā
kathitā. tattha diṭṭhadhammoti paccakkhadhammo vuccati, tattha tattha
paṭiladdhāttabhāvassetaṁ adhivacanaṁ. diṭṭhadhamme nibbānaṁ diṭṭhadhammanibbānaṁ, tasmiṁyeva
attabhāve dukkhavūpasamanti attho. santaṁ vāti saññītiādivasena tīhākārehi
santaṁ. tīṇi hontīti saññī attātiādīni santāttavasena ekaṁ, itarāni dveti
evaṁ tīṇi.
[22] rūpiṁ vāti karajarūpena vā kasiṇarūpena vā rūpiṁ. tattha lābhī
kasiṇarūpaṁ attāti gaṇhāti. takkī ubhopi rūpāni gaṇhātiyeva. arūpinti
arūpasamāpattinimittaṁ vā, ṭhapetvā saññākkhandhaṁ 1- sesārūpadhamme vā attāti
paññapentā lābhinopi takkikāpi evaṁ paññapenti. tatiyadiṭṭhi pana missakagāhavasena
pavattā, catutthā takkagāheneva. dutiyacatukke paṭhamadiṭṭhi samāpannakavādena 2-
kathitā, dutiyadiṭṭhi asamāpannakavādena, tatiyadiṭṭhi suppamattena vā sarāvamattena
vā 3- kasiṇaparikammavasena, catutthadiṭṭhi vipulakasiṇavasena kathitāti veditabbā.
etaṁ vā panetesaṁ upātivattatanti saññīti padena saṅkhepato vuttaṁ.
saññāsattakaṁ atikkantānanti attho. apare aṭṭhakanti vadanti. tadubhayaṁ parato
āvibhavissati. ayaṁ panettha saṅkhepattho:- keci hi etā 4- satta vā aṭṭha vā
saññā samatikkamituṁ sakkonti, keci pana na sakkonti. tattha ye sakkonti
teva gahitā. tesaṁ pana ekesaṁ upātivattataṁ atikkamituṁ sakkontānaṁ yathāpi
nāma gaṅgaṁ otiṇṇesu manussesu eko dīghavāpiṁ gantvā tiṭṭheyya, eko tato

footnote: 1 ka. pañcakkhandhaṁ 2 chaßēéa. samāpannakavāre, evamuparipi, su. vi. 1/76, 77/110
footnote: 3 sī. suppamattaṁ vā sarāvamattaṁ vā 4 ka. ettha

page number: 012

paraṁ mahāgāmaṁ, evameva eke viññāṇañcāyatanaṁ appamāṇaṁ āneñjanti
vatvā tiṭṭhanti, eke ākiñcaññāyatanaṁ. tattha viññāṇañcāyatanaṁ tāva dassetuṁ
viññāṇakasiṇameketi vuttaṁ. parato "ākiñcaññāyatanameke"ti vakkhati. tayidanti
taṁ idaṁ diṭṭhigatañca diṭṭhipaccayañca diṭṭhārammaṇañca. tathāgato abhijānātīti
iminā paccayena idaṁ nāma dassanaṁ gahitanti abhivisiṭṭhena ñāṇena jānāti.
idāni tadeva vitthārento ye kho te bhontotiādimāha. yā vā
panetesaṁ saññānanti yā vā pana etāsaṁ "yadi rūpasaññānan"ti evaṁ 1-
vuttasaññānaṁ. parisuddhāti nirupakkilesā. paramāti uttamā. aggāti seṭṭhā.
anuttariyā akkhāyatīti asadisā kathiyati. yadi rūpasaññānanti iminā catasso
rūpāvacarasaññā kathitā. yadi arūpasaññānanti iminā ākāsānañcāyatana-
viññāṇañcāyatanasaññā. itarehi pana dvīhi padehi samāpannakavāro ca asamāpannakavāro
ca kathitoti evametā koṭṭhāsato aṭṭha, atthato pana satta saññā honti.
samāpannakavāro hi purimāhi chahi saṅgahitoyeva. 2- tayidaṁ saṅkhatanti taṁ idaṁ
sabbampi saññāgataṁ saddhiṁ diṭṭhigatena saṅkhataṁ paccayehi samāgantvā kataṁ.
oḷārikanti saṅkhatattāva oḷārikaṁ. atthi kho pana saṅkhārānaṁ nirodhoti etesaṁ
pana saṅkhatanti vuttānaṁ saṅkhārānaṁ nirodhoti saṅkhātaṁ nibbānaṁ nāma atthi.
atthetanti iti viditvāti taṁ kho pana nibbānaṁ "atthi etan"ti evaṁ jānitvā.
tassa nissaraṇadassāvīti tassa saṅkhatassa nissaraṇadassī nibbānadassī. tathāgato
tadupātivattoti taṁ saṅkhataṁ atikkanto 3- samatikkantoti attho.
[23] tatrāti tesu aṭṭhasu asaññīvādesu. rūpiṁ vātiādīni saññīvāde
vuttanayeneva veditabbāni. ayañca yasmā asaññīvādo, tasmā idha dutiyaṁ catukkaṁ
na vuttaṁ. paṭikkosantīti paṭibāhanti paṭisedhenti. saññā rogotiādīsu
ābādhaṭṭhena rogo, sadosaṭṭhena gaṇḍo, anupaviṭṭhaṭṭhena sallaṁ. āgatiṁ vā gatiṁ
vātiādīsu paṭisandhivasena āgatiṁ, cutivasena gatiṁ, cavanavasena cutiṁ, upapajjanavasena
upapattiṁ, punappunaṁ uppajjitvā aparāparaṁ vaḍḍhanavasena vuḍḍhiṁ viruḷhiṁ vepullaṁ.

footnote: 1 sī. saññānanti evaṁ 2 sī. purimābhijātisaṅgahitoyeva 3 ma. atikkamatthe

page number: 013

kāmaṁ catuvokārabhave rūpaṁ vināpi viññāṇassa pavatti atthi, sese pana tayo
khandhe vinā natthi. ayaṁ pana pañho pañcavokārabhavavasena kathito. pañcavokārehi
ettake khandhe vinā viññāṇassa pavatti nāma natthi. vitaṇḍavādī panettha
"aññatra rūpā"tiādivacanato arūpabhavepi rūpaṁ, asaññībhave ca viññāṇaṁ atthi,
tathā nirodhasamāpannassā"ti vadati. so vattabbo:- byañjanacchāyāya ce
atthaṁ paṭibāhasi, āgatiṁ vātiādivacanato taṁ viññāṇaṁ 1- pakkhidvipadacatuppadā viya
uppatitvāpi gacchati, padasāpi gacchati, govisāṇavalliādīni 2- viya ca vaḍḍhatīti
āpajjati. ye ca bhagavatā anekasatesu suttesu tayo bhavā vuttā, te arūpabhavassa
abhāvā dveva āpajjanti. tasmā mā evaṁ avaca, yathāvuttamatthaṁ dhārehīti.
[24] tatrāti aṭṭhasu nevasaññīnāsaññīvādesu bhummaṁ. idhāpi rūpiṁ
vātiādīni vuttanayeneva veditabbāni. asaññā sammohoti nissaññabhavo
nāmesa sammohaṭṭhānaṁ. yo hi kiñci na jānāti, taṁ asaññī esoti vadanti.
diṭṭhasutamutaviññātabbasaṅkhāramattenāti diṭṭhaviññātabbamattena
sutaviññātabbamattena mutaviññātabbamattena. ettha ca vijānātīti viññātabbaṁ,
diṭṭhasutamutaviññātabbamattena pañcadvārikasaññāpavattimattenāti ayaṁ hi ettha
attho. saṅkhāramattenāti oḷārikasaṅkhārappavattimattenāti attho. etassāyatanassāti
etassa nevasaññānāsaññāyatanassa. upasampadanti paṭilābhaṁ. byasanaṁ hetanti
vināso so hesa, vuṭṭhānaṁ hetanti attho. pañcadvārikasaññāpavattañhi
oḷārikasaṅkhārappavattaṁ vā appavattaṁ katvā taṁ samāpajjitabbaṁ. tassa pana
pavattena tato vuṭṭhānaṁ hotīti dasseti. saṅkhārasamāpattipattabbamakkhāyatīti
oḷārikasaṅkhārappavattiyā pattabbanti na akkhāyati. saṅkhārāvasesasamāpatti-
pattabbanti saṅkhārānaṁyeva avasesā bhāvanāvasena sabbasukhumabhāvaṁ pattā saṅkhārā,
tesaṁ pavattiyā etaṁ pattabbanti attho. evarūpesu hi saṅkhāresu pavattesu etaṁ
pattabbaṁ nāma hoti. tayidanti taṁ idaṁ etaṁ sukhumampi samānaṁ saṅkhataṁ saṅkhatattā
ca oḷārikaṁ.

footnote: 1 sī. tava viññāṇaṁ 2 ma. govisālavallikādīni

page number: 014

[25] tatrāti sattasu ucchedavādesu bhummaṁ. uddhaṁ parāmasantīti 1-
uddhaṁ vuccati anāgatasaṁsāravādo, anāgataṁ saṁsāravādaṁ parāmasantīti 2- attho.
āsattiṁyeva abhivadantīti lagganaṁyeva vadanti. "āsattan"tipi pāṭho, taṇhaṁyeva
vadantīti attho. iti pecca bhavissāmāti evaṁ pecca bhavissāma. khattiyā
bhavissāma, brāhmaṇā bhavissāmāti evamettha nayo netabbo. vāṇijūpamaṁ 3-
maññeti vāṇijūpamā viya vāṇijapaṭibhāgā vāṇijasadisā mayhaṁ upaṭṭhahanti.
sakkāyabhayāti sakkāyassa bhayā. te hi yatheva "cattāro kho mahārāja abhayassa
bhāyanti. katame cattāro. gaṇḍuppādo kho mahārāja bhayā paṭhaviṁ na khādati
`mā paṭhavī khīyī'ti, konto kho mahārāja ekapādena tiṭṭhati `mā paṭhavī osīdī'ti,
kikī kho mahārāja uttānā seti `mā abbhā 4- udrīyī'ti, brāhmaṇadhammiko kho
mahārāja brahmacariyaṁ na carati `mā loko ucchijjī"ti ime cattāro abhayassa
bhāyanti, evaṁ sakkāyassa bhāyanti. sakkāyaparigucchāti 5- tameva tebhūmikasaṅkhātaṁ
sakkāyaṁ parijigucchamānā. sā gaddulabandhoti daṇḍake rajjuṁ pavesetvā baddhasunakho.
evamevimeti ettha daḷhatthambho viya khīlo viya ca tebhūmikadhammasaṅkhāto
sakkāyo daṭṭhabbo, sā viya diṭṭhigatiko, daṇḍako viya diṭṭhi, rajju viya
taṇhā, gaddulena bandhitvā thambhe vā khīle vā upanibaddhasunakhassa attano
dhammatāya chinditvā gantuṁ asamatthassa anuparidhāvanaṁ viya diṭṭhigatikassa diṭṭhidaṇḍake
pavesitāya taṇhārajjuyā bandhitvā sakkāye upanibaddhassa anuparidhāvanaṁ veditabbaṁ.
[26] imāneva pañcāyatanānīti imāneva pañca kāraṇāni. iti mātikaṁ
ṭhapentenapi pañceva ṭhapitāni, nigamentenapi pañceva nigamitāni, bhājentena pana
cattāni bhājitāni. diṭṭhadhammanibbānaṁ kuhiṁ paviṭṭhanti. ekattanānattavasena dvīsu
padesu paviṭṭhanti veditabbaṁ.
[27] evañca catucattāḷīsa aparantakappike dassetvā idāni aṭṭhārasa
pubbantakappike dassetuṁ santi bhikkhavetiādimāha. tattha atītakoṭṭhāsasaṅkhātaṁ

footnote: 1 sī. uddhaṁ sarāti, chaßēéa. uddhaṁ saranti 2 chaßēéa. saranti 3 chaßēéa. vāṇijūpamā
footnote: 4 chaßēéa. ambhā 5 ka. sakkāyassa parijigucchanti

page number: 015

pubbantaṁ kappetvā vikappetvā gaṇhantīti pubbantakappikā. pubbantakappo vā
etesaṁ atthīti pubbantakappikā. evaṁ sesampi 1- pubbe vuttappakāraṁ
vuttanayeneva veditabbaṁ. sassato attā ca loko cāti rūpādīsu aññataraṁ attāti ca
lokoti ca gahetvā sassato amaro nicco dhuvoti abhivadanti. yathāha "rūpaṁ
attā ceva loko ca sassato cāti attānañca lokañca paññapentī"ti vitthāro.
asassatādīsupi eseva nayo. ettha ca paṭhamavādena cattāro sassatavādā vuttā,
dutiyavādena satta ucchedavādā.
nanu cete heṭṭhā āgatāva, 2- idha kasmā puna gahitāti. heṭṭhā tattha
tattha mato tattha tattheva ucchijjatīti dassanatthaṁ āgatā. idha pana
pubbenivāsalābhī diṭṭhigatiko atītaṁ passati, na anāgataṁ, tassa evaṁ hoti
"pubbantato āgato attā idheva ucchijjati, tato paraṁ na gacchatī"ti.
imassatthassa dassanatthaṁ gahitā. tatiyavādena cattāro ekaccasassatavādā vuttā,
catutthavādena cattāro amarāvikkhepikā vuttā. antavāti sapariyanto paricchinno
parivaṭumo. avaḍḍhitakasiṇassa taṁ kasiṇaṁ attāti ca lokoti ca gahetvā evaṁ
hoti. dutiyavādo 3- vaḍḍhitakasiṇassa vasena vutto, tatiyavādo tiriyaṁ vaḍḍhetvā
uddhamadho avaḍḍhitakasiṇassa, catutthavādo takkivasena vutto. anantaracatukkaṁ
heṭṭhā vuttanayameva.
ekantasukhīti nirantarasukhī. ayaṁ diṭṭhi lābhino jātissaratakkīnaṁ vasena
uppajjati. lābhino hi pubbenivāsañāṇena khattiyādikule ekantasukhameva attano
jātimanussarantassa evaṁ diṭṭhi uppajjati. tathā jātissarassa paccuppannaṁ
sukhamanubhavato atītāsu sattasu jātīsu tādisameva attabhāvaṁ anussarantassa. takkissa
pana idha sukhasamaṅgino "atītepāhaṁ evameva ahosin"ti takkeneva uppajjati.
ekantadukkhīti ayaṁ diṭṭhi lābhino nuppajjati. so hi ekanteneva idha
jhānasukhena sukhī hoti. idha dukkhena phuṭṭhassa pana jātissarassa takkisseva ca
esā uppajjati. tatiyā idha vokiṇṇasukhadukkhānaṁ sabbesampi tesaṁ uppajjati,

footnote: 1 ka. sesesupi 2 chaßēéa. āgatā 3 sī. dutiyavāro

page number: 016

tathā catutthadiṭṭhi. lābhino hi idāni catutthajjhānavasena adukkhamasukhassa, pubbepi
catutthajjhānikameva brahmalokaṁ anussarantassa. jātissarassāpi paccuppanne
majjhattassa, anussarantassāpi 1- majjhattabhūtaṭṭhānameva anussarantassa, takkinopi
paccuppanne majjhattassa, atītepi evaṁ bhavissatīti takkeneva gaṇhantassa esā
diṭṭhi uppajjati. ettāvatā cattāro sassatavādā, cattāro ekaccasassatikā,
cattāro antānantikā, cattāro amarāvikkhepikā, dve adhiccasamuppannikāti
aṭṭhārasapi pubbantakappikā kathitā honti.
[28] idāni diṭṭhuddhāraṁ uddharanto tatra bhikkhavetiādimāha. tattha
paccattaṁyeva ñāṇanti paccakkhañāṇaṁ. parisuddhanti nirupakkilesaṁ. pariyodātanti
pabhassaraṁ. sabbapadehi vipassanāñāṇaṁyeva kathitaṁ. saddhādayo hi pañca dhammā
bāhirasamayasmimpi honti, vipassanāñāṇaṁ sāsanasmiṁyeva. tattha ñāṇabhāgamattameva
pariyodapentīti mayamidaṁ jānāmāti evaṁ tattha ñāṇakoṭṭhāsaṁ otārentiyeva.
upādānamakkhāyatīti na taṁ ñāṇaṁ, micchādassanannāmetaṁ, tasmā tadāpi tesaṁ
bhavantānaṁ diṭṭhupādānaṁ akkhāyatīti attho. athāpi taṁ jānanamattalakkhaṇattā
ñāṇabhāgamattameva, tathāpi tassa dassanassa 2- anupātivattanato upādānapaccayato
ca upādānameva. tadupātivattoti taṁ diṭṭhiṁ atikkanto. ettāvatā cattāro
sassatavādā, cattāro ekaccasassatikā, cattāro antānantikā, cattāro
amarāvikkhepā, dve adhiccasamuppannikā, soḷasa saññīvādā, aṭṭha asaññīvādā,
aṭṭha nevasaññīnāsaññīvādā, satta ucchedavādā, pañca diṭṭhadhammanibbānavādāti
brahmajāle āgatā dvāsaṭṭhipi diṭṭhiyo kathitā honti. brahmajāle pana kathite
idaṁ suttaṁ akathitameva hoti. kasmā? idha tato atirekāya sakkāyadiṭṭhiyā
āgatattā. imasmiṁ pana kathite brahmajālaṁ kathitameva hoti.
[30] idāni imā dvāsaṭṭhi diṭṭhiyo uppajjamānā sakkāyadiṭṭhippamukheneva
uppajjantīti dassetuṁ idha bhikkhave ekaccotiādimāha. tattha
paṭinissaggāti pariccāgena. kāmasaññojanānaṁ anadhiṭṭhānāti pañcakāmaguṇataṇhānaṁ

footnote: 1 sī. anussatiyāpi 2 ka. vādassa

page number: 017

nissaṭṭhattā. pavivekaṁ pītinti sappītikajjhānadvayapītiṁ. nirujjhatīti jhānanirodhena
nirujjhati. samāpattito pana vuṭṭhitassa niruddhā nāma hoti. yatheva hi
"adukkhamasukhāya vedanāya nirodhā uppajjati nirāmisaṁ sukhaṁ, nirāmisassa sukhassa
nirodhā uppajjati adukkhamasukhā vedanā"ti ettha na ayamattho hoti:-
catutthajjhānanirodhā tatiyaṁ jhānaṁ upasampajja viharatīti. ayaṁ panettha attho:-
catutthajjhānā vuṭṭhāya tatiyaṁ jhānaṁ samāpajjati, tatiyajjhānā vuṭṭhāya catutthaṁ jhānaṁ
samāpajjatīti, evaṁ sampadamidaṁ veditabbaṁ. uppajjati domanassanti
hīnajjhānapariyādānakadomanassaṁ. samāpattito vuṭṭhitacittassa pana kammanīyabhāvo kathito.
pavivekā pītīti sāva jhānadvayapīti. yaṁ chāyā jahatīti yaṁ ṭhānaṁ chāyā
jahati. idaṁ vuttaṁ hoti? yasmiṁ ṭhāne chāyā atthi, tasmiṁ ātapo natthi.
yasmiṁ ātapo atthi, tasmiṁ chāyā natthīti.
[31] nirāmisaṁ sukhanti tatiyajjhānasukhaṁ.
[32] adukkhamasukhanti catutthajjhānavedanaṁ.
[33] anupādānohamasmīti niggahaṇohamasmi. 1- nibbānasappāyanti
nibbānassa sappāyaṁ upakārabhūtaṁ. nanu ca maggadassanaṁ nāma sabbattha nikantiyā
sukkhāpitāya uppajjati, kathametaṁ nibbānassa upakārapaṭipadā nāma jātanti,
sabbattha anupādiyanavasena aggaṇhanavasena upakārapaṭipadā nāma jātaṁ. abhivadatīti
abhimānena upavadati. pubbantānudiṭṭhinti aṭṭhārasavidhampi pubbantānudiṭṭhiṁ.
aparantānudiṭṭhinti catucattāḷīsavidhampi aparantānudiṭṭhiṁ. upādānamakkhāyatīti
ahamasmīti gahaṇassa sakkāyadiṭṭhipariyāpantattā diṭṭhupādānaṁ akkhāyati.
santivarapadanti 2- vūpasantakilesattā santaṁ uttamaṁ padaṁ. channaṁ
phassāyatanānanti bhagavatā "yattha cakkhu ca nirujjhati rūpasaññā ca nirujjhati se
āyatane veditabbe"ti 3- ettha dvinnaṁ āyatanānaṁ paṭikkhepena nibbānaṁ dassitaṁ.

footnote: 1 ma. niggāhamāno 2 ka. santaṁ varaṁ padanti
footnote: 3 sī. yo āyatane veditabboti, ka. so āyatanena veditabbo,
footnote: saṁ. saḷā. 18/173/122 (syā)

page number: 018

"yattha āpo ca paṭhavī tejo vāyo na gādhati
ato sarā nivattanti ettha vajjaṁ na vattati
ettha nāmañca rūpañca asesaṁ uparujjhatī"ti 1-
ettha pana saṅkhārapaṭikkhepena nibbānaṁ dassitaṁ.
"kattha āpo ca paṭhavī ca tejo vāyo na gādhati
kattha dīghañca rassañca aṇuṁ thūlaṁ subhāsubhaṁ
kattha nāmañca rūpañca asesaṁ uparujjhatīti 2-
tattha veyyākaraṇaṁ bhavati:-
viññāṇaṁ anidassanaṁ anantaṁ sabbatopabhan"ti.
ettha saṅkhārapaṭikkhepena nibbānaṁ dassitaṁ. imasmiṁ pana sutte
chāayatanapaṭikkhepena dassitaṁ. aññattha ca anupādāvimokkhoti nibbānameva
dassitaṁ, idha pana arahattaphalasamāpatti. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
pañcattayasuttavaṇṇanā niṭṭhitā.
-------------
3. kintisuttavaṇṇanā
[34] evamme sutanti kintisuttaṁ. tattha kusinārāyanti 3- evaṁnāmake
maṇḍalappadese. baliharaṇeti tasmiṁ vanasaṇḍe bhūtānaṁ baliṁ āharanti, tasmā so
baliharaṇanti vutto. cīvarahetūti cīvarakāraṇā, cīvaraṁ paccāsiṁsamānoti attho. iti
bhavābhavahetūti evaṁ imaṁ desanāmayaṁ puññakiriyāvatthuṁ nissāya tasmiṁ tasmiṁ bhave
sukhaṁ vedissāmīti dhammaṁ desetīti kiṁ tumhākaṁ evaṁ hotīti attho.
[35] cattāro satipaṭṭhānātiādayo sattatiṁsa bodhipakkhiyadhammā
lokiyalokuttarāva kathitā. tatthāti tesu sattatiṁsāya dhammesu. siyunti 4- bhaveyyuṁ.

footnote: 1 saṁ. sa. 15/27/18 2 dī.sī. 9/498/223 3 chaßēéa. pisinārāyanti
footnote: 4 chaßēéa. siyaṁsūti, ka. satta

page number: 019

abhidhammeti abhivisiṭṭhe dhamme, imesu sattatiṁsabodhipakkhiyadhammesūti attho. tatra
ceti idampi bodhipakkhiyadhammesveva bhummaṁ. atthato ceva nānaṁ byañjanato ca
nānanti ettha "kāyova satipaṭṭhānaṁ vedanāva satipaṭṭhānan"ti vutte atthato
nānaṁ hoti, "satipaṭṭhānā"ti vutte pana byañjanato nānaṁ nāma hoti.
tadimināpīti taṁ tumhe imināpi kāraṇena jānāthāti. atthañca byañjanañca
samānetvā atthassa ca aññathā gahitabhāvo byañjanassa ca micchā ropitabhāvo
dassetabbo. yo dhammo yo vinayoti ettha attho ca byañjanañca
viññāpanakāraṇameva dhammo ca vinayo ca.
[37] atthato hi kho sametīti satiyeva satipaṭṭhānanti gahitā.
byañjanato nānanti kevalaṁ byañjanameva satipaṭṭhānoti vā satipaṭṭhānāti vā
micchā ropitaṁ. 1- appamattakaṁ khoti suttantaṁ patvā byañjanaṁ appamattakaṁ nāma
hoti. parittamattakaṁ 2- dhanitaṁ katvā āropitepi hi nibbutiṁ pattuṁ sakkā hoti.
tatridaṁ vatthu:- vijayārāmavihāravāsī kireko khīṇāsavatthero dvinnaṁ bhikkhūnaṁ
suttaṁ āharitvā kammaṭṭhānaṁ kathento "samuddho samuddhoti bhikkhave assutavā
puthujjano bhāsatī"ti dhanitaṁ katvā āha. eko bhikkhu "ko 3- samuddho nāma
bhante"ti āha. āvuso samuddhoti vuttepi samuddoti vuttepi mayaṁ loṇasāgarameva
jānāma, tumhe pana no atthagavesakā, byañjanagavesakā, gacchatha mahāvihāre
paguṇabyañjanānaṁ bhikkhūnaṁ santike byañjanaṁ sodhāpethāti kammaṭṭhānaṁ akathetvāva
uṭṭhāpesi. so aparabhāge mahāvihāre bheriṁ paharāpetvā bhikkhusaṁghassa catūsu
maggesu pañhaṁ kathetvāva parinibbuto. evaṁ sutantaṁ patvā byañjanaṁ appamattakaṁ
nāma hoti.
vinayaṁ pana patvā no appamattakaṁ nāma. sāmaṇerapabbajjāpi hi ubhato
suddhikato vaṭṭati, upasampadādikammānipi sithilādīnaṁ dhanitādikaraṇamatteneva
kuppanti. idha pana suttantabyañjanaṁ sandhāyetaṁ vuttaṁ.

footnote: 1 chaßēéa. ropetha 2 chaßēéa. parittamattaṁ 3 chaßēéa. ayaṁ pāṭho na dissati

page number: 020

[38] atha catutthavāre 1- vivādo kasmā? saññāya 2- vivādo. "ahaṁ
satiṁyeva satipaṭṭhānaṁ vadāmi, ayaṁ `kāyo satipaṭṭhānan'ti vadatī"ti hi nesaṁ
saññā 3- hoti. byañjanepi eseva nayo.
[39] na codanāya coditabbanti 4- na codanatthāya codāyitabbaṁ. 5-
ekacco hi puggalo "nalāṭe te sāsapamattā piḷakā"ti vutto "mayhaṁ nalāṭe
sāsapamattaṁ piḷakaṁ passasi, attano nalāṭe tālapakkamattaṁ mahāgaṇḍaṁ na passasī"ti
vadati. tasmā puggalo upaparikkhitabbo. adaḷhadiṭṭhīti anādānadiṭṭhī suṁsumāraṁ
hadaye 6- pakkhipanto viya daḷhaṁ na taṇhāti.
upaghātoti caṇḍabhāvena vaṇaghaṭṭitassa viya dukkhuppatti. supaṭinissaggīti
"kiṁ nāmāhaṁ āpanno, kadā āpanno"ti vā "tuvaṁ āpanno, tava upajjhāyo
āpanno"ti vā ekaṁ dve vāre vatvāpi "asukaṁ nāma asukadivase nāma bhante
āpannattha, saṇikaṁ anussarathā"ti saritvā tāvadeva vissajjissati. videsāti bahuṁ
atthañca kāraṇañca āharantassa kāyacittakilamatho. sakkomīti evarūpo hi
puggalo okāsaṁ kāretvā "āpattiṁ āpannattha bhante"ti vutto "kadā kismiṁ
vatthusmin"ti vatvā "asukadivase asukasmiṁ vatthusmin"ti vutte "na sarāmi
āvuso"ti vadati, tato "saṇikaṁ bhante sarathā"ti bahuṁ vatvā sārito saritvā
vissajjeti. tenāha "sakkomī"ti. iminā nayena sabbattha attho veditabbo.
upekkhā nātimaññitabbāti upekkhā na atikkamitabbā, kattabbā
janetabbāti attho. yo hi evarūpaṁ puggalaṁ ṭhitakaṁyeva passāvaṁ karontaṁ disvāpi
"nanu āvuso nisīditabban"ti vadati, so upekkhaṁ atimaññati nāma.
[40] vacīsaṁhāroti vacanasañcāro. imehi kathitaṁ amūlaṁ antaraṁ paveseyya,
tumhe imehi idañcidañca vuttāti amūhi kathitaṁ imesaṁ antaraṁ paveseyyāti
attho. diṭṭhipaḷāsotiādīhi cittassa anārādhanīyabhāvo kathito. taṁ jānamāno
samāno garaheyyāti taṁ satthā jānamāno samāno nindeyya amheti. etaṁ
panāvuso dhammanti etaṁ kalahabhaṇḍanadhammaṁ.

footnote: 1 ma. catutthavāde 2 ma. paññāya 3 sī. gantabbaṁ, ma. paññā
footnote: 4 chaßēéa. taritabbanti 5 chaßēéa. vegāyitabbaṁ
footnote: 6 sī. suṁsumārahadaye, chaßēéa. saṁsumārahadaye

page number: 021

tañceti taṁ saññattikārakaṁ 1- bhikkhuṁ. evaṁ byākareyyāti mayā ete
suddhante patiṭṭhāpitāti avatvā yena kāraṇena saññatti 2- katā, tameva
dassento evaṁ byākareyya. tassāhaṁ 3- dhammaṁ sutvāti ettha dhammoti
sāraṇīyadhammo adhippeto. na cevattānantiādīsu "brahmalokappamāṇo hesa aggi
uṭṭhāsi, ko etamaññatra mayā nibbāpetuṁ samattho"ti hi vadanto attānaṁ
ukkaṁseti nāma. "ettakā janā vadanti, 4- okāso laddhuṁ na sakkā, ekopi
ettakamattaṁ nibbāpetuṁ samattho nāma natthī"ti vadamāno paraṁ vambheti nāma.
tadubhayampesa na karoti. dhammo panettha sammāsambuddhassa byākaraṇaṁ, tesaṁ bhikkhūnaṁ
saññattikaraṇaṁ anudhammo, tameva byākaroti nāma. na ca koci sahadhammikoti
añño cassa koci sahetuko parehi vutto vādo vā anuvādo vā
garahitabbabhāvaṁ āgacchanto nāma natthi. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
kintisuttavaṇṇanā niṭṭhitā.
-----------------
4. sāmagāmasuttavaṇṇanā
[41] evamme sutanti sāmagāmasuttaṁ. tattha sāmagāmeti sāmākānaṁ
ussannattā evaṁ laddhanāme gāme. adhunā kālakatoti 5- sampati kālaṁ katoti.
dveḷhakajātāti 6- dvejjhajātā dvebhāgajātā. bhaṇḍanādīsu bhaṇḍanaṁ
pubbabhāgakalaho, taṁ daṇḍādānādivasena paṇṇattivītikkamavasena ca vaḍḍhitaṁ kalaho,
"na tvaṁ imaṁ dhammavinayaṁ ājānāsī"tiādikaṁ viruddhavacanaṁ vivādo. vitudantāti
vijjhantā. 7- sahitammeti mama vacanaṁ atthasañhitaṁ. adhiciṇṇaṁ te viparāvattanti
yaṁ tava adhiciṇṇaṁ cirakālasevanavasena paguṇaṁ, 8- taṁ mama vādaṁ āgamma nivattaṁ.
āropito te vādoti tumhaṁ upari mayā doso āropito. cara

footnote: 1 ma. paññattakārakaṁ 2 ma. paññatti 3 chaßēéa. tāhaṁ 4 chaßēéa. vicaranti
footnote: 5 chaßēéa. kālaṅkato 6 chaßēéa. dvedhikajātāti 7 chaßēéa. vitujjantā 8 ma. paguṇaṁ vā

page number: 022

vādappamokkhāyāti bhattapuṭaṁ ādāya tantaṁ upasaṅkamitvā vādappamokkhatthāya
uttariṁ pariyesamānova cara. nibbedhehi vāti 1- atha mayā āropitavādato attānaṁ
mocesi. 2- sace pahosīti sace sakkosi. vadhoyevāti maraṇameva.
nāṭaputtiyesūti nāṭaputtassa antevāsikesu. nibbinnarūpāti
ukkaṇṭhitasabhāvā, abhivādanādīni na karonti. virattarūpāti vigatapemā. paṭivānarūpāti
tesaṁ nipaccakiriyato nivattasabhāvā. yathātanti yathāpi 3- durakkhātādisabhāve dhammavinaye
nibbinnavirattapaṭivānarūpehi bhavitabbaṁ, tatheva jātāti attho. durakkhāteti
dukkathite. duppavediteti duviññāpite. anupasamasaṁvattaniketi rāgādīnaṁ upasamaṁ kāta
asamatthe. bhinnathūpeti bhinnapatiṭṭhe. ettha hi nāṭaputtova nesaṁ patiṭṭhaṭṭhena
thūpo, so pana bhinno mato. tena vuttaṁ "bhinnathūpe"ti. appaṭissaraṇeti
tasseva abhāvena paṭissaraṇavirahite.
nanu cāyaṁ nāṭaputto nāḷandavāsiko, so kasmā pāvāyaṁ kālakatoti.
so kira upālinā gahapatinā paṭividdhasaccena dasahi gāthāhi bhāsite buddhaguṇe
sutvā uṇhaṁ lohitaṁ chaḍḍesi. atha naṁ aphāsukaṁ gahetvā pāvaṁ agamaṁsu, so
tattha kālamakāsi. kālaṁ kurumāno ca "mama laddhi aniyyānikā sāravirahitā,
mayantāva naṭṭhā, avasesajano mā apāyapūrako ahosi, sace panāhaṁ `mama
sāsanaṁ aniyyānikan'ti vakkhāmi, na saddahissanti. yannūnāhaṁ dvepi jane na
ekanīhārena uggaṇhāpeyyaṁ, te mamaccayena aññamaññaṁ vivadissanti. satthā
taṁ vivādaṁ paṭicca ekaṁ dhammakathaṁ kathessati, tato te sāsanassa mahantabhāvaṁ
jānissantī"ti.
atha naṁ eko antevāsiko upasaṅkamitvā āha "bhante tumhe dubbalā,
mayhaṁ imasmiṁ dhamme sāraṁ ācikkhatha ācariyappamāṇan"ti. āvuso tvaṁ mama
accayena sassatanti gaṇheyyāsīti. aparopi taṁ upasaṅkami, taṁ ucchedaṁ gaṇhāpesi.
evaṁ dvepi jane ekaladdhike akatvā bahū nānānīhārena uggaṇhāpetvā
kālamakāsi. te tassa sarīrakiccaṁ katvā sannipatitvā aññamaññaṁ pucchiṁsu

footnote: 1 chaßēéa. nibbeṭhehi vāti 2 chaßēéa. mocehi 3 chaßēéa. yathā ca

page number: 023

"kassāvuso ācariyo sāramācikkhī"ti. eko uṭṭhahitvā mayhanti āha.
kimācikkhīti. sassatanti. aparo taṁ paṭibāhitvā mayhaṁ sāraṁ ācikkhīti āha. evaṁ
sabbe "mayhaṁ sāraṁ ācikkhi, ahaṁ jeṭṭhako"ti aññamaññaṁ vivādaṁ vaḍḍhetvā akkose
ceva paribhāse ca hatthapādappahārādīni ca pavattetvā ekamaggena dve
agacchantā nānādisāsu pakkamiṁsu, ekacce gihī ahesuṁ.
bhagavato pana dharamānakālepi bhikkhusaṁghe vivādo na uppajji. satthā
hi tesaṁ vivādakāraṇe uppannamatteyeva sayaṁ vā gantvā te vā bhikkhū
pakkosāpetvā khantimettāpaṭisaṅkhāavihiṁsāsāraṇīyadhammesu ekaṁ kāraṇaṁ kathetvā
vivādaṁ vūpasameti. evaṁ dharamānopi saṁghassa patiṭṭhāva ahosi. parinibbāyamānopi
avivādakāraṇaṁ katvāva parinibbāyi. bhagavatā hi sutte desitā cattāro
mahāpadesā 1- yāvajjadivasā bhikkhūnaṁ patiṭṭhā ca avassayo ca. tathā khandhake
desitā cattāro mahāpadesā 2- sutte vuttāni cattāri pañhābyākaraṇāni 3- ca.
tenevāha "yo vo mayā ānanda dhammo ca vinayo ca desito paññatto, so
vo mamaccayena satthāti. 4-
[42] athakho cundo samaṇuddesoti ayaṁ thero dhammasenāpatissa
kaniṭṭhabhātiko. taṁ bhikkhū anupasampannakāle cundo samaṇuddesoti samudācaritvā
therakālepi tatheva samudācariṁsu. tena vuttaṁ "cundo samaṇuddeso"ti. upasaṅkamīti
kasmā upasaṅkami? nāṭaputte kira kālakate jambūdīpe manussā tattha tattha kathaṁ
pavattayiṁsu "nigantho nāṭaputto eko satthāti paññāyittha, tassa kālakiriyāya
sāvakānaṁ evarūpo vivādo jāto, samaṇo pana gotamo jambūdīpe cando viya
suriyo viya ca pākaṭoyeva, kīdiso nu kho samaṇe gotame parinibbute sāvakānaṁ
vivādo bhavissatī"ti. thero taṁ kathaṁ sutvā cintesi "imaṁ kathaṁ gahetvā
dasabalassa ārocessāmi, satthā ca etaṁ atthuppattiṁ katvā ekaṁ desanaṁ
kathessatī"ti. so nikkhamitvā yena sāmagāmo, yenāyasmā ānando tenupasaṅkami.

footnote: 1 aṅ. catukka. 21/180/191 2 vi. mahā. 5/305/90
footnote: 3 aṅ. catukka. 21/42/51 4 dī. mahā. 10/216/134

page number: 024

ujumeva bhagavato santikaṁ agantvā yenassa upajjhāyo āyasmā ānando
tenupasaṅkamīti attho. evaṁ kirassa ahosi "upajjhāyo me mahāpañño, so
imaṁ sāsanaṁ satthu ārocessati, atha satthā vādānurūpaṁ 1- dhammaṁ desessatī"ti.
kathāpābhaṭanti kathāmūlaṁ. mūlaṁ hi pābhaṭanti vuccati. yathāha:-
"appakenapi medhāvī pābhaṭena vicakkhaṇo
samuṭṭhāpeti attānaṁ aṇuṁ aggiṁva sandhaman"ti. 2-
dassanāyāti dassanatthāya. kiṁ paniminā bhagavā na diṭṭhapubboti. no na
diṭṭhapubbo. ayañhi āyasmā divā navavāre rattiṁ navavāreti ekāhaṁ aṭṭhārasa
vāre upaṭṭhānameva gacchati. divasassa pana satakkhattuṁ vā sahassakkhattuṁ vā
gantukāmo samānopi na akāraṇā gacchati, ekaṁ pañhuddhāraṁ 3- gahetvāva gacchati.
so taṁ divasaṁ tena gantukāmo evamāha.
ahitāya dukkhāya devamanussānanti ekasmiṁ vihāre saṁghamajjhe uppanno
vivādo kathaṁ devamanussānaṁ ahitāya dukkhāya saṁvattati? kosambikakkhandhake 4- viya hi
dvīsu bhikkhūsu vivādaṁ āpannesu tasmiṁ vihāre tesaṁ antevāsikā vivadanti, tesaṁ
ovādaṁ gaṇhanto bhikkhunīsaṁgho vivadati, tato tesaṁ upaṭṭhākā vivadanti. atha
manussānaṁ ārakkhadevatā dve koṭṭhāsā honti. tattha dhammavādīnaṁ ārakkhadevatā
dhammavādiniyo honti, adhammavādīnaṁ adhammavādiniyo honti. tato tāsaṁ
ārakkhadevatānaṁ mittā bhummadevatā bhijjanti. evaṁ paramparāya yāva brahmalokā
ṭhapetvā ariyasāvake sabbe devamanussā dve koṭṭhāsā honti. dhammavādīhi
pana adhammavādinova bahutarā honti, tato yaṁ bahūhi gahitaṁ, taṁ gaṇhanti.
dhammaṁ vissajjetvā bahutarāva adhammaṁ gaṇhanti. te adhammaṁ pūretvā viharantā
apāye nibbattanti. evaṁ ekasmiṁ vihāre saṁghamajjhe uppanno vivādo
bahunnaṁ ahitāya dukkhāya hoti.

footnote: 1 chaßēéa. tadanurūpaṁ 2 khu. jā. 27/4/2 (syā) 3 ka. pañhūḷāraṁ
footnote: 4 vi. mahā. 5/451/231

page number: 025

[43] abhiññā desitāti mahābodhimūle nisinnena paccakkhaṁ katvā
paveditā. patissayamānarūpā viharantīti upanissāya viharanti. bhagavato accayenāti
etarahi bhagavantaṁ jeṭṭhakaṁ katvā sagāravā viharanti, tumhākaṁ bhante uggatejatāya
durāsadatāya vivādaṁ janetuṁ na sakkonti, bhagavato pana accayena vivādaṁ
janeyyunti vadati. yattha pana taṁ vivādaṁ janeyyuṁ, taṁ dassento ajjhājīve vā
adhipātimokkhe vāti āha. tattha ajjhājīveti ājīvahetu vā 1- ājīvakāraṇā.
"bhikkhu uttarimanussadhammaṁ ullapati āpatti pārājikassā"tiādinā 2- nayena
parivāre paññattāni cha sikkhāpadāni, tāni ṭhapetvā sesāni sabbasikkhāpadāni
adhipātimokkhaṁ nāma. appamattako yo 3- ānandāti ajjhājīvaṁ adhipātimokkhañca
ārabbha uppannavivādo nāma yasmā parassa kathāyapi attano dhammatāyapi
sallakkhetvā supajaho hoti, tasmā "appamattako"ti vutto.
tatrāyaṁ nayo:- idhekacco "na sakkā uttarimanussadhammaṁ anullapantena
kiñci laddhun"tiādīni cintetvā ājīvahetu ājīvakāraṇā 4- uttarimanussadhammaṁ
vā ullapati sañcarittaṁ vā āpajjati, yo te vihāre vasati, so bhikkhu
arahātiādinā nayena sāmantajappanaṁ vā karoti, agilāno vā attano atthāya
paṇītabhojanāni viññāpetvā bhuñjati, bhikkhunī vā pana tāni viññāpetvā pāṭidesanīyaṁ
āpajjati, yo koci dukkaṭavatthukaṁ yaṅkiñci sūpodanaviññattimeva vā karoti,
aññataraṁ vā pana paṇṇattivītikkamaṁ karonto viharati, tamenaṁ sabrahmacārī evaṁ
sañjānanti "kiṁ imassa iminā lābhena laddhena, yo sāsane pabbajitvā micchājīvena
jīvikaṁ kappeti, paṇṇattivītikkamaṁ karotī"ti. attano dhammatāyapissa evaṁ hoti
"kissa mayhaṁ iminā lābhena, yvāhaṁ evaṁ svākkhāte dhammavinaye pabbajitvā
micchājīvena jīvikaṁ kappemi, paṇṇattivītikkamaṁ karomī"ti sallakkhetvā tato
oramati. evaṁ parassa kathāyapi attano dhammatāyapi sallakkhetvā supajaho hoti.
tena bhagavā "appamattako"ti āha.

footnote: 1 chaßēéa. ayaṁ saddo na dissati 2 vi. pa. 8/287/221 3 chaßēéa. so
footnote: 4 chaßēéa. ayaṁ pāṭho na dissati

page number: 026

magge vā hi ānanda paṭipadāya vāti lokuttaramaggaṁ patvā vivādo
nāma sabbaso vūpasammati, natthi adhigatamaggānaṁ vivādo. pubbabhāgamaggaṁ pana
pubbabhāgapaṭipadañca sandhāyetaṁ vuttaṁ.
tatrāyaṁ nayo:- ekaṁ bhikkhuṁ manussā lokuttaradhamme sambhāventi. so
saddhivihārikādayo āgantvā vanditvā ṭhite pucchati "kiṁ āgatatthā"ti.
manasikātabbaṁ kammaṭṭhānaṁ pucchituṁ bhanteti. nisīdatha, khaṇeneva arahattaṁ pāpetuṁ
samatthaṁ kammaṭṭhānakathaṁ ācikkhissāmīti vatvā vadati:- "idha bhikkhu attano
vasanaṭṭhānaṁ pavisitvā nisinno mūlakammaṭṭhānaṁ manasikaroti, tassa taṁ manasikaroto
obhāso uppajjati. ayaṁ paṭhamamaggo nāma. so dutiyaṁ obhāsañāṇaṁ nibbatteti,
dutiyamaggo adhigato hoti, evaṁ tatiyaṁ catutthañca. ettāvatā maggappatto ceva
phalappatto ca hotī"ti. atha te bhikkhū "akhīṇāsavo nāma evaṁ kammaṭṭhānaṁ
kathetuṁ na sakkoti, addhā ayaṁ khīṇāsavo"ti niṭṭhaṁ gacchanti.
so aparena samayena kālaṁ karoti. samantā bhikkhācāragāmehi manussā
āgantvā pucchanti "kenaci bhante thero pañhaṁ pucchito"ti. upāsakā pubbe
ca therena pañho kathito amhākanti. te pupphamaṇḍapaṁ pupphakūṭāgāraṁ sajjetvā
suvaṇṇena akkhipidhānamukhapidhānādiṁ kāretvā gandhamālādīhi pūjetvā sattāhaṁ
sādhukīḷaṁ kīḷetvā jhāpetvā aṭṭhīni ādāya cetiyaṁ karonti. aññe āgantukā
vihāraṁ 1- āgantvā pāde dhovitvā "mahātheraṁ passissāma, 1- kahaṁ āvuso
mahāthero"ti pucchanti. parinibbuto bhanteti. dukkaraṁ āvuso therena kataṁ
maggaphalāni nibbattantena, pañhaṁ pucchittha āvusoti. bhikkhūnaṁ kammaṭṭhānaṁ
kathento iminā niyāmena kathesi bhanteti. neso āvuso maggo, vipassanūpakkileso
nāmesa, na tumhe jānātha, puthujjano āvuso theroti. te kalahaṁ karontā
uṭṭhahitvā "sakalavihāre bhikkhū ca bhikkhācāragāmesu manussā ca na jānanti,
tumheyeva jānātha. kataramaggena tumhe āgatā, kiṁ vo vihāradvāre cetiyaṁ na

footnote: 1-1 ma. ma. āgatā pāde dhovetvā mahātheraṁ passissāmāti gantvā

page number: 027

diṭṭhan"ti evaṁvādīnaṁ pana bhikkhūnaṁ sataṁ vā, hotu sahassaṁ vā, yāva taṁ laddhiṁ
nappajahanti, saggopi maggopi vāritoyeva.
aparopi tādisova kammaṭṭhānaṁ kathento evaṁ katheti:- citteneva tīsu
uddhanesu tīṇi kapallāni āropetvā heṭṭhā aggiṁ katvā citteneva attano
dvattiṁsākāraṁ uppāṭetvā kapallesu pakkhipitvā citteneva daṇḍakena parivattetvā
parivattetvā bhajjitabbaṁ, yā jhāyamāne chārikā hoti, sā mukhavātena
palāsetabbā. ettakena dhutapāpo nāmesa samaṇo hoti. sesaṁ purimanayeneva
vitthāretabbaṁ.
aparo evaṁ katheti:- citteneva mahācāṭiṁ ṭhapetvā matthuṁ yojetvā
citteneva attano dvattiṁsākāraṁ uppāṭetvā tattha pakkhipitvā matthuṁ otāretvā
manthitabbaṁ. mathiyamānaṁ vilīyati, vilīne upari pheṇo uggacchati. so pheṇo
paribhuñjitabbo. ettāvatā vo amataṁ paribhuttaṁ nāma bhavissati. ito paraṁ "atha
te bhikkhū"tiādi sabbaṁ purimanayeneva vitthāretabbaṁ.
[44] idāni yo evaṁ vivādo uppajjeyya, tassa mūlaṁ dassento
chayimānītiādimāha. tattha agāravoti gāravavirahito. appatissoti appaṭissayo
anīcavutti. ettha pana yo bhikkhu satthari dharamāne tīsu kālesu upaṭṭhānaṁ
na yāti, satthari anupāhane caṅkamante saupāhano caṅkamati, nīce caṅkame
caṅkamante ucce caṅkame caṅkamati, heṭṭhā vasante upari vasati, satthu
dassanaṭṭhāne ubho aṁse pārupati, chattaṁ dhāreti, upāhanaṁ dhāreti, nahānatitthe
uccāraṁ vā passāvaṁ vā karoti, parinibbute vā pana cetiyaṁ vandituṁ na gacchati,
cetiyassa paññāyanaṭṭhāne satthu dassanaṭṭhāne vuttaṁ sabbaṁ karoti, aññehi ca
bhikkhūhi "kasmā evaṁ karosi, na idaṁ vaṭṭati, sammāsambuddhassa nāma lajjituṁ
vaṭṭatī"ti vutte "tuṇhī hohi, 1- kiṁ buddho buddhoti vadasī"ti bhaṇati, ayaṁ
satthari agāravo nāma.

footnote: 1 ma. hoti

page number: 028

yo pana dhammassavane saṅghuṭṭhe sakkaccaṁ na gacchati, sakkaccaṁ dhammaṁ na
suṇāti, niddāyati sallapento vā nisīdati, sakkaccaṁ na gaṇhāti na dhāreti,
"kiṁ dhamme agāravaṁ karosī"ti vutte "tuṇhī hohi, dhammo dhammoti vadasi, 1-
kiṁ dhammo nāmā"ti vadati, ayaṁ dhamme agāravo nāma.
yo pana therena bhikkhunā anajjhiṭṭho dhammaṁ deseti, nisīdati pañhaṁ
katheti, vuḍḍhe bhikkhū ghaṭṭento gacchati, tiṭṭhati nisīdati, dussapallatthikaṁ vā
hatthapallatthikaṁ vā karoti, saṁghamajjhe ubho aṁse pārupati, chattupāhanaṁ dhāreti,
"bhikkhusaṁghassa lajjituṁ vaṭṭatī"ti vuttepi "tuṇhī hohi, saṁgho saṁghoti vadasi, kiṁ
saṁgho, migasaṅgho ajasaṅghotiādīni vadati, ayaṁ saṁghe agāravo nāma. ekabhikkhusmimpi
hi agārave kate saṁghe katoyeva hoti. tisso sikkhā pana aparipūrayamānova
sikkhāya na paripūrakārī 2- nāma.
ajjhattaṁ vāti attani vā attano parisāya vā. bahiddhā vāti parasmiṁ
vā parassa parisāya vā.
[46] idāni ayaṁ cha ṭhānāni nissāya uppannavivādo vaḍḍhento yāni
adhikaraṇāni pāpuṇāti, tāni dassetuṁ cattārimānītiādimāha. tattha vūpasamanatthāya
pavattamānehi samathehi adhikātabbānīti adhikaraṇāni. vivādova taṁ adhikaraṇaṁ ca
vivādādhikaraṇaṁ. itaresupi eseva nayo.
idāni imānipi cattāri adhikaraṇāni patvā upari vaḍḍhento sopi
vivādo yehi samathehi vūpasammati, tesaṁ dassanatthaṁ satta kho panimetiādimāha.
tattha adhikaraṇāni samenti vūpasamentīti adhikaraṇasamathā. uppannuppannānanti
uppannānaṁ uppannānaṁ. adhikaraṇānanti etesaṁ vivādādhikaraṇādīnaṁ catunnaṁ.
samathāya vūpasamāyāti samanatthañceva vūpasamanatthañca. sammukhāvinayo dātabbo.pe.
tiṇavatthārakoti ime satta samathā dātabbā.
tatrāyaṁ vinicchayakathā:- adhikaraṇesu tāva dhammoti vā adhammoti vāti
aṭṭhārasahi vatthūhi vivadantānaṁ bhikkhūnaṁ yo vivādo, idaṁ vivādādhikaraṇaṁ nāma.

footnote: 1 sī., ka. vadasi, evamuparipi 2 sī., ma., ka. agāravo

page number: 029

sīlavipattiyā vā ācāradiṭṭhiājīvavipattiyā vā anuvadantānaṁ yo anuvādo
upavadanā ceva codanā ca, idaṁ anuvādādhikaraṇaṁ nāma. mātikāyaṁ āgatā
pañca vibhaṅge dveti satta āpattikkhandhā āpattādhikaraṇaṁ nāma. yaṁ saṁghassa
apalokanādīnaṁ catunnaṁ kammānaṁ karaṇaṁ, idaṁ kiccādhikaraṇaṁ nāma.
tattha vivādādhikaraṇaṁ dvīhi samathehi sammati sammukhāvinayena ca yebhuyyasikāya
ca. sammukhāvinayeneva sammamānaṁ yasmiṁ vihāre uppannaṁ, tasmiṁyeva vā, aññattha
vūpasametuṁ gacchantānaṁ antarāmagge vā, yattha gantvā saṁghassa niyyātitaṁ, tattha
saṁghena vā gaṇena vā vūpasametuṁ asakkonte tattheva ubbāhikāya sammatapuggalehi
vā vinicchituṁ sammati. evaṁ sammamāne pana tasmiṁ yā saṁghasammukhatā, dhammasammukhatā,
vinayasammukhatā, puggalasammukhatā, ayaṁ sammukhāvinayo nāma.
tattha ca kārakasaṁghassa sāmaggivasena sammukhībhāvo saṁghasammukhatā. sametabbassa
vatthuno bhūtatā dhammasammukhatā. yathā taṁ sametabbaṁ tatheva, samanaṁ vinayasammukhatā.
yo ca vivadati, yena ca vivadati, tesaṁ ubhinnaṁ atthapaccatthikānaṁ sammukhībhāvo
puggalasammukhatā. ubbāhikāya vūpasamane panettha saṁghasammukhatā parihāyati. evaṁ
tāva sammukhāvinayeneva sammati.
sace panevampi na sammati, atha naṁ ubbāhikāya sammatā bhikkhū "na mayaṁ
sakkoma vūpasametun"ti saṁghasseva niyyātenti. tato saṁgho pañcaṅgasamannāgataṁ bhikkhuṁ
salākagāhakaṁ sammannitvā tena guḷhakavivaṭṭakasakaṇṇajappakesu tīsu salākagāhesu
aññataravasena salākaṁ gāhetvā sannipatitaparisāya dhammavādīnaṁ yebhuyyatāya yathā te
dhammavādino vadanti, evaṁ vūpasantaṁ adhikaraṇaṁ sammukhāvinayena ca yebhuyyasikāya ca
vūpasantaṁ hoti. tattha sammukhāvinayo vuttanayova. yaṁ pana yebhuyyasikāya kammassa
karaṇaṁ, ayaṁ yebhuyyasikā nāma. evaṁ vivādādhikaraṇaṁ dvīhi samathehi sammati.
anuvādādhikaraṇaṁ catūhi samathehi sammati sammukhāvinayena ca sativinayena ca
amuḷhavinayena ca tassapāpiyasikāya ca. sammukhāvinayeneva sammamānaṁ yo ca
anuvadati, yañca anuvadati, tesaṁ vacanaṁ sutvā sace kāci āpatti natthi, ubho

page number: 030

khamāpetvā, sace atthi, ayaṁ nāmettha āpattīti evaṁ vinicchitaṁ vūpasammati. tattha
sammukhāvinayalakkhaṇaṁ vuttanayameva.
yadā pana khīṇāsavassa bhikkhuno amūlikāya sīlavipattiyā anuddhaṁsitassa
sativinayaṁ yācamānassa saṁgho ñatticatutthena kammena sativinayaṁ deti, tadā
sammukhāvinayena ca sativinayena ca vūpasantaṁ hoti. dinne pana sativinaye puna tasmiṁ
puggale kassaci anuvādo na ruhati.
yadā ummattako bhikkhu ummādavasena kate assāmaṇake ajjhācāre
"saratāyasmā evarūpiṁ āpattin"ti bhikkhūhi vuccamāno "ummattakena me āvuso
etaṁ kataṁ, nāhantaṁ sarāmī"ti bhaṇantopi bhikkhūhi codiyamānova puna acodanatthāya
amuḷhavinayaṁ yācati, saṁgho cassa ñatticatutthena kammena amuḷhavinayaṁ deti, tadā
sammukhāvinayena ca amuḷhavinayena ca vūpasantaṁ hoti. dinne pana amuḷhavinaye
puna tasmiṁ puggale kassaci tappaccayā anuvādo na ruhati.
yadā pana pārājikena pārājikasāmantena vā codiyamānassa aññenāññaṁ
paṭicarato pāpussannatāya pāpiyassa puggalassa "sacāyaṁ acchinnamūlo bhavissati,
sammā vattitvā osāraṇaṁ labhissati, sace chinnamūlo, ayamevassa nāsanā
bhavissatī"ti maññamāno saṁgho ñatticatutthena kammena tassapāpiyasikaṁ karoti, tadā
sammukhāvinayena ceva tassapāpiyasikāya ca vūpasantaṁ hoti. evaṁ anuvādādhikaraṇaṁ
catūhi samathehi sammati.
āpattādhikaraṇaṁ tīhi samathehi sammati sammukhāvinayena ca paṭiññātakaraṇena
ca tiṇavatthārakena ca. tassa sammukhāvinayeneva vūpasamo natthi. yadā pana ekassa
vā bhikkhuno santike saṁghagaṇamajjhesu vā bhikkhu lahukaṁ āpattiṁ deseti, tadā
āpattādhikaraṇaṁ sammukhāvinayena paṭiññātakaraṇena ca vūpasammati. tattha sammukhāvinayo
tāva yo ca deseti, yassa ca deseti, tesaṁ sammukhatā. sesaṁ vuttanayameva,
puggalassa ca gaṇassa ca desanākāle saṁghasammukhatā parihāyati. yampanettha 1- "ahaṁ

footnote: 1 sī., ma. yā panettha

page number: 031

bhante itthannāmaṁ āpattiṁ āpanno"ti ca, "āma passāmī"ti ca paṭiññātāya
"āyatiṁ saṁvareyyāsī"ti karaṇaṁ, taṁ paṭiññātakaraṇaṁ nāma. saṁghādisesaparivāsādiyācanā
paṭiññā parivāsādīnaṁ dānaṁ paṭiññātakaraṇaṁ nāma.
dvepakkhajātā pana bhaṇḍanakārakā bhikkhū bahuṁ assāmaṇakaṁ ajjhācāraṁ
caritvā puna lajjidhamme uppanne "sace mayaṁ imāhi āpattīhi aññamaññaṁ
kāressāma, siyāpi taṁ adhikaraṇaṁ kakkhalatāya saṁvatteyyā"ti aññamaññaṁ āpattiyā
kārāpane dosaṁ disvā yadā tiṇavatthārakakammaṁ karonti, tadā āpattādhikaraṇaṁ
sammukhāvinayena ca tiṇavatthārakena ca sammati. tatra hi yattakā hatthapāsupagatā
"na me taṁ khamatī"ti evaṁ diṭṭhāvikammaṁ akatvā "dukkaṭaṁ kammaṁ puna kātabbaṁ
kamman"ti na ukkoṭenti, niddampi okkantā honti, sabbesampi ṭhapetvā
thullavajjañca gihipaṭisaṁyuttañca sabbāpattiyo vuṭṭhahanti, evaṁ āpattādhikaraṇaṁ
tīhi samathehi sammati. kiccādhikaraṇaṁ ekena samathena sammati sammukhāvinayeneva.
imāni cattāri adhikaraṇāni yathānurūpaṁ imehi sattahi samathehi sammanti.
tena vuttaṁ "uppannuppannānaṁ adhikaraṇānaṁ samathāya vūpasamāya sammukhāvinayo
dātabbo .pe. tiṇavatthārako"ti. ayamettha vinicchayanayo, vitthāro pana
samathakkhandhake 1- āgatoyeva. vinicchayopissa samantapāsādikāya vutto.
[47] yo panāyaṁ imasmiṁ sutte "idhānanda bhikkhū vivadantī"tiādiko
vitthāro vutto, so etena nayena saṅkhepatova vuttoti veditabbo. tattha
dhammotiādīsu suttantapariyāyena tāva dasa kusalakammapathā dhammo, akusalakammapathā
adhammo. tathā "cattāro satipaṭṭhānā"ti heṭṭhā āgatā sattatiṁsabodhipakkhiyadhammā,
tayo satipaṭṭhānā tayo sammappadhānā tayo iddhipādā cha indriyāni cha
balāni aṭṭha bojjhaṅgā navaṅgiko maggo cāti, cattāro upādānā pañca
nīvaraṇānītiādayo saṅkiliṭṭhadhammā cāti ayaṁ adhammo.
tattha yaṅkiñci ekaṁ adhammakoṭṭhāsaṁ gahetvā "imaṁ adhammaṁ dhammoti
karissāma, evaṁ amhākaṁ ācariyakulaṁ niyyānikaṁ bhavissati, mayañca loke pākaṭā

footnote: 1 vi. cū 6/185-242/218-173

page number: 032

bhavissāmā"ti taṁ adhammaṁ "dhammo ayan"ti kathentā dhammoti vivadanti. tatheva
dhammakoṭṭhāsesu ekaṁ gahetvā "adhammo ayan"ti kathentā adhammoti vivadanti.
vinayapariyāyena pana bhūteneva vatthunā codetvā sāretvā yathāpaṭiññāya
kātabbaṁ kammaṁ dhammo nāma, abhūtena pana vatthunā acodetvā asāretvā
appaṭiññāya kattabbaṁ kammaṁ adhammo nāma. tesupi adhammaṁ "dhammo ayan"ti
kathentā dhammoti vivadanti, dhammaṁ "adhammo ayan"ti kathentā adhammoti vivadanti.
suttantapariyāyena pana rāgavinayo dosavinayo mohavinayo saṁvaro pahānaṁ
paṭisaṅkhāti ayaṁ vinayo nāma, rāgādīnaṁ avinayo asaṁvaro appahānaṁ appaṭisaṅkhāti
ayaṁ avinayo nāma. vinayapariyāyena vatthusampatti ñattisampatti anussāvanasampatti
sīmāsampatti parisasampattīti ayaṁ vinayo nāma, vatthuvipatti .pe. parisavipattīti
ayaṁ avinayo nāma. tesupi yaṅkiñci avinayaṁ "avinayo ayan"ti kathentā vinayoti
vivadanti, vinayaṁ avinayoti kathentā avinayoti vivadanti.
dhammanetti samanumajjitabbāti dhammarajju anumajjitabbā ñāṇena ghaṁsitabbā
upaparikkhitabbā. sā panesā dhammanetti iti kho vaccha ime dasadhammā akusalā
dasadhammā kusalā"ti evaṁ mahāvacchagottasutte 1- āgatāti vuttā. sāeva vā
hotu, yo vā idha dhammo ca vinayo ca vutto. yathā tattha sametīti yathā
tāya dhammanettiyā sameti, dhammo dhammova hoti, adhammo adhammova, vinayo
vinayova hoti, avinayo avinayova.
tathā tanti evantaṁ adhikaraṇaṁ vūpasametabbaṁ. ekaccānaṁ adhikaraṇānanti
idha vivādādhikaraṇameva dassitaṁ, sammukhāvinayo pana na kismiñci adhikaraṇe
na labbhati.
[48] taṁ panetaṁ yasmā dvīhi samathehi sammati sammukhāvinayena ca
yebhuyyasikāya ca, tasmā heṭṭhā mātikāya ṭhapitānukkamena idāni sativinayassa vāre
pattepi taṁ avatvāva vivādādhikaraṇeyeva 2- tāva dutiyasamathaṁ dassento kathañcānanda

footnote: 1 maßēéa. 13/193-200/170-178 2 ka. vivādādhikaraṇasseva

page number: 033

yebhuyyasikātiādimāha. tattha bahutarāti antamaso dvīhi tīhipi atirekatarā.
sesamettha heṭṭhā vuttanayeneva veditabbaṁ.
[49] idāni heṭṭhā avitthāritaṁ sativinayaṁ ādiṁ katvā vitthāritāvasesasamathe
paṭipāṭiyā vitthāretuṁ kathañcānanda sativinayotiādimāha. tattha
pārājikasāmantena vāti dve sāmantāni khandhasāmantañca āpattisāmantañca.
tattha pārājikāpattikkhandho, saṁghādisesāpattikkhandho, thullaccayapācittiyapāṭi-
desanīyadukkaṭadubbhāsitāpattikkhandhoti evaṁ purimassa pacchimakkhandhaṁ khandhasāmantaṁ
nāma hoti. paṭhamapārājikassa pana pubbabhāge dukkaṭaṁ, sesānaṁ thullaccayanti idaṁ
āpattisāmantaṁ nāma. tattha khandhasāmante pārājikasāmantaṁ vā garukāpatti
nāma hoti. saratāyasmāti saratu āyasmā. ekaccānaṁ adhikaraṇānanti idha
anuvādādhikaraṇameva dassitaṁ.
[50] bhāsitaparikantanti vācāya bhāsitaṁ kāyena ca parakantaṁ, parikkamitvā 1-
katanti attho. ekaccānanti idhāpi anuvādādhikaraṇameva adhippetaṁ. paṭiññātakaraṇe
"ekaccānan"ti āpattādhikaraṇaṁ dassitaṁ.
[52] davāti sahasā. ravāti aññaṁ bhaṇitukāmena aññaṁ vuttaṁ. evaṁ kho
ānanda tassapāpiyasikā hotīti tassa puggalassa pāpussannatā pāpiyasikā hoti.
iminā kammassa vatthu dassitaṁ. evarūpassa hi puggalassa taṁ 2- kammaṁ kātabbaṁ.
kammena hi adhikaraṇassa vūpasamo hoti, na puggalassa pāpussannatāya. idhāpica
anuvādādhikaraṇameva adhikaraṇanti veditabbaṁ.
[53] kathañcānanda tiṇavatthārakoti ettha idaṁ kammaṁ
tiṇavatthārakasadisattā tiṇavatthārakoti vuttaṁ. yathā hi gūthaṁ vā muttaṁ vā ghaṭṭiyamānaṁ
duggandhatāya bādhati, tiṇehi avattharitvā sampaṭicchāditassa panassa so gandho na
bādhati, evameva yaṁ adhikaraṇaṁ thūlaṁ 3- mūlānumūlaṁ gantvā avūpasamamānaṁ 4- kakkhalatāya
vāḷatāya bhedāya saṁvattati, taṁ iminā kammena vūpasantaṁ gūthaṁ viya tiṇavatthārakena

footnote: 1 ka. parikkhipitvā 2 chaßēéa. ayaṁ pāṭho na dissati
footnote: 3 chaßēéa. ayaṁ pāṭho na dissati 4 chaßēéa. vūpasamiyamānaṁ

page number: 034

paṭicchannaṁ vūpasantaṁ hotīti idaṁ kammaṁ tiṇavatthārakasadisattā tiṇavatthārakoti vuttaṁ.
tassa idhānanda bhikkhūnaṁ bhaṇḍanajātānantiādivacanena ākāramattameva dassitaṁ,
khandhake āgatāyeva panettha kammavācā pamāṇaṁ. ßēhapetvā thullavajjaṁ ṭhapetvā
gihipaṭisaṁyuttanti ettha pana thullavajjanti thullavajjaṁ pārājikañceva
saṁghādisesañca. gihipaṭisaṁyuttanti gihīnaṁ hīnena khuṁsanavambhanadhammikapaṭissavesu
āpannāapatti. adhikaraṇānanti idha āpattādhikaraṇameva veditabbaṁ. kiccādhikaraṇassa
pana vasena idha na kiñci vuttaṁ. kiñcāpi na vuttaṁ, sammukhāvinayeneva panassa vūpasamo
hotīti veditabbo.
[54] chayime ānanda dhammā sāraṇīyāti heṭṭhā kalahavasena suttaṁ
āraddhaṁ, upari sāraṇīyadhammā āgatā. iti yathānusandhināva desanā āgatā 1-
hoti. heṭṭhā kosambiyasutte 2- pana sotāpattimaggasammādiṭṭhi kathitā, imasmiṁ
sutte sotāpattiphalasammādiṭṭhi vuttāti veditabbā. aṇunti appasāvajjaṁ. thūlanti
mahāsāvajjaṁ. sesamettha uttānatthamevāti.
papañcasūdaniyā majjhimanikāyaṭṭhakathāya
sāmagāmasuttavaṇṇanā niṭṭhitā.
--------------------
5. sunakkhattasuttavaṇṇanā
[55] evamme sutanti sunakkhattasuttaṁ. tattha aññāti arahattaṁ.
byākatāti khīṇā jātītiādīhi catūhi padehi kathitā. adhimānenāti appatte
pattasaññino, anadhigate adhigatasaññino hutvā adhigataṁ amhehīti mānena byākariṁsu.
[56] evañcettha sunakkhatta tathāgatassa hotīti sunakkhatta ettha
etesaṁ bhikkhūnaṁ aññaṁ byākaraṇe 3- "idaṁ ṭhānaṁ etesaṁ avibhūtaṁ andhakāraṁ, tenime
anadhigate adhigatasaññino, handa nesaṁ visodhetvā pākaṭaṁ katvā dhammaṁ desemī"ti
evaṁ 4- tathāgatassa hoti. atha ca panidhekacce .pe. tassapi hoti aññathattanti

footnote: 1 chaßēéa. gatā 2 ma. mū. 12/492/436
footnote: 3 chaßēéa. pañhabyākaraṇe 4 chaßēéa. evañca

page number: 035

bhagavā paṭipannakānaṁ dhammaṁ deseti. yattha pana icchācāre ṭhitā ekacce
moghapurisā honti, tatra bhagavā passati "ime imaṁ pañhaṁ uggahetvā
ajānitvāva jānantā viya appatte pattasaññino hutvā gāmanigamādīsu
visevamānā vicarissanti, tantesaṁ bhavissati dīgharattaṁ ahitāya dukkhāyā"ti,
evamassāyaṁ icchācāre ṭhitānaṁ kāraṇā paṭipannakānampi atthāya "dhammaṁ desessāmī"ti
uppannassa cittassa aññathābhāvo hoti. taṁ sandhāyetaṁ vuttaṁ.
[58] lokāmisādhimuttoti vaṭṭāmisakāmāmisalokāmisabhūtesu pañcasu kāmaguṇesu
adhimutto tanninno taggaruko tappabbhāro. tappaṭirūpīti kāmaguṇasabhāvo.
āneñjapaṭisaṁyuttāyāti āneñjasamāpattipaṭisaṁyuttāya. saṁseyyāti katheyya.
āneñjasaṁyojanena hi kho visaṁyuttoti āneñjasamāpattisaṁyojanena visaṁsaṭṭho.
lokāmisādhimuttoti evarūpo hi lūkhacīvaradharo mattikāpattaṁ ādāya attano
sadisehi 1- katipayehi saddhiṁ paccantaṁ janapadaṁ gacchati, gāmaṁ piṇḍāya paviṭṭhakāle
manussā disvā "mahāpaṁsukūlikā āgatā"ti yāgubhattādīni sampādetvā sakkaccaṁ
dānaṁ denti, bhattakicce niṭṭhite anumodanaṁ sutvā "svepi bhante idheva
piṇḍāya pavisathā"ti vadanti. alaṁ upāsakā, ajjāpi vo bahunnaṁ dinnanti.
tenahi bhante antovassaṁ idha vaseyyāthāti adhivāsetvā vihāramaggaṁ pucchitvā
vihāraṁ gacchanti. tattha senāsanaṁ gahetvā pattacīvaraṁ paṭisāmenti. sāyaṁ eko
āvāsiko te bhikkhū pucchati "kattha piṇḍāya caritthā"ti? asukagāmeti.
bhikkhāsampannāti? āma evarūpā nāma manussānaṁ saddhā hoti. "ajjeva nu kho
ete edisā, niccampi edisā"ti? saddhā te manussā niccampi edisā, te
nissāyeva ayaṁ vihāro vaḍḍhatīti. tato te paṁsukūlikā punappunaṁ tesaṁ vaṇṇaṁ
kathenti, divasāvasesaṁ kathetvā rattimpi kathenti. ettāvatā icchācāre ṭhitassa
sīsaṁ nikkhantaṁ hoti udaraṁ phālitaṁ. 2- evaṁ lokāmisādhimutto veditabbo.
[59] idāni āneñjasamāpattilābhiadhimānikaṁ dassento ṭhānaṁ kho
panetantiādimāha. āneñjadhimuttassāti kilesasiñcanavirahitāsu heṭṭhimāsu chasu

footnote: 1 ma. parisehi 2 ṭīkā. phalitaṁ

page number: 036

samāpattīsu adhimuttassa tanninnassa taggaruno tappabbhārassa. se pavutteti taṁ
pavuttaṁ. chasamāpattilābhino hi adhimānikassa pañcakāmaguṇāmisabandhanā
patitapaṇḍupalāso viya upaṭṭhāti. tenetaṁ vuttaṁ.
[60] idāni ākiñcaññāyatanasamāpattilābhino adhimānikassa nighaṁsaṁ dassetuṁ
ṭhānaṁ kho panātiādimāha. tattha dvedhā bhinnāti majjhe bhinnā.
appaṭisandhikāti khuddakā muṭṭhipāsāṇamattā jatunā vā silesena vā allīyāpetvā
paṭisandhātuṁ sakkā. mahantaṁ pana kuṭāgārappamāṇaṁ sandhāyetaṁ vuttaṁ. se bhinneti
taṁ bhinnaṁ. uparisamāpattilābhino hi heṭṭhā samāpatti dvedhā bhinnā selā viya
hoti, taṁ samāpajjissāmīti cittaṁ na uppajjati. tenetaṁ vuttaṁ.
[61] idāni nevasaññānāsaññāyatanalābhino adhimānikassa nighaṁsaṁ dassento
ṭhānaṁ kho panātiādimāha. tattha se vanteti taṁ vantaṁ. aṭṭhasamāpattilābhino
hi heṭṭhā samāpattiyo vantasadisā hutvā upaṭṭhahanti, puna samāpajjissāmīti
cittaṁ na uppajjati. tenetaṁ vuttaṁ.
[62] idāni khīṇāsavassa nighaṁsaṁ dassento ṭhānaṁ kho panātiādimāha.
tattha se ucchinneti taṁ ucchinnaṁ. 1- uparisamāpattilābhino hi heṭṭhāsamāpatti
mūlacchinnatālo viya upaṭṭhāti, taṁ samāpajjisāmīti cittaṁ na uppajjati. tenetaṁ
vuttaṁ.
[63] ßēhānaṁ kho panetanti pāṭiyekko anusandhi. heṭṭhā hi samāpattilābhino
adhimānikassāpi khīṇāsavassāpi nighaṁso kathito, sukkhavipassakassa pana
adhimānikassāpi khīṇāsavassāpi na kathito. tesaṁ dvinnampi nighaṁsaṁ dassetuṁ imaṁ
desanaṁ ārabhi. taṁ pana paṭikkhittaṁ. samāpattilābhino hi adhimānikassa nighaṁse
kathite sukkhavipassakassāpi adhimānikassa kathitova hoti, samāpattilābhino ca
khīṇāsavassa kathite sukkhavipassakassa khīṇāsavassāpi kathitova hoti. etesaṁ pana
dvinnaṁ bhikkhūnaṁ sappāyāsappāyaṁ kathetuṁ imaṁ desanaṁ ārabhi.

footnote: 1 chaßēéa. se ucchinnamūleti so ucchinnamūlo

page number: 037

tattha siyā:- puthujjanassa tāva ārammaṇaṁ asappāyaṁ hotu, khīṇāsavassa
kathaṁ asappāyanti. yadaggena puthujjanassa asappāyaṁ, tadaggena khīṇāsavassāpi
asappāyameva. visaṁ nāma jānitvā khāditampi ajānitvā khāditampi visameva.
na hi khīṇāsavenapi "ahaṁ khīṇāsavo"ti asaṁvutena bhavitabbaṁ. 1- khīṇāsavenapi
yuttappaṭiyutteneva 2- bhavituṁ vaṭṭati.
[64] tattha samaṇenāti buddhasamaṇena. chandarāgabyāpādenāti so
avijjāsaṅkhāto visadoso chandarāgena ca byāpādena ca ruppati kuppati.
asappāyānīti avaḍḍhikarāni ārammaṇāni. anuddhaṁseyyāti soseyya milāpeyya.
saupādisesanti sagahaṇasesaṁ, upāditabbaṁ gaṇhitabbaṁ idha upādīti vuttaṁ. analaṁ
ca te antarāyāyāti jīvitantarāyaṁ te kātuṁ asamatthaṁ. rajosūkanti rajo ca
vīhisukādi ca sūkaṁ. asucivisadosoti 3- so ca visadoso. tadubhayenāti yā sā
asappāyakiriyā yo ca visadoso, tena ubhayena. puthuttanti mahantabhāvaṁ.
evameva khoti ettha saupādānasalluddhāro viya appahīno avijjāvisadoso
daṭṭhabbo, asappāyakiriyāya ṭhitabhāvo viya chasu dvāresu asaṁvutakālo, tadubhayena
vaṇe puthuttagate maraṇaṁ viya sikkhaṁ paccakkhāya hīnāyāvattanaṁ, maraṇamattadukkhaṁ viya
aññatarāya garukāya saṅkiliṭṭhāya āpattiyā āpajjanaṁ daṭṭhabbaṁ. sukkapakkhepi
imināva nayena opammasaṁsandanaṁ veditabbaṁ.
[65] satiyā etaṁ adhivacananti ettha sati paññāgatikā. lokikāya
paññāya lokikā hoti, lokuttarāya lokuttarā. ariyāyetaṁ paññāyāti parisuddhāya
vipassanāpaññāya.
idāni khīṇāsavassa balaṁ dassento so vatātiādimāha. tattha saṁvutakārīti
pihitakārī. iti viditvā nirupadhīti evaṁ jānitvā kilesupadhippahānā nirupadhi
hoti, nirupādānoti attho. upadhisaṅkhaye vimuttoti upadhīnaṁ saṅkhayabhūte nibbāne
ārammaṇato vimutto. upadhisminti kāmūpadhismiṁ. kāyaṁ upasaṁharissatīti kāyaṁ
allīyāpessati. idaṁ vuttaṁ hoti:- taṇhakkhaye nibbāne ārammaṇato vimutto

footnote: 1 sī., ka. caritabbaṁ 2 chaßēéa. yuttapayutteneva 3 chaßēéa. asu ca visadosoti

page number: 038

khīṇāsavo pañca kāmaguṇe sevituṁ, kāyaṁ vā upasaṁharissatīti cittaṁ vā
uppādessatīti netaṁ ṭhānaṁ vijjati. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
sunakkhattasuttavaṇṇanā niṭṭhitā.
-------------
6. āneñjasappāyasuttavaṇṇanā
[66] evamme sutanti āneñjasappāyasuttaṁ. tattha aniccāti hutvā
abhāvaṭṭhena aniccā. kāmāti vatthukāmāpi kilesakāmāpi. tucchāti
niccasāradhuvasārāttasāravirahitattā rittā, na pana natthīti gahetabbā. na hi
tucchamuṭṭhīti vutte muṭṭhi nāma natthīti vuttaṁ hoti. yassa pana abbhantare kiñci
natthi, so vuccati tuccho. musāti nassanakā. 1- mosadhammāti nassanasabhāvā, khettaṁ
viya vatthu viya hiraññasuvaṇṇaṁ viya ca na paññāyittha, katipāheneva supinake diṭṭhā
viya nassanti na paññāyanti. tena vuttaṁ "mosadhammā"ti. māyākatametanti
yathā māyāya udakaṁ maṇīti katvā dassitaṁ, badarapaṇṇaṁ 2- kahāpaṇoti katvā dassitaṁ,
aññaṁ vā pana evarūpaṁ dassanūpacāre ṭhitasseva tathā paññāyati, upacārātikkamato
paṭṭhāya pākatikameva paññāyati. evameva 3- kāmāpi ittarapaccupaṭṭhānaṭṭhena
"māyākatan"ti vuttā. yathā ca māyākāro udakādīni maṇiādīnaṁ vasena dassento
vañceti. evaṁ kāmāpi aniccādisabhāvaṁ niccādivasena 4- dassentā vañcentīti
vañcanakaṭṭhenapi "māyākatan"ti vuttā. bālalāpananti mayhaṁ putto, mayhaṁ dhītā,
mayhaṁ hiraññaṁ, mayhaṁ suvaṇṇanti evaṁ bālānaṁ lāpanato bālalāpanaṁ. diṭṭhadhammikā
kāmāti mānusakā pañcakāmaguṇā. samparāyikāti te ṭhapetvā avasesā.
diṭṭhadhammikā kāmasaññāti mānusake kāme ārabbha uppannasaññā. ubhayametaṁ
māradheyyanti ete kāmā ca kāmasaññā ca ubhayampi māradheyyaṁ. yehi ubhayametaṁ

footnote: 1 chaßēéa. nāsanakā 2 chaßēéa. badaripaṇṇaṁ 3 chaßēéa. evaṁ
footnote: 4 chaßēéa. aniccādīni niccādibhāvaṁ

page number: 039

gahitaṁ, tesaṁ hi upari māro vasaṁ vatteti. taṁ sandhāya "ubhayametaṁ māradheyyan"ti
vuttaṁ.
mārassesa visayotiādīsupi yathā coḷassa vasayo coḷavisayo, paṇḍassa
visayo paṇḍavisayo, saṁvarānaṁ visayo saṁvaravisayoti pavattanaṭṭhānaṁ visayoti vuccati,
evaṁ yehi ete kāmā gahitā, tesaṁ upari māro vasaṁ vatteti. taṁ sandhāya
"mārassesa visayo"ti vuttaṁ. pañca pana kāmaguṇe nivāpabījaṁ viya vippakiranto
māro gacchati. yehi pana te gahitā, tesaṁ upari māro vasaṁ vatteti. taṁ
sandhāya mārassesa nivāpoti vuttaṁ. yathā ca yattha hatthiādayo vasaṁ vattenti,
so hatthigocaro assagocaro ajagocaroti vuccati, evaṁ yehi ete kāmā gahitā,
tesu māro vasaṁ vatteti. taṁ sandhāya mārassesa gocaroti vuttaṁ.
etthāti etesu kāmesu. mānasāti cittasambhūtā. tattha siyā:- duvidhe
tāva kāme ārabbha abhijjhānalakkhaṇā abhijjhā, karaṇuttariyalakkhaṇo sārambho ca
uppajjatu, byāpādo kathaṁ uppajjatīti. mamāyite vatthumhi acchinnepi socanti,
acchinnepi socanti, acchinnasaṅkinopi 1- socanti, yo evarūpo cittassa
āghāto paṭighātoti 2- evaṁ uppajjati. teva ariyasāvakassāti te ariyasāvakassa.
vakāro āgamasandhimattaṁ hoti. idha manusikkhatoti imasmiṁ sāsane sikkhantassa te tayopi
kilesā antarāyakarā honti. abhibhuyya lokanti kāmalokaṁ 3- abhibhavitvā. adhiṭṭhāya
manasāti jhānārammaṇacittena adhiṭṭhahitvā. aparittanti kāmāvacaracittaṁ parittaṁ
nāma. tassa paṭikkhepena mahaggataṁ aparittaṁ nāma. pamāṇantipi kāmāvacarameva,
rūpāvacaraṁ arūpāvacaraṁ appamāṇaṁ. subhāvitanti pana etaṁ kāmāvacarādīnaṁ nāmaṁ na
hoti, lokuttarassevetaṁ nāmaṁ. tasmā etassa vasena aparittaṁ appamāṇaṁ
subhāvitanti sabbalokuttarameva vaṭṭati.
tabbahulavihārinoti kāmapaṭibāhanena tameva paṭipadaṁ bahulaṁ katvā
viharantassa. āyatane cittaṁ pasīdatīti kāraṇe pasīdati. kiṁ panettha kāraṇaṁ?
arahattaṁ vā, arahattassa vipassanaṁ vā, catutthajjhānaṁ vā, catutthajjhānassa

footnote: 1 ka. acchinnasaññino 2 chaßēéa. cittassa āghātoti 3 ka. kāmaguṇalokaṁ

page number: 040

upacāraṁ vā. sampasāde satīti ettha duvidho sampasādo adhimokkhasampasādo ca
paṭilābhasampasādo. arahattassa hi vipassanaṁ paṭṭhapetvā viharato mahābhūtādīsu
upaṭṭhahantesu yenime nīhārena mahābhūtā upaṭṭhahanti. upādāyarūpāni 1-
upaṭṭhahanti, nāmarūpaṁ 2- upaṭṭhahati, paccayā sabbathā upaṭṭhahanti,
salakkhaṇārammaṇikā 3- vipassanā upaṭṭhahati, ajjeva arahattaṁ gaṇhissāmīti
appaṭiladdheyeva āsā santiṭṭhati, adhimokkhaṁ paṭilabhati. tatiyajjhānaṁ vā pādakaṁ katvā
catutthajjhānatthāya kasiṇaparikammaṁ karontassa nīvaraṇavikkhambhanādīni samanupassato yenime
nīhārena nīvaraṇā vikkhambhenti, kilesā sannisīdanti, sati santiṭṭhati, saṅkhāragataṁ
vā vibhūtaṁ pākaṭaṁ hutvā dibbacakkhukassa paraloko viya upaṭṭhāti, cittuppādo
lepapiṇḍe laggamāno viya upacārena samādhiyati, ajjeva catutthajjhānaṁ
nibbattessāmīti appaṭiladdheyeva āsā santiṭṭhati, adhimokkhaṁ paṭilabhati. ayaṁ
adhimokkhasampasādo nāma. etasmiṁ sampasāde sati. yo pana arahattaṁ vā paṭilabhati
catutthajjhānaṁ vā, tassa cittaṁ vippasannaṁ hotiyeva. idha pana "āyatane cittaṁ
pasīdatī"ti vacanato arahattavipassanāya ceva 4- catutthajjhānupacārassa ca paṭilābho
paṭilābhasampasādoti veditabbo. vipassanā hi paññāya adhimuccanassa kāraṇaṁ, upacāraṁ
āneñjasamāpattiyā.
etarahi vā āneñjaṁ samāpajjati, paññāya vā adhimuccatīti ettha
etarahi vā paññāya adhimuccati, āneñjaṁ vā samāpajjatīti etaṁ 5- padaparivattanaṁ
katvā attho veditabbo. idaṁ hi vuttaṁ hoti:- tasmiṁ sampasāde sati etarahi
vā paññāya adhimuccati, arahattaṁ sacchikarotīti attho. taṁ anabhisambhuṇanto
āneñjaṁ vā samāpajjati, athavā paññāya vā adhimuccatīti arahattamaggaṁ
bhāveti, taṁ anabhisambhuṇanto āneñjaṁ vā samāpajjati. arahattamaggampi bhāvetuṁ
asakkonto etarahi catusaccaṁ vā sacchikaroti. taṁ anabhisambhuṇanto āneñjaṁ vā
samāpajjatīti.

footnote: 1 chaßēéa. upādārūpā 2 chaßēéa. nāmarūpā 3 chaßēéa. lakkhaṇārammaṇā
footnote: 4 ma. arahattassa vipassanāya ceva 5 chaßēéa. evaṁ

page number: 041

tatrāyaṁ nayo:- idha bhikkhu tatiyajjhānaṁ pādakaṁ katvā catutthajjhānassa
kasiṇaparikammaṁ karoti. tassa nīvaraṇā vikkhambhenti, sati santiṭṭhati, upacārena
cittaṁ samādhiyati. so rūpārūpaṁ pariggaṇhāti, paccayaṁ pariggaṇhāti,
salakkhaṇārammaṇikavipassanaṁ 1- vavatthapeti, tassa evaṁ hoti "upacārena me jhānaṁ
visesabhāgiyaṁ bhaveyya, tiṭṭhatu visesabhāgiyatā, nibbedhabhāgiyataṁ 2- karissāmī"ti
vipassanaṁ vaḍḍhetvā arahattaṁ sacchikaroti. ettakenassa kiccaṁ kataṁ nāma hoti.
arahattaṁ sacchikātuṁ asakkonto pana tato osakkitamānaso antarā na tiṭṭhati,
catutthajjhānaṁ samāpajjatiyeva. yathā kiṁ? yathā puriso 3- "vanamahiṁsaṁ ghātessāmī"ti
sattiṁ gahetvā anubandhanto sace taṁ ghāteti, sakalagāmavāsino ghosayati, 4- asakkonto
pana antarāmagge sasagodhādayo khuddakamige ghātetvā kājaṁ pūretvā etiyeva.
tathā purisassa sattiṁ gahetvā vanamahiṁsānubandhanaṁ viya imassa bhikkhuno
tatiyajjhānaṁ pādakaṁ katvā catutthajjhānassa parikammakaraṇaṁ, vanamahiṁsaghātanaṁ viya
"nīvaraṇavikkhambhanādīni samanupassato visesabhāgiyaṁ bhaveyya, tiṭṭhatu visesabhāgiyatā,
nibbedhabhāgiyaṁ naṁ karissāmī"ti vipassanaṁ vaḍḍhetvā arahattassa sacchikaraṇaṁ, mahiṁsaṁ
ghātetuṁ asakkontassa antarāmagge sasagodhādayo khuddakamige ghātetvā kājaṁ
pūretvā gamanaṁ viya arahattaṁ sacchikātuṁ asakkontassa tato osakkitvā
catutthajjhānasamāpajjanaṁ veditabbaṁ. maggabhāvanācatusaccasacchikiriyayojanāsupi eseva nayo.
idāni arahattaṁ sacchikātuṁ asakkontassa nibbattaṭṭhānaṁ dassento
kāyassa bhedātiādimāha. tattha yanti yena kāraṇena taṁ saṁvattanikaṁ viññāṇaṁ
assa āneñjūpagaṁ, taṁ kāraṇaṁ vijjatīti attho. ettha ca taṁsaṁvattanikanti tassa
bhikkhuno saṁvattanikaṁ, yena vipākaviññāṇena so bhikkhu saṁvattati nibbattati, taṁ
viññāṇaṁ. 5- āneñjūpaganti kusalāneñjasabhāvaṁ upagataṁ assa, tādisameva bhaveyyāti
attho. keci kusalaviññāṇaṁ vadanti. yaṁ tassa bhikkhuno saṁvattanikaṁ upapattihetubhūtaṁ
kusalaviññāṇaṁ āneñjūpagaṁ assa, vipākakālepi taṁnāmikameva 6- assāti attho.

footnote: 1 ma. saṁlakkhaṇārammaṇikavipassanaṁ 2 nibbedhabhāgiyaṁ naṁ 3 sī. yathā kiṁ puriso
footnote: 4 chaßēéa. tosessati 5 ma. so bhikkhu taṁ saṁvattanikaviññāṇaṁ assa
footnote: 6 chaßēéa. tannāmakameva

page number: 042

so panāyamattho "puññañce saṅkhāraṁ abhisaṅkharoti, puññūpagaṁ hoti viññāṇaṁ.
apuññaṁ ce saṅkhāraṁ. āneñjaṁ ce saṅkhāraṁ abhisaṅkharoti, āneñjūpagaṁ hoti
viññāṇan"ti 1- iminā nayena veditabbo. āneñjasappāyāti āneñjassa
catutthajjhānassa sappāyā. na kevalañca sā āneñjasseva, uparūpari 2-
arahattassāpi sappāyāva upakārabhūtāyevāti veditabbā. iti imasmiṁ paṭhamāneñje
samāpattivasena 3- osakkanā kathitā.
[67] iti paṭisañcikkhatīti catutthajjhānaṁ patvā evaṁ paṭisañcikkhati. ayaṁ
hi bhikkhu heṭṭhimena bhikkhunā paññavantataro tassa ca bhikkhuno attano cāti
dvinnampi kammaṭṭhānaṁ ekato katvā sammasati. tabbahulavihārinoti rūpapaṭibāhanena
tameva paṭipadaṁ bahulaṁ katvā viharantassa. āneñjaṁ samāpajjatīti
ākāsānañcāyatanāneñjaṁ samāpajjati. sesaṁ purimasadisameva. yathā ca idha, evaṁ sabbattha
visesamattameva pana vakkhāma. iti imasmiṁ dutiyāneñje vipassanāvasena osakkanā
kathitā. "yaṅkiñci rūpan"ti evaṁ vipassanāmaggaṁ dassentena 4- kathitāti attho.
iti paṭisañcikkhatīti ākāsānañcāyatanaṁ patvā evaṁ paṭisañcikkhati. ayaṁ
hi heṭṭhā dvīhi bhikkhūhi paññavantataro tesañca bhikkhūnaṁ attano cāti tiṇṇampi
kammaṭṭhānaṁ ekato katvā sammasati. ubhayametaṁ aniccanti ettha suṭṭhu 5-
ekekakoṭṭhāsā diṭṭhadhammikasamparāyikavasena pana saṅkhipitvā ubhayanti vuttaṁ.
nālaṁ abhinanditunti taṇhādiṭṭhivasena abhinandituṁ na yuttaṁ. sesapadadvayepi eseva
nayo. tabbahulavihārinoti kāmapaṭibāhanena ca rūpapaṭibāhanena ca tameva paṭipadaṁ
bahulaṁ katvā viharantassa. āneñjaṁ samāpajjatīti viññānañcāyatanāneñjaṁ
samāpajjati. imasmiṁ tatiye āneñje vipassanāvaseneva 6- osakkanā kathitā.
[68] iti paṭisañcikkhatīti viññāṇañcāyatanaṁ patvā evaṁ paṭisañcikkhati.
ayañhi heṭṭhā tīhi bhikkhūhi paññavantataro tesaṁ ca bhikkhūnaṁ attano cāti
catunnampi kammaṭṭhānaṁ ekato katvā sammasati. yatthetā aparisesā nirujjhantīti

footnote: 1 saṁ. ni. 16/51/80 2 chaßēéa. upari 3 chaßēéa. samādhivasena
footnote: 4 sī. dassetvā 5 chaßēéa. aṭṭha 6 chaßēéa. vipassanāvasena

page number: 043

yaṁ ākiñcaññāyatanaṁ patvā etā heṭṭhā vuttā sabbasaññā nirujjhanti. etaṁ
santaṁ etaṁ paṇītanti etaṁ aṅgasantatāya ārammaṇasantatāya ca santaṁ,
atappakaṭṭhena paṇītaṁ. tabbahulavihārinoti tāsaṁ saññānaṁ paṭibāhanena tameva
paṭipadaṁ bahulaṁ katvā viharantassa. imasmiṁ paṭhamākiñcaññāyatane samādhivasena
osakkanā kathitā.
iti paṭisañcikkhatīti taṁ viññāṇañcāyatanameva patvā evaṁ paṭisañcikkhati.
ayaṁ hi heṭṭhā catūhi bhikkhūhi paññavantataro tesaṁ ca bhikkhūnaṁ attano cāti
pañcannampi kammaṭṭhānaṁ ekato katvā sammasati. attena vā attaniyena vāti
ahaṁ mamāti gahetabbena suññaṁ tucchaṁ rittaṁ. evamettha dvikoṭikā suññatā
dassitā. tabbahulavihārinoti heṭṭhā vuttapaṭipadañca imañca suññatāpaṭipadaṁ bahulaṁ
katvā viharantassa. imasmiṁ dutiyākiñcaññāyatane vipassanāvasena osakkanā kathitā.
[70] iti paṭisañcikkhatīti viññāṇañcāyatanameva patvā evaṁ paṭisañcikkhati.
ayaṁ hi heṭṭhā pañcahi bhikkhūhi paññavantataro tesaṁ ca bhikkhūnaṁ attano cāti
channampi kammaṭṭhānaṁ ekato katvā sammasati. nāhaṁ kvacini, kassaci
kiñcanatasmiṁ, na ca mama kvacini, kismiñci kiñcanaṁ natthīti ettha pana
catukoṭikā suññatā kathitā. kathaṁ? ayaṁ hi nāhaṁ kvacinīti kvaci attānaṁ na
passati. kassaci kiñcanatasminti attano attānaṁ kassaci parassa kiñcanabhāve
upanetabbaṁ na passati, attano bhātiṭṭhāne bhātaraṁ sahāyaṭṭhāne sahāyaṁ
parikkhāraṭṭhāne vā parikkhāraṁ maññitvā upagantvā upanetabbaṁ na passatīti attho.
na ca mama kvacinīti ettha mamasaddaṁ tāva ṭhapetvā na ca kvacini parassa attānaṁ
kvaci na passatīti ayamattho. idāni mamasaddaṁ āharitvā mama kismiñci kiñcanaṁ
natthīti so parassa attā mama kismiñci kiñcanabhāve atthīti na passati.
attano bhātiṭṭhāne bhātaraṁ sahāyaṭṭhāne sahāyaṁ parikkhāraṭṭhāne vā parikkhāranti
kismiñci ṭhāne parassa attānaṁ iminā kiñcanabhāvena upanetabbaṁ na passatīti
attho. evamayaṁ yasmā neva katthaci attānaṁ passati, na taṁ parassa kiñcanabhāve

page number: 044

upanetabbaṁ passati, na parassa attānaṁ passati, na parassa attānaṁ attano
kiñcanabhāve upanetabbaṁ passati, tasmā ayaṁ suññatā catukoṭikāti veditabbā.
tabbahulavihārinoti heṭṭhā vuttapaṭipadaṁ imaṁ catukoṭikasuññatañca bahulaṁ katvā
viharantassa. imasmiṁ tatiyākiñcaññāyatanepi vipassanāvaseneva osakkanā kathitā.
iti paṭisañcikkhatīti ākiñcaññāyatanaṁ patvā evaṁ paṭisañcikkhati. ayañhi
heṭṭhā chahi bhikkhūhi paññavantataro tesañca bhikkhūnaṁ attano cāti sattannampi
kammaṭṭhānaṁ ekato katvā sammasati. yatthetā aparisesā nirujjhantīti yaṁ
nevasaññānāsaññāyatanaṁ patvā ettha etā heṭṭhā vuttā sabbasaññā
nirujjhanti. tabbahulavihārinoti tāsaṁ saññānaṁ paṭibāhanena tameva paṭipadaṁ bahulaṁ
katvā viharantassa. imasmiṁ nevasaññānāsaññāyatane samādhivasena osakkanā kathitā.
[71] no cassa no ca me siyāti sace mayhaṁ pubbe pañcavidhaṁ
kammavaṭṭaṁ na āyūhitaṁ assa, yaṁ me idaṁ etarahi evaṁ pañcavidhaṁ vipākavaṭṭaṁ,
etamme na siyā nappavatteyyāti attho. na ce bhavissatīti sace etarahi
pañcavidhaṁ kammavaṭṭaṁ āyūhitaṁ na bhavissati. na me bhavissatīti tasmiṁ asati
anāgate me pañcavidhaṁ vipākavaṭṭaṁ na bhavissati. yadatthi yaṁ bhūtaṁ taṁ pajahāmīti
yaṁ atthi yaṁ bhūtaṁ etarahi khandhapañcakaṁ, taṁ pajahāmi. evaṁ upekkhaṁ paṭilabhatīti
so bhikkhu evaṁ vipassanūpekkhaṁ labhatīti attho.
parinibbāyeyya nu kho so bhante bhikkhu na vā parinibbāyeyyāti
kiṁ pucchāmīti pucchati, tatiyajjhānaṁ pādakaṁ katvā ṭhitassa arahattampi osakkanāpi
paṭipadāpi paṭisandhipi kathitā, tathā catutthajjhānādīni pādakāni katvā ṭhitānaṁ,
nevasaññānāsaññāyatanaṁ pādakaṁ katvā ṭhitassa na kiñci kathitaṁ, taṁ pucchāmīti
pucchati. apetthāti api ettha. so taṁ upekkhaṁ abhinandatīti so taṁ vipassanūpekkhaṁ
taṇhādiṭṭhiabhinandanāhi abhinandati. sesapadadvayepi eseva nayo. tannissitaṁ
hoti viññāṇanti viññāṇaṁ vipassanānissitaṁ hoti. tadupādānanti yaṁ
nikantiviññāṇaṁ, 1- taṁ tassa upādānagahaṇaṁ nāma 2- hoti. saupādānoti sagahaṇo. na

footnote: 1 ka. yantaṁ viññāṇaṁ 2 chaßēéa. upādānaṁ nāma gahaṇaṁ nāma

page number: 045

parinibbāyatīti vipassanāya sālayo bhikkhu mama sāsane na parinibbāyati. yo pana
vihārapariveṇaupaṭṭhākādīsu sālayo, tasmiṁ vattabbameva natthīti dasseti. kahaṁ
panāti kattha pana. upādiyamāno upādiyatīti paṭisandhiṁ gaṇhamāno gaṇhāti.
upādānaseṭṭhaṁ kira so bhanteti bhante so kira bhikkhu gahetabbaṭṭhānaṁ seṭṭhaṁ
uttamaṁ bhavaṁ 1- upādiyati, seṭṭhabhave paṭisandhiṁ gaṇhātīti attho. iminā tassa
bhikkhuno paṭisandhi kathitā. idānissa arahattaṁ kathetuṁ idhānandātiādimāha.
[73] nissāya nissāyāti taṁ taṁ samāpattiṁ nissāya. oghassa
nittharaṇā akkhātāti oghataraṇaṁ kathitaṁ, tatiyajjhānaṁ pādakaṁ katvā ṭhitabhikkhuno
oghanittharaṇā kathitā .pe. nevasaññānāsaññāyatanaṁ pādakaṁ katvā ṭhitabhikkhuno
oghanittharaṇā kathitāti vadati.
katamo pana bhante ariyo vimokkhoti idha kiṁ pucchati? samāpattiṁ
tāva padaṭṭhānaṁ katvā vipassanaṁ vaḍḍhetvā arahattaṁ gaṇhanto bhikkhu nāvaṁ vā
uḷumpādīni vā nissāya mahoghaṁ taritvā pāraṁ gacchanto viya na kilamati.
sukkhavipassako pana pakiṇṇakasaṅkhāre sammasitvā arahattaṁ gaṇhanto bāhubalena
sotaṁ chinditvā pāraṁ gacchanto viya kilamati. iti imassa sukkhavipassakassa
arahattaṁ pucchāmīti pucchati. ariyasāvakoti sukkhavipassako ariyasāvako. ayañhi
heṭṭhā aṭṭhahi bhikkhūhi paññavantataro tesañca bhikkhūnaṁ attano cāti navannampi
kammaṭṭhānaṁ ekato katvā sammasati. esa sakkāyo yāvatā sakkāyoti yattako
tebhūmakavaṭṭasaṅkhāto sakkāyo nāma atthi, sabbopi so esa sakkāyo, na ito
paraṁ sakkāyo atthīti paṭisañcikkhati.
etaṁ amataṁ yadidaṁ anupādā cittassa vimokkhoti yo panesa cittassa
anupādāvimokkho nāma, etaṁ amataṁ etaṁ santaṁ etaṁ paṇītanti paṭisañcikkhati.
aññattha ca "anupādā cittassa vimokkho"ta nibbānaṁ vuccati, imasmiṁ pana
sutte sukkhavipassakassa arahattaṁ kathitaṁ. sesaṁ sabbattha uttānameva.

footnote: 1 ma. uttamaṁ uttamabhavaṁ

page number: 046

kevalaṁ pana imasmiṁ sutte sattasu ṭhānesu osakkanā kathitā, aṭṭhasu
ṭhānesu paṭisandhi, navasu ṭhānesu arahattaṁ kathitanti veditabbaṁ. kathaṁ?
tatiyajjhānantāva pādakaṁ katvā ṭhitassa bhikkhuno osakkanā kathitā, paṭisandhi
kathitā, arahattaṁ kathitaṁ, tathā catutthajjhānaṁ, tathā ākāsānañcāyatanaṁ.
viññāṇañcāyatanaṁ pana padaṭṭhānaṁ katvā ṭhitānaṁ tiṇṇaṁ bhikkhūnaṁ osakkanā
kathitā, paṭisandhi kathitā, arahattaṁ kathitaṁ. tathā ākiñcaññāyatanaṁ pādakaṁ katvā
ṭhitassa bhikkhuno. nevasaññānāsaññāyatanaṁ pādakaṁ katvā ṭhitassa pana osakkanā
natthi, paṭisandhi pana arahattañca kathitaṁ. sukkhavipassakassa arahattameva kathitanti.
evaṁ sattasu ṭhānesu osakkanā kathitā, aṭṭhasu ṭhānesu paṭisandhi, navasu ṭhānesu
arahattaṁ kathitanti veditabbaṁ. imaṁ pana 1- sattasu ṭhānesu osakkanaṁ aṭṭhasu
paṭisandhiṁ navasu arahattaṁ samodhānetvā kathentena imaṁ āneñjasappāyasuttaṁ
sukathitaṁ nāma hotīti.
papañcasūdaniyā majjhimanikāyaṭṭhakathāya
āneñjasappāyasuttavaṇṇanā niṭṭhitā.
-----------------
7. gaṇakamoggallānasuttavaṇṇanā
[74] evamme sutanti gaṇakamoggallānasuttaṁ. tattha yāva pacchimā
sopānakaḷevarāti yāva paṭhamasopānaphalakā ekadivaseneva sattabhūmiko pāsādo na
sakkā kātuṁ, vatthuṁ sodhetvā thambhussāpanato paṭṭhāya pana yāva cittakammakaraṇā
anupubbakiriyā cettha paññāyatīti dasseti. yadidaṁ ajjheneti tayopi vedā na
sakkā ekadivaseneva adhiyituṁ, etesaṁ ajjhenepi pana anupubbakiriyāva paññāyatīti
dasseti. issattheti āvudhavijjāyapi ekadivaseneva vālavedhī nāma na sakkā
kātuṁ, ṭhānasampādanamuṭṭhikaraṇādīhi pana etthāpi anupubbakiriyā paññāyatīti
dasseti. saṅkhāneti gaṇanāya. tattha 2- anupubbakiriyaṁ attanāva dassento evaṁ
gaṇāpemātiādimāha. 3-

footnote: 1 chaßēéa. imañca pana 2 ma. attha 3 sī., ma. gaṇhāpemātiādimāha

page number: 047

[75] seyyathāpi brāhmaṇāti idha bhagavā yasmā bāhirasamaye yathā
yathā sippaṁ uggaṇhanti, tathā tathā kerāṭikā honti, tasmā attano sāsanaṁ
bāhirasamayena anupametvā bhadrāssājānīyena upamento seyyathāpītiādimāha.
bhadro hi assājānīyo yasmiṁ kāraṇe damito hoti, taṁ jīvitahetupi nātikkamati.
evameva sāsane sammāpaṭipanno kulaputto sīlavelaṁ nātikkamati. mukhādhāneti
mukhaṭṭhapane.
[76] satisampajaññāya cāti satisampajaññāhi samaṅgibhāvatthāya. dve hi
khīṇāsavā satatavihārī ca nosatatavihārī ca. tattha satatavihārī yaṅkiñci kammaṁ
katvāpi phalasamāpattiṁ samāpajjituṁ sakkoti, nosatatavihārī pana appamattakepi
kicce kiccappasuto hutvā phalasamāpattiṁ appetuṁ na sakkoti.
tatridaṁ vatthu:- eko kira khīṇāsavatthero khīṇāsavasāmaṇeraṁ gahetvā
araññavāsaṁ gato, tattha mahātherassa senāsanaṁ pattaṁ, sāmaṇerassa na pāpuṇāti,
taṁ vitakkento thero ekadivasampi phalasamāpattiṁ appetuṁ nāsakkhi. sāmaṇero pana
temāsaṁ phalasamāpattiratiyā vītināmetvā "sappāyo bhante araññavāso jāto"ti
theraṁ pucchi. thero "na jāto āvuso"ti āha. iti yo evarūpo khīṇāsavo,
so ime dhamme ādito paṭṭhāya āvajjetvāva samāpajjituṁ sakkhissatīti dassento
"satisampajaññāya cā"ti āha.
[78] yeme bho gotamāti tathāgate kira kathayanteyeva brāhmaṇassa
"ime puggalā na ārādhenti, ime ārādhentī"ti nayo udapādi, taṁ dassento
evaṁ vattumāraddho.
paramajjadhammesūti ajjadhammā nāma chasatthāradhammā, tesu gotamavādova
paramo uttamoti attho. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
gaṇakamoggallānasuttavaṇṇanā niṭṭhitā
----------------

page number: 048

8. gopakamoggallānasuttavaṇṇanā
[79] evamme sutanti gopakamoggalānasuttaṁ. tattha aciraparinibbute
bhagavatīti bhagavati aciraparinibbute, dhātubhājanīyaṁ katvā dhammasaṅgītiṁ kātuṁ rājagahaṁ
āgatakāle. rañño pajjotassa āsaṅkamānoti caṇḍapajjoto nāmesa rājā
bimbisāramahārājassa sahāyo ahosi. jīvakaṁ pesetvā bhesajjakāritakālato paṭṭhāya
pana daḷhamittova jāto, so "ajātasattunā devadattassa vacanaṁ gahetvā pitā
ghātito"ti sutvā "mama piyamittaṁ ghātetvā esa rajjaṁ karissāmīti maññati, mayhaṁ
sahāyassa sahāyānaṁ atthikabhāvaṁ jānāpessāmī"ti parisati vācaṁ abhāsi. taṁ sutvā
tassa āsaṅkā uppannā. tena vuttaṁ "rañño pajjotassa āsaṅkamāno"ti.
kammantoti bahinagare nagarapaṭisaṅkhārāpanatthāya kammantaṭṭhānaṁ.
upasaṅkamīti mayaṁ dhammavinayasaṅgītiṁ kāressāmāti vicarāma, ayaṁ ca mahesakkho
rājavallabho saṅgahe kate veḷuvanassa ārakkhaṁ kareyyāti maññamāno upasaṅkami.
tehi dhammehīti tehi sabbaññutañāṇadhammehi. sabbena sabbanti sabbākārena
sabbaṁ. sabbathā sabbanti sabbakoṭṭhāsehi sabbaṁ. kiṁ pucchāmīti pucchati? cha hi
satthāro paṭhamataraṁ uppannā 1- appaññātakulehi nikkhamitvā pabbajitā, te
tathāgate dharamāneyeva kālakatā, sāvakāpi nesaṁ appaññātakuleheva pabbajitā, te
tesaṁ accayena mahāvivādaṁ akaṁsu. samaṇo pana gotamo mahākulā pabbajito,
tassa accayena sāvakānaṁ mahāvivādo bhavissatīti ayaṁ kathā sakalajambūdīpaṁ
pattharamānā udapādi. sammāsambuddhe ca 2- dharante bhikkhūnaṁ vivādo nāhosi.
yopi ahosi, sopi tattheva vūpasamito. parinibbutakāle panassa "aṭṭhasaṭṭhiyojana-
satasahassubbedhaṁ 3- sineruṁ apavāhituṁ 4- samatthassa vātassa purato purāṇapaṇṇaṁ kiṁ
ṭhassati, dasa pāramiyo pūretvā sabbaññutañāṇaṁ pattassa satthuno alajjamāno
maccurājā kassa lajjissatī"ti mahāsaṁvegaṁ janetvā bhiyyoso mattāya bhikkhū samaggā
jātā ativiya upasantūpasantā, kiṁ nu kho etanti idaṁ pucchāmīti pucchati.
anusaññāyamānoti anusaññāyamāno, katākataṁ jānantoti attho. anuvicaramāno vā.

footnote: 1 chaßēéa. ayaṁ pāṭho na dissati 2 ma. nāma 3 ma. aṭṭhasaṭṭhiyojanasahassubbedhaṁ
footnote: 4 ma. asaṇṭhahituṁ

page number: 049

[80] atthi nu khoti ayampi heṭṭhimapucchameva pucchati. appaṭissaraṇeti
appaṭissaraṇe dhammavinaye. ko hetu dhammasāmaggiyāti 1- tumhākaṁ samaggabhāvassa
ko hetu ko paccayo. dhammappaṭissaraṇāti dhammo amhākaṁ paṭissaraṇaṁ, dhammo
avassayoti dīpeti.
[81] vattatīti 2- paguṇaṁ hutvā āgacchati. āpatti hoti vītikkamoti
ubhayametaṁ buddhassa āṇāvītikkamanameva. yathādhammaṁ yathānusiṭṭhaṁ 3- kāremāti yathā
dhammo ca anusiṭṭhi ca ṭhitā, evaṁ kāremāti attho.
na kira no bhavanto kārenti, dhammo no kāretīti padadvayepi
nokāro nipātamattaṁ. evaṁ sante na kira bhavanto kārenti, dhammova kāretīti
ayamettha attho.
[83] tagghāti ekaṁse nipāto. kahaṁ pana bhavaṁ ānandoti kiṁ therassa
veḷuvane vasanabhāvaṁ na jānātīti? jānāti. veḷuvanassa panānena ārakkhā
dinnā, tasmā attānaṁ ukkaṁsāpetukāmo pucchati. kasmā pana tena tattha
ārakkhā dinnā? so kira ekadivasaṁ mahākaccāyanattheraṁ gijjhakūṭā otarantaṁ disvā
"makkaṭo viya eso"ti āha. bhagavā taṁ kathaṁ sutvā "sace khamāpeti, iccetaṁ
kusalaṁ, no ce khamāpeti, imasmiṁ veḷuvane gonaṅguḷamakkaṭo 4- bhavissatī"ti āha.
so taṁ kathaṁ sutvā "samaṇassa gotamassa kathāya dvedhābhāvo nāma natthi, pacchā
me makkaṭabhūtakāle gocaraṭṭhānaṁ bhavissatī"ti veḷuvane nānāvidhe rukkhe ropetvā
ārakkhaṁ adāsi. aparabhāge kālaṁ katvā makkaṭo hutvā nibbatti. "vassakārā"ti
vutte āgantvā samīpe aṭṭhāsi. tagghāti sabbavāresu ekaṁsavacaneyeva nipāto.
taggha bho ānandāti evaṁ therena parisamajjhe attano ukkaṁsitabhāvaṁ ñatvā
ahampi theraṁ ukkaṁsissāmīti evamāha.
[84] na ca kho brāhmaṇāti thero kira cintesi "sammāsambuddhena
vaṇṇitajjhānampi atthi, avaṇṇitajjhānampi atthi, ayaṁ pana brāhmaṇo sabbameva

footnote: 1 chaßēéa. sāmaggiyāti 2 chaßēéa. pavattatīti 3 sī. yathāsatthaṁ
footnote: 4 sī., ka. gonaṅguṭṭhamakkaṭo

page number: 050

vaṇṇeti pañhe 1- visaṁvādeti, na kho pana sakkā amassa mukhaṁ oloketuṁ na
piṇḍapātaṁ 2- rakkhituṁ, pañhaṁ ujuṁ katvā kathessāmī"ti idaṁ vattuṁ āraddhaṁ.
antaraṁ karitvāti abbhantaraṁ karitvā. evarūpaṁ kho brāhmaṇa so bhagavā jhānaṁ
vaṇṇesīti idha sabbasaṅgāhikajjhānaṁ nāma kathitaṁ.
yanno mayanti ayaṁ kira brāhmaṇo vassakārabrāhmaṇaṁ usūyati, tena
pucchitapañhassa akathanaṁ paccāsiṁsamāno kathitabhāvaṁ ñatvā "vassakārena pucchitapañhaṁ
punappunaṁ tassa nāmaṁ gaṇhanto vitthāretvā kathesi, mayā pucchitapañhaṁ pana
yaṭṭhikoṭiyā uppīḷento viya ekadesameva kathesī"ti anattamano ahosi, tasmā
evamāha. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
gopakamoggallānasuttavaṇṇanā niṭṭhitā.
--------------
9. mahāpuṇṇamasuttavaṇṇanā
[85] evamme sutanti mahāpuṇṇamasuttaṁ. tattha tadahūti tasmiṁ ahu,
tasmiṁ divaseti attho. upavasanti etthāti uposatho. upavasantīti sīlena vā
anasanena vā upetā hutvā vasantīti attho. ayaṁ panettha atthuddhāro:-
"āyāmāvuso kappina uposathaṁ gamissāmā"tiādīsu hi pātimokkhuddeso uposatho.
"aṭṭhaṅgasamannāgato kho visākhe uposatho upavuttho"tiādīsu 3- sīlaṁ. "suddhassa
ve sadā phaggu, suddhassuposatho sadā"tiādīsu 4- upavāso. "uposatho nāma
nāgarājā"tiādīsu 5- paññatti. "na bhikkhave tadahuposathe sabhikkhukā
āvāsā"tiādīsu 6- upavasitabbadivaso. idhāpi soyeva adhippeto. so panesa
aṭṭhamīcātuddasīpaṇṇarasībhedena tividho. tasmā sesapadadvayanivāraṇatthaṁ paṇṇaraseti
vuttaṁ. tena vuttaṁ "upavasanti etthāti uposatho"ti. māsapuṇṇatāya puṇṇā

footnote: 1 ma. vaṇṇetīti saññaṁ, cha. vaṇṇetīti pañhaṁ 2 ma. oloketuṁ piṇḍapātaṁ,
footnote: cha. ulloketuṁ na piṇḍapātaṁ 3 aṅa. aṭṭhaka. 23/133/260 (syā)
footnote: 4 maßēáū. 12/79/52 5 dī. mahā. 10/246/151

6 vi. mahā. 4/181/198

page number: 051

sampuṇṇāti puṇṇā. māiti cando vuccati, so ettha puṇṇoti puṇṇamā.
evaṁ puṇṇāya puṇṇamāyāti imasmiṁ padadvaye attho veditabbo.
desanti kāraṇaṁ. tenahi tvaṁ bhikkhu sake āsane nisīditvā pucchāti
kasmā bhagavā ṭhitassa akathetvā nisīdāpesīti. ayaṁ kira bhikkhu saṭṭhimattānaṁ
padhāniyabhikkhūnaṁ saṁghatthero saṭṭhi bhikkhū gahetvā araññe vasati. te tassa santike
kammaṭṭhānaṁ gahetvā ghaṭenti vāyamanti. mahābhūtāni pariggaṇhanti upādāyarūpāni,
nāmarūpapaccayalakkhaṇārammaṇikavipassanaṁ pariggaṇhanti. atha te sāyaṁ ācariyūpaṭṭhānaṁ
āgantvā vanditvā nisinne thero mahābhūtapariggahādīni pucchati. te sabbaṁ
kathenti, maggaphalapañhaṁ pucchitā pana kathetuṁ na sakkonti. atha thero cintesi
"mama santike etesaṁ ovādassa parihāni natthi, ime ca āraddhavīriyā viharanti.
kukkuṭassa pānīyapivanakālamattampi tesaṁ pamādavihāritā 1- natthi. evaṁ santepi
maggaphalāni nibbattetuṁ na sakkonti. ahaṁ imesaṁ ajjhāsayaṁ na jānāmi,
buddhaveneyyā ete bhavissanti, gahetvā ne satthu santikaṁ gacchāmi, atha nesaṁ
satthā cariyavasena dhammaṁ desessatī"ti. te bhikkhū gahetvā satthu santikaṁ āgato.
satthāpi sāyaṇhasamaye ānandattherena upanītaṁ udakaṁ ādāya sarīraṁ utuṁ
gaṇhāpetvā migāramātupāsādapariveṇe paññattavarabuddhāsane nisīdi. bhikkhusaṁghopi
naṁ parivāretvā nisīdi.
tasmiṁ samaye sūriyo atthaṅgameti, cando uggacchati, majjhaṭṭhāne bhagavā
nisinno. candassa pabhā natthi, sūriyassa pabhā natthi, candimasūriyānaṁ pabhaṁ
makkhetvā chabbaṇṇā yamakabuddharasmiyo vijjotamānā puñjapuñjā 2- hutvā
disāvidisāsu dhāvantīti sabbaṁ heṭṭhā vuttanayena vitthāretabbaṁ. vaṇṇabhūmi 3-
nāmesā, dhammakathikassevettha thāmo pamāṇaṁ, yattakaṁ sakkoti, tattakaṁ kathetabbaṁ.
dukkathitanti na vattabbaṁ. evaṁ sannisinnāya parisāya thero uṭṭhahitvā satthāraṁ
pañhassa okāsaṁ kāresi. tato bhagavā "sace imasmiṁ ṭhitake pucchante `ācariyo
no uṭṭhito'ti sesabhikkhū uṭṭhahissanti, evaṁ tathāgate agāravo kato bhavissati,

footnote: 1 chaßēéa. pabhādakiriyā 2 chaßēéa. puñjā 3 sī. vaṇṇabhaṇanabhūmi

page number: 052

atha nisinnāva pucchissanti, ācariye agāravo kato bhavissati, ekaggā hutvā
dhammadesanaṁ paṭicchituṁ na sakkuṇissanti. ācariye pana nisinne tepi nisīdissanti.
tato ekaggā dhammadesanaṁ paṭicchituṁ sakkuṇissantī"ti. iminā kāraṇena bhagavā
ṭhitakassa akathetvā nisīdāpetīti.
ime nu kho bhanteti vimatipucchā viya kathitā. thero pana pañcakkhandhānaṁ
udayabbayaṁ pariggaṇhitvā arahattaṁ patto mahākhīṇāsavo, natthi etassa vimati.
jānantenapi pana ajānantena viya hutvā pucchituṁ vaṭṭati. sace hi jānanto
viya pucchati, "jānāti ayan"ti tassa tassa vissajjento ekadesameva katheti.
ajānantena viya pucchite pana kathento ito ca etto ca kāraṇaṁ āharitvā
pākaṭaṁ katvā katheti. koci pana ajānantopi jānanto viya pucchati. thero
evarūpaṁ vacanaṁ kiṁ karissati, jānantoyeva pana ajānanto viya pucchatīti
veditabbo.
chandamūlakāti taṇhāmūlakā. evaṁrūpo siyanti sace odāto hotukāmo,
haritālavaṇṇo vā manosilāvaṇṇo vā siyanti pattheti. sace kāḷo hotukāmo,
nīluppalavaṇṇo vā añjanavaṇṇo vā atasīpupphavaṇṇo 1- vā siyanti pattheti.
evaṁvedanoti kusalavedano vā sukhavedano vā siyanti pattheti. saññādīsupi
eseva nayo. yasmā pana atīte patthanā nāma natthi, patthentenāpi ca na
sakkā taṁ laddhuṁ, paccuppannepi na hoti, na hi odāto kāḷabhāvaṁ patthetvā
paccuppanne kāḷo hoti, na kāḷo vā odāto, dīgho vā rasso, rasso
vā dīgho, dānaṁ pana datvā sīlaṁ vā samādiyitvā "anāgate khattiyo vā homi
brāhmaṇo vā"ti patthentassa patthanā samijjhati. tasmā anāgatameva gahitaṁ.
khandhādhivacananti khandhānaṁ khandhapaṇṇatti kittakena hotīti pucchati.
mahābhūtahetūti "tayo kusalahetū"tiādīsu 2- hi hetuhetu vutto. avijjā
puññābhisaṅkhārādīnaṁ sādhāraṇattā sādhāraṇahetu. kusalākusalaṁ attano attano
vipākadāne uttamahetu. idha paccayahetu adhippeto. tattha paṭhavīdhātu mahābhūtaṁ

footnote: 1 sī., anasipupphavaṇṇo, ma. apītapupphavaṇṇo 2 abhi. saṅ. 34/1441/318

page number: 053

itaresaṁ tiṇṇaṁ bhūtānaṁ upādārūpassa ca paññāpanāya dassanatthāya hetu ceva
paccayo ca. evaṁ sesesupi yojanā veditabbā.
phassoti "phuṭṭho bhikkhave vedeti, phuṭṭho sañjānāti, tuṭṭho cetetī"ti 1-
vacanato phasso tiṇṇaṁ khandhānaṁ paññāpanāya hetu ceva paccayo ca.
viññāṇakkhandhassāti ettha paṭisandhiviññāṇena ca tāva saddhiṁ gabbhaseyyakānaṁ
uparimaparicchedena samatiṁsarūpāni sampayuttā ca tayo ca khandhā uppajjanti,
taṁ nāmarūpaṁ paṭisandhiviññāṇassa paññāpanāya hetu ceva paccaye ca. cakkhudvāre
cakkhupasādo ceva rūpārammaṇañca rūpaṁ, sampayuttā tayo khandhā nāmaṁ. taṁ nāmarūpaṁ
cakkhuviññāṇassa paññāpanāya hetu ceva paccayo ca. eseva nayo sesaviññāṇesu.
[87] kathaṁ pana bhanteti idaṁ kittakena na khoti vaṭṭaṁ pucchanto
evamāha. sakkāyadiṭṭhi na hotīti idaṁ vivaṭṭaṁ pucchanto evamāha.
[88] ayaṁ rūpe assādoti iminā pariññāpaṭivedho ceva dukkhasaccaṁ ca
kathitaṁ. ayaṁ rūpe ādīnavoti iminā pahānapaṭavedho ceva samudayasaccaṁ ca. idaṁ
rūpe nissaraṇanti iminā sacchikiriyāpaṭivedho ceva nirodhasaccaṁ ca. ye imesu tīsu
ṭhānesu sammādiṭṭhiādayo dhammā, ayaṁ bhāvanāpaṭivedho maggasaccaṁ. sesapadesupi
eseva nayo.
[89] bahiddhāti parassa saviññāṇake kāye. sabbanimittesūti iminā
pana anindriyabaddhampi saṅgaṇhāti. "saviññāṇake kāye"ti vacanena vā attano
ca parassa ca kāyo gahitova, bahiddhā ca sabbanimittaggahaṇena anindriyabaddhaṁ
gaṇhāti.
[90] anattakatānīti anattani ṭhatvā katāni. kamattānaṁ phusissantīti
katarasmiṁ attani ṭhatvā vipākaṁ dassentīti sassatadassanaṁ okkamanto evamāha.
taṇhādhipateyyenāti taṇhājeṭṭhakena. tatra tatrāti tesu tesu dhammesu.
saṭṭhimattānanti ime bhikkhū pakatikammaṭṭhānaṁ pajahitvā aññaṁ navakammaṭṭhānaṁ

footnote: 1 phuṭṭho ceteti phuṭṭho sañjānāti, saṁ. saḷā. 17/127/87 (syā)

page number: 054

sammasantā pallaṅkaṁ abhinditvā tasmiṁyeva āsane arahattaṁ pāpuṇiṁsu. sesaṁ
sabbattha uttānamevāti.
papañcasūdaniyā majjhimanikāyaṭṭhakathāya
mahāpuṇṇamasuttavaṇṇanā niṭṭhitā.
-------------------
10. cūḷapuṇṇamasuttavaṇṇanā
[91] evamme sutanti cūḷapuṇṇamasuttaṁ. tattha tuṇhībhūtaṁ tuṇhībhūtanti
yaṁ yaṁ disaṁ anuviloketi, tattha tattha tuṇhībhūtameva. anuviloketvāti
pañcapasādapaṭimaṇḍitāni akkhīni ummīletvā tato tato viloketvā antamaso
hatthakukkuccapādakukkuccānampi abhāvaṁ disvā. asappurisoti pāpapuriso. no hetaṁ
bhanteti yasmā andho andhaṁ viya so taṁ jānituṁ na sakkoti, tasmā evamāhaṁsu.
eteneva nayena ito paresupi vāresu tīsu ṭhānesu attho veditabbo.
asaddhammasamannāgatoti pāpadhammasamannāgato. asappurisabhattīti asappurisasevano.
asappurisacintīti asappurisacintāya cintako 1-. asappurisamantīti
asappurisamantanaṁ mantetā. asappurisavācoti asappurisavācaṁ bhāsitā.
asappurisakammantoti asappurisakammānaṁ kattā. asappurisadiṭṭhīti
asappurisadiṭṭhiyā samannāgato, asappurisadānanti asappurisehi dātabbaṁ dānaṁ.
tyassa mittāti te assa mittā. attabyābādhāyapi cetetīti pāṇaṁ hanissāmi,
adinnaṁ ādiyissāmi, micchā carissāmi, dasa akusalakammapathe samādāya vattissāmīti
evaṁ attano dukkhatthāya cinteti. parabyābādhāyāti yathā asuko asukaṁ pāṇaṁ
hanati, asukassa santakaṁ adinnaṁ ādiyati, dasa akusalakammapathe samādāya vattati, evaṁ naṁ
āṇāpessāmīti evaṁ parassa dukkhatthāya cinteti. ubhayabyābādhāyāti ahaṁ
asukañca asukañca gahetvā dasa akusalakammapathe samādāya vattissāmīti evaṁ
ubhayadukkhatthāya cintetīti.

footnote: 1 ma. cittiko

page number: 055

attabyābādhāyapi mantetītiādīsu ahaṁ dasa akusalakammapathe samādāya
vattissāmīti cintento mantento attabyābādhāya manteti nāma. asukaṁ dasa
akusalakammapathe samādāpessāmīti mantento parabyābādhāya manteti nāma.
aññena saddhiṁ "mayaṁ ubhopi ekato hutvā dasa akusalakammapathe samādāya
vattissāmā"ti mantento ubhayabyābādhāya manteti nāma.
asakkaccaṁ dānaṁ detīti deyyadhammampi puggalampi na sakkaroti. deyyadhammaṁ
na sakkaroti nāma uttaṇḍulādidosasamannāgataṁ āhāraṁ deti, na pasannaṁ
karoti. puggalaṁ na sakkaroti nāma nisīdanaṭṭhānaṁ asammajjitvā yattha vā tattha
vā nisīdāpetvā yaṁ vā taṁ vā ādhārakaṁ ṭhapetvā dānaṁ deti. asahatthāti
attano hatthena na deti, dāsakammakārādīhi dāpeti. acittīkatvāti heṭṭhā
vuttanayena deyyadhammepi puggalepi na cittīkāraṁ katvā deti. apaviṭṭhanti
chaḍḍetukāmo hutvā vammike godhaṁ 1- pakkhipanto viya deti. anāgamanadiṭṭhikoti
no phalapāṭikaṅkhī hutvā deti.
tattha uppajjatīti na dānaṁ datvā niraye uppajjati. yaṁ pana tena
pāpaladdhikāya micchādassanaṁ gahitaṁ, tāya micchādiṭṭhiyā niraye uppajjati.
sukkapakkho vuttapaṭipakkhanayena veditabbo. devamahattatāti chakāmāvacaradevā.
manussamahattatāti tiṇṇaṁ kulānaṁ sampatti. sesaṁ sabbattha uttānameva. idaṁ pana
suttaṁ suddhavaṭṭavaseneva kathitanti.
papañcasūdaniyā majjhimanikāyaṭṭhakathāya
cūḷapuṇṇamasuttavaṇṇanā niṭṭhitā.
paṭhamavaggavaṇṇanā niṭṭhitā.

footnote: 1 cha. uragaṁ, ma. rogaṁ

page number: 056

2. anupadavagga
1. anupadasuttavaṇṇanā
[92] evamme sutanti anupadasuttaṁ. tattha etadavocāti etaṁ 1-
"paṇḍito"tiādinā nayena dhammasenāpatisāriputtattherassa guṇakathaṁ avoca. kasmā?
avasesattheresu hi mahāmoggallānattherassa iddhimāti guṇo pākaṭo, mahākassapassa
dhutavādoti, anuruddhattherassa dibbacakkhukoti, upālittherassa vinayadharoti,
revatattherassa jhāyī jhānābhiratoti, ānandattherassa bahussutoti. evaṁ tesaṁ tesaṁ
therānaṁ te te guṇā pākaṭā, sāriputtattherassa pana apākaṭā. kasmā?
paññavato hi guṇā na sakkā akathitā jānituṁ. iti bhagavā "sāriputtassa
guṇe kathessāmī"ti sabhāgaparisāya sannipātaṁ āgamesi. visabhāgapuggalānaṁ hi
santike vaṇṇaṁ kathetuṁ na vaṭṭati, te vaṇṇe kathiyamāne avaṇṇameva kathenti.
imasmiṁ pana divase therassa sabhāgaparisā sannipati, tassā sannipatitabhāvaṁ disvā
satthā vaṇṇaṁ kathento imaṁ desanaṁ ārabhi.
tattha paṇḍitoti dhātukusalatā āyatanakusalatā paṭiccasamuppādakusalatā
ṭhānāṭṭhānakusalatāti imehi catūhi kāraṇehi paṇḍito. mahāpaññotiādīsu
mahāpaññādīhi samannāgatoti attho.
tatridaṁ mahāpaññādīnaṁ nānattaṁ 2- :- tattha katamā mahāpaññā, mahante
sīlakkhandhe pariggaṇhātīti mahāpaññā, mahante samādhikkhandhe, paññākkhandhe,
vimuttikkhandhe, vimuttiñāṇadassanakkhandhe pariggaṇhātīti mahāpaññā, mahantāni
ṭhānāṭṭhānāni, mahantā vihārasamāpattiyo, mahantāni ariyasaccāni, mahante
satipaṭṭhāne, sammappadhāne, iddhipāde, mahantāni indriyāni, balāni,
bojjhaṅgāni, mahante ariyamagge, mahantāni sāmaññaphalāni, mahantā abhiññāyo,
mahantaṁ paramatthaṁ nibbānaṁ pariggaṇhātīti mahāpaññā.

footnote: 1 ma. evaṁ 2 khu. paṭi. 31/665/570

page number: 057

katā puthupaññā, puthu nānākkhandhesu ñāṇaṁ pavattatīti puthupaññā, puthu
nānādhātūsu, puthu nānāāyatanesu, puthu nānāatthesu, puthu nānāpaṭiccasamuppādesu,
puthu nānāsuññatamanupalabbhesu, puthu nānāatthesu, dhammesu, niruttīsu,
paṭibhānesu, puthu nānāsīlakkhandhesu, puthu nānāsamādhipaññāvimuttivimuttiñāṇa-
dassanakkhandhesu, puthu nānāṭhānāṭhānesu, puthu nānāvihārasamāpattīsu, puthu
nānāariyasaccesu, puthu nānāsatipaṭṭhānesu, sammapadhānesu, iddhipādesu,
indriyesu, balesu, bojjhaṅgesu, puthu nānāariyamaggesu, sāmaññaphalesu,
abhiññāsu, puthu nānājanasādhāraṇadhamme samatikkamma paramatthe nibbāne ñāṇaṁ
pavattatīti puthupaññā.
katamā hāsapaññā. 1- idhekacco hāsabahulo vedabahulo tuṭṭhibahulo
pāmojjabahulo sīsaṁ paripūreti, indriyasaṁvaraṁ paripūreti, bhojane mattaññutaṁ,
jāgariyānuyogaṁ sīlakkhandhaṁ, samādhikkhandhaṁ, paññākkhandhaṁ, vimuttikkhandhaṁ,
vimuttiñāṇadassanakkhandhaṁ paripūretīti hāsapaññā. hāsabahulo pāmojjabahulo ṭhānāṭṭhānaṁ
paṭivijjhati, hāsabahulo vihārasamāpattiyo paripūretīti hāsapaññā, hāsabahulo
ariyasaccāni paṭivijjhati. satipaṭṭhāne, sammappadhāne, iddhipāde, indriyāni,
balāni, bojjhaṅgāni, ariyamagge 2- bhāvetīti hāsapaññā, hāsabahulo sāmaññaphalāni
sacchikaroti, abhiññāyo paṭivijjhatīti hāsapaññā, hāsabahulo vedatuṭṭhipāmojjabahulo
paramatthaṁ nibbānaṁ sacchikarotīti hāsapaññā.
katamā javanapaññā, yaṅkiñci rūpaṁ atītānāgatapaccuppannaṁ .pe. yaṁ
dūre santike vā, sabbaṁ rūpaṁ aniccato khippaṁ javatīti javanapaññā. dukkhato
khippaṁ, anattato khippaṁ javatīti javanapaññā. yā kāci vedanā .pe. yaṅkiñci
viññāṇaṁ atītānāgatapaccuppannaṁ .pe. sabbaṁ viññāṇaṁ aniccato dukkhato
anattato khippaṁ javatīti javanapaññā. cakkhu .pe. jarāmaraṇaṁ atītānāgatapaccuppannaṁ
aniccato dukkhato anattato khippaṁ javatīti javanapaññā. rūpaṁ atītānāgata-
paccuppannaṁ aniccaṁ khayaṭṭhena, dukkhaṁ bhayaṭṭhena, anattā asārakaṭṭhenāti
tulayitvā tīrayitvā vibhāvayitvā vibhūtaṁ katvā rūpanirodhe nibbāne khippaṁ javatīti

footnote: 1 sī. hāsupaññā 2 chaßēéa. ariyamaggaṁ

page number: 058

javanapaññā. vedanā, saññā, saṅkhārā, viññāṇaṁ, cakkhu .pe. jarāmaraṇaṁ
atītānāgatapaccuppannaṁ aniccaṁ khayaṭṭhena .pe. vibhūtaṁ katvā jarāmaraṇanirodhe
nibbāne khippaṁ javatīti javanapaññā. rūpaṁ atītānāgatapaccuppannaṁ .pe. viññāṇaṁ
cakkhuṁ .pe. jarāmaraṇaṁ atītānāgatapaccuppannaṁ aniccaṁ saṅkhataṁ paṭiccasamuppannaṁ
khayadhammaṁ vayadhammaṁ virāgadhammaṁ nirodhadhammanti tulayitvā tīrayitvā vibhāvayitvā
vibhūtaṁ katvā jarāmaraṇanirodhe nibbāne khippaṁ javatīti javanapaññā.
katamā tikkhapaññā, khippaṁ kilese chindatīti tikkhapaññā. uppannaṁ
kāmavitakkaṁ nādhivāseti, uppannaṁ byāpādavitakkaṁ, uppannaṁ vihiṁsāvitakkaṁ,
uppannuppanne pāpake akusale dhamme, uppannaṁ rāgaṁ, dosaṁ, mohaṁ, kodhaṁ,
upanāhaṁ, makkhaṁ, paḷāsaṁ, issaṁ, macchariyaṁ, māyaṁ, sāṭheyyaṁ, thambhaṁ, sārambhaṁ, mānaṁ,
atimānaṁ, madaṁ, pamādaṁ, sabbe kilese, sabbe duccarite, sabbe abhisaṅkhāre,
sabbe bhavagāmike kamme nādhivāseti pajahati vinodeti byantīkaroti anabhāvaṁ
gametīti tikkhapaññā, ekasmiṁ āsane cattāro ariyamaggā, cattāri sāmaññaphalāni,
catasso paṭisambhidāyo, cha ca abhiññāyo adhigatā honti sacchikatā passitā 1-
paññāyāti tikkhapaññā.
katamā nibbedhikapaññā, idhekacco sabbasaṅkhāresu ubbegabahulo hoti
utrāsabahulo ukkaṇṭhanabahulo aratibahulo anabhiratibahulo bahimukho na ramati
sabbasaṅkhāresu, anibbiddhapubbaṁ appadālitapubbaṁ lobhakkhandhaṁ nibbijjhati
padāletīti nibbedhikapaññā, anibbiddhapubbaṁ appadālitapubbaṁ dosakkhandhaṁ,
mohakkhandhaṁ, kodhaṁ, upanāhaṁ .pe. sabbe bhavagāmike kamme nibbijjhati padāletīti
nibbedhikapaññā.
anupadadhammavipassananti samāpattivasena vā jhānaṅgavasena vā anupaṭipāṭiyā
dhammavipassanaṁ vipassati, evaṁ vipassanto aḍḍhamāsena arahattaṁ patto.
mahāmoggallānatthero pana sattahi divasehi. evaṁ santepi sāriputtatthero
mahāpaññavantataro. mahāmoggallānatthero hi sāvakānaṁ sammasanacāraṁ yaṭṭhikoṭiyā

footnote: 1 ka. phusitā

page number: 059

uppīḷento viya ekadesameva sammasanto sattadivase vāyamitvā arahattaṁ patto.
sāriputtatthero ṭhapetvā buddhānaṁ paccekabuddhānañca sammasanacāraṁ sāvakānaṁ
sammasanacāraṁ nippadesaṁ sammasi. evaṁ sammasanto aḍḍhamāsaṁ vāyami. arahattañca
kira patvā aññāsi "ṭhapetvā buddhe ca paccekabuddhe ca añño sāvako nāma
paññāya mayā pattabbaṁ pattuṁ samattho nāma na bhavissatī"ti. yathā hi puriso
veḷuyaṭṭhiṁ gaṇhissāmīti mahājaṭaṁ 1- veḷuṁ disvā jaṭaṁ chindantassa papañco
bhavissatīti antarena hatthaṁ pavesetvā sampattameva yaṭṭhiṁ mūle ca agge ca chinditvā
ādāya pakkameyya, so kiñcāpi paṭhamataraṁ gacchati, yaṭṭhiṁ pana sāraṁ vā ujuṁ vā
na labhati. aparo ca tathārūpameva veḷuṁ disvā "sace sampattaṁ yaṭṭhiṁ gaṇhissāmi,
sāraṁ vā ujuṁ vā na labhissāmī"ti kacchaṁ bandhitvā mahantena satthena veḷujaṭaṁ
chinditvā sārā ceva ujū ca yaṭṭhiyo uccinitvā ādāya pakkameyya. ayaṁ
kiñcāpi pacchā gacchati, yaṭṭhiyo pana sārā ceva ujū ca labhati. evaṁ sampadamidaṁ
veditabbaṁ. imesaṁ dvinnaṁ therānaṁ padhānaṁ. 2-
evaṁ pana aḍḍhamāsaṁ vāyamitvā dhammasenāpatisāriputtatthero sūkarakhataleṇadvāre
bhāgineyyassa dīghanakhaparibbājakassa vedanāpariggahasuttante desiyamāne dasabalaṁ
vījayamāno ṭhito desanānusārena ñāṇaṁ pesetvā pabbajitadivasato paṭṭhāya 3-
paṇṇarasame divase sāvakapāramīñāṇassa matthakaṁ patvā sattasaṭṭhiñāṇāni paṭivijjhitvā
soḷasavidhapaññaṁ anuppatto.
tatridaṁ bhikkhave sāriputtassa anupadadhammavipassanāyāti yā anupadadhammavipassanaṁ
vipassatīti anupadadhammavipassanā vuttā, tatra anupadadhammavipassanāya
sāriputtassa idaṁ hoti. idāni vattabbaṁ tantaṁ vipassanākoṭṭhāsaṁ sandhāyetaṁ
vuttaṁ.
[94] paṭhame jhāneti ye paṭhame jhāne antosamāpattiyaṁ dhammā.
tyassāti te assa. anupadavavatthitā hontīti anupaṭipāṭiyā vavatthitā
paricchinnā ñātā viditā honti. kathaṁ? thero hi ke dhamme olokento
abhiniropanalakkhaṇo vitakko vattatīti jānāti. tathā anumajjanalakkhaṇo vicāro,

footnote: 1 chaßēéa. jaṭaṁ 2 ka. sammasanacārānaṁ 3 chaßēéa. ayaṁ saddo na dissati

page number: 060

pharaṇalakkhaṇā pīti, sātalakkhaṇaṁ sukhaṁ, avikkhepalakkhaṇā cittekaggatā, phusanalakkhaṇo
phasso, vedayitalakkhaṇā vedanā, sañjānanalakkhaṇā saññā, cetayitalakkhaṇā
cetanā, vijānanalakkhaṇaṁ viññāṇaṁ, kattukamyatālakkhaṇo chando, adhimokkhalakkhaṇo
adhimokkho, paggahalakkhaṇaṁ vīriyaṁ, upaṭṭhānalakkhaṇā sati, majjhattalakkhaṇā upekkhā,
anunayamanasikāralakkhaṇo manasikāro vattatīti jānāti. evaṁ jhānaṁ abhiniropanaṭṭhena
vitakkaṁ sabhāvato vavatthapeti .pe. anunayamanasikāraṭṭhena manasikāraṁ sabhāvabhāvato
vavatthapeti. tena vuttaṁ "tyāssa dhammā anupadavavatthitā hontī"ti.
viditā uppajjantīti uppajjamānā viditā pākaṭāva hutvā uppajjanti.
viditā upaṭṭhahantīti tiṭṭhamānāpi viditā pākaṭāva hutvā tiṭṭhanti. viditā
abbhatthaṁ gacchantīti nirujjhamānāpi viditā pākaṭāva hutvā nirujjhanti. ettha
pana taṁñāṇatā ceva ñāṇabahutā 1- ca mocetabbā. yathā hi teneva aṅgulaggena
taṁ aṅgulaggaṁ na sakkā phusituṁ, evameva teneva cittena tassa cittassa uppādo
vā ṭhiti vā bhaṅgo vā na sakkā jānitunti. evaṁ tāva taṁñāṇatā mocetabbā.
yadi pana dve cittāni ekato uppajjeyyuṁ, ekena cittena ekassa uppādo
vā ṭhiti vā bhaṅgo vā sakkā bhaveyya jānituṁ. dve pana phassā vā vedanā vā
saññā vā cetanā vā cittāni vā ekato uppajjanakāni nāma natthi,
ekekameva uppajjati. evaṁ bahucittatā 2- mocetabbā. evaṁ sante kathaṁ mahātherassa
saññā antosamāpattiyaṁ soḷasadhammā viditā pākaṭā hontīti. vatthārammaṇānaṁ
pariggahitatāya. therena hi vatthuñceva ārammaṇañca pariggahitaṁ, tenassa tesaṁ
dhammānaṁ uppādaṁ āvajjantassa uppādo pākaṭo hoti, ṭhānaṁ āvajjantassa
ṭhānaṁ pākaṭaṁ hoti, bhedaṁ āvajjantassa bhedo pākaṭo hoti. tena vuttaṁ
"viditā uppajjanti viditā upaṭṭhahanti viditā abbhatthaṁ gacchantī"ti. ahutvā
sambhontīti iminā udayaṁ passati. hutvā paṭiventīti iminā vayaṁ passati.
anupāyoti rāgavasena anupagamano hutvā. anapāyoti paṭighavasena
anapagato. anissitoti taṇhādiṭṭhinissayehi anissito. appaṭibaddhoti chandarāgena

footnote: 1 sī., ma. ñāṇabahucittatā, i. ñāṇabahulatā 2 chaßēéa. ñāṇabahutā

page number: 061

abaddho. vippamuttoti kāmarāgato vippamutto. visaṁyuttoti catūhi yogehi
sabbakilesehi vā visaṁyutto. vimariyādīkatenāti nimmariyādīkatena. cetasāti
evaṁvidhena cittena viharati.
tattha dve mariyādā kilesamariyādā ca ārammaṇamariyādā ca. sace hissa
antosamāpattiyaṁ pavatte soḷadhamme ārabbha rāgādayo uppajjeyyuṁ, kilesamariyādā
katā 1- bhaveyya, tesu panassa ekopi na uppannoti kilesamariyādā natthi. 2-
ārammaṇamariyādā natthi 2- sace panassa antosamāpattiyaṁ pavatte soḷasadhamme
āvajjentassa ekacce āpāthaṁ nāgaccheyyuṁ. 3- evamassa ārammaṇamariyādā
bhaveyyuṁ. te panassa terasadhamme āvajjentassa āpāthaṁ anāgatadhammā 4- nāma
natthīti ārammaṇamariyādāpi natthi.
aparāpi dve mariyādā vikkhambhanamariyādā ca samucchedamariyādā ca. tāsu
samucchedamariyādā upari āgamissati, imasmiṁ pana ṭhāne vikkhambhanamariyādā
adhippetā. tassa vikkhambhitapaccanīkattā natthīti vimariyādikatena cetasā viharati.
uttarinissaraṇanti ito uttarinissaraṇaṁ. aññesu ca suttesu
"uttarinissaraṇan"ti nibbānaṁ vuttaṁ, idha pana anuttaro viseso adhippetoti
veditabbo. tabbahulīkārāti tassa pajānanassa bahulīkaraṇena. atthitvevassa hotīti
tassa therassa atthītiyeva daḷhataraṁ hoti. iminā nayena sesavāresupi attho
veditabbo.
dutiyavāre pana sampasādanaṭṭhena sampasādo. sabhāvato vavatthapeti.
catutthavāre upekkhāti sukhaṭṭhāne vedanūpekkhāva. passaddhattā cetaso
anābhogoti yo so "yadeva tattha sukhan"ti cetaso ābhogo, etenetaṁ
oḷārikamakkhāyatīti evaṁ passaddhattā cetaso anābhogo vutto, tassa abhāvāti
attho. satipārisuddhīti parisuddhāsatiyeva. upekkhāpi pārisuddhiupekkhā.
[95] sato vuṭaṭhahatīti satiyā samannāgato ñāṇena sampajāno hutvā
vuṭṭhāti. te dhamme samanussaratīti yasamā nevasaññānāsaññāyatane buddhānaṁyeva

footnote: 1 ka. kilesamariyādena etaṁ 2-2 chaßēéa. ime pāṭhā na dissanti
footnote: 3 ka.,ma. āgaccheyyuṁ 4 chaßēéa. anāgatadhammo

page number: 062

anupadadhammavipassanā hoti, na sāvakānaṁ, tasmā ettha kalāpavipassanaṁ dassento
evamāha.
paññāya cassa disvā āsavā parikkhīṇā hontīti maggapaññāya cattāri
saccāni disvā cattāro āsavā khīṇā honti. sāriputtattherassa samathavipassanaṁ
yuganaddhaṁ āharitvā arahattappattavāropi atthi, nirodhasamāpattisamāpannavāropi.
arahattappattavāro idha gahito, nirodhaṁ pana cittavasitāya aparāparaṁ samāpajjissatīti
vadanti.
tatthassa yasmiṁ kāle nirodhasamāpatti sīsaṁ hoti, nirodhassa vāro
āgacchati, phalasamāpatti guḷhā hoti. yasmiṁ kāle phalasamāpatti sīsaṁ hoti,
phalasamāpattiyā vāro āgacchati, nirodhasamāpatti guḷhā hoti. jambudīpavāsino
therā vadanti "sāriputtatthero samathavipassanaṁ yuganaddhaṁ āharitvā anāgāmiphalaṁ
sacchikatvā nirodhaṁ samāpajji, nirodhā vuṭṭhāya arahattaṁ patto"ti. te dhammeti
antosamāpattiyaṁ pavatte tisamuṭṭhānikarūpadhamme, heṭṭhā nevasaññānāsaññāyatana-
samāpattiyaṁ pavattadhamme vā. tepi hi imasmiṁ vāre vipassitabbā dhammāva 1-
tasmā te vā vipassatīti dassetuṁ idaṁ vuttanti veditabbaṁ.
[97] vasippattoti ciṇṇavasitaṁ patto. pāramippattoti nipphattiṁ patto
orasotiādīsu thero bhagavato ure nibbattasaddaṁ sutvā jātoti oraso, mukhena
pabhāvitaṁ saddaṁ sutvā jātoti mukhato jāto, dhammena pana jātattā nimmitattā
ca 2- dhammajo dhammanimmito, dhammadāyassa ādiyanato dhammadāyādo, āmisadāyassa
anādiyanato no āmisadāyādoti veditabbo. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
anupadasuttavaṇṇanā niṭṭhitā
-------------

footnote: 1 ka. vipassitabbā dhammā ca 2 chaßēéa. ayaṁ saddo na dissati

page number: 063

2. chabbisodhanasuttavaṇṇanā
[98] evamme sutanti chabbisodhanasuttaṁ. tattha khīṇā jātītiādīsu
ekenāpi padena aññā byākatāva hoti, dvīhipi. idha pana catūhi padehi
aññaṁ byākaraṇaṁ ābhataṁ. 1- diṭṭhe diṭṭhavāditātiādīsu yāya cetanāya diṭṭhe
diṭṭhaṁ meti vadati, sā diṭṭhe diṭṭhavāditā nāma. sesapadesupi eseva nayo.
ayamanudhammoti ayaṁ sabhāvo. abhinanditabbanti na kevalaṁ abhinanditabbaṁ,
parinibbutassa panassa sabbopi khīṇāsavasakkāro kātabbo. uttaripañhoti sace
panassa veyyākaraṇena asantuṭṭhā hotha, uttarimpi ayaṁ pañho pucchitabboti
dasseti. ito paresupi tīsu vāresupi ayameva nayo.
[99] abalanti dubbalaṁ. virāgunanti vigacchanasabhāvaṁ. anassāsikanti
assāsavirahitaṁ. upāyūpādānāti taṇhādiṭṭhīnametaṁ adhivacanaṁ. taṇhādiṭṭhiyo hi
tebhūmakadhamme upentīti upāyā, 2- upādiyantīti upādānā. cetaso
adhiṭṭhānābhinivesānusayātipi tāsaṁyeva nāmaṁ. cittaṁ hi taṇhādiṭṭhīhi sakkāyadhammesu
tiṭṭhati adhitiṭṭhatīti 3- taṇhādiṭṭhiyo cetaso adhiṭṭhānā, tāhi ca 4- taṁ
abhinivisatīti abhinivesā, etāhiyeva taṁ anusetīti anusayāti vuccanti. khayā
virāgātiādīsu khayena virāgenāti attho. sabbānipetāni 5- aññamaññavevacanāneva.
[100] paṭhavīdhātūti patiṭṭhānadhātu. āpodhātūti ābandhanadhātu.
tejodhātūti paripācanadhātu. vāyodhātūti vitthambhanadhātu. ākāsadhātūti asamphuṭṭhadhātu.
viññāṇadhātūti vijānanadhātu. na attato upagacchinti ahaṁ attāti attakoṭṭhāsena
na upāgamiṁ. na ca paṭhavīdhātunissitanti paṭhavīdhātunissitā sesadhātuyo ca
upādārūpañca arūpakkhandhā ca. tepi hi nissitavatthurūpānaṁ paṭhavīdhātunissitattā
ekena pariyāyena paṭhavīdhātunissitāva. tasmā "na ca paṭhavīdhātunissitan"ti vadanto
sesarūpārūpadhammepi attato na upagacchinti vadati. ākāsadhātunissitapade pana

footnote: 1 chaßēéa. āgataṁ 2 ma. upayā 3 ma. tiṭṭhatīti 4 chaßēéa. ayaṁ saddo na dissati
footnote: 5 chaßēéa. sabbāni cetāni

page number: 064

avinibbhogavasena sabbampi bhūtupādārūpaṁ ākāsadhātunissitaṁ nāma, tathā taṁ
nissitarūpavatthukā arūpakkhandhā. evaṁ idhāpi rūpārūpaṁ gahitameva hoti.
viññāṇadhātunissitapade pana sahajātā tayo khandhā cittasamuṭṭhānarūpañca
viññāṇadhātunissitanti rūpārūpaṁ gahitameva hoti.
[101] rūpe cakkhuviññāṇe cakkhuviññāṇaviññātabbesu dhammesūti ettha
yaṁ atīte cakkhudvārassa āpāthaṁ āgantvā niruddhaṁ, yañca anāgate āpāthaṁ
āgantvā nirujjhissati, yampi etarahi āgantvā niruddhaṁ taṁ sabbaṁ rūpaṁ nāma. yaṁ
pana atītepi āpāthaṁ anāgantvā niruddhaṁ, anāgatepi anāgantvā nirujjhissati,
etarahipi anāgantvā niruddhaṁ. taṁ cakkhuviññāṇena viññātabbadhammesu saṅgahitanti
vutte tepiṭakacūḷābhayatthero āha "imasmiṁ ṭhāne dvedhā karotha, upari chandovāre
kinti karissatha, nayidaṁ labbhatī"ti. tasmā tīsu kālesu āpāthaṁ āgataṁ vā
anāgataṁ vā sabbampi naṁ rūpameva, cakkhuviññāṇasampayuttā pana tayo khandhā
cakkhuviññāṇaviññātabbadhammāti veditabbā. ayaṁ hettha attho "cakkhuviññāṇena
saddhiṁ viññātabbesu dhammesū"ti. chandoti taṇhāchando. rāgoti sveva
rajjanavasena rāgo. nandīti sveva abhinandanavasena nandī. taṇhāti sveva
taṇhāyanavasena taṇhā. sesadvāresupi eseva nayo.
[102] ahaṅkāramamaṅkāramānānusayāti ettha ahaṅkāro māno, mamaṅkāro
taṇhā, sveva mānānusayo. āsavānaṁ khayañāṇāyāti idaṁ pubbenivāsaṁ
dibbacakkhuñca avatvā kasmā vuttaṁ? bhikkhū lokiyadhammaṁ na pucchanti, lokuttarameva
pucchanti, tasmā pucchitapañhaṁyeva kathento evamāha. ekavisajjitasuttaṁ nāmetaṁ,
chabbisodhanantipissa nāmaṁ. ettha hi cattāro vohārā pañcakkhandhā cha
dhātuyo cha ajjhattikabāhirāni āyatanāni attano saviññāṇakakāyo paresaṁ
saviññāṇakakāyoti ime cha koṭṭhāsā visuddhā, tasmā "chabbisodhaniyan"ti vuttaṁ.
parasamuddavāsittherā pana attano ca parassa ca viññāṇakakāyaṁ ekameva katvā
catūhi āhārehi saddhinti cha koṭṭhāse vadanti.

page number: 065

ime pana cha koṭṭhāsā "kinte adhigataṁ, kinti te adhigataṁ, kadā te
adhigataṁ, kattha te adhigataṁ, katame te kilesā pahīnā, katamesaṁ tvaṁ dhammānaṁ
lābhī"ti 1- evaṁ vinayaniddesapariyāyena sodhetabbā.
ettha hi kinte adhigatanti adhigamapucchā, jhānavimokkhādīsu
sotāpattimaggādīsu vā kintayā adhigataṁ. kinti te adhigatanti upāyapucchā. ayañhi
etthādhippāyo:- kintayā aniccalakkhaṇaṁ dhuraṁ katvā adhigataṁ, dukkhānattalakkhaṇesu
aññataraṁ vā, kiṁ vā samādhivasena abhinivisitvā, udāhu vipassanāvasena, tathā kiṁ
rūpe abhinivisitvā, udāhu arūpe, kiṁ vā ajjhattaṁ abhinivisitvā, udāhu
bahiddhāti. kadā te adhigatanti kālapucchā, pubbaṇhamajjhantikādīsu katarasmiṁ
kāleti vuttaṁ hoti.
kattha te adhigatanti okāsapucchā, katarasmiṁ 2- okāse, kiṁ rattiṭṭhāne
divāṭṭhāne rukkhamūle maṇḍape katarasmiṁ vā vihāreti vuttaṁ hoti. katame
te kilesā pahīnāti pahīnakilese pucchati, kataramaggavajjhā tava kilesā pahīnāti
vuttaṁ hoti.
katamesaṁ tvaṁ dhammānaṁ lābhīti paṭiladdhadhammapucchā, paṭhamamaggādīsu katamesaṁ
tvaṁ dhammānaṁ lābhīti vuttaṁ hoti.
tasmā idāni cepi koci bhikkhu uttarimanussadhammādhigamaṁ byākareyya, na
so ettāvatāva sakkātabbo. imesu pana chasu ṭhānesu sodhanatthaṁ vattabbo
"kiṁ te adhigataṁ kiṁ jhānaṁ udāhu vimokkhādīsu aññataran"ti. yo hi yena
adhigato dhammo, so tassa pākaṭo hoti. sace "idaṁ nāma me adhigatan"ti
vadati, tato "kinti te adhigatan"ti pucchitabbo. aniccalakkhaṇādīsu kiṁ dhuraṁ
katvā, aṭṭhattiṁsāya vā ārammaṇesu rūpārūpājjhattabahiddhādibhedesu vā dhammesu
kena mukhena abhinivisitvāti. yo hi yassābhiniveso, so tassa pākaṭo hoti.
sace pana "ayannāma me abhiniveso, evaṁ mayā adhigatan"ti vadati, tato
"kadā te adhigatan"ti pucchitabbo, "kiṁ pubbaṇhe, udāhu majjhantikādīsu

footnote: 1 vi. mahāvi. 1/198/127 2 chaßēéa. kismiṁ

page number: 066

aññatarasmiṁ kāle"ti. sabbesaṁ hi attanā adhigatakālo pākaṭo hoti. sace
"asukasmiṁ nāma me kāle adhigatan"ti vadati, tato "kattha te adhigatan"ti
pucchitabbo, "kiṁ divāṭṭhāne, udāhu rattiṭṭhānādīsu aññatarasmiṁ okāse"ti,
sabbesañhi attanā adhigatokāso pākaṭo hoti. sace asukasmiṁ nāma me
okāse adhigatan"ti vadati, tato "katame te kilesā pahīnā"ti pucchitabbo,
"kiṁ paṭhamamaggavajjhā, udāhu dutiyādimaggavajjhā"ti. sabbesañhi attanā
adhigatamaggena pahīnā kilesā pākaṭā honti.
sace "ime nāma me kilesā pahīnā"ti vadati, tato "katamesaṁ tvaṁ
dhammānaṁ lābhī"ti pucchitabbo, "kiṁ sotāpattimaggassa, udāhu sakadāgāmimaggādīsu
aññatarassā"ti. sabbesañhi attanā adhigatadhammo pākaṭo hoti. sace "imesaṁ
nāmāhaṁ dhammānaṁ lābhī"ti vadati, ettāvatāpissa vacanaṁ na saddhātabbaṁ. bahussutā
hi uggahaparipucchākusalā bhikkhū imāni cha ṭhānāni sodhetuṁ sakkonti. imassa
pana bhikkhuno āgamanapaṭipadā sodhetabbā, yadi āgamanapaṭipadā na sujjhati,
"imāya paṭipadāya lokuttaradhammā nāma na labbhantī"ti apanetabbo.
yadi panassa āgamanapaṭipadā sujjhati, "dīgharattaṁ tīsu sikkhāsu appamatto
jāgariyamanuyutto catūsu paccayesu alaggo ākāse pāṇisamena cetasā viharatī"ti
paññāyati, tassa bhikkhuno byākaraṇaṁ paṭipadāya saddhiṁ saṁsandati sameti. "seyyathāpi
nāma gaṅgodakaṁ yamunodakena saddhiṁ saṁsandati sameti, evameva supaññattā
tena bhagavatā sāvakānaṁ nibbānagāminī paṭipadā saṁsandati sameti nibbānañca
paṭipadā cā"ti 1- vuttasadisaṁ hoti.
apica kho ettakenāpi sakkāro na kātabbo. kasmā? ekaccassa hi
puthujanassāpi sato khīṇāsavapaṭipattisadisā paṭipadā hoti. tasmā so bhikkhu tehi
tehi upāyehi uttāsetabbo. khīṇāsavassa nāma asaniyāpi matthake patamānāya bhayaṁ
vā chambhitattaṁ vā lomahaṁso vā na hoti, puthujjanassa appamattakenapi hoti.

footnote: 1 dīßēáahā. 10/296/191

page number: 067

tatrimāni vatthūni:- dīghabhāṇakābhayatthero kira ekaṁ piṇḍapātikaṁ pariggahetuṁ
asakkonto daharassa saññaṁ adāsi, so taṁ nahāyamānaṁ kalyāṇīnadīmukhadvāre
nimujjitvā pāde aggahesi, piṇḍapātiko kumbhīloti saññāya mahāsaddamakāsi,
tadā naṁ puthujjanoti sañjāniṁsu. candamukhatissarājakāle 1- pana mahāvihāre saṁghatthero
khīṇāsavo dubbalacakkhuko vihāreyeva acchi, rājā theraṁ pariggaṇhissāmīti bhikkhācāraṁ
gatesu appasaddo upasaṅkamitvā sappo viya pāde aggahesi, thero silāthambho
viya niccalo hutvā ko etthāti āha. ahaṁ bhante tissoti. sugandhaṁ vāyasi
no tissāti. evaṁ khīṇāsavassa bhayaṁ nāma natthi.
ekacco pana puthujjanopi atisūro hoti nibbhayo. so rajanīyena
ārammaṇena pariggaṇhitabbo. vasabharājāpi hi ekaṁ theraṁ pariggaṇhamāno ghare
nisīdāpetvā tassa santike badaraphalaṁva maddāpesi, 2- mahātherassa kheḷo cali, tato
therassa puthujjanakabhāvo āvibhūto. khīṇāsavassa hi rasataṇhā nāma suppahīnā,
dibbesupi rasesu nikanti nāma na hoti. tasmā imehi upāyehi pariggahetvā
sace tassa bhayaṁ vā chambhitattaṁ lomahaṁso vā rasataṇhā vā uppajjati, na tvaṁ
arahāti apanetabbo. sace pana abhīrū acchambhī anuttarāsī hutvā sīho viya
nisidati, dibbārammaṇepi nikantiṁ na janeti, ayaṁ bhikkhu sampannaveyyākaraṇo
samantā rājarājamahāmattādīhi pesitaṁ sakkāraṁ arahatīti.
papañcasūdaniyā majjhimanikāyaṭṭhakathāya
chabbisodhanasuttavaṇṇanā niṭṭhitā.
-------------
3. sappurisadhammasuttavaṇṇanā
[105] evamme sutanti sappurisadhammasuttaṁ. tattha sappurisadhammanti
sappurisānaṁ dhammaṁ. asappurisadhammanti pāpapurisānaṁ dhammaṁ. evaṁ mātikaṁ ṭhapetvāpi
puna yathā nāma maggakusalo puriso vāmaṁ muñcitvā dakkhiṇaṁ gaṇhāti. paṭhamaṁ

footnote: 1 ka. caṇḍīmukhatissarājakāle 2 cha. badarasāḷavaṁ maddamāno nisīdi

page number: 068

muñcitabbaṁ katheti, evaṁ pahātabbaṁ dhammaṁ paṭhamaṁ desento katamo ca bhikkhave
asappurisadhammotiādimāha. tattha uccākulāti khattiyakulā vā brāhmaṇakulā vā.
etadeva hi kuladvayaṁ "uccākulan"ti vuccati. so tattha pujjoti so bhikkhu
tesu bhikkhūsu pūjāraho. antaraṁ karitvāti abbhantaraṁ katvā.
mahākulāti khattiyakulā vā brāhmaṇakulā vā vessakulā vā. idameva hi
kulattayaṁ "mahākulan"ti vuccati. mahābhogakulāti mahantehi bhogehi samannāgatakulā.
uḷārabhogakulāti uḷārehi paṇītehi bhogehi sampannakulā. imasmiṁ padadvaye
cattāripi kulāni labbhanti. yattha katthaci kule jāto hi puññaphalehi mahābhogopi
uḷārabhogopi hotiyeva.
[106] yasassīti parivārasampanno. appaññātāti rattiṁ khittasarā viya
saṁghamajjhādīsu na paññāyanti. appesakkhāti appaparivārā.
[107] āraññikoti samādinnāaraññikadhutaṅgo. sesadhutaṅgesupi eseva
nayo. imasmiṁ ca sutte pāḷiyaṁ naveva dhutaṅgāni āgatāni, vitthārena panetāni
terasa honti. tesu yaṁ vattabbaṁ, taṁ sabbaṁ sabbākārena visuddhimagge
dhutaṅganiddese vuttameva.
[108] atammayatāti tammayatā vuccati taṇhā, nittaṇhāti 1- attho.
atammayataññeva antaraṁ karitvāti nittaṇhataṁyeva kāraṇaṁ katvā abbhantaraṁ vā
katvā, citte uppādetvāti attho.
nirodhavāre yasmā anāgāmikhīṇāsavā taṁ samāpattiṁ samāpajjanti, puthujjanassa
sā natthi, tasmā asappurisavāro parihīno. na kiñci maññatīti kañci puggalaṁ
tīhi maññanāhi na maññati. na kuhiñci maññatīti kismiñci okāse na maññati.
na kenaci maññatīti kenaci vatthunāpi taṁ puggalaṁ na maññati. sesaṁ sabbattha
uttānamevāti.
papañcasūdaniyā majjhimanikāyaṭṭhakathāya
sappurisadhammasuttavaṇṇanā niṭṭhitā
------------

footnote: 1 sī., ka. nittaṇhatāti

page number: 069

4. sevitabbāsevitabbasuttavaṇṇanā
[109] evamme sutanti sevitabbāsevitabbasuttaṁ. tattha tañca aññamaññaṁ
kāyasamācāranti aññaṁ sevitabbaṁ kāyasamācāraṁ, aññaṁ asevitabbaṁ vadāmi,
sevitabbameva kenaci pariyāyena asevitabbanti, asevitabbaṁ vā sevitabbanti ca na
vadāmīti attho. vacīsamācārādīsupi eseva nayo. iti bhagavā sattahi padehi
mātikaṁ ṭhapetvā vitthārato avibhajitvāva desanaṁ niṭṭhapesi. katmā? sāriputtattherassa
okāsakaraṇatthaṁ.
[113] manosamācāre micchādiṭṭhisammādiṭṭhiyo diṭṭhipaṭilābhavasena visuṁ
aṅgaṁ hutvā ṭhitāti na gahitā.
[114] cittuppāde akammapathappattā 1- abhijjhādayo veditabbā.
[115] saññāpaṭilābhavāre abhijjhāsahagatāya 2- saññāyātiādīni
kāmasaññādīnaṁ dassanatthaṁ vuttāni.
[117] sabyāpajjhanti sadukkhaṁ. apariniṭṭhitabhāvāyāti bhavānaṁ
apariniṭṭhitabhāvāya. ettha ca sabyāpajjhattabhāvā nāma cattāro honti. yo hi
puthujjanopi tenattabhāvena bhavaṁ pariniṭṭhapetuṁ na sakkoti, tassa paṭisandhito paṭṭhāya
akusalā dhammā vaḍḍhanti, kusalā dhammā ca parihāyanti, sadukkhameva attabhāvaṁ
abhinibbatteti nāma. tathā sotāpannasakadāgāmianāgāmino. puthujjanādayo tāva
hontu, anāgāmī kathaṁ sabyāpajjhaṁ attabhāvaṁ abhinibbatteti, kathañcassa akusalā
dhammā abhivaḍḍhanti, kusalā dhammā parihāyantīti. anāgāmīpi hi suddhāvāse
nibbatto uyyānavimānakapparukkhe oloketvā "aho sukhaṁ aho sukhan"ti udānaṁ
udāneti, anāgāmino bhavalobho bhavataṇhā appahīnāva honti, tassa
appahīnataṇhatāya akusalā dhammā 3- vaḍḍhanti nāma, kusalā parihāyanti nāma, sadukkhameva
attabhāvaṁ abhinibbatteti, apariniṭṭhitabhavoyeva hotīti veditabbo.
abyāpajjhanti adukkhaṁ. ayampi catunnaṁ janānaṁ vasena veditabbo. yo
hi puthujjanopi tenattabhāvena bhavaṁ pariniṭṭhapetuṁ sakkoti, puna paṭisandhiṁ na

footnote: 1 ma. kammapathapattā 2 ṭīkā. anabhijjhāsahagatāya 3 chaßēéa. ayaṁ pāṭho na dissati

page number: 070

gaṇhāti, tassa paṭisandhiggahaṇato paṭṭhāya akusalā parihāyanti, kusalāyeva
vaḍḍhanti, adukkhameva attabhāvaṁ nibbatteti, pariniṭṭhitabhavoyeva nāma hoti. tathā
sotāpannasakadāgāmianāgāmino. sotāpannādayo tāva hontu, puthujjano kathaṁ
abyāpajjhaṁ attabhāvaṁ nibbatteti, kathañcassa akusalaparihāniādīni hontīti.
puthujjanopi pacchimabhaviko tenattabhāvena bhavaṁ pariniṭṭhāpetuṁ samattho hoti. tassa
aṅgulimālassa viya ekenūnapāṇasahassaṁ ghātentassāpi attabhāvo abyāpajjhoyeva
nāma, bhavaṁ pariniṭṭhāpetiyeva nāma. akusalameva hāyati, vipassanameva gabbhaṁ
gaṇhāpeti nāma.
[119] cakkhuviññeyyantiādīsu yasmā ekaccassa tasmiṁyeva rūpe rāgādayo
uppajjanti, abhinandati assādeti, abhinandanto assādento anayabyasanaṁ
pāpuṇāti, ekaccassa na uppajjanti, nibbandati virajjati, nibbindanto
virajjanto nibbutiṁ pāpuṇāti, tasmā "tañca aññamaññan"ti na vuttaṁ. eseva
nayo sabbattha.
evaṁ vitthārena atthaṁ ājānāmīti 1- ettha ke bhagavato imassa bhāsitassa
atthaṁ ājānanti, ke na ājānantīti. ye tāva imassa suttassa pāḷiñca
aṭṭhakathañca uggaṇhitvā takkarā na honti, yathāvuttaṁ anulomapaṭipadaṁ na
paṭipajjanti, te na ājānanti nāma. ye pana takkarā honti, yathāvuttaṁ
anulomapaṭipadaṁ paṭipajjanti, te ājānanti nāma. evaṁ santepi sappaṭisandhikānaṁ
tāva dīgharattaṁ hitāya sukhāya hotu, appaṭisandhikānaṁ kathaṁ hotīti. appaṭisandhikā
anupādānā viya jātavedā parinibbāyanti, kappasatasahassānampi 2- accayena tesaṁ
puna dukkhaṁ nāma natthi. iti ekaṁsena tesaṁyeva dīgharattaṁ hitāya sukhāya hoti.
sesaṁ sabbattha uttānamevāti.
papañcasūdaniyā majjhimanikāyaṭṭhakathāya
sevitabbāsevitabbasuttavaṇṇanā niṭṭhitā.
-------------

footnote: 1 chaßēéa. ājāneyyunti 2 ma. kappasahassampi

page number: 071

5. bahudhātukasuttavaṇṇanā
[124] evamme sutanti bahudhātukasuttaṁ. tattha bhayānītiādīsu bhayanti
cittutrāso. upaddavoti anekaggatākāro. upasaggoti upasaṭṭhākāro 1- tattha
tattha lagganākāro. tesaṁ evaṁ nānattaṁ veditabbaṁ:- pabbatādivisamanissitā
corā janapadavāsīnaṁ pesenti "mayaṁ asukadivase nāma tumhākaṁ gāmaṁ paharissāmā"ti.
taṁ pavuttiṁ sutakālato paṭṭhāya bhayaṁ santāsaṁ āpajjanti. ayaṁ cittutrāso
nāma. "idha no corā kuppitā anatthampi āvaheyyun"ti hatthasāraṁ gahetvā
dvipadacatuppadehi saddhiṁ araññaṁ pavisitvā tattha tattha bhūmiyaṁ nipajjanti.
ßöaṁsamakasādīhi khajjamānā gumbantarāni pavisanti, khāṇukaṇṭake maddanti. tesaṁ evaṁ
vicarantānaṁ vikkhittabhāvo anekaggatākāro nāma. tato coresu yathāvuttadivase
anāgacchantesu "tucchakasāsanaṁ 2- taṁ bhavissati, gāmaṁ pavisissāmā"ti saparikkhārā gāmaṁ
pavisanti, atha tesaṁ paviṭṭhabhāvaṁ ñatvā gāmaṁ parivāretvā dvāre aggiṁ datvā
manusse ghātetvā corā sabbaṁ vibhavaṁ vilumpetvā gacchanti. tesu ghātitāvasesā
aggiṁ nibbāpetvā koṭṭhacchāyābhitticchāyādīsu tattha tattha laggitvā nisīdanti
naṭṭhaṁ anusocamānā, ayaṁ upasaṭṭhākāro lagganākāro nāma.
naḷāgārāti naḷehi paricchannā agārā, sesasambhārā panettha rukkhamayā
honti. tiṇāgārepi eseva nayo. bālato uppajjantīti bālameva nissāya
uppajjanti. bālo hi apaṇḍitapuriso rajjaṁ vā uparajjaṁ vā añña vā pana
mahantaṁ ṭhānaṁ patthento katipaye attanā sadise vidhavāputte mahādhutte gahetvā
"etha ahaṁ tumhe issare karissāmī"ti pabbatagahanādīni nissāya antante
gāme paharanto dāmarikabhāvaṁ jānāpetvā anupubbena nigamepi janapadepi
paharati, manussā gehāni chaḍḍetvā khemantaṭṭhānaṁ patthayamānā pakkamanti,
te nissāya vasantā bhikkhūpi bhikkhuniyopi attano attano vasanaṭṭhānāni
pahāya pakkamanti. gatagataṭṭhāne bhikkhāpi senāsanampi dullabhaṁ hoti. evaṁ catunnaṁ
parisānaṁ bhayaṁ āgatameva hoti. pabbajitesupi dve bālā bhikkhū aññamaññaṁ

footnote: 1 ma. upasattākāro 2 sī. tucchasāsanaṁ

page number: 072

vivādaṁ paṭṭhapetvā codanaṁ ārabhanti. iti kosambivāsikānaṁ viya mahākalaho
uppajjati, catunnaṁ parisānaṁ bhayaṁ āgatameva hotīti evaṁ yāni kānipi bhayāni
uppajjanti, sabbāni tāni bālato uppajjantīti veditabbāni.
etadavocāti bhagavatā dhammadesanā matthakaṁ apāpetvāva niṭṭhāpitā,
yannūnāhaṁ dasabalaṁ pucchitvā sabbaññutañāṇenevassa desanāya pāripūriṁ kareyyanti
cintetvā etaṁ "kittāvatā nu kho bhante"tiādivacanaṁ avoca.
[125] aṭṭhārasasu dhātūsu aḍḍhekādasadhātuyo rūpapariggaho,
aḍḍhaṭṭhamakadhātuyo arūpapariggahoti rūpārūpapariggahova kathito. sabbāpi khandhavasena
pañcakkhandhā honti. pañcapi khandhā dukkhasaccaṁ, tesaṁ samuṭṭhāpikā taṇhā
samudayasaccaṁ, ubhinnaṁ appavatti nirodhasaccaṁ, nirodhapāpanā 1- paṭipadā maggasaccaṁ.
iti catusaccakammaṭṭhānaṁ ekassa bhikkhuno niggamanaṁ matthakaṁ pāpetvā kathitaṁ
hoti. ayamettha saṅkhepo, vitthārato panetā dhātuyo visuddhimagge kathitāva.
jānāti passatīti saha vipassanāya maggo vutto.
paṭhavīdhātuādayo saviññāṇakakāyaṁ suññato nissattato dassetuṁ vuttā.
tāpi purimāhi aṭṭhārasahi dhātūhi pūretabbā. pūrentena viññāṇadhātuto nīharitvā
pūretabbā. viññāṇadhātu sesā 2- cakkhuviññāṇādivasena chabbidhā hoti. tattha
cakkhuviññāṇadhātuyā pariggahitāya tassā vatthu cakkhudhātu, ārammaṇaṁ rūpadhātūti
dve dhātuyo pariggahitāva honti. eseva nayo sabbattha. manoviññāṇadhātuyā
pana pariggahitāya tassā purimapacchimavasena manodhātu, ārammaṇavasena dhammadhātūti
dve dhātuyo pariggahitāva honti. iti imāsu aṭṭhārasasu dhātūsu aḍḍhekādasadhātuyo
rūpapariggahoti purimanayeneva idampi ekassa bhikkhuno niggamanaṁ matthakaṁ
pāpetvā kathitaṁ hoti.
sukhadhātūtiādīsu sukhañca taṁ nissattasuññataṭṭhena dhātu cāti sukhadhātu.
eseva nayo sabbattha. ettha ca purimā catasso dhātuyo sappaṭipakkhavasena
gahitā, pacchimā dve sarikkhakavasena. avibhūtabhāvenapi upekkhādhātu avijjādhātuyā

footnote: 1 chaßēéa. nirodhapajānanā 2 chaßēéa. hesā

page number: 073

sarikkhā. ettha ca sukhadukkhadhātūsu pariggahitāsu kāyaviññāṇadhātu pariggahitāva
hoti, sesāsu pariggahitāsu manoviññāṇadhātu pariggahitāva hoti. imāpi cha
dhātuyo heṭṭhā aṭṭhārasahiyeva pūretabbā. pūrentena upekkhādhātuto nīharitvā
pūretabbā. iti imāsu aṭṭhārasasu dhātūsu aḍḍhekādasadhātuyo rūpārūpapariggahoti 1-
purimanayeneva idampi ekassa bhikkhuno niggamanaṁ matthakaṁ pāpetvā kathitaṁ hoti.
kāmadhātuādīnaṁ dvedhāvitakke 2- kāmavitakkādīsu vuttanayeneva attho
veditabbo. abhidhammepi "tattha katamā kāmadhātu, kāmapaṭisaṁyutto takko
vitakko"tiādinā 3- nayena 4- etāsaṁ vitthāro āgatoyeva. imāpi cha dhātuyo
heṭṭhā aṭṭhārasahiyeva pūretabbā. pūrentena kāmadhātuto nīharitvā pūretabbā.
iti imāsu aṭṭhārasasu dhātūsu aḍḍhekādasadhātuyo rūpapariggahoti purimanayeneva
idampi ekassa bhikkhuno niggamanaṁ matthakaṁ pāpetvā kathitaṁ hoti.
kāmadhātuādīsu pañca kāmāvacarakkhandhā kāmadhātu nāma, pañca
rūpāvacarakkhandhā rūpadhātu nāma, cattāro arūpāvacarakkhandhā arūpadhātu nāma. abhidhamme
pana "tattha katamā kāmadhātu, heṭṭhato avīcinirayaṁ pariyantaṁ karitvā"tiādinā 5-
nayena etāsaṁ vitthāro āgatoyeva. imāpi tisso dhātuyo heṭṭhā aṭṭhārasahiyeva
pūretabbā. pūrentena kāmadhātuto nīharitvā pūretabbā. iti imāsu aṭṭhārasasu
dhātūsu aḍḍhekādasadhātuyo rūpapariggahoti purimanayeneva idampi ekassa bhikkhuno
niggamanaṁ matthakaṁ pāpetvā kathitaṁ hoti.
saṅkhatāti paccayehi samāgantvā katā, pañcannaṁ khandhānametaṁ adhivacanaṁ.
na saṅkhatā asaṅkhatā. nibbānassetaṁ adhivacanaṁ. imāpi dve dhātuyo heṭṭhā
aṭṭhārasahiyeva pūretabbā. pūrentena saṅkhatadhātuto nīharitvā pūretabbā. iti
imāsu aṭṭhārasasu dhātūsu aḍḍhekādasadhātuyo rūpapariggahoti purimanayeneva idampi
ekassa bhikkhuno niggamanaṁ matthakaṁ pāpetvā kathitaṁ hoti.

footnote: 1 chaßēéa. rūpapariggahoti 2 ma. mu. 12/206/176 3 abhi. vi. 35/182/100
footnote: 4 chaßēéa. nayeneva 5 abhi. vi. 35/182/100

page number: 074

[126] ajjhattikabāhirānīti ajjhattikāni ca bāhirāni ca. ettha hi
cakkhuādīni ajjhattikāni cha, rūpādīni bāhirāni cha. idhāpi jānāti passatīti
saha vipassanāya maggo kathito.
imasmiṁ sati idantiādi mahātaṇhāsaṅkhaye 1- vitthāritameva.
[127] aṭṭhānanti hetupaṭikkhepo. anavakāsoti paccayapaṭikkhepo.
ubhayenāpi kāraṇameva paṭikkhipati. kāraṇañhi tadāyattavuttitāya attano phalassa
ṭhānanti ca avakāsoti ca vuccati. yanti yena kāraṇena. diṭṭhisampannoti
maggadiṭṭhiyā sampanno sotāpanno ariyasāvako. kañci saṅkhāranti catubhūmakesu
saṅkhāresu 2- kañci ekasaṅkhāraṁ. 3- niccato upagaccheyyāti niccoti gaṇheyya.
netaṁ ṭhānaṁ vijjatīti etaṁ kāraṇaṁ natthi na upalabbhati. yaṁ puthujjanoti yena
kāraṇena puthujjano. ßēhānametaṁ vijjatīti etaṁ kāraṇaṁ atthi. sassatadiṭṭhiyā hi
so tebhūmakesu saṅkhāresu kañci saṅkhāraṁ niccato gaṇheyyāti attho.
catutthabhūmakasaṅkhārā pana tejussadattādivasena divasaṁ santatto ayoguḷo viya makkhikānaṁ,
diṭṭhiyā vā aññesaṁ vā akusalānaṁ ārammaṇaṁ na honti. iminā nayena kañci
saṅkhāraṁ sukhatotiādīsupi attho veditabbo.
sukhato upagaccheyyāti "ekantasukhī *- attā hoti arogo parammaraṇā"ti 4-
evaṁ attadiṭṭhivasena sukhato gāhaṁ sandhāyetaṁ vuttaṁ. diṭṭhivippayuttacittena pana
ariyasāvako pariḷāhābhibhūto pariḷāhavūpasamatthaṁ matthahatthī parittāsito 5- viya
pokkharabrāhmaṇo 6- viya ca gūthaṁ kañci saṅkhāraṁ sukhato upagacchati. aggavāde 7-
kasiṇādipaṇṇattisaṅgahatthaṁ saṅkhāranti avatvā kañci dhammanti vuttaṁ. idhāpi
ariyasāvakassa catubhūmakavasena veditabbo, puthujjanassa tebhūmakavaseneva. sabbavāresu
vā 8- ariyasāvakassāpi tebhūmakavaseneva paricchedo vattati. yañhi yaṁ 9- puthujjano

footnote: 1 ma. mū. 12/404/361 2 chaßēéa. saṅkhatasaṅkhāresu, i. sattasaṅkhāresu, evamuparipi
footnote: 3 chaßēéa. ekasaṅkhārampi * 4 pāḷi. saññī, ma. u. 14/21/18
footnote: 5 sī. mattahatthi parittāsito viya, chaßēéa. mattahatthiṁ parittāsito 6 chaßēéa.

cokkhabrāhmaṇo 7 chaßēéa. attavāre 8 chaßēéa. ayaṁ saddo na dissati
9 chaßēéa. yaṁ yañhi

page number: 075

gaṇhāti, 1- tato tato ariyasāvako gāhaṁ viniveṭhati. 2- puthujjano hi yaṁ yaṁ niccaṁ
sukhaṁ attāti gaṇhāti, taṁ taṁ ariyasāvako aniccaṁ dukkhaṁ anattāti gaṇhanto taṁ
gāhaṁ viniveṭheti. 3-
[128] mātarantiādīsu janikāva mātā, janako pitā, manussabhūtova
khīṇāsavo arahāti adhippeto. kiṁ pana ariyasāvako aññaṁ jīvitā voropeyyāti.
etampi aṭṭhānaṁ. sacepi hi bhavantaragataṁ ariyasāvakaṁ attano ariyabhāvaṁ ajānantampi
koci evaṁ vadeyya "imaṁ kunthakipillikaṁ jīvitā voropetvā sakalacakkavāḷagabbhe
cakkavattirajjaṁ paṭipajjāhī"ti, neva so taṁ jīvitā voropeyya. athāpi naṁ evaṁ
vadeyya "sace imaṁ na ghātessasi, sīsante chindissāmā"ti. sīsamevassa chindeyya,
na ca so taṁ ghāteyya. puthujjanabhāvassa pana mahāsāvajjabhāvadassanatthaṁ
ariyasāvakassa ca baladīpanatthametaṁ vuttaṁ. ayañhettha adhippāyo:- sāvajjo
puthujjanabhāvo, yatra hi nāma puthujjano mātughātādīnipi ānantariyāni karissati.
mahābalo ca ariyasāvako, yo etāni kammāni na karotīti.
duṭṭhacittoti vadhakacittena paduṭṭhacitto. lohitaṁ uppādeyyāti
jīvamānakasarīre khuddakamakkhikāya pivanamattampi lohitaṁ uppādeyya. saṁghaṁ bhindeyyāti
samānasaṁvāsakaṁ samānasīmāya ṭhitaṁ pañcahi kāraṇehi saṁghaṁ bhindeyya. vuttaṁ hetaṁ
"pañcahi upāli ākārehi saṁgho bhijjati. kammena uddesena voharanto
anusāvanena salākagāhenā"ti. 4-
tattha kammenāti apalokanādīsu catūsu kammesu aññatarena kammena.
uddesenāti pañcasu pātimokkhuddesesu aññatarena uddesena. voharantoti
kathayanto, tāhi tāhi uppattīhi adhammaṁ dhammotiādīni aṭṭhārasabhedakaravatthūni
dīpento. anussāvanenāti nanu tumhe jānātha mayhaṁ uccākulā pabbajitabhāvaṁ
bahussutabhāvañca, mādiso nāma uddhammaṁ ubbinayaṁ satthusāsanaṁ gāheyyāti cittampi
uppādetuṁ tumhākaṁ yuttaṁ, kiṁ mayhaṁ avīci nīluppalavanaṁ viya sītalo, kiṁ ahaṁ

footnote: 1 ka. gaṇhi 2 sī. viniṭṭeti, chaßēéa. viniveṭheti 3 siṁ., ka. vinivaṭṭeti,
footnote: ma. vinivatteti 4 vi. pa. 8/458/409

page number: 076

apāyato na bhāyāmītiādinā nayena kaṇṇamūle vacībhedaṁ katvā anussāvanena.
salākagāhenāti evaṁ anussāvetvā tesaṁ cittaṁ upatthambhetvā anivattidhamme
katvā "gaṇhatha imaṁ salākan"ti salākagāhena.
ettha ca kammameva uddeso vā pamāṇaṁ, vohārānussāvanasalākagāhā
pana pubbabhāgā. aṭṭhārasavatthudīpanavasena hi voharante 1- tattha rucijananatthaṁ
anussāvetvā salākāya gāhitāyapi abhinnova hoti saṁgho. yadā pana evaṁ
cattāro vā atirekā vā salākaṁ gāhetvā āvenikaṁ kammaṁ vā uddesaṁ vā
karonti, tadā saṁgho bhinno nāma hoti. evaṁ diṭṭhisampanno puggalo saṁghaṁ
bhindeyyāti netaṁ ṭhānaṁ vijjati. ettāvatā mātughātādīni pañca ānantariyakammāni
dassitāni honti, yāni puthujjano karoti, na ariyasāvako, tesaṁ āvibhāvatthaṁ:-
kammato dvārato ceva kappaṭṭhitiyato tathā
pākasādhāraṇādīhi viññātabbo vinicchayo.
tattha kammato tāva:- ettha hi manussabhūtasseva manussabhūtaṁ mātaraṁ vā
pitaraṁ vā api parivattaliṅgaṁ jīvitā voropentassa kammaṁ ānantariyaṁ hoti, tassa
vipākaṁ paṭibāhissāmīti sakalacakkavāḷaṁ mahācetiyappamāṇehi kāñcanathūpehi pūretvāpi
sakalacakkavāḷaṁ pūretvā nisinnassa saṁghassa 2- mahādānaṁ datvāpi buddhassa bhagavato
saṅghāṭikaṇṇaṁ amuñcanto vicaritvāpi kāyassa bhedā nirayameva upapajjati. yo pana
sayaṁ manussabhūto tiracchānabhūtaṁ mātaraṁ vā pitaraṁ vā, sayaṁ vā tiracchānabhūto
manussabhūtaṁ, tiracchānoyeva vā tiracchānabhūtaṁ jīvitā voropeti, tassa kammaṁ
ānantariyaṁ na hoti, bhāriyaṁ pana hoti, ānantariyaṁ āhacceva tiṭṭhati.
manussajātikānaṁ pana vasena ayaṁ pañho kathito.
tattha eḷakacatukkaṁ saṅgāmacatukkaṁ coracatukkañca kathetabbaṁ. eḷakaṁ māremīti
abhisandhināpi hi eḷakaṭṭhāne ṭhitaṁ manusso manussabhūtaṁ mātaraṁ vā pitaraṁ vā
mārento ānantariyaṁ phusati. eḷakābhisandhinā pana mātāpitāabhisandhinā 3- vā
eḷakaṁ mārento ānantariyaṁ na phusati. mātāpitāabhisandhinā mātāpitaro mārento

footnote: 1 chaßēéa. voharantena 2 chaßēéa. bhikkhusaṁghassa 3 chaßēéa. mātāpitiabhisandhinā

page number: 077

phusateva. eseva nayo itarasmimpi catukkadvaye. yathā ca mātāpitūsu, evaṁ
arahantepi etāni catukkāni veditabbāni.
manussārahantameva māretvā ānantariyaṁ phusati, na yakkhabhūtaṁ. kammaṁ pana
bhāriyaṁ, ānantariyasadisameva. manussārahantassa ca puthujjanakāleyeva satthappahāre
vā vise vā dinnepi yadi so arahattaṁ patvā teneva marati, arahantaghāto
hotiyeva. yaṁ pana puthujjanakāle dinnaṁ dānaṁ arahattaṁ patvā paribhuñjati,
puthujjanasseva dinnaṁ hoti. sesāriyapuggale mārentassa ānantariyaṁ natthi. kammaṁ
pana bhāriyaṁ, ānantariyasadisameva.
lohituppāde tathāgatassa abhijjakāyattāva 1- parūpakkamena cammacchedaṁ katvā
lohitapaggharaṇaṁ nāma natthi. sarīrassa pana antoyeva ekasmiṁyeva ṭhāne lohitaṁ
samosarati. devadattena paviddhasilāto bhijjitvā gatā pappaṭikāpi 2- tathāgatassa
pādantaṁ pahari, pharasunā pahato viya pādo antolohitoyeva ahosi. tathā
karontassa ānantariyaṁ hoti. jīvako pana tathāgatassa ruciyā satthakena cammaṁ
chinditvā tamhā ṭhānā duṭṭhalohitaṁ nīharitvā phāsumakāsi, tathā karontassa
puññakammameva hoti.
atha ye ca parinibbute tathāgate cetiyaṁ bhindanti, bodhiṁ chindanti 3-
dhātumhi upakkamanti, tesaṁ kiṁ hotīti. bhāriyaṁ kammaṁ hoti ānantariyasadisaṁ.
sadhātukaṁ pana thūpaṁ vā paṭimaṁ vā bādhamānaṁ bodhisākhaṁ chindituṁ vaṭṭati. sacepi
tattha nilīnā sakuṇā cetiye vaccaṁ pātenti, chindituṁ vaṭṭatiyeva. paribhogacetiyato
hi sarīracetiyaṁ mahantataraṁ. cetiyavatthuṁ bhinditvā gacchantaṁ bodhimūlampi chinditvā
harituṁ vaṭṭati. yā pana bodhisākhā bodhigharaṁ bādhati, taṁ geharakkhanatthaṁ chindituṁ
na labbhati, bodhiatthaṁ hi gehaṁ, na gehatthaṁ 4- bodhi. āsanagharepi eseva nayo.
yasmiṁ pana āsanaghare dhātu nihitā hoti, tassa rakkhanatthāya bodhisākhaṁ chindituṁ
vaṭṭati. bodhijagganatthaṁ otaraṇasākhaṁ 5 vā pūtiṭṭhānaṁ vā nindituṁ vaṭṭatiyeva,
bhagavato sarīrapaṭijaggane viya puññampi hoti.

footnote: 1 ma. abhejjakāyaṁ tāva cha. abhejjakāyatāya 2 ma. sakkhalikāpi cha. sakalikāpi
footnote: 3 ka. bhindanti 4 chaßēéa. na gehatthāya 5 chaßēéa. ojoharaṇasākhaṁ

page number: 078

saṁghabhede sīmaṭṭhakasaṁghe asannipatite visuṁ parisaṁ gahetvā
katavohārānussāvanasalākaggāhassa kammaṁ vā karontassa, uddesaṁ vā uddisantassa
bhedo ca hoti ānantariyakammañca. samaggasaññāya pana vaṭṭatīti kammaṁ karontassa
bhedova hoti, na ānantariyakammaṁ, tathāpi 1- navato ūnaparisāya. sabbantimena
paricchedena navannaṁ janānaṁ yo saṁghaṁ bhindati, tassa ānantariyakammaṁ hoti.
anuvattakānaṁ 2- adhammavādīnaṁ mahāsāvajjakammaṁ. dhammavādino pana anavajjā.
tattha navannameva saṁghabhede idaṁ suttaṁ "ekato upāli cattāro honti,
ekato cattāro, navamo anussāveti, salākaṁ gāheti `ayaṁ dhammo ayaṁ vinayo
idaṁ satthu sāsanaṁ, imaṁ gaṇhatha imaṁ rocethā'ti, evaṁ kho upāli saṁgharāji ceva
hoti saṁghabhedo ca. navannaṁ vā upāli atirekanavannaṁ vā saṁgharāji ceva hoti
saṁghabhedo cā"ti. 3- etesu pana pañcasu saṁghabhedo vacīkammaṁ, sesāni kāyakammānīti
evaṁ kammato viññātabbo vinicchayo.
dvāratoti sabbāneva cetāni kāyadvāratopi vacīdvāratopi samuṭṭhahanti.
purimāni panettha cattāri āṇattikavijjāmayapayogavasena vacīdvārato samuṭṭhahitvāpi
kāyadvārameva pūrenti, saṁghabhedo hatthamuddāya bhedaṁ karontassa kāyadvārato
samuṭṭhahitvāpi vacīdvārameva pūretīti evamettha dvāratopi viññātabbo vinicchayo.
kappaṭṭhitiyatoti saṁghabhedoyeva cettha kappaṭṭhitiyo. saṇṭhahante 4- hi
kappe kappavemajjhe vā saṁghabhedaṁ katvā kappavināseneva muccati. sacepi hi sve
kappo vinassissatīti ajja saṁghabhedaṁ karoti, sveva muccati, ekadivasameva niraye
paccati. evaṁ kāraṇaṁ 5- pana natthi. sesāni cattāri kammāni ānantariyāneva
honti, na kappaṭṭhitiyānīti evamettha kappaṭṭhitiyatopi viññātabbo vinicchayo.
pākatoti yena ca pañca cetāni 6- kammāni katāni honti, tassa
saṁghabhedoyeva paṭisandhivasena vipaccati, sesāni "ahosikammaṁ, nāhosi kammavipāko"ti
evamādīsu saṅkhyaṁ gacchanti. saṁghassa bhedābhāve lohituppādo, tadabhāve

footnote: 1 chaßēéa. tathā 2 ma. tassa anuvattakānaṁ 3 vi. cūḷa. 7/351/147 4 ma., ka. saṁvaṭṭe
footnote: 5 chaßēéa. karaṇaṁ 6 chaßēéa. pañcapetāni

page number: 079

arahantaghāto, tadabhāve ce 1- pitā sīlavā hoti mātā dussīlā, no vā tathā
sīlavatī, pitughāto paṭisandhivasena vipaccati. sace mātāpitughāto, dvīsupi sīlena
vā dussīlena vā samānesu mātughātova paṭisandhivasena vipaccati. mātā hi
dukkarakārinī bahūpakārā ca puttānanti evamettha vipākatopi 2- viññātabbo
vinicchayo.
sādhāraṇādīhīti purimāni cattāri sabbesampi gahaṭṭhapabbajitānaṁ sādhāraṇāni.
saṁghabhedo pana "na kho upāli bhikkhunī saṁghaṁ bhindati, na sikkhamānā, na
sāmaṇero, na sāmaṇerī, na upāsako, na upāsikā saṁghaṁ bhindati, bhikkhu kho
upāli pakatatto samānasaṁvāsako samānasīmāyaṁ ṭhito saṁghaṁ bhindatī"ti 3- vacanato
vuttappakārassa bhikkhunova hoti, na aññassa, tasmā asādhāraṇo. ādisaddena
sabbe cete 4- dukkhavedanāsahagatā dosamohasampayuttā cāti evamettha
sādhāraṇādīhipi viññātabbo vinicchayo.
aññaṁ satthāranti 5- "ayaṁ me satthā satthu kiccaṁ kātuṁ asamattho"ti
bhavantarepi aññaṁ titthakaraṁ 6- "ayaṁ me satthā"ti evaṁ gaṇheyya, netaṁ ṭhānaṁ
vijjatīti attho.
[129] ekissā lokadhātuyāti dasasahassilokadhātuyā. tīṇi hi khettāni
jātikhettaṁ āṇākhettaṁ visayakhettaṁ. tattha jātikhettaṁ nāma dasasahassī lokadhātu.
sā hi tathāgatassa mātukucchiokkamanakāle nikkhamanakāle sambodhikāle
dhammacakkappavattane āyusaṅkhāravossajjane 7- parinibbāne ca kampati.
koṭisatasahassacakkavāḷaṁ pana āṇākhettaṁ nāma. āṭānāṭiyaparittamoraparittadhajaggaparittaratana-
parittamettaparittādīnañhi ettha āṇā vattati. visayakhettassa pana parimāṇaṁ natthi.
buddhānañhi "yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ,
neyyapariyantikaṁ ñāṇaṁ, ñāṇapariyantikaṁ neyyan"ti 8- vacanato avisayo nāma natthi.

footnote: 1 chaßēéa. ca sace 2 chaßēéa. pākatopi 3 vi. cūḷa. 7/351/147 4 chaßēéa. sabbepi te
footnote: 5 ka. aññasatthāranti 6 ka. aññatitthikaraṁ 7 chaßēéa. āyusaṅkhārossajjane
footnote: 8 khu. paṭi. 31/4/409

page number: 080

imesu pana tīsu khettesu ṭhapetvā imaṁ cakkavāḷaṁ aññasmiṁ cakkavāḷe
buddhā uppajjantīti suttaṁ natthi, na uppajjantīti pana atthi. tīṇi piṭakāni
vinayapiṭakaṁ suttantapiṭakaṁ abhidhammapiṭakaṁ, tisso piṭakasaṅgītiyo 1- mahākassapattherassa
saṅgīti, yasattherassa saṅgīti, moggaliputtattherassa saṅgītīti. imā tisso
saṅgītiyo āruḷhe tepiṭake buddhavacane imaṁ cakkavāḷaṁ muñcitvā aññattha buddhā
uppajjantīti suttaṁ natthi, na uppajjantīti pana atthi.
apubbaṁ acarimanti apure apacchā. ekato na uppajjanti, pure vā
pacchā vā uppajjantīti vuttaṁ hoti. tattha hi bodhipallaṅke bodhiṁ appatvā
na uṭṭhahissāmīti nisinnakālato paṭṭhāya yāva mātukucchismiṁ paṭisandhiggahaṇaṁ, tāva
pubbeti na veditabbaṁ. bodhisattassa hi paṭisandhiggahaṇe 2- dasasahassacakkavāḷa-
kampaneneva khettapariggaho kato, aññassa buddhassa uppatti nivāritāva
hoti. parinibbānakālato paṭṭhāya yāva sāsapamattā dhātu tiṭṭhati, tāva pacchāti
na veditabbaṁ. dhātūsu hi ṭhitāsu buddhā ṭhitāva honti. tasmā etthantare
aññassa buddhassa uppatti nivāritāva hoti. dhātuparinibbāne pana jāte
aññassa buddhassa uppatti na nivāritā.
tīṇi hi antaradhānāni nāma pariyattiantaradhānaṁ paṭivedhāntaradhānaṁ
paṭipattiantaradhānanti. tattha pariyattīti tīṇi piṭakāni. paṭivedhoti saccapaṭivedho.
paṭipattīti paṭipadā. kattha paṭivedho ca paṭipatti ca hotipi na hotipi. ekasmiṁ
hi kāle paṭivedhadharā 3- bhikkhū bahū honti, eso bhikkhu puthujjanoti aṅguliṁ
pasāretvā dassetabbo hoti. imasmiṁyeva dīpe ekavāre puthujjanabhikkhu nāma
nāhosi. paṭipattipūrakāpi 4- kadāci bahū honti kadāci appā. iti paṭivedho ca
paṭipatti ca hotipi na hotipi, sāsanaṭṭhitiyā pana pariyatti pamāṇaṁ.
paṇḍito hi tepiṭakaṁ sutvā dvepi pūreti. yathā amhākaṁ bodhisatto
āḷārassa santike pañcābhiññā satta ca samāpattiyo nibbattetvā

footnote: 1 chaßēéa. tisso saṅgitiyo 2 chaßēéa. paṭisandhiggahaṇena 3 sī. paṭivedhakarā
footnote: 4 chaßēéa. paṭipattipūrikāpi

page number: 081

nevasaññānāsaññāyatanasamāpattiyā parikammaṁ pucchi, so na jānāmīti āha. tato
udakassa santikaṁ gantvā adhigatavisesaṁ saṁsandetvā nevasaññānāsaññāyatanassa
parikammaṁ pucchi, so ācikkhi, tassa vacanasamanantarameva mahāsatto taṁ sampādesi,
evameva paññavā bhikkhu pariyattiṁ sutvā dvepi pūreti. tasmā pariyattiyā ṭhitāya
sāsanaṁ ṭhitaṁ hoti.
yadā pana sā antaradhāyati, tadā paṭhamaṁ abhidhammapiṭakaṁ nassati, tattha
paṭṭhānaṁ sabbapaṭhamaṁ antaradhāyati, anukkamena pacchā dhammasaṅgaho, tasmiṁ antarahite
itaresu dvīsu piṭakesu ṭhitesupi sāsanaṁ ṭhitameva hoti. tattha suttantapiṭake
antaradhāyamāne paṭhamaṁ aṅguttaranikāyo ekadasakato paṭṭhāya yāva ekakā
antaradhāyati, tadanantaraṁ saṁyuttanikāyo cakkapeyyālato paṭṭhāya yāva oghataraṇā
antaradhāyati, tadanantaraṁ majjhimanikāyo indriyabhāvanato paṭṭhāya yāva mūlapariyāyā
antaradhāyati, tadanantaraṁ dīghanikāyo dasuttarato paṭṭhāya yāva brahmajālā
antaradhāyati. ekissāpi dvinnampi gāthānaṁ pucchā addhānaṁ gacchati, sāsanaṁ
dhāretuṁ na sakkoti sabhiyapucchā 1- viya āḷavakapucchā 2- viya ca. etā kira
kassapabuddhakālikā antarā sāsanaṁ dhāretuṁ nāsakkhiṁsu.
dvīsu pana piṭakesu antarahitesupi vinayapiṭake ṭhite sāsanaṁ tiṭṭhati,
parivārakhandhakesu antarahitesu ubhatovibhaṅge ṭhite ṭhitameva hoti. ubhatovibhaṅge
antarahite mātikāya ṭhitāyapi ṭhitameva hoti. mātikāya antarahitāya
pātimokkhapabbajjāupasampadāsu ṭhitāsu sāsanaṁ tiṭṭhati. liṅgaṁ addhānaṁ gacchati,
setavatthasamaṇavaṁso pana kassapabuddhakālato paṭṭhāya sāsanaṁ dhāretuṁ nāsakkhi. pacchimakassa
pana saccapaṭivedhato pacchimakassa sīlabhedato ca paṭṭhāya sāsanaṁ osakkitaṁ nāma
hoti. tato paṭṭhāya aññassa buddhassa uppatti na vāritāti.
tīṇi parinibbānāni nāma kilesaparinibbānaṁ khandhaparinibbānaṁ
dhātuparinibbānanti. tattha kilesaparinibbānaṁ bodhipallaṅke ahosi, khandhaparinibbānaṁ
kusinārāyaṁ, dhātuparinibbānaṁ anāgate bhavissati. sāsanassa kira osakkanakāle

footnote: 1 khu. su. 25/516-553/434-441 2 saṁ.sa. 15/246/257, khu.su. 25/183-194

page number: 082

imasmiṁ tambapaṇṇadīpe dhātuyo sannipatitvā mahācetiyaṁ gamissanti, mahācetiyato
nāgadīpe rājāyatanacetiyaṁ, tato mahābodhipallaṅkaṁ gamissanti, nāgabhavanatopi
devalokato brahmalokatopi dhātuyo mahābodhipallaṅkameva gamissanti. sāsapamattāpi
dhātu antarantarā 1- na nassissati. sabbā dhātuyo mahābodhipallaṅke rāsibhūtā
suvaṇṇakkhandhā 2- viya ekagghanā hutvā chabbaṇṇaraṁsiyo vissajjessanti, tā
dasasahassīlokadhātuṁ pharissanti.
tato dasasahassacakkavāḷe devatāyo sannipatitvā "ajja satthā
parinibbāyati, ajja sāsanaṁ osakkati, pacchimadassanandānipidaṁ 3- amhākan"ti
dasabalassa parinibbutadivasato mahantataraṁ kāruññaṁ karissanti. ßēhapetvā
anāgāmikhīṇāsave avasesā sakabhāvena saṇṭhātuṁ na sakkhissanti. dhātūsu tejodhātu
uṭṭhahitvā yāva brahmalokā uggacchissati. sāsapamattāyapi dhātuyā sati ekajālāva
bhavissati, dhātūsu pariyādānaṁ gatāsu pacchijjissati. evaṁ mahantaṁ ānubhāvaṁ
dassetvā dhātūsu antarahitāsu sāsanaṁ antarahitaṁ nāma hoti. yāva evaṁ na
antaradhāyati, 4- tāva acchariyannāma 5- hoti. evaṁ apubbaṁ acarimaṁ uppajjeyyunti
netaṁ ṭhānaṁ vijjati.
kasmā pana apubbaṁ acarimaṁ na uppajjantīti. anacchariyattā. buddhā hi
acchariyamanussā. yathāha "ekapuggalo bhikkhave loke uppajjamāno uppajjati
acchariyamanusso, katamo ekapuggalo, tathāgato arahaṁ sammāsambuddho"ti. 6-
yadi ca dve vā cattāro vā aṭṭha vā soḷasa vā ekato
uppajjeyyuṁ, na acchariyā bhaveyyuṁ. ekasmiṁ hi vihāre dvinnaṁ cetiyānampi
lābhasakkāro uḷāro na hoti, bhikkhūpi bahutāya na acchariyā jātā, evaṁ
buddhāpi bhaveyyuṁ. tasmā na uppajjanti.
desanāya ca visesābhāvato. yaṁ hi satipaṭṭhānādibhedaṁ dhammaṁ eko deseti,
aññena uppajjitvāpi sova desetabbo siyā. tato anacchariyo siyā, ekasmiṁ
pana dhammaṁ desente desanāpi acchariyā hoti.

footnote: 1 chaßēéa. antarā 2 chaßēéa. suvaṇṇakkhandho 3 chaßēéa. pacchimadassanaṁ dāni idaṁ
footnote: 4 chaßēéa. anantaradhāyati 5 chaßēéa. acarimaṁ nāma 6 aṅ. ekaka. 20/172/22

page number: 083

vivādābhāvato ca. bahūsu ca buddhesu uppannesu 1- bahūnaṁ ācariyānaṁ
antevāsikā viya "amhākaṁ buddho pāsādiko, amhākaṁ buddho madhurassaro
lābhī puññavā"tipi vivadeyyuṁ, tasmāpi evaṁ na uppajjanti. apicetaṁ kāraṇaṁ
milindaraññā puṭṭhena nāgasenattherena vitthāritameva. vuttaṁ hi:- 2-
"tattha bhante nāgasena bhāsitampetaṁ bhagavatā `aṭṭhānametaṁ bhikkhave
anavakāso, yaṁ ekissā lokadhātuyā dve arahanto sammāsambuddhā apubbaṁ
acarimaṁ uppajjeyyuṁ, netaṁ ṭhānaṁ vijjatī'ti. desentā ca bhante nāgasena sabbepi
tathāgatā sattatiṁsa bodhipakkhiyadhamme desenti, kathayamānā ca cattāri ariyasaccāni
kathenti, sikkhāpentā ca tīsu sikkhāsu sikkhāpenti, anusāsamānā ca
appamādapaṭipattiyaṁ anusāsanti. yadi bhante nāgasena sabbesampi tathāgatānaṁ ekā
desanā ekā kathā ekā sikkhā ekā anusiṭṭhi, kena kāraṇena dve tathāgatā
ekakkhaṇe nuppajjanti ekenapi tāva buddhappādena ayaṁ loko obhāsajāto, yadi
dutiyo buddho bhaveyya, dvinnaṁ pabhāya ayaṁ loko bhiyyoso mattāya obhāsajāto
bhaveyya. ovadamānā ca dve tathāgatā sukhaṁ ovadeyyuṁ, anusāsamānā ca sukhaṁ
anusāseyyuṁ, tattha me kāraṇaṁ brūhi, yathāhaṁ nissaṁsayo bhaveyyanti.
ayaṁ mahārāja dasasahassīlokadhātu ekabuddhadhāraṇī, ekasseva tathāgatassa
guṇaṁ dhāreti, yadi dutiyo buddho uppajjeyya, nāyaṁ dasasahassīlokadhātu dhāreyya,
caleyya kampeyya nameyya onameyya vinameyya vikireyya vidhameyya viddhaṁseyya, na
ṭhānamupagaccheyya.
yathā mahārāja nāvā ekapurisasandhāraṇī bhaveyya, ekasmiṁ purise abhiruḷhe
sā nāvā samupādikā bhaveyya, atha dutiyo puriso āgaccheyya tādiso āyunā
vaṇṇena vayena pamāṇena kisathūlena sabbaṅgapaccaṅgena, so taṁ nāvaṁ abhirūheyya,
api nu sā mahārāja nāvā dvinnampi dhāreyyāti. na hi bhante, caleyya
kampeyya nameyya onameyya vinameyya vikireyya vidhameyya viddhaṁseyya, na

footnote: 1 chaßēéa. uppajjantesu 2 milinda. 1/231, dī. pā. 11/161/99,
footnote: ma. u. 14/129/115, aṅ. ekaka. 20/277/29, abhi. vi. 35/809/410

page number: 084

ßēhānamupagaccheyya, osīdeyya udaketi. evameva kho mahārāja ayaṁ dasasahassīlokadhātu
ekabuddhadhāraṇī, ekasseva tathāgatassa guṇaṁ dhāreti, yadi dutiyo buddho
uppajjeyya, na ayaṁ dasasahassīlokadhātu dhāreyya, caleyya kampeyya nameyya
onameyya vinameyya vikireyya vidhameyya viddhaṁseyya na ṭhānamupagaccheyya.
yathā vā pana mahārāja puriso yāvadatthaṁ bhojanaṁ bhuñjeyya chādentaṁ
yāvakaṇṭhamabhipūrayitvā, so dhāto pīṇito paripuṇṇo nirantaro taṇḍikato
anonamitadaṇḍajāto punadeva tāvatakaṁ 1- bhojanaṁ bhuñjeyya, api nu kho so mahārāja
puriso sukhito bhaveyyāti. na hi bhante, sakiṁ bhuttova mareyyāti. evameva
kho mahārāja ayaṁ dasasahassīlokadhātu ekabuddhadhāraṇī .pe. na ṭhānamupagaccheyyāti.
kiṁ nu kho bhante nāgasena atidhammabhārena paṭhavī calatīti. idha mahārāja
dve sakaṭā ratanaparipūritā bhaveyyuṁ yāva mukhasamā, ekasakaṭato 2- ratanaṁ gahetvā
ekamhi sakaṭe ākireyyuṁ, api nu kho taṁ mahārāja sakaṭaṁ dvinnampi sakaṭānaṁ
ratanaṁ dhāreyyāti. na hi bhante, nābhipi tassa phaleyya, ārāpi tassa bhijjeyyuṁ,
nemipi tassa opateyya, akkhopi tassa bhijjeyyāti. kiṁ nu kho mahārāja
atiratanabhārena sakaṭaṁ bhijjatīti. āma bhanteti. evameva kho mahārāja
atidhammabhārena paṭhavī calatīti.
apica mahārāja imaṁ kāraṇaṁ buddhabalaparidīpanāya osāritaṁ, aññampi tattha
abhirūpaṁ kāraṇaṁ suṇohi, yena kāraṇena dve sammāsambuddhā ekakkhaṇe nuppajjanti.
yadi mahārāja dve sammāsambuddhā ekakkhaṇe uppajjeyyuṁ, tesaṁ parisāya vivādo
uppajjeyya "tumhākaṁ buddho amhākaṁ buddho"ti ubhatopakkhajātā bhaveyyuṁ. yathā
mahārāja dvinnaṁ balavāmaccānaṁ parisāya vivādo uppajjeyya `tumhākaṁ amacco
amhākaṁ amacco'ti ubhatopakkhajātā honti, evameva kho mahārāja yadi dve
sammāsambuddhā ekakkhaṇe uppajjeyyuṁ, tesaṁ parisāya vivādo uppajjeyya
`tumhākaṁ buddho amhākaṁ buddho'ti ubhatopakkhajātā bhaveyyuṁ. idaṁ tāva mahārāja
ekaṁ kāraṇaṁ, yena kāraṇena dve sammāsambuddhā ekakkhaṇe nuppajjanti.

footnote: 1 chaßēéa. tattakaṁ 2 chaßēéa. ekasmā sakaṭato

page number: 085

aparampi mahārāja uttarikāraṇaṁ suṇohi, yena kāraṇena dve
sammāsambuddhā ekakkhaṇe nuppajjanti. yadi mahārāja dve sammāsambuddhā ekakkhaṇe
uppajjeyyuṁ, aggo buddhoti yaṁ vacanaṁ, taṁ micchā bhaveyya. jeṭṭho buddhoti yaṁ
vacanaṁ, taṁ micchā bhaveyya. seṭṭho buddhoti, visiṭṭho buddhoti, uttamo buddhoti,
pavaro buddhoti, asamo buddhoti, asamasamo buddhoti, appaṭisamo buddhoti,
appaṭibhāgo buddhoti, appaṭipuggalo buddhoti yaṁ vacanaṁ, taṁ micchā bhaveyya.
idampi kho tvaṁ mahārāja kāraṇaṁ atthato sampaṭiccha, yena kāraṇena dve
sammāsambuddhā ekakkhaṇe nuppajjanti.
apica mahārāja buddhānaṁ bhagavantānaṁ sabhāvapakati esā, yaṁ ekoyeva
buddho loke uppajjati. kasmā kāraṇā? mahantatāya sabbaññubuddhaguṇānaṁ.
aññampi mahārāja yaṁ loke mahantaṁ, taṁ ekaṁyeva hoti. paṭhavī mahārāja
mahantī, sā ekāyeva. sāgaro mahanto, so ekoyeva. sineru girirājā
mahanto, so ekoyeva. ākāso mahanto, so ekoyeva. sakko mahanto, so
ekoyeva. māro mahanto, so ekoyeva. mahābrahmā mahanto, so ekoyeva.
tathāgato arahaṁ sammāsambuddho mahanto, so ekoyeva lokasmiṁ. yattha te
uppajjanti, tattha aññesaṁ 1- okāso na hoti. tasmā mahārāja tathāgato
arahaṁ sammāsambuddho ekoyeva loke uppajjatīti. sukathito bhante nāgasena
pañho opammehi kāraṇehī"ti.
ekissā lokadhātuyāti ekasmiṁ cakkavāḷe. heṭṭhā imināva padena
dasacakkavāḷasahassāni gahitāni tānipi, ekacakkavāḷeneva paricchindituṁ vaṭṭanti.
buddhā hi uppajjamānā imasmiṁyeva cakkavāḷe uppajjanti, uppajjanaṭṭhāne pana
vārite ito aññesu cakkavāḷesu nuppajjantīti vāritameva hoti.
apubbaṁ acarimanti ettha cakkaratanapātubhāvato pubbe na 2- pubbaṁ,
tasseva antaradhānato pacchā na 2- carimaṁ. tattha dvidhā cakkaratanassa antaradhānaṁ
hoti, cakkavattino kālakiriyāya vā pabbajjāya vā. antaradhāyamānañca pana taṁ

footnote: 1 chaßēéa. aññassa 2 chaßēéa. ayaṁ saddo na dissati

page number: 086

kālakiriyato vā pabbajjato vā sattame divase antaradhāyati, tato paraṁ
cakkavattino pātubhāvo avārito.
kasmā pana ekacakkavāḷe dve cakkavattino nuppajjantīti. vivādupacchedato
acchariyabhāvato cakkaratanassa mahānubhāvato ca. dvīsu pana 1- uppajjantesu "amhākaṁ
rājā mahanto amhākaṁ rājā mahanto"ti vivādo uppajjeyya. ekasmiṁ dīpe
cakkavattīti ca ekasmiṁ dīpe cakkavattīti ca anacchariyā bhaveyyuṁ. yo cāyaṁ
cakkaratanassa dvisahassadīpaparivāresu catūsu mahādīpesu issariyānuppadānasamattho
mahānubhāvo, so parihāyetha. iti vivādupacchedato acchariyabhāvato cakkaratanassa
mahānubhāvato ca na ekacakkavāḷe dve uppajjanti.
[130] yaṁ itthī assa arahaṁ sammāsambuddhoti ettha tiṭṭhatu tāva
sabbaññuguṇe nibbattetvā lokuttāraṇasamattho 2- buddhabhāvo, paṇidhānamattampi
itthiyā na sampajjati.
manussattaṁ liṅgasampatti hetu satthāradassanaṁ
pabbajjā guṇasampatti adhikāro ca chandatā
aṭṭhadhammasamodhānā abhinīhāro samijjhatīti. 3-
imāni hi paṇidhānasampattikāraṇāni. iti paṇidhānampi sampādetuṁ asamatthāya
iddhiyā kuto buddhabhāvoti "aṭṭhānametaṁ anavakāso yaṁ itthī assa arahaṁ
sammāsambuddho"ti vuttaṁ. sabbākāraparipūro ca puññussayo sabbākāraparipūrameva
attabhāvaṁ nibbattetīti purisova arahaṁ hoti sammāsambuddho.
yaṁ itthī rājā assa cakkavattītiādīsupi yasmā itthiyā
kosohitavatthaguyhatādīnaṁ abhāvena lakkhaṇāni na paripūrenti, itthiratanābhāvena
sattaratanasamaṅgitā na sampajjati, sabbamanussehi ca adhiko attabhāvo na hoti, tasmā
"aṭṭhānametaṁ anavakāso yaṁ itthī rājā assa cakkavattī"ti vuttaṁ. yasmā ca

footnote: 1 chaßēéa. hi 2 ka. lokuttaralābhasamattho
footnote: 3 syāmaraṭṭhapoṭṭhakassa pāliyaṁ ayaṁ pāṭho na dissati, abhi.saṁ.a. 1/92,
footnote: udāna. a. 165, buddhavaṁsa. a. 420, cariyāpiṭaka. a. 21, 391

page number: 087

sakkattādīni tīṇi ṭhānāni uttamāni, itthiliṅgañca hīnaṁ, tasmā tassā
sakkattādīnipi paṭisiddhāni.
nanu ca yathā itthiliṅgaṁ, evaṁ purisaliṅgampi brahmaloke natthi. tasmā
"yaṁ puriso brahmattaṁ kareyya, ṭhānametaṁ vijjatī"tipi na vattabbaṁ siyāti. no na
vattabbaṁ, kasmā? idha purisassa tattha nibbattanato. brahmattanti hi
mahābrahmattaṁ adhippetaṁ. itthī ca idha jhānaṁ bhāvetvā kālaṁ katvā
brahmapārisajjānaṁ sahabyataṁ upapajjati, na mahābrahmānaṁ, puriso pana tattha na
uppajjatīti na vattabbo. samānepi cettha ubhayaliṅgābhāve purisasaṇṭhānāva
brahmāno, na itthisaṇṭhānā, tasmā suvuttamevetaṁ.
[131] kāyaduccaritassātiādīsu yathā nimbabījakosātakībījādīni 1- madhuraphalaṁ
na nibbattenti, asātaṁ amadhurameva nibbattenti, evaṁ kāyaduccaritādīni
madhuravipākaṁ na nibbattenti, amadhurameva vipākaṁ nibbattenti. yathā ca
ucchubījasālibījādīni madhuraṁ sādhurasameva phalaṁ nibbattenti, na asātaṁ kaṭukaṁ, evaṁ
kāyasucaritādīni madhurameva vipākaṁ nibbattenti, na amadhuraṁ. vuttampi cetaṁ:-
"yādisaṁ vapate bījaṁ tādisaṁ labhate phalaṁ
kalyāṇakārī kalyāṇaṁ pāpakārī ca pāpakan"ti. 2-
tasmā "aṭṭhānametaṁ anavakāso yaṁ kāyaduccaritassā"tiādi vuttaṁ.
kāyaduccaritasamaṅgītiādīsu samaṅgīti pañcavidhā samaṅgitā āyūhanasamaṅgitā
cetanāsamaṅgitā kammasamaṅgitā vipākasamaṅgitā upaṭṭhānasamaṅgitāti. tattha
kusalākusalakammāyūhanakkhaṇe āyūhanasamaṅgitāti vuccati. tathā cetanāsamaṅgitā. yāva
pana arahattaṁ na pāpuṇanti, tāva sabbepi sattā pubbe upacitaṁ vipākārahaṁ
kammaṁ sandhāya "kammasamaṅgino"ti vuccanti, esā kammasaṅgitā. vipākasamaṅgitā
vipākakkhaṇeyeva veditabbā. yāva pana sattā arahattaṁ na pāpuṇanti, tāva
nesaṁ tato tato cavitvā niraye tāva uppajjamānānaṁ aggijālalohakumbhiādīhi
upaṭṭhānākārehi nirayo, gabbhaseyyakattaṁ āpajjamānānaṁ mātukucchi, devesu

footnote: 1 chaßēéa. nimbabījakosātakībījādīni 2 saṁ.sa. 15/256/273

page number: 088

uppajjamānānaṁ kapparukkhavimānādīhi upaṭṭhānākārehi devalokoti evaṁ
uppattinimittaṁ upaṭṭhāti, iti nesaṁ iminā uppattinimittaupaṭṭhānena
aparimuttattā upaṭṭhānasamaṅgitā nāma. sā calati sesā niccalā. niraye hi
upaṭṭhitepi devaloko upaṭṭhāti, devaloke upaṭṭhitepi nirayo upaṭṭhāti, manussaloke
upaṭṭhitepi tiracchānayoni upaṭṭhāti, tiracchānayoniyā ca upaṭṭhitāyapi manussaloko
upaṭṭhātiyeva.
tatridaṁ vatthu:- soṇagiripāde kira acelavihāre 1- soṇatthero nāma eko
dhammakathiko, tassa pitā sunakhajīviko ahosi, thero taṁ paṭibāhantopi sīlasaṁvare 2-
ṭhapetuṁ asakkonto "mā nassi jarako"ti 3- mahallakakāle akāmakaṁ pabbājesi. tassa
gilānaseyyāya nipannassa nirayo upaṭṭhāti, soṇagiripādato mahantā mahantā sunakhā
āgantvā khāditukāmā viya samparivāresuṁ. so mahābhayabhīto "vārehi tāta soṇa,
vārehi tāta soṇā"ti āha. kiṁ mahātherāti. na passasi tātāti taṁ pavuttiṁ
ācikkhi. soṇatthero "kathaṁ hi nāma mādisassa pitā niraye nibbattissati,
patiṭṭhāssa 4- bhavissāmī"ti sāmaṇerehi nānāpupphāni āharāpetvā
cetiyaṅgaṇabodhiyaṅgaṇesu mālāsantharapūjañca 5- āsanapūjañca kāretvā pitaraṁ mañcena
cetiyaṅgaṇaṁ āharitvā mañce nisīdāpetvā "ayaṁ mahāthera pūjā tumhākaṁ atthāya
katā. `ayaṁ me bhagavā duggatapaṇṇākāro'ti vatvā bhagavantaṁ vanditvā cittaṁ
pasādehī"ti āha. so mahāthero pūjaṁ disvā tathā karonto cittaṁ pasādesi,
tāvadevassa devaloko upaṭṭhāsi, nandanavanacittalatāvanamissakavanapārusakavanavimānāni
ceva nāṭakāni ca parivāretvā ṭhitāni viya ahesuṁ. so "apetha apetha
soṇā"ti āha. kimidaṁ therāti. etā te tāta mātaro āgacchantīti.
thero "saggo upaṭṭhito mahātherassā"ti cintesi. evaṁ upaṭṭhānasamaṅgitā
calatīti veditabbā. etāsu samaṅgitāsu idha āyūhanacetanākammasamaṅgitāvasena
kāyaduccaritasamaṅgītiādi vuttaṁ.

footnote: 1 sī. pacelivihāre 2 chaßēéa. saṁvare 3 sī., ka. varākotipi
footnote: 4 ma. patiṭṭhamassa 5 chaßēéa. talasantharaṇapūjaṁ

page number: 089

[132] evaṁ vutte āyasmā ānandoti "evaṁ bhagavatā imasmiṁ
sutte vutte thero ādito paṭṭhāya sabbaṁ suttaṁ samannāharitvā evaṁ
sassirikaṁ katvā desitasuttassa nāma bhagavatā nāmaṁ na gahitaṁ, handassa nāmaṁ
gaṇhāpessāmī"ti cintetvā bhagavantaṁ etadavoca.
tasmā tiha tvantiādīsu ayaṁ atthayojanā:-
ānanda yasmā imasmiṁ dhammapariyāye "aṭṭhārasa kho imānanda
dhātuyo, cha imānanda dhātuyo"ti evaṁ bahudhātuyo vibhattā, tasmā tiha
tvaṁ imaṁ dhammapariyāyaṁ bahudhātukotipi naṁ dhārehi. yasmā panettha
dhātuāyatanapaṭiccasamuppādaṭṭhānaṭṭhānavasena cattāro parivaṭṭā kathitā, tasmā
catuparivaṭṭotipi naṁ dhārehi. yasmā ca ādāsaṁ olokentassa mukhanimittaṁ
viya imaṁ dhammapariyāyaṁ olokentassa ete dhātuādayo atthā pākaṭā honti,
tasmā dhammādāsotipi naṁ dhārehi. yasmā ca yathā nāma parasenamaddanā
yodhā saṅgāmatūriyaṁ paggahetvā parasenaṁ pavisitvā sapatte madditvā attano
jayaṁ gaṇhanti, evameva kilesasenamaddanā 1- yogino idha vuttavasena vipassanaṁ
paggahetvā kilese madditvā attano arahattajayaṁ gaṇhanti, tasmā
amatadundubhītipi naṁ dhārehi. yasmā ca yathā saṅgāmayodhā pañcāvudhaṁ gahetvā
parasenaṁ viddhaṁsetvā jayaṁ gaṇhanti, evaṁ yoginopi idha vuttaṁ vipassanāvudhaṁ
gahetvā kilesasenaṁ viddhaṁsetvā arahattajayaṁ gaṇhanti, tasmā anuttaro
saṅgāmavijayotipi naṁ dhārehīti.
papañcasūdaniyā majjhimanikāyaṭṭhakathāya
bahudhātukasuttavaṇṇanā niṭṭhitā.
----------------

footnote: 1 sī. kilesamaddanā

page number: 090

6. isigilisuttavaṇṇanā
[133] evamme sutanti isigilisuttaṁ. tattha aññāva samaññā
ahosīti isigilissa isigilīti samaññāya uppannakāle vebhāro na vebhāroti
paññāyittha, aññāyevassa samaññā ahosi. aññā paññattīti idaṁ
purimapadasseva vevacanaṁ. sesesupi eseva nayo.
tadā kira bhagavā sāyaṇhasamaye samāpattito vuṭṭhāya gandhakuṭito
nikkhamitvā yasmiṁ ṭhāne nisinnānaṁ pañca pabbatā paññāyanti, tattha
bhikkhusaṁghaparivuto nisīditvā ime pañca pabbate paṭipāṭiyā ācikkhi. tattha
na bhagavato pabbatehi attho atthi, iti imesu pana pabbatesu paṭipāṭiyā
kathiyamānesu isigilissa isigilibhāvo kathetabbo hoti, tasmiṁ kathiyamāne
padumavatiyā puttānaṁ pañcasatānaṁ paccekabuddhānaṁ nāmāni ceva padumātiyā ca
patthanā kathetabbā bhavissatīti bhagavā imaṁ pañcapabbatapaṭipāṭiṁ 1- ācikkhi.
pavisantā dissanti paviṭṭhā na dissantīti yathāphāsukaṭṭhāne piṇḍāya
caritvā katabhattakiccā āgantvā cetiyagabbhe yamakamahādvāraṁ vivarantā viya
taṁ pabbataṁ dvedhā katvā anto pavisitvā rattiṭṭhānadivāṭṭhānāni māpetvā
tattha vasiṁsu, tasmā evamāha. ime isīti ime paccekabuddhā isī.
kadā pana te tattha vasiṁsu? atīte kira anuppanne tathāgate
bārāṇasiṁ upanissāya ekasmiṁ gāmake ekā kuladhītā khettaṁ rakkhamānā
ekassa paccekabuddhassa pañcahi lājasatehi 2- saddhiṁ ekaṁ padumapupphaṁ datvā
pañca puttasatāni patthesi, tasmiṁyeva ca khaṇe pañcasatā migaluddakā madhuramaṁsaṁ
datvā "etissā puttā bhaveyyāmā"ti patthayiṁsu. sā yāvatāyukaṁ ṭhatvā
devaloke nibbattā, tato cutā jātassare padumagabbhe nibbatti. tameko
tāpaso disvā paṭijaggi. tassā vicarantiyāva pāduddhāre pāduddhāre
bhūmito 3- padumāni uṭṭhahanti. eko vanacarako disvā bārāṇasirañño

footnote: 1 sī.,ka. pabbatapaṭipāṭiṁ 2 chaßēéa. lākhāsatehi 3 sī. paduddhāre paduddhārabhūmito

page number: 091

ārocesi, rājā naṁ āharāpetvā 1- aggamahesiṁ akāsi, tassā gabbho
saṇṭhāsi, mahāpadumakumāro mātukucchiyaṁ vasi. sesā gabbhamalaṁ nissāya
nibbattā. vayappattā uyyāne padumassare kīḷantā ekekasmiṁ padume
nisīditvā khayavayaṁ paṭṭhapetvā paccekabodhiñāṇaṁ nibbattayiṁsu. ayaṁ tesaṁ
byākaraṇagāthā ahosi:-
"saroruhaṁ padumapalāsapattajaṁ
supupphitaṁ bhamaragaṇānuciṇṇaṁ
aniccatāyupagataṁ viditvā
eko care khaggavisāṇakappo"ti.
tasmiṁ kāle te tattha vasiṁsu, tadā cassa pabbatassa isigilīti
samaññā udapādi.
[135] ye sattasārāti ariṭṭho upariṭṭho taggarasikhī yasassī
sudassano piyadassī gandhāro piṇḍolo upāsako ca nīto tatho sutavā
bhāvitattoti terasannaṁ paccekabuddhānaṁ nāmāni vatvā idāni tesañca
aññesañca gāthābandhena nāmāni ācikkhanto ye sattasārātiādimāha.
tattha sattasārāti sattānaṁ sārabhūtā. anīghāti niddukkhā. nirāsāti
nittaṇhā.
dve jālinoti cūḷajāli mahājālīti dve jālināmakā. santacittoti
idampi ekassa nāmameva. passi jahi upadhīdukkhamūlanti ettha passi
nāma so paccekabuddho, dukkhassa pana mūlaṁ upadhiṁ jahīti ayamassa thuti.
aparājitotipi ekassa nāmameva.
satthā pavattā sarabhaṅgo lomahaṁso uccaṅgamāyoti ime pañca
janā. asito anāsavo manomayoti imepi tayo janā. mānacchido ca
bandhumāti bandhumā nāma eko, mānassa pana chinnattā mānacchidoti
vutto. tadādhimuttotipi nāmameva.

footnote: 1 sī., ka. ānetvā

page number: 092

ketumbarāgo ca mātaṅgo ariyoti ime tayo janā. athaccutoti
atha accuto. accutagāmabyāmakoti 1- ime dve janā. khemābhirato ca
soratoti ime dveyeva.
sayho anomanikkamoti sayho nāma so buddho, anomavīriyattā pana
anomanikkamoti vutto. ānando nando upanando dvādasāti cattāro
ānandā, cattāro nandā cattāro upanandāti evaṁ dvādasa. bhāradvājo
antimadehadhārīti bhāradvājo nāma so buddho, antimadehadhārīti thuti.
taṇhacchidoti sikharissāyaṁ 2- thuti. vītarāgoti maṅgalassa thuti.
usabhacchidā jāliniṁ dukkhamūlanti usabho nāma so buddho dukkhamūlabhūtajāliniṁ
acchidāti attho. santaṁ padaṁ ajjhagamūpanītoti upanīto nāma so buddho
santaṁ padaṁ ajjhagamā. vītarāgotipi ekassa nāmameva. suvimuttacittoti ayaṁ
kaṇhassa thuti.
ete ca aññe cāti ete pāḷiyaṁ āgatā ca pāḷiyaṁ anāgatā
aññe ca etesaṁ ekanāmakāyeva. imesu hi pañcasu paccekabuddhasatesu
dvepi tayopi dasapi dvādasapi ānandādayo viya ekanāmakā ahesuṁ.
iti pāḷiyaṁ āgatanāmeheva sabbesaṁ nāmāni vuttāni hontīti ito paraṁ
visuṁ visuṁ avatvā "ete ca aññe cā"ti āha. sesaṁ sabbattha
uttānamevāti.
papañcasūdaniyā majjhimanikāyaṭṭhakathāya
isigilisuttavaṇṇanā niṭṭhitā.
-------------
7. mahācattārīsakasuttavaṇṇanā
[136] evamme sutanti mahācattārīsakasuttaṁ. tattha ariyanti niddosaṁ
lokuttaraṁ, niddosaṁ hi "ariyan"ti vuccati. sammāsamādhinti maggasamādhiṁ.
saupanisanti sappaccayaṁ. saparikkhāranti saparivāraṁ.

footnote: 1 chaßēéa....byāmaṅkoti 2 sī. sīdarissāyaṁ, ka. pasīdarissāyaṁ

page number: 093

parikkhatāti parivāritā. sammādiṭṭhi pubbaṅgamā hotīti duvidhā
sammādiṭṭhi pubbaṅgamā hoti purecārikā vipassanāsammādiṭṭhi ca maggasammādiṭṭhi
ca. vipassanāsammādiṭṭhi tebhūmakasaṅkhāre aniccādivasena parivīmaṁsati,
maggasammādiṭṭhi pana parivīmaṁsanapariyosāne bhūmiladdhaṁ vaṭṭaṁ samugghāṭayamānā
vūpasamayamānā sītūdakaghaṭasahassaṁ matthake āsiñcamānā viya uppajjati. yathā
hi khettaṁ kurumāno kassako paṭhamaṁ araññarukkhe chindati, pacchā aggiṁ
deti, so aggaṁ paṭhamaṁ chinne rukkhe anavasese jhāpeti, evameva
vipassanāsammādiṭṭhi paṭhamaṁ aniccādivasena saṅkhāre vīmaṁsati, maggasammādiṭṭhi tāya
vīmaṁsanatthaṁ saṅkhāre puna appavattivasena samugghāṭayamānā uppajjati, sā
duvidhāpi idha adhippetā.
micchādiṭṭhīti pajānātīti micchādiṭṭhiṁ aniccaṁ dukkhaṁ anattāti
lakkhaṇapaṭivedhena ārammaṇato pajānāti, sammādiṭṭhiṁ kiccato asammohato
pajānāti. sāssa hoti sammādiṭṭhīti sā evaṁ pajānanā assa sammādiṭṭhi
nāma hoti.
dvāyaṁ vadāmīti dvayaṁ vadāmi, dvikoṭṭhāsaṁ 1- vadāmīti attho.
puññabhāgiyāti puññakoṭṭhāsabhūtā. upadhivepakkāti upadhisaṅkhātassa vipākassa
dāyikā.
paññā paññindriyantiādīsu vibhajitvā vibhajitvā amatadvāraṁ paññapeti
dassetīti paññā. tasmiṁ atthe indattaṁ 2- karotīti paññindariyaṁ. avijjāya
na kampatīti paññābalaṁ. bojjhaṅgappattā hutvā catusaccadhammaṁ 3- vicinātīti
dhammavicayasambojjhaṅgo. maggasampattiyā pasaṭṭhā sobhanā diṭṭhīti sammādiṭṭhi.
ariyamaggassa aṅganti maggaṅgaṁ. soti so bhikkhu. pahānāyāti pajahanatthāya.
upasampadāyāti paṭilābhatthāya. sammāvāyāmoti niyyāniko kusalavāyāmo.
satoti satiyā samannāgato hutvā. anuparidhāvanti anuparivattantīti sahajātā
ca purejātā ca hutvā parivārenti. ettha hi sammāvāyāmo ca sammāsati

footnote: 1 chaßēéa. duvidha... 2 ka. indaṭṭhaṁ 3 chaßēéa...ḍhamme

page number: 094

ca lokuttarasammādiṭṭhiṁ sahajātā parivārenti rājānaṁ viya ekarathe ṭhitā
asiggāhachattaggāhā. vipassanāsammādiṭṭhi pana purejātā hutvā parivāreti
rathassa purato pattikādayo viya. dutiyapabbato paṭṭhāya pana sammāsaṅkappādīnaṁ
tayopi sahajātaparivārāva hontīti veditabbā.
[137] micchāsaṅkappoti pajānātīti micchāsaṅkappaṁ aniccaṁ dukkhaṁ
anattāti tilakkhaṇapaṭivedhena 1- ārammaṇato pajānāti, sammāsaṅkappaṁ kiccato
asammohato pajānāti. ito paresupi 2- sammāvācādīsupi evameva yojanā
veditabbā. kāmasaṅkappādayo dvedhāvitakkasutte 3- vuttāyeva.
takkotiādīsu takkanavasena takko. sveva ca upasaggena ca padaṁ
vaḍḍhetvā vitakkoti vutto, sveva saṅkappanavasena saṅkappo. ekaggo 4-
hutvā ārammaṇe appetīti appanā. upasaggena pana padaṁ vaḍḍhetvā
byappanāti vuttaṁ. cetaso abhiniropanāti cittassa abhiniropanā. vitakkasmiṁ
hi sativitakko ārammaṇe cittaṁ abhiniropeti, vitakke pana asati attanoyeva
dhammatāya cittaṁ ārammaṇaṁ abhiruhati jātisampanno abhiññātapuriso viya
rājagehaṁ. anabhiññātassa hi paṭihārena vā dovārikena vā attho hoti,
abhiññātaṁ jātisampannaṁ sabbe rājarājamahāmattā jānantīti attanova
dhammatāya nikkhamati ceva pavisati ca, evaṁ sampadamidaṁ veditabbaṁ. vācaṁ
saṅkharotīti vacīsaṅkhāro. ettha ca lokiyavitakko vācaṁ saṅkharoti, na
lokuttaro. kiñcāpi na saṅkharoti, vacīsaṅkhārotveva ca panassa nāmaṁ hoti.
sammāsaṅkappaṁ anuparidhāvantīti lokuttarasammāsaṅkappaṁ parivārenti. ettha ca
tayopi nekkhammasaṅkappādayo pubbabhāge nānācittesu labbhanti, maggakkhaṇe
pana tiṇṇampi kāmasaṅkappādīnañca padacchedaṁ samugghāṭaṁ karonto maggaṅgaṁ
pūrayamāno ekova sammāsaṅkappo uppajjitvā nekkhammasaṅkappādivasena tīṇi
nāmāni labhati. parato sammāvācādīsupi eseva nayo.

footnote: 1 chaßēéa. lakkhaṇapaṭivedhena 2 chaßēéa. aparesu 3 maßēáū. 12/206/176 4 ka. ekato

page number: 095

[138] musāvādā veramaṇītiādīsupi viratipi cetanāpi vaṭṭati.
āratītiādīsu vacīduccaritehi ārakā ramatīti ārati. vinā tehi ramatīti
virati. tato tato paṭinivattāva hutvā tehi vinā ramatīti paṭivirati.
upasaggavasena vā padaṁ vaḍḍhitaṁ, sabbamidaṁ oramanabhāvasseva adhivacanaṁ. veraṁ
maṇati vināsetīti veramaṇī. idampi oramanasseva vevacanaṁ.
[139] pāṇātipātā veramaṇītiādīsupi cetanā viratīti ubhayampi
vaṭṭatiyeva.
[140] kuhanātiādīsu tividhena kuhanavatthunā lokaṁ etāya kuhayanti
vimhāpayantīti kuhanā. lābhasakkāratthikā hutvā etāya lapantīti lapanā.
nimittaṁ sīlametesanti nemittikā, tesaṁ bhāvo nemittikatā. nippeso
sīlametesanti nippesikā, tesaṁ bhāvo nippesikatā. lābhena lābhaṁ nijigīsanti
magganti pariyesantīti lābhena lābhaṁ nijigīsanā, tesaṁ bhāvo lābhena lābhaṁ
nijigīsanatā. ayamettha saṅkhepo, vitthārena panetā kuhanādikā visuddhimagge
sīlaniddeseyeva pāḷiñca aṭṭhakathañca āharitvā pakāsitā. micchāājīvassa
pahānāyāti ettha na kevalaṁ pāḷiyaṁ āgatova micchājīvo, ājīvahetu pana
pavattitā pāṇātipātādayo satta kammapathacetanāpi micchāājīvova. tāsaṁyeva
sattannaṁ cetanānaṁ padacchedaṁ samugghāṭaṁ kurumānā maggaṅgaṁ pūrayamānā
uppannā virati sammāājīvo nāma.
[141] sammādiṭṭhissāti maggasammādiṭṭhiyaṁ ṭhitassa puggalassa.
sammāsaṅkappo pahotīti maggasammāsaṅkappo pahoti, phalasammādiṭṭhissāpi
phalasammāsaṅkappo pahotīti evaṁ sabbapadesu attho veditabbo. sammāñāṇassa 1-
sammāvimuttīti ettha pana maggasamamāsamādhimhi ṭhitassa maggapaccavekkhaṇaṁ
sammāñāṇaṁ pahoti, phalasammāsamādhimhi ṭhitassa phalapaccavekkhaṇaṁ sammāñāṇaṁ
pahoti. maggapaccavekkhaṇasammāñāṇe 2- ca ṭhitassa maggasammāvimutti pahoti,
phalapaccavekkhaṇasammāñāṇe 3- ṭhitassa phalasammāvimutti pahotīti attho ettha ca

footnote: 1 sī., ka. sammāñāṇaṁ 2 ka. maggapaccavekkhaṇe 3 ka. phalapaccavekkhaṇañāṇe

page number: 096

ßēhapetvā aṭṭha phalaṅgāni sammāñāṇaṁ paccavekkhaṇaṁ katvā sammāvimuttiphalaṁ
kātuṁ vaṭṭatīti vuttaṁ.
[142] sammādiṭṭhissa bhikkhave micchādiṭṭhi nijjiṇṇā hotītiādīsu
avasesanikāyabhāṇakā phalaṁ kathitanti vadanti, majjhimabhāṇakā pana dasannaṁ
nijjaravatthūnaṁ āgataṭṭhāne 1- maggo kathitoti vadanti. tattha 2- dassanaṭṭhena
sammādiṭṭhi veditabbā, viditakaraṇaṭṭhena sammāñāṇaṁ. tadadhimuttaṭṭhena 3-
sammāvimutti.
vīsati kusalapakkhāti sammādiṭṭhiādayo dasa, "sammādiṭṭhipaccayā ca
aneke kusalā dhammā"tiādinā nayena vuttā dasāti evaṁ vīsati kusalapakkhā
honti. vīsati akusalapakkhāti "micchādiṭṭhi nijjiṇṇā hotī"tiādinā
nayena vuttā micchādiṭṭhiādayo dasa, "ye ca micchādiṭṭhipaccayā aneke
pāpakā"tiādinā vuttā dasa cāti evaṁ vīsati akusalapakkhā veditabbā.
mahācattārīsakoti mahāvipākadānena mahantānaṁ kusalapakkhikānañceva
akusalapakkhikānañca cattārīsāya dhammānaṁ pakāsitattā mahācattārīsakoti.
imasmiṁ ca pana sutte pañca sammādiṭṭhiyo kathitā vipassanāsammādiṭṭhi
kammassakatāsammādiṭṭhi maggasammādiṭṭhi phalasammādiṭṭhi paccavekkhaṇasammādiṭṭhīti.
4- tattha "micchādiṭṭhiṁ micchādiṭṭhī"ti pajānātī"tiādinā nayena vuttā
vipassanāsammādiṭṭhi nāma. "atthi dinnan"tiādinā nayena vuttā kammassakatā
sammādiṭṭhi nāma. "sammādiṭṭhissa bhikkhave sammāsaṅkappo pahotī"ti ettha
pana maggasammādiṭṭhi phalasammādiṭṭhīti dvepi kathitā. "sammāñāṇaṁ hotī"ti
ettha pana paccavekkhaṇasammādiṭṭhi kathitāti veditabbā.
[143] sammādiṭṭhiñceva bhavaṁ garahatīti micchādiṭṭhi nāmāyaṁ sobhanāti
vadantopi sammādiṭṭhi nāmāyaṁ na sobhanāti vadantopi sammādiṭṭhiṁ garahati
nāma. ukkalāti 5- ukkalajanapadavāsino. vassabhaññāti vasso ca bhañño

footnote: 1 ka. āgataṭṭhānaṁ 2 ma. tassa 3 ma. tadavimuttaṭṭhena
footnote: 4 chaßēéa. paccavekkhaṇāsammādiṭṭhi, evamuparipi 5 chaßēéa. okkalāti

page number: 097

cāti 1- dve janā. ahetuvādāti natthi hetu natthi paccayo sattānaṁ
visuddhiyāti evamādivādino. akiriyavādāti karoto na kariyati pāpanti evaṁ
kiriyapaṭikkhepavādino. natthikavādāti natthi dinnantiādivādino. te imesu
tīsupi dassanesu okkantaniyāmā ahesuṁ. kathaṁ panetesaṁ niyāmo hotīti. yo
hi evarūpaṁ laddhiṁ gahetvā rattiṭṭhānadivāṭṭhāne nisinno sajjhāyati vīmaṁsati,
tassa "natthi hetu natthi paccayo, karoto na kariyati pāpaṁ, natthi dinnaṁ,
kāyassa bhedā ucchijjatī"ti tasmiṁ ārammaṇe micchāsati santiṭṭhati, cittaṁ
ekaggaṁ hoti, javanāni javanti. paṭhamajavane satekiccho hoti, tathā dutiyādīsu.
sattame buddhānampi atekiccho anivattī ariṭṭhakaṇṭakasadiso hoti.
tattha koci ekaṁ dassanaṁ okkamati, koci dve, koci tīṇipi,
niyatamicchādiṭṭhikova hoti, patto saggamaggāvaraṇañceva mokkhamaggāvaraṇañca
abhabbo tassa attabhāvassa anantaraṁ saggampi gantuṁ, pageva mokkhaṁ,
vaṭṭakhāṇu nāmesa satto paṭhavīgopako, yebhuyyena evarūpassa bhavato vuṭṭhānaṁ
natthi. vassabhaññāpi edisā ahesuṁ. nindābyārosaupārambhabhayāti attano
nindābhayena ghaṭṭanabhayena upavādabhayena cāti attho. sesaṁ sabbattha
uttānamevāti.
papañcasūdaniyā majjhimanikāyaṭṭhakathāya
mahācattārīsakasuttavaṇṇanā niṭṭhitā.
--------------
8. ānāpānassatisuttavaṇṇanā
[144] evamme sutanti ānāpānassatisuttaṁ. tattha aññehi cāti
ṭhapetvā pāḷiyaṁ āgate dasa there aññehipi abhiññātehi bahūhi sāvakehi
saddhiṁ. tadā kira mahābhikkhusaṁgho ahosi aparicchinnagaṇano.

footnote: 1 ma. vayabhiññāti vayo ca bhiññā cāti

page number: 098

ovadanti anusāsantīti āmisasaṅgahena dhammasaṅgahena cāti dvīhi
saṅgahehi saṅgaṇhitvā kammaṭṭhānovādānusāsanīhi ovadanti ca anusāsanti ca.
te cāti cakāro āgamasandhimattaṁ. oḷāraṁ pubbenāparaṁ visesaṁ pajānantīti
sīlaparipūraṇādito pubbavisesato uḷārataraṁ aparaṁ kasiṇaparikammādivisesaṁ
jānantīti attho.
[145] āraddhoti tuṭṭho. appattassa pattiyāti appattassa
arahattassa pāpuṇanatthaṁ. sesapadadvayepi ayameva attho. komudiṁ cātumāsininti
pacchimakattikacātumāsapuṇṇamaṁ. sā hi kumudānaṁ atthitāya komudī, catunnaṁ
vassikānaṁ māsānaṁ pariyosānattā cātumāsinīti vuccati. āgamessāmīti
udikkhissāmi, ajja apavāretvā yāva sā āgacchati, tāva katthaci āgantvā
idheva vasissāmīti attho. iti bhikkhūnaṁ pavāraṇasaṅgahaṁ anujānanto evamāha.
pavāraṇasaṅgaho nāma ñattidutiyena kammena diyyati. kassa panesa
diyyati, kassa na diyyatīti. akārakassa tāva bālaputhujjanassa na diyyati,
tathā āraddhavipassakassa ceva ariyasāvakassa ca. yassa pana samatho vā taruṇo
hoti vipassanā vā, tassa diyyati. bhagavāpi tadā bhikkhūnaṁ cittavāraṁ 1-
parivīmaṁsanto samathavipassanānaṁ taruṇabhāvaṁ ñatvā "mayi ajja pavārente
disāsu vassaṁ vuṭṭhā bhikkhū idha osarissanti. tato ime bhikkhū vuḍḍhatarehi
bhikkhūhi senāsane gahite visesaṁ nibbattetuṁ na sakkhissanti. sacepi cārikaṁ
pakkamissāmi, imesaṁ vasanaṭṭhānaṁ dullabhameva bhavissati. mayi pana apavārente
bhikkhūpi imaṁsāvatthiṁ na osarissanti, ahampi cārikaṁ na pakkamissāmi, evaṁ
imesaṁ bhikkhūnaṁ vasanaṭṭhānaṁ apalibuddhaṁ bhavissati. te attato attano
vasanaṭṭhāne phāsu viharantā samathavipassanā thāmajātā katvā visesaṁ
nibbattetuṁ sakkhissantī"ti so taṁdivasaṁ apavāretvā kattikapuṇṇamāyaṁ
pavāressāmīti bhikkhūnaṁ pavāraṇasaṅgahaṁ anujāni. pavāraṇasaṅgahasmiñhi laddhe
yassa nissayapaṭipannassa ācariyūpajjhāyā pakkamanti, sopi "sace patirūpo

footnote: 1 chaßēéa. cittacāraṁ

page number: 099

nissayadāyako āgamissati, tassa santike nissayaṁ gaṇhissāmī"ti yāva gimhānaṁ
pacchimamāsā vasituṁ labhati. sacepi saṭṭhivassā bhikkhū āgacchanti, tassa
senāsanaṁ gahetuṁ na labhanti. ayañca pana pavāraṇasaṅgaho ekassa dinnopi
sabbesaṁ dinnoyeva hoti.
sāvatthiṁ osarantīti bhagavatā pavāraṇasaṅgaho dinnoti sutasutaṭṭhāneyeva
yathāsabhāvena ekamāsaṁ vasitvā kattikapuṇṇamāya uposathaṁ katvā osarante
sandhāya idaṁ vuttaṁ. pubbenāparanti idha taruṇasamathavipassanāsu kammaṁ katvā
samathavipassanā thāmajātā akaṁsu. ayaṁ pubbe viseso 1- nāma. tato samāhitena
cittena saṅkhāre sammasitvā keci sotāpattiphalaṁ .pe. keci arahattaphalaṁ 2-
sacchikariṁsu, ayaṁ aparo oḷāro 3- viseso nāma.
[146] alanti yuttaṁ. yojanagaṇanānīti ekaṁ yojanaṁ yojanameva,
dasapiyojanāni yojanāneva, tato uddhaṁ yojanagaṇanānīti vuccanti. idha pana
yojanasatampi yojanasahassampi adhippetaṁ. puṭosenāpīti puṭosaṁ vuccati
pātheyyaṁ, taṁ pātheyyaṁ gahetvāpi upasaṅkamituṁ yuttamevāti attho. puṭaṁsenātipi
pāṭho, tassattho:- puṭo aṁse assāti puṭaṁso, tena puṭaṁsena, aṁse
pātheyyapuṭaṁ vahantenāpīti vuttaṁ hoti.
[147] idāni evarūpehi caraṇehi 4- samannāgatā ettha bhikkhū atthīti
dassetuṁ santi bhikkhavetiādimāha. tattha catunnaṁ satipaṭṭhānānantiādīni tesaṁ
bhikkhūnaṁ abhiniviṭṭhakammaṭṭhānadassanatthaṁ vuttāni. tattha sattatiṁsa bodhipakkhiyadhammā
lokiyalokuttarā kathitā. tatra hi ye bhikkhū tasmiṁ khaṇe maggaṁ bhāventi, tesaṁ
lokuttarā honti. āraddhavipassakānaṁ lokiyā. aniccasaññābhāvanānuyoganti
ettha saññāsīsena vipassanā kathitā. yasmā panettha ānāpānakammaṭṭhānavasena
abhiniviṭṭhāva 5- bahū bhikkhū, tasmā sesakammaṭṭhānāni saṅkhepena kathetvā
ānāpānakammaṭṭhānaṁ vitthārena kathento ānāpānassati bhikkhavetiādimāha.

footnote: 1 sī. pubbaviseso 2 chaßēéa. arahattaṁ 3 chaßēéa. uḷāro 4 ka. ca guṇehi
footnote: 5 sī. abhiniviṭṭhā, ma. abhiniviṭṭhā ca

page number: 100

idaṁ pana ānāpānakammaṭṭhānaṁ sabbākārena visuddhimagge vitthāritaṁ, tasmā
tattha vuttanayenevassa pāḷiattho ca bhāvanānayo ca veditabbo.
[149] kāyaññataranti paṭhavīkāyādīsu catūsu kāyesu aññataraṁ vadāmi,
vāyo kāyaṁ vadāmīti attho. athavā rūpāyatanaṁ .pe. kabaḷiṅkāro 1- āhāroti
pañcavīsati rūpakoṭṭhāsā rūpakāyo nāma. tesu ānāpānaṁ phoṭṭhabbāyatane
saṅgahitattā kāyaññataraṁ hoti, tasmāpi evamāha. tasmā tihāti yasmā catūsu
kāyesu aññataraṁ vāyokāyaṁ, pañcavīsatirūpakoṭṭhāse vā 2- rūpakāye aññataraṁ
ānāpānaṁ anupassati, tasmā kāye kāyānupassīti attho. evaṁ sabbattha
attho veditabbo. vedanāññataranti tīsu vedanāsu aññataraṁ, sukhavedanaṁ
sandhāyetaṁ vuttaṁ. sādhukaṁ manasikāranti pītipaṭisaṁveditādivasena uppannaṁ
sundaramanasikāraṁ. kiṁ pana manasikāro sukhavedanā hotīti. na hoti, desanāsīsaṁ
panetaṁ. yatheva hi "aniccasaññābhāvanānuyogamanuyuttā"ti ettha saññānāmena
paññā vuttā, evamidhāpi manasikāranāmena vedanā vuttāti veditabbā.
etasmiṁ catukke 3- paṭhamapade pītisīsena vedanā vuttā, dutiyapade sukhanti
sarūpeneva vuttā. cittasaṅkhārapadadvaye "saññā ca vedanā ca cetasikā,
ete dhammā cittapaṭibaddhā cittasaṅkhārā"ti 4- vacanato "vitakkavicāre ṭhapetvā
sabbepi cittasampayuttakā dhammā cittasaṅkhāre saṅgahitā"ti vacanato
cittasaṅkhāranāmena vedanā vuttā. taṁ sabbaṁ manasikāranāmena saṅgahetvā idha
"sādhukaṁ manasikāran"ti āha.
evaṁ santepi yasmā esā vedanā ārammaṇaṁ na hoti, tasmā
vedanānupassanā na yujjatīti. no na yujjati, satipaṭṭhānavaṇṇanāyampi hi
"taṁ taṁ sukhādīnaṁ vatthuṁ ārammaṇaṁ katvā vedanāva vedayati, taṁ pana
vedanāpavattiṁ upādāya `ahaṁ vedayāmī'ti vohāramattaṁ hotī"ti vuttaṁ. apica

footnote: 1 chaßēéa. kabaḷīkāro 2 ma. ayaṁ saddo na dissati 3 sī. ekasmiṁ hi catukke
footnote: 4 khu. paṭi. 31/175/203

page number: 101

pītipaṭisaṁvedītiādīnaṁ atthavaṇṇanāyametassa parihāro vuttoyeva. vuttañhetaṁ
visuddhimagge:-
"dvīhākārehi pīti paṭisaṁviditā hoti ārammaṇato ca asammohato ca.
kathaṁ ārammaṇato pīti paṭisaṁviditā hoti? sappītike dve jhāne samāpajjati,
tassa samāpattikkhaṇe jhānapaṭilābhena ārammaṇato pīti paṭisaṁviditā hoti
ārammaṇassa paṭisaṁviditattā. kathaṁ asammohato (pīti paṭisaṁviditā hoti)? 1-
sappītike dve jhāne samāpajjitvā vuṭṭhāya jhānasampayuttaṁ pītiṁ jayato
vayato sammasati, tassa vipassanākkhaṇe lakkhaṇappaṭivedhā asammohato pīti
paṭisaṁviditā hoti. vuttampi cetaṁ paṭisambhidāyaṁ `dīghaṁ assāsavasena cittassa
ekaggataṁ avikkhepaṁ pajānato sati upaṭṭhitā hoti, tāya satiyā tena ñāṇena
sā pīti paṭisaṁviditā hotī'ti. 2- eteneva nayena avasesapadānipi atthato
veditabbānī"ti.
iti yatheva jhānapaṭilābhena ārammaṇato pītisukhacittasaṅkhārā paṭisaṁveditā
honti, evaṁ imināpi jhānasampayuttena vedanāsaṅkhātamanasikārapaṭilābhena
ārammaṇato vedanā paṭisaṁveditā hoti. tasmā suvuttametaṁ hoti "vedanāsu
vedanānupassī tasmiṁ samaye bhikkhu viharatī"ti.
nāhaṁ bhikkhave muṭṭhassatissa asampajānassāti ettha ayamadhippāyo:-
yasmā cittapaṭisaṁvedī assasissāmītiādinā nayena pavatto bhikkhu kiñcāpi
assāsapassāsanimittaṁ ārammaṇaṁ karoti, tassa pana cittassa ārammaṇe
satiñca sampajaññañca upaṭṭhapetvā pavattanato citte cittānupassīyeva nāmesa
hoti. na hi muṭṭhassatissa asampajānassa ānāpānasatibhāvanā atthi. tasmā
ārammaṇato cittapaṭisaṁveditādivasena citte cittānupassī tasmiṁ samaye bhikkhu
viharatīti. so yaṁ taṁ abhijjhādomanassānaṁ pahānaṁ, taṁ paññāya disvā
sādhukaṁ ajjhupekkhitā hotīti ettha abhijjhāvasena kāmacchandanīvaraṇaṁ,
domanassavasena byāpādanīvaraṇaṁ dassitaṁ. idaṁ hi catukkaṁ vipassanāvaseneva

footnote: 1 () natthi visuddhimagge 2 sī., ka. hoti, hoti .pe. evaṁ sā pīti
footnote: paṭisaṁviditā hotīti (?)

page number: 102

vuttaṁ, dhammānupassanā ca nīvaraṇapabbādivasena chabbidhā hoti, tassā
nīvaraṇapabbaṁ ādi, tassapi idaṁ nīvaraṇadvayaṁ ādi, iti dhammānupassanāya
ādiṁ dassetuṁ "abhijjhādomanassānan"ti āha. pahānanti aniccānupassanāya
niccasaññaṁ pajahatīti evaṁ pahānakarañāṇaṁ adhippetaṁ. taṁ paññāya disvā
disvāti taṁ aniccavirāganirodhapaṭinissaggāñāṇasaṅkhātaṁ pahānañāṇaṁ aparāya
vipassanāpaññāya, tampi aparāyāti evaṁ vipassanāparamparaṁ dasseti.
ajjhupekkhitā hotīti yañca samathapaṭipannaṁ ajjhupekkhati, yañca ekato
upaṭṭhānaṁ ajjhupekkhatīti dvidhā ajjhupekkhati nāma. tattha sahajātānampi
ajjhupekkhanā hoti ārammaṇassapi ajjhupekkhanā, idha ārammaṇājjhupekkhanā
adhippetā. tasmā tiha bhikkhaveti yasmā aniccānupassī assasissāmītiādinā
nayena pavatto na kevalaṁ nīvaraṇādidhamme, abhijjhādomanassasīsena pana
vuttānaṁ dhammānaṁ pahānañāṇampi paññāya disvā ajjhupekkhitā hoti, tasmā
"dhammesu dhammānupassī tasmiṁ samaye bhikkhu viharatī"ti veditabbo.
[150] pavicinatīti aniccādivasena pavicinati. itaraṁ padadvayaṁ etasseva
vevacanaṁ. nirāmisāti nikkilesā. passambhatīti kāyikacetasikadarathapaṭipassaddhiyā
kāyopi cittampi passambhati. samādhiyatīti sammā ṭhapiyati, appanāpattaṁ viya
hoti. ajjhupekkhitā hotīti sahajātājjhupekkhanāya ajjhupekkhitā hoti.
evaṁ cuddasavidhena kāyapariggāhakassa bhikkhuno tasmiṁ kāye sati
satisambojjhaṅgo, satiyā sampayuttaṁ ñāṇaṁ dhammavicayasambojjhaṅgo, taṁsampayuttameva
kāyikacetasikavīriyaṁ vīriyasambojjhaṅgo, pīti, passaddhi, cittekaggatā
samādhisambojjhaṅgo, imesaṁ channaṁ sambojjhaṅgānaṁ anosakkanānativattanasaṅkhāto
majjhattākāro upekkhāsambojjhaṅgo. yatheva hi samappavattesu assesu
sārathino "ayaṁ olīyatī"ti tudanaṁ vā, "ayaṁ atidhāvatī"ti ākaḍḍhanaṁ vā
natthi, kevalaṁ evaṁ passamānassa ṭhitākārova hoti, evameva imesaṁ
channaṁ sambojjhaṅgānaṁ anosakkanānativattanasaṅkhāto majjhattākāro

page number: 103

upekkhāsambojjhaṅgo nāma hoti. ettāvatā kiṁ kathitaṁ? ekacittakkhaṇikā
nānārasalakkhaṇā vipassanāsambojjhaṅgā nāma kathitā.
[152] vivekanissitantiādīni vuttatthāneva. ettha pana ānāpānapariggāhikā
sati lokiyā hoti, lokiyā ānāpānā 1- lokiyasatipaṭṭhānaṁ
paripūrenti, 2- lokiyā satipaṭṭhānā lokuttarabojjhaṅge paripūrenti, lokuttarā
bojjhaṅgā vijjāvimuttiphalanibbānaṁ paripūrenti. iti lokiyassa āgataṭṭhāne
lokiyaṁ kathitaṁ, lokuttarassa kathitanti. thero panāha "aññattha evaṁ hoti,
imasmiṁ pana sutte lokuttaraṁ upari āgataṁ, lokiyā ānāpānā 3- lokiye
satipaṭṭhāne paripūrenti, lokiyā satipaṭṭhānā lokiye bojjhaṅge paripūrenti,
lokiyā bojjhaṅgā lokuttaraṁ vijjāvimuttiphalanibbānaṁ paripūrenti,
vijjāvimuttipadena hi idha vijjāvimuttiphalanibbānaṁ adhippetanti.
papañcasūdaniyā majjhimanikāyaṭṭhakathāya
ānāpānassatisuttavaṇṇanā niṭṭhitā.
--------------------
9. kāyagatāsatisuttavaṇṇanā
[153-4] evamme sutanti kāyagatāsatisuttaṁ. tattha gehasitāti
pañcakāmaguṇanissitā. sarasaṅkappāti dhāvanasaṅkappā. sarantīti hi sarā,
dhāvantīti attho. ajjhattamevāti gocarajjhattasmiṁyeva. kāyagatāsatinti
kāyapariggāhikampi kāyārammaṇampi satiṁ. kāyapariggāhikanti vutte samatho kathito
hoti, kāyārammaṇanti vutte vipassanā. ubhayena samathavipassanā kathitā honti.
puna caparaṁ .pe. evampi bhikkhave bhikkhu kāyagatā satiṁ bhāvetīti
satipaṭṭhāne cuddasavidhena kāyānupassanā kathitā.
[156] antogadhāvassāti tassa bhikkhuno bhāvanāya abbhantaragatāva
honti. vijjābhāgiyāti ettha sampayogavasena vijjaṁ bhajantītipi vijjābhāgiyā.

footnote: 1 sī. ānāpānaṁ, ānāpānassati? 2 sī. paripūreti, evamuparipi
footnote: 3 sī. ānāpānassati

page number: 104

vijjābhāge vijjākoṭṭhāse vattantītipi vijjābhāgiyā. tattha vipassanāñāṇaṁ,
manomayiddhi, cha abhiññāti aṭṭha vijjā. purimena atthena tāhi 1-
sampayuttadhammāpi vijjābhāgiyā. pacchimena atthena tāsu yā kāci ekā vijjā
vijjā, 2- sesā vijjābhāgiyāti evaṁ vijjāpi vijjāya sampayuttadhammāpi
vijjābhāgiyātveva veditabbā. cetasā phuṭoti ettha duvidhaṁ pharaṇaṁ
āpopharaṇañca dibbacakkhupharaṇañca, tattha āpokasiṇaṁ samāpajjitvā āpena
pharaṇaṁ āpopharaṇaṁ nāma. evaṁ phuṭepi mahāsamudde sabbā samuddaṅgamā
kunnadiyo antogadhāva honti, ālokaṁ pana vaḍḍhetvā dibbacakkhunā
sakalasamuddassa dassanaṁ dibbacakkhupharaṇaṁ nāma. evaṁ pharaṇepi mahāsamudde
sabbā samuddaṅgamā kunnadiyo antogadhāva honti.
otāranti vivaraṁ chiddaṁ. ārammaṇanti kilesuppattipaccayaṁ. labhetha
otāranti labheyya pavesanaṁ, vinivijjhitvā yāva pariyosānā gaccheyyāti
attho. nikkhepananti nikkhipanaṭṭhānaṁ.
[157] evaṁ abhāvitakāyagatāsatipuggalaṁ allamattikapuñjādīhi upametvā
idāni bhāvitakāyagatāsatiṁ sāraphalakādīhi upametuṁ seyyathāpītiādimāha. tattha
aggaḷaphalanti kavāṭaṁ.
[158] kākapeyyoti mukhavaṭṭiyaṁ nisīditvā kākena gīvaṁ paṇāmetvāva 3-
pātabbo. abhiññāsacchikaraṇīyassāti abhiññāya sacchikātabbassa. sakkhibhabbataṁ
pāpuṇātīti paccakkhabhāvaṁ pāpuṇāti. sati satiāyataneti sati satikāraṇe. kiṁ
panettha kāraṇanti. abhiññāva kāraṇaṁ. āḷibaddhāti 4- mariyādabaddhā.
yānīkatāyāti yuttayānaṁ viya katāya. vatthukatāyāti patiṭṭhākatāya.
anuṭṭhitāyāti anupavattitāya. paricitāyāti paricayakatāya. susamāraddhāyāti suṭṭhu
samāraddhāya susampaggahitāya. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
kāyagatāsatisuttavaṇṇanā niṭṭhitā.
---------------

footnote: 1 ma. tāva 2 ma. ekā vijjā 3 chaßēéa. anāmetvāva 4 chaßēéa. āḷibandhāti

page number: 105

10. saṅkhārūpapattisuttavaṇṇanā
[160] evamme sutanti saṅkhārūpapattisuttaṁ. tattha saṅkhārūpapattinti 1-
saṅkhārānaṁyeva upapattiṁ, 2- na sattassa, na posassa, puññābhisaṅkhārena vā
bhavūpagakkhandhānaṁ upapattiṁ.
[161] saddhāya samannāgatoti saddhādayo pañca dhammā lokikā
dahatīti ṭhapeti. adhiṭṭhātīti patiṭaṭhāpeti. saṅkhārā ca vihārā 3- cāti saha
patthanāya saddhādayova pañca dhammā. tatrūpapattiyāti tasmiṁ ṭhāne
nibbattanatthāya. ayaṁ maggo ayaṁ paṭipadāti saha patthanāya pañca dhammāva.
yassa hi pañca dhammā atthi, na patthanā, tassa gati anibaddhā. yassa
patthanā atthi, na pañca dhammā, tassapi anibaddhā ca. 4- yesaṁ ubhayamatthi,
tesaṁ gati nibaddhā. yathā hi ākāse khittadaṇḍo aggena vā majjhena vā
mūlena vā nipatissatīti niyamo natthi, evaṁ sattānaṁ paṭisandhigahaṇaṁ aniyataṁ.
tasmā kusalakammaṁ katvā ekasmiṁ ṭhāne patthanaṁ kātuṁ vaṭṭati.
[165] āmaṇḍanti āmalakaṁ. yathā taṁ parisuddhacakkhussa purisassa
sabbasova pākaṭaṁ hoti, evaṁ tassa brahmuno saddhiṁ tattha nibbattasattehi
sahassīlokadhātu. esa nayo sabbattha.
[167] subhoti sundaro. jātimāti ākārasampanno. suparikammakatoti
dhovanādīhi suṭṭhu kataparikammo. paṇḍukambale nikkhittoti rattakambale ṭhapito.
[168] satasahassoti lokadhātusatasahassamhi ālokapharaṇabrahmā.
nikkhanti 5- nikkhena kataṁ pilandhanaṁ, nikkakhannāma pañca suvaṇṇā, 6- ūnakanikkhena
kataṁ pasādhanañhi ghaṭṭanamajjanakkhamaṁ na hoti, atirekena kataṁ ghaṭṭanamajjanaṁ
khamati, vaṇṇavantaṁ pana na hoti, pharusadhātukaṁ khāyati. nikkhena kataṁ
ghaṭṭanamajjanañceva khamati, vaṇṇavantaṁ ca hoti. jambonadanti jambunadiyaṁ
nibbattaṁ. mahājamburukkhassa hi ekekā sākhā paṇṇāsa paṇṇāsa yojanāni

footnote: 1 sī. saṅkhāruppattinti 2 sī. uppattiṁ, evamuparipi 3 sī. vihāro
footnote: 4 chaßēéa. ayaṁ saddo na dissati 5 sī. nekkhanti 6 chaßēéa. pañcasuvaṇṇaṁ

page number: 106

vaḍḍhitā, tāsu mahantā 1- nadiyo sandanti, tāsaṁ nadīnaṁ ubhayatīresu
jambupakkānaṁ 2- patitaṭṭhāne suvaṇṇaṅkurā uṭṭhahanti, tena nadījalena
vuyhamānā anupubbena mahāsamuddaṁ pavisanti. taṁ sandhāya jambonadanti vuttaṁ.
dakkhakammāraputtaukkāmukhe sukusalasampahaṭṭhanti dakkhena sukusalena kammāraputtena
ukkāmukhe pacitvā sampahaṭṭhaṁ. ukkāmukheti uddhane. sampahaṭṭhanti
dhotaghaṭṭitamajjitaṁ. vatthopame 3- ca dhātuvibhaṅge 4- ca piṇḍasodhanaṁ 5- vuttaṁ, imasmiṁ
sutte katabhaṇḍasodhanaṁ 6- vuttaṁ.
yaṁ pana sabbavāresu pharitvā adhimuccitvāti vuttaṁ, tattha pañcavidhaṁ
pharaṇaṁ cetopharaṇaṁ kasiṇapharaṇaṁ dibbacakkhupharaṇaṁ ālokapharaṇaṁ sarīrapharaṇanti. tattha
cetopharaṇaṁ nāma lokadhātusahasse sattānaṁ cittajānanaṁ. kasiṇapharaṇaṁ nāma
lokadhātusahasse kasiṇapattharaṇaṁ. dibbacakkhupharaṇaṁ nāma ālokaṁ vaḍḍhitvā
dibbena cakkhunā sahassalokadhātudassanaṁ. ālokapharaṇampi etadeva. sarīrapharaṇaṁ
nāma lokadhātusahasse sarīrapabhāya pattharaṇaṁ. sabbattha imāni pañca pharaṇāni
avināsentena kathetabbanti.
tipiṭakacūḷābhayatthero panāha "maṇiopamme kasiṇapharaṇaṁ viya nikkhopamme
sarīrapharaṇaṁ viya dissatī"ti. tassa vādaṁ viya aṭṭhakathā nāma natthīti
paṭikkhipitvā 7- sarīrapharaṇaṁ na sabbakālikaṁ, cattārimāni pharaṇāni avināsetvāva
kathetabbanti vuttaṁ. adhimuccatīti padaṁ pharaṇapadasseva vevacanaṁ, athavā pharatīti
pattharati. adhimuccatīti jānāti.
[169] ābhātiādī ābhādayo nāma pāṭiyekkā devā natthi, tayo
parittābhādayo devā ābhā nāma, parittāsubhādayo ca. subhakiṇhādayo ca
subhā nāma. vehapphalādiverā pākaṭāyeva.
ime tāva pañca dhamme bhāvetvā kāmāvacaresu nibbattatu, brahmaloke
nibbattaṁ pana āsavakkhayañca kathaṁ pāpuṇātīti ime pañca dhammā sīlaṁ, so

footnote: 1 sī. mahantā mahantā 2 ma. jambupaṇṇānaṁ 3 maßēáū. 12/70/48
footnote: 4 ma.u. 14/342/304 5 ma....pasādhanaṁ 6 ma....pasādhanaṁ 7 chaßēéa. paṭikkhitvā

page number: 107

imasmiṁ sīle patiṭṭhāya kasiṇaparikammaṁ katvā tā tā samāpattiyo
nibbattetvā 1- bhāvetvā rūpībrahmaloke nibbattati, arūpajjhānāni
nibbattetvā arūpībrahmaloke, samāpattipadaṭṭhānaṁ vipassanaṁ vaḍḍhetvā
anāgāmiphalaṁ sacchikatvā pañcasu suddhāvāsesu nibbattati. upari maggaṁ bhāvetvā
āsavakkhayaṁ pāpuṇātīti.
papañcasūdaniyā majjhimanikāyaṭṭhakathāya
saṅkhārūpapattisuttavaṇṇanā niṭṭhitā.
dutiyavaggavaṇṇanā niṭṭhitā
-------------

footnote: 1 chaßēéa. ayaṁ pāṭho na dissati

page number: 108

3. suññatavagga
1. cūḷasuññatasuttavaṇṇanā
[176] evamme sutanti cūḷasuññatasuttaṁ. tattha ekamidanti thero
kira bhagavato vattaṁ katvā attano divāṭṭhānaṁ gantvā kālaparicchedaṁ katvā
nibbānārammaṇaṁ suññatāphalasamāpattiṁ appetvā nisinno yathāparicchedena
vuṭṭhāsi. athassa saṅkhārā suññato upaṭṭhahiṁsu. so suññatākathaṁ sotukāmo
jāto. athassa etadahosi "na kho pana sakkā dhurena dhuraṁ paharantena viya
gantvā `suññatākathaṁ me bhante kathethā'ti bhagavantaṁ vattuṁ, handāhaṁ yaṁ me
bhagavā nagarakaṁ upanissāya viharanto ekaṁ kathaṁ kathesi, taṁ sāremi, evaṁ me
bhagavā suññatākathaṁ kathessatī"ti dasabalaṁ sārento ekamidantiādimāha.
tattha idanti nipātamattameva. kacci metaṁ bhanteti thero ekapade
ṭhatvā saṭṭhipadasahassāni uggahetvā dhāretuṁ samattho, kiṁ so
"suññatāvihārenā"ti ekapadaṁ dhāretuṁ na sakkhissati, sotukāmena pana jānantena viya
pucchituṁ na vaṭṭati, pākaṭaṁ katvā vitthāriyamānaṁ suññatākathaṁ sotukāmo
ajānanto viya evamāha. eko ajānantopi jānanto viya hoti, thero
evarūpaṁ kohaññaṁ kiṁ karissati, attano jānanaṭṭhānepi bhagavato apacitaṁ
dassetvā "kacci metan"tiādimāha.
pubbepīti paṭhamabodhiyaṁ nagarakaṁ upanissāya viharaṇakālepi. etarahipīti
idānipi. evaṁ pana vatvā cintesi "ānando suññatākathaṁ sotukāmo, eko
pana sotuṁ sakkoti, na uggahetuṁ, eko sopi uggahetumpi sakkoti, na
kathetuṁ, ānando pana sotumpi sakkoti uggahetumpi kathetumpi, kathemissa
suññatākathan"ti. iti taṁ kathento seyyathāpītiādimāha. tattha suñño
hatthigavāssavaḷavenāti tattha kaṭṭharūpapotthakarūpacittarūpavasena katā hatthiādayo
atthi, vessavaṇamandhātādīnaṁ ṭhitaṭṭhāne cittakammavasena tampi, ratanaparikkhatānaṁ 1-

footnote: 1 sī. ratanaparisevitānaṁ

page number: 109

vātapānadvārabandhamañcapīṭhādīnaṁ vasena saṇṭhitampi, jiṇṇapaṭisaṅkharaṇatthaṁ ṭhapitampi
jātarūparajataṁ atthi, kaṭṭharūpādivasena katā dhammassavanapañhapucchanādivasena
āgacchantā ca itthipurisāpi atthi, tasmā na so tehi suñño. indriyabaddhānaṁ
saviññāṇakānaṁ hatthiādīnaṁ, icchiticchitakkhaṇe paribhuñjitabbassa
jātarūparajatassa, nibaddhavāsaṁ vasantānaṁ itthipurisānañca abhāvaṁ sandhāyetaṁ vuttaṁ.
bhikkhusaṁghaṁ paṭiccāti bhikkhūsu hi piṇḍāya paviṭṭhesupi vihārabhattaṁ
sādiyantehi bhikkhūhi ceva gilānagilānupaṭṭhākauddesacīvarakammappasutādīhi ca
bhikkhūhi so asuññova hoti, iti 1- niccampi bhikkhūnaṁ atthitāya evamāha.
ekattanti ekabhāvaṁ, ekaṁ asuññataṁ atthīti attho. eko asuññatabhāvo
atthīti vuttaṁ hoti. amanasikaritvāti citte akatvā anāvajjitvā
apaccavekkhitvā. gāmasaññanti gāmoti pavattavasena vā kilesavasena vā
uppannagāmasaññaṁ. manussasaññāyapi esava nayo. araññasaññaṁ paṭicca manasikaroti
ekattanti idaṁ araññaṁ, ayaṁ rukkho, ayaṁ pabbato, ayaṁ nīlobhāso vanasaṇḍoti evaṁ
ekaṁ araññaṁyeva paṭicca araññasaññaṁ manasikaroti. pakkhandatīti otarati.
adhimuccatīti evanti adhimuccati. ye assu darathāti ye pavattadarathā
vā kilesadarathā vā gāmasaññaṁ paṭicca bhaveyyuṁ, te idha araññasaññāya na
santi. dutiyapadepi eseva nayo. atthi cevāyanti ayaṁ pana ekaṁ
araññasaññaṁ paṭicca uppajjamānā pavattadarathamattā atthi.
yaṁ hi kho tattha na hotīti yaṁ migāramātu pāsāde hatthiādayo viya
imassā araññasaññāya gāmasaññāmanussasaññāvasena uppajjamānaṁ
pavattadarathakilesadarathajātaṁ, taṁ na hoti. yaṁ pana tattha avasiṭṭhanti migāramātu pāsāde
bhikkhusaṁgho viya tattha araññasaññāya pavattadarathamattaṁ avasiṭṭhaṁ hoti. taṁ
santamidaṁ atthīti pajānātīti taṁ vijjamānameva "atthi idan"ti pajānāti,
suññatāvakkantīti suññatānibbatti.

footnote: 1 sī. idha

page number: 110

[177] amanasikaritvā manussasaññanti idha gāmasaññaṁ na gaṇhāti.
kasmā? evaṁ kirassa ahosi "manussasaññāya gāmasaññaṁ nibbattetvā,
araññasaññāya, manussasaññaṁ, paṭhavīsaññāya araññasaññaṁ, ākāsānañcāyatanasaññāya
paṭhavīsaññaṁ .pe. nevasaññānāsaññāyatanasaññāya ākiñcaññāyatanasaññaṁ,
vipassanāya nevasaññānāsaññāyatanasaññaṁ, maggena vipassanaṁ nibbattetvā
anupubbena accantasuññataṁ nāma dassessāmī"ti. tasmā evaṁ desanaṁ ārabhi.
tattha paṭhavīsaññanti kasmā araññasaññaṁ pahāya paṭhavīsaññaṁ manasikaroti?
araññasaññāya visesānadhigamanato. yathā hi purisassa ramaṇīyaṁ khettaṭṭhānaṁ
disvā "idha vuttā sāliādayo suṭṭhu sampajjissanti, mahālābhaṁ labhissāmī"ti
sattakkhattumpi 1- khettaṭṭhānaṁ olokentassa sāliādayo na sampajjanteva,
sace pana taṁ ṭhānaṁ vihatakhāṇukakaṇṭakaṁ katvā kasitvā vapati, evaṁ sante
sampajjanti, evameva "idaṁ araññaṁ, ayaṁ rukkho, ayaṁ pabbato, ayaṁ nīlobhāso
vanasaṇḍo"ti sacepi sattakkhattuṁ araññasaññaṁ manasikaroti, nevūpacāraṁ na samādhiṁ
pāpuṇāti, paṭhavīsaññā panassa dhuvasevanaṁ kammaṭṭhānaṁ paṭhavīkasiṇaṁ parikammaṁ
katvā jhānāni nibbattetvā jhānapaṭṭhānampi vipassanaṁ vaḍḍhetvā sakkā
arahattaṁ pāpuṇituṁ. tasmā araññasaññaṁ pahāya paṭhavīsaññaṁ manasikaroti.
paṭiccāti paṭicca sambhūtaṁ.
idāni yasmiṁ paṭhavīkasiṇe so paṭhavīsaññī hoti, tassa opammadassanatthaṁ
seyyathāpītiādimāha. tattha usabhassa etanti āsabhaṁ. aññesaṁ pana gunnaṁ
gaṇḍāpi honti pahārāpi. tesaṁ hi cammaṁ pasāriyamānaṁ nibbalikaṁ na hoti,
usabhassa lakkhaṇasampannatāya te dosā natthi. tasmā tassa cammaṁ gahitaṁ.
saṁkusatenāti khīlasatena. suvihatanti pasāretvā suṭṭhu vihataṁ. ⏓nakasatasaṁkuvihataṁ hi
nibbalikaṁ na hoti, saṅkutena vihataṁ bheritalaṁ viya nibbalikaṁ hoti. tasmā
evamāha. ukkūlavikkūlanti uccanīcaṁ thalaṭṭhānaṁ ninnaṭṭhānaṁ. nadīvidugganti
nadiyo ceva duggamanaṭṭhānañca. 2- paṭhavīsaññaṁ paṭicca manasikaroti ekattanti

footnote: 1 satakkhattumpi (?) evamuparipi 2 chaßēéa. duggamaṭṭhānañca

page number: 111

paṭicca sambhūtaṁ ekaṁ saññaṁ manasikaroti. darathamattāti ito kasiṇapaṭhaviyaṁyeva
paṭṭhāya sabbavāresu pavattadarathavaseneva darathamattā veditabbā.
[182] animittaṁ cetosamādhinti vipassanācittasamādhiṁ. so hi
niccanimittādivirahito animittoti vuccati. imameva kāyanti vipassanāya vatthuṁ
dasseti. tattha imamevāti imaṁ eva catumahābhūtikaṁ. saḷāyatanikanti
saḷāyatanapaṭisaṁyuttaṁ. jīvitapaccayāti yāva jīvitindriyānaṁ pavatti, tāva jīvitapaccayā
pavattadarathamattā atthīti vuttaṁ hoti.
[183] puna animittanti vipassanāya paṭivipassanaṁ dassetuṁ vuttaṁ.
kāmāsavaṁ paṭiccāti kāmāsavaṁ paṭicca uppajjanapavattadarathā idha na santi,
ariyamagge ceva ariyaphale ca natthīti vuttaṁ hoti. imameva kāyanti idaṁ
upādisesadarathadassanatthaṁ vuttaṁ. iti manussasaññāya gāmasaññaṁ nivattetvā
.pe. maggena vipassanaṁ nivattetvā anupubbena accantasuññatā nāma
dassitā hoti.
[184] parisuddhanti nirupakkilesaṁ. anuttaranti uttaravirahitaṁ sabbaseṭṭhaṁ.
suññatanti suññataphalasamāpattiṁ. tasmāti yasmā atītepi, buddhapaccekabuddha-
buddhasāvakasaṅkhātā samaṇabrāhmaṇā, anāgatepi, etarahipi buddhabuddhasāvaka-
saṅkhātā samaṇabrāhmaṇā imaṁyeva parisuddhaṁ paramaṁ anuttaraṁ suññataṁ upasampajja
vihariṁsu viharissanti viharanti ca, tasmā. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
cūḷasuññatasuttavaṇṇanā niṭṭhitā.
--------------
2. mahāsuññatasuttavaṇṇanā
[185] evamme sutanti mahāsuññatasuttaṁ. tattha kāḷakhemakassāti
chavivaṇṇena so kāḷo, khemakoti panassa nāmaṁ. vihāroti tasmiṁyeva

footnote: 1 chaßēéa. ayaṁ saddo na dissati

page number: 112

nigrodhārāme ekasmiṁ padese pākārena parikkhipitvā dvārakoṭṭhakaṁ māpetvā
haṁsavattakādisenāsanāni ceva maṇḍalamālabhojanasālādīni ca patiṭṭhāpetvā kato
vihāro. sambahulāni senāsanānīti mañco pīṭhaṁ bhisi bimbohanaṁ taṭṭikā
cammakkhaṇḍo tiṇasanthāro paṇṇasanthāro palālasanthārotiādīni paññattāni
honti, mañcena mañcaṁ .pe. palālasanthāreneva palālasanthāraṁ āhacca
ṭhapitāni, gaṇabhikkhūnaṁ vasanaṭṭhānasadisaṁ ahosi.
sambahulā nu khoti bhagavato bodhipallaṅkeyeva sabbakilesānaṁ
samugghāṭitattā saṁsayo nāma natthi, vitakkapubbabhāgā pucchā, vitakkapubbabhāgo
cāyaṁ nukāro nipātamatto. pāṭimatthakaṁ 1- gacchanto 2- avinicchito nāma na
hoti. ito kira pubbe bhagavatā dasadvādasa bhikkhū ekaṭṭhāne vasantā na
diṭṭhapubbā.
athassa pana 3- etadahosi:- gaṇavāso nāmāyaṁ vaṭṭe āciṇṇasamāciṇṇo
nadīotiṇṇaudakasadiso, nirayatiracchānayonipettivisayāsūrakāyesupi
manussalokadevalokabrahmalokesupi gaṇavāsova āciṇṇo. dasayojanasahasso hi nirayo
tipucuṇṇabharitā nāḷi viya sattehi nirantaro, pañcavidhabandhanakammakaraṇaṭṭhāne
sattānaṁ pamāṇaṁ vā paricchedo vā natthi, tathā vāsīhi tacchanādiṭṭhānesu,
iti gaṇabhūtāva paccanti. tiracchānayoniyaṁ ekasmiṁ vammike upacikānaṁ pamāṇaṁ
vā paricchedo vā natthi, tathā ekekabilādīsupi kipillikādīnaṁ.
tiracchānayoniyampi 4- gaṇavāsova. petanagarāni ca gāvutikānipi aḍḍhayojanikānipi
petabharitāni honti. evaṁ pettivisayepi gaṇavāsova. asūrabhavanaṁ dasayojanasahassaṁ
kaṇṇe pakkhittasūciyā kaṇṇabilaṁ viya hoti, iti asūrakāyepi gaṇavāsova.
manussaloke sāvatthiyaṁ sattapaṇṇāsa kulasatasahassāni, rājagahe anto ca
bahi ca aṭṭhārasa manussakoṭiyo vasiṁsu. evaṁ aññesupi ṭhānesūti manussalokepi
gaṇavāsova bhummadevatā ādiṁ katvā devalokabrahmalokesupi gaṇavāsova.

footnote: 1 sī. pattimatthakaṁ 2 chaßēéa. gacchante 3 chaßēéa. ayaṁ saddo na dissati
footnote: 4 evaṁ tiracchānayoniyampi (?)

page number: 113

ekekassa hi devaputtassa aḍḍhatiyā nāṭakakoṭiyo honti, navapi koṭiyo
honti, ekaṭṭhāne dasasahassāpi brahmāno vasanti.
tato cintesi "mayā satasahassakappādhikāni cattāri asaṅkhyeyyāni
gaṇavāsaviddhaṁsanatthaṁ dasa pāramiyo pūritā, ime ca bhikkhū ito paṭṭhāyeva
gaṇaṁ bandhitvā gaṇābhiratā jātā ananucchavikaṁ karontī"ti. so dhammasaṁvegaṁ
uppādetvā puna cintesi "sace `ekaṭṭhāne dvīhi bhikkhūhi na vasitabban'ti
sakkā bhaveyya sikkhāpadaṁ paññāpetuṁ, sikkhāpadaṁ paññāpeyyaṁ, na kho
panetaṁ sakkā. handāhaṁ mahāsuññatāpaṭipattiṁ nāma suttantaṁ desemi, yaṁ
sikkhākāmānaṁ kulaputtānaṁ sikkhāpadapaññatti viya nagaradvāre
nikkhittasabbakāyikāadāso viya ca bhavissati. tato yathā nāmekasmiṁ ādāse
khattiyādayo attano vajjaṁ disvā taṁ pahāya anavajjā honti, evamevaṁ
mayi parinibbutepi pañcavassasahassāni imaṁ suttaṁ āvajjitvā gaṇaṁ vinodetvā
ekībhāvābhiratā kulaputtā vaṭṭadukkhassa antaṁ karissantī"ti. bhagavato ca
manorathaṁ pūrentā viya imaṁ suttaṁ āvajjitvā gaṇaṁ vinodetvā vaṭṭadukkhaṁ
khepetvā parinibbutā kulaputtā gaṇanapathaṁ vītivattā. vālikapiṭṭhivihārepi hi
ābhidhammikābhayatthero nāma vassūpanāyikasamaye sambahulehi bhikkhūhi saddhiṁ imaṁ
suttaṁ sajjhāyitvā "sammāsambuddho evaṁ kāreti, mayaṁ kiṁ karomā"ti āha.
te sabbepi antovasse gaṇaṁ vinodetvā ekībhāvābhiratā arahattaṁ pāpuṇiṁsu.
gaṇabhedanaṁ nāma idaṁ suttanti.
[186] ghaṭāyāti evaṁnāmakassa sakkassa. vihāreti ayampi vihāro
nigrodhārāmasseva ekadese kāḷakhemakassa vihāro viya katoti veditabbo.
cīvarakammanti jiṇṇamalinānaṁ aggaḷaṭṭhānuppādānadhovanādīhi kataparibhaṇḍampi,
cīvaratthāya uppannavatthānaṁ vicāraṇasibbanādīhi akatasaṁvidhānampi vaṭṭati, idha
pana akatasaṁvidhānaṁ adhippetaṁ. manussā hi ānandattherassa cīvarasāṭake adaṁsu.
tasmā thero sambahule bhikkhū gahetvā tattha cīvarakammaṁ akāsi. tepi bhikkhū
pātova sūcipāsakassa paññāyanakālato paṭṭhāya nisinnā apaññāyanakāle

page number: 114

uṭṭhahanti. sūcikamme niṭṭhiteyeva senāsanāni saṁvidahissāmāti na saṁvidahiṁsu.
cīvarakārasamayonoti thero kira cintesi "addhā etehi bhikkhūhi na paṭisāmitāni
senāsanāni, bhagavatā ca diṭṭhāni bhavissanti. iti anattamano satthā suṭṭhu
niggahetukāmo, imesaṁ bhikkhūnaṁ upatthambho bhavissāmī"ti. tasmā evamāha. ayaṁ
panettha adhippāyo "na bhante ime bhikkhū kammārāmā eva, cīvarakiccavasena
pana evaṁ vasantī"ti.
na kho ānandāti ānanda kammasamayo vā hotu akammasamayo vā,
cīvarakammasamayo vā hotu acīvarakārasamayo vā, athakho saṅgaṇikārāmo bhikkhu na
sobhatiyeva. mā tvaṁ anupatthambhaṭṭhāne upatthambho ahosīti. tattha saṅgaṇikāti
sakaparisasamodhānaṁ. gaṇoti nānājanasamodhānaṁ. iti saṅgaṇikārāmo vā hotu
gaṇārāmo vā, sabbathāpi gaṇabāhullābhirato gaṇabandhanabaddho bhikkhu na
sobhati, pacchābhatte pana divāṭṭhānaṁ sammajjitvā sudhotahatthapādo
mūlakammaṭṭhānaṁ gahetvā ekārāmatamanuyutto bhikkhu buddhasāsane sobhati.
nekkhammasukhanti kāmato nikkhantassa 1- sukhaṁ. pavivekasukhampi kāmapavivekasukhameva.
rāgādīnaṁ pana vūpasamatthāya saṁvattatīti upasamasukhaṁ. magga sambodhatthāya
saṁvattatīti sambodhisukhaṁ. 2- nikāmalābhīti kāmalābhī icchitalābhī. akicchalābhīti
adukkhalābhī. akasiralābhīti vipulalābhī.
sāmāyikanti appitappitasamaye kilesehi vimuttaṁ. kantanti manāpaṁ.
cetovimuttinti rūpārūpāvacaracittavimuttiṁ. vuttañhetaṁ "cattāri ca jhānāni
catasso ca arūpasamāpattiyo, ayaṁ sāmāyiko vimokkho"ti. 3- asāmāyikanti na
samayavasena kilesehi vimuttaṁ, athakho accantavimuttaṁ lokuttaraṁ vuttaṁ. vuttañhetaṁ
"cattāro ca ariyamaggā cattāri ca sāmaññaphalāni, ayaṁ asāmāyiko
vimokkho"ti. 3- akuppanti kilesehi akopetabbaṁ.
ettāvatā kiṁ kathitaṁ hoti? saṅgaṇikārāmo bhikkhu gaṇabandhanabaddho
neva lokiyaguṇaṁ, na ca lokuttaraguṇaṁ nibbattetuṁ sakkoti, gaṇaṁ vinodetvā pana

footnote: 1 ma. nekkhamassa 2 sī. sambodhasukhaṁ 3 khu.paṭi. 31/478/361

page number: 115

ekābhirato sakkoti. tathāhi vipassī bodhisatto caturāsītiyā pabbajitasahassehi
parivuto sattavassāni vicaranto sabbaññuguṇaṁ nibbattetuṁ nāsakkhi, gaṇaṁ
vinodetvā sattadivase ekībhāvābhirato bodhimaṇḍaṁ āruyha sabbaññuguṇaṁ
nibbattesi. amhākaṁ bodhisatto pañcavaggiyehi saddhiṁ chabbassāni vicaranto
sabbaññuguṇaṁ nibbattetuṁ nāsakkhi, tesu pakkantesu ekībhāvābhirato bodhimaṇḍaṁ
āruyha sabbaññuguṇaṁ nibbattesi.
evaṁ saṅgaṇikārāmassa guṇādhigamābhāvaṁ dassetvā idāni dosuppattiṁ
dassento nāhaṁ ānandātiādimāha. tattha rūpanti sarīraṁ. yattha rattassāti
yasmiṁ rūpe rāgavasena rattassa. na uppajjeyyunti yasmiṁ rūpe rattassa na
uppajjeyyuṁ, taṁ rūpaṁ na samanupassāmi, athakho sāriputtamoggallānānaṁ
dasabalassa sāvakattupagamanasaṅkhātena aññathābhāvena sañjayassa viya,
upāligahapatino aññathābhāvena nāṭaputtassa viya, piyajātikasutte 1- seṭṭhiādīnaṁ viya
ca uppajjantiyeva.
[187] ayaṁ kho pana ānandāti ko anusandhi? sace hi koci
dubbuddhi navapabbajito vadeyya "sammāsambuddho khettaṁ paviṭṭhā gāviyo viya
amheyeva gaṇato nīharati, ekībhāve niyojeti, sayaṁ pana rājarājamahāmattādīhi
parivuto viharatī"ti, tassa vacanokāsupacchedanatthaṁ "cakkavāḷapariyantāya parisāya
majjhe nisinnopi tathāgato ekakovā"ti dassetuṁ imaṁ desanaṁ ārabhi. tattha
sabbanimittānanti rūpādīnaṁ saṅkhatanimittānaṁ. ajjhattanti niyakajjhattaṁ. 2-
suññatanti suññataphalasamāpattiṁ. tatra ceti upayogatthe bhummaṁ, taṁ ceti
vuttaṁ hoti. puna tatrāti tasmiṁ parisamajjhe ṭhito. vivekaninnenāti
nibbānaninnena. byantībhūtenāti āsavaṭṭhānīyadhammehi vigatantena nissaṭena
visaṁyuttena. uyyojanikapaṭisaṁyuttanti gacchatha tumheti evaṁ uyyojanikena
vacanena paṭisaṁyuttaṁ.

footnote: 1 ma. jātikasutte, maßēéa. 13/353-357/339-344 2 chaßēéa. visayajjhattaṁ

page number: 116

kāya pana velāya bhagavā evaṁ katheti? pacchābhattakiccavelāya vā,
purimayāmakiccavelāya vā. bhagavā hi pacchābhatte gandhakuṭiyaṁ sīhaseyyaṁ kappetvā
vuṭṭhāya phalasamāpattiṁ appetvā nisīdati, tasmiṁ samaye dhammassavanatthāya
parisā sannipatanti, atha bhagavā kālaṁ viditvā gandhakuṭito nikkhamitvā
buddhāsanavaragato dhammaṁ desetvā bhesajjatelapākaṁ gaṇhanto viya kālaṁ
anatikakamitvā vivekaninnena cittena parisaṁ uyyojeti. purimayāme abhikkantā
kho vāseṭṭhā ratti, yassa dāni tumhe kālaṁ maññathā"ti 1- evaṁ uyyojeti.
buddhānaṁ hi bodhippattito paṭṭhāya dve pañca viññāṇānipi
nibbānaninnāneva. tasmātihānandāti yasmā suññatāvihāro santo paṇīto, tasmā.
[188] ajjhattamevāti gocarajjhattameva. ajjhattaṁ suññatanti idha
niyakajjhattaṁ, attano pañcakkhandhesu nissitanti attho. sampajāno hotīti
kammaṭṭhānassa asampajjanabhāvajānanena sampajāno. bahiddhāti parassa
pañcasu khandhesu. ajjhattabahiddhāti kālena ajjhattaṁ kālena bahiddhā,
āneñjanti ubhatobhāgavimutto bhavissāmīti āneñjaṁ arūpasamāpattiṁ manasikaroti.
tasmiṁyeva purimasminti pādakajjhānaṁ sandhāya vuttaṁ.
apaguṇapādakajjhānato vuṭṭhitassa hi ajjhattaṁ suññataṁ manasikaroto tattha cittaṁ na
pakkhandati. tato "parassa santāne nu kho kathan"ti bahiddhā manasikaroti,
tatthapi na pakkhandati. tato "kālena attano santāne, kālena parassa
santāne nu kho kathan"ti ajjhattabahiddhā manasikaroti, tatthapi na pakkhandati.
tato ubhatobhāgavimutto hotukāmo "arūpasamāpattiyaṁ nu kho kathan"ti āneñjaṁ
manasikaroti, tatthapi na pakkhandati. idāni "na me cittaṁ pakkhandatīti
vissaṭṭhavīriyena upaṭṭhākādīnaṁ pacchato na caritabbaṁ, pādakajjhānameva pana
sādhukaṁ punappunaṁ manasikātabbaṁ. evamassa rukkhe chindato pharasumhi avahante
puna nissitaṁ kāretvā chindantassa chijjesu pharasu viya kammaṭṭhāne
manasikāro vahatī"ti dassetuṁ tasmiṁyevātiādimāha. idānissa evaṁ paṭipannassa

footnote: 1 dī. pā. 11/299/189

page number: 117

yaṁ yaṁ manasikaroti, tattha tattha manasikāro sampajjatīti dassento pakkhandatīti
āha.
[189] iminā vihārenāti iminā samathavipassanāvihārena. itiha
tattha sampajānoti iti caṅkamantopi tasmiṁ kammaṭṭhāne sampajjamāne
"sampajjati me kammaṭṭhānan"ti jānanena sampajāno hoti. sayatīti nipajjati.
ettha kañci kālaṁ caṅkamitvā "idāni ettakaṁ kālaṁ caṅkamituṁ sakkhissāmī"ti
ñatvā iriyāpathaṁ ahāpetvāva ṭhātabbaṁ. esa nayo sabbavāresu. na
kathessāmīti, itiha tatthāti evaṁ na kathessāmīti jānanena tattha
sampajānakārī hoti.
puna dutiyavāre evarūpiṁ kathaṁ kathessāmīti jānanena sampajānakārī
hoti, imassa bhikkhuno samathavipassanā taruṇāva, tāsaṁ anurakkhaṇatthaṁ:-
"āvāso gocaro bhassaṁ puggalo atha bhojanaṁ
utu iriyāpatho ceva sappāyo sevitabbako"ti
satta sappāyāni icchitabbāni. tesaṁ dassanatthamidaṁ vuttaṁ. vitakkavāresu
avitakkanassa ca vitakkanassa ca jānanena sampajānatā veditabbā.
[190] iti vitakkapahānena dve magge kathetvā idāni tatiyamaggassa
vipassanaṁ ācikkhanto pañca kho ime ānanda kāmaguṇātiādimāha.
āyataneti tesuyeva kāmaguṇesu kismiñcideva kilesuppattikāraṇe. samudācāroti
samudācaraṇato appahīnakileso. evaṁ santanti evaṁ vijjamānameva. sampajānoti
kammaṭṭhānassa asampattijānanena sampajāno. dutiyavāre evaṁ santametanti
evaṁ sante etaṁ. sampajānoti kammaṭṭhānasampattijānanena sampajāno. ayaṁ hi
"pahīno nu kho me pañcasu kāmaguṇesu chandarāgo, no"ti paccavekkhamāno
apahīnabhāvaṁ ñatvā vīriyaṁ paggahetvā taṁ anāgāmimaggena samugghāṭeti, tato
maggānantaraṁ phalaṁ, phalato vuṭṭhāya paccavekkhamāno pahīnabhāvaṁ jānāti, tassa
jānanena "sampajāno hotī"ti vuttaṁ

page number: 118

[191] idāni arahattamaggassa vipassanaṁ ācikkhanto pañca kho
ime ānanda upādānakkhandhātiādimāha. tattha so pahīyatīti rūpe asmīti
māno asmīti chando asmīti anusayo pahīyati. tathā vedanādīsu sampajānatā
vuttanayeneva veditabbā.
ime kho te ānanda dhammāti heṭṭhā kathite samathavipassanāmaggaphaladhamme
sandhāyāha. kusalāyatikāti kusalato āgatā. kusalā hi kusalāpi
honti kusalāyatikāpi, seyyathidaṁ, 1- paṭhamajjhānaṁ kusalaṁ, dutiyajjhānaṁ kusalañceva
kusalāyatikañca .pe. ākiñcaññāyatanaṁ kusalaṁ, nevasaññānāsaññāyatanaṁ
kusalañceva kusalāyatikañca, nevasaññānāsaññāyatanaṁ kusalaṁ, sotāpattimaggo
kusalo ceva kusalāyatiko ca .pe. anāgāmimaggo kusalo, arahattamaggo
kusalo ceva kusalāyatiko ca. tathā paṭhamajjhānaṁ kusalaṁ, taṁsampayuttakā dhammā
kusalā ceva kusalāyatikā ca .pe. arahattamaggo kusalo, taṁsampayuttakā dhammā
kusalā ceva kusalāyatikā ca.
ariyā nikkilesā visuddhā. lokuttarāti loke uttarā visiṭṭhā.
anavakkantā pāpimatāti pāpimantena mārena anokkantā. vipassanāpādakā
aṭṭhasamāpattiyo appetvā nisinnassa hi bhikkhuno cittaṁ māro na passati,
"idaṁ nāma ārammaṇaṁ nissāya saṁvattatī"ti jānituṁ na sakkoti. tasmā
"anavakkantā"ti vuttaṁ.
taṁ kiṁ maññasīti idaṁ kasmā āha? gaṇe 2- hi eko ānisaṁso
atthi, taṁ dassetuṁ idamāha. anubandhitunti anugacchituṁ parivārituṁ. 3-
na kho ānandāti ettha kiñcāpi bhagavatā "sutāvudho bhikkhave
ariyasāvako akusalaṁ pajahati, kusalaṁ bhāveti, sāvajjaṁ pajahati, anavajjaṁ
bhāveti, suddhaṁ attānaṁ pariharatī"ti 4- bahussuto pañcāvudhasampanno yodho
viya vutto yasmā pana yo suttapariyattiṁ uggahetvāpi tadanucchavikaṁ
anulomapaṭipadaṁ na paṭipajjati, na tassa taṁ āvudhaṁ hoti. yo paṭipajjati,

footnote: 1 kathaṁ (?) 2 cha. gaṇepi 3 ma. parivattituṁ, cha. paricarituṁ
footnote: 4 aṅ sattaka. 23/64/101

page number: 119

tasseva hoti. tasmā etadatthaṁ anubandhituṁ nārahatīti dassento na kho
ānandāti āha.
idāni yadatthaṁ anubandhitabbo, taṁ dassetuṁ yā ca khotiādimāha.
iti imasmiṁ sutte tīsu ṭhānesu dasa kathāvatthūni āgatāni. "iti evarūpaṁ
kathaṁ kathessāmī"ti sappāyāsappāyavasena āgatāni, "yadidaṁ suttaṁ geyyan"ti
ettha suttapariyattivasena āgatāni, imasmiṁ ṭhāne paripūraṇavasena āgatāni.
tasmā imasmiṁ sutte dasa kathāvatthūni kathentena imasmiṁ ṭhāne ṭhatvā
kathetabbāni.
idāni yasmā ekaccassa ekakassa viharatopi attho na sampajjati,
tasmā taṁ sandhāya ekībhāve ādīnavaṁ dassento evaṁ sante kho
ānandātiādimāha. evaṁ santeti evaṁ ekībhāve santena.
[193] satthāti bāhirako titthakarasatthā. anvāvaṭṭantī 1- anuāvattanti
upasaṅkamanti mucchaṁ nikāmayatīti mucchanataṇhaṁ pattheti, pavattetīti attho.
ācariyūpaddavenāti attano abbhantare uppannena kilesupaddavena
ācariyupaddavo. sesupaddavesupi eseva nayo. avadhiṁsu nanti mārayiṁsu naṁ.
etena hi 2- guṇamaraṇaṁ kathitaṁ.
vinipātāyāti suṭṭhu nipatanāya. kasmā pana brahmacārupaddavova
"dukkhavipākataro ca kaṭukavipākataro ca vinipātāya ca saṁvattatī"ti vuttoti.
bāhirapabbajjā hi appalābhā, tattha mahanto nibbattetabbaguṇo natthi,
aṭṭhasamāpattipaññāmattakameva hoti. iti yathā gadrabhapiṭṭhito patitassa mahantaṁ
dukkhaṁ na hoti, sarīrassa paṁsumakkhanamattameva hoti, evaṁ bāhirasamaye
lokiyaguṇamattatova parihāyati, tena purimaṁ upaddavadvayaṁ na evaṁ vuttaṁ. sāsane
pana pabbajjā mahālābhā, tattha cattāro maggā cattāri phalāni nibbānanti
mahantā adhigantabbaguṇā. iti yathā ubhato sujāto khattiyakumāro
hatthikkhandhavaragato nagaraṁ anusañcaranto hatthikkhandhato patito mahādukkhaṁ nigacchati,

footnote: 1 cha. anvāvattantīti 2 sī. etenassa

page number: 120

evaṁ sāsanato parihāyamāno navahi lokuttaraguṇehi parihāyati. tenāyaṁ
brahmacārupaddavo evaṁ vutto.
[196] tasmāti yasmā sesupaddavehi brahmacārupaddavo dukkhavipākataro,
yasmā vā sapattapaṭipattiṁ vītikkamanto dīgharattaṁ ahitāya dukkhāya saṁvattati,
mittapaṭipattiṁ hitāya, tasmā. evaṁ uparimenapi heṭṭhimenapi atthena
yojetabbaṁ. mittavatāyāti mittapaṭipattiyā. sapattavatāyāti verapaṭipattiyā.
vokkamma ca satthu sāsaneti dukkaṭadubbhāsitamattampi hi sañcicca
vītikkamanto vokkamma vattati nāma. tadeva avītikkamanto na vokkamma
vattati nāma.
na vo ahaṁ ānanda tathā parakkamissāmīti ahaṁ tumhesu tathā na
paṭipajjissāmi. āmaketi apakke. āmakamatteti āmake nātisukkhe bhājane.
kumbhakāro hi āmakaṁ nātisukkhaṁ apakkaṁ ubhohi hatthehi saṇhikaṁ gaṇhāti
"mā bhijjatū"ti. 1- iti yathā kumbhakāro tattha paṭipajjati, nāhaṁ tumhesu
tathā paṭipajjissāmi. niggayha niggayhāti sakiṁ ovaditvā tuṇhī na
bhavissāmi, niggaṇhitvā niggaṇhitvā punappunaṁ ovadissāmi anusāsissāmi.
pavayha pavayhāti 2- dose pavāhetvā pavāhetvā. yathā pakkabhājanesu kumbhakāro
bhinnachinnabhājanāni pavāhetvā ekato katvā supakkāneva ākoṭetvā
ākoṭetvā gaṇhāti, evameva ahampi pavāhetvā pavāhetvā punappunaṁ
ovadissāmi anusāsissāmi. yo sāro so ṭhassatīti evaṁ vo mayā
ovadiyamānānaṁ yo maggaphalasāro, so ṭhassati. apica lokiyaguṇāpi idha
sārotveva adhippetā. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
mahāsuññatasuttavaṇṇanā niṭṭhitā.
----------

footnote: 1 sīßēáā bhijjāti 2 ma. paggayha paggayhāti

page number: 121

3. acchariyabbhutadhammasuttavaṇṇanā
[197] evamme sutanti acchariyabbhutadhammasuttaṁ. tattha yatra hi
nāmāti acchariyatthe nipāto, yo nāma tathāgatoti attho. chinnapapañceti
ettha papañcā nāma taṇhāmānadiṭṭhīti ime tayo kilesā. chinnavaṭumeti
ettha vaṭumanti kusalākusalakammavaṭṭaṁ vuccati. pariyādinnavaṭṭeti tasseva vevacanaṁ.
sabbadukkhavītivatteti sabbaṁ vipākavaṭṭasaṅkhātaṁ dukkhaṁ vītivatte.
anussarissatīti 1- idaṁ yatrāti nipātavasena anāgatavacanaṁ, attho panettha atītavasena
veditabbo. bhagavā hi te buddhe anussari, na idāni anussarissati. evaṁjaccāti
vipassīādayo khattiyajaccā, kakusandhādayo brāhmaṇajaccāti. evaṁgottāti
vipassīādayo koṇḍaññagottā, kakusandhādayo kassapagottāti. evaṁsīlāti
lokiyalokuttarasīlena evaṁsīlā. evaṁdhammāti ettha samādhipakkhā dhammā adhippetā.
lokiyalokuttarena samādhinā evaṁsamādhinoti attho. evaṁpaññāti lokiyalokuttarapaññāya
evaṁpaññā. evaṁvihārīti ettha pana heṭṭhā samādhipakkhānaṁ dhammānaṁ gahitattā vihāro
gahitova, puna kasmā gahitameva gaṇhātīti ce, na idaṁ gahitameva. idaṁ hi
nirodhasamāpattidīpanatthaṁ, tasmā evaṁ nirodhasamāpattivihārīti ayamettha attho.
evaṁvimuttāti ettha vikkhambhanavimutti tadaṅgavimutti samucchedavimutti
paṭippassaddhivimutti nissaraṇavimuttīti pañcavidhā vimuttiyo. tattha
aṭṭhasamāpattiyo sayaṁ vikkhambhitehi nīvaraṇādīhi vimuttattā vikkhambhanavimuttīti
saṅkhyaṁ 2- gacchanti. aniccānupassanādikā satta anupassanā sayaṁ tassa tassa
paccanīkaṅgavasena paricattāhi niccasaññādīhi vimuttattā tadaṅgavimuttīti saṅkhyaṁ
gacchanti. cattāro ariyamaggā sayaṁ samucchinnehi kilesehi vimuttattā
samucchedavimuttīti saṅkhyaṁ gacchanti. cattāri sāmaññaphalāni maggānubhāvena kilesānaṁ
paṭippassaddhante uppannattā paṭippassaddhivimuttīti saṅkhyaṁ gacchanti.
nibbānaṁ sabbakilesehi nissaṭattā apagatattā dūre ṭhitattā nissaraṇavimuttīti
saṅkhyaṁ gataṁ. iti imāsaṁ pañcannaṁ vimuttīnaṁ vasena evaṁvimuttāti evamettha
attho veditabbo.

footnote: 1 sī. jānissatīti 2 chaßēéa. saṅkhaṁ, evamuparipi

page number: 122

[199] tasmātihāti yasmā tvaṁ "tathāgatā acchariyā"ti vadasi, tasmā taṁ
bhiyyoso mattāya paṭibhantu tathāgatassa acchariyā abbhutadhammāti. sato sampajānoti
ettha dve sampajaññāni manussaloke devaloke ca. tattha vessantarajātake
brāhmaṇassa dve putte datvā punadivase sakkassa deviṁ datvā sakkena
pasīditvā dinne aṭṭha vare gaṇhanto:-
"ito vimuccamānāhaṁ saggagāmī visesagū
anivattī tato assaṁ aṭṭhametaṁ varaṁ vare"ti 1-
evaṁ tusitabhavane me paṭisandhi hotūti varaṁ aggahesi, tato paṭṭhāya
tusitabhavane uppajjissāmīti jānāti, idaṁ manussaloke sampajaññaṁ.
vessantarattabhāvato pana cuto puna tusitabhavane nibbattitvā nibbattosmīti
aññāsi, idaṁ devaloke sampajaññaṁ.
kiṁ pana sesadevatā na jānantīti. no na jānanti, tā pana
uyyānavimānakapparukkhe oloketvā devanāṭakehi tūriyasaddena pabodhitā
"mārisa ayaṁ devaloko tumhe idha nibbattā"ti sāritā jānanti. bodhisatto
paṭhamajavanavāre na jānāti, dutiyajavanato paṭṭhāya jānāti. iccassa aññehi
asādhāraṇajānanaṁ hoti.
aṭṭhāsīti ettha kiñcāpi aññepi devā tattha ṭhitā ṭhitamhāti
jānanti, te pana chasu dvāresu balavatā iṭṭhārammaṇena abhibhuyyamānā satiṁ
vissajjetvā attano bhuttapītabhāvampi ajānantā 2- āhārūpacchedane kālaṁ
karonti. bodhisattassa kiṁ tathārūpaṁ ārammaṇaṁ natthīti, no natthi. so hi
sesadeve dasahi ṭhānehi adhigaṇhāti, ārammaṇena pana attānaṁ maddituṁ na
deti, taṁ ārammaṇaṁ abhibhavitvā 3- tiṭṭhati. tena vuttaṁ "sato sampajāno
ānanda bodhisatto tusite kāye aṭṭhāsī"ti.
[200] yāvatāyukanti sesattabhāvesu kiṁ yāvatāyukaṁ na tiṭṭhati. āma na
tiṭṭhati, aññadā hi dīghāyukadevaloke nibbatto tattha pāramiyo na sakkā

footnote: 1 ju.jā. 28/2300/370 2 ma. na jānanti 3 ma. adhibhavitvā

page number: 123

pūrenti akkhīni nimīletvā adhimuttikālaṁkiriyaṁ nāma katvā manussaloke
nibbattati. ayaṁ kālaṁkiriyā aññesaṁ na hoti. tadā pana adinnādānaṁ nāma natthi,
sabbapāramīnaṁ pūritattā yāvatāyukaṁ aṭṭhāsi.
sato sampajāno tusitā kāyā cavitvā mātukucchimhi okkamatīti
evaṁ tāva sabbapāramiyo pūretvā tadā bodhisatto yāvatāyukaṁ aṭṭhāsi. devatānaṁ
pana "manussagaṇanāvasena idāni sattahi divasehi cuti bhavissatī"ti pañca
pubbanimittāni uppajjanti:- mālā milāyanti, vatthāni kilissanti, kacchehi
sedā muccanti, kāye dubbaṇṇiyaṁ okkamati, devo devāsane na saṇṭhāti. 1-
tattha mālāti paṭisandhigahaṇādivasena pilandhanamālā, tā kira
saṭṭhisatasahassādhikā sattapaṇṇāsavassakoṭiyo amilāyitvā tadā milāyanti. vatthesupi
eseva nayo. ettakaṁ pana kālaṁ devānaṁ neva sītaṁ na uṇhaṁ hoti, tasmiṁ
kāle sarīrato bindubinduvasena sedā muccanti. ettakaṁ pana kālaṁ tesaṁ sarīre
khaṇḍiccapāliccādivasena vivaṇṇatā na paññāyati, devadhītā soḷasavassuddesikā
viya, devaputtā vīsativassuddesikā viya khāyanti. maraṇakāle pana nesaṁ kilantarūpo
attabhāvo hoti. ettakañca nesaṁ kālaṁ devaloke ukkaṇṭhitā nāma natthi,
maraṇakāle pana nissasanti vijambhanti, sake āsane nābhiramanti.
imāni pañca 2- pubbanimittāni. yathā loke mahāpuññānaṁ
rājarājamahāmattādīnaṁyeva ukkāpātabhūmicālacandaggāhādīni nimittāni paññāyanti, na
sabbesaṁ, evameva mahesakkhānaṁ devānaṁyeva paññāyanti, na sabbesaṁ. yathā ca
manussesu pubbanimittāni nakkhattapāṭhakādayova jānanti, na sabbe, evameva
tānipi sabbe devā na jānanti, paṇḍitā eva pana jānanti. tattha ye ca
mandena kusalakammena nibbattā devaputtā, te tesu uppannesu "idāni
ko jānāti, 3- kuhiṁ nibbattissāmā"ti bhāyanti. ye mahāpuññā, te "amhehi
dinnadānaṁ rakkhitasīlaṁ bhāvitabhāvanaṁ āgamma uparidevalokesu sampattiṁ
anubhavissāmā"ti na bhāyanti. bodhisattopi tāni pubbanimittāni disvā

footnote: 1 nābhiramatītipi. khu.iti. 25/83/299 2 chaßēéa. pana 3 ma. kiṁ jānāma

page number: 124

"idāni anantare attabhāve buddho bhavissāmī"ti na bhāyi. athassa tesu
nimittesu pātubhūtesu dasasahassacakkavāḷe devatā sannipatitvā "mārisa tumhehi
dasapāramiyo pūrentehi na sakkasampattiṁ na mārabrahmacakkavattisampattiṁ
patthentehi pūritā, lokanittharaṇatthāya pana buddhattaṁ patthayamānehi pūritā, so
vo idāni kālo mārisa buddhattāya, samayo mārisa buddhattāyā"ti yācanti.
atha mahāsatto devatānaṁ paṭiññaṁ adatvāva kāladīpadesa-
kulajanettiāyuparicchedavasena pañcamahāvilokanaṁ nāma vilokesi. tattha "kālo nu kho, na
kālo"ti paṭhamaṁ kālaṁ viloketi. tattha vassasatasahassato uddhaṁ vaḍḍhitāayukālo
kālo nāma na hoti. kasmā? tadā hi sattānaṁ jātijarāmaraṇāni na paññāyanti,
buddhānaṁ ca dhammadesanā nāma tilakkhaṇamuttā natthi, tesaṁ aniccaṁ dukkhaṁ
anattāti kathentānaṁ "kiṁ nāmetaṁ kathentī"ti neva sotuṁ na saddhātuṁ maññanti,
tato abhisamayo na hoti, tasmiṁ asati aniyyānikaṁ sāsanaṁ hoti. tasmā so
akālo. vassasatato ūnāayukālo kālo nāma na hoti. kasmā? tadā hi
sattā ussannakilesā honti, ussannakilesānaṁ ca dinnovādo ovādaṭṭhāne
na tiṭṭhati. udake daṇḍarāji viya khippaṁ vigacchati. tasmā sopi akālo.
satasahassato pana paṭṭhāya heṭṭhā vassasatato paṭṭhāya uddhaṁ āyukālo kālo
nāma, tadā vassasatakālo hoti. atha mahāsatto "nibbattitabbakālo"ti
kālaṁ passi.
tato dīpaṁ vilokento saparivāre cattāro dīpe oloketvā "tīsu
dīpesu buddhā na nibbattanti, jambudīpeyeva nibbattantī"ti. dīpaṁ passi.
tato "jambudīpo nāma mahā, dasayojanasahassaparimāṇo, katarasmiṁ nu kho
padese buddhā nibbattantī"ti desaṁ vilokento majjhimadesaṁ 1- passi.
majjhimadeso nāma "puratthimāya disāya gajaṅgalaṁ 2- nāma nigamo"tiādinā
nayena vinaye 3- vuttova. so pana āyāmato tīṇi yojanasatāni. vitthārato
aḍḍhatiyāni, parikkhepato navayojanasatānīti. etasmiṁ hi padese cattāri aṭṭha

footnote: 1 sī. majjhimapadesaṁ 2 sī. kajaṅgalaṁ 3 vi. mahā. 5/259/24

page number: 125

soḷasa vā asaṅkhyeyyāni, kappasatasahassañca pāramiyo pūretvā
sammāsambuddhā uppajjanti. dve asaṅkhyeyyāni, kappasatasahassañca pāramiyo
pūretvā paccekabuddhā uppajjanti, ekaṁ asaṅkhyeyyaṁ, kappasatasahassañca
pāramiyo pūretvā sāriputtamahāmoggallānādayo mahāsāvakā uppajjanti,
catunnaṁ mahādīpānaṁ dvisahassānaṁ parittadīpānañca issariyādhipaccakārakacakkavatti-
rājāno uppajjanti, aññe ca mahesakkhā khattiyabrāhmaṇagahapatimahāsālā
uppajjanti. idañcettha kapilavatthu nāma nagaraṁ, tattha mayā nibbattitabbanti
niṭṭhi agamāsi.
tato kulaṁ vilokento "buddhā nāma lokasammate kule nibbattanti,
idāni ca khattiyakulaṁ lokasammataṁ, tattha nibbattissāmi, suddhodano nāma
rājā me pitā bhavissatī"ti kulaṁ passi.
tato mātaraṁ vilokento "buddhamātā nāma lolā surādhuttā na
hoti, kappasatasahassaṁ pūritapāramī jātito paṭṭhāya akhaṇḍapañcasīlā hoti,
ayañca mahāmāyā nāma devī edisā, ayaṁ me mātā bhavissati, kittakaṁ
panassā āyū"ti āvajjanto "dasannaṁ māsānaṁ upari satta divasānī"ti passi.
iti imaṁ pañcamahāvilokanaṁ viloketvā "kālo me mārisā
buddhabhāvāyā"ti devatānaṁ saṅgahaṁ karonto paṭiññaṁ datvā "gacchatha tumhe"ti
tā devatā uyyojetvā tusitadevatāhi parivuto tusitapure nandavanaṁ pāvisi.
sabbadevalokesu hi nandavanaṁ atthiyeva. tattha naṁ devatā "ito cuto sugatiṁ
gaccha, ito cuto sugatiṁ gacchā"ti pubbekatakusalakammokāsaṁ sārayamānā vicaranti.
so evaṁ devatāhi kusalaṁ sārayamānāhi parivuto tattha vicarantova cavi.
evaṁ cuto cavāmīti pajānāti, cuticittaṁ na jānāti. paṭisandhiṁ
gahetvāpi paṭisandhicittaṁ na jānāti, imasmiṁ me ṭhāne paṭisandhi gahitāti
evaṁ pana pajānāti. keci pana therā "āvajjanapariyāyo nāma laddhuṁ
vaṭṭati, dutiyatatiyacittavāreyeva jānissatī"ti vadanti. tipiṭakamahāsivatthero
panāha "mahāsattānaṁ paṭisandhi na aññesaṁ paṭisandhisadisā, koṭippattaṁ tesaṁ

page number: 126

satisampajaññaṁ. yasmā pana tena cittena taṁ cittaṁ ñātuṁ na sakkā, tasmā
cuticittaṁ na jānāti. cutikkhaṇepi cavāmīti pajānāti, paṭisandhiṁ gahetvā
paṭisandhicittaṁ na jānāti, asukasmiṁ me ṭhāne paṭisandhi gahitāti pajānāti,
yasmiṁ kāle dasasahassī kampatī"ti. evaṁ sato sampajāno mātukucchiṁ
okkamanto pana ekūnavīsatiyā paṭisandhicittesu mettāpubbabhāgassa
somanassasahagatañāṇasampayuttāsaṅkhārikakusalacittassa sadisamahāvipākacittena paṭisandhiṁ
gaṇhi. mahāsivatthero pana "upekkhāsahagatenā"ti āha.
paṭisandhiṁ gaṇhanto pana āsāḷhīpuṇṇamāyaṁ uttarāsāḷhanakkhattena
aggahesi. tadā kira mahāmāyā pure puṇṇamāya sattamadivasato paṭṭhāya
vigatasurāpānamālāgandhavibhūsanasampannaṁ nakkhattakīḷaṁ anubhavamānā sattame divase
pāto vuṭṭhāya gandhodakena nhāyitvā sabbālaṅkārabhūsitā varabhojanaṁ
bhuñjitvā uposathaṅgāni adhiṭṭhāya sirīgabbhaṁ pavisitvā sirīsayane nipannā
niddaṁ okkamamānā idaṁ supinaṁ addasa:- cattāro kira naṁ mahārājāno
sayaneneva saddhiṁ ukkhipitvā anotattadahaṁ netvā ekamantaṁ aṭṭhaṁsu. atha
nesaṁ deviyo āgantvā manussamalaharaṇatthaṁ nhāpetvā dibbavatthaṁ nivāsetvā
gandhehi vilimpitvā dibbapupphāni pilandhitvā tato avidūre rajatapabbato,
tassa anto kanakavimānaṁ atthi, tasmiṁ pācīnato sīlaṁ katvā nipajjāpesuṁ.
atha bodhisatto setavaravāraṇo hutvā tato avidūre eko suvaṇṇapabbato,
tattha caritvā tato oruyha rajatapabbataṁ abhiruhitvā uttaradisato āgamma
kanakavimānaṁ pavisitvā mātaraṁ padakkhiṇaṁ katvā dakkhiṇapassaṁ phāletvā kucchiṁ
paviṭṭhasadiso ahosi.
atha pabuddhā devī taṁ supinaṁ rañño ārocesi. rājā pabhātāya
rattiyā catusaṭṭhimatte brāhmaṇapāmokkhe pakkosāpetvā haritūpalittāya
lājādīhi katamaṅgalasakkārāya bhūmiyā mahārahāni āsanāni paññāpetvā
tattha nisinnānaṁ brāhmaṇānaṁ sappimadhusakkarābhisaṅkhārassa varapāyāsassa
suvaṇṇarajatapāṭiyo pūretvā suvaṇṇarajatapāṭīhiyeva paṭikujjitvā adāsi,

page number: 127

aññehi ca ahatavatthakapilagāvīdānādīhi te santappesi. atha nesaṁ
sabbakāmasantappitānaṁ supinaṁ ārocāpetvā "kiṁ bhavissatī"ti pucchi. brāhmaṇā
āhaṁsu "mā cintayi mahārāja, deviyā te kucchimhi gabbho patiṭṭhito, so ca
kho purisagabbho, na itthigabbho, putto te bhavissati. so sace agāraṁ
ajjhāvasissati, rājā bhavissati cakkavatti. sace agārā nikkhamma pabbajissati,
buddho bhavissati loke vivaṭṭacchado"ti. evaṁ sato sampajāno bodhisatto
tusitā kāyā cavitvā mātukucchiṁ okkamati.
tattha sato sampajānoti iminā catutthāya gabbhāvakkantiyā okkamatīti
dasaseti. catasso hi gabbhāvakkantiyo.
"catasso imā bhante gabbhāvakkantito, idha bhante ekacco
asampajāno mātukucchiṁ okkamati, asampajāno mātukucchismiṁ ṭhāti, asampajāno
mātukucchimhā nikkhamati, ayaṁ paṭhamā gabbhāvakkanti.
puna caparaṁ bhante idhekacco sampajāno mātukucchiṁ okkamati,
asampajāno mātukucchismiṁ ṭhāti, asampajāno mātukucchimhā nikkhamati, ayaṁ
dutiyā gabbhāvakkanti.
puna caparaṁ bhante idhekacco sampajāno mātukucchiṁ okkamati,
sampajāno mātukucchismiṁ ṭhāti, asampajāno mātukucchimhā nikkhamati, ayaṁ
tatiyā gabbhāvakkanti.
puna caparaṁ bhante idhekacco sampajāno ceva mātukucchiṁ okkamati,
sampajāno ca mātukucchismiṁ ṭhāti, sampajāno ca mātukucchimhā nikkhamati, ayaṁ
catutthā gabbhāvakkantī"ti. 1-
etāsu paṭhamā lokiyamanussānaṁ hoti, dutiyā asītimahāsāvakānaṁ, tatiyā
dvinnaṁ aggasāvakānaṁ paccekabodhisattānaṁ ca. te kira kammajavātehi uddhaṁpādā
adhosirā anekasataporise papāte viya yonimukhe tālacchiggalena hatthī viya
ativiya sambādhena yonimukhena nikkhamamānā anantaṁ dukkhaṁ pāpuṇanti. tena

footnote: 1 dī.pā. 11/147/88

page number: 128

nesaṁ "mayaṁ nikkhamāmā"ti sampajānatā na hoti. catutthā sabbaññubodhisattānaṁ.
te hi mātukucchismiṁ paṭisandhi gaṇhantāpi jānanti, tattha vasantāpi
jānanti. nikkhamanakālepi nesaṁ kammajavātā uddhaṁpāde adhosire katvā
khipituṁ na sakkonti, dve hatthe pasāretvā akkhīniummīletvā ṭhitakāva
nikkhamanti.
[201] mātukucchiṁ okkamatīti ettha mātukucchiṁ okkamanto hotīti
attho. okkamante hi tasmiṁ evaṁ hoti, na okkamamāne. appamāṇoti
vuḍḍhappamāṇo, vipuloti attho. uḷāroti tasseva vevacanaṁ. devānubhāvanti
ettha devānaṁ ayamānubhāvo:- nivatthavatthassa pabhā dvādasayojanāni pharati,
tathā sarīrassa, tathā alaṅkārassa, tathā vimānassa, taṁ atikkamitvāti attho.
lokantarikāti tiṇṇaṁ tiṇṇaṁ cakkavāḷānaṁ antarā ekeko lokantariko 1-
hoti tiṇṇaṁ sakaṭacakkānaṁ pattānaṁ vā aññamaññaṁ āhacca ṭhapitānaṁ
majjhe okāso viya. so pana lokantarikanirayo parimāṇato aṭṭhayojanasahasso
hoti. aghāti niccavivaṭā. asaṁvutāti heṭṭhāpi appatiṭṭhā. andhakārāti
tamabhūtā. andhakāratimisāti cakkhuviññāṇuppattinivāraṇato andhabhāvakaraṇatimisena
samannāgatā. tattha kira cakkhuviññāṇaṁ na jāyati. evaṁmahiddhikāti candimasūriyā
kira ekappahāreneva tīsu dīpesu paññā yanti, evaṁmahiddhikā. ekekāya
disāya navanavayojanasatasahassāni andhakāraṁ vidhamitvā ālokaṁ dassenti, evaṁ
mahānubhāvā. ābhāya nānubhontīti attano pabhāya nappahonti. te kira
cakkavāḷapabbatassa vemajjhena caranti, cakkavāḷapabbatañca atikkamma
lokantarikanirayo, tasmā te tattha ābhāya nappahonti.
yepi tattha sattāti yepi tasmiṁ lokantarikamahāniraye sattā
uppannā. kiṁ pana kammaṁ katvā te tattha uppajjantīti. bhāriyaṁ dāruṇaṁ
mātāpitūnaṁ dhammikasamaṇabrāhmaṇānañca upari aparādhaṁ añañaṁ ca divase divase 2-

footnote: 1 sī. yekā lokantarikā 2 ka. aññeca tādise, ma. aññañca tādivase

page number: 129

pāṇavadhādisāhasikakammaṁ 1- katvā uppajjanti tambapaṇṇidīpe abhayacoranāgacorādayo
viya. tesaṁ attabhāvo tigāvutiko hoti, vaggulīnaṁ viya dīghanakhā
honti, te rukkhe vagguliyo viya nakhehi cakkavāḷapabbatapāde lagganti. yadā
pana saṁsappantā aññamaññassa hatthapāsaṁ pattā honti, atha "bhakkho no
laddho"ti maññamānā tattha vāvaṭā 2- viparivattitvā lokasandhārakaudake patanti.
vāte paharante madhukaphalāni viya chijajitvā udake patanti. patitamattā ca
accantakhāre udake piṭṭhapiṇḍi viya vilīyanti.
aññepi kira bho santi sattāti "bho yathā mayaṁ mahādukkhaṁ anubhavāma,
evaṁ aññepi kira sattā idaṁ dukkhamanubhavantā idhūpapannā"ti taṁ divasaṁ
passanti. ayaṁ pana obhāso ekayāgupānamattampi na tiṭṭhati, yāvatā
niddāyitvā pabuddho ārammaṇaṁ vibhāveti, tattakaṁ kālaṁ hoti. dīghabhāṇakā
pana "accharāsaṅghāṭamattameva 3- vijjubhāso viya niccharitvā kiṁ idanti
bhaṇantānaṁyeva antaradhāyatī"ti vadanti. saṅkampatīti samantato kampati. itaradvayaṁ
purimasseva vevacanaṁ. puna appamāṇo cātiādi nigamatthaṁ vuttaṁ.
[202] cattāro naṁ devaputtā catuddisaṁ ārakkhāya upagacchantīti
ettha cattāroti catunnaṁ mahārājūnaṁ vasena vuttaṁ, dasasahassacakkavāḷe pana
cattāro cattāro katvā cattāḷīsasahassā honti. tattha imasmiṁ cakkavāḷe
mahārājāno khaggahatthā āgantvā bodhisattassa ārakkhaṇatthāya upagantvā
sirīgabbhaṁ paviṭṭhā, itare gabbhadvārato paṭṭhāya avaruddhapaṁsupisācakādiyakkhagaṇe
paṭikkamāpetvā yāva cakkavāḷā ārakkhaṁ gaṇhiṁsu.
kimatthaṁ panāyaṁ rakkhā āgatā, nanu paṭisandhikkhaṇe kalalakālato paṭṭhāya
sacepi koṭisatasahassā mārā koṭisatasahassaṁ sineruṁ ukkhipitvā bodhisattassa
vā bodhisattamātuyā vā antarāyakaraṇatthaṁ āgaccheyyuṁ, sabbe antarāva
antaradhāyeyyuṁ. 4- vuttampi cetaṁ bhagavatā ruhiruppādavatthusmiṁ "aṭṭhānametaṁ
bhikkhave

footnote: 1 ma....kamme 2 ka. dhāvantā 3 ka....samaye 4 sī.,ma. antaradhāpeyyuṁ

page number: 130

anavakāso, yaṁ parūpakkamena tathāgataṁ jīvitā voropeyya, anupakkamena bhikkhave
tathāgatā parinibbāyanti. gacchatha tumhe bhikkhave yathāvihāraṁ, arakkhiyā bhikkhave
tathāgatā"ti. 1- evametaṁ, na 2- parūpakkamena tesaṁ jīvitantarāyo atthi. santi kho
pana amanussā virūpā duddasikā, bheravarūpā 3- pakkhino, yesaṁ rūpaṁ vā disvā
saddaṁ vā sutvā bodhisattamātu bhayaṁ vā santāso vā uppajjeyya, tesaṁ
nivāraṇatthāya rakkhaṁ aggahesuṁ. apica kho bodhisattassa puññatejena
sañjātagāravā attano gāravacoditāpi te evamakaṁsu.
kiṁ pana te antogabbhaṁ pavisitvā ṭhitā cattāro mahārājāno
bodhisattamātuyā attānaṁ dassenti na dassentīti. nhānamaṇḍanabhojanādi-
sarīrakiccakāle na dassenti, sirīgabbhaṁ pavisitvā varasayane nipannakāle pana
dassenti. tattha kiñcāpi amanussānaṁ rūpaṁ nāma manussānaṁ sappaṭibhayaṁ hoti.
bodhisattamātā pana attano ceva puttassa ca puññānubhāvena te disvā na
bhāyati. pakatiantepurapālakesu viyassā tesu cittaṁ uppajjati.
[203] pakatiyā sīlavatīti sabhāveneva sīlasampannā. anuppanne kira
buddhe manussā tāpasaparibbājakānaṁ santike vanditvā ukkuṭikaṁ nisīditvā
sīlaṁ gaṇhanti, bodhisattamātāpi kāladevilassa isino santike gaṇhāti.
bodhisatte pana kucchigate aññassa pādamūle nisīdituṁ nāma na sakkā,
samāsane nisīditvā gahitasīlampi avaññā kāraṇamattaṁ 4- hoti. tasmā sayameva
sīlaṁ aggahesīti vuttaṁ hoti.
purisesūti bodhisattassa pitaraṁ ādiṁ katvā kesuci manussesu
purisādhippāyacittaṁ nuppajjati. tañca kho bodhisattagāravena, na pahīnakilesatāya.
bodhisattamātu rūpaṁ pana sukusalāpi sippikā potthakammādīsupi kātuṁ na
sakkonti, taṁ disvā purisassa rāgo nuppajjatīti na sakkā vuttaṁ. sace pana
naṁ rattacitto upasaṅkamitukāmo hoti, pādā na vahanti. dibbasaṅkhalikāya
bajjhanti. tasmā "anatikkamanīyā"tiādi vuttaṁ.

footnote: 1 vi. cūḷa. 7/341/133 2 ma. evamete 3 cha. bheravarūtā 4 ma. āvajjanakāraṇamattaṁ

page number: 131

pañcannaṁ kāmaguṇānanti pubbe "kāmaguṇūpasaṁhitan"ti purisādhippāyavasena
vatthupaṭikkhepo kathito, idha ārammaṇapaṭilābho dassito. tadā kira "deviyā
evarūpo putto kucchismiṁ uppanno"ti sutvā samantato rājāno ca
mahagghābharaṇatūriyādivasena pañcadvārārammaṇavatthubhūtaṁ paṇṇākāraṁ pesenti.
bodhisattassa ca bodhisattamātuyā ca katakammassa ussannattā lābhasakkārassa
pamāṇaparicchedo nāma natthi.
[204] akilantakāyāti yathā aññā itthiyo gabbhabhārena kilamanti,
hatthapādā uddhumātakādīni pāpuṇanti, na evantassa koci kilamatho ahosi.
tirokucchigatanti antokucchigataṁ. kalalādikālaṁ atikkamitvā sañjātāṅgapaccaṅgaṁ
ahīnindriyabhāvaṁ upagataṁyeva passati. kimatthaṁ passati? sukhavāsatthaṁ. yatheva hi
mātā puttena saddhiṁ nisinnā vā nipannā vā "hatthaṁ vā pādaṁ vā
olambantaṁ ukkhipitvā saṇṭhapessāmī"ti sukhavāsatthaṁ puttaṁ oloketi, evaṁ
bodhisattamātāpi yantaṁ mātu uṭṭhānagamanaparivattananisajjādīsu uṇhasītaloṇika-
tittakakaṭukāhārājjhoharaṇakālesu ca gabbhassa dukkhaṁ uppajjati, atthi nu kho
me taṁ puttassāti sukhavāsatthaṁ bodhisattaṁ olokayamānā pallaṅkaṁ ābhujitvā
nisinnaṁ bodhisattaṁ passati. yathā hi aññe antokucchigatā pakkāsayaṁ
ajjhottharitvā āmāsayaṁ ukkhipitvā udarapaṭalaṁ piṭṭhito katvā piṭṭhikaṇṭakaṁ
nissāya ukkuṭikā dvīsu muṭṭhīsu hanukaṁ ṭhapetvā deve vassante rukkhasusire
makkaṭā viya nisīdanti. na evaṁ bodhisatto. bodhisatto pana piṭṭhikaṇṭakaṁ
piṭṭhito katvā dhammāsane dhammakathiko viya pallaṅkaṁ ābhujitvā puratthābhimukho
nisīdati. pubbe katakammaṁ panassā vatthuṁ sodheti, suddhe vatthumhi
sukhumacchavilakkhaṇaṁ nibbattati. atha naṁ kucchigataṁ taco paṭicchādetuṁ na sakkoti,
olokentiyā bahi ṭhito viya paññāyati. tamatthaṁ upamāya vibhāvento
seyyathāpītiādimāha. bodhisatto pana antokucchigato mātaraṁ na passati. na
hi antokucchiyaṁ cakkhuviññāṇaṁ uppajjati.

page number: 132

[205] kālaṁ karotīti na vijātabhāvapaccayā, āyuparikkhayeneva.
bodhisattena vasitaṭṭhānaṁ hi cetiyakuṭisadisaṁ hoti aññesaṁ aparibhogaṁ, na ca
sakkā bodhisattamātaraṁ apanetvā aññaṁ aggamahesiṭṭhāne ṭhapetunti tattakaṁyeva
bodhisattamātu āyuppamāṇaṁ hoti, tasmā tadā kālaṁ karoti. katarasmiṁ pana
vaye kālaṁ karotīti. majjhimavaye. paṭhamavayasmiṁ hi sattānaṁ attabhāve chandarāgo
balavā hoti, tena tadā sañjātagabbhā itthī taṁ gabbhaṁ anurakkhituṁ na
sakkoti, gabbho bahvābādho hoti. majjhimavayassa pana dve koṭṭhāse
atikkamma tatiyakoṭṭhāse vatthu visadaṁ hoti, visade vatthumhi nibbattā
dārakā arogā honti. tasmā bodhisattamātāpi paṭhamavaye sampattiṁ anubhavitvā
majjhimavayassa tatiyakoṭṭhāse vijāyitvā kālaṁ karotīti.
nava vā dasa vāti ettha vāsaddena 1- vikappanavasena satta vā aṭṭha
vā ekādasa vā dvādasa vāti evamādīnampi saṅgaho veditabbo. tattha
sattamāsajāto jīvati, sītuṇhakkhamo pana na hoti. aṭṭhamāsajāto na jīvati,
sesā jīvanti.
ßēhitāvāti ṭhitāva hutvā. mahāmāyāpi devī upavijaññā 2- ñātikulagharaṁ
gamissāmīti rañño ārocesi. rājā kapilavatthuto devadahanagaragāmimaggaṁ
alaṅkārāpetvā deviṁ suvaṇṇasivikāya nisīdāpesi, sakalanagaravāsino sakyā
parivāretvā gandhamālādīhi pūjayamānā deviṁ gahetvā pāyiṁsu. 3- sā
devadahanagarassa avidūre lumbinisālavanuyyānaṁ disvā uyyānavicaraṇatthāya cittaṁ
uppādetvā rañño saññaṁ adāsi, rājā uyyānaṁ paṭijaggāpetvā ārakkhaṁ
saṁvidahāpesi. deviyā uyyānaṁ paviṭṭhamattāya kāyadubbalyaṁ ahosi, athassā
maṅgalasālamūle sirīsayanaṁ paññāpetvā sāṇiyā parikkhipiṁsu. sā antosāṇiṁ
pavisitvā sālasākhaṁ hatthena gahetvā aṭṭhāsi. athassā tāvadeva gabbhavuṭṭhānaṁ
ahosi.

footnote: 1 sī.,ma.,ka. vāsaddo, su.vi. 2/25/32 2 ma. attano 3 sī. vāyaṁsu

page number: 133

devā naṁ paṭhamaṁ paṭiggaṇhantīti khīṇāsavā suddhāvāsabrahmāno
paṭiggaṇhanti. kathaṁ? sūtivesaṁ gaṇhitvāti eke. taṁ pana paṭikkhipitvā idaṁ
vuttaṁ:- tadā bodhisattamātā suvaṇṇakhacitaṁ vatthaṁ nivāsetvā macchakkhisadisaṁ
dukūlapaṭaṁ yāva pādantāva pārupitvā aṭṭhāsi. athassā sallahukaṁ gabbhavuṭṭhānaṁ
ahosi dhamakarakato udakanikkhamanasadisaṁ. atha te pakatibrahmaveseneva upasaṅkamitvā
paṭhamaṁ suvaṇṇajālena paṭiggahesuṁ. tesaṁ hatthato manussā dukūlacumbaṭakena
paṭiggahesuṁ. tena vuttaṁ "devānaṁ paṭhamaṁ paṭiggaṇhanti pacchā manussā"ti.
[206] cattāro naṁ devaputtāti cattāro mahārājāno. paṭiggahetvāti
ajinappaveṇiyā paṭiggahetvā. mahesakkhoti mahātejo mahāyaso
lakkhaṇasampannoti attho.
visadova nikkhamatīti yathā aññe sattā yonimagge laggantā
bhaggavibhaggā nikkhamanti, evaṁ na nikkhamati, alaggo hutvā nikkhamatīti attho.
udenāti udakena. kenaci asucināti yathā aññe sattā kammajavātehi
uddhaṁpādā adhosirā yonimagge pakkhipittā sataporisanarakapapātaṁ patantā viya
tāḷacchiddena nikkaḍḍhiyamānā hatthī viya mahādukkhaṁ anubhavantā nānāasucimakkhitāva
nikkhamanti, na evaṁ bodhisatto. bodhisattaṁ hi kammajavātā uddhaṁpādaṁ
adhosiraṁ kātuṁ na sakkonti. so dhammāsanato otaranto dhammakathiko viya
nisseṇito otaranto puriso viya ca dve hatthe ca dve pāde ca pasāretvā
ṭhitakova mātukucchisambhavena kenaci asucinā amakkhitova nikkhamati.
udakassa dhārāti udakavaṭṭiyo. tāsu sītā suvaṇṇakaṭāhe patati,
uṇhā rajatakaṭāhe. idaṁ ca paṭhavītale kenaci asucinā asammissaṁ
tesaṁ pānīyaparibhojanīyaṁ udakañceva aññehi asādhāraṇaṁ kīḷanaudakaṁ ca
dassetuṁ vuttaṁ, aññassa pana suvaṇṇarajataghaṭehi āhariyamānaudakassa ceva
haṁsavaṭṭakādipokkharaṇigatassa ca udakassa paricchedo natthi.
[207] sampatijātoti muhuttajāto. pāḷiyaṁ pana mātukucchito
nikkhantamatto viya dassito, na pana evaṁ daṭṭhabbaṁ. nikkhantamattaṁ hi taṁ

page number: 134

paṭhamaṁ brahmāno suvaṇṇajālena paṭiggaṇhiṁsu, tesaṁ hatthato cattāro
mahārājāno maṅgalasammatāya sukhasamphassāya ajinappaveṇiyā, tesaṁ hatthato
manussā dukūlacumbaṭakena, manussānaṁ hatthato muccitvā paṭhaviyaṁ patiṭṭhito.
setamhi chatte anudhāriyamāneti dibbasetacchatte anudhāriyamāne.
ettha chattassa parivārāni khaggādīni pañca rājakakudhabhaṇḍānipi āgatāneva.
pāḷiyaṁ pana rājagamane rājā viya chattameva vuttaṁ. tesu chattameva paññāyati,
na chattaggāhakā. tathā khaggatālavaṇṭamorahatthakavālavījaniuṇhīsapattāyeva 1-
paññāyanti, na tesaṁ gāhakā. sabbāni kira tāni adissamānarūpā devatā
gaṇhiṁsu. vuttampi cetaṁ:-
"anekasākhañca sahassamaṇḍalaṁ
chattaṁ maru dhārayumantalikkhe
suvaṇṇadaṇḍā vipatanti cāmarā
na dissare cāmarachattagāhakā"ti. 2-
sabbā ca disāti idaṁ sattapadavītihārūpari ṭhitassa viya sabbadisānuvilokanaṁ
vuttaṁ, na kho panevaṁ 3- daṭṭhabbaṁ. mahāsatto hi manussānaṁ hatthato
muccitvā puratthimadisaṁ olokesi, anekāni cakkavāḷasahassāni ekaṅgaṇāni
ahesuṁ. tattha devamanussā gandhamālādīhi pūjayamānā "mahāpurisa idha tumhehi
sadisopi natthi, kuto uttaritaro"ti āhaṁsu. evaṁ catasso disā, catasso
anudisā, heṭṭhā uparīti dasapi disā anuviloketvā attanā sadisaṁ adisvā
"ayaṁ uttarā disā"ti sattapadavītihārena agamāsīti evamettha attho daṭṭhabbo.
āsabhinti uttamaṁ. aggoti guṇehi sabbapaṭhamo. itarāni dve padāni etasseva
vevacanāni. ayamantimā jāti, natthi dāni punabbhavoti padadvayena imasmiṁ
attabhāve pattabbaṁ arahattaṁ byākāsi.
ettha ca samehi pādehi paṭhaviyaṁ patiṭṭhānaṁ catuiddhipādapaṭilābhassa
pubbanimittaṁ, uttarābhimukhabhāvo mahājanaṁ ajjhottharitvā abhibhavitvā gamanassa

footnote: 1 sī....uṇhisabaddhāyeva 2 khu.su. 25/694/470 3 sī.,ma. panetaṁ

page number: 135

pubbanimittaṁ, sattapadagamanaṁ sattabojjhaṅgaratanapaṭilābhassa pubbanimittaṁ,
dibbasetacchattadhāraṇaṁ vimutticchattapaṭilābhassa pubbanimittaṁ, pañcarājakakudhabhaṇḍāni
pañcahi vimuttīhi vimuccanassa pubbanimittaṁ, disānuvilokanaṁ anāvaraṇañāṇapaṭilābhassa
pubbanimittaṁ, āsabhivācābhāsanaṁ appaṭivattiyadhammacakkappavattanassa
pubbanimittaṁ. "ayamantimā jātī"ti sīhanādo anupādisesāya nibbānadhātuyā
parinibbānassa pubbanimittanti veditabbaṁ. ime vārā pāḷiyaṁ āgatā,
sambahulavāro pana na āgato āharitvā dīpetabbo.
mahāpurisassa hi jātadivase dasasahassīlokadhātu kampi. dasasahassīlokadhātumhi
devatā ekacakkavāḷe sannipatiṁsu. paṭhamaṁ devā paṭigaṇhiṁsu, pacchā
manussā. tantibandhā vīṇā cammabandhā bheriyo ca kenaci avāditā sayameva
vajjiṁsu, manussānaṁ andubandhanādīni 1- khaṇḍākhaṇḍaṁ chijjiṁsu. sabbarogā ambilena
dhotatambamalā viya vigacchiṁsu, jaccandhā rūpāni passiṁsu. jaccabadhirā saddaṁ
suṇiṁsu, pīṭhasappī javanasampannā ahesuṁ, jātijalānampi eḷamūgānaṁ sati patiṭṭhāsi,
videsaṁ pakkhandanāvā supaṭṭanaṁ pāpuṇiṁsu, ākāsaṭṭhakabhūmaṭṭhakaratanāni
sakatejobhāsitāni ahesuṁ, verino mettacittaṁ paṭilabhiṁsu, avīcimhi aggi nibbāyi.
lokantare āloko udapādi, nadīsu jalaṁ na pavattati, mahāsamudde madhusadisaṁ
udakaṁ ahosi, vāto na vāyi, ākāsapabbatarukkhagatā sakuṇā bhassitvā paṭhavīgatā
ahesuṁ, cando atiroci, sūriyo na uṇho na sītalo nimmalo utusampanno
ahosi, devatā attano attano vimānadvāre ṭhatvā apphoṭanaseḷana-
celukkhepādīhi mahākīḷiṁ 2- kīḷiṁsu, cātuddīpikamahāmegho vassi, mahājanaṁ neva
khuddā na pipāsā pīḷesi, dvārakavāṭāni sayameva vivariṁsu, pupphūpagaphalūpagā
rukkhā pupphaphalāni gaṇhiṁsu, dasasahassīlokadhātu ekadhajamālā ahosīti.
tatrāpissa dasasahassīlokadhātukampo sabbaññutañāṇapaṭilābhassa
pubbanimittaṁ, devatānaṁ ekacakkavāḷe sannipāto dhammacakkappavattanakāle
ekappahārena sannipatitvā dhammapaṭiggahaṇassa pubbanimittaṁ, paṭhamaṁ devatānaṁ paṭiggahaṇaṁ

footnote: 1 ma. addu.... 2 ma. mahākīḷitaṁ

page number: 136

catunnaṁ rūpāvacarajjhānānaṁ paṭilābhassa pubbanimittaṁ. pacchā manussānaṁ paṭiggahaṇaṁ
catunnaṁ arūpāvacarajjhānānaṁ paṭilābhassa pubbanimittaṁ, tantibandhavīṇānaṁ sayaṁ
vajjanaṁ anupubbavihārapaṭilābhassa pubbanimittaṁ cammabaddhabherīnaṁ vajjanaṁ mahatiyā
dhammabheriyā anussāvanassa pubbanimittaṁ, andubandhanādīnaṁ chedo
asmimānasamucchedassa pubbanimittaṁ, sabbarogavigamo sabbakilesavigamassa
pubbanimittaṁ, jaccandhānaṁ rūpadassanaṁ dibbacakkhupaṭilābhassa pubbanimittaṁ,
jaccabadhirānaṁ saddassavanaṁ dibbasotadhātupaṭilābhassa pubbanimittaṁ, pīṭhasappīnaṁ
javanasampadā catuiddhipādādhigamassa pubbanimittaṁ, jaḷānaṁ satipaṭṭhānaṁ
catusatipaṭṭhānapaṭilābhassa pubbanimittaṁ, videsapakkhannanāvānaṁ supaṭṭanasampāpuṇanaṁ
catupaṭisambhidādhigamassa pubbanimittaṁ, ratanānaṁ sakatejobhāsitattaṁ yaṁ lokassa
dhammobhāsaṁ dasseti tassa pubbanimittaṁ.
verīnaṁ mettacittapaṭilābho catubrahmavihārapaṭilābhassa pubbanimittaṁ,
avīcimhi agginibbānaṁ ekādasāgginibbānassa pubbanimittaṁ, lokantarāloko
avijjandhakāraṁ vidhamitvā ñāṇālokadassanassa pubbanimittaṁ, mahāsamuddassa
madhuraratā nibbānarasena ekarasabhāvassa pubbanimittaṁ, vātassa avāyanaṁ
dvāsaṭṭhidiṭṭhigatabhindanassa pubbanimittaṁ. sakuṇānaṁ paṭhavīgamanaṁ mahājanassa ovādaṁ
sutvā pāṇehi saraṇagamanassa pubbanimittaṁ, candassa ativirocanaṁ bahujanakantatāya
pubbanimittaṁ, sūriyassa uṇhasītavivajjanautusukhatā kāyikacetasikasukhuppattiyā
pubbanimittaṁ, devatānaṁ vimānadvāresu apphoṭanādīhi kīḷanaṁ buddhabhāvaṁ patvā
udānaṁ udānassa pubbanimittaṁ, cātuddīpikamahāmeghassa vassanaṁ mahato
dhammavegavassassa pubbanimittaṁ, khudāpīḷanassa abhāvo kāyagatāsatiamatapaṭilābhassa
pubbanimittaṁ, pipāsapīḷanassa abhāvo vimuttisukhena sukhitabhāvassa pubbanimittaṁ,
dvārakavāṭānaṁ sayameva vivaraṇaṁ aṭṭhaṅgikamaggadvāravivaraṇassa pubbanimittaṁ,
rukkhānaṁ pupphaphalagahaṇaṁ vimuttipupphehi pupphītassa ca sāmaññaphalabhārabharitabhāvassa
ca pubbanimittaṁ, dasasahassīlokadhātuyā ekadhajamālatā ariyaddhajamālāmālitāya
pubbanimittanti veditabbaṁ. ayaṁ sambahulavāro nāma.

page number: 137

ettha pañhaṁ 1- pucchanti:- "yadā mahāpuriso paṭhaviyaṁ patiṭṭhahitvā
uttarābhimukho gantvā āsabhaṁ vācaṁ bhāsati, tadā kiṁ paṭhaviyā gato, udāhu
ākāsena. dissamāno gato, udāhu adissamāno. acelako gato, udāhu
alaṅkatappaṭiyatto. daharo hutvā gato, udāhu mahallako. pacchāpi kiṁ
tādisova ahosi, udāhu pana bāladārako"ti. ayaṁ pana pañho
heṭṭhālohapāsāde saṁghasannipāte tipiṭakacūḷābhayattherena vissajjito. thero kirettha
niyatipubbekatakammaissaranimmānavādavasena tantaṁ bahulaṁ vatvā avasāne evaṁ
byākāsi "mahāpuriso paṭhaviyaṁ gato, mahājanassa pana ākāse gacchanto viya
ahosi. dissamāno gato, mahājanassa pana adissamāno viya ahosi.
acelako gato, mahājanassa pana alaṅkatappaṭiyattova upaṭṭhāsi. daharova gato,
mahājanassa pana soḷasavassuddesiko viya ahosi. pacchā pana bāladārakova
ahosi, na tādiso"ti. evaṁ vutte parisā cassa "buddhena viya hutvā bho
therena pañho kathito"ti attamanā ahosi. lokantarikavāro vuttanayo eva.
viditāti pākaṭā hutvā. yathā hi sāvakā nhānamukhadhovanakhādanapivanādikāle
anokāsagate atītasaṅkhāre nippadese sammasituṁ na sakkonti,
okāsapatteyeva sammasanti, na evaṁ buddhā. buddhā hi sattadivasabbhantare
pavattitasaṅkhāre 2- ādito paṭṭhāya sammasitvā tilakkhaṇaṁ āropetvāva
vissajjenti, tesaṁ avipassitadhammo 3- nāma natthi, tasmā "viditā"ti āha.
sesaṁ sabbattha uttānamevāti.
papañcasūdaniyā majjhimanikāyaṭṭhakathāya
acchariyabbhutadhammasuttavaṇṇanā niṭṭhitā.
--------------

footnote: 1 sī. pañhe 2 chaßēéa. vavatthitasaṅkhāre 3 ma. avisayitadhammo

page number: 138

4. bakkulattheracchariyabbhutasuttavaṇṇanā 1-
[209] evamme sutanti bakkulattheracchariyabbhutasuttaṁ. tattha bakkuloti
yathā dvāvīsati dvattiṁsātiādimhi vattabbe bāvīsati bāttiṁsātiādīni
vuccanti, evameva dvikuloti dvakkuloti vā 2- vattabbe bakkuloti vuttaṁ. tassa
hi therassa dve kulāni ahesuṁ.
so kira devalokā cavitvā kosambinagare nāma mahāseṭṭhikule
nibbatto. tamenaṁ pañcame divase sesaṁ nhāpetvā gaṅgākīḷaṁ akaṁsu.
dhātiyā 3- dārakaṁ udake nimmujjanummujjanavasena kīḷāpentiyā eko maccho
dārakaṁ disvā "bhakkho me ayan"ti maññamāno mukhaṁ vivaritvā upagato,
dhātī 4- dārakaṁ chaḍḍetvā palātā, maccho taṁ gili, puññavā satto dukkhaṁ
na pāpuṇi, sayanagabbhaṁ pavisitvā nipanno viya ahosi. maccho dārakassa
tejena tattakapālaṁ 5- gilitvā dayhamāno viya vegena tiṁsayojanamaggaṁ 6- gantvā
bārāṇasinagaravāsino macchabandhassa jālaṁ pāvisi, mahāmacchā nāma jāle
baddhā pahariyamānā 7- maranti. ayaṁ pana dārakassa tejena jālato
nīhatamattova mato. macchabandhā ca mahantaṁ macchaṁ labhitvā phāletvā
vikkiṇanti, taṁ pana dārakassa ānubhāvena aphāletvā sakalameva kājena
haritvā sahassena demāti vadantā nagare vicariṁsu. koci na gaṇhāti.
tasmiṁ pana nagare aputtakaṁ asītikoṭivibhavaṁ seṭṭhikulaṁ atthi. tassa
dvāramūlaṁ patvā "kiṁ gahetvā dethā"ti vuttā kahāpaṇanti āhaṁsu. tehi
kahāpaṇaṁ datvā gahito, seṭṭhibhariyāpi aññesu divasesu macche na kelāyati,
taṁ divasaṁ pana macchaṁ phalake ṭhapetvā sayameva phālesi, macchañca nāma
kucchito phālenti, sā pana piṭṭhito phālentī macchakucchiyaṁ suvaṇṇavaṇṇaṁ
dārakaṁ disvā "macchakucchiyaṁ me putto laddho"ti nādaṁ naditvā dārakaṁ

footnote: 1 chaßēéa. bākulasutta... 2 chaßēéa. dvakkuloti vāti pāṭho na dissati 3 ma. dhātīsu
footnote: 4 ma. dhātiyo 5 sī. tattaphālaṁ, chaßēéa. tattakapallaṁ 6 ma. tiyojanamattampi
footnote: 7 sī. māriyamānā, pahariyamānāva (?)

page number: 139

ādāya sāmikassa santikaṁ agamāsi. seṭṭhī tāvadeva bheriṁ carāpetvā dārakaṁ
ādāya rañño santikaṁ gantvā "macchakucchiyaṁ me deva dārako laddho, kiṁ
karomī"ti āha. puññavā esa, yo macchakucchiyaṁ arogo vasi, posehi nanti.
assosi kho itaraṁ kulaṁ "bārāṇasiyaṁ kira ekaṁ seṭṭhikulaṁ macchakucchiyaṁ
dārakaṁ labhatī"ti, te tattha agamaṁsu. athassa mātā dārakaṁ alaṅkaritvā
kīḷāpiyamānaṁ disvāva "manāpo vatāyaṁ dārako"ti gantvā pavattiṁ ācikkhi.
itarā mayhaṁ puttotiādimāha. kahante laddhoti. macchakucchiyanti. no tuyhaṁ
putto, mayhaṁ puttoti. kahaṁ te laddhoti. mayā dasa māse kucchiyā dhārito,
atha naṁ nadiyā kīḷāpiyamānaṁ maccho gilīti. tuyahaṁ putto aññena macchena
gilito bhavissati, ayaṁ pana mayā macchakucchiyaṁ laddhoti ubhopi rājakulaṁ agamaṁsu.
rājā āha "ayaṁ dasa māse kucchiyā dhāritattā amātā kātuṁ na sakkā,
macchaṁ gaṇhantāpi vakkayakanādīni 1- bahi katvā gaṇhantā nāma natthīti
macchakucchiyaṁ laddhattā ayampi amātā kātuṁ na sakkā, dārako ubhinnampi
kulānaṁ dāyādo hotu, ubhopi naṁ jaggathā"ti ubhopi jaggiṁsu.
viññutaṁ pattassa dvīsupi nagaresu pāsādaṁ kāretvā nāṭakāni
paccupaṭṭhāpesuṁ. ekekasmiṁ nagare cattāro māse vasati, ekasmiṁ nagare
cattāro māse vutthassa saṅghāṭanāvāya maṇḍapaṁ kāretvā tattha naṁ saddhiṁ
nāṭakāhi āropenti, so sampattiṁ anubhavamāno itaraṁ nagaraṁ gacchati. taṁ
nagaravāsino nāṭakāni upaḍḍhamaggaṁ agamaṁsu. te paccuggantvā taṁ parivāretvā
attano pāsādaṁ nayanti. itarāni nāṭakāni nivattitvā attano nagarameva
gacchanti. tattha cattāro māse vasitvā teneva niyāmena puna itaraṁ nagaraṁ
gacchati. evamassa sampattiṁ anubhavantassa asīti vassāni paripuṇṇāni.
atha bhagavā cārikaṁ caramāno bārāṇasiṁ sampatto, 2- so bhagavato
santike dhammaṁ sutvā paṭiladdhasaddho pabbajito. pabbajitvā sattāhameva

footnote: 1 ma. vikkayakīṇādīni 2 chaßēéa. patto

page number: 140

puthujjano ahosi, aṭṭhame pana so 1- saha paṭisambhidāhi arahattaṁ pāpuṇi. 2-
evamassa dve kulāni ahesuṁ. tasmā "bakkulo"ti saṅkhaṁ agamāsīti.
purāṇagihisahāyoti pubbe gihikāle sahāyo. ayampi dīghāyukova theraṁ
pabbajitaṁ passituṁ gacchanto asītime vasse gato. methuno dhammoti bālo
naggasamaṇako bālapucchaṁ pucchati, na sāsanavacanaṁ, idāni therena dinnanaye
ṭhito imehi pana teti pucchi.
[210] yampāyasmātiādīni padāni sabbavāresu dhammasaṅgāhakattherehi
niyametvā ṭhapitāni. tattha saññā uppannamattāva, vitakko kammapathabhedakoti.
thero panāha "kasmā visuṁ karotha, ubhayampetaṁ kammapathabhedakamevā"ti.
[211] gahapaticīvaranti vassāvāsikacīvaraṁ. satthenāti pipphalikena. 3-
sūciyāti sūciṁ gahetvā sibbitabhāvaṁ na sarāmīti attho. kaṭhine cīvaranti
kaṭhinacīvaraṁ, kaṭhinacīvarampi hi vassāvāsikagatikameva. tasmā tattha sibbetā
.pe. nābhijānāmīti āha.
ettakaṁ panassa kālaṁ gahapaticīvaraṁ asādiyantassa chindanasibbanādīni
akarontassa kuto cīvaraṁ uppajjatīti. dvīhi nagarehi. thero hi mahāyasassī,
tassa puttadhītaro nattapanattakā sukhumasāṭakehi cīvarāni kāretvā rajāpetvā
samugge pakkhipitvā pahiṇanti. therassa nhānakāle nhānakoṭṭhake ṭhapenti.
thero tāni nivāseti ceva pārupati ca, purāṇacīvarāni sampattapabbajitānaṁ
deti. thero tāni nivāsetvā ca pārupitvā ca navakammaṁ na karoti, kiñci
āyūhanakammaṁ natthi. phalasamāpattiṁ appetvā nisīdati. catūsu māsesu
pattesu lomakiliṭṭhāni honti, athassa puna teneva niyāmena pahiṇitvā denti.
aḍḍhamāse aḍḍhamāse parivattatītipi vadantiyeva.
anacchariyañcetaṁ therassa mahāpuññassa mahābhiññassa 4- satasahassakappe
pūritapāramissa, asokadhammarañño kulūpako nigrodhatthero divasassa tikkhattuṁ

footnote: 1 ma. anulomabalaṁ 2 chaßēéa. pāpuṇīti 3 chaßēéa. pipphalakena 4 ma. mahāvīriyassa

page number: 141

cīvaraṁ parivattesi. tassa hi ticīvaraṁ hatthikkhandhe ṭhapetvā pañcahi ca
gandhasamuggasatehi pañcahi ca mālāsamuggasatehi saddhiṁ pātova āhariyittha, tathā divā
ceva sāyañca. rājā kira divasassa tikkhattuṁ sāṭake parivattento "therassa
cīvaraṁ nītan"ti pucchitvā "āma nītan"ti sutvāva parivattesi. theropi na
bhaṇḍikaṁ bandhitvā ṭhapesi, sampattasabrahmacārīnaṁ adāsi. tadā kira
sakalajambudīpe 1- bhikkhusaṁghassa yebhuyyena nigrodhasseva santakaṁ cīvaraṁ ahosi.
aho vata maṁ koci nimanteyyāti kiṁ pana cittassa anuppādanaṁ
bhāriyaṁ, uppannassa pahānanti. cittaṁ nāma lahukaparivattaṁ, tasmā anuppādanaṁ
bhāriyaṁ, upnappahānampi bhāriyameva. antaraghareti mahāsakuludāyisutte 2-
indakhīlato paṭṭhāya antaragharaṁ nāma, idha nimbodakapatanaṭṭhānaṁ adhippetaṁ.
kuto panassa bhikkhā uppajjitthāti. thero dvīsu nagaresu abhiññāto, gehadvāraṁ
āgatassevassa pattaṁ gahetvā nānārasabhojanassa pūretvā denti. so
laddhaṭṭhānato nivattati, bhattakiccakaraṇaṭṭhānaṁ panassa nibaddhameva ahosi.
anubyañjanasoti therena kira rūpe nimittaṁ gahetvā mātugāmo na olokitapubbo.
mātugāmassa dhammanti mātugāmassa chappañcavācāhi dhammaṁ desetuṁ vaṭṭati, pañhaṁ
puṭṭhena gāthāsahassampi vattuṁ vaṭṭatiyeva. thero pana kappiyameva na akāsi.
yebhuyyena hi kulūpakattherānametaṁ kammaṁ hoti. bhikkhunūpassayanti bhikkhuniupassayaṁ.
taṁ pana gilānapucchakena gantuṁ vaṭṭati, thero pana kappiyameva na akāsi.
esa nayo sabbattha. cuṇṇenāti kosambhacuṇṇādinā. gattaparikammeti
sarīrasambāhanakamme. vicāritāti payojayitā. gaddūhanamattanti gāviṁ thane
gahetvā ekaṁ khīrabinduṁ dūhanakālamattampi.
kena pana kāraṇena thero nirābādho ahosi. padumuttare kira
bhagavati satasahassabhikkhuparivāre cārikaṁ caramāne himavati visarukkhā pupphiṁsu.
bhikkhusatasahassānampi tiṇapupphakarogo uppajjati, thero tasmiṁ samaye iddhimā
tāpaso hoti, so ākāsena gacchanto bhikkhusaṁghaṁ disvā otaritvā rogaṁ

footnote: 1 chaßēéa. jambudīpe 2 maßēéa. 13/237-259/212-233

page number: 142

pucchitvā himavantato osadhaṁ āharitvā adāsi. upasiṅghanamatteneva rogo
vūpasami. kassapasammāsambuddhakālepi paṭhamavappadivase vappaṁ ṭhapetvā bhikkhusaṁghassa
paribhogaṁ aggisālaṁ ceva vaccakuṭiṁ ca kāretvā bhikkhusaṁghassa bhesajjavattaṁ
nibandhi, 1- iminā kammena nirābādho ahosi. ukkaṭṭhanesajjiko panesa
ukkaṭṭhāraññako ca, tasmā "nābhijānāmi apassenakaṁ apassayitā"tiādimāha.
saraṇoti sakileso. aññā udapādīti anupasampannassa aññaṁ
byākātuṁ na vaṭṭati, thero kasmā byākāsi? na thero ahaṁ arahāti āha,
aññā udapādīti panāha. apica thero arahāti pākaṭo, tasmā evamāha.
[212] pabbajjanti thero sayaṁ neva pabbājesi na upasampādesi,
aññehi pana bhikkhūhi evaṁ kārāpesi. avāpuraṇaṁ ādāyāti kuñcikaṁ gahetvā.
nisinnakova parinibbāyīti ahaṁ 2- dharamānopi na aññassa bhikkhussa
bhāro ahosiṁ, parinibbutassapi me sarīraṁ bhikkhusaṁghassa palibodho mā ahosīti
tejodhātuṁ samāpajjitvā parinibbāyi. sarīrato jālā uṭṭhahi, chavimaṁsalohitaṁ
sappi viya jhāyamānaṁ parikkhayaṁ gataṁ, sumanamakulasadisā dhātuyova avasesiṁsu. 3- sesaṁ
sabbattha pākaṭameva. idaṁ pana suttaṁ dutiyasaṅgahe saṅgītanti.
papañcasūdaniyā majjhimanikāyaṭṭhakathāya
bakkulattheracchariyabbhutasuttavaṇṇanā niṭṭhitā.
--------------
5. dantabhūmisuttavaṇṇanā
[213] evamme sutanti dantabhūmisuttaṁ. tattha araññakuṭikāyanti
tasseva veḷuvanassa ekasmiṁ vivittaṭṭhāne padhānakammikānaṁ bhikkhūnaṁ atthāya
katasenāsane. rājakumāroti bimbisārassa putto orasako.
phuseyyāti labheyya. ekaggatanti evaṁ paṭipanno samāpattiṁ nāma
labhati, jhānaṁ nāma labhatīti idaṁ mayā sutanti vadati. kilamathoti kāyakilamatho.

footnote: 1 ka. nibaddhaṁ 2 ma. ayaṁ 3 sī. avasissiṁsu

page number: 143

vihesāti sveva kilamatho vutto. yathāsake tiṭṭheyyāsīti attano
ajānanakoṭṭhāseyeva tiṭṭheyyāsīti.
[214] desesīti cittekaggataṁ nāma evaṁ labhati, samāpattiṁ evaṁ
nibbattetīti appanāupacāraṁ pāpetvā ekakasiṇaparikammaṁ kathesi. pavedetvāti
pakāsetvā.
nekkhammena ñātabbanti kāmato nissaṭaguṇena ñātabbaṁ. kāmato
nissaṭaguṇe ṭhitena puggalena ekaggaṁ nāma jānitabbanti adhippāyenetaṁ
vuttaṁ. sesāni tasseva vevacanāni. kāme paribhuñjantoti duvidhepi kāme
paribhuñjamāno.
[215] hatthidammā vā assadammā vā godammā vāti ettha
adantahatthidammādayo viya cittekaggarahitā puggalā daṭṭhabbā. dantahatthiādayo
viya cittekaggasampannā. yathā adantahatthidammādayo kūṭāgāraṁ akatvā dhuraṁ
achaḍḍetvā dantagamanaṁ vā gantuṁ, dantehi vā pattabbaṁ bhūmiṁ pāpuṇituṁ na
sakkonti, evameva cittekaggarahitā sampannacittekaggehi nibbattitaguṇaṁ
vā nibbattetuṁ pattabhūmiṁ vā pāpuṇituṁ na sakkonti.
[216] hatthavilaṅghakenāti hatthena hatthaṁ gahetvā.
diṭṭheyyanti 1- passitabbayuttakaṁ. āvuṭoti 2- āvarito. nivuṭoti 3-
nivārito. ophuṭoti onaddho.
[217] nāgavanikanti hatthipadopame 4- nāgavanacarako puriso
"nāgavaniko"ti vutto, idha hatthisikkhāya kusalo hatthiṁ gahetuṁ samattho.
atipassitvāti disvā. etthagedhāti etasmiṁ pavattagedhā. sarasaṅkappānanti
dhāvanasaṅkappānaṁ. 5- manussakantesu sīlesu samādapanāyāti ettha yathā nāgo
itthipurisehi kumārakumārikāhi soṇḍādīsu gahetvā upakeḷayamāno vikāraṁ na
karoti sukhāyati, tadānena manussakantāni sīlāni samādinnāni nāma honti.

footnote: 1 chaßēéa. daṭṭheyyanti 2 chaßēéa. āvutoti 3 chaßēéa. nivutoti
footnote: 4 maßēáū. 12/288-299-252-261 5 sī. vacanasaṅkappānaṁ, ma. bādhanasaṅkappānaṁ

page number: 144

pemanīyāti tāta rājā te pasanno maṅgalahatthiṭṭhāneva ṭhapessati,
rājārahāni bhojanādīni labhissasīti evarūpī nāgehi piyāpitabbakathā. sussūsatīti
taṁ pemanīyakathaṁ sotukāmo hoti. tiṇaghāsodakanti tiṇaghāsañceva udakañca.
tiṇaghāsanti ghāsitabbaṁ tiṇaṁ, khāditabbanti attho.
paṇḍavoti ḍiṇḍimo. 1- sabbavaṅkadosanihitaninnītakasāvoti nihitasabbavaṅkadoso
ceva apanītakasāvo ca. aṅganteva saṅkhaṁ gacchatīti aṅgasamo hoti.
[219] gehasitasīlānanti pañcakāmaguṇanissitasīlānaṁ. Ñāyassāti
aṭṭhaṅgikamaggassa.
[222] adantamaraṇaṁ mahallako rañño nāgo kālakatoti rañño
mahallako nāgo adantamaraṇaṁ mato kālakato hoti adantamaraṇaṁ kālaṁkiriyaṁ
nāma karīyatīti ayamettha attho. esa nayo sabbattha. sesaṁ sabbattha
uttānamevāti.
papañcasūdaniyā majjhimanikāyaṭṭhakathāya
dantabhūmisuttavaṇṇanā niṭṭhitā.
-------------
6. bhūmijasuttavaṇṇanā
[223] evamme sutanti bhūmijasuttaṁ. tattha bhūmijoti ayaṁ thero
jayasenarājakumārassa mātulo. āsañca anāsañcāti kālena āsaṁ kālena anāsaṁ.
sakeneva thālipākenāti pakatipavattāya bhikkhāya 2- attano niṭṭhitabhattatopi bhattena
parivisi. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
bhūmijasuttavaṇṇanā niṭṭhitā.
--------------

footnote: 1 ma. dindimo 2 ma. pakatipavattā sikkhā pavattā ca

page number: 145

7. anuruddhasuttavaṇṇanā
[230] evamme sutanti anuruddhasuttaṁ. tattha evamāhaṁsūti tassa
upāsakassa aphāsukakālo ahosi, tadā upasaṅkamitvā evamāhaṁsu. apaṇṇakanti
avirādhitaṁ. ekatthāti appamāṇāti vā mahaggatāti vā jhānameva cittekatgatāyeva
evaṁ vuccatīti imaṁ sandhāya evamāha.
[231] yāvatā ekaṁ rukkhamūlaṁ mahaggatanti pharitvā adhimuccitvā
viharatīti ekarukkhamūlapamāṇaṭṭhānaṁ kasiṇanimittena ottharitvā tasmiṁ kasiṇanimitte
mahaggatajjhānaṁ pharitvā adhimuccitvā viharati. mahaggatanti panassa ābhogo natthi,
kevalaṁ mahaggatajjhānappavattivasena panetaṁ vuttaṁ. esa nayo sabbattha. iminā kho
etaṁ gahapati pariyāyenāti iminā kāraṇena. ettha hi appamāṇāti vuttānaṁ
brahmavihārānaṁ nimittaṁ na vaṭṭati, ugghāṭanaṁ na jāyati, tāni jhānāni
abhiññānaṁ vā nirodhassa vā pādakāni na honti, vipassanāpādakāni pana
vaṭṭapādakāni bhavokkamanāni ca honti. "mahaggatā"ti vuttānaṁ pana kasiṇajjhānānaṁ
nimittaṁ vaṭṭati, ugghāṭanaṁ jāyati, samatikkamā honti, abhiññāpādakāni
nirodhapādakāni vaṭṭapādakāni bhavokkamanāni ca honti. evamime dhammā nānatthā,
appamāṇā mahaggatāti evaṁ nānābyañjanā ca.
[232] idāni mahaggatasamāpattito nīharitvā bhavūpapattikāraṇaṁ
dassento catasso kho imātiādimāha. parittābhāti pharitvā jānantassa
ayamābhogo atthi, parittābhesu pana devesu nibbattikāraṇaṁ jhānaṁ bhāvento
evaṁ vutto. esa nayo sabbattha. parittābhā siyā saṅkiliṭṭhābhā honti siyā
parisuddhābhā, appamāṇābhā siyā saṅkiliṭṭhābhā honti siyā parisuddhābhā. kathaṁ?
suppamatte vā sarāvamatte vā kasiṇaparikammaṁ katvā parittābhe samāpattiṁ
nibbattetvā pañcahākārehi āciṇṇavasibhāvo paccanīkadhammānaṁ suṭṭhu
aparisodhitattā dubbalameva samāpattiṁ vaḷañjitvā appaguṇajjhāne ṭhito kālaṁ

page number: 146

katvā parittābhesu nibbattati, vaṇṇo panassa paritto ceva hoti saṅkiliṭṭho
ca. pañcahi panākārehi āciṇṇavasibhāvo paccanīkadhammānaṁ suṭṭhu parisodhitattā
suvisuddhaṁ samāpattiṁ vaḷañjitvā paguṇajjhāne ṭhito kālaṁ katvā parittābhesu
nibbattati, vaṇṇo panassa paritto ceva hoti parisuddho ca, evaṁ parittābhā
siyā saṅkiliṭṭhābhā honti siyā parisuddhābhā. kasiṇe pana vipulaparikammaṁ katvā
samāpattiṁ nibbattetvā pañcahākārehi āciṇṇavasibhāvoti sabbaṁ purimasadisameva
veditabbaṁ. evaṁ appamāṇābhā siyā saṅkiliṭṭhābhā honti siyā parisuddhābhāti.
vaṇṇanānattanati sarīravaṇṇassa nānattaṁ. no ca ābhānānattanti
ālokanānattaṁ na paññāyatīti. accinānattanti dīgharassāṇuthūlavasena acciyā
nānattaṁ.
yattha yatthāti uyyānavimānakapparukkhanadītīrapokkharaṇītīresu yattha yattha.
abhinivisantīti vasanti. abhiramantīti ramanti na ukkaṇṭhanti. kājenāti
yāgubhattatelaphāṇitamacchamaṁsakājesu yena kenaci kājena. "kācenā"tipi pāṭho,
ayameva attho. piṭakenāti pacchiyā. tattha tatthevāti sappimadhuphāṇitādīnaṁ
sulabhaṭṭhānato loṇapūtimacchādīnaṁ ussannaṭṭhānaṁ nītā "pubbe amhākaṁ
vasanaṭṭhānaṁ phāsukaṁ, tattha sukhaṁ vasimhā, idha loṇaṁ vā no 1- bādhati,
pūtimacchagandho vā sīsarogaṁ uppādetī"ti evaṁ cittaṁ anuppādetvā tattha
tattheva ramanti.
[234] ābhāti ābhāsampannā. tadaṅgenāti tassā bhavūpapattiyā
aṅgena, bhavūpapattikāraṇenāti attho. idāni taṁ kāraṇaṁ pucchanto ko nu
kho bhantetiādimāha.
kāyaduṭṭhullanti kāyālasiyabhāvo. jhāyatoti jalato.
[235] dīgharattaṁ kho meti thero kira pāramiyo pūrento isipabbajjaṁ
pabbajitvā samāpattiṁ nibbattetvā nirantaraṁ tīṇi attabhāvasatāni brahmaloke
paṭilabhi, taṁ sandhāyevamāha 2- vuttampi cetaṁ:-

footnote: 1 sī. loṇavāto 2 chaßēéa. taṁ saṇdhāyetaṁ

page number: 147

"avokiṇṇaṁ tīṇi sataṁ yaṁ pabbajiṁ isipabbajiṁ
asaṅkhataṁ gavesanto pubbe sañcaritaṁ maman"ti.
sesaṁ sabbattha uttānamevāti.
papañcasūdaniyā majjhimanikāyaṭṭhakathāya
anuruddhasuttavaṇṇanā niṭṭhitā.
-------------
8. upakkilesasuttavaṇṇanā
[236] evamme sutanti upakkilesasuttaṁ. tattha etadavocāti neva
bhedādhippāyena na piyakamyatāya, athakhvāssa etadahosi "ime bhikkhū mama vacanaṁ
gahetvāna oramissanti, buddhā ca nāma hitānukampakā, addhā nesaṁ 1- bhagavā
ekaṁ kāraṇaṁ kathessati, taṁ sutvā ete oramissanti, tato tesaṁ phāsuvihāro
bhavissatī"ti. tasmā etaṁ "idha bhante"tiādivacanamavoca. mā bhaṇḍanantiādīsu
"akatthā"ti pāṭhasesaṁ gahetvā "mā bhaṇḍanaṁ akatthā"ti evaṁ attho
daṭṭhabbo. aññataroti so kira bhikkhu bhagavato atthakāmo, ayaṁ kirassa
adhippāyo "ime bhikkhū kodhābhibhūtā satthu vacanaṁ na gaṇhanti, mā bhagavā
ete ovadanto kilamī"ti, tasmā evamāha.
piṇḍāya pāvisīti na kevalaṁ pāvisi, yenapi janena na diṭṭho, so
maṁ passatūtipi adhiṭṭhāsi. kimatthaṁ adhiṭṭhāsīti? tesaṁ bhikkhūnaṁ damanatthaṁ. bhagavā
hi tadā piṇḍapātapaṭikkanto "puthusaddo samajano"tiādigāthā bhāsitvā
kosambito bālakaloṇakāragāmaṁ gato. tato pācīnavaṁsamigadāyaṁ, tato
pālileyyakavanasaṇḍaṁ gantvā pālileyyakahatthināgena upaṭṭhahiyamāno temāsaṁ vasi.
nagaravāsinopi "satthā vihāraṁ gato, gacchāma dhammassavanāyā"ti gandhapupphahatthā
vihāraṁ gantvā "kahaṁ bhante satthā"ti pucchiṁsu. kahaṁ tumhe satthāraṁ dakkhatha,
satthā `ime bhikkhū samagge karissāmī'ti āgato, samagge kātuṁ asakkonto

footnote: 1 ma. aṭṭhānemaṁ

page number: 148

nikkhamitvā gato"ti. "mayaṁ satampi sahassampi datvā satthāraṁ ānetuṁ na sakkoma,
so no ayācito sayameva āgato, mayaṁ ime bhikkhū nissāya satthu sammukhā
dhammakathaṁ sotuṁ na labhimhā. ime satthāraṁ uddissa pabbajitā, tasmimpi
sāmaggiṁ karonte samaggā na jātā, kassa 1- vacanaṁ karissanti. alaṁ na imesaṁ
bhikkhā dātabbā"ti sakalanagare daṇḍaṁ ṭhapayiṁsu. te punadivase sakalanagaraṁ
piṇḍāya caritvā kaṭacchumattampi bhikkhaṁ alabhitvā vihāraṁ āgamaṁsu. upāsakāpi
te puna āhaṁsu "yāva satthāraṁ na khamāpetha, tāva vo idameva 2- daṇḍakamman"ti.
te "satthāraṁ khamāpessāmā"ti bhagavati sāvatthiyaṁ anuppatte tattha agamaṁsu.
satthā tesaṁ aṭṭhārasa bhedakaravatthūni desesīti ayametthapāḷimuttakakathā.
[237] idāni puthusaddotiādigāthāsu puthu mahāsaddo assāti
puthusaddo. samajanoti samāno ekasadiso jano, sabbovāyaṁ bhaṇḍanakārakajano
samantato saddaniccharaṇena puthusaddo ceva sadiso cāti vuttaṁ hoti. na
bālo koci maññathāti tatra koci ekopi ahaṁ bāloti na maññati, sabbepi
paṇḍitamāninoyeva. nāññaṁ bhiyyo amaññarunti koci ekopi ahaṁ bāloti
ca na maññi, bhiyyo ca saṁghasmiṁ bhijjamāne aññampi ekaṁ "mayhaṁ kāraṇā
saṁgho bhijjatī"ti idaṁ kāraṇaṁ na maññīti attho.
parimuṭṭhāti muṭṭhassatino. vācāgocarabhāṇinoti rākārassa rassādeso
kato, vācāgocarāva, na satipaṭṭhānagocarā, bhāṇino ca 3- kathaṁ bhāṇino?
yāvicchanti mukhāyāmaṁ yāva mukhaṁ pasāretuṁ icchanti, tāva pasāretvā bhāṇino,
ekopi saṁghagāravena mukhasaṅkocanaṁ na karotīti attho. yena nītāti yena
kalahena imaṁ nillajjabhāvaṁ nītā. na taṁ vidūti na taṁ jānanti "evaṁ sādīnavo
ayan"ti.
ye ca taṁ upanayhantīti taṁ akkocchi mantiādikaṁ ākāraṁ ye upanayhanti.
sanantanoti porāṇo.

footnote: 1 chaßēéa. kassāṇāssa 2 chaßēéa. tameva 3 sī. bhāṇinoti

page number: 149

pareti paṇḍite ṭhapetvā tato aññe bhaṇḍanakārakā pare nāma.
te ettha saṁghamajjhe kalahaṁ karontā "mayaṁ yamāmase upayamāma 1- nassāma satataṁ
samitaṁ maccusantikaṁ gacchāmā"ti na jānanti. ye ca tattha vijānantīti ye ca
tattha paṇḍitā "mayaṁ maccuno samīpaṁ gacchāmā"ti vijānanti. tato sammanti
medhagāti evañhi te jānantā yonisomanasikāraṁ uppādetvā medhagānaṁ
kalahānaṁ vūpasamāya paṭipajjanti.
aṭṭhicchinnāti ayaṁ gāthā jātake 2- āgatā, brahmadattañca
dīghāvukumārañca sandhāya vuttā. ayaṁ hettha attho:- tesampi tathā pavattaverānaṁ
hoti saṅgati, kasmā tumhākaṁ na hoti, yesaṁ vo neva mātāpitūnaṁ aṭṭhīni
chinnāni, na pāṇā haṭā na gvāssadhanāni haṭānīti.
sace labhethātiādigāthā paṇḍitasahāyassa ca bālasahāyassa ca
vaṇṇāvaṇṇadīpanatthaṁ vuttā. abhibhuyya sabbāni parissayānīti pākaṭaparissaye ca
paṭicchannaparissaye ca abhibhavitvā tena saddhiṁ attamano satimā careyyāti.
rājāva raṭṭhaṁ vijitanti yathā attano vijitaṁ raṭṭhaṁ mahājanakarājā ca
arindamahārājā ca pahāya ekakā vicariṁsu, evaṁ vicareyyāti attho.
mātaṅgaraññeva nāgoti mātaṅgo araññe nāgova. mātaṅgoti hatthī vuccati.
nāgoti mahantādhivacanametaṁ. yathā hi mātuposako mātaṅganāgo araññe eko
cari, na ca pāpāni akāsi, yathā ca pālileyyako, evaṁ eko care, na ca
pāpāni kayirāti vuttaṁ hoti.
[238] bālakaloṇakāragāmoti upāligahapatissa bhogagāmo. 3- tenupasaṅkamīti
kasmā upasaṅkami? gaṇe kirassa ādīnavaṁ disvā ekavihāriṁ bhikkhuṁ
passitukāmatā udapādi, tasmā sītādīhi pīḷito uṇhādīni patthayamāno
viya upasaṅkami. dhammiyā kathāyāti ekībhāve ānisaṁsapaṭisaṁyuttāya. yena
pācīnavaṁsadāyo, tattha kasmā upasaṅkami? kalahakārake kirassa diṭṭhādīnavattā
samaggavāsino bhikkhū passitukāmatā udapādi, tasmā sītādīhi pīḷito

footnote: 1 sī., ka. uparamāma 2 khu.jā. 27/1222/255 (syā) 3 ka. loṇakāragāmo

page number: 150

uṇhādīni patthayanto 1- viya tattha upasaṅkami. āyasmā ca anuruddhotiādi
vuttanayameva.
[241] atthi pana voti pacchimapucchāya lokuttaradhammaṁ puccheyya. so
pana therānaṁ natthi, tasmā taṁ pucchituṁ na yuttanti parikammobhāsaṁ pucchati.
obhāsaṁyeva sañjānāmāti parikammobhāsaṁ sañjānāma. dassanañca rūpānanti
dibbacakkhunā rūpadassanañca sañjānāma. tañca nimittaṁ na paṭivijjhāmāti
tañca kāraṇaṁ na jānāma, yena no obhāso ca rūpadassanañca antaradhāyati.
taṁ kho pana vo anuruddhā nimittaṁ paṭivijjhitabbanti taṁ vo
kāraṇaṁ jānitabbaṁ. ahampi sudanti anuruddhā tumhe kiṁ nu āḷulessanti,
ahampi imehi ekādasahi upakkilesehi āḷulitapubboti dassetuṁ imaṁ desanaṁ
ārabhi. vicikicchā kho metiādīsu mahāsattassa ālokaṁ vaḍḍhetvā
dibbacakkhunā nānāvidhāni rūpāni disvā "idaṁ kho kin"ti vicikicchā udapādi.
samādhi cavīti parikammasamādhi cavi. obhāsoti parikammobhāsopi antaradhāyi.
dibbacakkhunā rūpaṁ na passi. amanasikāroti rūpāni passato vicikicchā
uppajjati, idāni kiñci na manasikarissāmīti amanasikāro udapādi.
thinamiddhanti kiñci amanasikarontassa thinamiddhaṁ udapādi.
chambhitattanti himavantābhimukhaṁ ālokaṁ vaḍḍhetvā dānavarakkhasājagarādayo
addasa, athassa chambhitattaṁ udapādi. ubbilanti 2- "mayā
diṭṭhabhayaṁ 3- pakatiyā olokiyamānaṁ natthi, adiṭṭhe kinnāma bhayan"ti cintayato
ubbilāvitattaṁ 4- udapādi. sakidevāti ekappayogeneva pañca nidhikumbhiyopi
passeyya.
duṭṭhullanti mayā vīriyaṁ gāḷhaṁ paggahitaṁ, tena me ubbilaṁ
uppannanti vīriyaṁ sithilamakāsi, tato kāyadaratho kāyaduṭṭhullaṁ kāyālasiyaṁ
udapādi.

footnote: 1 chaßēéa. patthayamāno 2 chaßēéa. uppilanti 3 ma. mahatibhayaṁ 4 chaßēéa. uppilāvitattaṁ

page number: 151

accāraddhavīriyanti mama vīriyaṁ sithilaṁ karoto duṭṭhullaṁ uppannanti puna
vīriyaṁ paggaṇhato accāraddhavīriyaṁ udapādi. patameyyāti mareyya.
atilīnavīriyanti mama vīriyaṁ paggaṇhato evaṁ jātanti puna vīriyaṁ sithilaṁ
karoto atilīnavīriyaṁ udapādi.
abhijappāti devalokābhimukhaṁ ālokaṁ vaḍḍhetvā devasaṅghaṁ passato
taṇhā udapādi. nānattasaññāti mayhaṁ ekajātikaṁ rūpaṁ manasikarontassa
abhijappā uppannā, nānāvidharūpaṁ manasikarissāmīti kālena devalokābhimukhaṁ
kālena manussalokābhimukhaṁ vaḍḍhetvā nānāvidhāni rūpāni manasikaroto
nānattasaññā udapādi.
atinijjhāyitattanti mayhaṁ nānāvidhāni rūpāni manasikarontassa
nānattasaṇñā udapādi, iṭṭhaṁ vā aniṭṭhaṁ vā ekajātikameva manasikarissāmīti
tathā manasikaroto atinijjhāyitattaṁ rūpaṁ udapādi.
[243] obhāsanimittaṁ manasi karomīti parikammobhāsameva manasi karomi.
na ca rūpāni passāmīti dibabacakkhunā rūpāni na passāmi. rūpanimittaṁ manasi
karomīti dibbacakkhunā visayarūpameva manasikaromi.
parittañceva obhāsanti parittakaṭṭhāne obhāsaṁ. parittāni ca
rūpānīti parittakaṭṭhāne rūpāni. vipariyāyena dutiyavāro veditabbo. paritto
samādhīti parittako parikammobhāso, obhāsaparittataṁ 1- hi sandhāya idha
parikammasamādhi "paritto"ti vutto. parittaṁ me tasmiṁ samayeti tasmiṁ samaye
dibbacakkhupi parittakaṁ hoti. appamāṇavārepi eseva nayo.
[245] avitakkampi vicāramattanti pañcakanaye dutiyajjhānasamādhiṁ
avitakkampi avicāranti catukkanayepi pañcakanayepi jhānattayasamādhiṁ. sappītikanti
dukatikajjhānasamādhiṁ. nippītikanti dukajjhānasamādhiṁ. sātasahagatanti
tikacatukkajjhānasamādhiṁ. upekkhāsahagatanti catukkanaye catutthajjhānasamādhiṁ pañcakanaye
pañcamajjhānasamādhiṁ.

footnote: 1 ma. obhātaṁ parittaṁ, taṁ

page number: 152

kadā pana bhagavā imaṁ tividhaṁ samādhiṁ bhāvesi? mahābodhimūle nisinno
pacchimayāme. bhagavato hi paṭhamamaggo paṭhamajjhāniko ahosi, dutiyādayo
dutiyatatiyacatutthajjhānikā. pañcakanaye pañcamajjhānassa maggo natthīti so
lokiyo ahosīti lokiyalokuttaramissakaṁ sandhāyetaṁ vuttaṁ. sesaṁ sabbattha
uttānamevāti.
papañcasūdaniyā majjhimanikāyaṭṭhakathāya
upakkilesasuttavaṇṇanā niṭṭhitā.
---------------
9. bālapaṇḍitasuttavaṇṇanā
[246] evamme sutanti bālapaṇḍitasuttaṁ. tattha bālalakkhaṇānīti
bālo ayanti etehi lakkhiyati ñāyatīti bālalakkhaṇāni. tāneva tassa
sañjānanakāraṇānīti bālanimittāni. bālassa apadānānīti bālāpadānāni.
duccintitacintīti cintayanto abhijjhābyāpādamicchādassanavasena duccintitameva
cinteti. dubbhāsitabhāsīti bhāsamānopi musāvādādibhedaṁ dubbhāsitameva bhāsati.
dukkaṭakammakārīti karontopi pāṇātipātādirasena dukkaṭakammameva karoti. tatra
ceti yattha nisinno, tassaṁ parisati. tajjaṁ tassāruppanti tajjātikaṁ
tadanucchavikaṁ, pañcannaṁ verānaṁ diṭṭhadhammikasamparāyikāadīnavappaṭisaṁyuttanti
adhippāyo. tatrāti tāya kathāya kacchamānāya. bālantiādīni sāmiatthe
upayogavacanaṁ.
[248] olambantīti upaṭṭhahanti. sesapadadvayaṁ tasseva vevacanaṁ.
olambanādiākārena hi tāni upaṭṭhahanti, tasmā evaṁ vuttaṁ. paṭhaviyā
olambantīti paṭhavitale pattharanti. sesapadadvayaṁ tasseva vevacanaṁ.
pattharaṇākāroyeva hesa. tatra bhikkhave bālassāti tasmiṁ upaṭṭhānākāre āpāthagate
bālassa evaṁ hoti.

footnote: 1 sī., ka. caritāpadānānīti

page number: 153

[249] etadavocāti anusandhikusalo bhikkhu "nirayassa upamā kātuṁ
na sakkā"ti na bhagavā vadati, "na sukarā"ti pana vadati, na sukaraṁ pana
sakkā hoti kātuṁ, handāhaṁ dasabalaṁ upamaṁ kārāpemīti cintetvā etaṁ
"sakkā bhante"ti vacanaṁ avoca. haneyyunti vinivijjhitvā gamanavasena yathā
ekasmiṁ ṭhāne dve pahārā nipatanti, evaṁ haneyyuṁ. tenassa dve
vaṇamukhasatāni honti. ito uttaripi eseva nayo.
[250] pāṇimattanti antomuṭṭhiyaṁ saṇṭhahanamattaṁ. 1- saṅkhampi na
upetīti gaṇanamattampi na gacchati. kalabhāgampīti satimaṁ kalaṁ sahassimaṁ kalaṁ
satasahassimaṁ vā kalaṁ upagacchatītipi vattabbataṁ na upeti. upanidhampīti
upanikkhepanamattampi na upeti, olokentassa olokitamattampi natthi.
tattaṁ ayokhilanti tigāvutaṁ attabhāvaṁ sampajjalitāya lohapaṭhaviyā uttānakaṁ
nipajjāpetvā tassa dakkhiṇahatthe tālappamāṇaṁ ayasūlaṁ pavesenti, tathā
vāmahatthādīsu. yathā ca uttānakaṁ nipajjāpetvā, evaṁ urenapi dakkhiṇapassenapi
vāmapassenapi nipajjāpetvā taṁ kammakāraṇaṁ karontiyeva. saṁvesetvāti
sampajjalitāya lohapaṭhaviyā tigāvutaṁ attabhāvaṁ nipajjāpetvā. kuṭhārīhīti mahatīhi
gehassa ekapakkhachadanamattāhi kuṭhārīhi tacchanti. lohitaṁ nadī hutvā sandati,
lohapaṭhavito jālā uṭṭhahitvā tacchitaṭṭhānaṁ gaṇhanti. mahādukkhaṁ uppajjati,
tacchantā pana suttāhataṁ karitvā dārū viya aṭṭhaṁsampi chaḷaṁsampi karonti.
vāsīhīti mahāsuppappamāṇāhi vāsīhi. tāhi tacchantā tacato yāva aṭṭhīni
saṇikaṁ tacchanti, tacchitaṁ tacchitaṁ paṭipākatikaṁ hoti. rathe yojetvāti saddhiṁ
yugayottapañcaracakkakubbarapācanehi sabbato sampajjalite rathe yojetvā.
mahantanti mahākūṭāgārappamāṇaṁ. āropentīti sampajjalitehi ayamuggarehi
pothentā āropenti. sakimpi uddhanti supakkuthitāya ukkhaliyā pakkhittataṇḍulā
viya uddhaṁ adho tiriyañca gacchati.

footnote: 1 chaßēéa. ṭhapanamattaṁ

page number: 154

bhāgaso mitoti bhāge ṭhapetvā ṭhapetvā vibhatto. pariyantoti
parikkhitto. ayasāti upari ayapaṭṭena chādito.
samantā yojanasataṁ pharitvā tiṭṭhatīti evaṁ pharitvā tiṭṭhati, yathā
samantā yojanasate ṭhāne ṭhatvā olokentassa akkhīni yakamagoḷakā viya
nikkhamanti.
na sukarā akkhānena pāpuṇitunti nirayo nāma evampi dukkho
evampi dukkhoti vassasataṁ vassasahassaṁ kathentenāpi matthakaṁ pāpetvā kathetuṁ
na sukarāti attho.
[251] dantullehakanti dantehi ullehitvā, 1- luñcitvāti vuttaṁ
hoti. rasādoti rasagedhena paribhuttaraso.
[252] aññamaññakhādikāti aññamaññakhādanaṁ.
dubbaṇṇoti durūpo. duddasikoti dārakānaṁ bhayāpanatthaṁ katayakkho viya
duddaso. okoṭimakoti lakuṇḍako paviṭṭhagīvo mahodaro. kāṇoti ekakkhikāṇo
vā ubhayakkhikāṇo vā. kuṇīti ekahatthakuṇī vā. pakkhahatoti 2- pīṭhasappi. so
kāyenāti idamassa dukkhānupabandhadassanatthaṁ āraddhaṁ.
kaliggahenāti parājayena. adhibandhaṁ nigaccheyyāti yasmā bahuṁ jito
sabbasāpateyyampissa nappahoti, tasmā attanāpi bandhaṁ nigaccheyya. 3- kevalā
paripūrā bālabhūmīti bālo tīṇi duccaritāni pūretvā niraye nibbattati, tattha
pakkāvasesena manussattaṁ āgato pañcasu nīcakulesu nibbattitvā puna tīṇi
duccaritāni pūretvā niraye nibbattatīti ayaṁ sakalā paripuṇṇā bālabhūmi.
[253] paṇḍitalakkhaṇānītiādi vuttānusāreneva veditabbaṁ.
sucintitacintītiādīni cettha manosucaritādīnaṁ vasena yojetabbāni.
cakkaratanavaṇṇanā
[256] sīsaṁnhātassāti sīsena saddhiṁ gandhodakena nhātassa.
uposathikassāti samādinnauposathaṅgassa. uparipāsādavaragatassāti pāsādavarassa

footnote: 1 ma. ullihitvā 2 ma. pakkhapādoti 3 ma. attanopi bandhanaṁ gaccheyya

page number: 155

upari gatassa. subhojanaṁ bhuñjitvā pāsādavarassa upari mahātale sirīgabbhaṁ
pavisitvā sīlāni āvajjantassa. tadā kira rājā pātova satasahassaṁ
vissajjetvā mahādānaṁ datvā punapi soḷasahi gandhodakaghaṭehi sīsaṁ nhāyitvā
katapātarāso suddhaṁ uttarāsaṅgaṁ ekaṁsaṁ katvā upari pāsādassa sirīsayane
pallaṅkaṁ ābhujitvā nisinno attano dānamayapuññasamudayaṁ āvajjetvā
nisīdati, ayaṁ sabbacakkavattīnaṁ dhammatā.
tesaṁ taṁ āvajjantānaṁyeva vuttappakārapuññakammapaccayaṁ utusamuṭṭhānaṁ
nīlamaṇisaṅghāṭasadisaṁ pācīnasamuddajalatalaṁ chindamānaṁ viya ākāsaṁ alaṁ kurumānaṁ 1-
viya dibbaṁ cakkaratanaṁ pātubhavati. tayidaṁ dibbānubhāvayuttattā dibbanti vuttaṁ.
sahassaṁ assa arānanti sahassāraṁ. saha nemiyā saha nābhiyā cāti sanemikaṁ
sanābhikaṁ. sabbehi ākārehi paripūranti sabbākāraparipūraṁ.
tattha cakkaṁ ca taṁ ratijananaṭṭhena ratanañcāti cakkaratanaṁ. yāya pana taṁ
nābhiyā "sanābhikan"ti vuttaṁ, sā indanīlamaṇimayā hoti. majjhe panassā
rajatamayā panāḷi, yāya suddhasiniddhadantapantiyā hasamānaṁ viya virocati. majjhe
chiddena viya candamaṇḍalena ubhosupi bāhirantesu rajatapaṭṭena kataparikkhepo
hoti. tesu panassā nābhipanāḷiparikkhepapaṭṭesu yuttaṭṭhāne paricchedalekhā
suvibhattāva hutvā paññāyanti. ayaṁ tāvassa nābhiyā sabbākāraparipūratā.
yehi pana taṁ arehi "sahassāran"ti vuttaṁ, te sattaratanamayā
sūriyarasmiyo viya pabhāsampannā honti. tesampi ghaṭamaṇikaparicchedalekhādīni
suvibhattāneva paññāyanti. ayamassa arānaṁ sabbākāraparipūratā.
yāya pana taṁ nemiyā saha "sanemikan"ti vuttaṁ, sā bālasūriyarasmikalāpasiriṁ
avahasamānā viya surattasuddhasiniddhapavāḷamayā hoti. sandhīsu panassā
sañjhārāgasassirikarattajambonadapaṭṭā vaṭṭaparicchedalekhā ca suvibhattā
paññāyanti. ayamassa nemiyā sabbākāraparipūratā.

footnote: 1 ma. alaṁ karamānaṁ

page number: 156

nemimaṇḍalapiṭṭhiyaṁ panassa dasannaṁ dasannaṁ arānamantare dhamanavaṁso
viya anto susiro chiddamaṇḍalacitto vātagāhī pavāḷadaṇḍo hoti, yassa
vātena paharitassa sukusalasamannāhatassa pañcaṅgikassa tūriyassa viya saddo vaggu
ca rajanīyo ca kamaṇīyo hoti. tassa kho pana pavāḷadaṇḍassa upari setacchattaṁ,
ubhosu passesu samosaritakusumadāmapantiyoti evaṁ samosaritakusumadāmapantisatadvaya-
parivārena setacchattasatadhārinā pavāḷadaṇḍasatena samupasobhitanemiparikkhepassa
dvinnampi nābhipanāḷīnaṁ anto dve sīhamukhāni honti, yehi tālakkhandhappamāṇā
puṇṇacandakiraṇakalāpasassirikā taruṇaravisamānarattakambalageṇḍukapariyantā
ākāsagaṅgāgatisobhaṁ abhibhavamānā viya dve muttakalāpā olambanti, yehi
cakkaratanena saddhiṁ ākāse samparivattamānehi tīṇi cakkāni ekato parivattantāni
viya khāyanti. ayamassa sabbaso sabbākāraparipūratā.
taṁ panetaṁ evaṁ sabbākāraparipūraṁ pakatiyā sāyamāsabhattaṁ bhuñjitvā
attano attano gharadvāre paññattāsanesu nisīditvā pavattakathāsallāpesu
manussesu vīthicatukkādīsu kīḷamāne dārakajane nātiuccena nātinīcena
vanasaṇḍamatthakāsannena ākāsappadesena upasobhayamānaṁ viya rukkhasākhaggāni,
dvādasayojanato paṭṭhāya suyyamānena madhurassarena sattānaṁ sotāni
odhāpayamānaṁ yojanato paṭṭhāya nānappabhāsamudayasamujjalena vaṇṇena nayanāni
samākaḍḍhantaṁ rañño cakkavattissa puññānubhāvaṁ ugghosayantaṁ viya rājadhāniabhimukhaṁ
āgacchati.
atha tassa cakkaratanassa saddassavaneneva "kuto nu kho, kassa
nu kho ayaṁ saddo"ti āvajjitahadayānaṁ puratthimadisaṁ olokayamānānaṁ tesaṁ
manussānaṁ aññataro aññataraṁ evamāha "passa bho acchariyaṁ, ayaṁ puṇṇacando
pubbe 1- eko uggacchati, ajja pana dutiyo uggato, etaṁ hi rājahaṁsamithunaṁ
viya puṇṇacandamithunaṁ pubbāpariyena gaganatalaṁ abhilaṅghatī"ti. tamañño āha
"kiṁ kathesi samma kahaṁ nāma tayā dve puṇṇacandā ekato uggacchantā

footnote: 1 ka. sabbadā

page number: 157

diṭṭhapubbā, nanu esa tapanīyaraṁsidhāro piñjarakiraṇo divākaro uggato"ti.
tamañño sitaṁ katvā evamāha "kiṁ ummattosi, nanu kho idānimeva
divākaro atthaṅgato, so kathaṁ imaṁ puṇṇacandaṁ anubandhamāno uggacchissati,
addhā panetaṁ anekaratanappabhāsamujjalaṁ ekassa puññavato vimānaṁ bhavissatī"ti.
te sabbepi apasādayantā 1- aññe evamāhaṁsu "kiṁ bahuṁ vippalapatha, nevesa
puṇṇacando, na sūriyo na devavimānaṁ. nahetesaṁ evarūpā sirisampatti atthi,
cakkaratanena panetena bhavitabban"ti.
evaṁ pavattasallāpasseva tassa janassa candamaṇḍalaṁ ohāya taṁ
cakkaratanaṁ abhimukhaṁ hoti. tato tehi "kassa nu kho idaṁ nibbattan"ti vutte
bhavanti vattāro "na kassaci aññassa, 2- nanu amhākaṁ rājā
pūritacakkavattivatto, tassetaṁ nibbattan"ti. atha so ca mahājano, yo ca añño
passati, sabbo cakkaratanameva anugacchati. tampi cakkaratanaṁ raññoyeva atthāya
attano āgatabhāvaṁ ñāpetukāmaṁ viya sattakkhattuṁ pākāramatthakeneva nagaraṁ
anusaṁyāyitvā rañño antepuraṁ padakkhiṇaṁ katvā antepurassa
uttarasīhapañjarāasanne 3- ṭhāne yathā gandhapupphādīhi sukhena sakkā
hoti pūjetuṁ, evaṁ akkhāhataṁ viya tiṭṭhati.
evaṁ ṭhitassa panassa vātapānacchiddādīhi pavisitvā nānāvirāga-
ratanappabhāsamujjalaṁ antopāsādaṁ alaṁ kurumānaṁ pabhāsamūhaṁ disvā dassanatthāya
sañjātābhilāso rājā hoti. parijanopissa piyavacanapābhatena āgantvā
tamatthaṁ nivedeti. atha rājā balavapītipāmojjaphuṭṭhasarīro pallaṅkaṁ mocetvā
uṭṭhāyāsanā sīhapañjarasamīpaṁ gantvā taṁ cakkaratanaṁ disvā "sutaṁ kho
pana metan"tiādikaṁ cintanaṁ cintesi. 4- tena vuttaṁ "disvāna rañño
khattiyassa .pe. assaṁ nu kho ahaṁ rājā cakkavattī"ti. tattha so
hoti rājā cakkavattīti kittāvatā cakkavattī hoti? ekaṅguladvaṅgulamattampi
cakkaratane ākāsaṁ abbhuggantvā pavattate. 5-

footnote: 1 ma. avahasantā 2 sī.,ma. kassaññassa 3 ka....sadise 4 ka. taṁ cintayati
footnote: 5 ka. pavatteti

page number: 158

idāni tassa pattāpanatthaṁ 1- yaṁ kātabbaṁ, taṁ 2- dassento atha kho
bhikkhavetiādimāha. tattha uṭṭhāyāsanāti nisinnāsanato uṭṭhahitvā
cakkaratanasamīpaṁ āgantvā. bhiṅgāraṁ gahetvāti hatthisoṇḍasadisapanāḷiṁ
suvaṇṇabhiṅgāraṁ ukkhipitvā vāmena hatthena udakaṁ gahetvā. pavattatu bhavaṁ
cakkaratanaṁ, abhivijinātu bhavaṁ cakkaratananti. anvadeva rājā cakkavattī saddhiṁ
caturaṅginiyā senāyāti sabbacakkavattīnaṁ hi udakena abhisiñcitvā "abhivijānātu
bhavaṁ cakkaratanan"ti vacanasamanantarameva vehāsaṁ abbhuggantvā cakkaratanaṁ
pavattati, yassa pavattisamakālameva so rājā cakkavattī nāma hoti.
pavatte pana cakkaratane taṁ anubandhamānova rājā cakkavattī yānavaraṁ
āruyha vehāsaṁ abbhuggacchati. athassa chattacāmarādihattho 3- parijano ceva
antepurajano ca. tato nānappakārakañcukakavacādisannāhavibhūsitena
vividhābharaṇappabhāsamujjalitena 4- dhajapaṭākapaṭimaṇḍitena attano balakāyena 5- saddhiṁ
uparājasenāpatippabhūtayopi vehāsaṁ abbhuggantvā rājānameva parivārenti.
rājayuttā pana janasaṅgahatthaṁ nagaravīthīsu bheriyo carāpenti "tātā amhākaṁ
rañño nibbattaṁ cakkaratanaṁ 6- attano attano vibhavānurūpena maṇḍitapasādhitā
sannipatathā"ti. mahājano pana pakatiyā cakkaratanasaddeneva sabbakiccāni
pahāya gandhapupphādīni ādāya sannipatitova, sopi sabbo vehāsaṁ abbhugganatvā
rājānameva parivāreti. yassa yassa hi raññā saddhiṁ gantukāmatā uppajjati.
so so ākāsagato hoti. evaṁ dvādasayojanāyāmavitthārā parisā hoti.
tattha ekapurisopi chinnabhinnasarīro vā kiliṭṭhavattho vā natthi. suciparivāro
hi rājā cakkavatti. cakkavattiparisā nāma vijjādharaparisā 7- viya ākāse
gacchamānā indanīlamaṇitale vippakiṇṇaratanasadisā hoti. tena vuttaṁ "anvadeva
rājā cakkavattī saddhiṁ caturaṅginiyā senāyā"ti.

footnote: 1 ka. pattavidhāne 2 ma. pavattividhāne kātabbaṁ 3 ma. chattacāmarihattho
footnote: 4 ma. vividhasaṁhāra... 5 ma. kāyālaṅkārena 6 chaßēéa. cakkaratanaṁ nibbattaṁ
footnote: 7 vijjādharapurisā, su.vi. 2/244/230

page number: 159

tampi cakkaratanaṁ rukkhaggānaṁ uparūpari nātiuccena gaganappadesena
pavattati, yathā rukkhānaṁ pupphaphalapallavehi atthikā tāni sukhena gahetuṁ
sakkonti, bhūmiyaṁ ṭhitā "esa rājā, esa uparājā, esa senāpatī"ti
sallakkhetuṁ sakkonti. ßēhānādīsupi iriyāpathesu yo yena icchati, so teneva
gacchati. cittakammādisippapasutā cettha attano attano kiccaṁ karontāyeva
gacchanti. yatheva hi bhūmiyaṁ, tathā nesaṁ sabbakiccāni ākāse ijjhanti. evaṁ
cakkavattiparisaṁ gahetvā taṁ cakkaratanaṁ vāmapassena sineruṁ pahāya samuddassa
uparibhāgena aṭṭhayojanasahassappamāṇaṁ pubbavidehaṁ gacchati.
tattha yo vinibbedhena dvādasayojanāya parikkhepato chattiṁsayojanaparisāya
sannivesakkhamo sulabhāhārūpakaraṇo chāyūdakasampanno sucisamatalo ramaṇīyo
bhūmibhāgo, tassa uparibhāge taṁ cakkaratanaṁ ākāse akkhāhataṁ viya tiṭṭhati.
atha tena saññāṇena so mahājano otaritvā yathāruci nhānabhojanādīni
sabbakiccāni karonto vāsaṁ kappeti, tena vuttaṁ "yasmiṁ kho pana bhikkhave
padese taṁ cakkaratanaṁ patiṭṭhāti, tattha rājā cakkavattī vāsaṁ upeti saddhiṁ
caturaṅginiyā senāyā"ti.
evaṁ vāsaṁ upagate cakkavattimhi ye tattha rājāno, te "paracakkaṁ
āgatan"ti sutvāpi na balakāyaṁ sannipātetvā yuddhasajjā honti.
cakkaratanassa hi uppattisamanantarameva natthi so satto nāma, yo
paccatthikasaññāya rājānaṁ ārabbha āvudhaṁ ukkhipituṁ visaheyya. ayaṁ ānubhāvo
cakkaratanassa.
cakkānubhāvena hi tassa rañño
arī asesā damathaṁ upenti
arindamaṁ nāma narādhipassa
teneva taṁ vuccati tassa cakkaṁ.
tasmā sabbepi te rājāno attano attano rajjasirivibhavānurūpaṁ
pābhataṁ 1- gahetvā taṁ rājānaṁ ārabbha 2- upagamma onatasirā 3- attano

footnote: 1 ka. vibhavaṁ 2 chaßēéa. ayaṁ pāṭho na dissati 3 sī. paṇatasirā

page number: 160

moḷiyamaṇippabhābhisekenassa pādapūjaṁ karontā "ehi kho mahārājā"tiādīhi
vacanehi tassa kiṅkārappaṭissāvitaṁ āpajjanti. tena vuttaṁ ye kho pana
bhikkhave puratthimāya anusāsa mahārājāti.
tattha svāgatanti suāgamanaṁ. ekasmiṁ hi āgate socanti, gate nandanti.
ekasmiṁ āgate nandanti, gate socanti. tādiso tvaṁ āgatanandano
gamanasocano, tasmā tava āgamanaṁ suāgamananti vuttaṁ hoti. evaṁ vutte pana
cakkavattī nāpi "ettakaṁ nāma me anuvassaṁ baliṁ upakappethā"ti vadati, nāpi
aññassa bhogaṁ acchinditvā aññassa deti. attano pana dhammarājabhāvassa
anurūpāya paññāya pāṇātipātādīni upaparikkhitvā pemanīyena mañjunā sarena
"passatha tātā, pāṇātipāto nāmesa āsevito bhāvito bahulīkato nirayasaṁvattaniko
hotī"tiādinā nayena dhammaṁ desetvā "pāṇo na hantabbo"tiādikaṁ
ovādaṁ deti. tena vuttaṁ rājā cakkavattī evamāha pāṇo na hantabbo
.pe. yathābhuttañca bhuñjathāti
kiṁ pana sabbepi rañño imaṁ ovādaṁ gaṇhantīti. buddhassāpi tāva
sabbe na gaṇhanti, rañño kiṁ gaṇhissanti. tasmā ye paṇḍitā vibhāvino,
te gaṇhanti. sabbe pana anuyantā bhavanti. tasmā "ye kho pana
bhikkhave"tiādimāha.
atha taṁ cakkaratanaṁ evaṁ pubbavidehavāsīnaṁ ovāde dinne katapātarāse 1-
cakkavattibalena vehāsaṁ abbhuggantvā puratthimaṁ samuddaṁ ajjhogāhati. yathā
yathā ca taṁ ajjhogāhati, tathā tathā agadagandhaṁ ghāyitvā saṅkhittaphaṇo
nāgarājā viya saṅkhittaūmivipphāraṁ hutvā ogacchamānaṁ mahāsamuddasalilaṁ
yojanamattaṁ ogantvā antosamudde veḷuriyabhitti viya tiṭṭhati. taṁkhaṇaññeva
ca tassa rañño puññasiriṁ daṭṭhukāmāni viya mahāsamuddatale vippakiṇṇāni
nānāratanāni tato tato āgantvā taṁ desaṁ pūrayanti. atha sā rājaparisā
taṁ nānāratanaparipūraṁ mahāsamuddatalaṁ disvā yathāruci ucchaṅgādīhi ādiyati,

footnote: 1 sī.,ma. katapātarāso

page number: 161

yathāruci ādinnaratanāya pana parisāya taṁ cakkaratanaṁ paṭinivattati. paṭinivattamāne
ca tasmiṁ parisā purato 1- hoti, majjhe rājā, ante cakkaratanaṁ. tampi
jalanidhijalaṁ palobhayamānamiva cakkaratanasiriyā, asahamānamiva ca tena viyogaṁ,
nemimaṇḍalapariyantaṁ atihanantaṁ nirantarameva upagacchati.
[257] evaṁ rājā cakkavattī puratthimasamuddapariyantaṁ pubbavidehaṁ
abhivijinitvā dakkhiṇasamuddapariyantaṁ jambudīpaṁ vijetukāmo cakkaratanadesitena
maggena dakkhiṇasamuddābhimukho gacchati. tena vuttaṁ atha kho taṁ bhikkhave cakkaratanaṁ
puratthimasamuddaṁ ajjhogāhetvā paccuttaritvā dakkhiṇaṁ disaṁ pavattatīti. evaṁ
pavattamānassa pana tassa parivattanavidhānaṁ senāsanniveso paṭirājagamanaṁ 2- tesaṁ
anusāsanippadānaṁ dakkhiṇasamuddaṁ ajjhogāhanaṁ samuddasalilassa ogacchanaṁ
ratanādānanti sabbaṁ purimanayeneva veditabbaṁ.
vijinitvā pana taṁ dasasahassayojanappamāṇaṁ jambudīpaṁ dakkhiṇasamuddatopi
paccuttaritvā sattayojanasahassappamāṇaṁ amaragoyānaṁ vijetuṁ pubbe vuttanayeneva
gantvā tampi samuddapariyantaṁ tatheva abhivijinitvā pacchimasamuddatopi
paccuttaritvā aṭṭhayojanasahassappamāṇaṁ uttarakuruṁ vijetuṁ tatheva gantvā tampi
samuddapariyantaṁ tatheva abhivijiya uttarasamuddatopi paccuttarati.
ettāvatā raññā cakkavattinā cāturantāya paṭhaviyā ādhipaccaṁ adhigataṁ
hoti. so evaṁ vijitavijayo attano rajjasirisampattidassanatthaṁ sapariso uddhaṁ
gaganatalaṁ abhilaṅghitvā suvikasitapadumuppalapuṇḍarīkavanavicitte cattāro jātassare
viya pañcasatapañcasataparittadīpaparivāre cattāro mahādīpe oloketvā
cakkaratanadesiteneva 3- maggena yathānukkamaṁ attano rājadhānimeva paccāgacchati.
atha taṁ cakkaratanaṁ antepuradvāraṁ sobhayamānaṁ viya hutvā tiṭṭhati.
evaṁ patiṭṭhite pana tasmiṁ cakkaratane rājantepure ukkāhi vā
dīpikāhi vā kiñci karaṇīyaṁ na hoti, cakkaratanobhāsoyeva rattiṁ andhakāraṁ
vidhamati. ye ca pana rattiṁ andhakāratthikā honti, tesaṁ andhakārameva hoti.

footnote: 1 chaßēéa. aggato 2 paṭirājāgamanaṁ su.vi. 2/245/233 3 ka. cakkuddesiteneva

page number: 162

tena vuttaṁ dakkhiṇasamuddaṁ ajjhogāhetvā .pe. evarūpaṁ cakkaratanaṁ
pātubhavatīti.
hatthiratanavaṇṇanā
[258] evaṁ pātubhūtacakkaratanassa panassa cakkavattino amaccā
pakatimaṅgalahatthiṭṭhānaṁ sucibhūmibhāgaṁ kāretvā haricandanādīhi surabhigandhehi
upalimpāpetvā heṭṭhā vicittavaṇṇasurabhikusumasamākiṇṇaṁ upari suvaṇṇatārakānaṁ
antarantarā samosaritamanuññakusumadāmappaṭimaṇḍitavitānaṁ devavimānaṁ viya
abhisaṅkharitvā "evarūpassa nāma deva hatthiratanassa āgamanaṁ cintethā"ti vadanti.
so pubbe vuttanayeneva mahādānaṁ datvā sīlāni samādāya taṁ puññasampattiṁ
āvajjanto nisīdati, athassa puññānubhāvacodito chaddantakulā vā uposathakulā
taṁ sakkāravisesaṁ anubhavitukāmo taruṇaravimaṇḍalābhirattacaraṇagīvamukhappaṭimaṇḍita-
visuddhasetasarīro sattappatiṭṭho susaṇṭhitaṅgapaccaṅgasanniveso vikasitarattapaduma-
cārupokkharo iddhimā yogī viya vehāsaṁ gamanasamattho manosilācuṇṇarañjitapariyanto
viya rajatapabbato hatthiseṭṭho tasmiṁ padese patiṭṭhāti. so chaddantakulā
āgacchanto sabbakaniṭṭho āgacchati, uposathakulā sabbaseṭṭho. pāḷiyaṁ pana
"uposatho nāgarājā"icceva āgacchati. svāyaṁ pūritacakkavattivattānaṁ cakkavattīnaṁ
sutte 1- vuttanayeneva cintayantānaṁ āgacchati, na itaresaṁ. sayameva
pakatimaṅgalahatthiṭṭhānaṁ āgantvā maṅgalahatthiṁ apanetvā tattha tiṭṭhati. tena
vuttaṁ puna caparaṁ bhikkhave .pe. nāgarājāti.
evaṁ pātubhūtaṁ pana taṁ hatthiratanaṁ disvā hatthigopakādayo haṭṭhatuṭṭhā
vegena gantvā rañño ārocenti, rājā turitaturitaṁ āgantvā taṁ disvā
pasannacitto "bhaddakaṁ vata bho hatthiyānaṁ, sace damathaṁ upeyyā"ti cintayanto
hatthaṁ pasāreti. atha so gharadhenuvacchako viya kaṇṇe olambetvā sūratabhāvaṁ 2-
dassento rājānaṁ upasaṅkamati, rājā taṁ abhiruhitukāmo hoti. athassa parijanā
adhippāyaṁ ñatvā taṁ hatthiratanaṁ sovaṇṇaddhajaṁ sovaṇṇālaṅkāraṁ hemajālapaṭicchannaṁ

footnote: 1 ma. cakkavattisutte 2 ma. mudutabhāvaṁ

page number: 163

katvā upanenti. rājā taṁ anisīdāpetvāva 1- sattaratanamayāya nisseṇiyā
abhiruyha ākāsaṁ gamananinnacitto hoti, tassa saha cittuppādeneva so
hatthirājā rājahaṁso viya indanīlamaṇippabhājālanīlagaganatalaṁ abhilaṅghati, tato
cakkacārikāya vuttanayeneva sakalarājaparisā. iti sapariso rājā antopātarāseyeva
sakalapaṭhaviṁ anusaṁyāyitvā rājadhāniṁ paccāgacchati, evaṁ mahiddhikaṁ cakkavattino
hatthiratanaṁ hoti. tena vuttaṁ disvāna rañño cakkavattissa .pe. evarūpaṁ
hatthiratanaṁ pātubhavatīti.
assaratanavaṇṇanā
evaṁ pātubhūtahatthiratanassa pana cakkavattino parisā pakatimaṅgalāssaṭṭhānaṁ
sucisamatalaṁ kāretvā alaṅkaritvā ca purimanayeneva rañño tassa
āgamanacintanatthaṁ ussāhaṁ janenti. so purimanayeneva katadānasakkāro
samādinnasīlova pāsādatale nisinno puññasampattiṁ samanussarati, athassa
puññānubhāvacodito sindhavakulato vijjullatāvinaddhasaradakālasetavalāhakarāsisassiriko 2-
rattapādo rattatuṇḍo candappabhāpuñjasadisasuddhasiniddhaghanasaṅghātasarīro kākagīvā
viya ca indanīlamaṇi viya ca kāḷavaṇṇena sīsena samannāgatattā kākasīso
suṭṭhu kappetvā ṭhapitehi viya muñjasadisehi saṇhavaṭṭaujugatigatehi kesehi
samannāgatattā muñjakeso vehāsaṅgamo valāhako nāma assarājā
āgantvā tasmiṁ ṭhāne patiṭṭhāti. sesaṁ sabbaṁ hatthiratane vuttanayeneva
veditabbaṁ. evarūpaṁ assaratanaṁ sandhāya bhagavā puna caparantiādimāha.
maṇiratanavaṇṇanā
evaṁ pātubhūtāssaratanassa pana rañño cakkavattissa catuhatthāyāmaṁ
sakaṭanābhisamappamāṇaṁ ubhosu antesu kaṇṇikapariyantato viniggatasuparisuddha-
muttākalāpehi dvīhi kañcanapadumehi alaṅkataṁ caturāsītimaṇisahassapparivāraṁ
tārāgaṇaparivutassa puṇṇacandassa siriṁ paṭippharamānaṁ viya vepullapabbatato

footnote: 1 ma. asannisīdāpetvā, ka. sannisīdāpetvāva 2 sī.,ma....saradakāle...

page number: 164

maṇiratanaṁ āgacchati. tassevaṁ āgatassa muttājālake ṭhapetvā veḷuparamparāya
saṭṭhihatthappamāṇaṁ ākāsaṁ āropitassa rattibhāge samantā yojanappamāṇaṁ
okāsaṁ ābhā pharati, yāya sabbo so okāso aruṇuggamanavelā viya
sañjātāloko hoti. tato kassakā kasikammaṁ, vāṇijā āpaṇugghāṭanaṁ, te
te ca sippino taṁ taṁ kammantaṁ payojenti divāti maññamānā. tena vuttaṁ
puna caparaṁ bhikkhave .pe. maṇiratanaṁ pātubhavatīti.
itthiratanavaṇṇanā
evaṁ pātubhūtamaṇiratanassa pana rañño cakkavattissa visayasukhavisesakāraṇaṁ
itthiratanaṁ pātubhavati. maddarājakulato vā hissa aggamahesiṁ ānenti,
uttarakuruto vā puññānubhāvena sayaṁ āgacchati. avasesā panassā sampatti
"puna caparaṁ bhikkhave rañño cakkavattissa itthiratanaṁ pātubhavati abhirūpā
dassanīyā"tiādinā nayena pāḷiyaṁyeva āgatā.
tattha saṇṭhānapāripūriyā adhikaṁ rūpaṁ assāti abhirūpā. dissamānā ca
cakkhūni pīṇayati, tasmā aññaṁ kiccavikkhepaṁ hitvāpi daṭṭhabbāti dassanīyā.
dissamānā ca somanassavasena cittaṁ pasādetīti pāsādikā. paramāyāti evaṁ
pasādāvahattā uttamāya. vaṇṇapokkharatāyāti vaṇṇasundaratāya. samannāgatāti
upetā. abhirūpā vā yasmā nātidīghā nātirassā, dassanīyā yasmā nātikisā
nātithūlā, pāsādikā yasmā nātikāḷikā naccodātā. paramāya
vaṇṇapokkharatāya samannāgatā yasmā atikkantā mānusaṁ vaṇṇaṁ appattā
dibbavaṇṇaṁ. manussānaṁ hi vaṇṇābhā bahi na niccharati, devānaṁ atidūraṁ
niccharati, tassā pana dvādasahatthappamāṇaṁ padesaṁ sarīrābhā obhāseti.
nātidīghādīsu cassā paṭhamayugaḷena ārohasampatti, dutiyayugaḷena
pariṇāhasamapatti, tatiyayugaḷena vaṇṇasampatti vuttā. chahi vāpi etehi
kāyavipattiyā abhāvo, atikkantā mānusaṁ vaṇṇanti iminā kāyasampatti vuttaṁ.

page number: 165

tūlapicuno vā kappāsapicuno vāti sappimaṇḍe pakkhipitvā ṭhapitassa
satavihatassa tūlapicuno vā satavihatassa kappāsapicuno vā kāyasamphasso hoti.
sīteti rañño sītakāle. uṇheti rañño uṇhakāle. candanagandhoti
niccakālameva supisitassa abhinavassa catujjātisamāyojitassa haricandanassa gandho
kāyato vāyati. uppalagandhoti hasitakathitakālesu mukhato nikkhanto taṅkhaṇaṁ
vikasitasseva nīluppalassa atisurabhigandho vāyati.
evaṁ rūpasamphassagandhasampattiyuttāya 1- panassā sarīrasampattiyā anurūpaṁ
ācāraṁ dassetuṁ taṁ kho panātiādi vuttaṁ. tattha rājānaṁ disvā
nisinnāsanato aggidaḍḍhā viya paṭhamameva uṭṭhātīti pubbuṭṭhāyinī. tasmiṁ
nisinne tassa rañño tālavaṇṭena vījanādikiccaṁ katvā pacchā nipatati
nisīdatīti pacchānipātinī. kiṁ karomi devāti tassa kiṁkāraṁ paṭissāvetīti
kiṁkārapaṭissāvinī. rañño manāpameva carati karotīti manāpacārinī. yaṁ rañño
piyaṁ, tadeva vadatīti piyavādinī.
idāni svāssā ācāro bhāvasuddhiyā eva, na sāṭheyyenāti dassetuṁ
taṁ kho panātiādimāha. tattha no aticaratīti na atikkamitvā carati, aññaṁ
purisaṁ cittenapi na patthetīti vuttaṁ hoti. tattha ye tassā ādimhi
"abhirūpā"tiādayo ante "pubbuṭṭhāyinī"tiādayo guṇā vuttā, te pakatiguṇā
eva. "atikkantā mānusaṁ vaṇṇan"tiādayo pana cakkavattino puññaṁ
upanissāya cakkaratanapātubhāvato paṭṭhāya purimakammānubhāvena nibbattantīti
veditabbā. abhirūpatādikāpi vā cakkaratanapātubhāvato paṭṭhāya sabbākāraparipūrā
jātā. tenāha evarūpaṁ itthiratanaṁ pātubhavatīti.
gahapatiratanavaṇṇanā
evaṁ pātubhūtaitthiratanassa pana rañño cakkavattissa dhanakaraṇīyānaṁ
kiccānaṁ yathāsukhappavattanatthaṁ gahapatiratanaṁ pātubhavati. so pakatiyāva mahābhogo

footnote: 1 sī. evarūpa...

page number: 166

mahābhogakule jāto rañño dhanarāsivaḍḍhako seṭṭhī gahapati hoti.
cakkaratanānubhāvasahitaṁ panassa kammavipākajaṁ dibbacakkhu pātubhavati, yena
antopaṭhaviyaṁ yojanabbhantare nidhiṁ passati. so taṁ sampattiṁ disvā tuṭṭhahadayo
gantvā rājānaṁ dhanena pavāretvā sabbāni dhanakaraṇīyāni sampādeti. tena
vuttaṁ puna caparaṁ bhikkhave .pe. evarūpaṁ gahapatiratanaṁ pātubhavatīti
pariṇāyakaratanavaṇṇanā
evaṁ pātubhūtagahapatiratanassa pana rañño cakkavattissa
sabbakiccasaṁvidhānasamatthaṁ pariṇāyakaratanaṁ pātubhavati. so rañño jeṭṭhaputtova hoti,
pakatiyā eva paṇḍito byatto medhāvī, rañño puññānubhāvaṁ nissāya panassa
attano kammānubhāvena paracittañāṇaṁ uppajjati. yena dvādasayojanāya
rājaparisāya cittavāraṁ 1- ñatvā rañño ahite hite ca vavatthapetuṁ samattho
hoti. sopi taṁ attano ānubhāvaṁ disvā tuṭṭhahadayo rājānaṁ sabbakiccānusārena 2-
pavāreti. tena vuttaṁ puna caparaṁ .pe. pariṇāyakaratanaṁ pātubhavatīti. tattha
ṭhapetabbaṁ ṭhapetunti tasmiṁ tasmiṁ ṭhānantare ṭhapetabbaṁ ṭhapetuṁ.
[259] samavepākiniyātiādi heṭṭhā vuttameva.
[260] kaṭaggahenāti jayaggāhena. mahantaṁ bhogakkhandhanti
ekappahāreneva dve vā tīṇi vā satasahassāni. kevalā paripūrā paṇḍitabhūmīti
paṇḍito tīṇi sucaritāni pūretvā sagge nibbattati, tato manussalokaṁ
āgacchanto kularūpabhogasampattiyaṁ nibbattati, tattha ṭhito tīṇi ca sucaritāni
pūretvā puna sagge nibbattatīti ayaṁ sakalā paripuṇṇā paṇḍitabhūmi. sesaṁ
sabbattha uttānamevāti.
papañcasūdaniyā majjhimanikāyaṭṭhakathāya
bālapaṇḍitasuttavaṇṇanā niṭṭhitā.
--------------

footnote: 1 chaßēéa. cittacāraṁ 2 cha. sabbakiccānusāsanena

page number: 167

10. devadūtasuttavaṇṇanā
[261] evamme sutanti devadūtasuttaṁ. tattha dve agārātiādi
assapurasutte vitthāritameva.
[262] nirayaṁ upapannāti bhagavā katthaci nirayato paṭṭhāya desanaṁ
devalokena osāpeti, katthaci devalokato paṭṭhāya nirayena osāpeti. sace
saggasampattiṁ vitthāretvā kathetukāmo hoti. nirayadukkhaṁ ekadesato katheti
tiracchānayonidukkhaṁ pettivisayadukkhaṁ manussalokasampattiṁ ekadesato katheti,
saggasampattimeva vitthāreti. sace nirayadukkhaṁ vitthāretvā kathetukāmo hoti,
devalokamanussalokesu sampattiṁ tiracchānayonipettivisayesu ca dukkhaṁ ekadesato
katheti, nirayadukkhameva vitthāreti. so imasmiṁ sutte nirayadukkhaṁ vitthāretukāmo,
tasmā devalokato paṭṭhāya desanaṁ nirayena osāpeti. devalokamanussalokasampattiyo
tiracchānayonipettivisayadukkhāni ca ekadesato kathetvā nirayadukkhameva
vitthārena kathetuṁ tamenaṁ bhikkhave nirayapālātiādimāha.
tattha ekacce therā "nirayapālā nāma natthi, yantarūpaṁ viya kammameva
kāraṇaṁ kāretī"ti vadanti. tesaṁ taṁ "atthi niraye nirayapālāti, āmantā,
atthi ca kāraṇikā"tiādinā nayena abhidhamme 1- paṭisedhitameva. yathā hi manussaloke
kammakaraṇakārakā 2- atthi, evameva niraye nirayapālā atthīti. yamassa raññoti
yamarājā nāma vemānikapetarājā, ekasmiṁ kāle dibbavimāne
dibbakapparukkhadibbauyyānadibbanāṭakādisampattiṁ anubhavati, ekasmiṁ kāle
kammavipākaṁ, dhammiko rājā. na cesa ekova hoti, catūsu pana dvāresu cattāro
janā honti. nāddasanti attano santike pesitassa kassaci devadūtassa abhāvaṁ
sandhāya evaṁ vadati. atha naṁ yamo "nāyaṁ bhāsitassa atthaṁ sallakkhetī"ti ñatvā
sallakkhāpetukāmo ambhotiādimāha.
jātidhammoti jātisabhāvo, aparimutto jātiyā, jāti nāma mayhaṁ
abbhantareyeva atthīti. 3- parato jarādhammotiādīsupi eseva nayo.

footnote: 1 abhi. ka. 37/1818/628 (syā) 2 ka. kammakaraṇakammakaraṇikā 3 ka. pavattatīti

page number: 168

[263] paṭhamaṁ devadūtaṁ samanuyuñjitvāti ettha daharakumāro atthato
evaṁ vadati nāma "passatha bho mayhampi tumhākaṁ viya hatthapādā atthi, sake
panamhi muttakarīse palipanno, attano dhammatāya uṭṭhahitvā nhāyituṁ na
sakkomi, ahaṁ kiliṭṭhagattomhi, nhāpetha manti vattumpi na sakkomi, jātitomhi
aparimuttatāya ediso jāto. na kho panāhameva, tumhepi jātito aparimuttāva.
yatheva hi mayhaṁ, evaṁ tumhākampi jāti āgamissati, iti tassā pure jātiyā
āgamanāva kalyāṇaṁ karothā"ti. tenesa devadūto nāma jāto, vacanattho pana
maghadevasutte vuttova.
dutiyaṁ devadūtanti etthāpi jarājiṇṇasatto atthato evaṁ vadati nāma
"passatha bho ahampi tumhe viya taruṇo ahosiṁ ūrubalabāhubalajavanasampanno,
tassa me tā balajavanasampattiyo antarahitā, vijjamānāpi me hatthapādā
hatthapādakiccaṁ na karonti, jarāyamhi 1- aparimuttatāya ediso jāto. na kho
panāhameva, tumhepi jarāya aparimuttāva. yatheva hi mayhaṁ, evaṁ tumhākampi
jarā āgamissati, iti tassā pure āgamanāva kalyāṇaṁ karothā"ti. tenesa
devadūto nāma jāto.
tatiyaṁ devadūtanti etthapi gilānasatto 2- atthato evaṁ vadati nāma
"passatha bho ahampi tumhe viya nirogo ahosiṁ, somhi etarahi byādhinā
abhihato 3- sake muttakarīse palipanno, uṭṭhātumpi na sakkomi, vijjamānāpi
me hatthapādā hatthapādakiccaṁ na karonti, byādhitomhi aparimuttatāya ediso
jāto. na kho panāhameva, tumhepi byādhito aparimuttāva. yatheva hi mayhaṁ,
evaṁ tumhākaṁ byādhi āgamissati, iti tassa pure āgamanāva kalyāṇaṁ
karothā"ti. tenesa devadūto nāma jāto.
[265] catutthaṁ devadūtanti ettha pana kammakaraṇā vā devadūtāti
kātabbā kammakāraṇikā vā. tattha pana kammakaraṇapakkhe dvattiṁsa tāva
kammakaraṇā atthato evaṁ vadanti nāma "mayaṁ nibbattamānā na rukkhe vā

footnote: 1 ma. jarāya 2 ma. gilānappatto 3 sī. abhibhūto

page number: 169

pāsāṇe vā nibbattāma, tumhādisānaṁ sarīre nibbattāma, iti amhākaṁ pure
nibbattitova kalyāṇaṁ karothā"ti. tenete devadūtā nāma jātā.
kammakāraṇikāpi atthato evaṁ vadanti nāma "mayaṁ dvattiṁsa kammakāraṇā
karontā na rukkhādīsu karoma, tumhādisesu sattesuyeva karoma, iti amhākaṁ
tumhesu pure kammakaraṇakaraṇatova 1- kalyāṇaṁ karothā"ti. tenetepi devadūtā
nāma jātā.
[266] pañcamaṁ devadūtanti ettha matakasatto atthato evaṁ vadati
nāma "passatha bho mamaṁ āmakasusāne chaḍḍitaṁ uddhumātakādibhāvappattaṁ,
maraṇatomhi aparimuttatāya ediso jāto. na kho panāhameva, tumhepi maraṇato
aparimuttāva. yatheva hi mayhaṁ evaṁ tumhākampi maraṇaṁ āgamissati, iti tassa
pure āgamanāva kalyāṇaṁ karothā"ti. tenesa devadūto nāma jāto.
imaṁ pana devadūtānuyogaṁ ko labhati, ko na labhatīti? yena tāva bahuṁ
pāpaṁ kataṁ, so gantvā niraye nibbattatiyeva. yena pana parittaṁ pāpakammaṁ
kataṁ, so labhati. yathā hi sabhaṇḍaṁ coraṁ gahetvā kattabbameva karonti,
na vinicchinanti. anuvijjitvā gahitaṁ pana vinicchayaṭṭhānaṁ nayanti, so
vinicchayaṁ labhati. evaṁsampadametaṁ. parittapāpakammā hi attano dhammatāyapi
saranti, sāriyamānāpi saranti.
tattha dīghajayantadamiḷo nāma attano dhammatāya sari. so kira damiḷo
sumanagirivihāre ākāsacetiyaṁ rattapaṭena pūjesi, atha niraye ussadasāmante
nibbatto aggijālasaddaṁ sutvāva attano pūjitapaṭaṁ anussari, so gantvā
sagge nibbatto. aparopi puttassa daharabhikkhuno khalisāṭakaṁ dento pādamūle
ṭhapesi, maraṇakālamhi paṭapaṭāti sadde nimittaṁ gaṇhi, sopi ussadasāmante
nibbatto jālasaddena taṁ sāṭakaṁ anussaritvā sagge nibbatto. evaṁ tāva
attano dhammatāya kusalakammaṁ saritvā sagge nibbattatīti.

footnote: 1 ma. kammakāraṇākaraṇatova

page number: 170

attano dhammatāya asarante pana pañca devadūte pucchati. tattha koci
paṭhamena devadūtena sarati, koci dutiyādīhi. yo pana pañcahipi na sarati,
taṁ yamo rājā sayaṁ sāreti. eko kira amacco sumanapupphakumbhena mahācetiyaṁ
pūjetvā yamassa pattiṁ adāsi, taṁ akusalakammena niraye nibbattaṁ yamassa
santikaṁ nayiṁsu. tasmiṁ pañcahipi devadūtehi kusale asarante yamo sayaṁ
olokento disvā "nanu tvaṁ mahācetiyaṁ sumanapupphakumbhena pūjetvā mayhaṁ
pattiṁ adāsī"ti sāresi, so tasmiṁ kāle saritvā devalokaṁ gato. yamo pana
sayaṁ oloketvāpi apassanto "mahādukkhaṁ nāma anubhavissati ayaṁ satto"ti
tuṇhī hoti.
[267] mahānirayeti avīcimahānirayamhi. kiṁ panassa pamāṇaṁ? abbhantaraṁ
āyāmena ca vitthārena ca yojanasataṁ hoti. lohapaṭhavī lohachadanaṁ ekekā ca
bhitti navanavayojanikā hoti. puratthimāya bhittiyā acci uṭṭhitā 1- pacchimaṁ
bhittiṁ gahetvā taṁ vinivijjhitvā parato yojanasataṁ gacchati. sesadisāsupi eseva
nayo. iti jālapariyantavasena āyāmavitthārato aṭṭhārasayojanādhikāni tīṇi
yojanasatāni, parikkhepato pana navayojanasatāni catupaññāsayojanāni, samantā
pana ussadehi saddhiṁ dasayojanasahassaṁ hoti.
[268] ubbhataṁ tādisameva hotīti ettha akkantapadaṁ yāva aṭṭhito
daḍḍhaṁ 2- uddharitumeva na sakkā. ayaṁ panettha attho:- heṭṭhato paṭṭhāya
ḍayhati, uparito paṭṭhāya jhāyati, 3- iti akkamanakāle ḍayhamānaṁ paññāyati,
uddharaṇakāle tādisameva, tasmā evaṁ vuttaṁ. bahusampattoti bahūni
vassasatavassasahassāni sampatto.
kasmā panesa narako avīcīti saṅkhaṁ gatoti. vīci nāma antaraṁ vuccati,
tattha ca aggijālānaṁ vā sattānaṁ vā dukkhassa vā antaraṁ natthi. tasmā
so avīcīti saṅkhaṁ gatoti. tassa hi puratthimabhittito jālā uṭṭhitā

footnote: 1 ma. uṭṭhahitvā 2 sī.,ka. daḷhaṁ 3 ma. jalati

page number: 171

saṁsibbamānā yojanasataṁ gantvā pacchimabhittiṁ vinivijjhitvā parato yojanasataṁ
gacchati. sesadisāsupi eseva nayo.
imesaṁ channaṁ jālānaṁ majjhe nibbatto devadatto, tassa
yojanasatappamāṇo attabhāvo, dve pādā yāva gopphakā lohapaṭhaviṁ paviṭṭhā,
dve hatthā yāva maṇibandhā lohabhittiyo paviṭṭhā, sīsaṁ yāva bhamukaṭṭhito
lohachadane paviṭṭhaṁ, adhobhāgena ekaṁ lohasūlaṁ pavisitvā kāyaṁ vinivijjhantaṁ
chadane paviṭṭhā, pācīnabhittito nikkhantasūlaṁ hadayaṁ vinivijjhitvā pacchimabhittiṁ
paviṭṭhaṁ, uttarabhittito nikkhantasūlaṁ phāsukā vinivijjhitvā dakkhiṇabhittiṁ
paviṭṭhaṁ. niccale tathāgatamhi aparaddhattā niccalova hutvā paccatīti kammasarikkhatāya
ediso jāto. evaṁ jālānaṁ nirantaratāya avīci nāma.
abbhantare panassa yojanasatike ṭhāne nāḷiyaṁ koṭṭetvā pūritapiṭṭhaṁ
viya sattā nirantarā, "imasmiṁ ṭhāne satto atthi, imasmiṁ natthī"ti na
vattabbaṁ, gacchantānaṁ ṭhitānaṁ nisinnānaṁ nipannānaṁ anto natthi, gacchantā
vā ṭhite vā nisinane vā nipanne vā aññamaññaṁ na bādhanti. evaṁ
sattānaṁ nirantarāya avīci.
kāyadvāre pana cha upekkhāsahagatāni cittāni uppajjanti, ekaṁ
dukkhasahagataṁ. evaṁ santepi yathā jivhagge cha madhubindūni ṭhapetvā ekasmiṁ
tambalohabindumhi ṭhapite anudahanabalavatāya tadeva paññāyati, itarāni
abbohārikāni honti, evaṁ anudahanabalavatāya dukkhamevettha nirantaraṁ,
itarāni abbohārikānīti. evaṁ dukkhassa nirantaratāya avīci.
[269] mahantoti yojanasatiko. so tattha patatīti eko pādo
mahāniraye hoti, eko gūthaniraye nipatati. sūcimukhāti sūcisadisamukhā, te
hatthigīvappamāṇā ekadoṇikanāvappamāṇā vā honti.
kukkulanirayoti yojanasatappamāṇova anto kūṭāgāramattavitaccitaṅgārapuṇṇo
ādittachārikanirayo, yattha patitapatitā kudrūsakarāsimhi khittaphālavāsisilādīni 1-
viya heṭṭhimatalameva gaṇhanti.

footnote: 1 ka. khittā sāsaparāsimhi siddhatthaphalādīni

page number: 172

āropentīti ayadaṇḍehi pothentā āropenti. tesaṁ ārohanakāle
te kaṇṭakā adhomukhā honti, orohanakāle uddhaṁmukhā.
vāteritānīti kammamayena vātena calitāni. hatthampi chindantīti phalake
maṁsaṁ viya koṭṭayamānāni chindanti. sace uṭṭhāya palāyati, ayopākāro
samuṭṭhahitvā parikkhipati, heṭṭhā khuradhārā samuṭṭhāti.
khārodakā nadīti vettaraṇī nāma tambalohanadī. tattha ayomayāni
kharavālikāpokkharapattāni, 1- heṭṭhā khuradhārā ubhosu tīresu vettalatā ca
kusatiṇāni ca. so tattha dukkhā tibbā kharāti so tattha uddhañca adho ca
vuyhamāno pokkharapattesu chijjati. siṅghāṭakasaṇṭhānāya kharavālikāya 2- kaṇṭakehi
vijjhiyati. khuradhārāhi phāliyati, ubhosu tīresu kusatiṇehi vilekhati. vettalatāhi
ākaḍḍhiyati, tikkhasattīhi phāliyati.
[270] tattena ayosaṅkunāti tena 3- jighacchitomhīti vutte mahantaṁ
lohapacchiṁ lohaguḷānaṁ pūretvā taṁ upagacchanti, so lohaguḷabhāvaṁ ñatvā
dante samphuseti. athassa te tattena ayosaṅkunā mukhaṁ vivaranti,
tambalohadhārehi mahantena lohakaṭāhena tambalohaṁ upanetvā evamevaṁ
karonti. puna mahānirayeti evaṁ pañcavidhabandhanato paṭṭhāya yāva tambalohapānā
tambalohapānato paṭṭhāya puna pañcavidhabandhanādīni kāretvā mahāniraye
pakkhipanti. tattha koci pañcavidhabandhaneneva muccati. koci dutiyena, koci
tatiyena, koci tambalohapānena muccati, kamme pana aparikkhīṇe puna
mahāniraye pakkhipanti.
idaṁ pana suttaṁ gaṇhanto eko daharabhikkhu "bhante ettakaṁ dukkhaṁ
anubhavitasattaṁ 4- punapi mahāniraye pakkhipantī"ti āha. āma āvuso kamme
aparikkhīṇe punappunaṁ evaṁ karontīti. tiṭṭhatu bhante uddeso, kammaṭṭhānameva
kathethāti kammaṭṭhānaṁ kathāpetvā sotāpanno hutvā āgamma uddesaṁ

footnote: 1 sī. ayomayā khāravalliyā..., ma. ayomayāni khuravallika...
footnote: 2 sī. khāravallikāya, ma. kharavālukāya 3 sī. tenahi 4 ma. anubhavitabbaṁ

page number: 173

aggahesi. aññesampi imasmiṁ padese uddesaṁ ṭhapetvā arahattaṁ pattānaṁ
gaṇanā natthi. sabbabuddhānañcetaṁ suttaṁ avijahitameva hoti.
[271] hīnakāyūpagāti hīnakāyaṁ upagatā hutvā. upādāneti
taṇhādiṭṭhiggahaṇe. jātimaraṇasambhaveti jātiyā ca maraṇassa ca kāraṇabhūte. anupādāti
catūhi upādānehi anupādiyitvā. jātimaraṇasaṅkhayeti jātimaraṇasaṅkhayasaṅkhāte 1-
nibbāne vimuccanti.
diṭṭhadhammābhinibbutāti diṭṭhadhamme imasmiṁyeva attabhāve
sabbakilesanibbānena nibbutā. sabbadukkhaṁ upaccagunti sabbadukkhātikkantā nāma
honti.
papañcasūdaniyā majjhimanikāyaṭṭhakathāya
devadūtasuttavaṇṇanā niṭṭhitā.
tatiyavaggavaṇṇanā niṭṭhitā.
------------

footnote: 1 ma. jātiyā maraṇassa khayasaṅkhāte

page number: 174

4. vibhaṅgavagga
1. bhaddekarattasuttavaṇṇanā
[272] evamme sutanti bhaddekarattasuttaṁ. tattha bhaddekarattassāti
vipassanānuyogasamannāgatattā bhaddakassa ekarattassa. uddesanti mātikaṁ.
vibhaṅganti vitthārabhājanīyaṁ.
atītanti atīte pañcakkhandhe. nānvāgameyyāti taṇhādiṭṭhīhi
nānugaccheyya. nappaṭikaṅkheti taṇhādiṭṭhīhi na pattheyya. yadatītanti idamettha
kāraṇavacanaṁ. yasmā yaṁ atītaṁ, taṁ pahīnaṁ niruddhaṁ atthaṅgataṁ, tasmā taṁ puna
nānugaccheyya. yasmā ca yaṁ anāgataṁ, taṁ appattaṁ ajātaṁ anibbattaṁ, tasmā
tampi na pattheyya.
tattha tatthāti paccuppannampi dhammaṁ yattha yattheva uppanno, tattha
tattheva ca naṁ aniccānupassanādīhi sattahi anupassanāhi yo vipassati,
araññādīsu vā tattha tattheva vipassati. asaṁhīraṁ asaṅkuppanti idaṁ
vipassanāpaṭivipassanādassanatthaṁ vuttaṁ. vipassanā hi rāgādīhi na saṁhīrati na
saṅkuppatīti asaṁhīraṁ asaṅkuppaṁ, taṁ anubrūhaye, vaḍḍheyya, paṭivipasseyyāti
vuttaṁ hoti. atha vā nibbānaṁ rāgādīhi na saṁhīrati na saṅkuppatīti asaṁhīraṁ
asaṅkuppaṁ. taṁ vidvā paṇḍito bhikkhu anubrūhaye, punappunaṁ tadārammaṇaṁ taṁ
phalasamāpattiṁ appento vaḍḍheyyāti attho.
tassa pana anubrūhantassa atthāya:- ajjeva kiccamātappanti
kilesānaṁ ātāpanaparitāpanena ātappanti laddhanāmaṁ vīriyaṁ ajjeva kātabbaṁ.
ko jaññā maraṇaṁ suveti sve jīvitaṁ vā maraṇaṁ vā ko jānāti. ajjeva
dānaṁ vā karissāmi, sīlaṁ vā rakkhissāmi, aññataraṁ vā pana kusalaṁ karissāmīti
hi "ajja tāva papañco atthi, sve vā punadivase vā karissāmī"ti cittaṁ
anuppādetvā ajjeva karissāmīti evaṁ vīriyaṁ kātabbanti dasseti. mahāsenenāti

page number: 175

aggivisasatthādīni hi anekāni maraṇakāraṇāni tassa senā, tāya mahatiyā
senāya vasena mahāsenena evarūpena maccunā saddhiṁ "katipāhaṁ tāva āgamehi,
yāvāhaṁ buddhapūjādiṁ attano avassayakammaṁ karomī"ti evaṁ mittasanthavākārasaṅakhāto 1-
vā, "idaṁ sataṁ vā sahassaṁ vā gahetvā katipāhaṁ āgamehī"ti
evaṁ lañcānuppadānasaṅkhāto vā, "iminā 2- balarāsinā paṭibāhissāmī"ti evaṁ
balarāsisaṅkhāto vā saṅgaro natthi. saṅgaroti hi mittasanthavākāralañcānuppadānabala-
rāsīnaṁ nāmaṁ, tasmā ayamattho vutto.
atanditanti analasaṁ uṭṭhāhakaṁ. evaṁ paṭipannattā bhaddo ekaratto
assāti bhaddekaratto. iti taṁ evaṁ paṭipannaṁ puggalaṁ "bhaddekaratto ayan"ti
rāgādīnaṁ santatāya santo buddhamuni ācikkhati.
[273] evaṁrūpotiādīsu kāḷopi samāno indanīlamaṇivaṇṇo ahosinti
vā evaṁ manuññarūpavaseneva evaṁrūpo ahosiṁ. kusalasukhasomanassavedanāvaseneva
evaṁvedano. taṁsampayuttānaṁyeva saññādīnaṁ vasena evaṁsañño evaṁsaṅkhāro
evaṁviññāṇo ahosiṁ atītamaddhānanti.
tattha nandiṁ samanvānetīti tesu rūpādīsu taṇhaṁ samanvāneti
anupavatteti. hīnarūpādivasena pana evaṁrūpo ahosiṁ .pe. evaṁviññāṇo
ahosinti na maññati.
nandiṁ na samanvānetīti taṇhaṁ vā taṇhāsampayuttadiṭṭhiṁ vā nānupavattayati.
[274] evaṁrūpo siyantiādīsupi paṇītamanuññarūpādivaseneva 3-
taṇhādiṭṭhipavattasaṅkhātā nandisamanvānayanāva veditabbā.
[275] kathañca bhikkhave paccuppannesu dhammesu saṁhīratīti idaṁ
"paccuppannañca yo dhammaṁ, tattha tattha vipassati. asaṁhīraṁ asaṅkuppan"ti
uddesassa niddesatthaṁ vuttaṁ. kāmañcettha "kathañca bhikkhave paccuppannaṁ
dhammaṁ na vipassatī"tiādi vattabbaṁ siyā, yasmā pana asaṁhīrāti ca asaṅkuppāti

footnote: 1 ma. mittasanthavakaraṇa.... 2 chaßēéa. imināhaṁ 3 chaßēéa. taṁmanuñña,...

page number: 176

ca vipassanā vuttā, tasmā tassā eva abhāvañca bhāvañca dassetuṁ saṁhīratīti
mātikaṁ uddharitvā vitthāro vutto. tattha saṁhīratīti vipassanāya abhāvato
taṇhādiṭṭhīhi ākaḍḍhiyati. na saṁhīratīti vipassanāya bhāvena taṇhādiṭṭhīhi na
ākaḍḍhiyati. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
bhaddekarattasuttavaṇṇanā niṭṭhitā.
-----------
2. ānandabhaddekarattasuttavaṇṇanā
[276] evamme sutanti ānandabhaddekarattasuttaṁ. tattha paṭisallānā
vuṭṭhitoti phalasamāpattito vuṭṭhito. ko nu kho bhikkhaveti jānantova
kathāsamuṭṭhāpanatthaṁ pucchi.
[278] sādhu sādhūti therassa sādhukāramadāsi. sādhu kho tvanti
parimaṇḍalehi padabyañjanehi suparisuddhehi 1- kathitattā desanaṁ pasaṁsanto āha.
sesaṁ sabbattha uttānamevāti,
papañcasūdaniyā majjhimanikāyaṭṭhakathāya
ānandabhaddekarattasuttavaṇṇanā niṭṭhitā.
------------
3. mahākaccānabhaddekarattasuttavaṇṇanā
[279] evamme sutanti mahākaccānabhaddekarattasuttaṁ. tattha
tapodārāmeti tapodassa 2- tattodakassa rahadassa vasena evaṁladdhanāme ārāme.
vebhārapabbatassa kira heṭṭhā bhūmaṭṭhakanāgānaṁ pañcayojanasatikaṁ nāgabhavanaṁ
devalokasadisaṁ maṇimayena talena ārāmauyyānehi ca samannāgataṁ, tattha nāgānaṁ

footnote: 1 chaßēéa. parisuddhehi 2 chaßēéa. tapodassāti pāṭho na dissati

page number: 177

kīḷanaṭṭhāne mahāudakarahado, tato tapodā nāma nadī sandati kuthitā
uṇhodakā. kasmā pana sā edisā jātā? rājagahaṁ kira parivāretvā
mahāpetaloko, tattha dvinnaṁ mahālohakumbhinirayānaṁ antare ayaṁ tapodā
āgacchati, tasmā sā kuthitā sandati. vuttamapi cetaṁ "yatāyaṁ bhikkhave tapodā
sandati, so daho acchodako sītodako sātodako setodako suppatittho
ramaṇīyo pahūtamacchakacchapo, cakkamattāni ca padumāni pupphanti. apicāyaṁ bhikkhave
tapodā dvinnaṁ mahānirayānaṁ antarikāya āgacchati, tenāyaṁ tapodā kuthitā
sandatī"ti. 1- imassa pana ārāmassa abhisammukhaṭṭhāne tato mahāudakarahado
jāto, tassa nāmavasenāyaṁ vihāro tapodārāmoti vuccati.
[280] samiddhīti tassa kira therassa attabhāvo samiddho abhirūpo
pāsādiko, tasmā samiddhitveva saṅkhaṁ gato. ādibrahmacariyakoti
maggabrahmacariyassa ādi pubbabhāga paṭipattibhūto. idaṁ vatvāna sugato
uṭṭhāyāsanātiādi madhupiṇḍikasutte 2- vuttanayeneva vitthāretabbaṁ.
[282] iti me cakkhunti imasmiṁ kira sutte bhagavā
dvādasāyatanavaseneva mātikaṁ ṭhapesi. theropi "bhagavatā heṭṭhā dvīsu, upari catutthe
cāti imesu tīsu suttesu pañcakkhandhavasena mātikā ca vibhaṅgo ca kato, idha pana
dvādasāyatanavaseneva vibhajanatthaṁ mātikā ṭhapitā"ti nayaṁ paṭilabhitvā evamāha.
imaṁ pana nayaṁ labhantena therena bhāriyaṁ kataṁ, apade padaṁ dassitaṁ, ākāse
padaṁ kataṁ, tena naṁ bhagavā imameva suttaṁ sandhāya "etadaggaṁ bhikkhave mama
sāvakānaṁ bhikkhūnaṁ saṅkhittena bhāsitassa vitthārena atthaṁ vibhajantānaṁ yadidaṁ
mahākaccāno"ti 2- etadagge ṭhapesi. ettha pana cakkhūti cakkhupasādo. rūpāti
catusamuṭṭhānikā rūpā. iminā nayena sesāyatanānipi veditabbāni. viññāṇanti
nikantiviññāṇaṁ. tadabhinandatīti taṁ cakkhuñceva rūpaṁ ca taṇhādiṭṭhivasena
abhinandati. anvāgametīti taṇhādiṭṭhīhi anugacchati.

footnote: 1 vi mahāvi. 1/231/164 2 ma. mū. 12/199/168 3 aṅ. ekaka. 20/197/23

page number: 178

iti me mano ahosi atītamaddhānaṁ iti dhammāti ettha pana
manoti bhavaṅgacittaṁ. dhammāti tebhūmakadhammārammaṇaṁ.
[283] paṇidahatīti patthanāvasena ṭhapesi. paṇidhānapaccayāti
patthanāṭṭhapanakāraṇā. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
mahākaccānabhaddekarattasuttavaṇṇanā niṭṭhitā.
-----------
4. lomasakaṅgiyabhaddekarattasuttavaṇṇanā
[286] evamme sutanti lomasakaṅgiyabhaddekarattasuttaṁ. tattha
lomasakaṅgiyoti aṅgatthero kira nāmesa, kāyassa pana īsakalomasākāratāya
lomasakaṅgiyoti pākaṭo jāto. candano devaputtoti kassapasammāsambuddhakāle
kiresa candano nāma upāsako aḍḍho mahaddhano tīṇi ratanāni catūhi
paccayehi pūjetvā devaloke nibbatto, purimanāmena candano devaputtotveva
saṅkhaṁ gato. paṇḍukambalasilāyanti rattakambalasilāyaṁ. tassā kira rattakambalasseva
jayasumanapuppharāsi viya vaṇṇo, tasmā "paṇḍukambalasilā"ti vuccati.
kadā pana ca tattha bhagavā vihāsīti? bodhipattito sattame
saṁvacchare sāvatthiyaṁ āsāḷhīmāsapuṇṇamāya dvādasayojanāya parisāya majjhe
yamakapāṭihāriyaṁ katvā oruyha gaṇḍāmbarukkhamūle 1- paññattabuddhāsane
nisīditvā dhammadesanāya mahājanaṁ mahāviduggato uddharetvā buddhā nāma
yasmā pāṭihāriyaṁ katvā manussapathe na vasanti, tasmā passamānasseva tassa
janassa padavītikkamaṁ katvā tāvatiṁsabhavane pāricchattakamūle paṇḍukambalasilāyaṁ
vassaṁ upagato, tasmiṁ samaye vihāsi.
tatra bhagavāti tatra viharanto bhagavā yebhuyyena dasahi cakkavāḷasahassehi
sannipatitāhi devatāhi parivuto mātaraṁ kāyasakkhiṁ katvā abhidhammapiṭakaṁ

footnote: 1 chaßēéa. kaṇḍambarukkhamūle

page number: 179

kathento gambhīraṁ nipuṇaṁ tilakkhaṇāhataṁ rūpārūpaparicchedakathaṁ paṭivijjhituṁ
asakkontānaṁ devānaṁ saṁvegajananatthaṁ antarantarā bhaddekarattassa uddesañca
vibhaṅgañca abhāsi. tatrāyaṁ devaputto uggaṇhanto imā gāthāyo saddhiṁ
vibhaṅgena uggaṇhi, devattassa 1- pana pamādādhiṭṭhānattā dibbehi ārammaṇehi
nippīḷiyamāno anupubbena suttaṁ sammuṭṭho gāthāmattameva dhāresi. tenāha
"evaṁ kho ahaṁ bhikkhu dhāremi bhaddekarattiyo gāthā"ti.
uggaṇhāhi tvantiādīsu tuṇhībhūto nisīditvā suṇanto uggaṇhāti
nāma, vācāya sajjhāyaṁ karonto pariyāpuṇāti nāma, aññesaṁ vācento
dhāreti nāma. sesamettha uttānamevāti.
papañcasūdaniyā majjhimanikāyaṭṭhakathāya
lomasakaṅgiyabhaddekarattasuttavaṇṇanā niṭṭhitā.
---------
5. cūḷakammavibhaṅgasuttavaṇṇanā
[289] evamme sutanti cūḷakammavibhaṅgasuttaṁ. tattha subhoti so kira
dassanīyo ahosi pāsādiko tenassa aṅgasubhatāya subhotveva nāmaṁ akaṁsu.
māṇavoti pana taṁ taruṇakāle vohariṁsu, so mahallakakālepi teneva
vohārena vohariyati. todeyyaputtoti todeyyassa nāma pasenadirañño
purohitabrāhmaṇassa putto. so kira sāvatthiyā avidūre tudigāmo nāma
atthi, tassa adhipatittā todeyyoti saṅkhaṁ gato. mahādhano pana hoti
sattāsītikoṭivibhavo paramamaccharī, "dadato bhogānaṁ aparikkhayo nāma natthī"ti
cintetvā kassaci kiñci na deti. vuttampi cetaṁ:-
"añjanānaṁ khayaṁ disvā vammikānañca sañcayaṁ
madhūnañca samāhāraṁ paṇḍito gharamāvase"ti.

footnote: 1 sī., ka. devaputtassa

page number: 180

evaṁ adānameva sikkhāpesi. dhuravihāre vasato sammāsambuddhassa
yāgūḷuṅkamattaṁ vā bhattakaṭacchumattaṁ vā adatvā dhanalobhena kālaṁ katvā
tasmiṁyeva ghare sunakho hutvā nibbatto. subho taṁ sunakhaṁ ativiya piyāyati,
attano bhuñjanakabhattaṁyeva bhojeti, ukkhipitvā varasayane sayāpesi. atha bhagavā
ekadivasaṁ paccūsasamaye lokaṁ volokento taṁ sunakhaṁ disvā "todeyyabrāhmaṇo
dhanalobhena attanova ghare sunakho hutvā nibbatto, ajja mayi subhassa gharaṁ
gate maṁ disvā sunakho bhukkāraṁ karissati, athassāhaṁ ekaṁ vacanaṁ vakkhāmi, so
`jānāti maṁ samaṇo gotamo'ti gantvā uddhanaṭṭhāne 1- nipajjissati. tatonidānaṁ
subhassa mayā saddhiṁ eko kathāsallāpo bhavissati, so dhammaṁ sutvā saraṇesu
patiṭṭhahissati, sunakho pana kālaṁ katvā niraye nibbattissatī"ti imaṁ māṇavassa
saraṇesu patiṭṭhānabhāvaṁ ñatvā bhagavā taṁ divasaṁ sarīrapaṭijagganaṁ katvā ekatova
gāmaṁ pavisitvā nikkhante māṇave taṁ gharaṁ piṇḍāya pāvisi.
sunakho bhagavantaṁ disvā bhukkāraṁ karonto bhagavato samīpaṁ gato, tato
naṁ bhagavā etadavoca "todeyya tvaṁ pubbepi maṁ bho bhoti paribhavitvā sunakho
jāto, idānipi bhukkāraṁ katvā avīciṁ gamissasī"ti. sunakho taṁ sutvā "jānāti
maṁ samaṇo gotamo"ti vippaṭisārī hutvā gīvaṁ onāmetvā uddhanantare 2-
chārikāyaṁ nipanno. manussā ukkhipitvā varasayane sayāpetuṁ nāsakkhiṁsu. subho
āgantvā "kenāyaṁ sunakho sayanā oropito"ti āha. manussā na kenacīti
vatvā taṁ pavattiṁ ārocesuṁ. māṇavo sutvā "mama pitā brahmaloke nibbatto,
todeyyo nāma sunakho natthi. samaṇo pana gotamo pitaraṁ sunakhaṁ karoti, yaṁ
kiñci esa mukhāruḷhaṁ bhāsatī"ti kujjhitvā bhagavantaṁ musāvādena niggahetukāmo
vihāraṁ gantvā taṁ pavattiṁ pucchi.
bhagavāpissa tatheva vatvā avisaṁvādanatthaṁ āha "atthi pana te māṇava
pitarā anakkhātaṁ dhanan"ti. atthi bho gotama satasahassagghanikā suvaṇṇamālā
satasahassagghanikā suvaṇṇapādukā satasahassagghanikā suvaṇṇapāti satasahassañca

footnote: 1 sī. uddhanadvāre 2 ma. uddhanaṭṭhāne

page number: 181

kahāpaṇanti. gaccha taṁ 1- sunakhaṁ appodakapāyāsaṁ bhojāpetvā sayane āropetvā
īsakaṁ niddaṁ okkantakāle puccha, sabbante ācikkhissati. atha naṁ jānenyāsi
"pitā me eso"ti. māṇavo "sace saccaṁ bhavissati, dhanaṁ lacchāmi, no ce,
samaṇaṁ gotamaṁ musāvādena niggaṇhissāmī"ti dvīhipi kāraṇehi 2- tuṭṭho gantvā
tathā akāsi. sunakho "ñātomhi iminā"ti roditvā huṁ hunti karonto
dhananidhānaṭṭhānaṁ gantvā pādena paṭhaviṁ khanitvā saññaṁ adāsi, māṇavo dhanaṁ
gahetvā "bhavapaṭicchannaṁ nāma evaṁ sukhumaṁ paṭisandhiantaraṁ pākaṭaṁ samaṇassa
gotamassa, addhā esa sabbaññū"ti bhagavati pasannacitto cuddasapañhe
abhisaṅkhari. aṅgavijjāpāṭhako kiresa, tenassa etadahosi "idaṁ dhammapaṇṇākāraṁ
gahetvā samaṇaṁ gotamaṁ pañhe pucchissāmī"ti. dutiyagamanena yena bhagavā
tenupasaṅkami, tena puṭṭhapañhe pana bhagavā ekappahāreneva te vissajjento
kammassakātiādimāha.
tattha kammaṁ etesaṁ sakaṁ attano bhaṇḍakanti kammassakā. kammassa
dāyādāti kammadāyādā, kammaṁ etesaṁ dāyajjaṁ bhaṇḍakanti attho. kammaṁ
etesaṁ yoni kāraṇanti kammayonī. kammaṁ etesaṁ bandhūti kammabandhū,
kammañātakāti attho. kammaṁ etesaṁ paṭissaraṇaṁ patiṭṭhāti kammapaṭisaraṇā. yadidaṁ
hīnappaṇītatāyāti yaṁ idaṁ "tvaṁ hīno bhava, tvaṁ paṇīto, tvaṁ appāyuko bhava,
tvaṁ dīghāyuko .pe. tvaṁ duppañño bhava, tvaṁ paññavā"ti evaṁ hīnappaṇītatāya
vibhajanaṁ, taṁ na añño koci karoti, kammameva evaṁ satte vibhajatīti attho.
na māṇavo kathitassa atthaṁ sañjānāsi, ghanadussapaṭṭenassa mukhaṁ bandhitvā madhuraṁ
purato ṭhapitaṁ viya ahosi. mānanissito kiresa paṇḍitamānī, attanā samaṁ na
passati. 3- athassa 4- "kiṁ samaṇo gotamo katheti, yamahaṁ jānāmi, tadeva kathetīti
ayaṁ māno mā ahosī"ti mānabhañjanatthaṁ bhagavā "āditova duppaṭivijjhaṁ
katvā kathessāmi, tato `nāhaṁ bho gotama jānāmi, vitthārena me pākaṭaṁ

footnote: 1 ma. gaccha tvaṁ 2 ma. dvīhākārehi 3 sī. attanā samanupassati
footnote: 4 tenassa (?)

page number: 182

katvā kathethā'ti maṁ yācissati, athassāhaṁ yācitakāle kathessāmi, evaṁ cassa
sātthakaṁ bhavissatī"ti duppaṭivijjhaṁ katvā kathesi.
idāni so attano appaṭividdhabhāvaṁ pakāsento na kho ahantiādimāha.
[290] samattenāti paripuṇṇena. samādinnenāti gahitena parāmaṭṭhena.
appāyukasaṁvattanikā esā māṇava paṭipadā yadidaṁ pāṇātipātīti yaṁ idaṁ
pāṇātipātakammaṁ, esā appāyukasaṁvattanikā paṭipadāti.
kathaṁ panesā appāyukataṁ karoti? cattāri hi kammāni upapīḷakaṁ
upacchedakaṁ janakaṁ upatthambhakanti. balavakammena hi nibbattaṁ pavatte upapīḷakaṁ
āgantvā atthato evaṁ vadati nāma "sacāhaṁ paṭhamataraṁ jāneyyaṁ, na te idha
nibbattituṁ dadeyyaṁ, catūsuyeva taṁ apāyesu nibbattāpeyyaṁ. hotu, tvaṁ yattha
katthaci nibbatto, 1- ahaṁ upapīḷakakammaṁ nāma taṁ pīḷitvā nirojaṁ niyūsaṁ kasaṭaṁ
karissāmī"ti. tato paṭṭhāya taṁ tādisaṁ karoti. kiṁ karoti? parissayaṁ upaneti,
bhoge vināseti.
tattha dārakassa mātukucchiyaṁ nibbattakālato paṭṭhāya mātu assādo 2-
vā sukhaṁ vā na hoti, mātāpitūnaṁ pīḷāva uppajjati. evaṁ parissayaṁ upaneti.
dārakassa pana mātukucchimhi nibbattakālato paṭṭhāya gehe bhogā udakaṁ
patvā loṇaṁ viya rājādīnaṁ vasena nassanti, kumbhadohanadhenuyo khīraṁ na denti,
sūratā goṇā 3- caṇḍā honti, kāṇā honti, khujjā honti, gomaṇḍale
rogo patati, dāsādayo vacanaṁ na karonti, vāpitaṁ sassaṁ na jāyati, gehagataṁ
gehe, araññagataṁ araññe nassati, anupubbena ghāsacchādanamattaṁ dullabhaṁ hoti,
gabbhaparihāro na hoti, vijātakāle mātuthaññaṁ chijjati, dārako parihāraṁ
alabhanto pīḷito nirojo niyūso kasaṭo hoti idaṁ upapīḷakakammaṁ nāma.
dīghāyukakammena pana nibbattassa upacchedakakammaṁ āgantvā āyuṁ
chindati. yathā hi puriso aṭṭhusabhagamanaṁ katvā saraṁ khipeyya, tamañño dhanuto
vimuttamattaṁ muggarena paharitvā tattheva pāteyya, evaṁ dīghāyukakammena

footnote: 1 ma. nibbattaṁ, cha. nibbattaṁ 2 sī. assāso 3 ma. sudantagoṇā

page number: 183

nibbattassa upacchedakakammaṁ āyuṁ chindati. kiṁ karoti? corānaṁ 1- aṭaviṁ
paveseti, vālamacchodakaṁ otāreti, aññataraṁ vā pana saparissayaṭṭhānaṁ
upaneti, idaṁ upacchedakakammaṁ nāma, "upaghāṭakan"tipi etasseva nāmaṁ.
paṭisandhinibbattakaṁ pana kammaṁ janakakammaṁ nāma. appabhogakulādīsu
nibbattassa bhogasampadādikaraṇena upatthambhakakammaṁ upatthambhakakammaṁ nāma.
imesu catūsu purimāni dve akusalāneva, janakaṁ kusalampi akusalampi,
upatthambhakaṁ kusalameva. tattha pāṇātipātakammaṁ upacchedakakammena
appāyukasaṁvattanikaṁ hoti. pāṇātipātinā vā kataṁ kusalakammaṁ uḷāraṁ na hoti,
dīghāyukaṁ paṭisandhiṁ janetuṁ na sakkoti. evaṁ pāṇātipāto appāyukasaṁvattaniko
hoti. paṭisandhimeva vā niyāmetvā appāyukaṁ karoti, sanniṭṭhānacetanāya vā
niraye nibbattati, pubbāparacetanāhi vuttanayena appāyuko hoti.
dīghāyukasaṁvattanikā esā māṇava paṭipadāti ettha parittakammenapi
nibbattaṁ pavatte etaṁ pāṇātipātā viratikammaṁ āgantvā atthato evaṁ
vadati nāma "sacāhaṁ paṭhamataraṁ jāneyyuṁ, na te idha nibbattituṁ dadeyyuṁ,
devalokeyeva taṁ nibbattāpeyyaṁ. hotu, tvaṁ yattha katthaci nibbatto ahaṁ
upatthambhakakammaṁ nāma thambhaṁ te karissāmī"ti upatthambhaṁ karoti, kiṁ karoti?
parissayaṁ nāseti, bhoge uppādeti.
tattha dārakassa mātukucchiyaṁ nibbattakālato paṭṭhāya mātāpitūnaṁ
sukhameva sātameva hoti. yepi pakatiyā manussāmanussaparissayā 2- honti, te
sabbe apagacchanti. evaṁ parissayaṁ nāseti. dārakassa pana mātukucchimhi
nibbattakālato paṭṭhāya gehe bhogānaṁ pamāṇaṁ na hoti, nidhikumbhiyo puratopi
pacchatopi gehaṁ pavattamānā pavisanti. mātāpitaro parehi ṭhapitadhanassāpi
sammukhībhāvaṁ gacchanti. dhenuyo bahukhīrā honti, goṇā sukhasīlā honti,
vappaṭṭhāne sassāni sampajjanti, vaḍḍhiyā vā sampayuttaṁ, tāvakālikaṁ vā
dinnaṁ dhanaṁ acoditā sayameva āharitvā denti, dāsādayo suvacā honti,

footnote: 1 sī. corāṭaviṁ 2 sī. manussānaṁ parissayā, ma. manussānaṁ manussaparissayā

page number: 184

kammantā na parihāyanti, dārako gabbhato paṭṭhāya parihāraṁ labhati, komārikavejjā
sannipatitāva honti. gahapatikule jāto seṭṭhiṭṭhānaṁ, amaccakulādīsu jāto
senāpatiṭṭhānādīni labhati. evaṁ bhoge uppādeti. so aparissayo sabhogo
ciraṁ jīvatīti. evaṁ apāṇātipātakammaṁ dīghāyukasaṁvattanikaṁ hoti.
apāṇātipātinā vā kataṁ aññampi kusalaṁ uḷāraṁ hoti, dīghāyukapaṭisandhiṁ
janetuṁ sakkoti, evampi dīghāyukasaṁvattanikaṁ hoti. paṭisandhimeva vā niyāmetvā
dīghāyukaṁ karoti. sanniṭṭhānacetanāya vā devaloke nibbattati, pubbāparacetanāhi
vuttanayena dīghāyuko hoti. iminā nayena sabbapañhavissajjanesu
attho veditabbo.
viheṭhanakammādīnipi hi pavatte āgantvā atthato tatheva vadamānāni viya
upapīḷanena nibbhogataṁ āpādetvā paṭijagganaṁ alabhantassa roguppādanādīhi
vā, viheṭhakādīhi katassa kusalassa anuḷāratāya vā, āditova paṭisandhiniyāmanena
vā, vuttanayeneva pubbāparacetanāvasena vā bahvābādhatādīni
karonti, apāṇātipāto viya ca aviheṭhanādīnipi appābādhatādīnīti.
[293] ettha pana issāmanakoti issāsampayuttacitto. upadussatīti
issāvaseneva upakkosanto dussati. issaṁ bandhatīti yavakalāpaṁ bandhanto
viya yathā na nassati, evaṁ bandhitvā viya ṭhapeti. appesakkhoti apparivāro,
rattiṁ khitto viya saro na paññāyati, ucchiṭṭhahattho nisīditvā udakadāyakampi
na labhati.
[294] na dātā hotīti macchariyavasena na dātā hoti. tena
kammenāti tena macchariyakammena.
[295] abhivādetabbanti abhivādanārahaṁ buddhaṁ vā paccekabuddhaṁ vā
ariyasāvakaṁ vā. paccuṭṭhātabbādīsupi eseva nayo. imasmiṁ pana pañhavissajjane
upapīḷakaupatthambhakakammāni na gahetabbāni. na hi pavatte nīcakulinaṁ vā
uccākulinaṁ vā sakkā kātuṁ, paṭisandhiṁyeva pana niyametvā nīcakuliyaṁ kammaṁ
nīcakule nibbatteti, uccākuliyaṁ kammaṁ uccākule.

page number: 185

[296] na paripucchitā hotīti ettha pana aparipucchanena niraye
na nibbattati. aparipucchako pana "idaṁ kātabbaṁ, idaṁ na kātabban"ti na
jānāti, ajānanto kātabbaṁ na karoti, akātabbaṁ karoti. tena niraye
nibbattati, itaro sagge. iti kho māṇava .pe. yadidaṁ hīnappaṇītatāyāti
satthā desanaṁ yathānusandhiṁ pāpesi. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
cūḷakammavibhaṅgasuttavaṇṇanā niṭṭhitā.
subhasuttantipi vuccati.
----------
6. mahākammavibhaṅgasuttavaṇṇanā
[298] evamme sutanti mahākammavibhaṅgasuttaṁ. tattha moghanti tucchaṁ
aphalaṁ. saccanti tathaṁ bhūtaṁ. idañca etena na sammukhā sutaṁ. upālisutte 1-
pana "manokammaṁ mahāsāvajjataraṁ paññapemi pāpassa kammassa kiriyāya
pāpassa kammassa pavattiyā, no tathā kāyakammaṁ no tathā vacīkamman"ti
bhagavatā vuttaṁ atthi, sā kathā titthiyānaṁ antare pākaṭā jātā, taṁ
gahetvā esa vadati. atthi ca sā samāpattīti idaṁ "kathaṁ nu kho bho
abhisaññānirodho hotī"ti poṭṭhapādasutte 2- uppannaṁ abhisaññānirodhakathaṁ
sandhāya vadati. na kiñci vediyatīti ekavedanampi na vediyati. atthi ca
khoti thero nirodhasamāpattiṁ sandhāya anujānāti. parirakkhitabbanti garahato
mocanena rakkhitabbaṁ. sañcetanā assa atthīti sañcetanikaṁ, sābhisandhikaṁ
sañcetanikakammaṁ katvāti attho. dukkhaṁ soti thero "akusalameva sandhāya
paribbājako pucchatī"ti saññāya evaṁ vadati.
dassanampi kho ahanti bhagavā caturaṅgepi andhakāre samantā
yojanaṭṭhāne tilamattampi saṅkhāraṁ maṁsacakkhunāva passati, ayañca paribbājako

footnote: 1 maßēéa. 13/57/39 2 dī.sī. 9/411/177

page number: 186

na dūre gāvutamattabbhantare vasati, kasmā bhagavā evamāhāti? samāgamadassanaṁ
sandhāyevamāha.
[299] udāyīti loludāyī. 1- taṁ dukkhasminti sabbantaṁ dukkhameva. iti
imaṁ vaṭṭadukkhaṁ kilesadukkhaṁ saṅkhāradukkhaṁ sandhāya "sace bhāsitaṁ bhaveyya
bhagavā"ti vuccati.
[300] ummaṅganti pañhāummaṅgaṁ. 2- ummujjamānoti sīsaṁ nīharamāno.
ayoniso ummujjissatīti anupāyena sīsaṁ nīharissati. idañca pana bhagavā
jānanto neva dibbacakkhunā na cetopariyañāṇena na sabbaññutañāṇena ca
jāni, adhippāyeneva pana aññāsi. kathentassa hi pana adhippāyo nāma
suvijāno hoti, kathetukāmo gīvaṁ paggaṇhāti, hanukaṁ cāleti, mukhamassa phandati,
sannisīdituṁ na sakkoti. bhagavā tassa taṁ ākāraṁ disvā "ayaṁ udāyī sannisīdituṁ
na sakkoti, yaṁ abhūtaṁ, tadeva kathessatī"ti oloketvāva aññāsi. ādiṁyevāti
ādimhiyeva. tisso vedanāti "kiṁ so vediyatī"ti pucchantena "tisso vedanā
pucchāmī"ti evaṁ vavatthapetvāva tisso vedanā pucchitā. sukhavedaniyanti
sukhavedanāya paccayabhūtaṁ. sesesupi eseva nayo.
ettha ca kāmāvacarakusalato somanassasahagatacittasampayuttā catasso
cetanā, heṭṭhā tikajjhānacetanāti evaṁ paṭisandhipavattesu sukhavedanāya jananato
sukhavedaniyakammaṁ nāma. kāmāvacarañcettha paṭisandhiyaṁyeva ekantena sukhaṁ janeti,
pavatte iṭṭhamajjhattārammaṇe adukkhamasukhampi.
akusalacetanā paṭisandhipavattesu dukkhasseva jananato dukkhavedaniyaṁ
nāma. kāyadvāre pavatteyeva cetaṁ ekantena dukkhaṁ janeti, aññattha
adukkhamasukhampi, sā pana vedanā aniṭṭhāniṭṭhamajjhattesuyeva ārammaṇesu
uppajjanato dukkhātveva saṅkhaṁ gatā.
kāmāvacarakusalato pana upekkhāsahagatacittasampayuttā catasso cetanā.
rūpāvacarakusalato catutthajjhānacetanāti evaṁ paṭisandhipavattesu tatiyavedanāya

footnote: 1 chaßēéa. lāludāyī 2 sī. ummagganti pañhāummaggaṁ

page number: 187

jananato adukkhamasukhavedaniyakammaṁ nāma. ettha ca kāmāvacaraṁ paṭisandhiyaṁyeva
ekantena adukkhamasukhaṁ janeti pavatte iṭṭhārammaṇe sukhampi. apica
sukhavedaniyakammaṁ paṭisandhipavattivasena vattati, tathā adukkhamasukhavedaniyaṁ, dukkhavedaniyaṁ
pavattivaseneva pavattati. etassa pana vasena sabbaṁ pavattivaseneva vattati.
etassa bhagavāti thero tathāgatena mahākammavibhaṅgakathanatthaṁ ālayo
dassito, tathāgataṁ yācitvā mahākammavibhaṅgañāṇaṁ bhikkhusaṁghassa pākaṭaṁ karissāmīti
cintetvā anusandhikusalatāya evamāha. tattha mahākammavibhaṅganti mahākammavibhajanaṁ. 1-
katame cattāro idhānanda ekacco puggalo .pe. nirayaṁ upapajjatīti idaṁ
mahākammavibhaṅgañāṇabhājanaṁ, mahākammavibhaṅgañāṇabhājanatthāya pana mātikāṭṭhapanaṁ.
[301] idhānanda ekacco samaṇo vāti pāṭiyekko anusandhi.
idañhi bhagavā "dibbacakkhukā samaṇabrāhmaṇā idaṁ ārammaṇaṁ katvā imaṁ
paccayaṁ labhitvā idaṁ dassanaṁ gaṇhantī"ti pakāsanatthaṁ ārabhi. tattha ātappantiādīni
pañcapi vīriyasseva nāmāni. cetosamādhinti dibbacakkhusamādhiṁ. passatīti
"so satto kuhiṁ nibbatto"ti olokento passati. ye aññathāti ye
"dasannaṁ kusalānaṁ kammapathānaṁ pūritattā nirayaṁ upapajjatī"ti jānanti, micchā
tesaṁ ñāṇanti vadati. iminā nayena sabbavāresu attho veditabbo. viditanti
pākaṭaṁ. thāmasāti diṭṭhithāmena. parāmāsāti diṭṭhiparāmāsena. abhinivissa voharatīti
adhiṭṭhahitvā ādiyitvā voharati.
[302] tatrānandāti idampi na mahākammavibhaṅgañāṇassa bhājanaṁ,
athakhvassa mātikāṭṭhapanameva. ettha pana etesaṁ dibbacakkhukānaṁ vacanena
ettakā anuññātā ettakā ananuññātāti idaṁ dassitaṁ. tattha tatrāti tesu
catūsu samaṇabrāhmaṇesu. idamassāti idaṁ vacanaṁ assa. aññathāti aññenākārena.
iti imesaṁ samaṇabrāhmaṇānaṁ vāde dvīsu ṭhānesu anuññātā,
tīsu ananuññātāti evaṁ sabbattha anuññā nānuññā 2- veditabbā.

footnote: 1 sī. mahākammavibhattaṁ 2 ma., ka. anuññātā nānuññātā

page number: 188

[303] evaṁ dibbacakkhukānaṁ vacanena 1- anuññā ca ananuññā ca
dassetvā idāni mahākammavibhaṅgañāṇaṁ vibhajanto tatrānanda yvāyaṁ puggalotiādimāha.
pubbe vāssa taṁ kataṁ hotīti yaṁ iminā dibbacakkhukena kammaṁ karonto
diṭṭho, tato pubbe kataṁ, pubbe katenapi hi niraye nibbattati, pacchā
katenapi nibbattati, maraṇakāle vā pana "khandho seṭṭho sivo seṭṭho,
pitāmaho seṭṭho, issarādīhi vā loko visaṭṭho"tiādinā micchādassanepi
nibbattateva. diṭṭheva dhammeti yaṁ tattha diṭṭhadhammavedanīyaṁ hoti, tassa
diṭṭheva dhamme, yaṁ upapajjavedanīyaṁ, tassa upapajjitvā, yaṁ aparāpariyavedanīyaṁ,
tassa aparasmiṁ pariyāye vipākaṁ paṭisaṁvedeti.
iti ayaṁ samaṇo vā brāhmaṇo vā ekaṁ kammarāsiṁ ekañca vipākarāsiṁ
addasa, sammāsambuddho iminā adiṭṭhe tayo kammarāsī, dve ca vipākarāsī
addasa. iminā pana diṭṭhe ca cattāro kammarāsī tayo ca vipākarāsī addasa.
imāni sattaṭṭhānāni jānanañāṇaṁ tathāgatassa mahākammavibhaṅgañāṇaṁ nāma.
dutiyavāre dibbacakkhukena kiñci na diṭṭhaṁ, tathāgatena pana tayo kammarāsī,
dve ca vipākarāsī diṭṭhāti. imināpi paccaṭṭhānāni 2- jānanañāṇaṁ tathāgatassa
mahākammavibhaṅgañāṇaṁ nāma. sesavāradvayepi eseva nayo.
abhabbanti bhūtavirahitaṁ akusalaṁ. abhabbābhāsanti abhabbaṁ ābhāsati
abhibhavati paṭibāhatīti attho. bahukasmiṁ hi akusalakamme āyūhite balavakammaṁ
dubbalakammassa vipākaṁ paṭibāhitvā attano vipākassa okāsaṁ karoti idaṁ
abhabbañceva abhabbābhāsañca 3- kusalaṁ 4- pana āyūhitvā āsanne akusalaṁ 5- kataṁ
hoti, taṁ kusalassa 6- vipākaṁ paṭibāhitvā attano vipākassa okāsaṁ karoti,
idaṁ abhabbaṁ bhabbābhāsannāma. 7- bahumhi kusale āyūhitepi balavakammaṁ

footnote: 1 ma. ca vasena, cha. vacane 2 ma. pañcattaṭṭhānāni
footnote: 3 sī. idaṁ abhabbaṁ abhabbābhāsaṁ nāma 4 sī., ma. akusalaṁ 5 sī., ma. kusalaṁ
footnote: 6 sī., ma. akusalassa 7 chaßēéa. bhabbābhāsaṁ

page number: 189

dubbalakammassa vipākaṁ paṭibāhitvā attano vipākassa okāsaṁ karoti, idaṁ
bhabbañceva bhabbābhāsañca. akusalaṁ 1- pana āyūhitvā āsanne kusalaṁ 2- kataṁ
hoti, taṁ akusalassa vipākaṁ paṭibāhitvā attano vipākassa obhāsaṁ karoti,
idaṁ bhabbañceva 3- abhabbābhāsañca.
apica upaṭṭhānākārenapettha attho veditabbo. idaṁ hi vuttaṁ hoti,
abhabbato ābhāsati upaṭṭhātīti abhabbābhāsaṁ. tattha "yvāyaṁ puggalo idha
pāṇātipātī"ti ādinā nayena cattāro 4- puggalā vuttā, tesu paṭhamassa
kammaṁ abhabbaṁ abhabbābhāsaṁ, taṁ hi akusalattā abhabbaṁ, tassa ca niraye
nibbattattā tattha nibbattikāraṇabhūtaṁ akusalaṁ hutvā upaṭṭhāti. dutiyassa kammaṁ
abhabbaṁ bhabbābhāsaṁ, taṁ hi akusalattā abhabbaṁ. tassa pana sagge nibbattattā
aññatitthiyānaṁ sagge nibbattikāraṇabhūtaṁ kusalaṁ hutvā upaṭṭhāti. itarasmimpi
kammadvaye eseva nayo. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
mahākammavibhaṅgasuttavaṇṇanā niṭṭhitā.
--------------
7. saḷāyatanavibhaṅgasuttavaṇṇanā
[304] evamme sutanti saḷāyatanavibhaṅgasuttaṁ. tattha veditabbānīti
savipassanena maggena jānitabbāni. manopavicārāti vitakkavicārā. vitakkuppādako 5-
hi mano idha manoti adhippeto, 6- manassa upavicārāti manopavicārā.
sattapadāti vaṭṭavivaṭṭanissitānaṁ sattānaṁ padā. ettha hi aṭṭhārasa vaṭṭapadā
nāma, aṭṭhārasa vivaṭṭapadā nāma, tepi sahavipassanena maggeneva veditabbā.
yogācariyānanti hatthiyogādiācārasikkhāpakānaṁ, dametabbadamakānanti attho.
sesaṁ vibhaṅgeyeva āvibhavissati. ayamuddesoti idaṁ mātikāṭṭhapanaṁ.

footnote: 1 sī. kusalaṁ 2 sī. akusalaṁ 3 chaßēéa. bhabbaṁ 4 ma. abhabbatā
footnote: 5 chaßēéa. vitakkuppādakaṁ 6 chaßēéa. adhippetaṁ

page number: 190

[305] cakkhāyatanādīni visuddhimagge vitthāritāni. cakkhuviññāṇanti
kusalākusalakammavipākato dve cakkhuviññāṇāni. sesapasādaviññāṇesupi eseva
nayo. imāni pana pañca ṭhapetvā sesaṁ idha manoviññāṇaṁ nāma.
cakkhusamphassoti cakkhumhi samphasso. cakkhuviññāṇasampayuttasamphassassetaṁ
adhivacanaṁ. sesesupi eseva nayo.
cakkhunā rūpaṁ disvāti cakkhuviññāṇena rūpaṁ disvā. eseva nayo
sabbattha. somanassaṭṭhāniyanti somanassassa ārammaṇavasena kāraṇabhūtaṁ. upavicaratīti
tattha vicārapavattanena upavicarati, vitakko taṁsampayutto cāti iminā nayena
aṭṭhārasa vitakkavicārasaṅkhātā manopavicārā veditabbā. cha somanassūpavicārāti
ettha pana somanassena saddhiṁ upavicarantīti somanassūpavicārā. sesapadadvayepi
eseva nayo.
[306] gehasitānīti kāmaguṇanissitāni. nekkhammasitānīti vipassanānissitāni.
iṭṭhānanti pariyesitāni. kantānanti kāmitānaṁ. manoramānanti
mano etesu ramatīti manoramāni, tesaṁ manoramānaṁ. lokāmisapaṭisaṁyuttānanti
taṇhāpaṭisaṁyuttānaṁ. atītanti paṭiladdhaṁ. tāva paccuppannaṁ ārabbha somanassaṁ
uppajjatu, atīte kathaṁ uppajjatīti. atītepi "yathā ahaṁ etarahi iṭṭhārammaṇaṁ
anubhavāmi, evaṁ pubbepi anubhavin"ti anussarantassa balavasomanassaṁ uppajjati.
aniccatanti aniccākāraṁ. vipariṇāmavirāganirodhanti pakativijahanena
vipariṇāmaṁ vigacchanena virāgaṁ nirujjhanena nirodhaṁ. sammappaññāyāti
vipassanāpaññāya. idaṁ vuccati nekkhammasitasomanassanti idaṁ rañño viya
attano sirisampattiṁ olokentassa vipassanaṁ paṭṭhapetvā nisinnassa saṅkhārānaṁ
bhedaṁ passato saṅkhāragatamhi tikkhe sūre vipassanāñāṇe vahante uppannaṁ
somanassaṁ "nekkhammasitaṁ somanassan"ti vuccati. vuttampi cetaṁ:-
"suññāgāraṁ paviṭṭhassa santacittassa bhikkhuno
amānusī ratī hoti sammā dhammaṁ vipassato.

page number: 191

yato yato sammasati khandhānaṁ udayabbayaṁ
labhatī pītipāmojjaṁ amatantaṁ vijānatan"ti. 1-
imānīti imāni chasu dvāresu iṭṭhārammaṇe āpāthagate aniccādivasena
vipassanaṁ paṭṭhapetvā nisinnassa uppannāni cha nekkhammanissitāni somanassāni.
[307] atītanti paccuppannaṁ tāva patthetvā alabhantassa domanassaṁ
uppajjatu, atīte kathaṁ uppajjatīti. atītepi "yathā ahaṁ etarahi iṭṭhārammaṇaṁ
patthetvā na labhāmi, evaṁ pubbepi patthetvā na labhin"ti anussarantassa
balavadomanassaṁ uppajjati.
anuttaresu vimokkhesūti anuttaravimokkho nāma arahattaṁ, arahatte
patthanaṁ ṭhapentassāti attho. āyatananti arahattāyatanaṁ. pīhaṁ upaṭṭhāpayatoti
patthanaṁ ṭhapentassa. taṁ panetaṁ panetaṁ patthanaṁ ṭhapentassa uppajjati, iti
patthanāmūlakattā "pihaṁ upaṭṭhāpayato"ti vuttaṁ. imāni cha nekkhammasitāni
domanassānīti imāni evaṁ chasu dvāresu iṭṭhārammaṇe āpāthagate arahatte pihaṁ
upaṭṭhapetvā tadadhigamāya aniccādivasena vipassanaṁ upaṭṭhapetvā ussukkāpetuṁ
asakkontassa "imampi pakkhaṁ imampi māsaṁ imampi saṁvaccharaṁ arahattaṁ pāpuṇituṁ
pāpuṇituṁ nāsakkhin"ti anusocato gāmantapabbhāravāsimahāsivattherassa viya
assudhārāpavattanavasena uppannadomanassāni cha nekkhammasitadomanassānīti
veditabbāni. vatthu pana sumaṅgalavilāsiniyā dīghanikāyaṭṭhakathāya sakkapañhavaṇṇanāyaṁ 2-
vitthāritaṁ, icchantena tato gahetabbaṁ.
[308] uppajjati upekkhāti ettha upekkhā nāma aññāṇupekkhā.
anodhijinassāti kilesodhiṁ jinitvā ṭhitattā khīṇāsavo odhijino nāma, tasmā
akhīṇāsavassāti attho. avipākajinassāti etthāpi āyatiṁ vipākaṁ jinittā
ṭhitatvā khīṇāsavova vipākajino nāma, tasmā akhīṇāsavassevāti attho.
anādīnavadassāvinoti anādīnavato upaddavato apassantassa. imā cha gehasitā
upekkhāti imā evaṁ chasu dvāresu iṭṭhārammaṇe āpāthagate guḷapiṇḍake

footnote: 1 khu. dha. 25/373,374/82 2 su.vi. 2/312

page number: 192

nilīnamakkhikā viya rūpādīni anativattamānā tattha laggitā hutvā uppannā
upekkhā cha gehasitā upekkhāti veditabbā.
rūpaṁ sā nātivattatīti 1- rūpaṁ sā na atikkamati, 2- na tattha nibbidāvasena
tiṭṭhati. imā cha nekkhammasitā upekkhāti imā evaṁ chasu dvāresu
iṭṭhādiārammaṇe āpāthagate iṭṭhe arajjantassa aniṭṭhe adussantassa
asamapekkhane asammuyhantassa uppannavipassanāñāṇasampayuttā cha nekkhammasitā
upekkhāti veditabbā.
[309] tatra idaṁ nissāya idaṁ pajahathāti tesu chattiṁsasattapadesu
aṭṭhārasa nissāya aṭṭhārasa pajahathāti attho. teneva "tatra bhikkhave yāni
cha nekkhammasitānī"tiādimāha. nissāya āgammāti pavattanavasena nissāya
ceva āgamma ca. evametetaṁ samatikkamo hotīti evaṁ nekkhammasitānaṁ pavattanena
gehasitāni atikkantāni nāma honti.
evaṁ sarikkhakeneva sarikkhakaṁ jahāpetvā idāni balavatā dubbalaṁ
jahāpento "puna tatra bhikkhave yāni cha nekkhammasitāni somanassānī"tiādimāha.
evaṁ nekkhammasitasomanassehi nekkhammasitadomanassāni, nekkhammasitaupekkhāhi
ca nekkhammasitasomanassāni jahāpentena balavatā dubbalappahānaṁ
kathitaṁ.
ettha pana ṭhatvā upekkhākathā kathetabbā:- aṭṭhasu hi samāpattīsu
paṭhamādīni ca tīṇi jhānāni, suddhasaṅkhāre ca pādake katvā vipassanaṁ āraddhānaṁ
catunnaṁ bhikkhūnaṁ pubbabhāgavipassanā somanassasahagatā vā hoti upekkhāsahagatā
vā, vuṭṭhānagāminī pana somanassasahagatāva. catutthajjhānādīni pādakāni katvā
vipassanaṁ āraddhānaṁ pañcannaṁ pubbabhāgavipassanā purimasadisāva, vuṭṭhānagāminī
pana upekkhāsahagatā hoti. idaṁ sandhāya "yā cha nekkhammasitā upekkhā,
tā nissāya tā āgamma, yāni cha nekkhammasitāni somanassāni, tāni
pajahathā"ti vuttaṁ. na kevalañca evaṁpaṭipannassa bhikkhuno ayaṁ vipassanāya

footnote: 1 chaßēéa. ativattatīti 2 chaßēéa. anatikkamati

page number: 193

vedanāvasena visesova 1- hoti, ariyamaggepi pana jhānaṅgabojjhaṅgamaggaṅgānampi
viseso hoti.
ko panetaṁ visesaṁ niyameti? keci tāva therā vipassanāpādakajjhānaṁ
niyametīti vadanti, keci vipassanāya ārammaṇabhūtā khandhā niyamentīti vadanti,
keci puggalajjhāsayo niyametīti vadanti. tesampi vāde ayameva pubbabhāge
vuṭṭhānagāminīvipassanā niyametīti veditabbā. vinicchayakathā panettha visuddhimagge
saṅkhārupekkhāniddese vuttāva.
[310] nānattāti nānā bahū anekappakārā. nānattasitāti
nānārammaṇanissitā. ekattāti ekā. ekattasitāti ekārammaṇanissitā.
katamā panāyaṁ upekkhāti? heṭṭhā tāva aññāṇupekkhā vuttā, upari
chaḷaṅgupekkhā vakkhati, idha samathaupekkhā, vipassanupekkhāti dve upekkhā gahitā.
tattha yasmā aññāva rūpe upekkhā, aññāva 2- saddādīsu, na hi
yā rūpe upekkhā, sā saddādīsu hoti. rūpe upekkhā ca rūpameva ārammaṇaṁ
karoti, na saddādayo. 3- rūpe upekkhābhāvañca aññā samathaupekkhā 3-
paṭhavīkasiṇaṁ ārammaṇaṁ katvā uppajjati, aññā āpokasiṇādīni. tasmā
nānattaṁ 4- nānattasitaṁ 5- vibhajanto atthi bhikkhave upekkhā rūpesūtiādimāha.
yasmā pana dve tīṇi vā ākāsānañcāyatanāni vā viññāṇañcāyatanādīni
vā natthi, tasmā ekattaṁ ekattasitaṁ vibhajanto atthi bhikkhave upekkhā
ākāsānañcāyatananissitātiādimāha.
tattha ākāsānañcāyatanupekkhā sampayuttavasena ākāsānañcāyatananissitā,
ākāsanañcāyatanakkhandhe vipassantassa vipassanupekkhā ārammaṇavasena
ākāsānañcāyatananissitā. sesāsupi eseva nayo.
taṁ pajahathāti ettha arūpāvacarasamāpattiupekkhāya rūpāvacarasamāpattiupekkhaṁ
pajahāpeti, arūpāvacaravipassanupekkhāya rūpāvacaravipassanupekkhaṁ.

footnote: 1 chaßēéa. vedanāviseso 2 ma. yasmā aññāṇupekkhā aññā
footnote: 3-3 sī. rūpe upekhā evañca aññañca, rūpe upekkhā eva ca aññā (?) 4 sī. nānattā ca, ma. nānattabhāvaṁ 5 sī., ka. nānattasitañca

page number: 194

atammayatanti ettha tammayatā nāma taṇhā, tassā pariyādānato
vuṭṭhānagāminī vipassanā atammayatāti vuccati. taṁ pajahathāti idha
vuṭṭhānagāminīvipassanāya arūpāvacarasamāpattiupekkhañca vipassanupekkhañca pajahāpeti.
[311] yadariyoti ye satipaṭṭhāne ariyo sammāsambuddho sevati.
tattha tīsu ṭhānesu satiṁ paṭṭhapento satipaṭṭhāne sevatīti veditabbo. na
sussūsantīti saddahitvā sotuṁ na icchanti. na aññāti jānanatthāya cittaṁ na
upaṭṭhapenti. vokkammāti atikkamitvā. satthu sāsanāti satthuovādaṁ gahetabbaṁ
pūretabbaṁ na maññantīti attho. na ca attamanoti na sakamano. ettha ca
gehasitadomanassavasena appatīto hotīti na evamattho daṭṭhabbo, appaṭipannakesu
pana attamanatākāraṇassa 1- abhāvenetaṁ vuttaṁ. anavassutoti paṭighāvassavena
anavassuto. sato sampajānoti satiyā ca ñāṇena ca samannāgato.
upekkhakoti chaḷaṅgupekkhāya upekkhako. attamanoti idhāpi gehasitasomanassavasena
uppilāvinoti na evamattho daṭṭhabbo. paṭipannakesu pana
anattamanatākāraṇassa 2- abhāvenetaṁ vuttaṁ. anavassutoti rāgāvassavena
anavassuto.
[312] sāritoti damito. ekaṁyeva disaṁ dhāvatīti anivattitvā
dhāvanto ekaṁyeva disaṁ dhāvati, nivattetvā pana aparaṁ dhāvituṁ sakkoti.
aṭṭha disā vidhāvatīti ekapallaṅkena nisinno kāyena anivattitvāva
vimokkhavasena ekappahāreneva aṭṭha disā vidhāvati, puratthābhimukho vā dakkhiṇādīsu
aññataradisābhimukho vā nisīditvā aṭṭha samāpattiyo samāpajjatiyevāti
attho. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
saḷāyatanavibhaṅgasuttavaṇṇanā niṭṭhitā.
-------------

footnote: 1 ma. anattamanatākāraṇassa 2 ma. attamanatākāraṇassa

page number: 195

8. uddesavibhaṅgasuttavaṇṇanā
[313] evamme sutanti uddesavibhaṅgasuttaṁ. tattha uddesavibhaṅganti
uddesañca vibhaṅgañca, mātikañca vibhajanañcāti attho. upaparikkheyyāti
tuleyya tīreyya pariggaṇheyya paricchindeyya. bahiddhāti bahiddhārammaṇesu.
avikkhittaṁ avisaṭanti nikantivasena ārammaṇe tiṭṭhamānaṁ vikkhittaṁ visaṭaṁ
nāma hoti, taṁ paṭisedhento evamāha. ajjhattaṁ asaṇṭhitanti gocarajjhatte
nikantivasena asaṇṭhitaṁ. anupādāya na paritasseyyāti anupādiyitvā
agahetvā taṁ viññāṇaṁ na paritasseyya. yathā viññāṇaṁ bahiddhā avikkhittaṁ
avisaṭaṁ, ajjhattaṁ asaṇṭhitaṁ anupādāya na paritasseyya, evaṁ bhikkhu
upaparikkheyyāti vuttaṁ hoti. jātijarāmaraṇadukkhasamudayasambhavoti jātijarāmaraṇassa
ceva avasesassa ca dukkhassa nibbatti na hotīti attho.
[316] rūpanimittānusārīti rūpanimittaṁ anussarati anudhāvatīti
rūpanimittānusārī.
[318] evaṁ kho āvuso ajjhattaṁ cittaṁ 1- asaṇṭhitanti nikantivasena
asaṇṭhitaṁ. nikantivasena hi atiṭṭhamānaṁ hānabhāgiyaṁ na hoti, visesabhāgiyameva
hoti.
[320] anupādāparitassanāti satthārā khantiyavagge "upādāparitassanañca
vo bhikkhave desessāmi anupādāparitassanañcā"ti 2- evaṁ
gahetvā paritassanā, aggahetvāva aparitassanā ca kathitā, taṁ mahāthero
upādāparitassanameva anupādāparitassananti katvā dassento evamāha.
kathaṁ panesā anupādāparitassanā hotīti. upādātabbassa abhāvato. yadi hi
koci saṅkhāro nicco vā dhuvo vā attā vā attaniyo vāti gahetabbayuttako
abhavissa, ayaṁ paritassanā upādāparitassanāva assa. yasmā pana evaṁ
upādātabbo saṅkhāro nāma natthi, tasmā rūpaṁ attātiādinā nayena
rūpādayo upādinnāpi anupādinnāva honti. evameva sā diṭṭhivasena

footnote: 1 chaßēéa. ayaṁ pāṭho na dissati 2 saṁ. kha. 17/7/14

page number: 196

upādāparitassanāpi samānā atthato anupādāparitassanāyeva nāma hotīti
veditabbā.
aññathā hotīti parivattati pakatijahanena pana nassati, rūpavipariṇāmānuparivattīti
"mama rūpaṁ vipariṇatan"ti vā, "yaṁ ahu. taṁ vata me natthī"ti 1-
vā ādinā nayena kammaviññāṇaṁ rūpassa bhedānuparivatti hoti.
vipariṇāmānuparivattajāti vipariṇāmassa anuparivattanato vipariṇāmārammaṇacittato jātā.
paritassanā dhammasamuppādāti taṇhāparitassanā ca akusaladhammasamuṭṭhānā ca.
cittaṁ pariyādāya tiṭṭhantīti kusalacittaṁ pariyādiyitvā gahetvā khepetvā
tiṭṭhanti. uttāsavāti bhayatāsenapi sauttāso taṇhātāsenapi sauttāso.
vighāvatāti savighāto sadukkho. apekkhavāti sālayo sasineho. evaṁ kho
āvuso anupādāparitassanā hotīti evaṁ maṇikaraṇḍakasaññāya tucchakaraṇḍakaṁ
gahetvā tasmiṁ naṭṭhe pacchā vighātaṁ āpajjantassa pacchā viya agahetvā
paritassanā hoti.
[321] na ca rūpavipariṇāmānuparivattīti khīṇāsavassa kammaviññāṇameva
natthi, tasmā rūpabhedānuparivatti na hoti. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
uddesavibhaṅgasuttavaṇṇanā niṭṭhitā.
-----------
9. araṇavibhaṅgasuttavaṇṇanā
[323] evamme sutanti araṇavibhaṅgasuttaṁ. tattha nevussādeyya na
apasādeyyāti gehasitavasena kiñci puggalaṁ neva ukkhipeyya na avakkhipeyya.
dhammameva deseyyāti sabhāvameva katheyya. sukhavinicchayanti vinicchitasukhaṁ. raho
vādanti parammukhā avaṇṇaṁ pisuṇavācanti attho. sammukhā na khīṇanti sammukhā
khīṇaṁ ākiṇṇaṁ kiliṭṭhaṁ vācaṁ na bhaṇeyya. nābhiniveseyyāti na adhiṭṭhahitvā

footnote: 1 ma. mū. 12/242/204

page number: 197

ādāya vohareyya. samaññanti lokasamaññaṁ lokapaññattiṁ. nātidhāveyyāti
nātikkameyya.
[324] kāmapaṭisandhisukhinoti kāmapaṭisandhinā kāmūpasaṁhitena sukhena
sukhitassa. sadukkhoti vipākadukkhenapi saṅkilesadukkhenapi sadukkho. sūpaghātoti
vipākūpaghātakilesūpaghāteheva saupaghāto. tathā sapariḷāho. micchāpaṭipadāti
ayāthāvapaṭipadā akusalapaṭipadā.
[326] ittheke apasādetīti evaṁ gehasitavasena ekacce puggale
apasādeti. ussādanepi eseva nayo. bhavasaṁyojananti bhavabandhanaṁ, taṇhāyetaṁ
nāmaṁ.
subhūtitthero kira imaṁ catukkaṁ nissāya etadagge ṭhapito. bhagavato hi
dhammaṁ desentassa puggalānaṁ ussādanāpasādanā paññāyanti, tathā
sāriputtattherādīnaṁ. subhūtittherassa pana dhammadesanāya "ayaṁ puggalo appaṭipannako
anārādhako"ti vā, "ayaṁ sīlavā guṇavā lajjī pesalo ācārasampanno"ti vā,
natthi, dhammadesanāya panassa "ayaṁ micchāpaṭipadā, ayaṁ sammāpaṭipadā"tveva
paññāyati. tasmā bhagavā "etadaggaṁ bhikkhave mama sāvakānaṁ bhikkhūnaṁ
araṇavihārīnaṁ yadidaṁ subhūtī"ti 1- āha.
[329] kālaññū assāti asampatte ca atikkante ca kāle
akathetvā "idāni vuccamānaṁ mahājano gaṇhissatī"ti yuttapayuttakālaṁ ñatvāva
parammukhā avaṇṇaṁ bhāseyya. khīṇāvādepi eseva nayo.
[330] upahaññatīti ghāṭiyati. saropi upahaññatīti saddopi bhijjati.
āturīyatīti āturo hoti. gelaññappatto sābādho hoti. 2- avisaṭṭhanti
vissaṭṭhaṁ apalibuddhaṁ na hoti.
[331] tadevāti taṁ yeva bhājanaṁ. abhinivissa voharatīti pattanti
sañjānanajanapadaṁ gantvā "pattaṁ āharatha dhovathā"ti sutvā "andhabālaputhujjano,

footnote: 1 aṅ. ekaka. 20/201/24 2 chaßēéa. ayaṁ pāṭho na dissati

page number: 198

nayidaṁ pattaṁ, pāti nāmesā, evaṁ vadāhī"ti abhinivissa voharati. evaṁ
sabbattha padehi yojetabbaṁ. atisāroti ativādanaṁ.
[332] tathā tathā voharati aparāparanti amhākaṁ janapade bhājanaṁ
pātīti vuccati, ime pana naṁ pattanti vadanti tato paṭṭhāya janapadavohāraṁ
muñcetvā pattaṁ pattanteva aparāmasanto voharati. sesapadesupi eseva nayo.
[333] idāni mariyādabhājanīyaṁ karonto tatra bhikkhavetiādimāha.
tattha saraṇoti sarajo sakileso. araṇoti arajo nikkileso. subhūti ca pana
bhikkhaveti ayaṁ thero dvīsu ṭhānesu etadaggaṁ āruḷho "araṇavihārīnaṁ yadidaṁ
subhūti, dakkhiṇeyyānaṁ yadidaṁ subhūtī"ti. 1- dhammasenāpati kira vatthuṁ sodheti,
subhūtitthero dakkhiṇaṁ sodheti. tathā hi dhammasenāpati piṇḍāya caranto
gehadvāre ṭhito yāva bhikkhaṁ āharanti, tāva pubbabhāge paricchinditvā
nirodhaṁ samāpajjati, nirodhā vuṭṭhāya deyyadhammaṁ paṭiggaṇhāti. subhūtitthero ca
tatheva mettājhānaṁ samāpajjati, mettājhānā vuṭṭhāya deyyadhammaṁ paṭiggaṇhāti.
evaṁ pana kātuṁ sakkāti. āma sakkā, neva acchariyañcetaṁ, yaṁ mahābhiññappattā
sāvakā evaṁ kareyyuṁ. tasmimpi hi tambapaṇṇidīpe porāṇakarājakāle
piṅgalabuddharakkhitatthero nāma uttaragāmaṁ nissāya vihāsi. tattha satta
kulasatāni honti, ekampi taṁ kuladvāraṁ natthi, yattha thero samāpattiṁ na
samāpajji. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
araṇavibhaṅgasuttavaṇṇanā niṭṭhitā.
----------
10. dhātuvibhaṅgasuttavaṇṇanā
[342] evamme sutanti dhātuvibhaṅgasuttaṁ. tattha cārikanti
turitagamanacārikaṁ. sace te bhaggava agarūti sace tuyhaṁ bhāriyaṁ aphāsukaṁ kiñci natthi.

footnote: 1 aṅ ekaka. 20/201, 202/24

page number: 199

sace so anujānātīti bhaggavassa kira etadahosi "pabbajitā nāma
nānājjhāsayā, eko gaṇābhirato hoti, eko ekābhirato. sace so
ekābhirato bhavissati, `āvuso mā pāvisi, mayā sālā laddhā'ti vakkhati. sace
ayaṁ ekābhirato bhavissati, `āvuso nikkhama, mayā sālā laddhā'ti vakkhati. evaṁ
sante ahaṁ ubhinnaṁ vivādaṁ kāretā nāma bhavissāmi, dinnaṁ nāma dinnameva
vaṭṭati, kataṁ katamevā"ti. tasmā evamāha.
kulaputtoti jātikulaputtopi ācārakulaputtopi. vāsūpagatoti vāsaṁ
upagato. kuto āgantvāti? takkasīlānagarato.
tatrāyaṁ anupubbikathā:- majjhimadese kira rājagahanagare bimbisāre
rajjaṁ kārente paccante takkasīlanagare pukkusāti rājā rajjaṁ kāresi. atha
takkasīlato bhaṇḍaṁ gahetvā vāṇijā rājagahaṁ āgatā paṇṇākāraṁ gahetvā
rājānaṁ addasaṁsu. rājā te vanditvā ṭhite "kattha vāsino tumhe"ti pucchi.
takkasīlavāsino devāti. atha ne rājā janapadassa khemasubhikkhatādīni
nagarassa ca pavattiṁ pucchitvā "ko nāma tumhākaṁ rājā"ti pucchi. pukkusāti
nāma devāti. dhammikoti? āma deva dhammiko, catūhi saṅgahavatthūni janaṁ
saṅgaṇhāti, lokassa mātāpitiṭṭhāne ṭhito, aṅke nipannaṁ dārakaṁ viya janaṁ
tosetīti. katarasmiṁ vaye vattatīti. athassa vayaṁ ācikkhiṁsu. vayesupi bimbisārena
samavayo jāto. atha te rājā āha "tātā tumhākaṁ rājā dhammiko, ca
vayena ca me samāno, sakkuṇeyyātha tumhākaṁ rājānaṁ mama mittaṁ kātun"ti.
sakkoma devāti. rājā tesaṁ suṅkaṁ vissajjetvā gehaṁ ca dāpetvā "gacchatha
bhaṇḍaṁ vikkiṇitvā gamanakāle maṁ disvā gaccheyyāthā"ti āha. te tathā
katvā gamanakāle rājānaṁ addasaṁsu. rājā "gacchatha tumhākaṁ mama vacanena
punappunaṁ ārogyaṁ pucchitvā `rājā tumhehi saddhiṁ mittabhāvaṁ icchatī'ti
vadathā"ti āha.
te sādhūti paṭissuṇitvā gantvā bhaṇḍaṁ paṭisāmetvā bhuttapātarāsā
rājānaṁ upasaṅkamitvā vandiṁsu. rājā "kahaṁ bhaṇe tumhe ettake ime

page number: 200

divase na dissathā"ti pucchi. te sabbaṁ pavuttiṁ ārocesuṁ. rājā "sādhu
tātā tumhe nissāya majjhimadese rājā mitto laddho"ti attamano ahosi.
aparabhāge rājagahavāsinopi vāṇijā takkasīlaṁ agamaṁsu. te paṇṇākāraṁ
gahetvā āgate pukkusātirājā "kuto āgatatthā"ti pucchitvā "rājagahato"ti
sutvā "mayhaṁ sahāyassa nagarato āgatā tumhe"ti. āma devāti. ārogyaṁ
me sahāyassāti ārogyaṁ pucchitvā "ajjato paṭṭhāya ye mayhaṁ sahāyassa
nagarato jaṅghasatthena vā sakaṭasatthena vā vāṇijā āgacchanti, sabbesaṁ mama
visayaṁ paviṭṭhakālato paṭṭhāya vasanagehāni, rājakoṭṭhāgārato nivāpañca
dentu, suṅkaṁ vissajjentu, kiñci upaddavaṁ mā karontū"ti bheriñcarāpesi.
bimbisāropi attano nagare tatheva bheriñcarāpesi.
atha bimbisāro pukkusātissa paṇṇaṁ pahiṇi "paccantadese nāma
maṇimuttādīni ratanāni uppajjanti, yaṁ mayhaṁ sahāyassa rajje dassanīyaṁ vā
savanīyaṁ vā ratanaṁ uppajjati, tattha me mā maccharāyatū"ti. pukkusātipi
"majjhimadeso nāma mahājanapado, yaṁ tattha evarūpaṁ ratanaṁ uppajjati, tattha
me sahāyo mā maccharāyatū"ti paṭipaṇṇaṁ pahiṇi. evaṁ te gacchante gacchante
kāle aññamaññaṁ adisvāpi daḷhamittā ahesuṁ.
evaṁ tesaṁ kathitaṁ katvā vasantānaṁ paṭhamataraṁ pukkusātissa paṇṇākāro
uppajjati. rājā kira aṭṭha pañcavaṇṇe anagghe kambale labhi, so
"atisundarā ime kambalā, ahaṁ sahāyassa me pesissāmī"ti lākhāguḷamatte
aṭṭhasārakaraṇḍake likhāpetvā tesu te kambale pakkhipetvā lākhāya
vaṭṭāpetvā setavatthena veṭhetvā samugge pakkhipetvā vatthena veṭhetvā
rājamuddikāya lañcitvā "mayhaṁ sahāyassa dethā"ti amacce pesesi. sāsanañca
adāsi "ayaṁ paṇṇākāro nagaramajjhe amaccādiparivutena daṭṭhabbo"ti. te
gantvā bimbisārassa adaṁsu.
so sāsanaṁ sutvā amaccādayo sannipatantūti bheriñcarāpetvā
nagaramajjhe amaccādiparivuto setacchattena dhāriyamānena pallaṅkavare nisinno

page number: 201

lañcanaṁ bhinditvā vatthaṁ apanetvā samuggaṁ vivaretvā anto bhaṇḍikaṁ
muñcetvā lākhāguḷe disvā "mayhaṁ sahāyo pukkusāti `jutavittako 1- me
sahāyo'ti maññamāno maññe imaṁ paṇṇākāraṁ pahiṇī"ti ekaṁ guḷaṁ gahetvā
hatthena vaṭṭetvā tulayantova anto dussabhaṇḍikaṁ atthīti aññāsi. atha naṁ
pallaṅkapāde paharitvā tāvadeva lākhā paripati. so nakhena karaṇḍakaṁ vivaretvā
anto kambalaratanaṁ disvā itarepi vivarāpesi, sabbepi kambalā ahesuṁ. atha
ne pattharāpesi, te vaṇṇasampannā phassasampannā dīghato soḷasahatthā
tiriyaṁ aṭṭhahatthā ahesuṁ. mahājano disvā aṅguliyo poṭhesi, celukkhepaṁ
akāsi, "amhākaṁ rañño adiṭṭhasahāyo pukkusāti adisvāva evarūpaṁ
paṇṇākāraṁ pesesi, yuttaṁ evarūpaṁ mittaṁ kātun"ti attamanā ahosi rājā
ekamekaṁ kambalaṁ agghāpesi, sabbe anagghā ahesuṁ. tesu cattāro
sammāsambuddhassa pesesi, cattāro attano ghare akāsi. tato cintesi "pacchā
pesentena paṭhamaṁ pesitapaṇṇākārato atirekaṁ pesetuṁ vaṭṭati, sahāyena ca
me anaggho paṇṇākāro pesito, kiṁ nu kho pesemī"ti.
kiṁ pana rājagahe tato adhikaṁ ratanaṁ natthīti? no natthi, mahāpuñño
rājā, apica kho panassa sotāpannakālato paṭṭhāya ṭhapetvā tīṇi ratanāni
aññataraṁ somanassaṁ janetuṁ samatthaṁ nāma natthīti. 2- so ratanaṁ vicinituṁ
āraddho:- ratanaṁ nāma saviññāṇakaṁ aviññāṇakanti duvidhaṁ, tattha aviññāṇakaṁ
suvaṇṇarajatādi, saviññāṇakaṁ indriyabaddhaṁ, aviññāṇakaṁ saviññāṇakassevaṁ
alaṅkārādivasena paribhogaṁ hoti, iti imesu dvīsu ratanesu saviññāṇakaṁ seṭṭhaṁ.
saviññāṇakampi duvidhaṁ tiracchānaratanaṁ manussaratananti. tattha tiracchānaratanaṁ,
tampi manussānaṁ upabhogatthameva nibbattati, iti imesupi dvīsu manussaratanaṁ
seṭṭhaṁ. manussaratanampi duvidhaṁ itthiratanaṁ purisatarananti. tattha cakkavattino
rañño uppannaṁ itthiratanampi purisasseva upabhogaṁ, iti imesupi dvīsu
purisaratanameva seṭṭhaṁ.

footnote: 1 sī. dutamittako 2 chaßēéa. natthi

page number: 202

purisaratanampi duvidhaṁ agāriyaratanaṁ anagāriyaratanañca. tattha agāriyaratanesupi
cakkavattirājā 1- ajja pabbajitasāmaṇeraṁ pañcapatiṭṭhitena vandati,
iti imesupi dvīsu anagāriyaratanameva seṭṭhaṁ. anagāriyaratanampi duvidhaṁ
sekkharatanañca asekkharatanañca. tattha satasahassampi sekkhānaṁ asekkhassa
padesaṁ na pāpuṇāti, iti imesupi dvīsu asekkharatanameva seṭṭhaṁ. tampi duvidhaṁ
buddharatanaṁ sāvakaratananti. tattha satasahassampi sāvakaratanānaṁ buddharatanassa
padesaṁ na pāpuṇāti, iti imesupi dvīsu buddharatanameva seṭṭhaṁ.
buddharatanampi duvidhaṁ paccekabuddhānaṁ sabbaññubuddharatananti. tattha
satasahassampi paccekabuddhānaṁ sabbaññubuddhassa padesaṁ na pāpuṇāti, iti imesupi
dvīsu sabbaññubuddharatanaṁyeva seṭṭhaṁ. sadevakasmiṁ hi loke buddharatanasamaṁ
ratanaṁ nāma natthi. tasmā asadisameva ratanaṁ mayhaṁ sahāyassa pesessāmīti
cintetvā takkasīlavāsino pucchi "tātā tumhākaṁ janapade buddho dhammo
saṁghoti imāni tīṇi ratanāni dissantī"ti. 2- ghosopi mahārāja tāva natthi
dassanaṁ pana kutoti.
"sundaraṁ tātā"ti rājā tuṭṭho cintesi "sakkā bhaveyya janasaṅgahatthāya
mayhaṁ sahāyassa vasanaṭṭhānaṁ sammāsambuddhaṁ pesetuṁ, buddhā pana paccantimesu
janapadesu na aruṇaṁ uṭṭhapenti. tasmā satthārā gantuṁ na sakkā.
sāriputtamoggallānādayo mahāsāvake pesetuṁ sakkā bhaveyya. 3- mayā pana `therā
paccante vasantī'ti sutvāpi manusse pesetvā te attano samīpaṁ āṇāpetvā
upaṭṭhātumeva yuttaṁ. tasmā na therehipi sakkā gantuṁ. yena panākārena
sāsane pesite satthā ca mahāsāvakā ca gatā viya honti, tenākārena
sāsanaṁ pahiṇissāmī"ti cintetvā caturatanāyāmaṁ vidatthimattaṁ puthulaṁ nātitanuṁ
nātibahalaṁ suvaṇṇapaṭṭaṁ kārāpetvā "tattha ajja akkharāni likhissāmī"ti
pātova sīsaṁ nhāyitvā uposathaṅgāni adhiṭṭhāya bhuttapātarāso apanītagandhamālābharaṇo
suvaṇṇasarakena jātihiṅgulikaṁ ādāya heṭṭhato paṭṭhāya dvārāni

footnote: 1 agāriyaratanesu api cakkavattirājā (?) 2 ma. nibbattantīti 3 ma. bhaveyyuṁ

page number: 203

pidahanto pāsādaṁ āruyha pubbadisābhimukhaṁ sīhapañjaraṁ vivaritvā ākāsatale
nisīditvā suvaṇṇapaṭṭe akkharāni likhanto "idha tathāgato loke uppanno
arahaṁ sammāsambuddho vijjācaraṇasampanno sugato lokavidū anuttaro
purasadammasārathi satthā devamanussānaṁ buddho bhagavā"ti buddhaguṇe tāva
ekadesena likhi.
tato "evaṁ dasa pāramiyo pūretvā tusitabhavanato cavitvā mātukucchimhi
paṭisandhiṁ gaṇhi, evaṁ lokavivaraṇaṁ ahosi, mātukucchiyaṁ vasamāne idaṁ nāma
ahosi, agāramajjhe vasamāne idaṁ nāma ahosi, evaṁ mahābhinikkhamanaṁ nikkhanto
evaṁ mahāpadhānaṁ padahi, evaṁ dukkarakārikaṁ katvā mahābodhimaṇḍaṁ āruyha
aparājitapallaṅke nisinno sabbaññutaññāṇaṁ paṭivijjhi, sabbaññutaññāṇaṁ
paṭivijjhantassa evaṁ lokavivaraṇaṁ ahosi. sadevake loke aññaṁ evarūpaṁ ratanaṁ
nāma natthīti.
"yaṅkiñci vittaṁ idha vā huraṁ vā
saggesu vā yaṁ ratanaṁ paṇītaṁ
na no samaṁ atthi tathāgatena
idampi buddhe ratanaṁ paṇītaṁ.
etena saccena suvatthi hotū"ti 1-
evaṁ ekadesena buddhaguṇepi likhitvā dutiyaṁ dhammaratanaṁ thomento
"svākkhāto bhagavatā dhammo .pe. paccattaṁ veditabbo viññūhī"ti. "cattāro
satipaṭṭhānā .pe. ariyo aṭṭhaṅgiko maggo"ti. "satthārā desitadhammo nāma
evarūpo ca evarūpo cā"ti sattatiṁsabodhipakkhiye ekadesena likhitvā:-
"yambuddhaseṭṭho parivaṇṇayī suciṁ
samādhimānantarikaññamāhu
samādhinā tena samo na vijjati
idampi dhamme ratanaṁ paṇītaṁ

footnote: 1 khu.khu. 25/3/5, khu.su. 25/226/377

page number: 204

etena saccena suvatthi hotū"ti 1-
evaṁ ekadesena dhammaguṇe likhitvā tatiyaṁ saṁgharatanaṁ thomento
"supaṭipanno bhagavato sāvakasaṁgho .pe. puññakkhettaṁ lokassā"ti "kulaputtā
nāma satthu dhammakathaṁ sutvā evaṁ nikkhamitvā pabbajanti, keci setacchattaṁ
pahāya pabbajanti, keci uparajjaṁ, keci senāpatiṭṭhānādīni pahāya pabbajanti.
pabbajitvā ca pana imañca paṭipattiṁ pūrentī"ti cūḷasīlamajjhimasīlamahāsīlādīni
ekadesena likhitvā chadvārasaṁvaraṁ satisampajaññaṁ catupaccayasantosaṁ navavidhaṁ,
nīvaraṇappahānaṁ parikammaṁ jhānābhiññā aṭṭhatiṁsa kammaṭṭhānāni yāva āsavakkhayā
ekadesena likhi, soḷasavidhaṁ ānāpānassatikammaṭṭhānaṁ vitthāreneva likhitvā
"satthu sāvakasaṁgho nāma evarūpehi ca evarūpehi ca guṇehi samannāgato.
ye puggalā aṭṭhasataṁ pasaṭṭhā
cattāri etāni yugāni honti
te dakkhiṇeyyā sugatassa sāvakā
etesu dinnāni mahapphalāni
idampi saṁghe ratanaṁ paṇītaṁ
etena saccena suvatthi hotū"ti 2-
evaṁ ekadesena saṁghaguṇe likhitvā "bhagavato sāsanaṁ svākkhātaṁ
niyyānikaṁ, sace mayhaṁ sahāyo sakkoti, nikkhamitvā pabbajatū"ti likhitvā
suvaṇṇapaṭṭaṁ saṁharitvā sukhumakambalena veṭhetvā sārasamugge pakkhipitvā taṁ
samuggaṁ suvaṇṇamaye suvaṇṇamayaṁ rajatamaye, rajatamayaṁ maṇimaye, maṇimayaṁ pavāḷamaye,
pavāḷamayaṁ lohitaṅkamaye, lohitaṅkamayaṁ, masāragallamaye, masāragallamayaṁ phalikamaye,
phalikamayaṁ dantamaye, dantamayaṁ sabbaratanamaye, sabbaratanamayaṁ kilañjamaye,
kilañjamayaṁ samuggaṁ sārakaraṇḍake ṭhapesi.
puna sārakaraṇḍakaṁ suvaṇṇakaraṇḍaketi purimanayeneva haritvā sabbaratanamayaṁ
karaṇḍakaṁ kilañjamaye karaṇḍake ṭhapesi. tato kilañjamayakaraṇḍakaṁ sāramayapeḷāyāti

footnote: 1 khu.khu. 25/3/5, khu.su. 25/226/377 2 khu.khu. 25/5/6, khu.su. 25/228/377

page number: 205

puna vuttanayeneva haritvā sabbaratanamayapeḷaṁ kilañjamayapeḷāya ṭhapetvā
bahivatthena veṭhetvā rājamuddikāya lañchetvā amacce āṇāpesi "mama
āṇāpavattiṭṭhāne maggaṁ alaṅkārāpetha, maggo aṭṭhausabhavitthato hotu,
majjhe catūsabhaṁ rājānubhāvena paṭiyādethā"ti. tato maṅgalahatthiṁ alaṅkārāpetvā
tassa upari pallaṅkaṁ paññapetvā setacchattaṁ ussāpetvā nagaravīthiyo
vicittasamuṭṭhā 1- samussitadhajapaṭākā kadalipuṇṇaghaṭagandhadhūpapupphādīhi supaṭimaṇḍitā
kāretvā "attano attano visayappadese evarūpaṁ pūjaṁ kārentū"ti
antarabhogikānaṁ javanadūte pesetvā sayaṁ sabbālaṅkārena alaṅkāretvā
"sabbatāḷāvacarasammissabalakāyaparivuto paṇṇākāraṁ pesemī"ti attano visayapariyantaṁ
gantvā amaccassa mukhasāsanaṁ adāsi "tāta mayhaṁ sahāyo pukkusāti imaṁ
paṇṇākāraṁ paṭicchanto orodhamajjhe apaṭicchitvā pāsādaṁ āruyha paṭicchatū"ti
āha. evaṁ sāsanaṁ datavā paccantadesaṁ satthā gacchatīti pañcapatiṭṭhitena
vanditvā nivatti. antarabhogikā ca teneva niyāmena maggaṁ paṭiyādetvā
paṇṇākāraṁ nayiṁsu.
pukkusātipi attano rajjasīmato paṭṭhāya teneva niyāmena maggaṁ
paṭiyādetvā nagaraṁ alaṅkārāpetvā paṇṇākārassa paccuggamanaṁ akāsi.
paṇṇākāro takkasīlaṁ pāpuṇanto uposathadivase pāpuṇi, paṇṇākāraṁ gahetvā
gatāmaccopi rañño vuttasāsanaṁ ārocesi. rājā taṁ sutvā paṇṇākārena
saddhiṁ āgatānaṁ kattabbakiccaṁ vicāretvā paṇṇākāraṁ ādāya pāsādaṁ āruyha
"mā idha koci pavisatū"ti dvāre ārakkhaṁ kāretvā sīhapañjaraṁ vivaritvā
paṇṇākāraṁ uccāsayane ṭhapetvā sayaṁ nīcāsane nisinno lañchanaṁ bhinditvā
nivāsanaṁ apanetvā kilañjapeḷato paṭṭhāya anupubbena vivaranto sāramayaṁ
samuggaṁ disvā cintesi "mahāparivāro nāyaṁ na aññassa ratanassa bhavissati,
addhā majjhimadese sotabbayuttakaṁ ratanaṁ uppannan"ti. atha taṁ samuggaṁ
vivaritvā rājalañchanaṁ bhinditvā sukhumakambalaṁ ubhato viyūhitvā suvaṇṇapaṭṭaṁ
addasa.

footnote: 1 chaßēéa. sittasapmuṭṭhā

page number: 206

so taṁ pasāretvā 1- "manāpāni vata 2- akkharāni samasīsāni samapantīni
caturassānī"tiādito paṭṭhāya vācetuṁ ārabhi. tassa "idha tathāgato loke
uppanno"ti buddhaguṇe vācentassa balavasomanassaṁ uppajji, navanavutilomakūpasahassāni
uddhaggalomāni ahesuṁ. attano ṭhitabhāvaṁ vā nisinnabhāvaṁ
vā na jānāti. athassa "kappakoṭisatasahassehipi etaṁ dullabhasāsanaṁ sahāyaṁ
nissāya sotuṁ labhāmīti bhiyyo balavapīti udapādi. so hi vācetuṁ asakkonto
yāva pītivegapassaddhiyā nisīditvā purato 3- "svākkhāto bhagavatā dhammo"ti
dhammaguṇe ārabhi. tatrāpissa tatheva ahosi. so puna yāva pītivegapassaddhiyā
nisīditvā purato 3- supaṭipanno"ti saṁghaguṇe ārabhi. tatrāpissa tatheva ahosi.
atha sabbapariyante ānāpānasatikammaṭṭhānaṁ vācetvā catukkapañcakajjhānāni
nibbattesi, so jhānasukheneva vītināmesi, añño koci daṭṭhuṁ na labhati, ekova
cūḷupaṭṭhāko pavisati. evaṁ aḍḍhamāsamattaṁ vītināmesi.
nāgarā rājaṅgaṇe sannipatitvā ukkuṭṭhiṁ akaṁsu "paṇṇākāraṁ
paṭicchitadivasato paṭṭhāya nagaradassanaṁ vā nāṭakadassanaṁ vā natthi, vinicchayadānaṁ
natthi, rājā sahāyena pahitapaṇṇākāraṁ yassicchasi, 4- tassa dassetu, rājāno
nāma ekaccassa paṇṇākāravasenapi vañcetvā rajjaṁ attano kātuṁ vāyamanti.
kiṁ nāma amhākaṁ rājā karotī"ti rājā ukkuṭṭhisaddaṁ sutvā "rajjaṁ nu kho
dhāremi, udāhu satthāran"ti cintesi. athassa etadahosi "rajjakāritāttabhāvo
nāma neva gaṇakena, na gaṇakamahāmattena gaṇetuṁ sakkā satthu sāsanaṁ dhāressāmī"ti.
sayane ṭhapitaṁ asiṁ gahetvā kese chinditvā sīhapañjaraṁ vivaritvā "etaṁ gahetvā
rajjaṁ kārethā"ti saddhiṁ cūḷāmaṇinā kesakalāpaṁ parisamajjhe pātesi, mahājano
taṁ ukkhipitvā "sahāyasantikā laddhapaṇṇākārā nāma rājāno tumhādisā
honti devā"ti ekappahāreneva vivari. raññopi dvaṅgulamattaṁ kesamassu ahosi.
bodhisattassa pabbajjāsadisameva kira jātaṁ.

footnote: 1 ma. paharitvā 2 ma. tattha 3 chaßēéa. parato 4 ka. yaṁ paṭicchati

page number: 207

tato cūḷupaṭṭhākaṁ pesetvā antarāpaṇā dve kāsāvavatthāni mattikāpattañca
āharāpetvā "ye loke arahanto, te uddissa mayhaṁ pabbajjā"ti satthāraṁ
uddissa ekaṁ kāsāvaṁ nivāsetvā ekaṁ pārupitvā pattaṁ vāmāṁsakūṭe katvā
kattaradaṇḍaṁ gahetvā "sobhati vā nu kho me pabbajjā no vā"ti mahātale
katipaye vāre aparāparaṁ caṅkamitvā "sobhati me pabbajjā"ti dvāraṁ vivaritvā
pāsādā otari. otarantaṁ pana naṁ tīsu dvāresu 1- ṭhitanāṭakādīni disvā na
sañjāniṁsu. "eko paccekabuddho amhākaṁ rañño dhammakathaṁ kathetuṁ āgato"ti
kira cintayiṁsu. uparipāsādaṁ pana āruyha rañño ṭhitanisinnaṭṭhānādīni disvā
rājā gatoti ñatvā samuddamajjhe osīdamānāya nāvāya jano viya ekappahāreneva
viraviṁsu. kulaputtaṁ bhūmitalaṁ otiṇṇamattaṁ aṭṭhārasaseniyo sabbe nāgarā
balakāyā ca parivāretvā mahāviravaṁ viraviṁsu. amaccāpi taṁ etadavocuṁ "deva
majjhimappadese rājāno nāma bahumāyā, sāsanaṁ pesetvā buddharatanaṁ nāma
loke uppannaṁ vā no vāti ñatvā gamissatha, nivattatha devā"ti. saddahāmahaṁ
mayhaṁ sahāyakassa, tassa mayā saddhiṁ dvejjhavacanaṁ nāma natthi, tiṭṭhatha tumheti.
te anugacchantiyeva,
kulaputto kattaradaṇḍena lekhaṁ katvā "idaṁ rajjaṁ kassā"ti āha.
tumhākaṁ devāti. yo imaṁ lekhaṁ antaraṁ karoti, rājāṇāya kāretabboti.
mahājanakajātake bodhisattena katalekhaṁ sīvalidevī antaraṁ kātuṁ avisahantī
vivattamānā agamāsi. tassā gatamaggena mahājano agamāsi. taṁ pana lekhaṁ
mahājano antaraṁ kātuṁ na visahi, lekhaṁ ussīsakaṁ katvā vivattamānā viraviṁsu.
kulaputto "ayaṁ me gataṭṭhāne dantakaṭṭhaṁ vā mukhodakaṁ vā dassatī"ti
antamaso ekaceṭakampi aggahetvā pakkāmi. evaṁ kirassa ahosi "mama satthā
ca mahābhinikkhamanaṁ nikkhamitvā ekakova pabbajito"ti ekakova agamāsi. "satthu
lajjāmī"ti ca "satthā kira me pabbajitvā yānaṁ nāruḷho"ti ca antamaso
ekatalikampi upāhanaṁ nāruḷhi, paṇṇacchattakampi na dhāresi. mahājano

footnote: 1 sī. vayesu

page number: 208

rukkhapākāraṭṭālakādīni āruyha esa amhākaṁ rājā gacchatīti olokesi.
kulaputto "dūraṁ gantabbaṁ, na sakkā ekena maggo nittharitun"ti ekaṁ
satthavāhaṁ anubandhi. sukhumālassa kulaputtassa kaṭhinatattāya paṭhaviyā gacchantassa
pādatalesu phoṭā uṭṭhahitvā bhijjanti, dukkhā vedanā uppajjanti. satthavāhe
khandhāvāraṁ bandhitvā nisinne kulaputto maggā okkamma ekasmiṁ rukkhamūle
nisīdati. nisinnaṭṭhāne pādaparikammaṁ vā piṭṭhiparikammaṁ vā kattā nāma
natthi, kulaputto ānāpānacatutthajjhānaṁ samāpajjitvā maggadarathakilamathapariḷāhaṁ
vikkhambhitvā jhānaratiyā vītināmeti.
punadivase uṭṭhite aruṇe sarīrapaṭijagganaṁ katvā puna satthavāhaṁ
anubandhati, pātarāsakāle kulaputtassa pattaṁ gahetvā khādanīyabhojanīyaṁ
patte pakkhipitvā denti. taṁ uttaṇḍulampi hoti kilinnampi samasakkharampi
aloṇātiloṇampi, kulaputto pavisanaṭṭhānaṁ paccavekkhitvā amataṁ viya paribhuñjitvā
etena niyāmena aṭṭhahi ūnakāni dveyojanasatāni gato. jetavanadvārakoṭṭhakassa
pana samīpena gacchantopi "kahaṁ satthā vasatī"ti na pucchi, kasmā? satthugāravena
ceva rañño pesitasāsanavasena ca. rañño hi "idha tathāgato loke uppajjatī"ti
satthāraṁ rājagahe uppannaṁ viya katvā sāsanaṁ pesitaṁ, tasmā naṁ apucchitvā
imaṁ pañcacattālīsayojanamattaṁ magagaṁ atikkanto. so sūriyatthaṅgamanavelāya rājagahaṁ
patvā satthā kahaṁ vasatīti pucchi. kuto nu bhante āgatoti. ito uttaratoti.
satthā tuyhaṁ āgatamagge ito pañcacattālīsayojanamatte sāvatthi nāma atthi,
tattha vasatīti. kulaputto cintesi "idāni akālo na sakkā gantuṁ ajja idheva
vasitvā sve satthu santikaṁ gamissāmī"ti. tato "vikāle sampattapabbajitā kahaṁ
vasantī"ti pucchi. imāya kumbhakārasālāya bhanteti. atha so taṁ kumbhakāraṁ yācitvā
tattha vāsatthāya pavisitvā nisīdi.
bhagavāpi taṁdivasaṁ paccūsakāle lokaṁ volokento pukkusātiṁ disvā
cintesi "ayaṁ kulaputto sahāyena pesitaṁ sāsanamattakaṁ vācetvā atirekayojanasatikaṁ
mahārajjaṁ pahāya maṁ uddissa pabbajitvā aṭṭhahi ūnakāni dviyojanasatāni

page number: 209

atikkamma rājagahaṁ pāpuṇissati, mayi agacchante pana tīṇi sāmaññaphalāni
appaṭivijjhitvā ekarattivāsena anāthakālakiriyaṁ karissati, mayi pana gate tīṇi
sāmaññaphalāni paṭivijjhissati. janasaṅgahatthāyeva pana mayā satasahassakappādhikāni
cattāri asaṅkhyeyyāni pāramiyo pūritā, karissāmi tassa saṅgahan"ti pātova
sarīrapaṭijagganaṁ katvā bhikkhusaṁghaparivuto sāvatthiyaṁ piṇḍāya caritvā pacchābhattaṁ
piṇḍapātapaṭikkanto gandhakuṭiṁ pavisitvā muhuttaṁ attadarathakilamathaṁ 1-
paṭipassambhetvā "kulaputto mayi gāravena dukkaraṁ akāsi, atirekatiyojanasataṁ 2- rajjaṁ
pahāya antamaso mukhadhovanadāyakampi ceṭakaṁ aggahetvā ekakova nikkhanto"ti
sāriputtamoggallānādīsu kañci anāmantetvā sayameva attano pattacīvaraṁ gahetvā
ekakova nikkhanto. gacchanto ca neva ākāse uppati, na paṭhaviṁ saṅkhipi,
"kulaputto mama lajjamāno hatthiassarathasuvaṇṇasivikādīsu ekayānepi anisīditvā
antamaso ekapaṭalikaṁ upāhanampi anāruyha paṇṇacchattakampi aggahetvā
nikkhanto, mayāpi padasāva gantuṁ vaṭṭatī"ti puna cintetvā padasāva agamāsi.
so asīti anubyañjanāni byāmappabhā dvattiṁsa mahāpurisalakkhaṇānīti
imaṁ buddhasiriṁ paṭicchādetvā balāhakapaṭicchanno puṇṇacando viya aññatarabhikkhuvesena
gacchanto ekapacchābhatteneva pañcacattālīsa yojanāni atikkamma
sūriyatthaṅgamanavelāya kulaputte paviṭṭhamatteyeva taṁ kumbhakārasālaṁ pāpuṇi. taṁ
sandhāya vuttaṁ "tena kho pana samayena pukkusāti nāma kulaputto bhagavantaṁ
uddissa saddhāya agārasmā anagāriyaṁ pabbajito, so tasmiṁ kumbhakārānivesane
paṭhamaṁ vāsūpagato hotī"ti.
evaṁ gantvāpi pana bhagavā "ahaṁ sammāsambuddho"ti pasayha kumbhakārasālaṁ
pavisitvā dvāre ṭhitakova kulaputtaṁ okāsaṁ kārento sace te bhikkhūtiādimāha.
urundanti vivittaṁ asambādhaṁ. viharatāyasmā yathāsukhanti yena yena iriyāpathena
phāsu hoti, tena tena yathāsukhaṁ āyasmā viharatūti okāsaṁ akāsi.
atirekayojanasataṁ hi rajjaṁ pahāya pabbajito kulaputto parassa chaḍḍitapatitaṁ

footnote: 1 ka. maggakilamathaṁ 2 ka. atirekayojanasataṁ

page number: 210

kumbhakārasālaṁ kiṁ aññassa brahmacārino maccharāyissati. 1- ekacce pana
moghapurisā sāsane pabbajitvā āvāsamacchariyādīhi abhibhūtā attano vasanaṭṭhāne
mayhaṁ kuṭi mayhaṁ pariveṇanti aññesaṁ avāsāya parakkamanti. nisīdīti
accantasukhumālo lokanātho devavimānasadisaṁ gandhakuṭiṁ pahāya tattha tattha
vippakiṇṇachārikāya bhinnabhājanatiṇapalāsakukkuṭasūkaravaccādisaṅkiliṭṭhāya
saṅkāraṭṭhānasadisāya kumbhakārasālāya tiṇasanthāraṁ santharitvā paṁsukūlacīvaraṁ paññapetvā
devavimānasadisaṁ dibbagandhasugandhaṁ gandhakuṭiṁ pavisitvā nisīdanto viya nisīdi.
iti bhagavāpi asambhinnamahāsammatavaṁse uppanno, kulaputtopi khattiyagabbhe
vaḍḍhito. bhagavāpi abhinīhārasampanno, kulaputtopi abhinīhārasampanno. bhagavāpi
rajjaṁ pahāya pabbajito, kulaputtopi. bhagavāpi suvaṇṇavaṇṇo, kulaputtopi.
bhagavāpi samāpattilābhī, kulaputtopi. iti dvepi khattiyā dvepi abhinīhārasampannā
dvepi rājapabbajitā dvepi suvaṇṇavaṇṇā dvepi samāpattilābhino kumbhakārasālaṁ
pavisitvā nisinnāti tehi kumbhakārasālā ativiya sobhati, dvīhi sīhādīhi
paviṭṭhaguhādīni āharitvā dīpetabbaṁ. tesu pana dvīsu bhagavā "sukhumālo ahaṁ
paramasukhumālo ekapacchābhattena pañcacattālīsa yojanāni āgato, muhuttaṁ tāva
sīhaseyyaṁ kappetvā maggadarathaṁ paṭipassambhemī"ti cittampi anuppādetvā
nisīdantova phalasamāpattiṁ samāpajji. kulaputtopi "dvānavutiyojanasataṁ āgatomhi,
muhuttaṁ tāva nipajjitvā maggadarathaṁ vinodemī"ti cittaṁ anuppādetvā
nisīdamānova ānāpānacatutthajjhānaṁ samāpajji. idaṁ sandhāya atha kho bhagavā
bahudeva rattintiādi vuttaṁ.
nanu ca bhagavā kulaputtassa dhammaṁ desessāmīti āgato, kasmā na
desesīti. kulaputtassa maggadaratho appaṭipassaddho, na sakkhissati dhammadesanaṁ
sampaṭicchituṁ, so tāvassa paṭipassambhatūti na desesi. apare "rājagahaṁ nāma
ākiṇṇamanussaṁ avivittaṁ dasahi saddehi, so saddo diyaḍḍhayāmamattena
sannisīdati, taṁ āgamento na desesī"ti vadanti. taṁ akāraṇaṁ,

footnote: 1 ma. macchariyāyati

page number: 211

brahmalokappamāṇampi hi saddaṁ bhagavā attano ānubhāvena vūpasametuṁ sakkoti,
maggadarathavūpasamaṁ āgamentoyeva pana na desesi.
tattha bahudeva rattinti diyaḍḍhayāmamattaṁ. etadahosīti bhagavā
phalasamāpattito vuṭṭhāya suvaṇṇavimāne maṇisīhapañjaraṁ vivaranto viya
pañcapasādappaṭimaṇḍitāni akkhīni ummīletvā olokesi, athassa hatthakukkuccapāda-
kukkuccasīsakampanavirahitaṁ sunikhātaindakhīlaṁ viya niccalaṁ avibbhantaṁ suvaṇṇapaṭimaṁ
viya nisinnaṁ kulaputtaṁ disvā etaṁ "pāsādikaṁ kho"tiādimāha. 1- tattha pāsādikanti
pāsādāvahaṁ. bhāvanapuṁsakaṁ panetaṁ, pāsādikena iriyāpathena iriyati. yathā iriyato
iriyāpatho pāsādiko hoti, evaṁ iriyatīti ayamettha attho. catūsu hi iriyāpathesu
tayo iriyāpathā na sobhanti. gacchantassa hi bhikkhuno hatthā calanti, pādā
calanti, sīsaṁ calati, ṭhitassa kāyo thaddho 2- hoti, nipannassapi iriyāpatho
amanāpo hoti, pacchābhatte pana divāṭṭhānaṁ sammajjitvā cammakkhaṇḍaṁ
paññapetvā sudhotahatthapādassa catusandhikapallaṅkaṁ ābhujitvā nisinnasseva
iriyāpatho sobhati. ayañca kulaputto pallaṅkaṁ ābhujitvā ānāpānacatutthajjhānaṁ
appetvā nisīdi. itissa iriyāpatheneva sampanno bhagavā "pāsādikaṁ kho"ti
parivitakkesi. yannūnāhaṁ puccheyyanti kasmā pucchati? kiṁ bhagavā attānaṁ
uddissa pabbajitabhāvaṁ na jānātīti. no na jānāti, apucchite pana kathā na
patiṭṭhāti, appatiṭṭhitāya kathāya kathā na sañjāyatīti kathāpatiṭṭhāpanatthaṁ pucchi.
disvā ca pana jāneyyāsīti tathāgataṁ buddhasiriyā virocantaṁ ayaṁ
buddhoti sabbe jānanti. anacchariyametaṁ jānanaṁ, buddharaṁsiṁ pana paṭicchādetvā
aññatarapiṇḍapātikavasena caranto dujjāno hoti. iccāyasmā pukkusāti "na
jāneyyan"ti sabhāvameva katheti. tathā hi naṁ ekakumbhakārasālāya nisinnampi na
jānāti.
etadahosīti maggadarathassa vūpasamabhāvaṁ ñatvā ahosi. evamāvusoti
kulaputto sahāyena pesitaṁ sāsanamattaṁ 3- vācetvā rajjaṁ pahāya pabbajanto 4-

footnote: 1 chaßēéa. ahosi 2 ma. baddho 3 sī. sāsanapattaṁ 4 chaßēéa. pabbajamāno

page number: 212

"dasabalassa madhuradhammadesanaṁ sotuṁ labhissāmī"ti pabbajito, pabbajitvā ettakaṁ
addhānaṁ āgacchanto "dhammaṁ te bhikkhu desessāmī"ti padamattassa vattāraṁ
nālattha, so "dhammaṁ te bhikkhu desessāmī"ti vuttaṁ kiṁ 1- sakkaccaṁ na suṇissati.
pipāsitasoṇḍo viya hi pipāsitahatthī viya cāyaṁ, tasmā sakkaccaṁ savanaṁ
paṭijānanto "evamāvuso"ti āha.
[343] chadhāturo ayanti bhagavā kulaputtassa pubbabhāgapaṭipadaṁ akathetvā
āditova arahattassa padaṭṭhānabhūtaṁ accantasuññataṁ vipassanālakkhaṇameva
ācikkhituṁ āraddho. yassa hi pubbabhāgapaṭipadā aparisuddhā hoti, tassa
paṭhamameva sīlasaṁvaraṁ indriyesu guttadvārataṁ bhojane mattaññutaṁ jāgariyānuyogaṁ
satta saddhamme cattāri jhānānīti imaṁ pubbabhāgapaṭipadaṁ ācikkhati. yassa
panesā parisuddhā, tassa taṁ 2- akathetvā arahattassa padaṭṭhānabhūtaṁ vipassanameva
ācikkhati. kulaputtassa ca pubbabhāgapaṭipadā parisuddhā. tathā hi anena sāsanaṁ
vācetvā pāsādavaragateneva ānāpānacatutthajjhānaṁ nibbattitaṁ, yadassa 3-
dvānavutiyojanasataṁ āgacchantassa yānakiccaṁ sādheti, sāmaṇerasīlampissa paripuṇṇaṁ.
tasmā pubbabhāgapaṭipadaṁ akathetvā arahattassa padaṭṭhānabhūtaṁ accantasuññataṁ
vipassanālakkhaṇamevassa ācikkhituṁ āraddho.
tattha chadhāturoti cha dhātuyo vijjamānā, puriso avijjamāno. bhagavā
hi katthaci vijjamānena avijjamānaṁ dasseti, katthaci avijjamānena vijjamānaṁ,
katthaci vijjamānena vijjamānaṁ, katthaci avijjamānena avijjamānanti sabbāsave
vuttanayeneva vitthāretabbaṁ. idha pana vijjamānena avijjamānaṁ dassento
evamāha. sace hi bhagavā purisoti paṇṇattiṁ vissajjetvā dhātuyoicceva
vatvā cittaṁ ṭhapāpeyya, 4- kulaputto sandehaṁ kareyya, sammohaṁ āpajjeyya,
desanaṁ sampaṭicchituṁ na sakkuṇeyya. tasmā tathāgato anupubbena purisoti
paṇṇattiṁ pahāya "sattoti vā purisoti vā puggaloti vā paṇṇattimattameva,

footnote: 1 ma. vutte taṁ 2 sī. taṁ kathaṁ 3 ma. tañca tassa 4 chaßēéa. upaṭṭhāpeyya

page number: 213

paramatthato satto nāma natthi, dhātumatteyeva cittaṁ ṭhapāpetvā tīṇi phalāni
paṭivijjhāpessāmī"ti anaṅgaṇasutte 1- vuttabhāsantarakusalo tāya tāya bhāsāya 2-
sippaṁ uggaṇhāpento ācariyo viya evamāha.
tattha cha dhātuyo assāti chadhāturo. idaṁ vuttaṁ hoti:- yaṁ tvaṁ
purisoti sañjānāsi, so chadhātuko, 3- na cettha paramatthato puriso atthi,
purisoti pana paṇṇattimattamevāti. sesapadesupi eseva nayo. caturādhiṭṭhānoti
ettha adhiṭṭhānaṁ vuccati patiṭṭhā, catupatiṭṭhānoti attho. idaṁ vuttaṁ hoti:-
svāyaṁ bhikkhu puriso chadhāturo chaphassāyatano aṭṭhārasamanopavicāroti, so
ettova vivaṭṭitvā uttamasiddhibhūtaṁ arahattaṁ gaṇhamāno imesu catūsu ṭhānesu
patiṭṭhāya gaṇhātīti caturādhiṭṭhānoti. yatthaṭṭhitanti yesu adhiṭṭhānesu patiṭṭhitaṁ.
maññassa vā nappavattantīti maññassa vā mānassa vā nappavattanti. muni
santoti vuccatīti khīṇāsavamuni upasanto nibbutoti vuccati. paññaṁ
nappamajjeyyāti arahattaphalapaññāya paṭivijjhanatthaṁ āditova samādhivipassanāpaññaṁ
nappamajjeyya. saccamanurakkheyyāti paramatthasaccassa nibbānassa sacchikiriyatthaṁ
āditova vacīsaccaṁ rakkheyya. cāgamanubrūheyyāti arahattamaggena
sabbakilesapariccāgakaraṇatthaṁ āditova kilesapariccāgaṁ brūheyya. santimeva so
sikkheyyāti arahattamaggena sabbakilesavūpasamanatthaṁ āditova kilesavūpasamanaṁ
sikkheyya. iti paññādhiṭṭhānādīnaṁ adhigamanatthāya imāni samathavipassanāpaññādīni
pubbabhāgādhiṭṭhānāni vuttāni.
[345] phassāyatananti phassassa āyatanaṁ, ākaroti attho.
paññādhiṭṭhānantiādīni pubbe vuttānaṁ arahattaphalapaññādīnaṁ vasena veditabbāni.
[348] idāni nikkhittamātikāvasena "yatthaṭṭhitaṁ maññassa vā
nappavattantī"ti vattabbaṁ bhaveyya, arahatte pana patte puna "paññaṁ
nappamajjeyyā"tiādīhi kiccaṁ natthi. iti bhagavā mātikaṁ uppaṭipāṭidhātukaṁ

footnote: 1 maßēáū. 12/57/32 2 ma.,ka. vuttabhāsantarakusalatāya bhāsāya 3 ma. so ca chamātumattameva

page number: 214

ßēhapetvāpi yathādhammavaseneva 1- vibhaṅgaṁ vibhajanto paññaṁ nappamajjeyyātiādimāha.
tattha ko paññaṁ pamajjati, ko nappamajjati? yo tāva imasmiṁ sāsane
pabbajitvā vejjakammādivasena ekavīsatividhāya anesanāya jīvikaṁ kappento
pabbajjānurūpena cittuppādaṁ ṭhapetuṁ na sakkoti, ayaṁ paññaṁ pamajjati nāma.
yo pana sāsane pabbajitvā sīle patiṭṭhāya buddhavacanaṁ uggaṇhitvā sappāyaṁ
dhutaṅgaṁ samādāya cittarucitaṁ kammaṭṭhānaṁ gahetvā vivittaṁ senāsanaṁ nissāya
kasiṇaparikammaṁ katvā samāpattiṁ nibbattetvā 2- ajjeva arahattanti vipassanaṁ
vaḍḍhetvā vicarati, ayaṁ paññaṁ nappamajjati nāma. imasmiṁ pana sutte
dhātukammaṭṭhānavasena esa paññāya appamādo vutto. dhātukammaṭṭhāne
panettha yaṁ vattabbaṁ, taṁ heṭṭhā hatthipadopamasuttādīsu vuttameva.
[354] athāparaṁ viññāṇaṁyeva avasissatīti ayampettha pāṭiyekko
anusandhi. heṭṭhato hi rūpakammaṭṭhānaṁ kathitaṁ, idāni arūpakammaṭṭhānaṁ
vedanāvasena nibbattetvā 2- dassetuṁ ayaṁ desanā āraddhā. yaṁ vā panetaṁ
imassa bhikkhuno paṭhavīdhātuādīsu āgamaniyavipassanāvasena kammakārakaviññāṇaṁ,
taṁ viññāṇadhātuvasena bhājetvā dassentopi imaṁ desanaṁ ārabhi. tattha
avasissatīti kimatthāya avasissati? satthu kathanatthāya kulaputtassa ca
paṭivijjhanatthāya avasissati. parisudadhanti nirupakkilesaṁ. pariyodātanti pabhassaraṁ.
sukhantipi pajānātīti sukhavedanaṁ vedayamāno sukhavedanaṁ vedayāmīti pajānāti.
sesapadadvayesupi eseva nayo. sace panāyaṁ vedanākathā heṭṭhā na kathitā
bhaveyya, idha ṭhatvā kathetuṁ vaṭṭeyya. satipaṭṭhāne panesā kathitāvāti tattha
kathitanayeneva veditabbā. sukhavedaniyantievamādi paccayavasena udayatthaṅgamanadassanatthaṁ
vuttaṁ. tattha sukhavedaniyanti sukhavedanāya paccayabhūtaṁ. sesapadesupi
eseva nayo.
[360] upekkhāyeva avasissatīti ettāvatā hi yathā nāma chekena
maṇikārācariyena vajirasūciyā vijjhitvā cammakkhaṇḍe pātetvā pātetvā dinnaṁ

footnote: 1 sī. yathādhammaraseneva 2 sī. nibbeṭhetvā

page number: 215

muttaṁ antevāsiko gahetvā gahetvā luttagataṁ karonto muttolambakamuttajālādīni
karoti, evameva bhagavatā kathetvā kathetvā dinnaṁ kammaṭṭhānaṁ ayaṁ kulaputto
manasi karonto manasi karonto paguṇaṁ akāsīti rūpakammaṭṭhānampi arūpakammaṭṭhānampi
paguṇaṁ jātaṁ, atha bhagavā "athāparaṁ upekkhāyeva avasissatī"ti āha.
kimatthaṁ pana avasissatīti. satthu kathanatthaṁ. kulaputtassa ca 1- paṭivijjhanatthantipi
vadanti, taṁ na gahetabbaṁ. kulaputtena hi sahāyassa sāsanaṁ vācetvā
pāsādatale ṭhiteneva ānāpānacatutthajjhānaṁ nibbattitaṁ, yadassa 2- ettakaṁ maggaṁ
āgacchantassa yānakiccaṁ sādheti. tasmā 3- satthu kathanatthaṁyeva avasissati. imasmiṁ
hi ṭhāne satthā kulaputtassa rūpāvacarajjhāne vaṇṇaṁ kathesi. idañhi vuttaṁ
hoti "bhikkhu paguṇaṁ tāva idaṁ rūpāvācaracatutthajjhānan"ti. parisuddhātiādi
tassāyeva upekkhāya vaṇṇabhaṇanaṁ. ukkaṁ bandheyyāti aṅgārakapallaṁ sajjeyya.
ālimpeyyāti tattha aṅgāre pakkhipitvā aggiṁ datvā nāḷikāya dhamento
aggiṁ jāleyya. ukkāmukhe pakkhipeyyāti aṅgāre viyūhitvā aṅgāramatthake vā
ṭhapeyya, tattake vā pakkhipeyya. nīhaṭanti 4- nīhaṭadosaṁ. ninnītakasāvanti
apanītakasāvaṁ evameva khoti yathā taṁ suvaṇṇaṁ icchiticchitāya piḷandhanavikatiyā
saṁvattati, evameva ayaṁ tāva catutthajjhānupekkhā vipassanā abhiññā nirodho
bhavokkantīti imesu yaṁ icchati, tassatthāya 5- hotīti vaṇṇaṁ kathesi.
kasmā pana bhagavā imasmiṁ rūpāvacaracatutthajjhāne nikantipariyādānatthaṁ
avaṇṇaṁ akathetvā vaṇṇaṁ kathesīti. kulaputtassa hi catutthajjhāne
nikantipariyuṭṭhānaṁ balavaṁ. sace avaṇṇaṁ katheyya, "mayhaṁ pabbajitvā dvānavutiyojanasataṁ
āgacchantassa idaṁ catutthajjhānaṁ yānakiccaṁ sādheti, ahaṁ ettakaṁ maggaṁ
āgacchanto jhānasukhena jhānasukharatiyā 6- āgato, evarūpassa nāma paṇītadhammassa
avaṇṇaṁ katheti, jānaṁ nu kho katheti ajānan"ti kulaputto saṁsayaṁ sammohaṁ
āpajjeyya, tasmā bhagavā vaṇṇaṁ kathesi.

footnote: 1 chaßēéa. casaddo na dissati 2 ka. taṁ panassa 3 chaßēéa. ayaṁ pāṭho na dissati
footnote: 4 ṭīkā. nihatanti 5 ma. tadatthāya 6 chaßēéa. jhānaratiyā

page number: 216

[361] tadanudhammanti ettha arūpāvacarajjhānaṁ dhammo nāma, taṁ anugatattā
rūpāvacarajjhānaṁ anudhammoti vuttaṁ. vipākajjhānaṁ vā dhammo, kusalajjhānaṁ
anudhammo. tadupādānāti taggahaṇā. ciraṁ dīghamaddhānanti vīsatikappasahassāni.
vipākavasena hetaṁ vuttaṁ. ito uttarampi eseva nayo.
[362] evaṁ catūhi vārehi arūpāvacarajjhānassa vaṇṇaṁ kathetvā
idāni tasseva ādīnavaṁ dassento so evaṁ pajānātītiādimāha. tattha
saṅkhatametanti kiñcāpi ettha vīsatikappasahassāni āyu atthi, etaṁ pana saṅkhataṁ
pakappitaṁ āyūhitaṁ, karontena karīyati, aniccaṁ adhuvaṁ asassataṁ tāvakālikaṁ,
cavanaparibhedanaviddhaṁsanadhammaṁ, jātiyā anugataṁ, jarāya anusaṭaṁ, maraṇena abbhāhataṁ,
dukkhe patiṭṭhitaṁ, atāṇaṁ aleṇaṁ asaraṇaṁ asaraṇībhūtanti. viññāṇāyatanādīsupi
eseva nayo.
idāni arahattanikūṭena desanaṁ gaṇhanto so neva abhisaṅkharotītiādimāha.
yathā hi cheko bhisakko visavikāraṁ disvāva manaṁ kāretvā visaṁ ṭhānato
cāvetvā upari āropetvā khandhaṁ vā sīsaṁ gahetuṁ adatvā visaṁ otāretvā
paṭhaviyaṁ pāteyya, evameva bhagavā kulaputtassa arūpāvacarajjhāne vaṇṇaṁ kathesi.
taṁ sutvā kulaputto rūpāvacarajjhāne nikantiṁ pariyādāya arūpāvacarajjhāne
patthanaṁ ṭhapesi.
bhagavā taṁ ñatvā taṁ asampattassa appaṭiladdhasseva bhikkhuno
"atthesā ākāsānañcāyatanādīsu sampatti nāma. tesaṁ hi paṭhamabrahmaloke
vīsatikappasahassāni āyu, dutiye cattālīsaṁ, tatiye saṭṭhi, catutthe
caturāsītikappasahassāni āyu. taṁ pana aniccaṁ adhuvaṁ asassataṁ tāvakālikaṁ,
cavanaparibhedanaviddhaṁsanadhammaṁ, jātiyā anugataṁ, jarāya anusaṭaṁ, maraṇena abbhāhataṁ,
dukkhe patiṭṭhitaṁ, atāṇaṁ aleṇaṁ asaraṇaṁ asaraṇībhūtaṁ, ettakaṁ kālaṁ tattha
sampattiṁ anubhavitvāpi puthujjanakālakiriyaṁ katvā puna catūsu apāyesu
patitabban"ti sabbametaṁ ādīnavaṁ ekapadeneva "saṅkhatametan"ti kathesi.

page number: 217

kulaputto taṁ sutvā arūpāvacarajjhāne nikantiṁ pariyādiyi. bhagavā tassa
rūpāvacarārūpāvacaresu nikantiyā pariyādinnabhāvaṁ ñatvā arahattanikūṭaṁ "so neva
taṁ abhisaṅkharotī"tiādimāha.
yathā vā paneko mahāyodho ekaṁ rājānaṁ ārādhetvā satasahassuṭṭhānakaṁ
gāmavaraṁ labheyya, puna rājā tassānubhāvaṁ saritvā "mahānubhāvo yodho, appakaṁ
tena laddhan"ti "nāyaṁ tāta gāmo tuyhaṁ anucchaviko, aññaṁ catusata-
sahassuṭṭhānakaṁ gaṇhāhī"ti dadeyya. so sādhu devāti taṁ vissajjetvā itaraṁ
gāmaṁ gaṇheyya. rājā asampattameva ca naṁ pakkosāpetvā "kinte tena,
ahivātakarogo ettha uppajjati, asukasmiṁ pana ṭhāne mahantaṁ nagaraṁ atthi,
tattha chattaṁ ussāpetvā rajjaṁ kārehī"ti pahiṇeyya, so tathā kāreyya.
tattha rājā viya sammāsambuddho daṭṭhabbo, mahāyodho viya pukkusāti
kulaputto. paṭhamaladdhagāmo viya ānāpānacatutthajjhānaṁ, taṁ vissajjetvā itaraṁ
gāmaṁ gaṇhāhīti vuttakālo viya ānāpānajjhāne nikantipariyādānaṁ kāretvā
āruppakathanaṁ, taṁ gāmaṁ asampattameva pakkosāpetvā "kiṁ te tena, ahivātakarogo
ettha uppajjati, asukasmiṁ ṭhāne nagaraṁ atthi, tattha chattaṁ ussāpetvā
rajjaṁ kārehī"ti vuttakālo viya āruppe saṅkhatametanti ādīnavakathanena tena
appattāsuyeva tāsu samāpattīsu patthanaṁ nivattāpetvā upari arahattanikūṭena
desanāgahaṇaṁ.
tattha neva abhisaṅkharotīti na āyūhati na rāsiṁ karoti. na abhisañcetayatīti
na kappeti. bhavāya vā vibhavāya vāti vuḍḍhiyā vā parihāniyā vā.
sassatucchedavasenapi yojetabbaṁ. na kiñci loke upādiyatīti loke rūpādīsu kiñci
ekadhammampi taṇhāya na gaṇhāti, na parāmasati. nāparaṁ itthattāyāti pajānātīti
bhagavā attano buddhavisaye ṭhatvā desanāya arahattanikūṭaṁ gaṇhi. kulaputto
pana attano yathopanissayena tīṇi sāmaññaphalāni paṭivijjhi. yathā nāma rājā
suvaṇṇabhājanena nānārasabhojanaṁ bhuñjanto attano pamāṇena piṇḍaṁ
vaṭṭetvā aṅke nisinnena rājakumārena piṇḍamhi ālaye dassite taṁ piṇḍaṁ

page number: 218

upanāmeyya, kumāro attano mukhappamāṇena kabaḷaṁ kareyya, sesaṁ rājā
sayaṁ vā bhuñjeyya, pātiyaṁ vā pakkhipeyya, evaṁ dhammarājā tathāgato attano
pamāṇena arahattanikūṭaṁ gaṇhanto desanaṁ desesi, kulaputto attano
yathopanissayena tīṇi sāmaññaphalāni paṭivijjhi.
ito pubbe panassa khandhā dhātuyo āyatanānīti evarūpaṁ accantasuññataṁ
tilakkhaṇāhataṁ kathaṁ kathentassa neva kaṅkhā, na vimati, nāpi "evaṁ kira taṁ
evaṁ me ācariyena vuttan"ti iti kira na dandhāyitattaṁ vitthāyitattaṁ atthi.
ekaccesu ca kira ṭhānesu buddhā aññātakavesena vicaranti, sammāsambuddho nu
kho esoti ahudeva saṁsayo, ahu vimati. yato anena anāgāmiphalaṁ paṭividdhaṁ, atha
ayaṁ me satthāti niṭṭhaṁ gato. yadi evaṁ kasmā accayaṁ na desesīti. okāsābhāvato.
bhagavā hi yathānikkhittāya mātikāya acchinnadhāraṁ katvā ākāsagaṅgaṁ
otārento viya desanaṁ desesiyeva.
[363] soti arahā. anajjhositāti gilitvā pariniṭṭhāpetvā gahetuṁ
na yuttāti pajānāti. anabhinanditāti taṇhādiṭṭhivasena abhinandituṁ na
yuttāti pajānāti.
[364] visaṁyutto naṁ vedetīti sace hissa sukhavedanaṁ ārabbha
rāgānusayo, dukkhavedanaṁ ārabbha paṭighānusayo, itaraṁ ārabbha avijjānusayo
uppajjeyya, saṁyutto vediyeyya nāma. anuppajjanato pana visaṁyutto naṁ
vedeti nissaṭo 1- vippamutto. kāyapariyantikanti kāyakoṭikaṁ. yāva kāyappavattā
uppajjitvā tato paraṁ anuppajjanavedananti attho. dutiyapadepi eseva nayo.
anabhinanditāni sītībhavissantīti dvādasasu āyatanesu kilesānaṁ visevanassa 2-
natthitāya anabhinanditāni hutvā idha dvādasasuyeva āyatanesu nirujjhissanti.
kilesā hi nibbānaṁ āgamma niruddhāpi yattha natthi, tattha niruddhātipi
vuccanti. svāyamattho "etthesā taṇhā nirujjhamānā nirujjhatī"ti samudayapañhena
dīpetabbo. tasmā bhagavā nibbānaṁ āgamma sītibhūtānipi idheva sītībhavissantīti

footnote: 1 ma. niyutto 2 ma. visesanassa

page number: 219

āha. nanu ca idha vedayitāni vuttāni, na kilesāti. vedayitānipi
kilesābhāveneva sītībhavanti. itarathā nesaṁ sītibhāvo nāma natthīti suvuttametaṁ.
[365] evameva khoti ettha idaṁ opammasaṁsandanaṁ:- yathā hi eko
puriso telappadīpassa jhāyato tele khīṇe telaṁ āsiñcati, vaṭṭiyā khīṇāya
vaṭṭiṁ pakkhipati, evaṁ dīpasikhāya anupacchedova hoti, evameva puthujjano ekasmiṁ
bhave ṭhito kusalākusalaṁ karoti, so tena sugatiyañca apāyesu ca nibbattatiyeva,
evaṁ vedanānaṁ anupacchedova hoti. yathā paneko dīpasikhāya ukkaṇṭhito "imaṁ
purisaṁ āgamma dīpasikhā na upacchijjatī"ti nilīno tassa sīsaṁ chindeyya,
evaṁ vaṭṭiyā ca telassa ca anupahārā dīpasikhā anāhārā nibbāyati, evameva
pavatte ukkaṇṭhito yogāvacaro arahattamaggena kusalākusalaṁ samucchindati,
tassa samucchinnattā khīṇāsavassa bhikkhuno kāyassa bhedā puna vedayitāni na
uppajjantīti.
tasmāti yasmā ādimhi samādhivipassanāpaññāhi arahattaphalapaññā
uttaritarā, tasmā. evaṁ samannāgatoti iminā uttamena arahattaphalapaññādhiṭṭhānena
samannāgato. sabbadukkhakkhaye ñāṇaṁ nāma arahattamagge ñāṇaṁ,
imasmiṁ pana sutte arahattaphale ñāṇaṁ adhippetaṁ. tenevāha tassa sā vimuttisacce
ṭhitā akuppā hotīti.
[366] ettha hi vimuttīti arahattaphalavimutti. saccanti paramatthasaccaṁ
nibbānaṁ. iti akuppārammaṇakaraṇena akuppāti vuttā. musāti vitathaṁ. mosadhammanti
nassanasabhāvaṁ. taṁ saccanti taṁ avitathaṁ sabhāvo. amosadhammanti anassanasabhāvaṁ.
tasmāti yasmā ādito samathavipassanāvasena vacīsaccato dukkhasaccasamudayasaccehipi
paramatthasaccaṁ nibbānameva uttaritaraṁ, tasmā. evaṁ samannāgatoti iminā uttamena
paramatthasaccādhiṭṭhānena samannāgato.
[367] pubbeti puthujjanakāle. upadhī hontīti khandhūpadhi kilesūpadhi
abhisaṅkhārūpadhi pañcakāmaguṇūpadhīti ime upadhayo honti. samattā samādinnāti
paripūrā gahitā parāmaṭṭhā. tasmāti yasmā ādito samathavipassanāvasena

page number: 220

kilesapariccāgato, sotāpattimaggādīhi ca kilesapariccāgato arahattamaggeneva
kilesapariccāgo uttaritaro, tasmā. evaṁ samannāgatoti iminā uttamena
cāgādhiṭṭhānena samannāgato.
[368] āghātotiādīsu āghātakaraṇavasena āghāto, byāpajjhanavasena
byāpādo, sampadussanavasena sampadosoti tīhi padehi dosākusalamūlameva vuttaṁ.
tasmāti yasmā ādito samathavipassanāvasena kilesavūpasamato, sotāpattimaggādīhi
ca kilesavūpasamato arahattamaggeneva kilesavūpasamo uttaritaro, tasmā. evaṁ
samannāgatoti iminā uttamena upasamādhiṭṭhānena samannāgato.
[369] maññitametanti taṇhāmaññitaṁ mānamaññitaṁ diṭṭhimaññitanti
tividhampi vaṭṭati. ayamahamasmīti ettha pana ayamahanti ekaṁ taṇhāmaññitameva
vaṭṭati. rogotiādīsu ābādhaṭṭhena rogo, antodosaṭṭhena gaṇḍo,
anupavisanaṭṭhena sallaṁ. muni santoti vuccatīti khīṇāsavamuni santo nibbutoti
vuccati. yattha ṭhitanti yasmiṁ ṭhāne ṭhitaṁ. saṅkhittenāti buddhānaṁ kira sabbāpi
dhammadesanā saṅkhittāva, vitthāradesanā nāma natthi, samantapaṭṭhānakathāpi
saṅkhittāyeva. iti bhagavā desanaṁ yathānusandhiṁ pāpesi. ugghaṭitaññūtiādīsu pana
catūsu puggalesu pukkusāti kulaputto vipañcitaññū, iti vipañcitaññuvasena
bhagavā imaṁ dhātuvibhaṅgasuttaṁ kathesi.
[370] na kho me bhante paripuṇṇaṁ pattacīvaranti kasmā kulaputtassa
iddhimayapattacīvaraṁ na nibbattanti. pubbe aṭṭhannaṁ parikkhārānaṁ adinnattā.
kulaputto hi dinnadāno katābhinīhāro, na dinnattāti na vattabbaṁ.
iddhimayapattacīvaraṁ pana pacchimabhavikānaṁyeva nibbattati, ayañca puna paṭisandhiko tasmā na
nibbattanti. atha bhagavā sayaṁ pariyesetvā kasmā na upasampādesīti. okāsābhāvato.
kulaputtassa āyu parikkhīṇaṁ, suddhāvāsiko anāgāmī mahābrahmā kumbhakārasālaṁ
āgantvā nisinno viya ahosi. tasmā sayaṁ na pariyesesi.
pattacīvarapariyesanaṁ pakkāmīti tāya velāya pakkāmi? uṭṭhite
aruṇe. bhagavato kira dhammadesanāpariniṭṭhānañca aruṇuṭṭhānañca rasmivissajjanañca

page number: 221

ekakkhaṇe ahosi, bhagavā kira desanaṁ niṭṭhapetvāva chabbaṇṇā rasmiyo vissajji,
sakalakumbhakāranivesanaṁ ekappajjotaṁ ahosi, chabbaṇṇarasmiyo jālajālā
puñjapuñjā hutvā vidhāvantiyo sabbadisābhāge suvaṇṇapaṭipariyonaddhe viya
nānāvaṇṇakusumaratanavisalasamujjale viya ca akaṁsu. bhagavā "nagaravāsino maṁ
passantū"ti adhiṭṭhāsi. nagaravāsino bhagavantaṁ disvāva "satthā kira āgato,
kumbhakārasālāya kira nisinno"ti aññamaññassa ārocetvā rañño ārocesuṁ.
rājā āgantvā satthāraṁ vanditvā "bhante kāya velāya āgatatthā"ti
pucchi. hiyyo sūriyatthaṅgamanavelāya mahārājāti. kena kammena bhagavāti. tumhākaṁ
sahāyo pukkusāti rājā tumhehi pahitasāsanaṁ sutvā nikkhamitvā pabbajitvā maṁ
uddissa āgacchanto sāvatthiṁ atikkamma pañcacattālīsa yojanāni āgantvā
imaṁ kumbhakārasālaṁ pavisitvā nisīdi, ahaṁ tassa saṅgahatthaṁ āgantvā dhammakathaṁ
kathesiṁ, kulaputto tīṇi phalāni paṭivijjhi mahārājāti. idāni kahaṁ bhanteti.
upasampadaṁ yācitvā aparipuṇṇapattacīvaratāya pattacīvaraṁ pariyesanatthaṁ gato mahārājāti
āha. rājā kulaputtassa gatadisābhāgena agamāsi. bhagavāpi ākāsenāgantvā
jetavanagandhakuṭimhiyeva pāturahosi.
kulaputtopi pattacīvaraṁ pariyesamāno neva bimbisārarañño na takkasīlakānaṁ
jaṅghavāṇijānaṁ santikaṁ agamāsi. evaṁ kirassa ahosi "na kho me kukkuṭassa
viya tattha tattha manāpāmanāpameva vicinitvā pattacīvaraṁ pariyesituṁ yuttaṁ, mahantaṁ nagaraṁ
vajjitvā udakatitthasusānasaṅkāraṭṭhānāntaravīthīsu pariyesissāmī"ti antaravīthiyaṁ
saṅkārakūṭesu tāva pilotikaṁ pariyesituṁ āraddho.
jīvitā voropesīti ekasmiṁ saṅkārakūṭe pilotikaṁ olokentaṁ vibbhantā
taruṇavacchā gāvī upadhāvitvā upadhāvitvā siṅgena vijjhitvā ghātesi,
chātakajjhatto kulaputto ākāseyeva āyukkhayaṁ patvā patito, saṅkāraṭṭhāne
adhomukhaṭṭhapito suvaṇṇapaṭimā viya ahosi, kālakato ca pana avihābrahmaloke
nibbatti, nibbattamattova arahattaṁ pāpuṇi. avihābrahmaloke kira nibbattamattāva
satta janā arahattaṁ pāpuṇiṁsu. vuttaṁ hetaṁ;-

page number: 222

"avihaṁ upapannāse vimuttā satta bhikkhavo
rāgadosaparikkhīṇā tiṇṇā loke visattikaṁ.
ke ca te ataruṁ paṅkaṁ maccudheyyaṁ suduttaraṁ
ke hitvā mānusaṁ dehaṁ dibbayogaṁ upajjhaguṁ.
upako palagaṇḍo ca pukkusāti ca te tayo
bhaddiyo khaṇḍadevo ca bāhuraggi ca piṅgiyo
te hitvā mānusaṁ dehaṁ dibbayogaṁ upaccagun"ti. 1-
bimbisāropi "mayhaṁ sahāyo mayā pesitasāsanamattaṁ vācetvā hatthagataṁ
rajjaṁ pahāya ettakaṁ addhānaṁ āgato, dukkaraṁ kataṁ kulaputtena,
pabbajitasakkārena taṁ sakkarissāmī"ti "pariyesatha me sahāyakan"ti tattha tattha pesesi.
pesitā taṁ addasaṁsu saṅkāraṭṭhāne patitaṁ, disvā āgamma rañño ārocesuṁ.
rājā gantvā kulaputtaṁ disvā "na vata bho labhimhā sahāyassa sakkāraṁ
kātuṁ, anātho me jāto sahāyako"ti paridevitvā kulaputtaṁ mañcakena
gaṇhāpetvā yuttokāse ṭhapetvā anupasampannassa sakkāraṁ kātuṁ jānanabhāvena
nhāpakakappakādayo pakkosāpetvā kulaputtaṁ sīsaṁ nhāpetvā suddhavatthādīni 2-
nivāsāpetvā rājavesena alaṅkārāpetvā sovaṇṇasivikaṁ āropetvā
sabbatāḷāvacaragandhamālādīhi pūjaṁ karonto nagarā nīharitvā bahūhi gandhakaṭṭhehi
mahācitakaṁ kāretvā kulaputtassa sarīrakiccaṁ katvā dhātuyo ādāya cetiyaṁ
patiṭṭhapesi. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
dhātuvibhaṅgasuttavaṇṇanā niṭṭhitā.
----------------

footnote: 1 saṁ.sa. 15/105/71 2 chaßēéa. suddhavatthāni

page number: 223

11. saccavibhaṅgasuttavaṇṇanā
[371] evamme sutanti saccavibhaṅgasuttaṁ. tattha ācikkhanāti idaṁ
dukkhaṁ ariyasaccaṁ nāma .pe. ayaṁ dukkhanirodhagāminī paṭipadā ariyasaccaṁ nāmāti.
sesapadesupi eseva nayo. apicettha paññāpanā nāma dukkhasaccādīnaṁ ṭhapanā.
āsanaṁ ṭhapento hi āsanaṁ paññapetīti vuccati. paṭṭhapanāti paññāpanā.
vivaraṇāti vivaṭṭakaraṇā. vibhajanāti vibhāgakiriyā. uttānīkammanti pākaṭabhāvakaraṇaṁ.
anuggāhakāti āmisasaṅgahena dhammasaṅgahenāti dvīhipi saṅgahehi
anuggāhakā. janetāti 1- janikā mātā. āpādetāti posetā. posikamātā
viya moggallānoti dīpeti. janikamātā hi nava vā dasa vā māse loṇambilādīni
pariharamānā kucchiyā dārakaṁ dhāretvā kucchito nikkhantaṁ posikamātaraṁ dhātiṁ
paṭicchāpeti, sā khīranavanītādīhi dārakaṁ posetvā 2- vaḍḍheti. so vuḍḍhimāgamma
yathāsukhaṁ vicarati. evameva sāriputto attano vā paresaṁ vā santike pabbajite
dvīhi saṅgahehi saṅgaṇhanto gilāne paṭijagganto kammaṭṭhāne yojetvā
sotāpannabhāvaṁ ñatvā apāyabhayehi vuṭṭhitakālato paṭṭhāya "idāni
paccattapurisakārena uparimagge nibbattessantī"ti tesu anapekkho hutvā aññe
nave nave ovadati. mahāmoggallānopi attano vā paresaṁ vā santike
pabbajite tatheva saṅgaṇhitvā kammaṭṭhāne yojetvā heṭṭhā tīṇi phalāni
pattesupi anapekkhataṁ na āpajjati. kasmā? evaṁ kirassa hoti:- vuttaṁ
bhagavatā "seyyathāpi bhikkhave appamattakopi gūtho duggandho hoti .pe.
appamattakampi muttaṁ, kheḷo, pubbo, lohitaṁ duggandhaṁ hoti, evameva kho ahaṁ
bhikkhave appamattakampi bhavaṁ na vaṇṇemi antamaso accharāsaṅghāṭamattampīti. 3-
tasmā yāva arahattaṁ na pāpuṇanti, tāva tesu anapekkhataṁ anāpajjitvā
arahattaṁ pattesuyeva āpajjati. tenāha bhagavā "seyyathāpi bhikkhave janetā
evaṁ sāriputto. seyyathāpi jātassa āpādetā evaṁ moggallāno. sāriputto
bhikkhave sotāpattiphale vineti, moggallāno uttamatthe"ti. pahotīti sakkoti.

footnote: 1 sī. janettīti 2 sī. pāyetvā 3 aṅ. ekaka. 20/320-321/36

page number: 224

dukkhe ñāṇanti savanasammasanapaṭivedhañāṇaṁ, tathā dukkhasamudaye.
dukkhanirodhe savanapaṭivedhañāṇaṁ vaṭṭati, tathā dukkhanirodhagāminiyā paṭipadāya.
nekkhammasaṅkappādīsu kāmapaccanīkaṭṭhena kāmato nissaṭabhāvena vā, kāmaṁ
sammasantassa uppannoti vā, kāmapadaghātaṁ kāmavūpasamaṁ karonto uppannoti
vā, kāmavivittante uppannoti vā nekkhammasaṅkappo. sesapadadvayepi eseva
nayo. sabbepi cete pubbabhāge nānācittesu, maggakkhaṇe ekacitte labbhanti.
tatra hi micchāsaṅkappacetanāya samugghātako ekova saṅkappo labbhati, na
nānā labbhati. sammāvācādayopi pubbabhāge nānācittesu, vuttanayeneva
maggakkhaṇe ekacitte labbhanti. ayamettha saṅkhepo, vitthārena pana
saccakathāvisuddhimagge ca sammādiṭṭhisutte 1- ca vuttāyevāti.
papañcasūdaniyā majjhimanikāyaṭṭhakathāya
saccavibhaṅgasuttavaṇṇanā niṭṭhitā.
----------------
12. dakkhiṇāvibhaṅgasuttavaṇṇanā
[376] evamme sutanti dakkhiṇāvibhaṅgasuttaṁ. tattha mahāpajāpatigotamīti
gottaṁ. nāmakaraṇadivase panassā laddhasakkārā brāhmaṇā lakkhaṇasampattiṁ
disvā "sace ayaṁ dhītaraṁ labhissati, cakkavattirañño aggamahesī bhavissati sace
puttaṁ labhissati, cakkavattirājā bhavissatīti ubhayathāpi mahatīyevassā pajā
bhavissatī"ti byākariṁsu. athassā mahāpajāpatī nāmaṁ akaṁsu. idha pana gottena
saddhiṁ saṁsanditvā mahāpajāpatigotamīti vuttaṁ. navanti ahataṁ. sāmaṁ vāyitanti
sahattheneva vāyitaṁ. ekadivasaṁ pana dhātigaṇaparivutā sippikānaṁ vāyanaṭṭhānaṁ
āgantvā vemakoṭiṁ gahetvā vāyanākāraṁ akāsi. taṁ sandhāyetaṁ vuttaṁ.
kadā pana gotamiyā bhagavato dussayugaṁ dātuṁ cittaṁ uppannanti.
abhisambodhiṁ patvā paṭhamagamanena kapilapuraṁ āgatakāle. tathāhi piṇḍāya paviṭṭhaṁ

footnote: 1 maßēáū. 12/89 ādi/63

page number: 225

satthāraṁ gahetvā suddhodanamahārājā sakaṁ nivesanaṁ pavesesi, atha bhagavato
rūpasobhaggaṁ disvā mahāpajāpatigotamī cintesi "sobhati vata me puttassa
attabhāvo"ti. athassā balavasomanassaṁ uppajji. tato cintesi "mama puttassa
ekūnatiṁsavassāni agāramajjhe vasantassa antamaso mocaphalamattampi 1- mayā
dinnakameva nāhosi, idānipissa cīvarasāṭakaṁ dassāmī"ti. "imasmiṁ kho pana
rājagehe bahūni mahagghāni vatthāni atthi, tāni maṁ na tosenti, sahatthā
katameva maṁ toseti, sahatthā katvā dassāmī"ti cittaṁ uppādesi.
athantarāpaṇā kappāsaṁ āharāpetvā sahattheneva pisitvā pothetvā
sukhumasuttaṁ kantitvā antovatthusmiṁyeva sālaṁ kārāpetvā sippike pakkosāpetvā
sippikānaṁ attano paribhogakhādanīyabhojanīyameva datvā vāyāpesi, kālānukālañca
dhātigaṇaparivutā gantvā vemakoṭiṁ aggahesi. niṭṭhitakāle sippikānaṁ mahāsakkāraṁ
katvā dussayugaṁ gandhasamugge pakkhipetvā vāsaṁ gāhāpetvā "mayhaṁ puttassa
cīvarasāṭakaṁ gahetvā gamissāmī"ti rañño ārocesi. rājā maggaṁ paṭiyādāpesi,
vīthiyo sammajjetvā puṇṇaghaṭe ṭhapetvā dhajapaṭākā ussāpetvā rājagharadvārato
paṭṭhāya yāva nigrodhārāmā maggaṁ paṭiyādāpetvā pupphābhikiṇṇaṁ akaṁsu.
mahāpajāpatipi sabbālaṅkāraṁ alaṅkaritvā dhātigaṇaparivutā samuggaṁ sīse ṭhapetvā
bhagavato santikaṁ gantvā idaṁ me bhante navaṁ dussayugantiādimāha.
dutiyampi khoti "saṁghe gotami dehī"ti vutte "pahomahaṁ bhante
dussakoṭṭhāgārato bhikkhusatassāpi bhikkhusahassassāpi cīvaradussāni dātuṁ, idaṁ
pana me bhagavantaṁ uddissa sāmaṁ kantaṁ sāmaṁ vāyitaṁ, taṁ me bhante bhagavā
paṭiggaṇhātū"ti nimantayamānā āha. evaṁ yāva tatiyaṁ yāci, bhagavāpi
paṭikkhipiyeva.
kasmā pana attano diyyamānaṁ bhikkhusaṁghassa dāpetīti? mātari
anukampāya. evaṁ kirassa ahosi "imissā maṁ ārabbha pubbacetanā
muñcanacetanā aparāparacetanāti tisso cetanā uppannā, bhikkhusaṁghampissā

footnote: 1 sī. pūgaphalamattampi

page number: 226

ārabbha uppajjantu, evamassā cha cetanā ekato hutvā dīgharattaṁ hitāya
sukhāya pavattissantī"ti. vitaṇḍavādī panāha "saṁghe dinnaṁ mahapphalanti
kasmā 1- evaṁ vuttan"ti. so vattabbo "kiṁ tvaṁ satthu dinnato saṁghe dinnaṁ
mahapphalataraṁ vadasī"ti. āma vadāmīti. suttaṁ āharāti. saṁghe gotami dehi,
saṁghe te dinne ahañceva pūjito bhavissāmi saṁgho cāti. kiṁ panassa
suttassa ayameva atthoti. āma ayamevāti. yadi evaṁ "tenahānanda
vighāsādānaṁ pūvaṁ dehī"ti 2- ca "tenahi tvaṁ kaccāna vighāsādānaṁ guḷaṁ
dehī"ti 3- ca vacanato vighāsādānaṁ dinnaṁ mahapphalataraṁ bhaveyya. evampi hi
"satthā attano diyyamānaṁ dāpesī"ti rājarājamahāmattādayopi ca attano
āgataṁ paṇṇākāraṁ hatthigopakādīnaṁ dāpenti, te rājādīhi mahantatarā
bhaveyyuṁ. tasmā mā evaṁ gaṇha.
"nayimasmiṁ loke parasmiṁ vā pana
buddhena seṭṭho sadiso vā vijjati
yamāhuneyyānamaggataṁ gato
puññatthikānaṁ vipulaphalesinan"ti
vacanato hi satthārā uttaritaro dakkhiṇeyyo nāma natthi. evamassā
cha cetanā ekato hutvā dīgharattaṁ hitāya sukhāya bhavissantīti. sandhāya 4-
yāvatatiyaṁ paṭibāhitvā saṁghassa dāpesi.
pacchimāya janatāya saṁghe cittīkārajananatthañcāpi 5- evamāha. evaṁ
kirassa ahosi "ahaṁ na ciraṭṭhitiko, mayhaṁ pana sāsanaṁ bhikkhusaṁghe patiṭṭhahissati,
pacchimā janatā saṁghe cittīkāraṁ janetū"ti yāvatatiyaṁ paṭibāhitvā saṁghassa
dāpesi. evaṁ hi sati "satthā attano diyyamānampi saṁghassa dāpesi, saṁgho
nāma dakkhiṇeyyo"ti pacchimā janatā saṁghe cittīkāraṁ uppādetvā cattāro
paccaye dātabbe maññissati, saṁgho catūhi paccayehi akilamanto buddhavacanaṁ

footnote: 1 ma. tasmā 2 vi. mahāvi. 2/269/244 3 vi. mahā. 5/284/58
footnote: 4 sī. kiṁ pana sandhāya 5 sī. cittīkārajananatthaṁ vāti

page number: 227

uggahetvā samaṇadhammaṁ karissati. evaṁ mama sāsanaṁ pañcavassasahassāni ṭhassatīti.
"paṭiggaṇhātu bhante bhagavā"ti vacanatopi cetaṁ veditabbaṁ "satthārā uttaritaro
dakkhiṇeyyo nāma natthī"ti. na hi ānandattherassa mahāpajāpatiyā āghāto
vā veraṁ vā atthi. na thero "tassā dakkhiṇā mā mahapphalā ahosī"ti
icchati. paṇḍito hi thero bahussuto sekkhapaṭisambhidāppatto, so satthu
dinnassa mahapphalabhāve sampassamānova paṭiggaṇhātu bhante bhagavāti gahaṇatthaṁ
yāci.
puna vitaṇḍavādī āha:- "saṁghe te dinne ahañceva pūjito
bhavissāmi saṁgho cā"ti vacanato satthā saṁghapariyāpannovāti. so vattabbo
"jānāsi pana tvaṁ kati saraṇāni, kati aveccappasādā"ti. jānanto tīṇīti
vakkhati. tato vattabbo:- tava laddhiyā satthu saṁghapariyāpannattā dveyeva
honti. evaṁ sante ca "anujānāmi bhikkhave imehi tīhi saraṇagamanehi
pabbajjaṁ upasampadan"ti 1- evaṁ anuññātā pabbajjāpi upasampadāpi na
ruhati. tato tvaṁ neva pabbajito asi, na gihī. sammāsambuddhe ca gandhakuṭiyaṁ
nisinne bhikkhū uposathampi pavāraṇampi saṁghakammānipi karonti, tāni satthu
saṁghapariyāpannattā kuppāni bhaveyyuṁ, na ca honti. tasmā na vattabbametaṁ
"satthā saṁghapariyāpanno"ti.
[377] āpādikāti saṁvaḍḍhikā, tumhākaṁ hatthapādesu hatthapādakiccaṁ
asādhentesu hatthe ca pāde ca vaḍḍhetvā paṭijaggikāti attho. posikāti
divasassa dveā tayo vāre ca nhāpetvā bhojetvā pāyetvā tumhe posesi.
thaññaṁ pāyesīti nandakumāro kira bodhisatto katipāheneva daharo, tasmiṁ
jāte mahāpajāpati attano puttaṁ dhātīnaṁ datvā sayaṁ bodhisattassa dhātikiccaṁ
sādhayamānā attano thaññaṁ pāyesi. taṁ sandhāya thero evamāha. iti
mahāpajāpatiyā bahūpakārataṁ kathetvā idāni tathāgatassa bahūpakārataṁ dassento

footnote: 1 vi. mahā. 4/39/30

page number: 228

bhagavāpi bhantetiādimāha. tattha bhagavantaṁ bhante āgammāti bhagavantaṁ paṭicca
nissāya sandhāya.
[378] atha bhagavā dvīsu upakāresu atirekataraṁ anumodento
evametantiādimāha. tattha yaṁ hānanda puggalo puggalaṁ āgammāti yaṁ ācariyapuggalaṁ
antevāsikapuggalo āgamma. imassānanda puggalassa iminā puggalenāti
imassa ācariyapuggalassa iminā antevāsikapuggalena. na suppaṭikāraṁ vadāmīti
paccūpakāraṁ 1- na sukaraṁ vadāmi, abhivādanādīsu ācariyaṁ disvā abhivādanakaraṇaṁ
abhivādanaṁ nāma. yasmiṁ vā disābhāge ācariyo vasati, iriyāpathe vā kappento
tadabhimukho vanditvā gacchati, vanditvā nisīdati, vanditvā nipajjati, ācariyaṁ
pana dūratova disvā paccuṭṭhāya paccuggamanakaraṇaṁ paccuṭṭhānaṁ nāma. ācariyaṁ
pana disvā añajaliṁ paggayha sīse ṭhapetvā ācariyaṁ namassati, yasmiṁ vā
disābhāge so vasati, tadabhimukhopi tatheva namassati, gacchantopi ṭhitopi
nisinnopi añjaliṁ paggayha namassatiyevāti idaṁ añjalikammaṁ nāma.
anucchavikakammassa pana karaṇaṁ sāmīcikammaṁ nāma. cīvarādīsu cīvaraṁ dento
na yaṁ vā taṁ vā deti, mahagghaṁ satamūlikampi pañcasatamūlikampi sahassamūlikampi
detiyeva. piṇḍapātādīsupi eseva nayo. kiṁ bahunā, catūhi paṇītapaccayehi
cakkavāḷantaraṁ pūretvā sinerupabbatena kūṭaṁ gahetvā dentopi ācariyassa
anucchavikaṁ kiriyaṁ kātuṁ na sakkotiyeva.
[379] cuddasa kho panimāti kasmā ārabhi? idaṁ suttaṁ pāṭipuggalikaṁ
dakkhiṇaṁ ārabbha samuṭṭhitaṁ, ānandattheropi "paṭiggaṇhātu bhante bhagavā"ti
pāṭipuggalikadakkhiṇaṁyeva samādapeti, cuddasasu ca ṭhānesu dinnadānaṁ pāṭipuggalikaṁ
nāma hotīti dassetuṁ imaṁ desanaṁ ārabhi. ayaṁ paṭhamāti ayaṁ dakkhiṇā
guṇavasenapi paṭhamā jeṭṭhakavasenapi. ayaṁ hi paṭhamā aggā jeṭṭhikā,
imissā dakkhiṇāya pamāṇaṁ nāma natthi. dutiyatatiyāpi paramadakkhiṇāyeva,
sesā paramadakkhiṇabhāvaṁ na pāpuṇanti. bāhirake kāmesu vītarāgeti

footnote: 1 ma. paccupaṭṭhākāraṁ

page number: 229

kammavādikiriyavādimhi lokiyapañcābhiññe. puthujjanasīlavanteti puthujjanasīlavā
nāma gosīladhātuko hoti, asaṭho amāyāvī paraṁ apīḷetvā dhammena samena
kasiyā vā vaṇijjāya vā jīvikaṁ kappetā. puthujjanadussīleti puthujjanadussīlā
nāma kevaṭṭamacchabandhādayo paraṁ pīḷāya jīvikaṁ kappetā.
idāni pāṭipuggalikadakkhiṇāya vipākaṁ paricchindanto tatrānandātiādimāha.
tattha tiracchānagateti yaṁ guṇavasena upakāravasena posanatthaṁ dinnaṁ,
idaṁ na gahitaṁ. yampi ālopāḍḍhāalopamattaṁ dinnaṁ, tampi na gahitaṁ. yaṁ pana
sunakhasūkarakukkuṭakākādīsu yassa kassaci sampattassa phalaṁ paṭikaṅkhitvā yāvadatthaṁ
dinnaṁ, idaṁ sandhāya vuttaṁ "tiracchānagate dānaṁ datvā"ti. sataguṇāti
satānisaṁsā, paṭikaṅkhitabbāti icchitabbā. idaṁ vuttaṁ hoti:- ayaṁ dakkhiṇā
āyusataṁ vaṇṇasataṁ sukhasataṁ paṭibhānasatanti pañca ānisaṁsasatāni deti, attabhāvasate
āyuṁ deti, vaṇṇaṁ, sukhaṁ, balaṁ, paṭibhānaṁ deti, nipparitasaṁ 1- karoti. bhavasatepi
vutte ayamevattho. iminā upāyena sabbattha nayo veditabbo.
sotāpattiphalasacchikiriyāya paṭipanneti ettha heṭṭhimakoṭiyā tisaraṇaṁ
gato upāsakopi sotāpattiphalasacchikiriyāya paṭipanno nāma, tasmiṁ dinnadānampi
asaṅkhyeyyaṁ appameyyaṁ. pañcasīle patiṭṭhitassa pana tato uttariṁ mahapphalaṁ,
dasasīle patiṭṭhitassa tato uttariṁ, tadahupabbajitassa sāmaṇerassa tato uttariṁ,
upasampannassa bhikkhuno tato uttariṁ, upasampannasseva vattasampannassa tato
uttariṁ, vipassakassa tato uttariṁ, āraddhavipassakassa tato uttariṁ, uttamakoṭiyā
pana maggasamaṅgī sotāpattiphalasacchikiriyāya paṭipanno nāma. etassa dinnadānaṁ
tato uttariṁ mahapphalameva.
kiṁ pana maggasamaṅgissa sakkā dānaṁ dātunti. āma sakkā. āraddhavipassako
hi pattacīvaramādāya gāmaṁ piṇḍāya pavisati, tassa gehadvāre ṭhitassa hatthato
pattaṁ gahetvā khādanīyabhojanīyaṁ pakkhipanti, tasmiṁ khaṇe bhikkhuno maggavuṭṭhānaṁ
hoti, idaṁ dānaṁ maggasamaṅgino dinnaṁ nāma hoti. atha vā panesa āsanasālāya

footnote: 1 sī. nipparitassaṁ

page number: 230

nisinno hoti, manussā gantvā patte khādanīyabhojanīyaṁ ṭhapenti, tasmiṁ khaṇe
tassa maggavuṭṭhānaṁ hoti, idampi dānaṁ maggasamaṅgino dinnaṁ nāma. atha vā
panassa vihāre vā āsanasālāyaṁ vā nisinnassa upāsakā pattaṁ ādāya
attano gharaṁ gantvā khādanīyabhojanīyaṁ pakkhipanti, tasmiṁ khaṇe tassa maggavuṭṭhānaṁ
hoti, idampi dānaṁ maggasamaṅgino dinnaṁ nāma. tattha soṇḍiyaṁ udakassa 1-
viya sotāpattiphalasacchikiriyāya paṭipanne dinnadānassa asaṅkhyeyyatā veditabbā.
tāsu tāsu mahānadīsu mahāsamudde ca udakassa viya sotāpannādīsu dinnadānassa
uttaritaravasena asaṅkhyeyyatā veditabbā, paṭhaviyā khalamaṇḍalamatte padese paṁsuṁ
ādiṁ katvā yāva paṭhaviyā paṁsuno appameyyatāyapi ayamattho dīpetabbo.
[380] satta kho panimāti kasmā ārabhi? "saṁghe gotami dehi, saṁghe
te dinne ahaṁ ceva pūjito bhavissāmi. saṁgho cā"ti hi vuttaṁ, tattha sattasu
ṭhānesu dinnadānaṁ saṁghe dinnaṁ nāma hotīti dassetuṁ imaṁ desanaṁ ārabhi. tattha
buddhappamukhe ubhatosaṁgheti ekato bhikkhusaṁgho ekato bhikkhunisaṁgho, satthā
majjhe nisinno hotīti ayaṁ buddhappamukho ubhatosaṁgho nāma. ayaṁ paṭhamāti
imāya dakkhiṇāya samappamāṇā dakkhiṇā nāma natthi. dutiyadakkhiṇādayo pana
etaṁ paramadakkhiṇaṁ na pāpuṇanti.
kiṁ pana tathāgate parinibbute buddhappamukhassa ubhatosaṁghassa dānaṁ dātuṁ
sakkāti? sakkā. kathaṁ? ubhatosaṁghassa hi pamukhe sadhātukaṁ paṭimaṁ āsane ṭhapetvā
ādhārakaṁ ṭhapetvā dakkhiṇodakaṁ ādiṁ katvā sabbaṁ satthu paṭhamaṁ datvā ubhatosaṁghassa
dātabbaṁ, evaṁ buddhappamukhassa ubhatosaṁghassa dānaṁ dinnaṁ nāma hoti. tattha
yaṁ satthu dinnaṁ, taṁ kiṁ kātabbanti? yo satthāraṁ paṭijaggati vattasampanno
bhikkhu, tassa dātabbaṁ. pitusantakañhi puttassa pāpuṇāti, bhikkhusaṁghassa dānaṁ
dātumpi vaṭṭati, sappitelāni pana gahetvā dīpā jalitabbā, sāṭakaṁ gahetvā
paṭākā āropetabbāti. bhikkhusaṁgheti aparicchinnakamahābhikkhusaṁghe. bhikkhunisaṁghepi
eseva nayo.

footnote: 1 sī. loṇiyaṁ

page number: 231

gotrabhunoti gottamattakameva anubhavamānā, nāmamattasamaṇāti attho.
kāsāvakaṇṭhāti kāsāvakaṇṭhanāmakā. te kira ekaṁ kāsāvakkhaṇḍaṁ hatthe vā gīvāya
vā bandhitvā vicarissanti. gharadvāraṁ pana tesaṁ puttabhariyākasivaṇijjādikammāni ca
pākatikāneva bhavissanti. tesu dussīlesu saṁghaṁ uddissa dānaṁ dassantīti ettha
dussīlasaṁghanti na vuttaṁ. saṁgho hi dussīlo nāma natthi. dussīlā nāma pana
upāsakā tesu dussīlesu saṁghaṁ uddissa demāti dānaṁ dassanti. iti
bhagavatā buddhappamukhe saṁghe dinnadakkhiṇāpi guṇasaṅkhāya asaṅkhyeyyāti vuttā.
kāsāvakaṇṭhasaṁghe dinnadakkhiṇāpi guṇasaṅkhāyeva asaṅkhyeyyāti vuttā. saṁghagatā
dakkhiṇā hi saṁghe cittīkāraṁ kātuṁ sakkontassa hoti, saṁghe pana cittīkāro
dukkaro hoti.
yo hi saṁghagataṁ dakkhiṇaṁ dassāmīti deyyadhammaṁ paṭiyādetvā vihāraṁ gantvā
"bhante saṁghaṁ uddissa ekaṁ theraṁ dethā"ti vadati, atha saṁghato sāmaṇeraṁ
labhitvā "sāmaṇero me laddho"ti aññathattaṁ āpajjati, tassa dakkhiṇā
saṁghagatā na hoti. mahātheraṁ labhitvā "mahāthero me laddho"ti somanassaṁ
uppādentassāpi na hotiyeva. yo pana sāmaṇeraṁ vā upasampannaṁ vā daharaṁ
vā theraṁ vā bālaṁ vā paṇḍitaṁ vā yaṅkiñci saṁghato labhitvā nibbematiko
hutvā saṁghassa demīti saṁghe cittīkāraṁ kātuṁ sakkoti, tassa dakkhiṇā saṁghagatā
nāma hoti, parasamuddavāsino kira evaṁ karonti.
tattha hi eko vihārasāmī kuṭumbiko "saṁghagataṁ dakkhiṇaṁ dassāmī"ti
saṁghato uddisitvā ekaṁ bhikkhuṁ dethāti yāci, so ekaṁ dussīlabhikkhuṁ labhitvā
nisinnaṭṭhānaṁ opuñjāpetvā āsanaṁ paññāpetvā upari vitānaṁ bandhitvā
gandhadhūpapupphehi pūjitvā pāde dhovitvā telena makkhitvā buddhassa nipaccakāraṁ
karonto viya saṁghe cittīkārena deyyadhammaṁ adāsi, so bhikkhu pacchābhattaṁ
vihārajagganatthāya kudālakaṁ dethāti gharadvāraṁ āgato, upāsako nisinnova
kudālaṁ pādena khipitvā "gaṇhā"ti adāsi. tamenaṁ manussā āhaṁsu "tumhehi
pātova etassa katasakkāro vattuṁ na sakkā, idāni upacāramattakampi natthi,

page number: 232

kiṁ nāmetan"ti. upāsako "saṁghassa so ayyā cittīkāro, na etassā"ti āha.
kāsāvakaṇṭhasaṁghassa dinnadakkhiṇaṁ pana ko sodhetīti? sāriputtamoggallānādayo
asītimahātherā sodhentīti. apica therā ciraparinibbutā, there ādiṁ katvā
yāvajja dharamānā khīṇāsavā sodhentiyeva.
na tvevāhaṁ ānanda kenaci pariyāyena saṁghagatāya dakkhiṇāyāti
ettha atthi buddhappamukho saṁgho, atthi etarahi saṁgho, atthi anāgate
kāsāvakaṇṭhasaṁgho. buddhappamukhasaṁgho etarahi saṁghena saddhiṁ na upanetabbo,
etarahi saṁgho anāgate kāsāvakaṇṭhasaṁghena saddhiṁ na upanetabbo. tena
teneva samayena kathetabbaṁ. saṁghato uddisitvā gahitasamaṇaputhujjano hi
pāṭipuggaliko sotāpanno, saṁgho cittīkāraṁ kātuṁ sakkontassa puthujjanasamaṇe
dinnaṁ mahapphalataraṁ. uddisitvā gahito sotāpanno pāṭipuggaliko
sakadāgāmītiādīsupi eseva nayo. saṁghe cittīkāraṁ kātuṁ sakkontassa hi
khīṇāsave dinnadānato uddisitvā gahite dussīlepi dinnaṁ mahapphalatarameva.
yaṁ pana vuttaṁ "sīlavato kho mahārāja dinnaṁ mahapphalaṁ, no tathā dussīle"ti,
taṁ imaṁ nayaṁ pahāya "catasso kho imānanda dakkhiṇāvisuddhiyo"ti imasmiṁ
catukke daṭṭhabbaṁ.
[381] dāyakato visujjhatīti mahapphalabhāvena visujjhati, mahapphalā
hotīti attho. kalyāṇadhammoti sucidhammo, na pāpadhammoti dāyakato
visujjhatīti cettha vessantaramahārājā kathetabbo. so hi jūjakabrāhmaṇassa
dārake datvā paṭhaviṁ kampesi.
paṭiggāhakato visujjhatīti ettha kalyāṇīnadīmukhadvāravāsī kevaṭṭo
kathetabbo. so kira dīghasomattherassa tikkhattuṁ piṇḍapātaṁ datvā maraṇamañce
nipanno "ayyassa maṁ dīghasomattherassa dinnapiṇḍapāto uddharatī"ti āha.
neva dāyakatoti ettha vaḍḍhamānavāsī luddako kathetabbo. so kira
petadakkhiṇaṁ dento ekassa dussīlasseva tayo vāre adāsi, tatiyavāre

page number: 233

"amanusso dussīlo maṁ vilumpatī"ti viravi, ekassa sīlavantassa bhikkhuno datvā
pāpitakāleyevassa pāpuṇi.
dāyakato ceva visujjhatīti ettha asadisadānaṁ kathetabbaṁ.
sā dakkhiṇā dāyakato visujjhatīti ettha yathā nāma cheko kassako
asātampi khettaṁ labhitvā samaye kasitvā paṁsuṁ apanetvā sārabījāni
patiṭṭhapetvā rattindivaṁ ārakkhe pamādaṁ anāpajjanto aññassa sārakhettato
adhikataraṁ dhaññaṁ labhati, evaṁ sīlavā dussīlassa datvāpi phalaṁ mahantaṁ
adhigacchatīti. iminā upāyena sabbapadesu dānavisujjhanaṁ veditabbaṁ.
vītarāgo vītarāgesūti ettha vītarāgo nāma anāgāmī, arahā pana
ekantavītarāgova, tasmā arahatā arahato dinnaṁ dānameva aggaṁ. kasmā?
bhavālayassa bhavapatthanāya abhāvato. nanu khīṇāsavo dānaphalaṁ na saddahatīti.
dānaphalaṁ saddahantā khīṇāsavasadisā na honti. khīṇāsavena katakammaṁ pana
nicchandarāgattā kusalaṁ vā akusalaṁ vā na hoti, kiriyaṭṭhāne tiṭṭhati,
tenevassa dānaṁ aggaṁ hotīti vadanti.
kiṁ pana sammāsambuddhena sāriputtattherassa dinnaṁ mahapphalaṁ, udāhu
sāriputtattherena sammāsambuddhassa dinnanti. sammāsambuddhena sāriputtattherassa
dinnaṁ mahapphalanti vadanti. sammāsambuddhaṁ hi ṭhapetvā añño dānassa
vipākaṁ jānituṁ samattho nāma natthi. dānaṁ hi catūhi sampadāhi kātuṁ
sakkontassa tasmiṁyeva attabhāve vipākaṁ deti. tatrimā sampadā:- deyyadhammassa
dhammena samena paraṁ apīḷetvā uppannatā, pubbacetanādivasena cetanāya
mahattatā, khīṇāsavabhāvena guṇātirekatā, taṁdivasaṁ nirodhato vuṭṭhitabhāvena
vatthusampannatāti.
papañcasūdaniyā majjhimanikāyaṭṭhakathāya
dakkhiṇāvibhaṅgasuttavaṇṇanā niṭṭhitā.
catutthavaggavaṇṇanā niṭṭhitā
--------------

page number: 234

5. saḷāyatanavagga
1. anāthapiṇḍikovādasuttavaṇṇanā
[383] evamme sutanti anāthapiṇḍikovādasuttaṁ. tattha bāḷhagilānoti
adhimattagilāno maraṇaseyyaṁ upagato. āmantesīti gahapatissa kira yāva pādā
vahiṁsu, tāva divase sakiṁ vā dvikkhattuṁ vā tikkhattuṁ vā buddhupaṭṭhānaṁ akhaṇḍaṁ
akāsi. yattakaṁ cassa satthu upaṭṭhānaṁ ahosi, tattakaṁyeva mahātherānaṁ. so
ajja gamanapādassa pacchinnattā anuṭṭhānaseyyaṁ upagato sāsanaṁ pesetukāmo
aññataraṁ purisaṁ āmantesi. tenupasaṅkamīti bhagavantaṁ āpucchitvā
sūriyatthaṅgamanavelāya upasaṅkami.
[384] paṭikkamantīti osakkanti, tanukā bhavanti. abhikkamantīti
abhivaḍḍhanti ottharanti, balavatiyo honti.
abhikkamosānaṁ paññāyati no paṭikkamoti yasmiṁ hi samaye māraṇantikā
vedanā uppajjati, uparivāte jalitaggi viya hoti, yāva usmā na pariyādiyati,
tāva mahatāpi upakkamena na sakkā vūpasametuṁ, usmāya pana pariyādinnāya
vūpasamati.
[385] athāyasmā sāriputto cintesi "ayaṁ mahāseṭṭhissa vedanā
māraṇantikā, na sakkā paṭibāhituṁ, avasesā kathā niratthakā, dhammakathamassa
kathessāmī"ti. atha naṁ taṁ kathento tasmā tihātiādimāha. tattha tasmāti
yasmā cakkhuṁ tīhi gāhehi gaṇhanto uppannaṁ māraṇantikaṁ vedanaṁ paṭibāhituṁ
samattho nāma natthi, tasmā. na cakkhuṁ upādiyissāmīti cakkhuṁ tīhi gāhehi na
gaṇhissāmi. na ca me cakkhunissitanti 1- viññāṇañcāpi me cakkhunissitaṁ na
bhavissati. na rūpanti heṭṭhā āyatanarūpaṁ kathitaṁ, imasmiṁ ṭhāne sabbampi
kāmabhavarūpaṁ kathento evamāha.

footnote: 1 chaßēéa. cakkhunissitaṁ viññāṇanti

page number: 235

[386] na idhalokanti vasanaṭṭhānaṁ vā ghāsacchādanaṁ vā na
upādiyissāmīti attho. idaṁ hi paccayesu aparitassanatthaṁ kathitaṁ. na paralokanti
ettha pana manussalokaṁ ṭhapetvā sesā paralokā nāma. idaṁ "asukadevaloke
nibbattitvā asukaṭṭhāne bhavissāmi, idaṁ nāma khādissāmi bhuñjissāmi
nivāsessāmi pārupissāmī"ti evarūpāya paritassanāya pahānatthaṁ vuttaṁ. tampi na
upādiyissāmi, na ca me tannissitaṁ viññāṇaṁ bhavissatīti evaṁ tīhi gāhehi
parimocetvā thero desanaṁ arahattanikūṭena niṭṭhapesi.
[387] olīyasīti attano sampattiṁ disvā ārammaṇesu bajjhasi
allīyasīti. iti āyasmā ānando "ayampi nāma gahapati evaṁ saddho pasanno
maraṇabhayassa bhāyati, añño ko na bhāyissatī"ti maññamāno tassa gāḷhaṁ
katvā ovādaṁ dento evamāha. na ca me evarūpī dhammīkathā sutapubbāti
ayaṁ upāsako "satthu santikāpi me evarūpī dhammakathā na sutapubbā"ti vadati,
kiṁ satthā evarūpiṁ sukhumaṁ gambhīrakathaṁ na kathetīti. no na katheti, evaṁ pana cha
ajjhattikāni āyatanāni cha bāhirāni cha viññāṇakāye cha phassakāye cha
vedanākāye cha dhātuyo pañcakkhandhe cattāro arūpe idhalokaparalokaṁ dassetvā
diṭṭhasutamutaviññātavasena arahatte pakkhipitvā kathitakathā etena na sutapubbā,
tasmā evaṁ vadati.
apicāyaṁ upāsako dānādhimutto dānābhirato buddhānaṁ santikaṁ gacchanto
tucchahattho na gatapubbo. purebhattaṁ gacchanto yāgukhajjakādīni gāhāpetvā
gacchati, pacchābhattaṁ sappimadhuphāṇitādīni. tasmiṁ asati vālikaṁ gāhāpetvā
gandhakuṭipariveṇe okirāpeti, dānaṁ datvā sīlaṁ rakkhitvā gehaṁ gato.
bodhisattagatiko kiresa upāsako, tasmā bhagavā catuvīsati saṁvaccharāni upāsakassa
yebhuyyena dānakathameva kathesi "upāsaka idaṁ dānaṁ nāma bodhisattānaṁ gatamaggo,
mayhampi gatamaggo, mayā satasahassakappādhikāni cattāri asaṅkhyeyyāni dānaṁ
dinnaṁ, tvaṁ me gatamaggameva anugacchasī"ti. dhammasenāpatiādayo mahāsāvakāpi

page number: 236

attano attano santikaṁ āgatakāle dānakathamevassa kathenti. tenevāha
na kho gahapati gihīnaṁ odātavasanānaṁ evarūpī dhammīkathā paṭibhātīti. idaṁ
vuttaṁ hoti:- gahapati gihīnaṁ nāma khettavatthuhiraññadāsīdāsaputtabhariyādīsu tibbo
ālayo tibbaṁ nikantipariyuṭṭhānaṁ, tesaṁ "ettha ālayo na kātabbo, nikanti
na kātabbā"ti kathā na paṭibhāti na ruccatīti.
yena bhagavā tenupasaṅkamīti kasmā upasaṅkami? tusitabhavane kirassa
nibbattamattakasseva tigāvutappamāṇaṁ suvaṇṇakkhandhaṁ viya vijjotamānaṁ attabhāvaṁ
uyyānavimānādisampattiṁ ca disvā "mahatī ayaṁ mayhaṁ sampatti, kiṁ nu kho me
manussapathe kammaṁ katan"ti olokento tīsu ratanesu adhikāraṁ disvā cintesi
"pamādaṭṭhānamidaṁ devattaṁ nāma, imāya hi me sampattiyā modamānassa
satisammosopi siyā, handāhaṁ gantvā mama jetavanassa ceva bhikkhusaṁghassa ca
tathāgatassa ca ariyamaggassa ca sāriputtattherassa ca vaṇṇaṁ kathetvā tato
āgantvā sampattiṁ anubhavissāmī"ti. so tathā akāsi. taṁ dassetuṁ atha kho
anāthapiṇḍikotiādi vuttaṁ.
tattha isisaṁghanisevitanti bhikkhusaṁghanisevitaṁ. evaṁ paṭhamagāthāya jetavanassa
vaṇṇaṁ kathetvā idāni ariyamaggassa vaṇṇaṁ kathento kammaṁ vijjā cātiādimāha.
tattha kammanti maggacetanā. vijjāti maggapaññā. dhammoti samādhipakkhiko
dhammo. sīlaṁ jīvitamuttamanti sīle patiṭṭhitassa jīvitaṁ uttamanti dasseti. atha vā
vijjāti diṭṭhisaṅkappo. dhammoti vāyāmasatisamādhayo. sīlanti vācākammantājīvā.
jīvitamuttamanti etasmiṁ sīle patiṭṭhitassa jīvitaṁ nāma uttamaṁ. etena maccā
sujjhantīti etena aṭṭhaṅgikena maggena sattā visujjhanti.
tasmāti yasmā maggena sujjhanti, na gottadhanehi, tasmā. yoniso
vicine dhammanti upāyena samādhipakkhiyadhammaṁ vicineyya. evaṁ tattha visujjhatīti
evaṁ tasmiṁ ariyamagge visujjhati. atha vā yoniso vicine dhammanti upāyena
pañcakkhandhadhammaṁ vicineyya. evaṁ tattha visujjhatīti evaṁ tesu catūsu saccesu
visujjhati.

page number: 237

idāni sāriputtattherassa vaṇṇaṁ kathento sāriputtovātiādimāha.
tattha sāriputtovāti avadhāraṇavacanaṁ. etehi paññādīhi sāriputtova seyyoti
vadati. upasamenāti kilesaupasamena. pāraṅgatoti nibbānaṁ gato. yo koci
nibbānaṁ patto bhikkhu, so etāvaparamo siyā, na therena uttaritaro nāma
atthīti vadati. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
anāthapiṇḍikovādasuttavaṇṇanā niṭṭhitā.
-------------------
2. channovādasuttavaṇṇanā
[389] evamme sutanti channovādasuttaṁ. tattha channoti evaṁnāmako
thero, na abhinikkhamanaṁ nikkhantatthero. paṭisallānāti phalasamāpattito.
gilānapucchakāti gilānupaṭṭhānaṁ nāma buddhavaṇṇitaṁ, tasmā evamāha. satthanti
jīvitahārakasatthaṁ nāma. nāvakaṅkhāmīti na icchāmi.
[390] anupavajjanti anuppattikaṁ appaṭisandhikaṁ.
[391] etaṁ manantiādīni taṇhāmānadiṭṭhigāhavasena vuttāni. nirodhaṁ
disvāti khayavayaṁ ñatvā. netaṁ mama nesohamasmi na me so samanupassāmīti
aniccaṁ dukkhaṁ anattāti samanupassāmi.
[393] tasmāti yasmā māraṇantikavedanaṁ adhivāsetuṁ asakkonto satthaṁ
āharāmīti vadati, tasmā. puthujjano āyasmā, tena idampi manasikarohīti dīpeti.
niccakappanti niccakālaṁ. nissitassāti taṇhādiṭṭhīhi nissitassa. calitanti
vipphanditaṁ hoti. passaddhīti kāyacittapassaddhi, kilesapassaddhi nāma hotīti attho.
natīti taṇhānati. natiyā asatīti bhavatthāya ālayanikantipariyuṭṭhānesu asati.
āgatigati na hotīti paṭisandhivasena āgati nāma na hoti, cutivasena gamanaṁ
nāma na hoti. cutūpapātoti cavanavasena cuti, upapajjanavasena upapāto.
nevidha na huraṁ na ubhayamantarenāti nevidha loke. na paraloke, na ubhayattha hoti.

page number: 238

esevanto dukkhassāti vaṭṭadukkhakilesadukkhassa ayameva anto ayaṁ pacchedo
parivaṭumabhāvo 1- hoti. ayameva hi ettha attho. ye pana "na ubhayamantarenā"ti
vacanaṁ gahetvā antarābhavaṁ icchanti, tesaṁ uttaraṁ heṭṭhā vuttameva.
[394] satthaṁ āharesīti jīvitahārakasatthaṁ āhari, kaṇṭhanāḷiṁ chindi.
athassa tasmiṁ khaṇe maraṇabhayaṁ okkami, gatinimittaṁ upaṭṭhāsi. so attano
puthujjanabhāvaṁ ñatvā saṁviggo vipassanaṁ paṭṭhapetvā saṅkhāre pariggaṇhanto
arahattaṁ patvā samasīsī hutvā parinibbāyi. sammukhāyeva anupavajjatā byākatāti
kiñcāpi idaṁ therassa puthujjanakāle byākaraṇaṁ hoti, etena pana byākaraṇena
anantarāyamassa parinibbānaṁ ahosi. tasmā bhagavā tameva byākaraṇaṁ
gahetvā kathesi. upavajjakulānīti upasaṅkamitabbakulāni. iminā thero "bhante
evaṁ upaṭṭhākesu ca upaṭṭhāyikāsu ca vijjamānāsu so bhikkhu tumhākaṁ sāsane
parinibbāyissatī"ti pucchati. athassa bhagavā kulesu saṁsaggābhāvaṁ dīpento honti
hete sāriputtātiādimāha. imasmiṁ kira ṭhāne therassa kulesu asaṁsaṭṭhabhāvo
pākaṭo ahosi. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
channovādasuttavaṇṇanā niṭṭhitā.
-----------------
3. puṇṇovādasuttavaṇṇanā
[395] evamme sutanti puṇṇovādasuttaṁ. tattha paṭisallānāti ekībhāvā.
tañceti taṁ cakkhuñceva rūpañca. nandīsamudayā dukkhasamudayoti nandiyā taṇhāya
samodhānena pañcakkhandhadukkhassa samodhānaṁ hoti. iti chasu dvāresu dukkhaṁ samudayoti
dvinnaṁ saccānaṁ vasena vaṭṭaṁ matthakaṁ pāpetvā dassesi. dutiyanaye nirodho
maggoti dvinnaṁ saccānaṁ vasena vivaṭṭaṁ matthakaṁ pāpetvā dassesi. iminā
ca tvaṁ puṇṇāti pāṭiyekko anusandhi. evaṁ tāva vaṭṭavivaṭṭavasena desanaṁ

footnote: 1 ka. pārimavaṭumabhāvo

page number: 239

arahatte pakkhipitvā idāni puṇṇattheraṁ sattasu ṭhānesu sīhanādaṁ nadāpetuṁ
iminā ca tvantiādimāha.
[396] caṇḍāti duṭṭhā kibbisā. pharusāti kakkhaḷā. akkosissantīti
dasahi akkosavatthūhi akkosissanti. paribhāsissantīti kiṁ samaṇo nāma tvaṁ,
idañca idañca te karissāmāti tajjessanti. evametthāti evaṁ mayhaṁ ettha
bhavissati.
daṇḍenāti catuhatthena daṇḍena vā ghaṭikamuggarena vā. satthenāti
ekatodhārādinā. satthahārakaṁ pariyesantīti jīvitahārakaṁ satthaṁ pariyesanti. idaṁ
thero tatiyapārājikavatthusmiṁ asubhakathaṁ sutvā attabhāvena jigucchantānaṁ bhikkhūnaṁ
satthahārakapariyesanaṁ sandhāyāha. damūpasamenāti ettha damoti indriyasaṁvarādīnaṁ
etaṁ nāmaṁ. "saccena danto damasā upeto, vedantagū vusitabrahmacariyo"ti 1-
ettha hi indriyasaṁvaro damoti vutto. "yadi saccā damā cāgā, khantyā
bhiyyodha vijjatī"ti 2- ettha paññā damoti vuttā. "dānena damena saṁyamena
saccavajjenā"ti 3- ettha uposathakammaṁ damoti vuttaṁ. imasmiṁ pana sutte khanti
damoti veditabbā. upasamoti tasseva vevacanaṁ.
[397] atha kho āyasmā puṇṇoti ko panesa puṇṇo, kasmā panettha
gantukāmo ahosīti. sunāparantavāsiko eva eso, sāvatthiyaṁ pana asappāyavihāraṁ
sallakkhetvā tattha gantukāmo ahosi.
tatrāyaṁ anupubbikathā:- sunāparantaraṭṭhe kira ekasmiṁ vāṇijakagāme
ete dve bhātaro. tesu kadāci jeṭṭho pañca sakaṭasatāni gahetvā janapadaṁ
gantvā bhaṇḍaṁ āharati, kadāci kaniṭṭho. imasmiṁ pana samaye kaniṭṭhaṁ ghare
ṭhapetvā jeṭṭhabhātiko pañca sakaṭasatāni gahetvā janapadacārikaṁ caranto
anupubbena sāvatthiṁ patvā jetavanassa nātidūre sakaṭasatthaṁ nivāsetvā
bhuttapātarāso parijanaparivuto phāsukaṭṭhāne nisīdi.

footnote: 1 saṁ.sa. 15/195/201, khu.su. 25/468/422 2 saṁ.sa. 15/246/259, khu.su. 25/191/370
footnote: 3 dī.sī. 9/065/53, maßēéa. 13/226/200

page number: 240

tena ca samayena sāvatthivāsino bhuttapātarāsā uposathaṅgāni adhiṭṭhāya
suddhuttarāsaṅgā gandhapupphādihatthā yena buddho yena dhammo yena saṁgho,
tanninnā tappoṇā tappabbhārā hutvā dakkhiṇadvārena nikkhamitvā jetavanaṁ
gacchanti. so te disvā "kahaṁ ime gacchantī"ti ekaṁ manussaṁ pucchi. kiṁ tvaṁ
ayya na jānāsi, loke buddhadhammasaṁgharatanāni nāma uppannāni, iccesa
mahājano satthu santike dhammakathaṁ sotuṁ gacchatīti. tassa buddhoti vacanaṁ chavicammādīni
chinditvā aṭṭhimiñjaṁ āhacca aṭṭhāsi. atha attano parijanaparivuto tāya
parisāya saddhiṁ vihāraṁ gantvā satthu madhurassarena dhammaṁ desentassa parisapariyante
ṭhito dhammaṁ sutvā pabbajjāya cittaṁ uppādesi. atha tathāgatena kālaṁ viditvā
parisāya uyyojitāya satthāraṁ upasaṅkamitvā vanditvā svātanāya nimantetvā
dutiyadivase maṇḍapaṁ kāretvā āsanāni paññapetvā buddhappamukhassa saṁghassa
mahādānaṁ datvā bhuttapātarāso uposathaṅgāni adhiṭṭhāya bhaṇḍāgārikaṁ
pakkosāpetvā ettakaṁ bhaṇḍaṁ vissajjitaṁ, ettakaṁ na vissajjitaṁ sabbaṁ
ācikkhitvā "imaṁ sāpateyyaṁ mayhaṁ kaniṭṭhassa dehī"ti sabbaṁ niyyātetvā
satthu santike pabbajitvā kammaṭṭhānaparāyano ahosi.
athassa kammaṭṭhānaṁ manasikarontassa kammaṭṭhānaṁ na upaṭṭhāti. tato
cintesi "ayaṁ janapado mayhaṁ asappāyo, yannūnāhaṁ satthu santike kammaṭṭhānaṁ
gahetvā sakaṭṭhānameva gaccheyyan"ti. atha pubbaṇhasamaye piṇḍāya caritvā
sāyanhasamaye paṭisallānā vuṭṭhahitvā bhagavantaṁ upasaṅkamitvā kammaṭṭhānaṁ
kathāpetvā satta sīhanāde naditvā pakkāmi. tena vuttaṁ "atha kho āyasmā
puṇṇo .pe. viharatī"ti.
kattha panāyaṁ vihāsīti. catūsu ṭhānesu vihāsi, sunāparantaraṭṭhaṁ tāva
pavisitvā ambahaṭṭhapabbate 1- nāma pavisitvā vāṇijagāmaṁ piṇḍāya pāvisi.

footnote: 1 chaßēéa. ajjuhatthapabbate

page number: 241

atha naṁ kaniṭṭhabhātā sañjānitvā bhikkhaṁ datvā "bhante aññattha agantvā
idheva vasathā"ti paṭiññaṁ kāretvā tattheva vasāpesi.
tato samuddagirivihāraṁ nāma agamāsi. tattha ayakantapāsāṇehi
paricchinditvā katacaṅkamo atthi, taṁ koci caṅkamituṁ samattho nāma natthi. tattha
samuddavīciyo āgantvā ayakantapāsāṇesu paharitvā mahāsaddaṁ karonti. thero
"kammaṭṭhānaṁ manasikarontānaṁ phāsuvihāro hotū"ti samuddaṁ nissaddaṁ katvā
adhiṭṭhāsi.
tato mātulagiriṁ nāma agamāsi. tattha sakuṇasaṅgho ussanno, rattiñca
divā ca saddo ekabaddhova ahosi. thero idaṁ ṭhānaṁ aphāsukanti tato
makulakārāmavihāraṁ nāma gato. so vāṇijagāmassa nātidūro nāccāsanno
gamanāgamanasampanno vivitto appasaddo, thero idaṁ ṭhānaṁ phāsukanti tattha
rattiṭṭhānadivāṭṭhānacaṅkamanādīni kāretvā vassaṁ upagacchi. evaṁ catūsu ṭhānesu
vihāsi.
athekadivasaṁ tasmiṁyeva antovasse pañca vāṇijakasatāni parasamuddaṁ
gacchāmāti nāvāya bhaṇḍaṁ pakkhipiṁsu. nāvārohanadivase therassa kaniṭṭhabhātā
theraṁ bhojetvā therassa santike sikkhāpadāni gahetvā vanditvā gacchanto
"bhante mahāsamuddo nāma appameyyo anekantarāyo amhe āvajjeyyāthā"ti
vatvā nāvaṁ āruhi. nāvā uttamajavena gacchamānā aññataraṁ dīpakaṁ pāpuṇi.
manussā pātarāsaṁ karissāmāti dīpake otiṇṇā. tasmiṁ dīpake 1- aññaṁ kiñci
natthi, candanavanameva ahosi.
atheko vāsiyā rukkhaṁ ākoṭetvā lohitacandanabhāvaṁ ñatvā āha
"bho mayaṁ lābhatthāya parasamuddaṁ gacchāma, ito ca uttari lābho nāma natthi,
caturaṅgulamattā ghaṭikā satasahassaṁ agghati, hāretabbakayuttaṁ bhaṇḍaṁ hāretvā
candanassa pūremā"ti. te tathā kariṁsu. candanavane adhivatthā amanussā kujjhitvā
"imehi amhākaṁ candanavanaṁ nāsitaṁ, ghātessāma ne"ti cintetvā "idheva

footnote: 1 chaßēéa. dīpe

page number: 242

ghātitesu sabbaṁ vanaṁ ekaṁ kuṇapaṁ bhavissati, samuddamajjhe nesaṁ nāvaṁ
osīdāpessāmā"ti āhaṁsu. atha tesaṁ nāvaṁ āruyha muhuttaṁ gatakāleyeva uppādikaṁ
uṭṭhapetvā sayampi te amanussā bhayānakāni rūpāni dassayiṁsu. bhītā manussā
attano attano devatā namassanti. therassa kaniṭṭho cūḷapuṇṇakuṭumbiko
"mayhaṁ bhātā avassayo hotū"ti therassa namassamāno aṭṭhāsi.
theropi kira tasmiṁyeva khaṇe āvajjitvā tasaṁ byasanuppattiṁ ñatvā
vehāsaṁ uppatitvā abhimukhe aṭṭhāsi. amanussā theraṁ disvā "ayyo
puṇṇatthero etī"ti pakkamiṁsu, uppādikaṁ sannisīdi. thero mā bhāyathāti te
assāsetvā "kahaṁ gantukāmatthā"ti pucchi. bhante amhākaṁ sakaṭṭhānameva
gacchāmāti āhaṁsu. thero nāvaṁ phale akkamitvā "etesaṁ icchitaṭṭhānaṁ
gacchatū"ti adhiṭṭhāsi, vāṇijā sakaṭṭhānaṁ gantvā taṁ pavuttiṁ puttadārassa
ārocetvā "etha theraṁ saraṇaṁ gacchāmā"ti pañcasatā attano
pañcamātugāmasatehi saddhiṁ tīsu saraṇesu patiṭṭhāya upāsakattaṁ paṭivedesuṁ. tato nāvāya
bhaṇḍaṁ otāretvā therassekaṁ koṭṭhāsaṁ katvā "ayaṁ bhante tumhākaṁ
koṭṭhāso"ti āhaṁsu. thero "mayhaṁ visuṁ koṭṭhāsakiccaṁ natthi, satthā pana
tumhehi diṭṭhapubbo"ti. na diṭṭhapubbo bhanteti. tena hi iminā satthu
maṇḍalamāḷaṁ karotha, evaṁ satthāraṁ passissathāti. te sādhu bhanteti tena ca
koṭṭhāsena attano ca koṭṭhāsehi maṇḍalamāḷaṁ kātuṁ ārabhiṁsu.
satthāpi kira āraddhakālato paṭṭhāya paribhogaṁ akāsi. ārakkhamanussā
rattiṁ obhāsaṁ disvā "mahesakkhā devatā atthī"ti saññaṁ kariṁsu. upāsakā
maṇḍalamālañca bhikkhusaṁghassa ca senāsanāni niṭṭhapetvā dānasambhāraṁ sajjetvā
"kataṁ bhante amhehi attano kiccaṁ, satthāraṁ pakkosathāti therassa ārocesuṁ.
thero sāyanhasamaye iddhiyā sāvatthiṁ patvā "bhante bāṇijagāmavāsino tumhe
daṭṭhukāmā, tesaṁ anukampaṁ karothā"ti bhagavantaṁ yāci. bhagavā adhivāsesi. thero
bhagavato adhivāsanaṁ viditvā sakaṭṭhānameva paccāgato.

page number: 243

bhagavāpi ānandattheraṁ āmantesi "ānanda sveva sunāparante
vāṇijagāme piṇḍāya carissāma, tvaṁ ekūnapañcasatānaṁ bhikkhūnaṁ salākaṁ dehī"ti.
thero sādhu bhanteti bhikkhusaṁghassa ārocetvā na piṇḍāya nabhacārikā 1- bhikkhū
salākaṁ gaṇhantūti āha. taṁ divasaṁ kuṇḍadhānatthero paṭhamaṁ salākaṁ aggahesi.
vāṇijagāmavāsinopi "sveva kira satthā āgamissatī"ti gāmamajjhe maṇḍapaṁ
katvā dānaggaṁ sajjayiṁsu. bhagavā pātova sarīrapaṭijagganaṁ katvā gandhakuṭiṁ
pavisitvā phalasamāpattiṁ appetvā nisīdi. sakkassa paṇḍukambalasilāsanaṁ
uṇhamahosi. so kiṁ idanti āvajjetvā satthu sunāparantagamanaṁ disvā
vissukammaṁ 2- āmantesi "tāta ajja bhagavā timattāni 3- yojanasatāni piṇḍācāraṁ
karissati, pañca kūṭāgārasatāni māpetvā jetavanadvārakoṭṭhakamatthake gamanasajjāni katvā
ṭhapehī"ti. so tathā akāsi. bhagavato kūṭāgāraṁ catumukhaṁ ahosi, dvinnaṁ
aggasāvakānaṁ dvimukhāni, sesāni ekamukhāni. satthā gandhakuṭito nikkhamma
paṭipāṭiyā ṭhapitakūṭāgāresu varakūṭāgāraṁ pāvisi. dve aggasāvake ādiṁ katvā
ekūnapañcabhikkhusatānipi kūṭāgāraṁ gantvā nisinnā ahesuṁ. ekaṁ tucchakūṭāgāraṁ
ahosi, pañcapi kūṭāgārasatāni ākāse uppatiṁsu.
satthā saccabandhapabbataṁ nāma patvā kūṭāgāraṁ ākāse ṭhapesi. 4-
tasmiṁ pabbate saccabandho nāma micchādiṭṭhikatāpaso mahājanaṁ micchādiṭṭhiṁ
uggaṇhāpento lābhaggayasaggappatto hutvāva vasati, abbhantare cassa antocāṭiyaṁ
padīpo viya arahattassa upanissayo jalati. taṁ disvā dhammassa kathessāmīti
gantvā dhammaṁ desesi. tāpaso desanāpariyosāne arahattaṁ pāpuṇi, maggenevāssa
abhiññā āgatā, ehibhikkhu hutvā iddhimayapattacīvaradharo kūṭāgāraṁ pāvisi.
bhagavā kūṭāgāragatehi pañcabhikkhusatehi saddhiṁ vāṇijagāmaṁ gantvā
kūṭāgārāni adissamānakāni katvā vāṇijagāmaṁ pāvisi. vāṇijā buddhappamukhassa
bhikkhusaṁghassa mahādānaṁ datvā satthāraṁ makulakārāmaṁ nayiṁsu. satthā maṇḍalamāḷaṁ

footnote: 1 ma. na piṇḍacārikā 2 ma. visukammaṁ, cha. vissakammaṁ 3 ma. tiṁsamattāni
footnote: 4 sī.,ma. ṭhapetvā

page number: 244

pāvisi. mahājano yāva satthā bhattadarathaṁ paṭipassambheti, tāva pātarāsaṁ katvā
uposathaṅgāni samādāya bahuṁ gandhañca pupphañca ādāya dhammassavanatthāya
ārāmaṁ paccāgamāsi. satthā dhammaṁ desesi, mahājanassa bandhanamokkho jāto,
mahantaṁ buddhakolāhalaṁ ahosi.
satthā mahājanassa saṅgahatthaṁ katipāhaṁ tattheva vasi, aruṇaṁ pana
mahāgandhakuṭiyaṁyeva uṭṭhapesi. tattha katipāhaṁ vasitvā vāṇijagāme piṇḍāya
caritvā "tvaṁ idheva vasāhī"ti puṇṇattheraṁ nivattetvā antarena nimmadānadī 1-
nāma atthi, tassā tīraṁ agamāsi. nimmadānāgarājā 2- satthu paccuggamanaṁ katvā
nāgabhavanaṁ pavesetvā tiṇṇaṁ ratanānaṁ sakkāraṁ akāsi. satthā tassa dhammaṁ
kathetvā nāgabhavanā nikkhami, so "mayhaṁ bhante paricaritabbaṁ dethā"ti yāci,
bhagavā nimmadānadītīre padacetiyaṁ dassesi. taṁ vīcīsu āgatāsu pithīyati, 3- gatāsu
vivarīyati, 4- mahāsakkārappattaṁ ahosi. satthā tato nikkhamma saccabandhapabbataṁ
gantvā saccabandhaṁ āha "tayā mahājano apāyamagge otārito, tvaṁ idheva
visatvā etesaṁ laddhiṁ vissajjāpetvā nibbānamagge patiṭṭhāpehī"ti. sopi
paricaritabbaṁ yāci. satthā ghanapiṭṭhipāsāṇe allamattikapiṇḍamhi lañchanaṁ viya padacetiyaṁ
dassesi, tato jetavanameva gato. etamatthaṁ sandhāya tenevantaravassenātiādi
vuttaṁ.
parinibbāyīti anupādisesāya nibbānadhātuyā parinibbāyi. mahājano
therassa satta divasāni sarīrapūjaṁ katvā bahūni gandhakaṭṭhāni samodhānetvā
sarīraṁ jhāpetvā dhātuyo ādāya cetiyaṁ akāsi. sambahulā bhikkhūti therassa
āḷāhane ṭhitabhikkhū. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
puṇṇovādasuttavaṇṇanā niṭṭhitā.
----------------

footnote: 1 chaßēéa. antare nammadānadī 2 chaßēéa. nammadā....evamuparipi 3 chaßēéa. pidhīyati
footnote: 4 ma. dissata

page number: 245

4. nandakovādasuttavaṇṇanā
[398] evamme sutanti nandakovādasuttaṁ. tattha tena kho pana samayenāti
bhagavā mahāpajāpatiyā yācito bhikkhunisaṁghaṁ uyyojetvā bhikkhusaṁghaṁ sannipātetvā
"therā bhikkhū vārena bhikkhuniyo ovadantū"ti saṁghassa bhāraṁ akāsi. taṁ sandhāyetaṁ
vuttaṁ. tattha pariyāyenāti vārena. na icchatīti attano vāre sampatte dūraṁ
gāmaṁ vā gantvā sūcikammādīni vā ārabhitvā "ayaṁ nāmassa papañco"ti 1-
vadāpesi. imaṁ pana pariyāyena ovādaṁ bhagavā nandakattherasseva kāraṇā akāsi.
kasmā? imāsaṁ hi bhikkhunīnaṁ theraṁ disvā cittaṁ ekaggaṁ hoti pasīdati, tena
tā therassa ovādaṁ sampaṭicchitukāmā, dhammakathaṁ sotukāmā. tasmā bhagavā "nandako
attano vāre sampatteva ovādaṁ dassati, dhammakathaṁ kathessatī"ti vārena ovādaṁ
akāsi. thero pana attano vāraṁ na karoti, kasmāti ce. tā kira bhikkhuniyo pubbe
therassa jambudīpe rajjaṁ kārentassa orodhā ahesuṁ. thero pubbenivāsañāṇena
kāraṇaṁ ñatvā cintesi "maṁ imassa bhikkhunisaṁghassa majjhe nisinnaṁ upamāyo ca
kāraṇāni ca āharitvā dhammaṁ kathayamānaṁ disvā añño pubbenivāsañāṇalābhī bhikkhu
imaṁ kāraṇaṁ oloketvā `āyasmā nandako yāvajjadivasāpi orodhe na vissajjeti,
sobhatāyasmā orodhaparivuto'ti vattabbaṁ maññeyyā"ti. etamatthaṁ sampassamāno
thero attano vāraṁ na karoti. imāsañca kira bhikkhunīnaṁ therasseva dhammadesanā
sappāyā bhavissatīti ñatvā atha kho bhagavā āyasmantaṁ nandakaṁ āmantesi.
tāsaṁ pana bhikkhunīnaṁ pubbe tassa orodhabhāvajānanatthaṁ idaṁ vatthu:-
pubbe kira bārāṇasiyaṁ pañca dāsasatāni ca pañca dāsisatāni cāti jaṅghasahassaṁ
ekatova kammaṁ katvā ekasmiṁ ṭhāne vasi. ayaṁ nandakatthero tasmiṁ kāle
jeṭṭhakadāso hoti, gotamī jeṭṭhakadāsī. sā jeṭṭhakadāsassa pādaparicārikā
ahosi paṇḍitā byattā. jaṅghasahassampi puññakammaṁ karontaṁ ekato karoti.
atha vassūpanāyikasamaye pañca paccekabuddhā chandamūlakapabbhārato isipatane
otaritvā nagare piṇḍāya caritvā isipatanameva gantvā "vassūpanāyikakuṭiyā

footnote: 1 ma. sampattoti

page number: 246

atthāya hatthakammaṁ yācissāmā"ti cīvaraṁ pārupitvā sāyanhasamaye nagaraṁ pavisitvā
seṭṭhissa gharadvāre aṭṭhaṁsu. jeṭṭhakadāsī kuṭiṁ gahetvā udakatitthaṁ gacchantī
paccekabuddhe nagaraṁ pavisante addasa. seṭṭhī tesaṁ āgatakāraṇaṁ sutvā "amhākaṁ
okāso natthi, gacchantū"ti āha.
atha te nagarā nikkhamante jeṭṭhakadāsī kuṭaṁ gahetvā pavisantī
disvā kuṭaṁ otāretvā vanditvā onametvā mukhaṁ pidhāya "ayyā nagaraṁ
paviṭṭhamattāva nikkhantā, kiṁ nu kho"ti pucchi. vassūpanāyikakuṭiyā hatthakammaṁ
yācituṁ āgamimhāti. laddhaṁ bhanteti. na laddhaṁ upāsiketi. kiṁ panesā kuṭi
issareheva kātabbā, duggatehi sakkā kātunti. yena kenaci sakkāti. sādhu
bhante mayaṁ karissāma, sve mayhaṁ bhikkhaṁ gaṇhathāti nimantetvā udakaṁ netvā
puna kuṭiṁ gahetvā āgamma titthamagge ṭhatvā āgatā avasesadāsiyo "ettheva
hothā"ti vatvā sabbāsaṁ āgatakāle āha "ammā kiṁ niccameva parassa
dāsakammaṁ karissatha, udāhu dāsabhāvato muccituṁ icchathā"ti. ajjeva
muccitumicchāma ayyeti. yadi evaṁ mayā pañca paccekabuddhā hatthakammaṁ alabhantā
svātanāya nimantitā, tumhākaṁ sāmikehi ekadivasaṁ hatthakammaṁ dāpethāti. tā
sādhūti sampaṭicchitvā sāyaṁ aṭavito āgatakāle sāmikānaṁ ārocesuṁ. te sādhūti
jeṭṭhakadāsassa gehadvāre sannipatiṁsu.
atha ne jeṭṭhakadāsī svātanāya 1- paccekabuddhānaṁ hatthakammaṁ dethāti
ānisaṁsaṁ ācikkhitvā yepi na kātukāmā, te gāḷhena ovādena tajjetvā
paṭicchāpesi. sā punadivase paccekabuddhānaṁ bhattaṁ datvā sabbesaṁ dāsaputtānaṁ
saññaṁ adāsi. te tāvadeva araññaṁ pavisitvā dabbasambhāre samodhānetvā
sataṁ sataṁ hutvā ekekakuṭiṁ ekekacaṅkamanādiparivāraṁ katvā mañcapīṭhapānīya-
paribhojanīyādīni ṭhapetvā paccekabuddhe temāsaṁ tattha vasanatthāya paṭiññaṁ
kāretvā vārabhikkhaṁ paṭṭhapesuṁ. yo attano vāradivase na sakkoti, tassa
jeṭṭhakadāsī sakagehato āharitvā deti. evaṁ temāsaṁ jaggitvā jeṭṭhakadāsī

footnote: 1 chaßēéa. sve tātā

page number: 247

ekekaṁ dāsaṁ ekekaṁ sāṭakaṁ vissajjāpesi. pañca thūlasāṭakasatāni ahesuṁ. tāni
parivattāpetvā pañcannaṁ paccekabuddhānaṁ ticīvarāni katvā adāsi. paccekabuddhā
yathāphāsukaṁ agamaṁsu. tampi jaṅghasahassaṁ ekato kusalaṁ katvā kāyassa bhedā
devaloke nibbatti. tāni pañca mātugāmasatāni kālena kālaṁ tesaṁ pañcannaṁ
purisasatānaṁ gehe honti, athekasmiṁ kāle jeṭṭhakadāsaputto devalokato
cavitvā rājakule nibbatto, tāpi pañcasatā devakaññā mahābhogakulesu
nibbattitvā tassa rajje ṭhitassa gehaṁ agamaṁsu. etena niyāmena saṁsarantiyo
amhākaṁ bhagavato kāle koliyanagare ca devadahanagare ca khattiyakulesu nibbattā.
nandakatthero pabbajitvā arahattaṁ patto, jeṭṭhakadāsidhītā vayaṁ
āgamma suddhodanamahārājassa aggamahesiṭṭhāne ṭhitā, itarāpi tesaṁ tesaṁ
rājaputtānaṁyeva gharaṁ gatā. tāsaṁ sāmikā pañcasatā rājakumārā udakacumbaṭakalahe
satthu dhammadesanaṁ sutvā pabbajitā, rājadhītaro tesaṁ ukkaṇṭhanatthaṁ sāsanaṁ
pesesuṁ. te ukkaṇṭhite bhagavā kuṇāladahaṁ netvā sotāpattiphale patiṭṭhāpetvā
mahāsamayadivase arahatte patiṭṭhāpesi. tāpi pañcasatā rājadhītaro nikkhamitvā
mahāpajāpatiyā santike pabbajiṁsu. ayamāyasmā nandako etāva tā bhikkhuniyoti
evametaṁ vatthu dīpetabbaṁ.
rājakārāmoti pasenadinā kārito nagarassa dakkhiṇadisābhāge thūpārāmasadise
ṭhāne vihāro.
[399] sammappaññāya sudiṭṭhanti hetunā kāraṇena vipassanāpaññāya
yāthāvasarasato diṭṭhaṁ.
[401] tajjaṁ tajjanti taṁsabhāvaṁ taṁsabhāvaṁ, atthato pana taṁ taṁ paccayaṁ
paṭicca tā tā vedanā uppajjantīti vuttaṁ hoti.
[412] pagevassa chāyāti mūlādīni nissāya nibbattā chāyā paṭhamataraṁyeva
aniccā.

page number: 248

[413] anupahaccāti anupahanitvā. tattha maṁsaṁ piṇḍaṁ piṇḍaṁ katvā
cammaṁ alliyāpento maṁsakāyaṁ upahanati nāma. cammaṁ baddhaṁ baddhaṁ katvā 1- maṁse
alliyāpento maṁsakāyaṁ upahanati nāma. evaṁ akatvā. vilimaṁsanhārubandhananti
sabba sabbacamme laggavilīpanamaṁsameva. antarākilesasaṁyojanabandhananti sabbaṁ
antarakilesameva 2- sandhāya vuttaṁ.
[414] satta kho panimeti kasmā āhāti. yā hi esā paññā
kilese chindatīti vuttā, sā na ekikāva attano dhammatāya chindituṁ sakkoti.
yathā pana kuṭhārī na attano dhammatāya chejjaṁ chindati, purisassa tajjaṁ vāyāmaṁ
paṭicceva chindati, evaṁ na vinā chahi bojjhaṅgehi paññā kilese chindituṁ
sakkoti. tasmā evamāha. tena hīti yena kāraṇena tayā cha ajjhattikāni
āyatanāni, cha bāhirāni, cha viññāṇakāye, dīpopamaṁ, rukkhopamaṁ, gāvūpamañca
dassetvā sattahi bojjhaṅgehi āsavakkhayena desanā niṭṭhapitā, tena kāraṇena
tvaṁ svepi tā bhikkhuniyo teneva ovādena ovadeyyāsīti.
[415] sā sotāpannāti yā sā guṇehi sabbapacchimikā, sā
sotāpannā. sesā pana sakadāgāmianāgāminiyo ca khīṇāsavā ca. yadi evaṁ kathaṁ
paripuṇṇasaṅkappāti. ajjhāsayapāripūriyā. yassā hi bhikkhuniyā evamahosi
"kadā nu kho ahaṁ ayyassa nandakassa dhammadesanaṁ suṇantī tasmiññeva
āsane sotāpattiphalaṁ sacchikareyyan"ti, sā sotāpattiphalaṁ sacchākāsi. yassā
ahosi "sakadāgāmiphalaṁ anāgāmiphalaṁ arahattan"ti, sā arahattaṁ sacchākāsi. tenāha
bhagavā "attamanā ceva paripuṇṇasaṅkappā cā"ti.
papañcasūdaniyā majjhimanikāyaṭṭhakathāya
nandakovādasuttavaṇṇanā niṭṭhitā.
------------------

footnote: 1 sī. vaṭṭaṁ katvā, ṭīkā. baddhaṁ katvā
footnote: 2 sī. antarākilesameva, ma.,ka. antaraṁ kilesameva

page number: 249

5. rāhulovādasuttavaṇṇanā
[416] evamme sutanti rāhulovādasuttaṁ. 1- tattha vimuttiparipācanīyāti
vimuttiṁ paripācentīti vimuttiparipācanīyā. dhammāti paṇṇarasa dhammā. te
saddhindriyādīnaṁ visuddhikāraṇavasena veditabbā. vuttaṁ hetaṁ:-
"assaddhe puggale parivajjayato saddhe puggale sevato bhajato
payirupāsato pasādanīye suttante paccavekkhato imehi tīhākārehi
saddhindriyaṁ visujjhati. kusīte puggale parivajjayato āraddhavīriye
puggale sevato bhajato payirupāsato sammappadhāne paccavekkhato
imehi tīhākārehi vīriyindriyaṁ visujjhati. muṭṭhassatipuggale parivajjayato
upaṭṭhitassati puggale sevato bhajato payirupāsato satipaṭṭhāne
paccavekkhato imehi tīhākārehi satindriyaṁ visujjhati. asamāhite
puggale parivajjayato samāhite puggale sevato bhajato payirupāsato
jhānavimokkhe paccavekkhato imehi tīhākārehi samādhindriyaṁ visujjhati.
duppaññe puggale parivajjayato paññavante puggale sevato bhajato
payirupāsato gambhīrañāṇacariyaṁ paccavekkhato imehi tīhākārehi
paññindriyaṁ visujjhati. iti ime pañca puggale parivajjayato pañca
puggale sevato bhajato payirupāsato suttantakkhandhe paccavekkhato
imehi paṇṇarasahi ākārehi imāni pañcindriyāni visujjhantī"ti. 2-
aparepi paṇṇarasadhammā vimuttiparipācanīyā:- saddhādīni pañcimāni
indriyāni, aniccasaññā, anicce dukkhasaññā, dukkhe anattasaññā, pahānasaññā,
virāgasaññāti imā pañca nibbedhabhāgiyā saññā, meghiyattherassa kathitā
kalyāṇamittatādayo pañcadhammāti. kāya pana velāya bhagavato etadahosīti.
paccūsasamaye lokaṁ volokentassa.
[419] anekānaṁ devatāsahassānanti 3- āyasmatā rāhulena padumuttarassa
bhagavato pādamūle pālitanāgarājakāle patthanaṁ paṭṭhapentena saddhiṁ patthanaṁ

footnote: 1 cūḷarāhulovādasuttanti pāḷiyaṁ 2 khu. paṭi. 31/184/214
footnote: 3 sī., ka. anekāni devatāsahassānīti

page number: 250

paṭṭhapentena saddhiṁ patthanaṁ paṭṭhapitadevatāyeva. tāsu pana kāci bhūmaṭṭhakā devatā,
kāci antalikkhakā, kāci cātumahārājikā, kāci devaloke, kāci brahmaloke
nibbattā, imasmiṁ pana divase sabbā ekaṭṭhāne andhavanasmiññeva sannipatitā.
dhammacakkhunti upāliovāda 1- dīghanakhasuttesu 2- (3)- paṭhamamaggo dhammacakkhunti
vutto, brahmāyusutte 4- tīṇi phalāni, imasmiṁ sutte cattāro maggā cattāri ca
phalāni dhammacakkhunti veditabbāni. tattha hi kāci devatā sotāpannā ahesuṁ, kāci
sakadāgāmī, anāgāmī, khīṇāsavā. tāsañca pana devatānaṁ ettakāti gaṇanavasena
paricchedo natthi. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
rāhulovādasuttavaṇṇanā niṭṭhitā.
---------------
6. chachakkasuttavaṇṇanā
[420] evamme sutanti chachakkasuttaṁ. tattha ādikalyāṇanti ādimhi
kalyāṇaṁ bhaddakaṁ niddosaṁ katvā desessāmi. majjhapariyosānesupi eseva nayo.
iti bhagavā ariyavaṁsaṁ navahi, mahāsatipaṭṭhānaṁ sattahi, mahāassapuraṁ sattahi padehi
thomesi, imaṁ pana suttaṁ navahi padehi thomesi.
veditabbānīti saha vipassanāmaggena jānitabbāni. manāyatanena
tebhūmakacittameva kathitaṁ, dhammāyatanena bahiddhā tebhūmakadhammā ca, manoviññāṇeneva
ṭhapetvā dvipañcaviññāṇāni sesaṁ bāvīsatividhaṁ lokiyavipākacittaṁ. phassavedanā
yathāvuttavipākaviññāṇasampayuttāva. taṇhāti vipākavedanāpaccayā javanakkhaṇe
uppannataṇhā.
[422] cakkhu attāti pāṭiyekko anusandhi. heṭṭhā kathitānaṁ hi dvinnaṁ
saccānaṁ anattabhāvadassanatthaṁ ayaṁ desanā āraddhā. tatta na upapajjatīti na
yujjati. vetīti vigacchati nirujjhati.

footnote: 1 maßēéa. 13/69/46 2 maßēéa. 13/206/182 3 ma. (āsivisūpamasuttesu)
footnote: 4 maßēéa. 13/395/378

page number: 251

[424] ayaṁ kho pana bhikkhaveti ayampi pāṭiyekko anusandhi. ayaṁ hi
desanā tiṇṇaṁ gāhānaṁ vasena vaṭṭaṁ dassetuṁ āraddhā. dukkhaṁ samudayoti dvinnaṁ
saccānaṁ vasena vaṭṭaṁ dassetuntipi vadantiyeva. etaṁ mamātiādīsu
taṇhāmānadiṭṭhigāhāva veditabbā. samanupassatīti gāhattayavasena passati.
evaṁ vaṭṭaṁ dassetvā idāni tiṇṇaṁ gāhānaṁ paṭipakkhavasena, nirodho
maggoti imesaṁ vā dvinnaṁ saccānaṁ vasena vivaṭṭaṁ dassetuṁ ayaṁ kho panātiādimāha.
netaṁ mamātiādīni taṇhādīnaṁ paṭisedhavacanāni. samanupassatīti aniccaṁ dukkhaṁ
anattāti passati.
[425] evaṁ vivaṭṭaṁ dassetvā idāni tiṇṇaṁ anusayānaṁ vasena puna vaṭṭaṁ
dassetuṁ cakkhuñca bhikkhavetiādimāha. tattha abhinandatītiādīni taṇhādiṭṭhivaseneva
vuttāni. anusetīti appahīno hoti. dukkhassāti vaṭṭadukkhakilesadukkhassa.
[426] evaṁ tiṇṇaṁ anusayānaṁ vasena vaṭṭaṁ kathetvā idāni tesaṁ
paṭikkhepavasena vivaṭṭaṁ dassento puna cakkhuñcātiādimāha. avijjaṁ pahāyāti
vaṭṭamūlikaṁ avijjaṁ pajahitvā vijjanti arahattamaggavijjaṁ uppādetvā.
[427] ßēhānametaṁ vijjatīti ettakeneva kathāmaggena vaṭṭavivaṭṭavasena
desanaṁ matthakaṁ pāpetvā puna tadeva sampiṇdetvā dassento evaṁ passaṁ
bhikkhavetiādimāha. saṭṭhimattānaṁ bhikkhūnanti ettha anacchariyametaṁ, yaṁ sayameva
tathāgate desente saṭṭhi bhikkhū arahattaṁ pattā. imaṁ hi suttaṁ dhammasenāpatimhi
kathentepi saṭṭhi bhikkhū arahattaṁ pattā, mahāmoggallāne kathentepi, asītimahātheresu
kathentesupi pattā eva. etampi anacchariyaṁ. mahābhiññappattā hi te sāvakā.
aparabhāge pana tāmbapaṇṇidīpe māleyyadevatthero 1- nāma heṭṭhā
lohapāsāde imaṁ suttaṁ kathesi. tadāpi saṭṭhi bhikkhū arahattaṁ pattā. yathā ca
lohapāsāde evaṁ thero mahāmaṇḍapepi imaṁ suttaṁ kathesi. mahāvihārā nikkhamitvā
pana cetiyapabbataṁ gato, tatthāpi kathesi. tato sākiyavaṅkavihāre, 2- kūṭālivihāre,

footnote: 1 sī. maliyadevatthero 2 ma. sākiyacaṅkavihāre, cha. sākiyavaṁsavihāre

page number: 252

antarasobbhe, muttaṅgaṇe, 1- pātakapabbate, 2- pācinagharake, dīghavāpiyaṁ, lokandare,
nomaṇḍalatale 3- kathesi. tesupi ṭhānesu saṭṭhi saṭṭhi bhikkhū arahattaṁ pattā.
tato nikkhamitvā pana thero cittalapabbataṁ gato. tadā ca cittalapabbatavihāre
atirekasaṭṭhivasso mahāthero, pokkharaṇiyaṁ kuruvakatitthaṁ nāma paṭicchannaṭṭhānaṁ
atthi, tattha thero nhāyissāmīti otiṇṇo. devatthero tassa santikaṁ gantvā
nhāpemi bhanteti āha. thero paṭisanthāreneva "māleyyadevo nāma atthīti vadanti,
so ayaṁ bhavissatī"ti ñatvā tvaṁ devoti āha. āma bhanteti. saṭṭhivassasaddhānaṁ me
āvuso koci sarīraṁ hatthena phusituṁ nāma na labhati, tvaṁ pana nhāpehīti
uttaritvā tīre nisīdi.
thero sabbampi hatthapādādiparikammaṁ katvā mahātheraṁ nhāpesi.
taṁdivasañca dhammassavanadivaso hoti. atha mahāthero "deva amhākaṁ dhammadānaṁ
dātuṁ vaṭṭatī"ti āha. thero sādhu bhanteti sampaṭicchi. atthaṅgate sūriye
dhammassavanaṁ ghosesuṁ. atikkantasaṭṭhivassāva saṭṭhi mahātherā dhammassavanatthaṁ
āgamiṁsu. devatthero sarabhāṇāvasāne imaṁ suttaṁ ārabhi, suttantapariyosāne
saṭṭhi mahātherā arahattaṁ pāpuṇiṁsu. tato tissamahāvihāraṁ gantvā kathesi,
tasmimpi saṭṭhi therā. tato nāgamahāvihāre kāḷakacchagāme kathesi, tasmimpi
saṭṭhi therā. tato kalyāṇiṁ gantvā tattha cātuddase heṭṭhāpāsāde kathesi,
tasmimpi saṭṭhi therā. uposathadivase uparipāsāde kathesi, tasmimpi saṭṭhi therāti
evaṁ devatthereyeva idaṁ suttaṁ kathente saṭṭhiṭṭhānesu saṭṭhi saṭṭhi janā
arahattaṁ pattā.
ambilakāḷakavihāre pana tipiṭakacūḷanāgatthere imaṁ suttaṁ kathente
manussaparisā gāvutaṁ ahosi, devaparisā yojanikā. suttapariyosāne sahassabhikkhū
arahattaṁ pattā, devesu pana gato tato ekekova 4- puthujjano ahosīti.
papañcasūdaniyā majjhimanikāyaṭṭhakathāya
chachakkasuttavaṇṇanā niṭṭhitā.
---------------

footnote: 1 sī. mutiṅgaṇe 2 ma. hitaṅkapabbate 3 sī. gameṇḍavāle 4 ṭīkā. ekova

page number: 253

7. mahāsaḷāyatanikasuttavaṇṇanā
[428] evamme sutanti mahāsaḷāyatanikasuttaṁ. tattha mahāsaḷāyatanikanti
mahantānaṁ channaṁ āyatanānaṁ jotakaṁ dhammapariyāyaṁ.
[429] ajānanti sahavipassanena maggena ajānanto. upacayaṁ
gacchantīti vuḍḍhiṁ gacchanti, vasibhāvaṁ gacchantīti attho. kāyikāti
pañcadvārikadarathā. cetasikāti manodvārikadarathā. santāpādīsupi eseva nayo.
[430] kāyikasukhanti pañcadvārikasukhaṁ. cetosukhanti manodvārikasukhaṁ.
ettha ca pañcadvārikajavanena samāpajjanaṁ vā vuṭṭhānaṁ vā natthi,
uppannamattakameva hoti. manodvārikena sabbaṁ hoti. ayañca maggavuṭṭhānassa
paccayabhūtā balavavipassanā, sāpi manodvārikeneva hoti.
[431] tathābhūtassāti 1- kusalacittasampayuttacetosukhasamaṅgībhūtassa. pubbeva
kho panassāti assa bhikkhuno vācākammantājīvā pubbasuddhikā nāma ādito
paṭṭhāya parisuddhāva honti. diṭṭhisaṅkappavāyāmasatisamādhisaṅkhātāni pana
pañcaṅgāni sabbatthakakārāpakaṅgāni nāma. evaṁ lokuttaramaggo aṭṭhaṅgiko
vā sattaṅgiko vā hoti.
vitaṇḍavādī pana "yā tathābhūtassa diṭṭhī"ti imameva suttappadesaṁ
gahetvā "lokuttaramaggo pañcaṅgiko nāma natthī"ti 2- vadati. so "evamassāyaṁ
ariyo aṭṭhaṅgiko maggo bhāvanāpāripūriṁ gacchatī"ti iminā antaravacaneneva
paṭisedhitabbo. uttari ca evaṁ saññāpetabbo:- so lokuttaramaggo
pañcaṅgiko nāma natthi, imāni pana pañca sabbatthakakārāpakaṅgāni maggakkhaṇe
virativasena pūrenti. "yā catūhi vacīduccaritehi ārati viratī"ti evaṁ vuttaviratīsu
hi micchāvācaṁ pajahati, sammāvācaṁ bhāveti, evaṁ sammāvācaṁ bhāventassa imāni
pañcaṅgāni na vinā, saheva viratiyā pūrenti. sammākammantājīvesupi eseva
nayo. iti vacīkammādīni ādito paṭṭhāya parisuddhāneva vattanti. imāni

footnote: 1 sī. yathābhūtassāti 2 chaßēéa. pañcaṅgikoti

page number: 254

pana pañca sabbatthakakārāpakaṅgāni virativasena paripūrentīti pañcaṅgiko maggo
nāma natthi. subhaddasuttepi 1- cetaṁ vuttaṁ "yasmiṁ kho subhadda dhammavinaye
ariyo aṭṭhaṅgiko maggo"ti. aññesu ca anekesu suttasatesu aṭṭhaṅgikova
maggo āgatoti.
[433] cattāropi satipaṭṭhānāti maggasampayuttāva cattāro satipaṭṭhānā.
sammappadhānādīsupi eseva nayo. yuganandhāti 2- ekakkhaṇikayuganandhā.
ete hi aññasmiṁ khaṇe samāpatti, aññasmiṁ vipassanāti evaṁ nānākkhaṇikāpi
honti, ariyamagge pana ekakkhaṇikā.
vijjā ca vimutti cāti arahattamaggavijjā ca phalavimutti ca. sesaṁ
sabbattha uttānamevāti.
papañcasūdaniyā majjhimanikāyaṭṭhakathāya
mahāsaḷāyatanikasuttavaṇṇanā niṭṭhitā.
-------------------
8. nagaravindeyyasuttavaṇṇanā
[435] evamme sutanti nagaravindeyyasuttaṁ. 4- tattha samavisamaṁ
carantīti kālena samaṁ caranti, kālena visamaṁ. samacariyampi hetanti samacariyampi
hi etaṁ.
[437] ke ākārāti kāni kāraṇāni. ke anvayāti kā anubuddhiyo.
natthi kho pana tatthāti kasmā āha, nanu araññe haritatiṇacampakavanādivasena
atimanuññā rūpādayo pañcakāmaguṇā atthīti. no natthi, na panetaṁ
vanasaṇḍena kathitaṁ, itthirūpādīni pana sandhāyetaṁ kathitaṁ. tāni hi purisassa
cittaṁ pariyādāya tiṭṭhanti. yathāha "nāhaṁ bhikkhave aññaṁ ekarūpampi
samanupassāmi, yaṁ evaṁ purisassa cittaṁ pariyādāya tiṭṭhati, yathayidaṁ bhikkhave

footnote: 1 dī. mahā. 10/214/132 2 ma. yuganaddhāti 3 ma. nagaravindiyasuttaṁ

page number: 255

itthirūpaṁ. itthirūpaṁ bhikkhave purisassa cittaṁ pariyādāya tiṭṭhatī"ti 1-
vitthāretabbaṁ. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
nagaravindeyyasuttavaṇṇanā niṭṭhitā.
-----------------
9. piṇḍapātapārisuddhisuttavaṇṇanā
[438] evamme sutanti piṇḍapātapārisuddhisuttaṁ. tattha paṭisallānāti
phalasamāpattito.
vippasannānīti obhāsavasenetaṁ vuttaṁ. phalasamāpattito hi vuṭṭhitassa
pañcahi pasādehi patiṭṭhitobhāso vippasanno hoti, chavivaṇṇo parisuddho.
tasmā evamāha. suññatavihārenāti suññataphalasamāpattivihārena.
mahāpurisavihāroti buddhapaccekabuddhatathāgatamahāsāvakānaṁ mahāpurisānaṁ vihāro. yena
cāhaṁ maggenātiādīsu vihārato paṭṭhāya yāva gāmassa indakhīlā esa
paviṭṭhamaggo nāma, antogāmaṁ pavisitvā gehapaṭipāṭiyā caritvā yāva
nagaradvārena nikkhamanā esa caritabbapadeso nāma, bahi indakhīlato paṭṭhāya
yāva vihārā esa paṭikkantamaggo nāma. paṭighaṁ vāpi cetasoti citte
paṭihaññanakilesajātaṁ kiñci atthi natthīti. ahorattānusikkhināti divasañca
rattiñca anusikkhantena.
[440] pahīnā nu kho me pañca kāmaguṇātiādīsu ekabhikkhussa
paccavekkhaṇā nānā, nānābhikkhūnaṁ paccavekkhaṇā nānāti. kathaṁ? eko hi
bhikkhu pacchābhattaṁ piṇḍapātapaṭikkanto pattacīvaraṁ paṭisāmetvā pavivittokāse
nisinno paccavekkhati "pahīnā nu kho me pañcakāmaguṇā"ti. so "appahīnā"ti
ñatvā vīriyaṁ paggayha anāgāmimaggena pañcakāmaguṇikaṁ rāgaṁ samugghāṭetvā
maggānantaraṁ phalaṁ phalānantaraṁ maggaṁ tato vuṭṭhāya paccavekkhantova "pahīnā"ti

footnote: 1 aṅ. ekaka. 20/1/1

page number: 256

pajānāti. nīvaraṇādīsupi eseva nayo. etesaṁ pana arahattamaggena pahānādīni
honti, evaṁ ekabhikkhussa nānāpaccavekkhaṇā hoti. etāsu pana paccavekkhaṇāsu
añño bhikkhu ekaṁ paccavekkhaṇaṁ paccavekkhati. añño ekanti evaṁ
nānābhikkhūnaṁ nānāpaccavekkhaṇā hoti. sesaṁ sabbattha uttānamevāti.
papañcasūdaniyā majjhimanikāyaṭṭhakathāya
piṇḍapātapārisuddhisuttavaṇṇanā niṭṭhitā.
------------------
10. indriyabhāvanāsuttavaṇṇanā
[453] evamme sutanti indriyabhāvanāsuttaṁ. tattha gajaṅgalāyanti 1-
evaṁnāmake nigame. suveḷuvaneti suveḷu nāma ekā rukkhajāti, tehi
sañchanno mahāvanasaṇḍo, tattha viharati. cakkhunā rūpaṁ na passati, sotena
saddaṁ na suṇātīti cakkhunā rūpaṁ na passitabbaṁ, sotena saddo na sotabboti
evaṁ desetīti adhippāyena vadati.
aññathā ca ariyassa vinayeti iminā bhagavā attano sāsane asadisāya
indriyabhāvanāya kathanatthaṁ ālayaṁ akāsi. athāyasmā ānando "satthā ālayaṁ
dasseti, handāhaṁ imissaṁ parisati bhikkhusaṁghassa indriyabhāvanākathaṁ kāremī"ti
satthāraṁ yācanto etassa bhagavātiādimāha. athassa bhagavā indriyabhāvanaṁ
kathento tena hānandātiādimāha.
[454] tattha yadidaṁ upekkhāti yā esā vipassanūpekkhā nāma, esā
santā esā paṇītā, atappikāti attho. iti ayaṁ bhikkhu cakkhudvāre rūpārammaṇamhi
iṭṭhe ārammaṇe manāpaṁ, aniṭṭhe amanāpaṁ, majjhatte manāpāmanāpañca cittaṁ,
tassa rajjituṁ vā dussituṁ vā muyhituṁ vā adatvāva pariggahetvā vipassanaṁ
majjhatte ṭhapeti. cakkhumāti sampannacakkhu visuddhanetto. cakkhābādhikassa hi
uddhaṁ ummīlananimmīlanaṁ na hoti, tasmā so na gahito.

footnote: 2 sī. kajaṅgalāyanti

page number: 257

[456] Ōsakaṁpoṇeti 1- rathīsā viya uṭṭhahitvā ṭhite.
[461] paṭikūle appaṭikūlasaññītiādīsu paṭikūle mettāpharaṇena vā
dhātuso upasaṁhārena vā appaṭikūlasaññī viharati. appaṭikūle asubhapharaṇena vā
aniccato upasaṁhārena vā paṭikūlasaññī viharati. sesapadesupi eseva nayo.
tadubhayaṁ abhinivajjetvā majjhatto hutvā viharitukāmo pana kiṁ karotīti.
iṭṭhāniṭṭhesu āpāthagatesu neva somanassiko na domanassiko hoti. vuttaṁ hetaṁ:-
kathaṁ paṭikūle appaṭikūlasaññī viharati, aniṭṭhasmiṁ vatthusmiṁ
mettāya vā pharati, dhātuto vā upasaṁharati, evaṁ paṭikūle
appaṭikūlasaññī viharati. kathaṁ appaṭikūle paṭikūlasaññī viharati,
iṭṭhasmiṁ vatthusmiṁ asubhāya vā pharati, aniccato vā upasaṁharati,
evaṁ appaṭikūle paṭikūlasaññī viharati. kathaṁ paṭikūle ca appaṭikūle
ca appaṭikūlasaññī viharati, aniṭṭhasmiñca iṭṭhasmiñca vatthusmiṁ
mettāya vā pharati, dhātuto vā upasaṁharati, evaṁ paṭikūle ca
appaṭikūle ca appaṭikūlasaññī viharati. kathaṁ appaṭikūle ca paṭikūle
ca paṭikūlasaññī viharati, iṭṭhasmiñca aniṭṭhasmiñca vatthusmiṁ
asubhāya vā pharati, aniccato vā upasaṁharati, evaṁ appaṭikūle ca
paṭikūle ca paṭikūlasaññī viharati. kathaṁ paṭikūle ca appaṭikūle ca
tadubhayaṁ abhinivajjetvā upekkhako viharati sato sampajāno,
idha bhikkhu cakkhunā rūpaṁ disvā neva sumano hoti na dummano,
upekkhako viharati sato sampajāno .pe. manasā dhammaṁ viññāya
neva sumano hoti na dummano, upekkhako viharati sato
sampajāno. evaṁ paṭikūle ca appaṭile ca tadubhayaṁ abhinivajjetvā
upekkhako viharati sato sampajānoti. 2-

footnote: 1 sī. īsakaṁpoṇeti 2 khu. paṭi. 31/17/424

page number: 258

imesu ca tīsu nayesu paṭhamanaye manāpaṁ amanāpaṁ manāpāmanāpanti
saṅkilesaṁ vaṭṭati, nikkilesaṁ vaṭṭati. dutiyanaye saṅkilesaṁ, tatiyanaye
saṅkilesanikkilesaṁ vaṭṭati, puna vuttaṁ "paṭhamaṁ saṅkilesaṁ vaṭṭati, dutiyaṁ
saṅkilesampi nikkilesampi, tatiyaṁ nikkilesameva vaṭṭatī"ti. sesaṁ sabbattha
uttānamevāti.
papañcasūdaniyā majjhimanikāyaṭṭhakathāya
indriyabhāvanāsuttavaṇṇanā niṭṭhitā.
pañcamavaggavaṇṇanā niṭṭhitā.
iti
papañcasūdaniyā majjhimanikāyaṭṭhakathāya uparipaṇṇāsakavaṇṇanā
niṭṭhitā.
pañcavaggapaṭimaṇḍitā dvipaṇṇāsakasuttantasaṅgahaṭṭhakathā
niṭṭhitā.
yo cāyaṁ "sabbadhammamūlapariyāyaṁ vo bhikkhave desessāmī"ti āraddhattā
ādikalyāṇo, majjhe "suttaṁ geyyaṁ veyyākaraṇaṁ gāthā udānaṁ itivuttakaṁ
jātakaṁ abbhutadhammaṁ vedallan"ti vacanato majjhekalyāṇo, sanniṭṭhāne "ariyo
bhāvitindriyo"ti vacanato pariyosānakalyāṇoti tividhakalyāṇo majjhimanikāyo
"mahāvipassanā nāmāyan"ti vutto, so vaṇṇanāvasena samatto hoti.

page number: 259

nigamanakathā
ettāvatā ca:-
āyācito sumatinā therena bhadantabuddhamittena 1-
pubbe mayūradūtapaṭṭanamhi saddhiṁ nivasantena.
paravādavidhaṁsanassa 2- majjhimanikāyaseṭṭhassa
yamahaṁ papañcasūdanimaṭṭhakathaṁ kātumārabhiṁ.
sā hi mahāaṭṭhakathāya sāramādāya niṭṭhitā esā
sattuttarasatamattāya pāḷiyā bhāṇavārehi.
ekūnasaṭṭhimatto visuddhamaggopi bhāṇavārehi
atthappakāsanatthāya āgamānaṁ kato yasmā.
tasmā tena sahā'yaṁ gāthāgaṇanānayena aṭṭhakathā
samadhikachasaṭṭhisatamiti 3- viññeyyā bhāṇavārānaṁ. 4-
samadhichasaṭṭhisatapamāṇamiti bhāṇavārato esā
samayaṁ pakāsayantī 5- mahāvihārādhivāsīnaṁ. 6-
mūlaṭṭhakathāsāraṁ ādāya mayā imaṁ karontena
yaṁ puññamupacitaṁ tena hotu loko sadā sukhitoti.
paramavisuddhasaddhābuddhivīriyappaṭimaṇḍitena sīlācārajjavamaddavādi-
guṇasamudayasamuditena sakasamayasamayantaragahanajjhogāhanasamatthena paññāveyyattiya-
samannāgatena tipiṭakapariyattippabhede sāṭṭhakathe satthu sāsane appaṭihatañāṇappabhāvena
mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena
yuttamuttavādinā vādivarena mahākavinā

footnote: 1 ma. bhadantabuddhaputtena 2 sī. paravādavādi... 3 ma.,ka....sataṁ 4 ma.,ka. bhāṇavārehi
footnote: 5 ka. pakāsayantiṁ 6 ma.,ka. mahāvihāravāsīnaṁ

page number: 260

pabhinnapaṭisambhidāparivāre chaḷabhiññādippabhedaguṇappaṭimaṇḍite uttarimanussadhamme
supatiṭṭhitabuddhīnaṁ theravaṁsappadīpānaṁ therānaṁ mahāvihāravāsīnaṁ vaṁsālaṅkārabhūtena
vipulavisuddhabuddhinā buddhaghosoti garūhi gahitanāmadheyyena therena katāyaṁ papañcasūdanī
nāma majjhimanikāyaṭṭhakathā:-
tāva tiṭṭhatu lokasmiṁ lokanittharaṇesinaṁ
dassentī kulaputtānaṁ nayaṁ diṭṭhivisuddhiyā.
yāva buddhoti nāmampi suddhacittassa tādino
lokamhi lokajeṭṭhassa pavattati mahesinoti.
antarāyaṁ vinā esā suddhiṭṭhānamupāgatā
tathā sijjhantu saṅkappā sattānaṁ dhammanissitāti.
papañcasūdanī nāma
majjhimanikāyaṭṭhakathā sabbākārena niṭṭhitā.

