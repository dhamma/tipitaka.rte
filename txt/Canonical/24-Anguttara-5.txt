
page number: 001

suttantapiṭake aṅguttaranikāyassa
pañcamo bhāgo
---------
dasakanipāto
namo tassa bhagavato arahato sammāsambuddhassa.
paṭhamapaṇṇāsako
ānisaṁsavaggo paṭhamo

[1] (pts. a v, 1) evamme sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. athakho āyasmā ānando
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi ekamantaṁ nisinno kho āyasmā ānando bhagavantaṁ
etadavoca kimatthiyāni bhante kusalāni sīlāni kimānisaṁsānīti.
avippaṭisāratthāni kho ānanda kusalāni sīlāni avippaṭisārānisaṁsāni 1-.
avippaṭisāro pana bhante kimatthiyo kimānisaṁsoti. avippaṭisāro kho
ānanda pāmujjattho pāmujjānisaṁso 2-. pāmujjaṁ 3- pana bhante kimatthiyaṁ
kimānisaṁsanti. pāmujjaṁ kho ānanda pītatthaṁ pītānisaṁsaṁ 4-. pīti pana bhante
kimatthiyā kimānisaṁsāti. pīti kho ānanda passaddhatthā
passaddhānisaṁsā 5-. passaddhi pana bhante kimatthiyā kimānisaṁsāti. passaddhi

footnote: 1-2-4-5 ma. yu. itisaddo atthi. 3 pāmojjantipi pāṭho.

page number: 002

kho ānanda sukhatthā sukhānisaṁsā 1-. sukhaṁ pana bhante kimatthiyaṁ kimānisaṁsanti.
sukhaṁ kho ānanda samādhatthaṁ (pts. a v, 2) samādhānisaṁsaṁ 2-. samādhi pana bhante
kimatthiyo kimānisaṁsoti. samādhi kho ānanda yathābhūtañāṇadassanattho
yathābhūtañāṇadassanānisaṁso 3-. yathābhūtañāṇadassanaṁ pana bhante kimatthiyaṁ
kimānisaṁsanti. yathābhūtañāṇadassanaṁ kho ānanda nibbidāvirāgatthaṁ
nibbidāvirāgānisaṁsaṁ 4-. nibbidāvirāgo pana bhante kimatthiyo
kimānisaṁsoti. nibbidāvirāgo kho ānanda vimuttiñāṇadassanattho
vimuttiñāṇadassanānisaṁso 5- iti kho ānanda kusalāni sīlāni
avippaṭisāratthāni avippaṭisārānisaṁsāni avippaṭisāro pāmujjattho
pāmujjānisaṁso pāmujjaṁ pītatthaṁ pītānisaṁsaṁ pīti passaddhatthā
passaddhānisaṁsā passaddhi sukhatthā sukhānisaṁsā sukhaṁ samādhatthaṁ
samādhānisaṁsaṁ samādhi yathābhūtañāṇadassanattho yathābhūtañāṇadassanānisaṁso
yathābhūtañāṇadassanaṁ nibbidāvirāgatthaṁ nibbidāvirāgānisaṁsaṁ nibbidāvirāgo
vimuttiñāṇadassanattho vimuttiñāṇadassanānisaṁso iti kho
ānanda kusalāni sīlāni anupubbena arahattāya 6- pūrentīti.

[2] sīlavato bhikkhave sīlasampannassa na cetanāya karaṇīyaṁ
avippaṭisāro me uppajjatūti dhammatā esā bhikkhave yaṁ sīlavato
sīlasampannassa avippaṭisāro uppajjati avippaṭisārissa bhikkhave na
cetanāya karaṇīyaṁ pāmujjaṁ me uppajjatūti dhammatā esā bhikkhave
yaṁ avippaṭisārissa pāmujjaṁ uppajjati pamuditassa bhikkhave na

footnote: 1-2-3-4-5 ma. yu. itisaddo atthi. 6 ma. yu. aggāya.

page number: 003

cetanāya karaṇīyaṁ pīti me uppajjatūti dhammatā esā bhikkhave yaṁ
pamuditassa (pts. a v, 3) pīti uppajjati pītimanassa bhikkhave na cetanāya karaṇīyaṁ
kāyo me passambhatūti dhammatā esā bhikkhave yaṁ pītimanassa
kāyo passambhati passaddhakāyassa bhikkhave na cetanāya karaṇīyaṁ
sukhaṁ vediyāmīti dhammatā esā bhikkhave yaṁ passaddhakāyo sukhaṁ
vediyati sukhino bhikkhave na cetanāya karaṇīyaṁ cittaṁ me
samādhiyatūti dhammatā esā bhikkhave yaṁ sukhino cittaṁ samādhiyati
samāhitassa bhikkhave na cetanāya karaṇīyaṁ yathābhūtaṁ jānāmi passāmīti
dhammatā esā bhikkhave yaṁ samāhito yathābhūtaṁ jānāti passati
yathābhūtaṁ bhikkhave jānato passato na cetanāya karaṇīyaṁ nibbindāmi
virajjāmīti dhammatā esā bhikkhave yaṁ yathābhūtaṁ jānaṁ passaṁ
nibbindati virajjati nibbinnassa 1- bhikkhave virattassa na cetanāya
karaṇīyaṁ vimuttiñāṇadassanaṁ sacchikaromīti dhammatā esā bhikkhave yaṁ
nibbinno 2- viratto vimuttiñāṇadassanaṁ sacchikaroti iti kho bhikkhave
nibbidāvirāgo vimuttiñāṇadassanattho vimuttiñāṇadassanānisaṁso
yathābhūtañāṇadassanaṁ nibbidāvirāgatthaṁ nibbidāvirāgānisaṁsaṁ samādhi
yathābhūtañāṇadassanattho yathābhūtañāṇadassanānisaṁso sukhaṁ samādhatthaṁ
samādhānisaṁsaṁ passaddhi sukhatthā sukhānisaṁsā pīti passaddhatthā
passaddhānisaṁsā pāmujjaṁ pītatthaṁ pītānisaṁsaṁ avippaṭisāro pāmujjattho
pāmujjānisaṁso kusalāni sīlāni avippaṭisāratthāni avippaṭisārānisaṁsāni

footnote: 1 yu. nibbindassa. 2 yu. nibbindo.

page number: 004

iti kho bhikkhave dhammā (pts. a v, 4) dhamme abhisandenti dhammā dhamme
paripūrenti apārā pāraṁ gamanāyāti.

[3] dussīlassa bhikkhave sīlavipannassa hatūpaniso hoti
avippaṭisāro avippaṭisāre asati avippaṭisāravipannassa hatūpanisaṁ hoti
pāmujjaṁ pāmujje asati pāmujjavipannassa hatūpanisā hoti pīti
pītiyā asati pītivipannassa hatūpanisā hoti passaddhi passaddhiyā
asati passaddhivipannassa hatūpanisaṁ hoti sukhaṁ sukhe asati sukhavipannassa
hatūpaniso hoti sammāsamādhi sammāsamādhimhi asati sammāsamādhivipannassa
hatūpanisaṁ hoti yathābhūtañāṇadassanaṁ yathābhūtañāṇadassane asati
yathābhūtañāṇadassanavipannassa hatūpaniso hoti nibbidāvirāgo
nibbidāvirāge asati nibbidāvirāgavipannassa hatūpanisaṁ hoti
vimuttiñāṇadassanaṁ seyyathāpi bhikkhave rukkho sākhāpalāsavipanno
tassa pappaṭikāpi na pāripūriṁ gacchati tacopi pheggupi sāropi na
pāripūriṁ gacchati evameva kho bhikkhave dussīlassa sīlavipannassa
hatūpaniso hoti avippaṭisāro avippaṭisāre asati avippaṭisāravipannassa
hatūpanisaṁ hoti pāmujjaṁ .pe. vimuttiñāṇadassanaṁ 1-.
sīlavato bhikkhave sīlasampannassa upanisasampanno hoti avippaṭisāro
avippaṭisāre sati avippaṭisārasampannassa upanisasampannaṁ hoti pāmujjaṁ
pāmujje sati pāmujjasampannassa upanisasampannā hoti pīti pītiyā
sati pītisampannassa upanisasampannā hoti passaddhi passaddhiyā sati

footnote: 1 po. itisaddo atthi.

page number: 005

passaddhisampannassa upanisasampannaṁ hoti sukhaṁ sukhe sati sukhasampannassa
upanisasampanno hoti sammāsamādhi (pts. a v, 5) sammāsamādhimhi sati
sammāsamādhisampannassa upanisasampannaṁ hoti yathābhūtañāṇadassanaṁ
yathābhūtañāṇadassane sati yathābhūtañāṇadassanasampannassa upanisasampanno
hoti nibbidāvirāgo nibbidāvirāge sati nibbidāvirāgasampannassa
upanisasampannaṁ hoti vimuttiñāṇadassanaṁ seyyathāpi bhikkhave rukkho
sākhāpalāsasampanno tassa pappaṭikāpi pāripūriṁ gacchati tacopi
pheggupi sāropi pāripūriṁ gacchati evameva kho bhikkhave sīlavato
sīlasampannassa upanisasampanno hoti avippaṭisāro avippaṭisāre
sati avippaṭisārasampannassa upanisasampannaṁ hoti pāmujjaṁ .pe.
vimuttiñāṇadassananti.

[4] tatra kho āyasmā sārīputto bhikkhū āmantesi dussīlassa
āvuso sīlavipannassa hatūpaniso hoti avippaṭisāro avippaṭisāre
asati avippaṭisāravipannassa hatūpanisaṁ hoti pāmujjaṁ pāmujje asati
pāmujjavipannassa hatūpanisā hoti pīti pītiyā asati pītivipannaṁssa
hatūpanisā hoti passaddhi passaddhiyā asati passaddhivipannassa
hatūpanisaṁ hoti sukhaṁ sukhe asati sukhavipannassa hatūpaniso hoti
sammāsamādhi sammāsamādhimhi asati sammāsamādhivipannassa hatūpanisaṁ hoti
yathābhūtañāṇadassanaṁ yathābhūtañāṇadassane asati yathābhūtañāṇadassanavipannassa
hatūpaniso hoti nibbidāvirāgo nibbidāvirāge asati

page number: 006

nibbidāvirāgavipannassa hatūpanisaṁ hoti vimuttiñāṇadassanaṁ seyyathāpi
āvuso rukkho sākhāpalāsavipanno tassa pappaṭikāpi na pāripūriṁ
gacchati tacopi pheggupi sāropi na pāripūriṁ gacchati evameva kho
āvuso dussīlassa sīlavipannassa hatūpaniso hoti avippaṭisāro
avippaṭisāre asati avippaṭisāravipannassa hatūpanisaṁ hoti pāmujjaṁ .pe.
vimuttiñāṇadassanaṁ. sīlavato āvuso sīlasampannassa upanisasampanno
hoti avippaṭisāro avippaṭisāre sati avippaṭisārasampannassa
upanisasampannaṁ hoti pāmujjaṁ pāmujje sati pāmujjasampannassa
upanisasampannā hoti pīti pītiyā sati pītisampannassa upanisasampannā
hoti passaddhi passaddhiyā sati passaddhisampannassa upanisasampannaṁ
hoti sukhaṁ sukhe sati sukhasampannassa upanisasampanno hoti sammāsamādhi
sammāsamādhimhi sati sammāsamādhisampannassa upanisasampannaṁ
hoti yathābhūtañāṇadassanaṁ yathābhūtañāṇadassane sati yathābhūtañāṇadassanasampannassa
upanisasampanno hoti nibbidāvirāgo nibbidāvirāge
sati nibbidāvirāgasampannassa upanisasampannaṁ hoti vimuttiñāṇadassanaṁ
seyyathāpi āvuso rukkho sākhāpalāsasampanno tassa pappaṭikāpi
pāripūriṁ gacchati tacopi pheggupi sāropi pāripūriṁ gacchati evameva
kho āvuso sīlavato sīlasampannassa upanisasampanno hoti
avippaṭisāro avippaṭisāre sati avippaṭisārasampannassa
upanisasampannaṁ hoti pāmujjaṁ .pe. vimuttiñāṇadassananti.

page number: 007

[5] (pts. a v, 6) tatra kho āyasmā ānando bhikkhū āmantesi dussīlassa
āvuso sīlavipannassa hatūpaniso hoti avippaṭisāro avippaṭisāre
asati avippaṭisāravipannassa hatūpanisaṁ hoti pāmujjaṁ pāmujje
asati pāmujjavipannassa hatūpanisā hoti pīti pītiyā asati pītivipannassa
hatūpanisā hoti passaddhi passaddhiyā asati passaddhivipannassa
hatūpanisaṁ hoti sukhaṁ sukhe asati sukhavipannassa hatūpaniso hoti
sammāsamādhi sammāsamādhimhi asati sammāsamādhivipannassa hatūpanisaṁ
hoti yathābhūtañāṇadassanaṁ yathābhūtañāṇadassane asati yathābhūtañāṇadassanavipannassa
hatūpaniso hoti nibbidāvirāgo nibbidāvirāge asati
nibbidāvirāgavipannassa hatūpanisaṁ hoti vimuttiñāṇadassanaṁ seyyathāpi
āvuso rukkho sākhāpalāsavipanno tassa pappaṭikāpi na pāripūriṁ
gacchati tacopi pheggupi sāropi na pāripūriṁ gacchati evameva kho
āvuso dussīlassa sīlavipannassa hatūpaniso hoti avippaṭisāro avippaṭisāre
asati avippaṭisāravipannassa hatūpanisaṁ hoti pāmujjaṁ .pe.
vimuttiñāṇadassanaṁ. sīlavato āvuso sīlasampannassa upanisasampanno
hoti avippaṭisāro avippaṭisāre sati avippaṭisārasampannassa
upanisasampannaṁ hoti pāmujjaṁ pāmujje sati pāmujjasampannassa
upanisasampannā hoti pīti pītiyā sati pītisampannassa
upanisasampannā hoti passaddhi passaddhiyā sati passaddhisampannassa
upanisasampannaṁ hoti sukhaṁ sukhe sati sukhasampannassa upanisasampanno

page number: 008

hoti sammāsamādhi sammāsamādhimhi sati sammāsamādhisampannassa
upanisasampannaṁ hoti yathābhūtañāṇadassanaṁ yathābhūtañāṇadassane sati
yathābhūtañāṇadassanasampannassa upanisasampanno hoti nibbidāvirāgo
nibbidāvirāge sati nibbidāvirāgasampannassa upanisasampannaṁ hoti
vimuttiñāṇadassanaṁ seyyathāpi āvuso rukkho (pts. a v, 7) sākhāpalāsasampanno
tassa pappaṭikāpi pāripūriṁ gacchati tacopi pheggupi sāropi pāripūriṁ
gacchati evameva kho āvuso sīlavato sīlasampannassa upanisasampanno
hoti avippaṭisāro avippaṭisāre sati avippaṭisārasampannassa
upanisasampannaṁ hoti pāmujjaṁ .pe. vimuttiñāṇadassananti.

[6] athakho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ nisinno
kho āyasmā ānando bhagavantaṁ etadavoca siyā nu kho bhante
bhikkhuno tathārūpo samādhipaṭilābho yathā neva paṭhaviyaṁ paṭhavīsaññī
assa na āpasmiṁ āposaññī assa na tejasmiṁ tejosaññī
assa na vāyasmiṁ vāyosaññī assa na ākāsānañcāyatane
ākāsānañcāyatanasaññī assa na viññāṇañcāyatane viññāṇañcāyatanasaññī
assa na ākiñcaññāyatane ākiñcaññāyatanasaññī
assa na nevasaññānāsaññāyatane nevasaññānāsaññāyatanasaññī
assa na idhaloke idhalokasaññī assa na paraloke paralokasaññī
assa saññī ca pana assāti. siyā ānanda bhikkhuno tathārūpo

page number: 009

samādhipaṭilābho yathā neva paṭhaviyaṁ paṭhavīsaññī assa na āpasmiṁ
āposaññī assa na tejasmiṁ tejosaññī assa na vāyasmiṁ
vāyosaññī assa na ākāsānañcāyatane ākāsānañcāyatanasaññī
assa na viññāṇañcāyatane viññāṇañcāyatanasaññī assa
na ākiñcaññāyatane ākiñcaññāyatanasaññī assa na nevasaññānāsaññāyatane
nevasaññānāsaññāyatanasaññī assa na idhaloke
idhalokasaññī assa na paraloke paralokasaññī assa saññī
ca pana assāti. yathākathaṁ pana bhante siyā bhikkhuno tathārūpo
samādhipaṭilābho yathā neva paṭhaviyaṁ paṭhavīsaññī assa na āpasmiṁ
āposaññī assa na tejasmiṁ tejosaññī (pts. a v, 8) assa na vāyasmiṁ vāyosaññī
assa na ākāsānañcāyatane ākāsānañcāyatanasaññī assa na
viññāṇañcāyatane viññāṇañcāyatanasaññī assa na
ākiñcaññāyatane ākiñcaññāyatanasaññī assa na nevasaññānāsaññāyatane
nevasaññānāsaññāyatanasaññī assa na idhaloke
idhalokasaññī assa na paraloke paralokasaññī assa saññī ca pana
assāti. idhānanda bhikkhu evaṁsaññī hoti etaṁ santaṁ etaṁ
paṇītaṁ yadidaṁ sabbasaṅkhārasamatho sabbūpadhipaṭinissaggo taṇhakkhayo
virāgo nirodho nibbānanti evaṁ kho ānanda siyā bhikkhuno
tathārūpo samādhipaṭilābho yathā neva paṭhaviyaṁ paṭhavīsaññī assa
na āpasmiṁ āposaññī assa na tejasmiṁ tejosaññī assa na

page number: 010

vāyasmiṁ vāyosaññī assa na ākāsānañcāyatane ākāsānañcāyatanasaññī
assa na viññāṇañcāyatane viññāṇañcāyatanasaññī
assa na ākiñcaññāyatane ākiñcaññāyatanasaññī assa na
nevasaññānāsaññāyatane nevasaññānāsaññāyatanasaññī assa na
idhaloke idhalokasaññī assa na paraloke paralokasaññī assa
saññī ca pana assāti.

[7] athakho āyasmā ānando yenāyasmā sārīputto
tenupasaṅkami upasaṅkamitvā āyasmatā sārīputtena saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi ekamantaṁ
nisinno kho āyasmā ānando āyasmantaṁ sārīputtaṁ etadavoca
siyā nu kho āvuso sārīputta bhikkhuno tathārūpo samādhipaṭilābho
yathā neva paṭhaviyaṁ paṭhavīsaññī assa na āpasmiṁ āposaññī assa
na tejasmiṁ tejosaññī assa na vāyasmiṁ vāyosaññī assa na
ākāsānañcāyatane ākāsānañcāyatanasaññī (pts. a v, 9) assa na viññāṇañcāyatane
viññāṇañcāyatanasaññī assa na ākiñcaññāyatane
ākiñcaññāyatanasaññī assa na nevasaññānāsaññāyatane
nevasaññānāsaññāyatanasaññī assa na idhaloke idhalokasaññī
assa na paraloke paralokasaññī assa saññī ca pana assāti.
siyā āvuso ānanda bhikkhuno tathārūpo samādhipaṭilābho yathā neva
paṭhaviyaṁ paṭhavīsaññī assa .pe. na paraloke paralokasaññī assa

page number: 011

saññī ca pana assāti. yathākathaṁ panāvuso sārīputta siyā bhikkhuno
tathārūpo samādhipaṭilābho yathā neva paṭhaviyaṁ paṭhavīsaññī assa .pe.
na paraloke paralokasaññī assa saññī ca pana assāti.
ekamidāhaṁ āvuso ānanda samayaṁ idheva sāvatthiyaṁ viharāmi andhavanasmiṁ
tatthāhaṁ tathārūpaṁ samādhiṁ samāpajjiṁ yathā neva paṭhaviyaṁ paṭhavīsaññī
ahosiṁ na āpasmiṁ āposaññī ahosiṁ na tejasmiṁ tejosaññī
ahosiṁ na vāyasmiṁ vāyosaññī ahosiṁ na ākāsānañcāyatane
ākāsānañcāyatanasaññī ahosiṁ na viññāṇañcāyatane viññāṇañcāyatanasaññī
ahosiṁ na ākiñcaññāyatane ākiñcaññāyatanasaññī
ahosiṁ na nevasaññānāsaññāyatane nevasaññānāsaññāyatanasaññī
ahosiṁ na idhaloke idhalokasaññī ahosiṁ na paraloke
paralokasaññī ahosiṁ saññī ca pana ahosinti. kiṁsaññī panāyasmā
sārīputto tasmiṁ samaye ahosīti. bhavanirodho nibbānaṁ bhavanirodho
nibbānanti kho me āvuso aññāva saññā uppajjati aññāva
saññā nirujjhati seyyathāpi āvuso sakalikaggissa jhāyamānassa
aññāva acci uppajjati aññāva acci nirujjhati evameva kho
me āvuso bhavanirodho nibbānaṁ bhavanirodho nibbānanti aññāva
saññā (pts. a v, 10) uppajjati aññāva saññā nirujjhati bhavanirodho
nibbānanti 1- saññī ca panāhaṁ āvuso tasmiṁ samaye ahosinti.

[8] saddho bhikkhave bhikkhu hoti no ca sīlavā evaṁ so

footnote: 1 po. yu. itisaddo natthi.

page number: 012

tenaṅgena aparipūro hoti tena taṁ aṅgaṁ paripūretabbaṁ kintāhaṁ
saddho assaṁ sīlavā cāti yato ca kho bhikkhave bhikkhu saddho ca
hoti sīlavā ca evaṁ so tenaṅgena paripūro hoti saddho ca
bhikkhave bhikkhu hoti sīlavā ca no ca bahussuto .pe. bahussuto
ca no ca dhammakathiko dhammakathiko ca no ca parisāvacaro
parisāvacaro ca no ca visārado parisāya dhammaṁ deseti visārado
ca parisāya dhammaṁ deseti no ca vinayadharo vinayadharo ca no
ca āraññako pantasenāsano āraññako ca pantasenāsano no
ca catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī
hoti akicchalābhī akasiralābhī catunnañca jhānānaṁ ābhicetasikānaṁ
diṭṭhadhammasukhavihārānaṁ nikāmalābhī hoti akicchalābhī akasiralābhī no
ca āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme
sayaṁ abhiññā sacchikatvā upasampajja viharati evaṁ so tenaṅgena
aparipūro hoti tena taṁ aṅgaṁ paripūretabbaṁ kintāhaṁ saddho ca
assaṁ sīlavā ca bahussuto ca dhammakathiko ca parisāvacaro ca visārado
ca parisāya dhammaṁ deseyyaṁ vinayadharo ca āraññako ca pantasenāsano
catunnañca jhānānaṁ ābhicetasikānaṁ (pts. a v, 11) diṭṭhadhammasukhavihārānaṁ nikāmalābhī
assaṁ akicchalābhī akasiralābhī āsavānañca khayā anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
vihareyyanti yato ca kho bhikkhave bhikkhu saddho ca hoti sīlavā ca

page number: 013

bahussuto ca dhammakathiko ca parisāvacaro ca visārado ca parisāya
dhammaṁ deseti vinayadharo ca āraññako ca pantasenāsano catunnañca
jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī
akasiralābhī āsavānañca khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharati
evaṁ so tenaṅgena paripūro hoti imehi kho bhikkhave dasahi dhammehi
samannāgato bhikkhu samantapāsādiko ca hoti sabbākāraparipūro cāti.

[9] saddho 

[1]- bhikkhave bhikkhu hoti no ca sīlavā 

[2]- sīlavā
ca no ca bahussuto bahussuto ca no ca dhammakathiko dhammakathiko
ca no ca parisāvacaro parisāvacaro ca no ca visārado parisāya
dhammaṁ deseti visārado ca parisāya dhammaṁ deseti no ca vinayadharo
vinayadharo ca no ca āraññako pantasenāsano āraññako ca
pantasenāsano no ca ye te santā vimokkhā atikkamma rūpe
āruppā te kāyena phusitvā viharati ye te santā vimokkhā
atikkamma rūpe (pts. a v, 12) āruppā te ca kāyena phusitvā viharati no ca
āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme
sayaṁ abhiññā sacchikatvā upasampajja viharati evaṁ so tenaṅgena
aparipūro hoti tena taṁ aṅgaṁ paripūretabbaṁ kintāhaṁ saddho ca
assaṁ sīlavā ca bahussuto ca dhammakathiko ca parisāvacaro ca visārado
ca parisāya dhammaṁ deseyyaṁ vinayadharo ca āraññako ca pantasenāsano

footnote: 1 po. ma. yu. casaddo dissati. 2 ma. yu. peyyālo atthi.

page number: 014

ye te santā vimokkhā atikkamma rūpe āruppā te ca kāyena
phusitvā vihareyyaṁ āsavānañca khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja vihareyyanti
yato ca kho bhikkhave bhikkhu saddho ca hoti sīlavā ca bahussuto ca
dhammakathiko ca parisāvacaro ca visārado ca parisāya dhammaṁ deseti
vinayadharo ca āraññako ca pantasenāsano ye te santā vimokkhā
atikkamma rūpe āruppā te ca kāyena phusitvā viharati āsavānañca
khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
sacchikatvā upasampajja viharati evaṁ so tenaṅgena paripūro hoti
imehi kho bhikkhave dasahi dhammehi samannāgato bhikkhu samantapāsādiko
ca hoti sabbākāraparipūro cāti.

[10] saddho bhikkhave bhikkhu hoti no ca sīlavā evaṁ
so tenaṅgena aparipūro hoti tena taṁ aṅgaṁ paripūretabbaṁ kintāhaṁ
saddho ca assaṁ sīlavā cāti (pts. a v, 13) yato ca kho bhikkhave bhikkhu saddho
ca hoti sīlavā ca evaṁ so tenaṅgena paripūro hoti saddho
ca bhikkhave bhikkhu hoti sīlavā ca no ca bahussuto bahussuto ca
no ca dhammakathiko dhammakathiko ca no ca parisāvacaro parisāvacaro
ca no ca visārado parisāya dhammaṁ deseti visārado ca parisāya dhammaṁ
deseti no ca vinayadharo vinayadharo ca no ca anekavihitaṁ
pubbenivāsaṁ anussarati seyyathīdaṁ ekampi jātiṁ dvepi jātiyo .pe.

page number: 015

iti sākāraṁ sauddesaṁ anekavihitaṁ pubbenivāsaṁ anussarati
anekavihitañca pubbenivāsaṁ anussarati seyyathīdaṁ ekampi jātiṁ
dvepi jātiyo .pe. iti sākāraṁ sauddesaṁ anekavihitaṁ pubbenivāsaṁ
anussarati no ca dibbena cakkhunā visuddhena atikkantamānusakena .pe.
yathākammūpage satte pajānāti dibbena ca cakkhunā visuddhena
atikkantamānusakena .pe. yathākammūpage satte pajānāti no ca
āsavānaṁ khayā .pe. sacchikatvā upasampajja viharati evaṁ so
tenaṅgena aparipūro hoti tena taṁ aṅgaṁ paripūretabbaṁ kintāhaṁ
saddho ca assaṁ sīlavā ca bahussuto ca dhammakathiko ca parisāvacaro
ca visārado ca parisāya dhammaṁ deseyyaṁ vinayadharo ca anekavihitañca
pubbenivāsaṁ anussareyyaṁ seyyathīdaṁ ekampi jātiṁ dvepi jātiyo .pe.
iti sākāraṁ sauddesaṁ anekavihitaṁ pubbenivāsaṁ anussareyyaṁ dibbena
ca cakkhunā (pts. a v, 14) visuddhena atikkantamānusakena .pe. yathākammūpage satte
pajāneyyaṁ āsavānañca khayā .pe. sacchikatvā upasampajja vihareyyanti
yato ca kho bhikkhave bhikkhu saddho ca hoti sīlavā ca bahussuto ca
dhammakathiko ca parisāvacaro ca visārado ca parisāya dhammaṁ deseti
vinayadharo ca anekavihitañca pubbenivāsaṁ anussarati seyyathīdaṁ ekampi
jātiṁ dvepi jātiyo .pe. iti sākāraṁ sauddesaṁ anekavihitaṁ
pubbenivāsaṁ anussarati dibbena ca cakkhunā visuddhena atikkantamānusakena
.pe. yathākammūpage satte pajānāti āsavānañca khayā anāsavaṁ

page number: 016

cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā
upasampajja viharati evaṁ so tenaṅgena paripūro hoti imehi
kho bhikkhave dasahi dhammehi samannāgato bhikkhu samantapāsādiko ca
hoti sabbākāraparipūro cāti.
ānisaṁsavaggo paṭhamo.
tassuddānaṁ
kimatthiyaṁ 1- cetanā sīlaṁ upanisā ānandapañcamaṁ
samādhi sārīputto ca saddho santena vijjayāti.
------------
nāthakaraṇavaggo dutiyo

[11] (pts. a v, 15) pañcaṅgasamannāgato bhikkhave bhikkhu pañcaṅgasamannāgataṁ
senāsanaṁ sevamāno bhajamāno nacirasseva āsavānaṁ khayā anāsavaṁ
cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā
upasampajja vihareyya kathañca bhikkhave bhikkhu pañcaṅgasamannāgato hoti
idha bhikkhave bhikkhu saddho hoti saddahati tathāgatassa bodhiṁ itipi
so bhagavā arahaṁ sammāsambuddho vijjācaraṇasampanno sugato lokavidū
anuttaro purisadammasārathi satthā devamanussānaṁ buddho bhagavāti
appābādho hoti appātaṅko samavepākiniyā gahaṇiyā samannāgato
nātisītāya nāccuṇhāya majjhimāya padhānakkhamāya asaṭho hoti amāyāvī
yathābhūtaṁ attānaṁ āvikattā satthari vā viññūsu vā sabrahmacārīsu

footnote: 1 ma. kimatthiyaṁ cetanā ca tayo upanisāpi ca
footnote: samādhi sāriputto ca jhānaṁ santena vijjayāti.

page number: 017

āraddhaviriyo viharati akusalānaṁ dhammānaṁ pahānāya kusalānaṁ dhammānaṁ
upasampadāya thāmavā daḷhaparakkamo anikkhittadhuro kusalesu dhammesu
paññavā hoti udayatthagāminiyā paññāya samannāgato ariyāya nibbedhikāya
sammādukkhakkhayagāminiyā evaṁ kho bhikkhave bhikkhu pañcaṅgasamannāgato
hoti. kathañca bhikkhave senāsanaṁ pañcaṅgasamannāgataṁ
hoti idha bhikkhave senāsanaṁ nātidūraṁ hoti nāccāsannaṁ gamanāgamanasampannaṁ
divā appakiṇṇaṁ rattiṁ appasaddaṁ appanigghosaṁ appaḍaṁsamakasavātātapasiriṁsapasamphassaṁ
tasmiṁ kho pana senāsane viharantassa
appakasireneva uppajjanti cīvarapiṇḍapātasenāsanagilānapaccayabhesajjaparikkhārā
tasmiṁ kho pana senāsane therā bhikkhū viharanti bahussutā
āgatāgamā (pts. a v, 16) dhammadharā vinayadharā mātikādharā te kālena kālaṁ upasaṅkamitvā
paripucchati paripañhati idaṁ bhante kathaṁ imassa ko
atthoti tassa te āyasmanto avivaṭañceva vivaranti anuttānīkatañca
uttānīkaronti anekavihitesu ca kaṅkhaṭṭhāniyesu dhammesu kaṅkhaṁ
paṭivinodenti evaṁ kho bhikkhave senāsanaṁ pañcaṅgasamannāgataṁ hoti.
pañcaṅgasamannāgato kho bhikkhave bhikkhu pañcaṅgasamannāgataṁ senāsanaṁ
sevamāno bhajamāno nacirasseva āsavānaṁ khayā .pe. sacchikatvā
upasampajja vihareyyāti.

[12] pañcaṅgavippahīno bhikkhave bhikkhu pañcaṅgasamannāgato

page number: 018

imasmiṁ dhammavinaye kevalī vusitavā uttamapurisoti vuccati kathañca
bhikkhave bhikkhu pañcaṅgavippahīno hoti idha bhikkhave bhikkhuno kāmacchando
pahīno hoti byāpādo pahīno hoti thīnamiddhaṁ pahīnaṁ
hoti uddhaccakukkuccaṁ pahīnaṁ hoti vicikicchā pahīnā hoti evaṁ
kho bhikkhave bhikkhu pañcaṅgavippahīno hoti. kathañca bhikkhave bhikkhu
pañcaṅgasamannāgato hoti idha bhikkhave bhikkhu asekhena sīlakkhandhena
samannāgato hoti asekhena samādhikkhandhena samannāgato hoti
asekhena paññākkhandhena samannāgato hoti asekhena vimuttikkhandhena
samannāgato hoti asekhena vimuttiñāṇadassanakkhandhena samannāgato
hoti evaṁ kho bhikkhave bhikkhu pañcaṅgasamannāgato hoti. pañcaṅgavippahīno
kho bhikkhave bhikkhu pañcaṅgasamannāgato imasmiṁ dhammavinaye
kevalī vusitavā uttamapurisoti vuccatīti 1-.
kāmacchando ca byāpādo thīnamiddhañca bhikkhuno
uddhaccaṁ vicikicchā ca sabbasova na vijjati
asekhena ca sīlena asekhena samādhinā
vimuttiyā ca sampanno ñāṇena ca tathāvidho
sa ve pañcaṅgasampanno pañcaṅgāni 2- vivajjayaṁ
sa 3- ve imasmiṁ dhammavinaye kevalī iti vuccatīti 4-.

[13] dasayimāni bhikkhave saṁyojanāni katamāni dasa
pañcorambhāgiyāni saṁyojanāni pañcuddhambhāgiyāni saṁyojanāni katamāni

footnote: 1 po. ma. itisaddo natthi. 2 po. ma. yu. pañca aṅge. 3 ma. yu. sa veti pāṭhadvayaṁ
footnote: natthi. 4 ma. itisaddo natthi.

page number: 019

pañcorambhāgiyāni saṁyojanāni sakkāyadiṭṭhi vicikicchā sīlabbataparāmāso
kāmacchando byāpādo imāni pañcorambhāgiyāni saṁyojanāni
katamāni pañcuddhambhāgiyāni saṁsojanāni rūparāgo arūparāgo māno
uddhaccaṁ avijjā imāni pañcuddhambhāgiyāni saṁyojanāni imāni kho
bhikkhave dasa saṁyojanānīti 1-.

[14] yassakassaci bhikkhave bhikkhussa vā bhikkhuniyā vā pañca
cetokhilā 2- appahīnā pañca cetaso vinibandhā asamucchinanā tassa
yā ratti vā divaso vā āgacchati hāniyeva pāṭikaṅkhā kusalesu
dhammesu no vuḍḍhi katamassa pañca cetokhilā appahīnā honti
idha bhikkhave bhikkhu satthari kaṅkhati vicikicchati nādhimuccati na sampasīdati
yo so bhikkhave bhikkhu satthari kaṅkhati vicikicchati nādhimuccati na
sampasīdati tassa cittaṁ na namati ātappāya anuyogāya sātaccāya
padhānāya yassa cittaṁ na namati ātappāya anuyogāya (pts. a v, 18) sātaccāya
padhānāya evamassāyaṁ paṭhamo cetokhilo appahīno hoti. puna caparaṁ
bhikkhave bhikkhu dhamme kaṅkhati .pe. saṅghe kaṅkhati sikkhāya kaṅkhati
sabrahmacārīsu kupito hoti anattamano āhatacitto khilajāto yo
so bhikkhave bhikkhu sabrahmacārīsu kupito hoti anattamano āhatacitto
khilajāto tassa cittaṁ na namati ātappāya anuyogāya sātaccāya
padhānāya yassa cittaṁ na namati ātappāya anuyogāya sātaccāya
padhānāya evamassāyaṁ pañcamo cetokhilo appahīno hoti. imassa

footnote: 1 ma. itisaddo natthi. 2 ma. cetokhīlā. ito paraṁ īdisameva.

page number: 020

pañca cetokhilā appahīnā honti. katamassa pañca cetaso vinibandhā
asamucchinnā honti idha bhikkhave bhikkhu kāmesu avītarāgo
hoti avigatacchando avigatapemo avigatapipāso avigatapariḷāho avigatataṇho
yo so bhikkhave bhikkhu kāmesu avītarāgo hoti avigatacchando
avigatapemo avigatapipāso avigatapariḷāho avigatataṇho tassa
cittaṁ na namati ātappāya anuyogāya sātaccāya padhānāya yassa
cittaṁ na namati ātappāya anuyogāya sātaccāya padhānāya
evamassāyaṁ paṭhamo cetaso vinibandho asamucchinno hoti. puna caparaṁ
bhikkhave bhikkhu kāye avītarāgo hoti .pe. rūpe avītarāgo hoti
yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto
viharati aññataraṁ devanikāyaṁ paṇidhāya brahmacariyaṁ carati imināhaṁ
sīlena vā vatena vā tapena vā brahmacariyena vā devo vā bhavissāmi
devaññataro vāti yo so bhikkhave bhikkhu aññataraṁ devanikāyaṁ
paṇidhāya brahmacariyaṁ carati imināhaṁ sīlena vā vatena vā tapena
vā brahmacariyena vā devo vā bhavissāmi devaññataro vāti tassa
cittaṁ na namati (pts. a v, 19) ātappāya anuyogāya sātaccāya padhānāya yassa
cittaṁ na namati ātappāya anuyogāya sātaccāya padhānāya
evamassāyaṁ pañcamo cetaso vinibandho asamucchinno hoti. imassa
pañca cetaso vinibandhā asamucchinnā honti. yassakassaci bhikkhave
bhikkhussa vā bhikkhuniyā vā ime pañca cetokhilā appahīnā ime

footnote: 1 ma. bhavissati.

page number: 021

pañca cetaso vinibandhā asamucchinnā tassa yā ratti vā divaso
vā āgacchati hāniyeva pāṭikaṅkhā kusalesu dhammesu no vuḍḍhi
seyyathāpi bhikkhave kāḷapakkhe candassa yā ratti vā divaso vā
āgacchati hāyateva vaṇṇena hāyati maṇḍalena hāyati ābhāya
hāyati ārohapariṇāhena evameva kho bhikkhave yassakassaci bhikkhussa
vā bhikkhuniyā vā ime pañca cetokhilā appahīnā ime pañca
cetaso vinibandhā asamucchinnā tassa yā ratti vā divaso vā
āgacchati hāniyeva pāṭikaṅkhā kusalesu dhammesu no vuḍḍhi.
yassakassaci bhikkhave bhikkhussa vā bhikkhuniyā vā pañca cetokhilā pahīnā
pañca cetaso vinibandhā samucchinnā tassa yā ratti vā divaso
vā āgacchati vuḍḍhiyeva pāṭikaṅkhā kusalesu dhammesu no parihāni
katamassa pañca cetokhilā pahīnā honti idha bhikkhave bhikkhu satthari
na kaṅkhati na vicikicchati adhimuccati sampasīdati yo so bhikkhave
bhikkhu satthari na kaṅkhati na vicikicchati adhimuccati sampasīdati tassa
cittaṁ namati ātappāya anuyogāya sātaccāya padhānāya yassa cittaṁ
namati ātappāya anuyogāya sātaccāya padhānāya evamassāyaṁ paṭhamo
cetokhilo pahīno hoti. puna caparaṁ bhikkhave bhikkhu dhamme na kaṅkhati
.pe. saṅghe na kaṅkhati sikkhāya na (pts. a v, 20) kaṅkhati sabrahmacārīsu na
kupito hoti attamano na āhatacitto na khilajāto yo so bhikkhave
bhikkhu sabrahmacārīsu na kupito hoti attamano na āhatacitto na

page number: 022

khilajāto tassa cittaṁ namati ātappāya anuyogāya sātaccāya padhānāya
yassa cittaṁ namati ātappāya anuyogāya sātaccāya padhānāya
evamassāyaṁ pañcamo cetokhilo pahīno hoti. imassa pañca cetokhilā
pahīnā honti. katamassa pañca cetaso vinibandhā susamucchinnā
honti idha bhikkhave bhikkhu kāmesu vītarāgo hoti vigatacchando
vigatapemo vigatapipāso vigatapariḷāho vigatataṇho yo so bhikkhave
bhikkhu kāmesu vītarāgo hoti vigatacchando vigatapemo vigatapipāso
vigatapariḷāho vigatataṇho tassa cittaṁ namati ātappāya anuyogāya
sātaccāya padhānāya yassa cittaṁ namati ātappāya anuyogāya
sātaccāya padhānāya evamassāyaṁ paṭhamo cetaso vinibandho susamucchinno
hoti. puna caparaṁ bhikkhave bhikkhu kāye vītarāgo hoti .pe.
rūpe vītarāgo hoti na yāvadatthaṁ udarāvadehakaṁ bhuñjitvā seyyasukhaṁ
passasukhaṁ middhasukhaṁ anuyutto viharati na aññataraṁ devanikāyaṁ paṇidhāya
brahmacariyaṁ carati imināhaṁ sīlena vā vatena vā tapena vā brahmacariyena
vā devo vā bhavissāmi devaññataro vāti yo so bhikkhave
bhikkhu na aññataraṁ devanikāyaṁ paṇidhāya brahmacariyaṁ carati imināhaṁ
sīlena vā vatena vā tapena vā brahmacariyena vā devo vā bhavissāmi
devaññataro vāti tassa cittaṁ namati ātappāya anuyogāya sātaccāya
padhānāya yassa cittaṁ namati ātappāya anuyogāya sātaccāya padhānāya
evamassāyaṁ pañcamo cetaso vinibandho susamucchinno hoti. imassa

page number: 023

pañca cetaso vinibandhā susamucchinnā honti. yassakassaci bhikkhave
bhikkhussa vā bhikkhuniyā vā ime pañca cetokhilā pahīnā ime pañca
cetaso vinibandhā (pts. a v, 21) susamucchinnā tassa yā ratti vā divaso vā
āgacchati vuḍḍhiyeva pāṭikaṅkhā kusalesu dhammesu no parihāni
seyyathāpi bhikkhave juṇhapakkhe candassa yā ratti vā divaso vā
āgacchati vaḍḍhateva vaṇṇena vaḍḍhati maṇḍalena vaḍḍhati ābhāya
vaḍḍhati ārohapariṇāhena evameva kho bhikkhave yassakassaci bhikkhussa
vā bhikkhuniyā vā ime pañca cetokhilā pahīnā ime pañca cetaso
vinibandhā susamucchinnā tassa yā ratti vā divaso vā āgacchati
vuḍḍhiyeva pāṭikaṅkhā kusalesu dhammesu no parihānīti.

[15] yāvatā bhikkhave sattā apadā vā dvipadā vā catuppadā
vā bahuppadā vā rūpino vā arūpino vā saññino vā asaññino
vā nevasaññināsaññino vā tathāgato tesaṁ aggamakkhāyati arahaṁ
sammāsambuddho evameva kho bhikkhave yekeci kusalā dhammā sabbe
te appamādamūlakā appamādasamosaraṇā appamādo tesaṁ aggamakkhāyati
seyyathāpi bhikkhave yānikānici jaṅgalānaṁ pāṇānaṁ padajātāni
sabbāni tāni hatthipade samodhānaṁ gacchanti hatthipadaṁ tesaṁ aggamakkhāti
yadidaṁ mahantattena evameva kho bhikkhave yekeci kusalā
dhammā sabbe te appamādamūlakā appamādasamosaraṇā appamādo
tesaṁ aggamakkhāyati seyyathāpi bhikkhave kūṭāgārassa yākāci

page number: 024

gopānasiyo sabbā tā kūṭaṅgamā kūṭaninnā kūṭasamosaraṇā kūṭaṁ 1- tāsaṁ
aggamakkhāyati evameva kho bhikkhave yekeci kusalā dhammā sabbe
te appamādamūlakā appamādasamosaraṇā appamādo tesaṁ aggamakkhāyati
seyyathāpi bhikkhave yekeci mūlagandhā kāḷānusāriyaṁ tesaṁ
aggamakkhāyati evameva kho bhikkhave .pe. seyyathāpi bhikkhave
yekeci sāragandhā lohitacandanaṁ tesaṁ aggamakkhāyati evameva kho
bhikkhave .pe. seyyathāpi bhikkhave yekeci pupphagandhā vassikaṁ tesaṁ
aggamakkhāyati evameva kho bhikkhave .pe. seyyathāpi bhikkhave yekeci
kuḍḍarājāno sabbe te rañño cakkavattissa anuyantā vattanti
rājā tesaṁ cakkavatti aggamakkhāyati evameva kho bhikkhave .pe.
seyyathāpi bhikkhave yākāci tārakarūpānaṁ pabhā sabbā tā candappabhāya
kalaṁ nāgghanti soḷasiṁ candappabhā tāsaṁ aggamakkhāyati evameva
kho bhikkhave .pe. seyyathāpi bhikkhave saradasamaye viddhe vigatavalāhake
deve ādicco nabhaṁ abbhussakkamāno sabbaṁ ākāsagataṁ tamagataṁ abhivihacca
bhāsate ca tapate ca virocati ca evameva kho bhikkhave .pe.
seyyathāpi bhikkhave yākāci mahānadiyo seyyathīdaṁ gaṅgā yamunā
aciravatī sarabhū mahī sabbā tā samuddaṅgamā samuddaninnā samuddapoṇā
samuddapabbhārā mahāsamuddo tāsaṁ aggamakkhāyati evameva kho
bhikkhave yekeci kusalā dhammā sabbe te appamādamūlakā appamādasamosaraṇā
appamādo tesaṁ aggamakkhāyatīti.

footnote: 1 ma. kūṭo.

page number: 025

[16] (pts. a v, 23) dasayime bhikkhave puggalā āhuneyyā pāhuneyyā
dakkhiṇeyyā añjalikaraṇīyā anuttaraṁ puññakkhettaṁ lokassa katame dasa
tathāgato arahaṁ sammāsambuddho paccekasambuddho ubhatobhāgavimutto
paññāvimutto kāyasakkhi diṭṭhippatto saddhāvimutto dhammānusārī
saddhānusārī gotrabhū ime kho bhikkhave dasa puggalā āhuneyyā
.pe. anuttaraṁ puññakkhettaṁ lokassāti.

[17] sanāthā bhikkhave viharatha mā anāthā dukkhaṁ bhikkhave
anātho viharati dasayime bhikkhave nāthakaraṇā dhammā katame dasa
idha bhikkhave bhikkhu sīlavā hoti pātimokkhasaṁvarasaṁvuto viharati
ācāragocarasampanno aṇumattesu vajjesu bhayadassāvī samādāya sikkhati
sikkhāpadesu yampi bhikkhave bhikkhu sīlavā hoti .pe. samādāya
sikkhati sikkhāpadesu ayampi dhammo nāthakaraṇo. puna caparaṁ bhikkhave
bhikkhu bahussuto hoti sutadharo sutasannicayo ye te dhammā ādikalyāṇā
majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ abhivadanti tathārūpāssa dhammā bahussutā
honti dhatā vacasā paricitā manasānupekkhitā diṭṭhiyā suppaṭividdhā
yampi bhikkhave bhikkhu bahussuto hoti .pe. diṭṭhiyā suppaṭividdhā
ayampi dhammo nāthakaraṇo. puna caparaṁ bhikkhave bhikkhu kalyāṇamitto
hoti (pts. a v, 24) kalyāṇasahāyo kalyāṇasampavaṅko yampi bhikkhave bhikkhu kalyāṇamitto
hoti kalyāṇasahāyo kalyāṇasampavaṅko ayampi dhammo nāthakaraṇo.

page number: 026

puna caparaṁ bhikkhave bhikkhu suvaco hoti sovacassakaraṇehi
dhammehi samannāgato khamo padakkhiṇaggāhī anusāsaniṁ yampi bhikkhave
bhikkhu suvaco hoti sovacassakaraṇehi dhammehi samannāgato khamo
padakkhiṇaggāhī anusāsaniṁ ayampi dhammo nāthakaraṇo. puna caparaṁ bhikkhave
bhikkhu yāni tāni sabrahmacārīnaṁ uccāvacāni kiṁkaraṇīyāni tattha
dakkho hoti analaso tatrupāyāya vīmaṁsāya samannāgato alaṁ kātuṁ alaṁ
saṁvidhātuṁ yampi bhikkhave bhikkhu yāni tāni sabrahmacārīnaṁ uccāvacāni
kiṁkaraṇīyāni .pe. alaṁ kātuṁ alaṁ saṁvidhātuṁ ayampi dhammo nāthakaraṇo.
puna caparaṁ bhikkhave bhikkhu dhammakāmo hoti piyasamudāhāro
abhidhamme abhivinaye uḷārapāmujjo yampi bhikkhave bhikkhu dhammakāmo
hoti piyasamudāhāro abhidhamme abhivinaye uḷārapāmujjo ayampi dhammo
nāthakaraṇo. puna caparaṁ bhikkhave bhikkhu āraddhaviriyo viharati akusalānaṁ
dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo
anikkhittadhuro kusalesu dhammesu yampi bhikkhave bhikkhu āraddhaviriyo
viharati akusalānaṁ dhammānaṁ pahānāya kusalānaṁ dhammānaṁ upasampadāya
thāmavā daḷhaparakkamo anikkhittadhuro kusalesu dhammesu ayampi dhammo
nāthakaraṇo. (pts. a v, 25) puna caparaṁ bhikkhave bhikkhu santuṭṭho hoti
itarītaracīvarapiṇḍapātasenāsanagilānapaccayabhesajjaparikkhārena yampi bhikkhave bhikkhu
santuṭṭho hoti itarītaracīvarapiṇḍapātasenāsanagilānapaccayabhesajjaparikkhārena
ayampi dhammo nāthakaraṇo. puna caparaṁ bhikkhave bhikkhu satimā

page number: 027

hoti paramena satinepakkena samannāgato cirakatampi cirabhāsitampi saritā
anussaritā yampi bhikkhave bhikkhu satimā hoti paramena satinepakkena
samannāgato cirakatampi cirabhāsitampi saritā anussaritā ayampi dhammo
nāthakaraṇo. puna caparaṁ bhikkhave bhikkhu paññavā hoti udayatthagāminiyā
paññāya samannāgato ariyāya nibbedhikāya sammādukkhakkhayagāminiyā
yampi bhikkhave bhikkhu paññavā hoti udayatthagāminiyā paññāya
samannāgato ariyāya nibbedhikāya sammādukkhakkhayagāminiyā ayampi
dhammo nāthakaraṇo. sanāthā bhikkhave viharatha mā anāthā dukkhaṁ
bhikkhave anātho viharati ime kho bhikkhave dasa nāthakaraṇā dhammāti.

[18] sanāthā bhikkhave viharatha mā anāthā dukkhaṁ bhikkhave
anātho viharati dasayime bhikkhave nāthakaraṇā dhammā katame dasa
idha bhikkhave bhikkhu sīlavā hoti .pe. samādāya sikkhati sikkhāpadesu
sīlavā vatāyaṁ bhikkhu pātimokkhasaṁvarasaṁvuto viharati ācāragocarasampanno
aṇumattesu vajjesu bhayadassāvī samādāya sikkhati sikkhāpadesūti therāpi
naṁ bhikkhū (pts. a v, 26) vattabbaṁ anusāsitabbaṁ maññanti majjhimāpi bhikkhū navāpi
bhikkhū vattabbaṁ anusāsitabbaṁ maññanti tassa therānukampitassa majjhimānukampitassa
navānukampitassa vuḍḍhiyeva pāṭikaṅkhā kusalesu dhammesu
no parihāni ayampi dhammo nāthakaraṇo. puna caparaṁ bhikkhave bhikkhu
bahussuto hoti .pe. diṭṭhiyā suppaṭividdhā bahussuto vatāyaṁ bhikkhu
sutadharo sutasannicayo ye te dhammā ādikalyāṇā majjhekalyāṇā

page number: 028

pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
abhivadanti tathārūpāssa dhammā bahussutā honti dhatā vacasā
paricitā manasānupekkhitā diṭṭhiyā suppaṭividdhāti therāpi naṁ bhikkhū
vattabbaṁ anusāsitabbaṁ maññanti majjhimāpi bhikkhū navāpi bhikkhū
vattabbaṁ anusāsitabbaṁ maññanti tassa therānukampitassa majjhimānukampitassa
navānukampitassa vuḍḍhiyeva pāṭikaṅkhā kusalesu dhammesu no
parihāni ayampi dhammo nāthakaraṇo. puna caparaṁ bhikkhave bhikkhu
kalyāṇamitto hoti kalyāṇasahāyo kalyāṇasampavaṅko kalyāṇamitto
vatāyaṁ bhikkhu kalyāṇasahāyo kalyāṇasampavaṅkoti therāpi naṁ bhikkhū
vattabbaṁ anusāsitabbaṁ maññanti majjhimāpi bhikkhū navāpi bhikkhū
vattabbaṁ anusāsitabbaṁ maññanti tassa therānukampitassa majjhimānukampitassa
navānukampitassa vuḍḍhiyeva pāṭikaṅkhā kusalesu dhammesu no
parihāni ayampi dhammo nāthakaraṇo. puna caparaṁ bhikkhave bhikkhu
suvaco hoti sovacassakaraṇehi dhammehi samannāgato khamo padakkhiṇaggāhī
anusāsaniṁ suvaco vatāyaṁ bhikkhu sovacassakaraṇehi dhammehi samannāgato
khamo padakkhiṇaggāhī anusāsaninti therāpi naṁ bhikkhū vattabbaṁ (pts. a v, 27) anusāsitabbaṁ
maññanti majjhimāpi bhikkhū navāpi bhikkhū vattabbaṁ anusāsitabbaṁ
maññanti tassa therānukampitassa majjhimānukampitassa navānukampitassa
vuḍḍhiyeva pāṭikaṅkhā kusalesu dhammesu no parihāni ayampi dhammo
nāthakaraṇo. puna caparaṁ bhikkhave bhikkhu yāni tāni sabrahmacārīnaṁ

page number: 029

uccāvacāni kiṁkaraṇīyāni tattha dakkho hoti analaso tatrupāyāya
vīmaṁsāya samannāgato alaṁ kātuṁ alaṁ saṁvidhātuṁ yāni tāni sabrahmacārīnaṁ
uccāvacāni kiṁkaraṇīyāni tattha dakkho vatāyaṁ bhikkhu analaso
tatrupāyāya vīmaṁsāya samannāgato alaṁ kātuṁ alaṁ saṁvidhātunti therāpi
naṁ bhikkhū vattabbaṁ anusāsitabbaṁ maññanti majjhimāpi bhikkhū navāpi
bhikkhū vattabbaṁ anusāsitabbaṁ maññanti tassa therānukampitassa majjhimānukampitassa
navānukampitassa vuḍḍhiyeva pāṭikaṅkhā kusalesu dhammesu
no parihāni ayampi dhammo nāthakaraṇo. puna caparaṁ bhikkhave bhikkhu
dhammakāmo hoti piyasamudāhāro abhidhamme abhivinaye uḷārapāmujjo
dhammakāmo vatāyaṁ bhikkhu piyasamudāhāro abhidhamme abhivinaye uḷārapāmujjoti
therāpi naṁ bhikkhū vattabbaṁ anusāsitabbaṁ maññanti majjhimāpi
bhikkhū navāpi bhikkhū vattabbaṁ anusāsitabbaṁ maññanti tassa therānukampitassa
majjhimānukampitassa navānukampitassa vuḍḍhiyeva pāṭikaṅkhā
kusalesu dhammesu no parihāni ayampi dhammo nāthakaraṇo. puna
caparaṁ bhikkhave bhikkhu āraddhaviriyo viharati akusalānaṁ dhammānaṁ pahānāya
kusalānaṁ dhammānaṁ upasampadāya thāmavā daḷhaparakkamo anikkhittadhuro
kusalesu dhammesu āraddhaviriyo vatāyaṁ bhikkhu viharati akusalānaṁ dhammānaṁ
pahānāya (pts. a v, 28) kusalānaṁ dhammānaṁ upasampadāya thāmavā daḷhaparakkamo anikkhittadhuro
kusalesu dhammesūti therāpi naṁ bhikkhū vattabbaṁ anusāsitabbaṁ
maññanti majjhimāpi bhikkhū navāpi bhikkhū vattabbaṁ anusāsitabbaṁ

page number: 030

maññanti tassa therānukampitassa majjhimānukampitassa navānukampitassa
vuḍḍhiyeva pāṭikaṅkhā kusalesu dhammesu no parihāni ayampi dhammo
nāthakaraṇo. puna caparaṁ bhikkhave bhikkhu santuṭṭho hoti itarītaracīvara-
piṇḍapātasenāsanagilānapaccayabhesajjaparikkhārena santuṭṭho vatāyaṁ bhikkhu
itarītaracīvarapiṇḍapātasenāsanagilānapaccayabhesajjaparikkhārenāti therāpi naṁ
bhikkhū vattabbaṁ anusāsitabbaṁ maññanti majjhimāpi bhikkhū navāpi bhikkhū
vattabbaṁ anusāsitabbaṁ maññanti tassa therānukampitassa majjhimānukampitassa
navānukampitassa vuḍḍhiyeva pāṭikaṅkhā kusalesu dhammesu no
parihāni ayampi dhammo nāthakaraṇo. puna caparaṁ bhikkhave bhikkhu
satimā hoti paramena satinepakkena samannāgato cirakatampi cirabhāsitampi
saritā anussaritā satimā vatāyaṁ bhikkhu paramena satinepakkena samannāgato
cirakatampi cirabhāsitampi saritā anussaritāti therāpi naṁ bhikkhū
vattabbaṁ anusāsitabbaṁ maññanti majjhimāpi bhikkhū navāpi bhikkhū
vattabbaṁ anusāsitabbaṁ maññanti tassa therānukampitassa majjhimānukampitassa
navānukampitassa vuḍḍhiyeva pāṭikaṅkhā kusalesu dhammesu no
parihāni ayampi dhammo nāthakaraṇo. puna caparaṁ bhikkhave bhikkhu
paññavā hoti udayatthagāminiyā paññāya samannāgato ariyāya nibbedhikāya
sammādukkhakkhayagāminiyā paññavā vatāyaṁ bhikkhu udayatthagāminiyā
paññāya samannāgato ariyāya nibbedhikāya sammādukkhakkhayagāminiyāti
therāpi naṁ bhikkhū vattabbaṁ anusāsitabbaṁ maññanti majjhimāpi bhikkhū

page number: 031

navāpi bhikkhū vattabbaṁ (pts. a v, 29) anusāsitabbaṁ maññanti tassa therānukampitassa
majjhimānukampitassa navānukampitassa vuḍḍhiyeva pāṭikaṅkhā kusalesu
dhammesu no parihāni ayampi dhammo nāthakaraṇo. sanāthā bhikkhave
viharatha mā anāthā dukkhaṁ bhikkhave anātho viharati ime kho
bhikkhave dasa nāthakaraṇā dhammāti.

[19] dasayime bhikkhave ariyavāsā ye ariyā āvasiṁsu vā
āvasanti vā āvasissanti vā katame dasa idha bhikkhave bhikkhu pañcaṅgavippahīno
hoti chaḷaṅgasamannāgato ekārakkho caturāpasseno
panuṇṇapaccekasacco samavayasaṭṭhesano anāvilasaṅkappo passaddhakāyasaṅkhāro
suvimuttacitto suvimuttapañño ime kho bhikkhave
dasa ariyavāsā ye ariyā āvasiṁsu vā āvasanti vā āvasissanti
vāti.

[20] ekaṁ samayaṁ bhagavā kurūsu viharati kammāsadhammaṁ (pts. a v, 30) nāma
kurūnaṁ nigamo tatra kho bhagavā bhikkhū āmantesi .pe. bhagavā
etadavoca dasayiṁme bhikkhave ariyavāsā ye ariyā āvasiṁsu vā
āvasanti vā āvasissanti vā katame dasa idha bhikkhave bhikkhu
pañcaṅgavippahīno hoti chaḷaṅgasamannāgato ekārakkho caturāpasseno
panuṇṇapaccekasacco samavayasaṭṭhesano anāvilasaṅkappo
passaddhakāyasaṅkhāro suvimuttacitto suvimuttapañño. kathañca
bhikkhave bhikkhu pañcaṅgavippahīno hoti idha bhikkhave bhikkhuno kāmacchando

page number: 032

pahīno hoti byāpādo pahīno hoti thīnamiddhaṁ pahīnaṁ
hoti uddhaccakukkuccaṁ pahīnaṁ hoti vicikicchā pahīnā hoti evaṁ
kho bhikkhave bhikkhu pañcaṅgavippahīno hoti. kathañca bhikkhave bhikkhu
chaḷaṅgasamannāgato hoti idha bhikkhave bhikkhu cakkhunā rūpaṁ disvā
neva sumano hoti na dummano upekkhako viharati sato sampajāno
sotena saddaṁ sutvā .pe. ghānena gandhaṁ ghāyitvā jivhāya rasaṁ
sāyitvā kāyena phoṭṭhabbaṁ phusitvā manasā dhammaṁ viññāya neva
sumano hoti na dummano upekkhako viharati sato sampajāno evaṁ
kho bhikkhave bhikkhu chaḷaṅgasamannāgato hoti. kathañca bhikkhave bhikkhu
ekārakkho hoti idha bhikkhave bhikkhu satārakkhena cetasā samannāgato
hoti evaṁ kho bhikkhave bhikkhu ekārakkho hoti. kathañca bhikkhave
bhikkhu caturāpasseno hoti idha bhikkhave bhikkhu saṅkhāyekaṁ paṭisevati
saṅkhāyekaṁ adhivāseti saṅkhāyekaṁ parivajjeti saṅkhāyekaṁ vinodeti
evaṁ kho bhikkhave bhikkhu caturāpasseno hoti. (pts. a v, 31) kathañca bhikkhave bhikkhu
panuṇṇapaccekasacco hoti idha bhikkhave bhikkhuno yāni tāni
puthusamaṇabrāhmaṇānaṁ puthupaccekasaccāni seyyathīdaṁ sassato lokoti
vā asassato lokoti vā antavā lokoti vā anantavā
lokoti vā taṁ jīvaṁ taṁ sarīranti vā aññaṁ jīvaṁ aññaṁ sarīranti
vā hoti tathāgato parammaraṇāti vā na hoti tathāgato parammaraṇāti
vā hoti ca na ca hoti tathāgato parammaraṇāti vā neva

page number: 033

hoti na na hoti tathāgato parammaraṇāti vā sabbāni tāni
nuṇṇāni honti panuṇṇāni cattāni vantāni muttāni pahīnāni
paṭinissaṭṭhāni evaṁ kho bhikkhave bhikkhu panuṇṇapaccekasacco hoti.
kathañca bhikkhave bhikkhu samavayasaṭṭhesano hoti idha bhikkhave bhikkhuno
kāmesanā pahīnā hoti bhavesanā pahīnā hoti brahmacariyesanā
paṭippassaddhā evaṁ kho bhikkhave bhikkhu samavayasaṭṭhesano hoti.
kathañca bhikkhave bhikkhu anāvilasaṅkappo hoti idha bhikkhave bhikkhuno
kāmasaṅkappo pahīno hoti byāpādasaṅkappo pahīno hoti
vihiṁsāsaṅkappo pahīno hoti evaṁ kho bhikkhave bhikkhu anāvilasaṅkappo
hoti. kathañca bhikkhave bhikkhu passaddhakāyasaṅkhāro hoti idha bhikkhave
bhikkhu sukhassa ca pahānā dukkhassa ca pahānā pubbeva somanassadomanassānaṁ
atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ
upasampajja viharati evaṁ kho bhikkhave bhikkhu passaddhakāyasaṅkhāro hoti.
kathañca bhikkhave bhikkhu suvimuttacitto hoti idha bhikkhave bhikkhuno
rāgā cittaṁ vimuttaṁ hoti dosā cittaṁ vimuttaṁ hoti mohā cittaṁ
vimuttaṁ hoti evaṁ kho bhikkhave bhikkhu suvimuttacitto hoti.
kathañca bhikkhave bhikkhu suvimuttapañño hoti (pts. a v, 32) idha bhikkhave bhikkhu
rāgo me pahīno ucchinnamūlo tālāvatthukato anabhāvaṁ gato
āyatiṁanuppādadhammoti pajānāti doso me pahīno .pe. moho me

page number: 034

pahīno ucchinnamūlo tālāvatthukato anabhāvaṁ gato āyatiṁanuppādadhammoti
pajānāti evaṁ kho bhikkhave bhikkhu suvimuttapañño hoti. ye hi
keci bhikkhave atītamaddhānaṁ ariyā ariyavāse āvasiṁsu sabbe te
imeva dasa ariyavāse āvasiṁsu ye hi keci bhikkhave anāgatamaddhānaṁ
ariyā ariyavāse āvasissanti sabbe te imeva dasa ariyavāse
āvasissanti ye hi keci bhikkhave etarahi ariyā ariyavāse āvasanti
sabbe te imeva dasa ariyavāse āvasanti ime kho bhikkhave dasa
ariyavāsā ye ariyā āvasiṁsu vā āvasanti vā āvasissanti vāti.
nāthakaraṇavaggo dutiyo.
tassuddānaṁ
senāsanā ca aṅgā ca saṁyojanakhilena ca
appamādo āhuneyyo dve nāthā dvevasena cāti.
----------
mahāvaggo tatiyo

[21] sīho bhikkhave migarājā sāyaṇhasamayaṁ āsayā nikkhamati
āsayā nikkhamitvā vijambhati vijambhitvā samantā catuddisā
anuviloketi samantā catuddisā 1- (pts. a v, 33) anuviloketvā tikkhattuṁ sīhanādaṁ nadati
tikkhattuṁ sīhanādaṁ naditvā gocarāya pakkamati taṁ kissa hetu māhaṁ
khuddake pāṇe visamagate saṅghātaṁ āpādesinti sīhoti kho bhikkhave
tathāgatassetaṁ adhivacanaṁ arahato sammāsambuddhassa yaṁ kho bhikkhave

footnote: 1 ma. catuddisaṁ.

page number: 035

tathāgato parisāya dhammaṁ deseti idamassa hoti sīhanādasmiṁ.
dasayimāni bhikkhave tathāgatassa tathāgatabalāni yehi balehi samannāgato
tathāgato āsabhaṇṭhānaṁ paṭijānāti parisāsu sīhanādaṁ nadati brahmacakkaṁ
pavatteti katamāni dasa idha bhikkhave tathāgato ṭhānañca ṭhānato
aṭṭhānañca aṭṭhānato yathābhūtaṁ pajānāti yampi bhikkhave tathāgato
ṭhānañca ṭhānato aṭṭhānañca aṭṭhānato yathābhūtaṁ pajānāti idampi
bhikkhave tathāgatassa tathāgatabalaṁ hoti yaṁ balaṁ āgamma tathāgato
āsabhaṇṭhānaṁ paṭijānāti parisāsu sīhanādaṁ nadati brahmacakkaṁ pavatteti.
puna caparaṁ bhikkhave tathāgato atītānāgatapaccuppannānaṁ kammasamādānānaṁ
ṭhānaso hetuso vipākaṁ yathābhūtaṁ pajānāti yampi bhikkhave tathāgato
atītānāgatapaccuppannānaṁ kammasamādānānaṁ ṭhānaso hetuso vipākaṁ
yathābhūtaṁ pajānāti idampi bhikkhave tathāgatassa tathāgatabalaṁ hoti yaṁ balaṁ
āgamma tathāgato āsabhaṇṭhānaṁ paṭijānāti parisāsu sīhanādaṁ nadati
brahmacakkaṁ pavatteti. puna caparaṁ bhikkhave tathāgato sabbatthagāminiṁ
paṭipadaṁ yathābhūtaṁ pajānāti yampi bhikkhave tathāgato sabbatthagāminiṁ
paṭipadaṁ yathābhūtaṁ pajānāti idampi bhikkhave tathāgatassa tathāgatabalaṁ
hoti yaṁ balaṁ āgamma tathāgato āsabhaṇṭhānaṁ paṭijānāti parisāsu
sīhanādaṁ nadati brahmacakkaṁ pavatteti. puna caparaṁ bhikkhave tathāgato
anekadhātuṁ (pts. a v, 34) nānādhātuṁ lokaṁ yathābhūtaṁ pajānāti yampi bhikkhave tathāgato
anekadhātuṁ nānādhātuṁ lokaṁ yathābhūtaṁ pajānāti idampi bhikkhave tathāgatassa

page number: 036

tathāgatabalaṁ hoti yaṁ balaṁ āgamma tathāgato āsabhaṇṭhānaṁ
paṭijānāti parisāsu sīhanādaṁ nadati brahmacakkaṁ pavatteti. puna
caparaṁ bhikkhave tathāgato sattānaṁ nānādhimuttikataṁ yathābhūtaṁ pajānāti
yampi bhikkhave tathāgato sattānaṁ nānādhimuttikataṁ yathābhūtaṁ pajānāti
idampi bhikkhave tathāgatassa tathāgatabalaṁ hoti yaṁ balaṁ āgamma tathāgato
āsabhaṇṭhānaṁ paṭijānāti parisāsu sīhanādaṁ nadati brahmacakkaṁ pavatteti.
puna caparaṁ bhikkhave tathāgato parasattānaṁ parapuggalānaṁ indriyaparopariyattaṁ
yathābhūtaṁ pajānāti yampi bhikkhave tathāgato parasattānaṁ parapuggalānaṁ
indriyaparopariyattaṁ yathābhūtaṁ pajānāti idampi bhikkhave tathāgatassa
tathāgatabalaṁ hoti yaṁ balaṁ āgamma tathāgato āsabhaṇṭhānaṁ paṭijānāti
parisāsu sīhanādaṁ nadati brahmacakkaṁ pavatteti. puna caparaṁ bhikkhave
tathāgato jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ
pajānāti yampi bhikkhave tathāgato jhānavimokkhasamādhisamāpattīnaṁ saṅkilesaṁ
vodānaṁ vuṭṭhānaṁ yathābhūtaṁ pajānāti idampi bhikkhave tathāgatassa
tathāgatabalaṁ hoti yaṁ balaṁ āgamma tathāgato āsabhaṇṭhānaṁ paṭijānāti
parisāsu sīhanādaṁ nadati brahmacakkaṁ pavatteti. puna caparaṁ bhikkhave
tathāgato anekavihitaṁ pubbenivāsaṁ anussarati seyyathīdaṁ ekampi
jātiṁ dvepi jātiyo tissopi jātiyo catassopi jātiyo pañcapi jātiyo
dasapi jātiyo vīsampi jātiyo tiṁsampi jātiyo cattāḷīsampi (pts. a v, 35) jātiyo
paññāsampi jātiyo jātisatampi jātisahassampi jātisatasahassampi

page number: 037

anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe
amutrāsiṁ evaṁnāmo evaṁgotto evaṁvaṇṇo evamāhāro evaṁsukhadukkha-
paṭisaṁvedī evamāyupariyanto so tato cuto amutra udapādiṁ tatrāpāsiṁ
evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī
evamāyupariyanto so tato cuto idhupapannoti iti sākāraṁ sauddesaṁ
anekavihitaṁ pubbenivāsaṁ anussarati yampi bhikkhave tathāgato anekavihitaṁ
pubbenivāsaṁ anussarati seyyathīdaṁ ekampi jātiṁ dvepi jātiyo .pe.
iti sākāraṁ sauddesaṁ anekavihitaṁ pubbenivāsaṁ anussarati
idampi bhikkhave tathāgatassa tathāgatabalaṁ hoti yaṁ balaṁ āgamma tathāgato
āsabhaṇṭhānaṁ paṭijānāti parisāsu sīhanādaṁ nadati brahmacakkaṁ pavatteti.
puna caparaṁ bhikkhave tathāgato dibbena cakkhunā visuddhena atikkantamānusakena
satte passati cavamāne upapajjamāne hīne paṇīte suvaṇṇe
dubbaṇṇe sugate duggate yathākammūpage satte pajānāti ime vata
bhonto sattā kāyaduccaritena samannāgatā vacīduccaritena samannāgatā
manoduccaritena samannāgatā ariyānaṁ upavādakā micchādiṭṭhikā
micchādiṭṭhikammasamādānā te kāyassa bhedā parammaraṇā apāyaṁ duggatiṁ
vinipātaṁ nirayaṁ upapannā ime vā pana bhonto sattā kāyasucaritena
samannāgatā vacīsucaritena samannāgatā manosucaritena samannāgatā ariyānaṁ
anupavādakā sammādiṭṭhikā sammādiṭṭhikammasamādānā te kāyassa
bhedā parammaraṇā sugatiṁ saggaṁ lokaṁ upapannāti iti dibbena

page number: 038

cakkhunā visuddhena atikkantamānusakena satte passati cavamāne upapajjamāne
hīne paṇīte suvaṇṇe dubbaṇṇe sugate duggate yathākammūpage
satte pajānāti (pts. a v, 36) yampi bhikkhave tathāgato dibbena cakkhunā visuddhena
atikkantamānusakena .pe. yathākammūpage satte pajānāti idampi
bhikkhave tathāgatassa tathāgatabalaṁ hoti yaṁ balaṁ āgamma tathāgato
āsabhaṇṭhānaṁ paṭijānāti parisāsu sīhanādaṁ nadati brahmacakkaṁ pavatteti.
puna caparaṁ bhikkhave tathāgato āsavānaṁ khayā anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
viharati yampi bhikkhave tathāgato āsavānaṁ khayā anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
viharati idampi bhikkhave tathāgatassa tathāgatabalaṁ hoti yaṁ balaṁ
āgamma tathāgato āsabhaṇṭhānaṁ paṭijānāti parisāsu sīhanādaṁ nadati
brahmacakkaṁ pavatteti. imāni kho bhikkhave 

[1]- tathāgatassa tathāgatabalāni
yehi balehi samannāgato tathāgato āsabhaṇṭhānaṁ paṭijānāti parisāsu
sīhanādaṁ nadati brahmacakkaṁ pavattetīti.

[22] athakho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinnaṁ kho āyasmantaṁ ānandaṁ bhagavā etadavoca ye te ānanda
dhammā tesaṁ tesaṁ adhimuttipadānaṁ abhiññāsacchikiriyāya saṁvattanti
visārado ahaṁ ānanda tattha paṭijānāmi tesaṁ tesaṁ tathā tathā dhammaṁ

footnote: 1 ma. dasāti dissati.

page number: 039

desetuṁ yathā yathā paṭipanno santaṁ vā atthīti ñassati 1- asantaṁ
vā natthīti ñassati hīnaṁ vā hīnanti ñassati paṇītaṁ vā
paṇītanti ñassati sauttaraṁ vā sauttaranti ñassati anuttaraṁ vā
anuttaranti ñassati yathā yathā vā pana taṁ ñātayyaṁ 2- vā (pts. a v, 37) daṭṭhayyaṁ
vā sacchikatayyaṁ vā tathā tathā ñassati vā dakkhati vā sacchi
vā karissatīti ṭhānametaṁ vijjati etadānuttariyaṁ ānanda ñāṇānaṁ
yadidaṁ tattha tattha yathābhūtañāṇaṁ etasmā cāhaṁ ānanda ñāṇā
aññaṁ ñāṇaṁ uttaritaraṁ vā paṇītataraṁ vā natthīti vadāmi. dasayimāni
ānanda tathāgatassa tathāgatabalāni yehi balehi samannāgato tathāgato
āsabhaṇṭhānaṁ paṭijānāti parisāsu sīhanādaṁ nadati brahmacakkaṁ
pavatteti katamāni dasa idhānanda tathāgato ṭhānañca ṭhānato
aṭṭhānañca aṭṭhānato yathābhūtaṁ pajānāti yampānanda tathāgato
ṭhānañca ṭhānato aṭṭhānañca aṭṭhānato yathābhūtaṁ pajānāti idampānanda
tathāgatassa tathāgatabalaṁ hoti yaṁ balaṁ āgamma tathāgato
āsabhaṇṭhānaṁ paṭijānāti parisāsu sīhanādaṁ nadati brahmacakkaṁ pavatteti
puna caparaṁ ānanda tathāgato atītānāgatapaccuppannānaṁ kammasamādānānaṁ
ṭhānaso hetuso vipākaṁ yathābhūtaṁ pajānāti yampānanda .pe. idampānanda
.pe. puna caparaṁ ānanda tathāgato sabbatthagāminiṁ paṭipadaṁ
yathābhūtaṁ pajānāti yampānanda .pe. idampānanda .pe. puna
caparaṁ ānanda tathāgato anekadhātuṁ nānādhātuṁ lokaṁ yathābhūtaṁ pajānāti

footnote: 1 po. sabbattha ñāyatīti dissati. 2 po. ma. ñāteyyaṁ vā daṭṭheyyaṁ vā
footnote: sacchikareyyaṁ vā.

page number: 040

yampānanda .pe. idampānanda .pe. (pts. a v, 38) puna caparaṁ ānanda tathāgato
sattānaṁ nānādhimuttikataṁ yathābhūtaṁ pajānāti yampānanda .pe.
idampānanda .pe. puna caparaṁ ānanda tathāgato parasattānaṁ parapuggalānaṁ
indriyaparopariyattaṁ yathābhūtaṁ pajānāti yampānanda .pe.
idampānanda .pe. puna caparaṁ ānanda tathāgato jhānavimokkhasamādhisamāpattīnaṁ
saṅkilesaṁ vodānaṁ vuṭṭhānaṁ yathābhūtaṁ pajānāti yampānanda
.pe. idampānanda .pe. puna caparaṁ ānanda tathāgato
anekavihitaṁ pubbenivāsaṁ anussarati seyyathīdaṁ ekampi jātiṁ dvepi
jātiyo .pe. iti sākāraṁ sauddesaṁ anekavihitaṁ pubbenivāsaṁ
anussarati yampānanda .pe. idampānanda .pe. puna caparaṁ
ānanda tathāgato dibbena cakkhunā visuddhena atikkantamānusakena .pe.
yathākammūpage satte pajānāti yampānanda .pe. idampānanda .pe.
puna caparaṁ ānanda tathāgato āsavānaṁ khayā anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
viharati yampānanda tathāgato āsavānaṁ khayā anāsavaṁ
cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā
upasampajja viharati idampānanda tathāgatassa tathāgatabalaṁ hoti yaṁ
balaṁ āgamma tathāgato āsabhaṇṭhānaṁ paṭijānāti parisāsu sīhanādaṁ
nadati brahmacakkaṁ pavatteti imāni kho ānanda dasa tathāgatassa
tathāgatabalāni yehi balehi samannāgato tathāgato āsabhaṇṭhānaṁ

page number: 041

paṭijānāti parisāsu sīhanādaṁ nadati brahmacakkaṁ pavattetīti.

[23] (pts. a v, 39) atthi bhikkhave dhammā kāyena pahātabbā no vācāya
atthi bhikkhave dhammā vācāya pahātabbā no kāyena atthi bhikkhave
dhammā neva kāyena pahātabbā no vācāya paññāya disvā disvā
pahātabbā katame ca bhikkhave dhammā kāyena pahātabbā no vācāya
idha bhikkhave bhikkhu akusalaṁ āpanno hoti kañcideva 1- desaṁ kāyena
tamenaṁ anuvicca viññū sabrahmacārī evamāhaṁsu āyasmā kho akusalaṁ
āpanno kañcideva desaṁ kāyena sādhu vatāyasmā kāyaduccaritaṁ
pahāya kāyasucaritaṁ bhāvetūti so anuvicca viññūhi sabrahmacārīhi
vuccamāno kāyaduccaritaṁ pahāya kāyasucaritaṁ bhāveti ime vuccanti
bhikkhave dhammā kāyena pahātabbā no vācāya. katame ca bhikkhave
dhammā vācāya pahātabbā no kāyena idha bhikkhave bhikkhu akusalaṁ
āpanno hoti kañcideva desaṁ vācāya tamenaṁ anuvicca viññū
sabrahmacārī evamāhaṁsu āyasmā kho akusalaṁ āpanno kañcideva
desaṁ vācāya sādhu vatāyasmā vacīduccaritaṁ pahāya vacīsucaritaṁ bhāvetūti
so anuvicca viññūhi sabrahmacārīhi vuccamāno vacīduccaritaṁ pahāya
vacīsucaritaṁ bhāveti ime vuccanti bhikkhave dhammā vācāya pahātabbā
no kāyena. katame ca bhikkhave dhammā neva kāyena pahātabbā no
vācāya paññāya disvā disvā pahātabbā lobho bhikkhave neva
kāyena pahātabbo no vācāya paññāya disvā disvā pahātabbo.

footnote: 1 po. ma. kiñci.

page number: 042

doso bhikkhave ... moho bhikkhave ... kodho bhikkhave ... upanāho
bhikkhave ... makkho bhikkhave ... paḷāso (pts. a v, 40) bhikkhave ... macchariyaṁ bhikkhave ...
neva kāyena pahātabbaṁ no vācāya paññāya disvā disvā pahātabbaṁ.
pāpikā bhikkhave issā neva kāyena pahātabbā no vācāya paññāya
disvā disvā pahātabbā katamā ca bhikkhave pāpikā issā idha
bhikkhave ijjhati gahapatissa vā gahapatiputtassa vā dhanena vā dhaññena
vā rajatena vā jātarūpena vā tatraññatarassa dāsassa vā upavāsassa
vā evaṁ hoti ahovatimassa gahapatissa vā gahapatiputtassa
vā na ijjheyya dhanena vā dhaññena vā rajatena vā jātarūpena vāti
samaṇo vā pana brāhmaṇo vā lābhī hoti
cīvarapiṇḍapātasenāsanagilānapaccayabhesajjaparikkhārānaṁ tatraññatarassa samaṇassa vā
brāhmaṇassa vā evaṁ hoti aho vata ayamāyasmā na lābhī assa
cīvarapiṇḍapātasenāsanagilānapaccayabhesajjaparikkhārānanti ayaṁ vuccati
bhikkhave pāpikā issā pāpikā bhikkhave issā neva kāyena
pahātabbā no vācāya paññāya disvā disvā pahātabbā. pāpikā
bhikkhave icchā neva kāyena pahātabbā no vācāya paññāya
disvā disvā pahātabbā katamā ca bhikkhave pāpikā icchā idha
bhikkhave ekacco assaddho samāno saddhoti maṁ jāneyyunti icchati
dussīlo samāno sīlavāti maṁ jāneyyunti icchati appassuto
samāno bahussutoti maṁ jāneyyunti icchati saṅgaṇikārāmo samāno

page number: 043

pavivittoti maṁ jāneyyunti icchati kusīto samāno āraddhaviriyoti
maṁ jāneyyunti icchati muṭṭhassati samāno upaṭṭhitassatīti maṁ
jāneyyunti icchati asamāhito samāno samāhitoti maṁ jāneyyunti
icchati duppañño samāno paññavāti maṁ jāneyyunti icchati
akhīṇāsavo samāno khīṇāsavoti maṁ jāneyyunti icchati (pts. a v, 41) ayaṁ
vuccati bhikkhave pāpikā icchā pāpikā bhikkhave icchā neva kāyena
pahātabbā no vācāya paññāya disvā disvā pahātabbā.
tañce bhikkhave bhikkhuṁ lobho abhibhuyya iriyati doso moho kodho
upanāho makkho paḷāso macchariyaṁ pāpikā issā pāpikā icchā
abhibhuyya iriyati so evamassa veditabbo na ayamāyasmā tathā
pajānāti yathā pajānato lobho na hoti tathāhīmaṁ āyasmantaṁ
lobho abhibhuyya iriyati na ayamāyasmā tathā pajānāti yathā
pajānato doso na hoti moho kodho upanāho makkho paḷāso
macchariyaṁ pāpikā issā pāpikā icchā na hoti tathāhīmaṁ āyasmantaṁ
pāpikā icchā abhibhuyya iriyati. tañce bhikkhave bhikkhuṁ lobho
nābhibhuyya iriyati doso moho kodho upanāho makkho paḷāso
macchariyaṁ pāpikā issā pāpikā icchā nābhibhuyya iriyati so
evamassa veditabbo tathā ayamāyasmā pajānāti yathā pajānato
lobho na hoti tathāhīmaṁ āyasmantaṁ lobho nābhibhuyya iriyati
tathā ayamāyasmā pajānāti yathā pajānato doso na hoti moho

page number: 044

kodho upanāho makkho paḷāso macchariyaṁ pāpikā issā pāpikā
icchā na hoti tathāhīmaṁ āyasmantaṁ pāpikā icchā nābhibhuyya
iriyatīti.

[24] ekaṁ samayaṁ āyasmā mahācundo cetīsu viharati sahajātiyaṁ
tatra kho āyasmā mahācundo bhikkhū āmantesi āvuso
bhikkhavoti. āvusoti kho (pts. a v, 42) bhikkhū āyasmato mahācundassa paccassosuṁ.
āyasmā mahācundo etadavoca ñāṇavādaṁ āvuso bhikkhu vadamāno
jānāmīmaṁ dhammaṁ passāmīmaṁ dhammanti tañce āvuso bhikkhuṁ lobho
abhibhuyya tiṭṭhati doso moho kodho upanāho makkho paḷāso
macchariyaṁ pāpikā issā pāpikā icchā abhibhuyya tiṭṭhati so
evamassa veditabbo na ayamāyasmā tathā pajānāti yathā pajānato
lobho na hoti tathāhīmaṁ āyasmantaṁ lobho abhibhuyya tiṭṭhati na
ayamāyasmā tathā pajānāti yathā pajānato doso na hoti moho
kodho upanāho makkho paḷāso macchariyaṁ pāpikā issā pāpikā
icchā na hoti tathāhīmaṁ āyasmantaṁ pāpikā icchā abhibhuyya
tiṭṭhati. bhāvanāvādaṁ āvuso bhikkhu vadamāno bhāvitakāyomhi bhāvitasīlo
bhāvitacitto bhāvitapaññoti tañce āvuso bhikkhuṁ lobho
abhibhuyya tiṭṭhati doso moho kodho upanāho makkho paḷāso
macchariyaṁ pāpikā issā pāpikā icchā abhibhuyya tiṭṭhati so
evamassa veditabbo na ayamāyasmā tathā pajānāti yathā pajānato

page number: 045

lobho na hoti tathāhīmaṁ āyasmantaṁ lobho abhibhuyya tiṭṭhati
na ayamāyasmā tathā pajānāti yathā pajānato doso na hoti
moho kodho upanāho makkho paḷāso macchariyaṁ pāpikā issā pāpikā
icchā na hoti tathāhīmaṁ āyasmantaṁ pāpikā icchā abhibhuyya
tiṭṭhati. Ñāṇavādañca āvuso bhikkhu vadamāno bhāvanāvādañca
jānāmīmaṁ dhammaṁ passāmīmaṁ dhammaṁ bhāvitakāyomhi bhāvitasīlo
bhāvitacitto bhāvitapaññoti tañce āvuso bhikkhuṁ lobho abhibhuyya
tiṭṭhati doso moho kodho upanāho makkho paḷāso macchariyaṁ pāpikā
issā pāpikā icchā (pts. a v, 43) abhibhuyya tiṭṭhati so evamassa veditabbo
na ayamāyasmā tathā pajānāti tathā pajānato lobho na hoti
tathāhīmaṁ āyasmantaṁ lobho abhibhuyya tiṭṭhati na ayamāyasmā tathā
pajānāti yathā pajānato doso na hoti moho kodho upanāho
makkho paḷāso macchariyaṁ pāpikā issā pāpikā icchā na hoti
tathāhīmaṁ āyasmantaṁ pāpikā icchā abhibhuyya tiṭṭhati seyyathāpi
āvuso puriso daḷiddova samāno aḍḍhavādaṁ vadeyya adhanova samāno
dhanavādaṁ vadeyya abhogavāva samāno bhogavādaṁ vadeyya so kismiñcideva
dhanakaraṇīye samuppanne na sakkuṇeyya upanīhātuṁ dhanaṁ vā
dhaññaṁ vā rajataṁ vā jātarūpaṁ vā tamenaṁ evaṁ jāneyyuṁ daḷiddova
ayamāyasmā samāno aḍḍhavādaṁ vadeti adhanova ayamāyasmā samāno
dhanavādaṁ 1- vadeti abhogavāva ayamāyasmā samāno bhogavādaṁ 2- vadeti

footnote: 1 ma. dhanavāvādaṁ. 2 ma. bhogavāvādaṁ.

page number: 046

taṁ kissa hetu tathā hi ayamāyasmā kismiñcideva dhanakaraṇīye
samuppanne na sakkoti upanīhātuṁ dhanaṁ vā dhaññaṁ vā rajataṁ vā
jātarūpaṁ vāti evameva kho āvuso ñāṇavādañca bhikkhu vadamāno
bhāvanāvādañca jānāmīmaṁ dhammaṁ passāmīmaṁ dhammaṁ bhāvitakāyomhi
bhāvitasīlo bhāvitacitto bhāvitapaññoti tañce āvuso bhikkhuṁ lobho
abhibhuyya tiṭṭhati doso moho kodho upanāho makkho paḷāso
macchariyaṁ pāpikā issā pāpikā icchā abhibhuyya tiṭṭhati so evamassa
veditabbo na ayamāyasmā tathā pajānāti yathā pajānato
lobho na hoti tathāhīmaṁ āyasmantaṁ lobho abhibhuyya tiṭṭhati na
ayamāyasmā tathā pajānāti yathā pajānato doso na hoti moho
kodho upanāho makkho paḷāso macchariyaṁ (pts. a v, 44) pāpikā issā pāpikā
icchā na hoti tathāhīmaṁ āyasmantaṁ pāpikā icchā abhibhuyya
tiṭṭhati. Ñāṇavādaṁ āvuso bhikkhu vadamāno jānāmīmaṁ dhammaṁ
passāmīmaṁ dhammanti tañce āvuso bhikkhuṁ lobho nābhibhuyya tiṭṭhati
doso moho kodho upanāho makkho paḷāso macchariyaṁ pāpikā issā
pāpikā icchā nābhibhuyya tiṭṭhati so evamassa veditabbo tathā
ayamāyasmā pajānāti yathā pajānato lobho na hoti tathāhīmaṁ
āyasmantaṁ lobho nābhibhuyya tiṭṭhati tathā ayamāyasmā pajānāti
yathā pajānato doso na hoti moho kodho upanāho makkho
paḷāso macchariyaṁ pāpikā issā pāpikā icchā na hoti tathāhīmaṁ

page number: 047

āyasmantaṁ pāpikā icchā nābhibhuyya tiṭṭhati. bhāvanāvādaṁ āvuso
bhikkhu vadamāno bhāvitakāyomhi bhāvitasīlo bhāvitacitto bhāvitapaññoti
tañce āvuso bhikkhuṁ lobho nābhibhuyya tiṭṭhati doso
moho kodho upanāho makkho paḷāso macchariyaṁ pāpikā issā pāpikā
icchā nābhibhuyya tiṭṭhati so evamassa veditabbo tathā ayamāyasmā
pajānāti yathā pajānato lobho na hoti tathāhīmaṁ āyasmantaṁ
lobho nābhibhuyya tiṭṭhati tathā ayamāyasmā pajānāti yathā
pajānato doso na hoti moho kodho upanāho makkho paḷāso
macchariyaṁ pāpikā issā pāpikā icchā na hoti tathāhīmaṁ āyasmantaṁ
pāpikā icchā nābhibhuyya tiṭṭhati. Ñāṇavādañca āvuso bhikkhu
vadamāno bhāvanāvādañca jānāmīmaṁ dhammaṁ passāmīmaṁ dhammaṁ bhāvitakāyomhi
bhāvitasīlo bhāvitacitto bhāvitapaññoti tañce āvuso
bhikkhuṁ lobho nābhibhuyya tiṭṭhati doso moho kodho upanāho
makkho paḷāso macchariyaṁ pāpikā issā pāpikā icchā nābhibhuyya
tiṭṭhati so evamassa veditabbo tathā ayamāyasmā pajānāti
yathā pajānato lobho na hoti (pts. a v, 45) tathāhīmaṁ āyasmantaṁ lobho
nābhibhuyya tiṭṭhati tathā ayamāyasmā pajānāti yathā pajānato doso
na hoti moho kodho upanāho makkho paḷāso macchariyaṁ pāpikā
issā pāpikā icchā na hoti tathāhīmaṁ āyasmantaṁ pāpikā icchā
nābhibhuyya tiṭṭhati seyyathāpi āvuso puriso aḍḍhova samāno

page number: 048

aḍḍhavādaṁ vadeyya dhanavāva samāno dhanavādaṁ vadeyya bhogavāva samāno
bhogavādaṁ vadeyya so kismiñcideva dhanakaraṇīye samuppanne sakkuṇeyya
upanīhātuṁ dhanaṁ vā dhaññaṁ vā rajataṁ vā jātarūpaṁ vā tamenaṁ evaṁ
jāneyyuṁ aḍḍhova ayamāyasmā samāno aḍḍhavādaṁ vadeti dhanavāva
ayamāyasmā samāno dhanavādaṁ vadeti bhogavāva ayamāyasmā samāno
bhogavādaṁ vadeti taṁ kissa hetu tathā hi ayamāyasmā kismiñcideva
dhanakaraṇīye samuppanne sakkoti upanīhātuṁ dhanaṁ vā dhaññaṁ vā
rajataṁ vā jātarūpaṁ vāti evameva kho āvuso ñāṇavādañca bhikkhu
vadamāno bhāvanāvādañca jānāmīmaṁ dhammaṁ passāmīmaṁ dhammaṁ bhāvitakāyomhi
bhāvitasīlo bhāvitacitto bhāvitapaññoti tañce āvuso
bhikkhuṁ lobho nābhibhuyya tiṭṭhati doso moho kodho upanāho makkho
paḷāso macchariyaṁ pāpikā issā pāpikā icchā nābhibhuyya tiṭṭhati
so evamassa veditabbo tathā ayamāyasmā pajānāti yathā pajānato
lobho na hoti tathāhīmaṁ āyasmantaṁ lobho nābhibhuyya tiṭṭhati
tathā ayamāyasmā pajānāti yathā pajānato doso na hoti moho
kodho upanāho makkho paḷāso macchariyaṁ pāpikā issā pāpikā icchā na
hoti tathāhīmaṁ āyasmantaṁ pāpikā icchā nābhibhuyya tiṭṭhatīti.

[25] (pts. a v, 46) dasayimāni bhikkhave kasiṇāyatanāni katamāni dasa
paṭhavīkasiṇameko sañjānāti uddhaṁ adho tiriyaṁ advayaṁ appamāṇaṁ āpokasiṇameko
sañjānāti ... tejokasiṇameko sañjānāti ... vāyokasiṇameko

page number: 049

sañjānāti ... nīlakasiṇameko sañjānāti ... pītakasiṇameko
sañjānāti ... lohitakasiṇameko sañjānāti ... odātakasiṇameko
sañjānāti ... ākāsakasiṇameko sañjānāti ... viññāṇakasiṇameko
sañjānāti uddhaṁ adho tiriyaṁ advayaṁ appamāṇaṁ imāni kho
bhikkhave dasa kasiṇāyatanānīti.

[26] ekaṁ samayaṁ āyasmā mahākaccāno avantīsu viharati
kuraraghare pavatte pabbate. athakho kālī upāsikā kuraragharikā 1-
yenāyasmā mahākaccāno tenupasaṅkami upasaṅkamitvā āyasmantaṁ
mahākaccānaṁ abhivādetvā ekamantaṁ nisīdi ekamantaṁ nisinnā kho
kālī upāsikā kuraragharikā āyasmantaṁ mahākaccānaṁ etadavoca
vuttamidaṁ bhante bhagavatā kumārīpañhesu
atthassa patti hadayassa santi
jetvāna senaṁ piyasātarūpaṁ
ekoha 2- jhāyī 3- sukhamānubodhiṁ
tasmā janena na karomi sakkhiṁ
sakkhī na sampajjati kenaci meti.
imassa nu kho bhante bhagavatā saṅkhittena bhāsitassa kathaṁ vitthārena
attho daṭṭhabboti. paṭhavīkasiṇasamāpattiparamā kho bhagini eke
samaṇabrāhmaṇā atthābhinibbattesuṁ yāvatā kho bhagini paṭhavīkasiṇasamāpattiparamatā

footnote: 1 po. ma. kuragharikā. 2 ma. yu. ekohaṁ. po. ekāhaṁ. 3 ma. jhāyaṁ.

page number: 050

tadabhiññāsi bhagavā tadabhiññāya bhagavā ādimaddasa
ādīnavamaddasa nissaraṇamaddasa maggāmaggañāṇadassanamaddasa tassa
ādidassanahetu ādīnavadassanahetu nissaraṇadassanahetu maggāmaggañāṇadassanahetu
atthassa patti hadayassa santi viditā hoti āpokasiṇasamāpattiparamā
kho bhagini ... tejokasiṇasamāpattiparamā kho bhagini ...
vāyokasiṇasamāpattiparamā kho bhagini ... nīlakasiṇasamāpattiparamā kho
bhagini ... pītakasiṇasamāpattiparamā kho bhagini ... lohitakasiṇasamāpattiparamā
kho bhagini ... odātakasiṇasamāpattiparamā kho bhagini ...
ākāsakasiṇasamāpattiparamā kho bhagini ... viññāṇakasiṇasamāpattiparamā kho
bhagini eke samaṇabrāhmaṇā atthābhinibbattesuṁ yāvatā kho bhagini
viññāṇakasiṇasamāpattiparamatā tadabhiññāsi bhagavā tadabhiññāya bhagavā
ādimaddasa ādīnavamaddasa nissaraṇamaddasa maggāmaggañāṇadassanamaddasa
tassa ādidassanahetu ādīnavadassanahetu nissaraṇadassanahetu
maggāmaggañāṇadassanahetu atthassa patti hadayassa santi viditā hoti iti
kho bhagini yantaṁ vuttaṁ bhagavatā kumārīpañhesu
atthassa patti hadayassa santi
jetvāna senaṁ piyasātarūpaṁ
ekoha jhāyī sukhamānubodhiṁ
tasmā janena na karomi sakkhiṁ
sakkhī na sampajjati kenaci meti.

page number: 051

imassa kho bhagini bhagavatā saṅkhittena bhāsitassa evaṁ vitthārena attho
daṭṭhabboti.

[27] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. athakho sambahulā bhikkhū pubbaṇhasamayaṁ nivāsetvā
pattacīvaramādāya sāvatthiyaṁ piṇḍāya pavisiṁsu athakho tesaṁ bhikkhūnaṁ
etadahosi atippago kho tāva sāvatthiyaṁ piṇḍāya carituṁ yannūna
mayaṁ yena aññatitthiyānaṁ paribbājakānaṁ ārāmo tenupasaṅkameyyāmāti
athakho te bhikkhū yena aññatitthiyānaṁ paribbājakānaṁ ārāmo
tenupasaṅkamiṁsu upasaṅkamitvā tehi aññatitthiyehi paribbājakehi saddhiṁ
sammodiṁsu sammodanīyaṁ kathaṁ sārāṇīyaṁ vītisāretvā ekamantaṁ nisīdiṁsu.
ekamantaṁ nisinne kho te bhikkhū te aññatitthiyā paribbājakā
etadavocuṁ samaṇo āvuso gotamo sāvakānaṁ evaṁ dhammaṁ deseti etha
tumhe bhikkhave sabbaṁ dhammaṁ abhijānātha sabbaṁ dhammaṁ abhiññāya
abhiññāya viharathāti mayampi kho āvuso sāvakānaṁ evaṁ dhammaṁ
desema etha tumhe āvuso sabbaṁ dhammaṁ abhijānātha sabbaṁ dhammaṁ
abhiññāya abhiññāya viharathāti idha no āvuso ko viseso ko
adhippāyaso kiṁnānākaraṇaṁ samaṇassa vā gotamassa amhākaṁ vā yadidaṁ
dhammadesanāya vā dhammadesanaṁ anusāsaniyā vā anusāsaninti. athakho
te bhikkhū tesaṁ aññatitthiyānaṁ paribbājakānaṁ bhāsitaṁ neva abhinandiṁsu
nappaṭikkosiṁsu anabhinanditvā appaṭikkositvā uṭṭhāyāsanā pakkamiṁsu

page number: 052

bhagavato santike etassa bhāsitassa atthaṁ ājānissāmāti athakho te
bhikkhū sāvatthiyaṁ piṇḍāya caritvā pacchābhattaṁ piṇḍapātapaṭikkantā
yena bhagavā tenupasaṅkamiṁsu upasaṅkamitvā bhagavantaṁ abhivādetvā
ekamantaṁ nisīdiṁsu ekamantaṁ nisinnā kho te bhikkhū bhagavantaṁ
etadavocuṁ idha mayaṁ bhante pubbaṇhasamayaṁ nivāsetvā pattacīvaramādāya
sāvatthiyaṁ piṇḍāya pavisimhā tesaṁ no bhante amhākaṁ etadahosi
atippago kho tāva sāvatthiyaṁ piṇḍāya carituṁ yannūna mayaṁ yena
aññatitthiyānaṁ paribbājakānaṁ ārāmo tenupasaṅkameyyāmāti athakho
mayaṁ bhante yena aññatitthiyānaṁ paribbājakānaṁ ārāmo
tenupasaṅkamimhā upasaṅkamitvā tehi aññatitthiyehi paribbājakehi
saddhiṁ sammodimhā sammodanīyaṁ kathaṁ sārāṇīyaṁ vītisāretvā ekamantaṁ
nisīdimhā ekamantaṁ nisinne kho bhante aññatitthiyā paribbājakā
amhe etadavocuṁ samaṇo āvuso gotamo sāvakānaṁ evaṁ dhammaṁ
deseti etha tumhe bhikkhave sabbaṁ dhammaṁ abhijānātha sabbaṁ dhammaṁ
abhiññāya abhiññāya viharathāti mayampi kho āvuso sāvakānaṁ
evaṁ dhammaṁ desema etha tumhe āvuso sabbaṁ dhammaṁ abhijānātha
sabbaṁ dhammaṁ abhiññāya abhiññāya viharathāti idha no āvuso ko
viseso ko adhippāyaso kiṁ nānākaraṇaṁ samaṇassa vā gotamassa
amhākaṁ vā yadidaṁ dhammadesanāya vā dhammadesanaṁ anusāsaniyā vā
anusāsaninti athakho (pts. a v, 50) mayaṁ bhante tesaṁ aññatitthiyānaṁ paribbājakānaṁ

page number: 053

bhāsitaṁ neva abhinandimhā nappaṭikkosimhā anabhinanditvā appaṭikkositvā
uṭṭhāyāsanā pakkamimhā bhagavato santike etassa
bhāsitassa atthaṁ ājānissāmāti. evaṁvādino bhikkhave aññatitthiyā
paribbājakā evamassu vacanīyā eko āvuso pañho eko uddeso
ekaṁ veyyākaraṇaṁ dve pañhā dve uddesā dve veyyākaraṇāni
tayo pañhā tayo uddesā tīṇi veyyākaraṇāni cattāro pañhā
cattāro uddesā cattāri veyyākaraṇāni pañca pañhā pañca
uddesā pañca veyyākaraṇāni cha pañhā cha uddesā cha
veyyākaraṇāni satta pañhā satta uddesā satta veyyākaraṇāni
aṭṭha pañhā aṭṭha uddesā aṭṭha veyyākaraṇāni nava pañhā nava
uddesā nava veyyākaraṇāni dasa pañhā dasa uddesā dasa
veyyākaraṇānīti evaṁ puṭṭhā bhikkhave aññatitthiyā paribbājakā
neva 1- sampādayissanti uttariṁpi vighātaṁ āpajjissanti taṁ kissa
hetu yathātaṁ bhikkhave avisayasmiṁ nāhantaṁ bhikkhave passāmi sadevake
loke samārake sabrahmake sassamaṇabrāhmaṇiyā pajāya sadevamanussāya
yo imesaṁ pañhānaṁ veyyākaraṇena cittaṁ ārādheyya aññatra
tathāgatena vā tathāgatasāvakena vā ito vā pana sutvā eko
pañho eko uddeso ekaṁ veyyākaraṇanti iti kho panetaṁ vuttaṁ
kiñcetaṁ paṭicca vuttaṁ ekadhamme bhikkhave bhikkhu sammānibbindamāno

footnote: 1 ma. yu. naceva.

page number: 054

sammāvirajjamāno sammāvimuccamāno sammāpariyantadassāvī
sammatthābhisamecca 1- diṭṭheva dhamme dukkhassantakaro hoti katamasmiṁ ekadhamme
sabbe sattā āhāraṭṭhitikā (pts. a v, 51) imasmiṁ kho bhikkhave ekadhamme bhikkhu
sammānibbindamāno sammāvirajjamāno sammāvimuccamāno sammāpariyantadassāvī
sammatthābhisamecca diṭṭheva dhamme dukkhassantakaro hoti
eko pañho eko uddeso ekaṁ veyyākaraṇanti iti yantaṁ vuttaṁ
idametaṁ paṭicca vuttaṁ dve pañhā dve uddesā dve veyyākaraṇānīti
iti kho panetaṁ vuttaṁ kiñcetaṁ paṭicca vuttaṁ dvīsu bhikkhave
dhammesu 

[2]- sammānibbindamāno sammāvirajjamāno sammāvimuccamāno
sammāpariyantadassāvī sammatthābhisamecca diṭṭheva dhamme dukkhassantakaro
hoti katamesu dvīsu nāme ca rūpe ca imesu kho bhikkhave
dvīsu dhammesu bhikkhu sammānibbindamāno sammāvirajjamāno sammāvimuccamāno
sammāpariyantadassāvī sammatthābhisamecca diṭṭheva dhamme
dukkhassantakaro hoti dve pañhā dve uddesā dve veyyākaraṇānīti
iti yantaṁ vuttaṁ idametaṁ paṭicca vuttaṁ tayo pañhā tayo
uddesā tīṇi veyyākaraṇānīti iti kho panetaṁ vuttaṁ kiñcetaṁ
paṭicca vuttaṁ tīsu bhikkhave dhammesu bhikkhu sammānibbindamāno
sammāvirajjamāno sammāvimuccamāno sammāpariyantadassāvī sammatthābhisamecca
diṭṭheva dhamme dukkhassantakaro hoti katamesu tīsu tīsu

footnote: 1 po. ma. samatthaṁ abhisamecca. evaṁ sabbattha ñātabbaṁ. 2 ma. yu. etthantare
footnote: bhikkhūti atthi.

page number: 055

vedanāsu imesu kho bhikkhave tīsu dhammesu bhikkhu sammānibbindamāno
sammāvirajjamāno sammāvimuccamāno sammāpariyantadassāvī sammatthābhisamecca
diṭṭheva dhamme dukkhassantakaro hoti tayo pañhā tayo
uddesā tīṇi veyyākaraṇānīti iti yantaṁ vuttaṁ idametaṁ paṭicca
vuttaṁ cattāro pañhā cattāro uddesā cattāri veyyākaraṇānīti
iti kho panetaṁ vuttaṁ kiñcetaṁ paṭicca vuttaṁ (pts. a v, 52) catūsu bhikkhave
dhammesu bhikkhu sammānibbindamāno sammāvirajjamāno sammāvimuccamāno
sammāpariyantadassāvī sammatthābhisamecca diṭṭheva dhamme dukkhassantakaro
hoti katamesu catūsu catūsu āhāresu imesu kho bhikkhave catūsu
dhammesu bhikkhu sammānibbindamāno sammāvirajjamāno sammāvimuccamāno
sammāpariyantadassāvī sammatthābhisamecca diṭṭheva dhamme dukkhassantakaro
hoti cattāro pañhā cattāro uddesā cattāri veyyākaraṇānīti
iti yantaṁ vuttaṁ idametaṁ paṭicca vuttaṁ pañca pañhā pañca
uddesā pañca veyyākaraṇānīti iti kho panetaṁ vuttaṁ kiñcetaṁ
paṭicca vuttaṁ pañcasu bhikkhave dhammesu bhikkhu sammānibbindamāno
sammāvirajjamāno sammāvimuccamāno sammāpariyantadassāvī sammatthābhisamecca
diṭṭheva dhamme dukkhassantakaro hoti katamesu pañcasu
pañcasu upādānakkhandhesu imesu kho bhikkhave pañcasu dhammesu
bhikkhu sammānibbindamāno sammāvirajjamāno sammāvimuccamāno
sammāpariyantadassāvī sammatthābhisamecca diṭṭheva dhamme dukkhassantakaro

page number: 056

hoti pañca pañhā pañca uddesā pañca veyyākaraṇānīti iti yantaṁ
vuttaṁ idametaṁ paṭicca vuttaṁ cha pañhā cha uddesā cha
veyyākaraṇānīti iti kho panetaṁ vuttaṁ kiñcetaṁ paṭicca vuttaṁ
chasu bhikkhave dhammesu bhikkhu sammānibbindamāno sammāvirajjamāno
sammāvimuccamāno sammāpariyantadassāvī sammatthābhisamecca diṭṭheva
dhamme dukkhassantakaro hoti katamesu chasu chasu ajjhattikesu āyatanesu
imesu kho bhikkhave chasu dhammesu bhikkhu sammānibbindamāno sammāvirajjamāno
sammāvimuccamāno sammāpariyantadassāvī sammatthābhisamecca
diṭṭheva dhamme dukkhassantakaro hoti (pts. a v, 53) cha pañhā cha uddesā cha
veyyākaraṇānīti iti yantaṁ vuttaṁ idametaṁ paṭicca vuttaṁ satta
pañhā satta uddesā satta veyyākaraṇānīti iti kho panetaṁ vuttaṁ
kiñcetaṁ paṭicca vuttaṁ sattasu bhikkhave dhammesu bhikkhu sammānibbindamāno
sammāvirajjamāno sammāvimuccamāno sammāpariyantadassāvī
sammatthābhisamecca diṭṭheva dhamme dukkhassantakaro hoti katamesu
sattasu sattasu viññāṇaṭṭhitīsu imesu kho bhikkhave sattasu dhammesu bhikkhu
sammānibbindamāno sammāvirajjamāno sammāvimuccamāno sammāpariyantadassāvī
sammatthābhisamecca diṭṭheva dhamme dukkhassantakaro hoti
satta pañhā satta uddesā satta veyyākaraṇānīti iti yantaṁ vuttaṁ
idametaṁ paṭicca vuttaṁ aṭṭha pañhā aṭṭha uddesā aṭṭha
veyyākaraṇānīti iti kho panetaṁ vuttaṁ kiñcetaṁ paṭicca vuttaṁ aṭṭhasu

page number: 057

bhikkhave dhammesu bhikkhu sammānibbindamāno sammāvirajjamāno
sammāvimuccamāno sammāpariyantadassāvī sammatthābhisamecca diṭṭheva
dhamme dukkhassantakaro hoti katamesu aṭṭhasu aṭṭhasu lokadhammesu
imesu kho bhikkhave aṭṭhasu dhammesu bhikkhu sammānibbindamāno
sammāvirajjamāno sammāvimuccamāno sammāpariyantadassāvī
sammatthābhisamecca diṭṭheva dhamme dukkhassantakaro hoti aṭṭha pañhā
aṭṭha uddesā aṭṭha veyyākaraṇānīti iti yantaṁ vuttaṁ idametaṁ paṭicca
vuttaṁ nava pañhā nava uddesā nava veyyākaraṇānīti iti kho
panetaṁ vuttaṁ kiñcetaṁ paṭicca vuttaṁ navasu bhikkhave dhammesu bhikkhu
sammānibbindamāno sammāvirajjamāno sammāvimuccamāno sammāpariyantadassāvī
sammatthābhisamecca diṭṭheva dhamme dukkhassantakaro hoti
katamesu navasu navasu sattāvāsesu (pts. a v, 54) imesu kho bhikkhave navasu
dhammesu bhikkhu sammānibbindamāno sammāvirajjamāno sammāvimuccamāno
sammāpariyantadassāvī sammatthābhismecca diṭṭheva dhamme dukkhassantakaro
hoti nava pañhā nava uddesā nava veyyākaraṇānīti iti yantaṁ
vuttaṁ idametaṁ paṭicca vuttaṁ dasa pañhā dasa uddesā dasa
veyyākaraṇānīti iti kho panetaṁ vuttaṁ kiñcetaṁ paṭicca vuttaṁ
dasasu bhikkhave dhammesu bhikkhu sammānibbindamāno sammāvirajjamāno
sammāvimuccamāno sammāpariyantadassāvī sammatthābhisamecca diṭṭheva
dhamme dukkhassantakaro hoti katamesu dasasu dasasu akusalakammapathesu

page number: 058

imesu kho bhikkhave dasasu dhammesu bhikkhu sammānibbindamāno
sammāvirajjamāno sammāvimuccamāno sammāpariyantadassāvī sammatthābhisamecca
diṭṭheva dhamme dukkhassantakaro hoti dasa pañhā dasa uddesā
dasa veyyākaraṇānīti iti yantaṁ vuttaṁ idametaṁ paṭicca vuttanti.

[28] ekaṁ samayaṁ bhagavā kajaṅgalāyaṁ viharati veḷuvane. athakho
sambahulā kajaṅgalā upāsakā yena kajaṅgalā bhikkhunī tenupasaṅkamiṁsu
upasaṅkamitvā kajaṅgalaṁ bhikkhuniṁ abhivādetvā ekamantaṁ nisīdiṁsu
ekamantaṁ nisinnā kho kajaṅgalā upāsakā kajaṅgalaṁ bhikkhuniṁ etadavocuṁ
vuttamidaṁ ayye bhagavatā mahāpañhesu eko pañho eko uddeso
ekaṁ veyyākaraṇaṁ dve pañhā dve uddesā dve veyyākaraṇāni
tayo pañhā tayo uddesā tīṇi veyyākaraṇāni (pts. a v, 55) cattāro pañhā
cattāro *- uddesā cattāri veyyākaraṇāni pañca pañhā pañca
uddesā pañca veyyākaraṇāni cha pañhā cha uddesā cha
veyyākaraṇāni satta pañhā satta uddesā satta veyyākaraṇāni
aṭṭha pañhā aṭṭha uddesā aṭṭha veyyākaraṇāni nava pañhā nava
uddesā nava veyyākaraṇāni dasa pañhā dasa uddesā dasa
veyyākaraṇānīti imassa nu kho ayye bhagavatā saṅkhittena bhāsitassa
kathaṁ vitthārena attho daṭṭhabboti. na kho panetaṁ āvuso bhagavato
sammukhā sutaṁ sammukhā paṭiggahitaṁ napi manobhāvanīyānaṁ bhikkhūnaṁ sammukhā
sutaṁ sammukhā paṭiggahitaṁ apica yathāmettha khāyati taṁ suṇātha

footnote: * mīkārkkhag cattaro peßöna cattāro

page number: 059

sādhukaṁ manasikarotha bhāsissāmīti. evaṁ ayyeti kho kajaṅgalā upāsakā
kajaṅgalāya bhikkhuniyā paccassosuṁ. kajaṅgalā bhikkhunī etadavoca eko
pañho eko uddeso ekaṁ veyyākaraṇanti iti kho panetaṁ vuttaṁ
bhagavatā kiñcetaṁ paṭicca vuttaṁ ekadhamme āvuso bhikkhu sammānibbindamāno
sammāvirajjamāno sammāvimuccamāno sammāpariyantadassāvī
sammatthābhisamecca diṭṭheva dhamme dukkhassantakaro hoti katamasmiṁ
ekadhamme sabbe sattā āhāraṭṭhitikā imasmiṁ kho āvuso
ekadhamme bhikkhu sammānibbindamāno sammāvirajjamāno sammāvimuccamāno
sammāpariyantadassāvī sammatthābhisamecca diṭṭheva dhamme dukkhassantakaro
hoti eko pañho eko uddeso ekaṁ (pts. a v, 56) veyyākaraṇanti iti
yantaṁ vuttaṁ bhagavatā idametaṁ paṭicca vuttaṁ dve pañhā dve
uddesā dve veyyākaraṇānīti iti kho panetaṁ vuttaṁ bhagavatā
kiñcetaṁ paṭicca vuttaṁ dvīsu āvuso dhammesu bhikkhu sammānibbindamāno
sammāvirajjamāno sammāvimuccamāno sammāpariyantadassāvī sammatthābhisamecca
diṭṭheva dhamme dukkhassantakaro hoti katamesu dvīsu nāme
ca rūpe ca imesu kho āvuso dvīsu dhammesu bhikkhu sammānibbindamāno
sammāvirajjamāno sammāvimuccamāno sammāpariyantadassāvī
sammatthābhisamecca diṭṭheva dhamme dukkhassantakaro hoti dve pañhā
dve uddesā dve veyyākaraṇāniti iti yantaṁ vuttaṁ bhagavatā idametaṁ
paṭicca vuttaṁ tayo pañhā tayo uddesā tīṇi veyyākaraṇānīti

page number: 060

kho panetaṁ vuttaṁ bhagavatā kiñcetaṁ paṭicca vuttaṁ tīsu āvuso
dhammesu bhikkhu sammānibbindamāno sammāvirajjamāno sammāvimuccamāno
sammāpariyantadassāvī sammatthābhisamecca diṭṭheva dhamme dukkhassantakaro
hoti katamesu tīsu tīsu vedanāsu imesu kho āvuso tīsu
dhammesu bhikkhu sammānibbindamāno sammāvirajjamāno sammāvimuccamāno
sammāpariyantadassāvī sammatthābhisamecca diṭṭheva dhamme dukkhassantakaro
hoti tayo pañhā tayo uddesā tīṇi veyyākaraṇānīti iti yantaṁ
vuttaṁ bhagavatā idametaṁ paṭicca vuttaṁ cattāro pañhā cattāro
uddesā cattāri veyyākaraṇānīti iti kho panetaṁ vuttaṁ bhagavatā
kiñcetaṁ paṭicca vuttaṁ catūsu āvuso dhammesu bhikkhu sammāsubhāvitacitto
sammāpariyantadassāvī sammatthābhisamecca diṭṭheva dhamme
dukkhassantakaro hoti katamesu catūsu catūsu satipaṭṭhānesu imesu kho
āvuso catūsu dhammesu bhikkhu sammāsubhāvitacitto sammāpariyantadassāvī
sammatthābhisamecca diṭṭheva dhamme dukkhassantakaro hoti cattāro
pañhā cattāro uddesā cattāri veyyākaraṇānīti iti yantaṁ vuttaṁ
bhagavatā idametaṁ paṭicca vuttaṁ pañca pañhā pañca uddesā
pañca veyyākaraṇānīti iti kho panetaṁ vuttaṁ bhagavatā kiñcetaṁ
paṭicca vuttaṁ pañcasu āvuso dhammesu bhikkhu sammāsubhāvitacitto
sammāpariyantadassāvī sammatthābhisamecca diṭṭheva dhamme dukkhassantakaro
hoti katamesu pañcasu pañcasu indriyesu ... katamesu chasu

page number: 061

chasu nissaraṇīyāsu dhātūsu ... katamesu sattasu sattasu bojjhaṅgesu ...
katamesu aṭṭhasu aṭṭhasu ariyesu aṭṭhaṅgikesu maggesu imesu kho
āvuso aṭṭhasu dhammesu bhikkhu sammāsubhāvitacitto sammāpariyantadassāvī
sammatthābhisamecca diṭṭheva dhamme dukkhassantakaro hoti aṭṭha pañhā
aṭṭha uddesā aṭṭha veyyākaraṇānīti iti yantaṁ vuttaṁ bhagavatā
idametaṁ paṭicca vuttaṁ nava pañhā nava uddesā nava veyyākaraṇānīti
iti kho panetaṁ vuttaṁ bhagavatā kiñcetaṁ paṭicca vuttaṁ navasu
āvuso dhammesu bhikkhu sammānibbindamāno sammāvirajjamāno
sammāvimuccamāno sammāpariyantadassāvī sammatthābhisamecca diṭṭheva
dhamme dukkhassantakaro hoti katamesu navasu navasu sattāvāsesu imesu
kho āvuso navasu dhammesu bhikkhu sammānibbindamāno sammāvirajjamāno
sammāvimuccamāno sammāpariyantadassāvī sammatthābhisamecca diṭṭheva
dhamme dukkhassantakaro hoti nava pañhā nava uddesā nava veyyākaraṇānīti
iti yantaṁ vuttaṁ bhagavatā idametaṁ paṭicca vuttaṁ dasa pañhā
dasa uddesā dasa veyyākaraṇānīti iti kho panetaṁ vuttaṁ bhagavatā
kiñcetaṁ paṭicca vuttaṁ dasasu āvuso dhammesu bhikkhu sammāsubhāvitacitto
sammāpariyantadassāvī sammatthābhisamecca diṭṭheva dhamme
dukkhassantakaro hoti katamesu dasasu dasasu kusalakammapathesu imesu
kho āvuso dasasu dhammesu sammāsubhāvitacitto sammāpariyantadassāvī
sammatthābhisamecca diṭṭheva dhamme dukkhassantakaro hoti dasa pañhā

page number: 062

dasa uddesā dasa veyyākaraṇānīti iti yantaṁ vuttaṁ bhagavatā
idametaṁ paṭicca vuttaṁ iti kho āvuso yantaṁ vuttaṁ bhagavatā 

[1]-
mahāpañhesu eko pañho eko uddeso ekaṁ veyyākaraṇaṁ .pe.
dasa pañhā dasa uddesā dasa veyyākaraṇānīti iti 2- imassa kho
ahaṁ āvuso bhagavatā saṅkhittena bhāsitassa evaṁ vitthārena atthaṁ
ājānāmi ākaṅkhamānā ca pana tumhe āvuso bhagavantaññeva
upasaṅkamitvā etamatthaṁ paripuccheyyātha yathā no 

[3]- bhagavā byākaroti
tathā naṁ dhāreyyāthāti. evaṁ ayyeti kho kajaṅgalā upāsakā kajaṅgalāya
bhikkhuniyā bhāsitaṁ abhinanditvā anumoditvā uṭṭhāyāsanā kajaṅgalaṁ
bhikkhuniṁ abhivādetvā padakkhiṇaṁ katvā yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu ekamantaṁ
nisinnā kho kajaṅgalā upāsakā yāvatako ahosi kajaṅgalāya bhikkhuniyā
saddhiṁ kathāsallāpo taṁ sabbaṁ bhagavato ārocesuṁ. sādhu sādhu
gahapatayo paṇḍitā gahapatayo kajaṅgalā bhikkhunī mahāpaññā
gahapatayo kajaṅgalā bhikkhunī sacepi (pts. a v, 59) tumhe gahapatayo maṁ
upasaṅkamitvā etamatthaṁ puccheyyātha ahampicetaṁ evameva
byākareyyaṁ yathātaṁ kajaṅgalāya bhikkhuniyā byākataṁ eso ceva tassa
attho evañca naṁ dhāreyyāthāti.

[29] yāvatā bhikkhave kāsikosalā yāvatā rañño pasenadissa
kosalassa vijitaṁ rājā tattha pasenadi kosalo aggamakkhāyati

footnote: 1 ma. saṅkhittena bhāsitāsu mahāpañhāsu. 2 ma. yu. ayaṁ saddo natthi. 3 ma. naṁ.

page number: 063

raññopi kho bhikkhave pasenadissa kosalassa attheva aññathattaṁ atthi
vipariṇāmo evaṁ passaṁ bhikkhave sutavā ariyasāvako tasmiṁpi nibbindati
tasmiṁ nibbindanto agge virajjati pageva hīnasmiṁ yāvatā bhikkhave
candimasuriyā pariharanti disā bhanti virocamānā tāva sahassadhāloko
tasmiṁ sahassadhāloke sahassaṁ candānaṁ sahassaṁ suriyānaṁ sahassaṁ
sinerupabbatarājānaṁ sahassaṁ jambūdīpānaṁ sahassaṁ amaragoyānānaṁ
sahassaṁ uttarakurūnaṁ sahassaṁ pubbavidehānaṁ cattāri mahāsamuddasahassāni
cattāri mahārājasahassāni sahassaṁ cātummahārājikānaṁ
sahassaṁ tāvatiṁsānaṁ sahassaṁ yāmānaṁ sahassaṁ (pts. a v, 60) tusitānaṁ 

[1]- sahassaṁ
brahmalokānaṁ yāvatā bhikkhave sahassalokadhātu mahābrahmā tattha
aggamakkhāyati mahābrahmunopi kho bhikkhave attheva aññathattaṁ
atthi vipariṇāmo evaṁ passaṁ bhikkhave sutavā ariyasāvako tasmiṁpi
nibbindati tasmiṁ nibbindanto agge virajjati pageva hīnasmiṁ.
hoti so bhikkhave samayo yaṁ ayaṁ loko saṁvaṭṭati saṁvaṭṭamāne
bhikkhave loke yebhuyyena sattā ābhassaravattanikā bhavanti te tattha
honti manomayā pītibhakkhā sayaṁpabhā antalikkhe carā subhaṭṭhāyino ciraṁ
dīghamaddhānaṁ tiṭṭhanti saṁvaṭṭamāne bhikkhave loke ābhassarā devā
aggamakkhāyati ābhassarānaṁpi kho bhikkhave devānaṁ attheva aññathattaṁ
atthi vipariṇāmo evaṁ passaṁ bhikkhave sutavā ariyasāvako tasmiṁpi

footnote: 1 po. sahassaṁ nimmānaratīnaṁ sahassaṁ paranimmitavasavattīnaṁ.

page number: 064

nibbindati tasmiṁ nibbindanto agge virajjati pageva hīnasminti.
dasayimāni bhikkhave kasiṇāyatanāni katamāni dasa paṭhavīkasiṇameko
sañjānāti uddhaṁ adho tiriyaṁ advayaṁ appamāṇaṁ āpokasiṇameko
sañjānāti ... tejokasiṇameko sañjānāti ... vāyokasiṇameko
sañjānāti ... nīlakasiṇameko sañjānāti ... pītakasiṇameko sañjānāti ...
lohitakasiṇameko sañjānāti ... odātakasiṇameko sañjānāti ...
ākāsakasiṇameko sañjānāti ... viññāṇakasiṇameko sañjānāti uddhaṁ
adho tiriyaṁ advayaṁ appamāṇaṁ imāni kho bhikkhave dasa kasiṇāyatanāni
etadaggaṁ bhikkhave imesaṁ dasannaṁ kasiṇāyatanānaṁ yadidaṁ viññāṇakasiṇameko
sañjānāti uddhaṁ adho tiriyaṁ advayaṁ appamāṇaṁ
evaṁsaññinopi kho bhikkhave santi sattā evaṁsaññīnaṁpi (pts. a v, 61) kho bhikkhave
sattānaṁ attheva aññathattaṁ atthi vipariṇāmo evaṁ passaṁ bhikkhave
sutavā ariyasāvako tasmiṁpi nibbindati tasmiṁ nibbindanto agge
virajjati pageva hīnasmiṁ. aṭṭhimāni bhikkhave abhibhāyatanāni katamāni
aṭṭha ajjhattaṁ rūpasaññī eko bahiddhā rūpāni passati parittāni
suvaṇṇadubbaṇṇāni tāni abhibhuyya jānāmi passāmīti evaṁsaññī
hoti idaṁ paṭhamaṁ abhibhāyatanaṁ ajjhattaṁ rūpasaññī eko bahiddhā
rūpāni passati appamāṇāni suvaṇṇadubbaṇṇāni tāni abhibhuyya
jānāmi passāmīti evaṁsaññī hoti idaṁ dutiyaṁ abhibhāyatanaṁ ajjhattaṁ
arūpasaññī eko bahiddhā rūpāni passati parittāni suvaṇṇadubbaṇṇāni

page number: 065

tāni abhibhuyya jānāmi passāmīti evaṁsaññī hoti idaṁ tatiyaṁ abhibhāyatanaṁ
ajjhattaṁ arūpasaññī eko bahiddhā rūpāni passati appamāṇāni
suvaṇṇadubbaṇṇāni tāni abhibhuyya jānāmi passāmīti evaṁsaññī
hoti idaṁ catutthaṁ abhibhāyatanaṁ ajjhattaṁ arūpasaññī eko
bahiddhā rūpāni passati nīlāni nīlavaṇṇāni nīlanidassanāni nīlanibhāsāni
seyyathāpi nāma ummārapupphaṁ 1- nīlaṁ nīlavaṇṇaṁ nīlanidassanaṁ nīlanibhāsaṁ
seyyathāpi vāpana taṁ vatthaṁ bārāṇaseyyakaṁ ubhatobhāgavimaṭṭhaṁ nīlaṁ nīlavaṇṇaṁ
nīlanidassanaṁ nīlanibhāsaṁ evamevaṁ 2- ajjhattaṁ arūpasaññī eko
bahiddhā rūpāni passati nīlāni nīlavaṇṇāni nīlanidassanāni nīlanibhāsāni
tāni abhibhuyya jānāmi passāmīti evaṁsaññī hoti idaṁ
pañcamaṁ abhibhāyatanaṁ ajjhattaṁ arūpasaññī eko bahiddhā rūpāni
passati pītāni pītavaṇṇāni pītanidassanāni pītanibhāsāni seyyathāpi
nāma kaṇṇikārapupphaṁ pītaṁ (pts. a v, 62) pītavaṇṇaṁ pītanidassanaṁ pītanibhāsaṁ seyyathā
vāpana taṁ vatthaṁ bārāṇaseyyakaṁ ubhatobhāgavimaṭṭhaṁ pītaṁ pītavaṇṇaṁ pītanidassanaṁ
pītanibhāsaṁ evamevaṁ ajjhattaṁ arūpasaññī eko bahiddhā
rūpāni passati pītāni pītavaṇṇāni pītanidassanāni pītanibhāsāni
tāni abhibhuyya jānāmi passāmīti evaṁsaññī hoti idaṁ chaṭṭhaṁ
abhibhāyatanaṁ ajjhattaṁ arūpasaññī eko bahiddhā rūpāni passati lohitakāni
lohitakavaṇṇāni lohitakanidassanāni lohitakanibhāsāni seyyathāpi nāma

footnote: 1 po. ma. yu. ummāpupphaṁ. 2 po. ma. evameva.

page number: 066

bandhajīvakapupphaṁ 1- lohitakaṁ lohitakavaṇṇaṁ lohitakanidassanaṁ lohitakanibhāsaṁ
seyyathā vāpana taṁ vatthaṁ bārāṇaseyyakaṁ ubhatobhāgavimaṭṭhaṁ lohitakaṁ
lohitakavaṇṇaṁ lohitakanidassanaṁ lohitakanibhāsaṁ evamevaṁ ajjhattaṁ
arūpasaññī eko bahiddhā rūpāni passati lohitakāni lohitakavaṇṇāni
lohitakanidassanāni lohitakanibhāsāni tāni abhibhuyya jānāmi passāmīti
evaṁsaññī hoti idaṁ sattamaṁ abhibhāyatanaṁ ajjhattaṁ arūpasaññī
eko bahiddhā rūpāni passati odātāni odātavaṇṇāni odātanidassanāni
odātanibhāsāni seyyathāpi nāma osadhitārakā odātā
odātavaṇṇā odātanidassanā odātanibhāsā seyyathā vāpana taṁ
vatthaṁ bārāṇaseyyakaṁ ubhatobhāgavimaṭṭhaṁ odātaṁ odātavaṇṇaṁ odātanidassanaṁ
odātanibhāsaṁ evamevaṁ ajjhattaṁ arūpasaññī eko bahiddhā
rūpāni passati odātāni odātavaṇṇāni odātanidassanāni odātanibhāsāni
tāni abhibhuyya jānāmi passāmīti evaṁsaññī hoti idaṁ
aṭṭhamaṁ abhibhāyatanaṁ imāni kho bhikkhave aṭṭha abhibhāyatanāni etadaggaṁ
bhikkhave imesaṁ aṭṭhannaṁ abhibhāyatanānaṁ yadidaṁ ajjhattaṁ arūpasaññī
eko bahiddhā rūpāni passati odātāni odātavaṇṇāni odātanidassanāni
odātanibhāsāni tāni abhibhuyya jānāmi passāmīti evaṁsaññī
hoti evaṁsaññinopi kho bhikkhave (pts. a v, 63) santi sattā evaṁsaññīnaṁpi
kho bhikkhave sattānaṁ attheva aññathattaṁ atthi vipariṇāmo

footnote: 1 ma. yu. bandhujīvakapupphaṁ.

page number: 067

evaṁ passaṁ bhikkhave sutavā ariyasāvako tasmiṁpi nibbindati tasmiṁ
nibbindanto agge virajjati pageva hīnasmiṁ. catasso imā bhikkhave
paṭipadā katamā catasso dukkhā paṭipadā dandhābhiññā dukkhā
paṭipadā khippābhiññā sukhā paṭipadā dandhābhiññā sukhā paṭipadā
khippābhiññā imā kho bhikkhave catasso paṭipadā etadaggaṁ
bhikkhave imāsaṁ catunnaṁ paṭipadānaṁ yadidaṁ sukhā paṭipadā khippābhiññā
evaṁpaṭipannāpi kho bhikkhave santi sattā evaṁpaṭipannānaṁpi kho
bhikkhave sattānaṁ attheva aññathattaṁ atthi vipariṇāmo evaṁ
passaṁ bhikkhave sutavā ariyasāvako tasmiṁpi nibbindati tasmiṁ
nibbindanto agge virajjati pageva hīnasmiṁ. catasso imā bhikkhave
saññā katamā catasso parittameko sañjānāti mahaggatameko
sañjānāti appamāṇameko sañjānāti natthi kiñcīti ākiñcaññāyatanameko
sañjānāti imā kho bhikkhave catasso saññā
etadaggaṁ bhikkhave imāsaṁ catunnaṁ saññānaṁ yadidaṁ natthi kiñcīti
ākiñcaññāyatanameko sañjānāti evaṁsaññinopi kho bhikkhave santi
sattā evaṁsaññīnaṁpi kho bhikkhave sattānaṁ attheva aññathattaṁ
atthi vipariṇāmo evaṁ passaṁ bhikkhave sutavā ariyasāvako tasmiṁpi
nibbindati tasmiṁ nibbindanto agge virajjati pageva hīnasmiṁ.
etadaggaṁ bhikkhave bāhirakānaṁ diṭṭhigatānaṁ yadidaṁ no cassaṁ no
ca me siyā na bhavissāmi na me bhavissatīti evaṁdiṭṭhino

page number: 068

bhikkhave (pts. a v, 64) etaṁ pāṭikaṅkhaṁ yā cāyaṁ tassa 1- bhave appaṭikulyatā sā
cassa na bhavissati yā cāyaṁ tassa bhavanirodhe paṭikulyatā sā
cassa na bhavissatīti evaṁdiṭṭhinopi kho bhikkhave santi sattā evaṁ
diṭṭhīnaṁpi kho bhikkhave sattānaṁ attheva aññathattaṁ atthi vipariṇāmo
evaṁ passaṁ bhikkhave sutavā ariyasāvako tasmiṁpi nibbindati tasmiṁ
nibbindanto agge virajjati pageva hīnasmiṁ. santi bhikkhave eke
samaṇabrāhmaṇā paramayakkhavisuddhiṁ 2- paññapenti etadaggaṁ bhikkhave
paramayakkhavisuddhiṁ paññapentānaṁ yadidaṁ sabbaso ākiñcaññāyatanaṁ
samatikkamma nevasaññānāsaññāyatanaṁ upasampajja viharati te
tadabhiññāya tassa sacchikiriyāya dhammaṁ desenti evaṁvādinopi kho bhikkhave
santi sattā evaṁvādīnaṁpi kho bhikkhave sattānaṁ attheva aññathattaṁ
atthi vipariṇāmo evaṁ passaṁ bhikkhave sutavā ariyasāvako tasmiṁpi
nibbindati tasmiṁ nibbindanto agge virajjati pageva hīnasmiṁ. santi
bhikkhave eke samaṇabrāhmaṇā paramadiṭṭhadhammanibbānaṁ paññapenti
etadaggaṁ bhikkhave paramadiṭṭhadhammanibbānaṁ paññapentānaṁ yadidaṁ
channaṁ phassāyatanānaṁ samudayañca aṭṭhaṅgamañca assādañca ādīnavañca
nissaraṇañca yathābhūtaṁ viditvā anupādā vimokkho evaṁvādiṁ kho maṁ
bhikkhave evamakkhāyiṁ eke samaṇabrāhmaṇā asatā tucchā musā abhūtena
abbhācikkhanti na samaṇo gotamo kāmānaṁ pariññaṁ paññapeti

footnote: 1 ma. yu. ayaṁ pāṭho natthi. 2 ma. yu. paramatthavisuddhiṁ paññāpenti.

page number: 069

na rūpānaṁ pariññaṁ paññapeti na vedanānaṁ pariññaṁ paññapetīti
kāmānañcāhaṁ bhikkhave pariññaṁ paññapemi rūpānañca pariññaṁ
paññapemi vedanānañca pariññaṁ paññapemi diṭṭheva dhamme
nicchāto nibbuto sītibhūto anupādā parinibbānaṁ paññapemīti.

[30] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. tena kho pana samayena rājā pasenadi kosalo
uyyodhikāya nivatto hoti jitasaṅgāmo laddhādhippāyo athakho rājā
pasenadi kosalo yenārāmo tena pāyāsi yāvatikā yānassa bhūmi
yānena gantvā yānā paccorohitvā pattikova ārāmaṁ pāvisi.
tena kho pana samayena sambahulā bhikkhū abbhokāse caṅkamanti.
athakho rājā pasenadi kosalo yena te bhikkhū tenupasaṅkami
upasaṅkamitvā te bhikkhū etadavoca kahaṁ nu kho bhante bhagavā etarahi
viharati arahaṁ sammāsambuddho dassanakāmā hi mayaṁ bhante bhagavantaṁ
arahantaṁ sammāsambuddhanti. eso mahārāja vihāro saṁvutadvāro
tena appasaddo upasaṅkamitvā ataramāno āḷindaṁ pavisitvā
ukkāsitvā aggaḷaṁ ākoṭehi vivarissati te bhagavā dvāranti. athakho
rājā pasenadi kosalo yena so vihāro saṁvutadvāro tena appasaddo
upasaṅkamitvā ataramāno āḷindaṁ pavisitvā ukkāsitvā aggaḷaṁ
ākoṭesi. vivari bhagavā dvāraṁ. athakho rājā pasenadi kosalo
vihāraṁ pavisitvā bhagavato pādesu sirasā nipatitvā bhagavato pādāni

page number: 070

mukhena ca paricumbati pāṇīhi ca (pts. a v, 66) parisambāhati nāmañca sāveti
rājāhaṁ bhante pasenadi kosalo rājāhaṁ bhante pasenadi kosaloti.
kampana tvaṁ mahārāja atthavasaṁ sampassamāno imasmiṁ sarīre evarūpaṁ
paramanipaccakāraṁ karosi mettūpahāraṁ upadaṁsesīti. kataññutaṁ kho
ahaṁ bhante kataveditaṁ sampassamāno bhagavati evarūpaṁ paramanipaccakāraṁ
karomi mettūpahāraṁ upadaṁsemi bhagavā hi bhante bahujanahitāya
paṭipanno bahujanasukhāya bahujanahitāya ariyañāye patiṭṭhāpitā yadidaṁ
kalyāṇadhammatāya kusaladhammatāya yampi bhante bhagavā bahujanahitāya
paṭipanno bahujanasukhāya bahujanahitāya ariyañāye patiṭṭhāpitā yadidaṁ
kalyāṇadhammatāya kusaladhammatāya idampi kho ahaṁ bhante atthavasaṁ
sampassamāno bhagavati evarūpaṁ paramanipaccakāraṁ karomi mettūpahāraṁ
upadaṁsemi. puna caparaṁ bhante bhagavā sīlavā buddhasīlo ariyasīlo
kusalasīlo kusalasīlena samannāgato yampi bhante bhagavā sīlavā buddhasīlo
ariyasīlo kusalasīlo kusalasīlena samannāgato idampi kho ahaṁ bhante
atthavasaṁ sampassamāno bhagavati evarūpaṁ paramanipaccakāraṁ karomi mettūpahāraṁ
upadaṁsemi. (pts. a v, 67) puna caparaṁ bhante bhagavā dīgharattaṁ āraññako
araññavanapatthāni pantāni senāsanāni paṭisevati yampi bhante bhagavā
dīgharattaṁ āraññako araññavanapatthāni pantāni senāsanāni paṭisevati
idampi kho ahaṁ bhante atthavasaṁ sampassamāno bhagavati evarūpaṁ paramanipaccakāraṁ
karomi mettūpahāraṁ upadaṁsemi. puna caparaṁ bhante bhagavā

page number: 071

santuṭṭho itarītaracīvarapiṇḍapātasenāsanagilānapaccayabhesajjaparikkhārena
yampi bhante bhagavā santuṭṭho itarītaracīvarapiṇḍapātasenāsanagilānapaccaya-
bhesajjaparikkhārena idampi kho ahaṁ bhante atthavasaṁ sampassamāno bhagavati
evarūpaṁ paramanipaccakāraṁ karomi mettūpahāraṁ upadaṁsemi. puna caparaṁ
bhante bhagavā āhuneyyo pāhuneyyo dakkhiṇeyyo añjalikaraṇīyo
anuttaraṁ puññakkhettaṁ lokassa yampi bhante bhagavā āhuneyyo
pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa
idampi kho ahaṁ bhante atthavasaṁ sampassamāno bhagavati evarūpaṁ paramanipaccakāraṁ
karomi mettūpahāraṁ upadaṁsemi. puna caparaṁ bhante bhagavā
yāyaṁ kathā abhisallekhikā cetovivaraṇasappāyā seyyathīdaṁ appicchakathā
santuṭṭhikathā pavivekakathā asaṁsaggakathā viriyārambhakathā sīlakathā samādhikathā
paññākathā vimuttikathā vimuttiñāṇadassanakathā evarūpāya kathāya
nikāmalābhī akicchalābhī akasiralābhī yampi bhante bhagavā yāyaṁ kathā
abhisallekhikā cetovivaraṇasappāyā seyyathīdaṁ appicchakathā .pe.
vimuttiñāṇadassanakathā evarūpāya kathāya nikāmalābhī akicchalābhī
akasiralābhī idampi kho ahaṁ bhante atthavasaṁ sampassamāno bhagavati evarūpaṁ
paramanipaccakāraṁ karomi mettūpahāraṁ upadaṁsemi. puna (pts. a v, 68) caparaṁ bhante bhagavā
catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī akicchalābhī
akasiralābhī yampi bhante bhagavā catunnaṁ jhānānaṁ ābhicetasikānaṁ

page number: 072

diṭṭhadhammasukhavihārānaṁ nikāmalābhī akicchalābhī akasiralābhī idampi kho
ahaṁ bhante atthavasaṁ sampassamāno bhagavati evarūpaṁ paramanipaccakāraṁ
karomi mettūpahāraṁ upadaṁsemi. puna caparaṁ bhante bhagavā anekavihitaṁ
pubbenivāsaṁ anussarati seyyathīdaṁ ekampi jātiṁ dvepi jātiyo
tissopi jātiyo catassopi jātiyo pañcapi jātiyo dasapi jātiyo
vīsampi jātiyo tiṁsampi jātiyo cattāḷīsampi jātiyo paññāsampi
jātiyo jātisatampi jātisahassampi jātisatasahassampi anekepi saṁvaṭṭakappe
anekepi vivaṭṭakappe anekepi saṁvaṭṭavivaṭṭakappe amutrāsiṁ
evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī
evamāyupariyanto so tato cuto amutra udapādiṁ tatrāpāsiṁ
evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī
evamāyupariyanto so tato cuto idhuppannoti iti sākāraṁ sauddesaṁ
anekavihitaṁ pubbenivāsaṁ anussarati yampi bhante bhagavā anekavihitaṁ
pubbenivāsaṁ anussarati seyyathīdaṁ ekampi jātiṁ dvepi jātiyo .pe.
iti sākāraṁ sauddesaṁ anekavihitaṁ pubbenivāsaṁ anussarati
idampi kho ahaṁ bhante atthavasaṁ sampassamāno bhagavati evarūpaṁ paramanipaccakāraṁ
karomi mettūpahāraṁ upadaṁsemi. puna caparaṁ bhante bhagavā
dibbena cakkhunā visuddhena atikkantamānusakena satte passati cavamāne
upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāti ime vata bhonto sattā kāyaduccaritena

page number: 073

samannāgatā vacīduccaritena (pts. a v, 69) samannāgatā manoduccaritena samannāgatā
ariyānaṁ upavādakā micchādiṭṭhikā micchādiṭṭhikammasamādānā te kāyassa
bhedā parammaraṇā apāyaṁ duggatiṁ vinipātaṁ nirayaṁ upapannā ime
vā pana bhonto sattā kāyasucaritena samannāgatā vacīsucaritena samannāgatā
manosucaritena samannāgatā ariyānaṁ anupavādakā sammādiṭṭhikā
sammādiṭṭhikammasamādānā te kāyassa bhedā parammaraṇā sugatiṁ saggaṁ
lokaṁ upapannāti iti dibbena cakkhunā visuddhena atikkantamānusakena
satte passati cavamāne upapajjamāne hīne paṇīte suvaṇṇe dubbaṇṇe
sugate duggate yathākammūpage satte pajānāti yampi bhante bhagavā
dibbena cakkhunā visuddhena atikkantamānusakena .pe. yathākammūpage
satte pajānāti idampi kho ahaṁ bhante atthavasaṁ sampassamāno
bhagavati evarūpaṁ paramanipaccakāraṁ karomi mettūpahāraṁ upadaṁsemi.
puna caparaṁ bhante bhagavā āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja viharati
yampi bhante bhagavā āsavānaṁ khayā anāsavaṁ cetovimuttiṁ paññāvimuttiṁ
.pe. sacchikatvā upasampajja viharati idampi kho ahaṁ bhante
atthavasaṁ sampassamāno bhagavati evarūpaṁ paramanipaccakāraṁ karomi
mettūpahāraṁ upadaṁsemi. handadāni mayaṁ bhante gacchāma bahukiccā
mayaṁ bahukaraṇīyāti. yassadāni tvaṁ mahārāja kālaṁ maññasīti.
athakho rājā pasenadi kosalo uṭṭhāyāsanā bhagavantaṁ abhivādetvā

page number: 074

padakkhiṇaṁ katvā pakkāmīti.
mahāvaggo tatiyo.
tassuddānaṁ
sīhādhimuttikāyena cundo 1- kasiṇena ca
kālī dve mahāpañhā kosalehi apare dveti.
------------
upālivaggo catuttho

[31] athakho āyasmā upāli yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho āyasmā upāli bhagavantaṁ etadavoca kati nu kho
bhante atthavase paṭicca tathāgatena sāvakānaṁ sikkhāpadaṁ paññattaṁ pātimokkhaṁ
uddiṭṭhanti. dasa kho upāli atthavase paṭicca tathāgatena
sāvakānaṁ sikkhāpadaṁ paññattaṁ pātimokkhaṁ uddiṭṭhaṁ katame dasa
saṅghasuṭṭhutāya saṅghaphāsutāya dummaṅkūnaṁ puggalānaṁ niggahāya pesalānaṁ
bhikkhūnaṁ phāsuvihārāya diṭṭhadhammikānaṁ āsavānaṁ saṁvarāya samparāyikānaṁ
āsavānaṁ paṭighātāya appasannānaṁ pasādāya pasannānaṁ bhiyyobhāvāya
saddhammaṭṭhitiyā vinayānuggahāya ime kho upāli dasa atthavase
paṭicca tathāgatena sāvakānaṁ sikkhāpadaṁ paññattaṁ pātimokkhaṁ
uddiṭṭhanti. kati nu kho bhante pātimokkhaṭṭhapanāti. dasa kho upāli
pātimokkhaṭṭhapanā katame dasa pārājiko tassaṁ parisāyaṁ nisinno

footnote: 1 ma. yu. cundena.

page number: 075

hoti pārājikakathā vippakatā hoti anupasampanno tassaṁ parisāyaṁ
nisinno hoti anupasampannakathā vippakatā hoti sikkhaṁ paccakkhātako
tassaṁ parisāyaṁ nisinno hoti sikkhaṁ paccakkhātakakathā vippakatā
hoti paṇḍako tassaṁ parisāyaṁ nisinno hoti paṇḍakakathā vippakatā
hoti bhikkhunīdūsako tassaṁ parisāyaṁ nisinno hoti bhikkhunīdūsakakathā
vippakatā hoti ime kho upāli dasa pātimokkhaṭṭhapanāti.

[32] katīhi nu kho bhante dhammehi samannāgato bhikkhu ubbāhikāya
sammannitabboti. dasahi kho upāli dhammehi samannāgato
bhikkhu ubbāhikāya sammannitabbo katamehi dasahi idhupāli bhikkhu
sīlavā hoti pātimokkhasaṁvarasaṁvuto viharati ācāragocarasampanno
aṇumattesu vajjesu bhayadassāvī samādāya sikkhati sikkhāpadesu
bahussuto hoti sutadharo sutasannicayo ye te dhammā ādikalyāṇā
majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ abhivadanti tathārūpāssa dhammā bahussutā
honti dhatā vacasā paricitā manasānupekkhitā diṭṭhiyā suppaṭividdhā
ubhayāni kho panassa pātimokkhāni vitthārena svāgatāni honti
suvibhattāni suppavattāni 1- suvinicchitāni suttaso anubyañjanaso vinaye
kho pana ṭhito hoti asaṁhiro paṭibalo hoti ubho atthapaccatthike
saññāpetuṁ 

[2]- nijjhāpetuṁ pekkhātuṁ pasādetuṁ adhikaraṇasamuppādavūpasamakusalo
hoti adhikaraṇaṁ jānāti adhikaraṇasamudayaṁ jānāti adhikaraṇanirodhaṁ

footnote: 1 sabbattha poṭṭhake supavattīnīti dissati. 2 ma. paññāpetuṁ.

page number: 076

jānāti adhikaraṇanirodhagāminīpaṭipadaṁ jānāti imehi kho upāli
dasahi dhammehi samannāgato bhikkhu ubbāhikāya sammannitabboti.

[33] katīhi nu kho bhante dhammehi samannāgatena bhikkhunā
upasampādetabbanti. dasahi kho upāli dhammehi samannāgatena bhikkhunā
upasampādetabbaṁ katamehi dasahi idhupāli bhikkhu sīlavā hoti
pātimokkhasaṁvarasaṁvuto viharati ācāragocarasampanno aṇumattesu vajjesu
bhayadassāvī samādāya sikkhati sikkhāpadesu bahussuto hoti sutadharo
sutasannicayo ye te dhammā ādikalyāṇā majjhekalyāṇā
pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
abhivadanti tathārūpāssa dhammā bahussutā honti dhatā vacasā paricitā
manasānupekkhitā diṭṭhiyā suppaṭividdhā pātimokkhaṁ kho panassa
vitthārena svāgataṁ hoti suvibhattaṁ suppavattaṁ suvinicchitaṁ suttaso
anubyañjanaso paṭibalo hoti gilānaṁ upaṭṭhātuṁ vā upaṭṭhāpetuṁ vā
paṭibalo hoti anabhiratiṁ vūpakāsetuṁ vā vūpakāsāpetuṁ vā paṭibalo
hoti uppannaṁ kukkuccaṁ dhammato vinodetuṁ paṭibalo hoti uppannaṁ
diṭṭhigataṁ dhammato vivecetuṁ paṭibalo hoti adhisīle samādapetuṁ
paṭibalo hoti adhicitte samādapetuṁ paṭibalo hoti adhipaññāya
samādapetuṁ imehi kho upāli dasahi dhammehi samannāgatena bhikkhunā
upasampādetabbanti.(pts. a v, 73) 

[34] katīhi nu kho bhante dhammehi samannāgatena bhikkhunā

page number: 077

nissayo dātabbo .pe. sāmaṇero 1- upaṭṭhāpetabboti. dasahi kho
upāli dhammehi samannāgatena bhikkhunā sāmaṇero upaṭṭhāpetabbo
katamehi dasahi idhupāli bhikkhu sīlavā hoti .pe. samādāya sikkhati
sikkhāpadesu bahussuto hoti .pe. diṭṭhiyā suppaṭividdhā pātimokkhaṁ
kho panassa vitthārena svāgataṁ hoti suvibhattaṁ suppavattaṁ
suvinicchitaṁ suttaso anubyañjanaso paṭibalo hoti gilānaṁ upaṭṭhātuṁ
vā upaṭṭhāpetuṁ vā paṭibalo hoti anabhiratiṁ vūpakāsetuṁ vā
vūpakāsāpetuṁ vā paṭibalo hoti uppannaṁ kukkuccaṁ dhammato vinodetuṁ
paṭibalo hoti uppannaṁ diṭṭhigataṁ dhammato vivecetuṁ paṭibalo hoti
adhisīle 2- samādapetuṁ paṭibalo hoti adhicitte samādapetuṁ paṭibalo
hoti adhipaññāya samādapetuṁ imehi kho upāli dasahi dhammehi
samannāgatena bhikkhunā sāmaṇero 3- upaṭṭhāpetabboti.

[35] saṅghabhedo saṅghabhedoti bhante vuccati kittāvatā nu kho
bhante saṅgho bhinno hotīti. idhupāli bhikkhū (pts. a v, 74) adhammaṁ dhammoti
dīpenti dhammaṁ adhammoti dīpenti avinayaṁ vinayoti dīpenti
vinayaṁ avinayoti dīpenti abhāsitaṁ alapitaṁ tathāgatena bhāsitaṁ
lapitaṁ tathāgatenāti dīpenti bhāsitaṁ lapitaṁ tathāgatena abhāsitaṁ
alapitaṁ tathāgatenāti dīpenti anāciṇṇaṁ tathāgatena āciṇṇaṁ
tathāgatenāti dīpenti āciṇṇaṁ tathāgatena anāciṇṇaṁ tathāgatenāti
dīpenti appaññattaṁ tathāgatena paññattaṁ tathāgatenāti

footnote: 1 ma. sāmaṇerotiādīni padāni na pākaṭāni honti. 2 ma. adhisīle adhicitte
footnote: adhipaññāya samādapetuṁ. 3 ma. nissayo dātabboti. ma. sāmaṇerasuttaṁ puna āraddhaṁ
footnote: hoti.

page number: 078

dīpenti paññattaṁ tathāgatena appaññattaṁ tathāgatenāti dīpenti
te imehi dasahi vatthūhi avakassanti pavakassanti 1- āvenikakammāni 2-
karonti āvenikapātimokkhaṁ uddissanti ettāvatā kho upāli
saṅgho bhinno hotīti.

[36] saṅghasāmaggī saṅghasāmaggīti bhante vuccati kittāvatā
nu kho bhante saṅgho samaggo hotīti. idhupāli bhikkhū adhammaṁ
adhammoti dīpenti dhammaṁ dhammoti dīpenti avinayaṁ avinayoti
dīpenti vinayaṁ vinayoti dīpenti abhāsitaṁ alapitaṁ tathāgatena
abhāsitaṁ alapitaṁ tathāgatenāti dīpenti bhāsitaṁ lapitaṁ tathāgatena
bhāsitaṁ lapitaṁ tathāgatenāti dīpenti anāciṇṇaṁ tathāgatena
anāciṇṇaṁ tathāgatenāti dīpenti āciṇṇaṁ tathāgatena āciṇṇaṁ
tathāgatenāti dīpenti appaññattaṁ tathāgatena appaññattaṁ
tathāgatenāti dīpenti paññattaṁ tathāgatena paññattaṁ tathāgatenāti
dīpenti te imehi dasahi vatthūhi na avakassanti na pavakassanti
na āvenikakammāni karonti na āvenikapātimokkhaṁ uddissanti
ettāvatā (pts. a v, 75) kho upāli saṅgho samaggo hotīti.

[37] athakho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho āyasmā ānando bhagavantaṁ etadavoca saṅghabhedo
saṅghabhedoti bhante vuccati kittāvatā nu kho bhante saṅgho bhinno

footnote: 1 ma. apakassanti. yu. avakassanti. 2 ma. yu. āvenikammāni.

page number: 079

hotīti. idhānanda bhikkhū adhammaṁ dhammoti dīpenti dhammaṁ
adhammoti dīpenti avinayaṁ vinayoti dīpenti vinayaṁ avinayoti
dīpenti abhāsitaṁ alapitaṁ tathāgatena bhāsitaṁ lapitaṁ tathāgatenāti
dīpenti bhāsitaṁ lapitaṁ tathāgatena abhāsitaṁ alapitaṁ tathāgatenāti
dīpenti anāciṇṇaṁ tathāgatena āciṇṇaṁ tathāgatenāti dīpenti
āciṇṇaṁ tathāgatena anāciṇṇaṁ tathāgatenāti dīpenti appaññattaṁ
tathāgatena paññattaṁ tathāgatenāti dīpenti paññattaṁ
tathāgatena appaññattaṁ tathāgatenāti dīpenti te imehi dasahi
vatthūhi avakassanti pavakassanti āvenikakammāni karonti āvenikapātimokkhaṁ
uddissanti ettāvatā kho ānanda saṅgho bhinno
hotīti.

[38] samaggaṁ pana bhante saṅghaṁ bhetvā 1- kiṁ so pasavatīti.
kappaṭṭhiyaṁ 2- ānanda kibbisaṁ pasavatīti. kiṁ pana bhante kappaṭṭhiyaṁ
kibbisanti. kappaṁ ānanda nirayamhi paccatīti.
āpāyiko nerayiko kappaṭṭho saṅghabhedako
vaggarato adhammaṭṭho yogakkhemato dhaṁsati
saṅghaṁ samaggaṁ bhetvāna kappaṁ nirayamhi paccatīti.

[39] saṅghasāmaggī saṅghasāmaggīti bhante vuccati kittāvatā
nu kho bhante saṅgho samaggo hotīti. idhānanda bhikkhū adhammaṁ
adhammoti dīpenti dhammaṁ dhammoti dīpenti avinayaṁ avinayoti

footnote: 1 po. bhindetvā. ma. bhinditvā. 2 po. ma. kappaṭṭhikaṁ.

page number: 080

dīpenti vinayaṁ vinayoti dīpenti abhāsitaṁ alapitaṁ tathāgatena
abhāsitaṁ alapitaṁ tathāgatenāti dīpenti bhāsitaṁ lapitaṁ tathāgatena
bhāsitaṁ lapitaṁ tathāgatenāti dīpenti anāciṇṇaṁ tathāgatena anāciṇṇaṁ
tathāgatenāti dīpenti āciṇṇaṁ tathāgatena āciṇṇaṁ tathāgatenāti
dīpenti appaññattaṁ tathāgatena appaññattaṁ tathāgatenāti dīpenti
paññattaṁ tathāgatena paññattaṁ tathāgatenāti dīpenti te imehi
dasahi vatthūhi na avakassanti na pavakassanti na āvenikakammāni
karonti na āvenikapātimokkhaṁ uddissanti ettāvatā kho ānanda
saṅgho samaggo hotīti.

[40] bhinnaṁ pana bhante saṅghaṁ samaggaṁ katvā kiṁ so pasavatīti.
brahmaṁ ānanda puññaṁ pasavatīti. kiṁ pana bhante brahmaṁ puññanti.
kappaṁ ānanda saggamhi modatīti.
sukhā saṁghassa sāmaggī samaggānañcanuggaho
samaggarato dhammaṭṭho yogakkhemā na dhaṁsati
saṅghaṁ samaggaṁ katvāna kappaṁ saggamhi modatīti.
upālivaggo catuttho.
tassuddānaṁ
upālī pana ubbāho upasampadanissayena 1- ca
sāmaṇero ca dve bhedā ānandehi apare dve 2-.

footnote: 1 ma. upasampadanissayā. 2 ma. yu. dveti.

page number: 081

akkosavaggo pañcamo

[41] athakho āyasmā upāli yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho āyasmā upāli bhagavantaṁ etadavoca ko nu kho
bhante hetu ko paccayo yena saṅghe bhaṇḍanakalahaviggahavivādā
uppajjanti bhikkhū na phāsu viharantīti. idhupāli bhikkhū adhammaṁ
dhammoti dīpenti dhammaṁ adhammoti dīpenti avinayaṁ vinayoti
dīpenti vinayaṁ avinayoti dīpenti abhāsitaṁ alapitaṁ tathāgatena
bhāsitaṁ lapitaṁ tathāgatenāti dīpenti bhāsitaṁ lapitaṁ tathāgatena
abhāsitaṁ alapitaṁ tathāgatenāti dīpenti anāciṇṇaṁ tathāgatena
āciṇṇaṁ tathāgatenāti dīpenti āciṇṇaṁ tathāgatena anāciṇṇaṁ
tathāgatenāti dīpenti appaññattaṁ tathāgatena paññattaṁ tathāgatenāti
dīpenti paññattaṁ tathāgatena appaññattaṁ tathāgatenāti dīpenti
ayaṁ kho upāli hetu ayaṁ paccayo yena saṅghe bhaṇḍanakalahaviggahavivādā
uppajjanti bhikkhū na phāsu viharantīti.

[42] kati nu kho bhante vivādamūlānīti. dasa kho upāli
vivādamūlāni katamāni dasa idhupāli bhikkhū adhammaṁ dhammoti dīpenti
dhammaṁ adhammoti dīpenti avinayaṁ vinayoti dīpenti vinayaṁ avinayoti
dīpenti abhāsitaṁ alapitaṁ tathāgatena bhāsitaṁ lapitaṁ tathāgatenāti

page number: 082

dīpenti bhāsitaṁ lapitaṁ tathāgatena abhāsitaṁ alapitaṁ tathāgatenāti
dīpenti anāciṇṇaṁ tathāgatena āciṇṇaṁ tathāgatenāti dīpenti
āciṇṇaṁ tathāgatena anāciṇṇaṁ tathāgatenāti dīpenti appaññattaṁ
tathāgatena paññattaṁ tathāgatenāti dīpenti paññattaṁ tathāgatena
appaññattaṁ tathāgatenāti dīpenti imāni kho upāli dasa vivādamūlānīti.

[43] kati nu kho bhante vivādamūlānīti. dasa kho upāli
vivādamūlāni katamāni dasa idhupāli bhikkhū anāpattiṁ āpattīti
dīpenti āpattiṁ anāpattīti dīpenti lahukaṁ āpattiṁ garukāpattīti
dīpenti garukaṁ āpattiṁ lahukāpattīti dīpenti duṭṭhullaṁ
āpattiṁ aduṭṭhullāpattīti dīpenti aduṭṭhullaṁ āpattiṁ duṭṭhullāpattīti
dīpenti sāvasesaṁ āpattiṁ (pts. a v, 79) avasesā āpattīti dīpenti
anavasesaṁ āpattiṁ sāvasesāpattīti dīpenti sappaṭikammaṁ āpattiṁ
appaṭikammāpattīti dīpenti appaṭikammaṁ āpattiṁ sappaṭikammāpattīti
dīpenti imāni kho upāli dasa vivādamūlānīti.

[44] ekaṁ samayaṁ bhagavā kusinārāyaṁ viharati baliharaṇe vanasaṇḍe
tatra kho bhagavā bhikkhū āmantesi bhikkhavoti. bhadanteti te bhikkhū
bhagavato paccassosuṁ. bhagavā etadavoca codakena bhikkhave bhikkhunā
paraṁ codetukāmena pañca dhamme ajjhattaṁ paccavekkhitvā pañca dhamme
ajjhattaṁ upaṭṭhāpetvā paro codetabbo katame pañca dhammā

page number: 083

ajjhattaṁ paccavekkhitabbā codakena bhikkhave bhikkhunā paraṁ codetukāmena
evaṁ paccavekkhitabbaṁ parisuddhakāyasamācāro nu khomhi parisuddhenamhi
kāyasamācārena samannāgato acchiddena appaṭimaṁsena saṁvijjati
nu kho me eso dhammo udāhu noti no ce bhikkhave bhikkhu
parisuddhakāyasamācāro hoti parisuddhena kāyasamācārena samannāgato
acchiddena appaṭimaṁsena tassa bhavanti vattāro iṅgha tāva āyasmā
kāyikaṁ sikkhassūti 1- itissa bhavanti vattāro. puna 2- caparaṁ bhikkhave
codakena bhikkhunā paraṁ codetukāmena evaṁ paccavekkhitabbaṁ
parisuddhavacīsamācāro nu khomhi parisuddhenamhi vacīsamācārena samannāgato
acchiddena appaṭimaṁsena saṁvijjati nu kho me eso dhammo udāhu
noti no ce bhikkhave bhikkhu parisuddhavacīsamācāro hoti parisuddhena
vacīsamācārena samannāgato acchiddena appaṭimaṁsena tassa bhavanti
vattāro iṅgha (pts. a v, 80) tāva āyasmā vācasikaṁ sikkhassūti itissa bhavanti
vattāro 2-. puna caparaṁ bhikkhave codakena bhikkhunā paraṁ codetukāmena
evaṁ paccavekkhitabbaṁ mettaṁ nu kho cittaṁ paccupaṭṭhitaṁ sabrahmacārīsu
anāghātaṁ saṁvijjati nu kho me eso dhammo udāhu noti no
ce bhikkhave bhikkhuno mettacittaṁ paccupaṭṭhitaṁ hoti sabrahmacārīsu anāghātaṁ
tassa bhavanti vattāro iṅgha 

[3]- āyasmā sabrahmacārīsu mettacittaṁ
upaṭṭhapehīti itissa bhavanti vattāro. puna caparaṁ bhikkhave codakena

footnote: 1 po. sikkhissati. 2 ma. pana caparaṁ ... vattāroti natthi. 3 ma. yu. etthantare
footnote: tāvāti atthi.

page number: 084

bhikkhunā paraṁ codetukāmena evaṁ paccavekkhitabbaṁ bahussuto nu khomhi
sutadharo sutasannicayo ye te dhammā ādikalyāṇā majjhekalyāṇā
pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
abhivadanti tathārūpāssa me dhammā bahussutā honti dhatā vacasā
paricitā manasānupekkhitā diṭṭhiyā suppaṭividdhā saṁvijjati nu kho me eso
dhammo udāhu noti no ce bhikkhave bhikkhu bahussuto hoti sutadharo
sutasannicayo ye te dhammā ādikalyāṇā majjhekalyāṇā pariyosānakalyāṇā
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
abhivadanti tathārūpāssa dhammā bahussutā honti dhatā vacasā paricitā
manasānupekkhitā diṭṭhiyā suppaṭividdhā tassa bhavanti vattāro iṅgha
tāva āyasmā āgamaṁ pariyāpuṇasasūti itissa bhavanti vattāro.
puna caparaṁ bhikkhave codakena bhikkhunā paraṁ codetukāmena evaṁ
paccavekkhitabbaṁ ubhayāni kho me pātimokkhāni vitthārena svāgatāni
honti suvibhattāni suppavattāni suvinicchitāni suttaso anubyañjanaso
saṁvijjati nu kho (pts. a v, 81) me eso dhammo udāhu noti no ce bhikkhave
bhikkhuno ubhayāni pātimokkhāni vitthārena svāgatāni honti suvibhattāni
suppavattāni suvinicchitāni suttaso anubyañjanaso idampanāyasmā
kattha vuttaṁ bhagavatāti iti puṭṭho na sampāyati tassa bhavanti
vattāro iṅgha tāva āyasmā vinayaṁ sikkhassūti itissa bhavanti
vattāro. ime pañca dhammā ajjhattaṁ paccavekkhitabbā katame

page number: 085

pañca dhammā ajjhattaṁ upaṭṭhāpetabbā kālena vakkhāmi no akālena
bhūtena vakkhāmi no abhūtena saṇhena vakkhāmi no pharusena atthasañhitena
vakkhāmi no anatthasañhitena mettacitto 1- vakkhāmi no
dosantaroti ime pañca dhammā ajjhattaṁ upaṭṭhāpetabbā.
codakena bhikkhave bhikkhunā paraṁ codetukāmena ime pañca dhamme
ajjhattaṁ paccavekkhitvā ime pañca dhamme ajjhattaṁ upaṭṭhāpetvā
paro codetabboti.

[45] dasayime bhikkhave ādīnavā rājantepurappavesane katame
dasa idha bhikkhave rājā mahesiyā saddhiṁ nisinno hoti tatra
bhikkhu pavisati mahesī taṁ 2- bhikkhuṁ disvā sitaṁ pātukaroti bhikkhu vā
mahesiṁ disvā sitaṁ pātukaroti tattha rañño evaṁ hoti addhā
imesaṁ kataṁ vā karissanti vāti ayaṁ bhikkhave paṭhamo ādīnavo
rājantepurappavesane. puna caparaṁ bhikkhave rājā bahukicco bahukaraṇīyo
aññataraṁ itthiṁ gantvā na sarati sā (pts. a v, 82) tena gabbhaṁ gaṇhāti tattha
rañño evaṁ hoti na kho idha añño koci pavisati aññatra
pabbajitena siyā nu kho pabbajitassa kammanti ayaṁ bhikkhave dutiyo
ādīnavo rājantepurappavesane. puna caparaṁ bhikkhave rañño antepure
aññataraṁ ratanaṁ nassati tattha rañño evaṁ hoti na kho idha
añño koci pavisati aññatra pabbajitena siyā nu kho pabbajitassa
kammanti ayaṁ bhikkhave tatiyo ādīnavo rājantepurappavesane.

footnote: 1 po. mettacittena. 2 yu. ayaṁ pāṭho natthi.

page number: 086

puna caparaṁ bhikkhave rañño antepure abbhantarā guyhamantā bahiddhā
sambhedaṁ gacchanti tattha rañño evaṁ hoti na kho idha rañño
koci pavisati aññatra pabbajitena siyā nu kho pabbajitassa kammanti
ayaṁ bhikkhave catuttho ādīnavo rājantepurappavesane. puna caparaṁ
bhikkhave rañño antepure pitā vā puttaṁ pattheti putto vā
pitaraṁ pattheti tesaṁ evaṁ hoti na kho idha añño koci pavisati
aññatra pabbajitena siyā nu kho pabbajitassa kammanti ayaṁ
kho bhikkhave pañcamo ādīnavo rājantepurappavesane. puna caparaṁ
bhikkhave rājā nīcathāniyaṁ ucce thāne ṭhapeti yesantaṁ amanāpaṁ
tesaṁ evaṁ hoti rājā kho pabbajitena saṁsaṭṭho siyā nu kho
pabbajitassa kammanti ayaṁ bhikkhave chaṭṭho ādīnavo rājantepurappavesane.
puna caparaṁ bhikkhave rājā uccathāniyaṁ nīce thāne ṭhapeti
yesantaṁ amanāpaṁ tesaṁ evaṁ hoti rājā kho pabbajitena saṁsaṭṭho
siyā nu kho pabbajitassa kammanti ayaṁ kho bhikkhave sattamo
ādīnavo rājantepurappavesane. puna caparaṁ bhikkhave rājā akāle
senaṁ uyyojeti yesantaṁ amanāpaṁ tesaṁ evaṁ hoti rājā kho
pabbajitena saṁsaṭṭho siyā nu kho pabbajitassa kammanti ayaṁ
bhikkhave aṭṭhamo ādīnavo rājantepurappavesane. puna caparaṁ bhikkhave
rājā kāle (pts. a v, 83) senaṁ uyyojetvā antarāmaggato nivattāpesi 1- yesantaṁ
amanāpaṁ tesaṁ evaṁ hoti rājā kho pabbajitena saṁsaṭṭho siyā

footnote: 1 ma. yu. nivattāpeti.

page number: 087

nu kho pabbajitassa kammanti ayaṁ bhikkhave navamo ādīnavo
rājantepurappavesane. puna caparaṁ bhikkhave rañño antepuraṁ hatthisambādhaṁ
assasambādhaṁ rathasambādhaṁ rajanīyāni rūpasaddagandharasaphoṭṭhabbāni yāni
na pabbajitasāruppāni ayaṁ bhikkhave dasamo ādīnavo rājantepurappavesane.
ime kho bhikkhave dasa ādīnavā rājantepurappavesaneti.

[46] ekaṁ samayaṁ bhagavā sakkesu viharati kapilavatthusmiṁ nigrodhārāme.
athakho sambahulā sakkā upāsakā tadahuposathe yena bhagavā
tenupasaṅkamiṁsu upasaṅkamitvā bhagavantaṁ abhivādetvā ekamantaṁ nisīdiṁsu.
ekamantaṁ nisinne kho sakke upāsake bhagavā etadavoca apinu
tumhe sakkā aṭṭhaṅgasamannāgataṁ uposathaṁ upavasathāti. appekadā
mayaṁ bhante aṭṭhaṅgasamannāgataṁ uposathaṁ upavasāma appekadā na
upavasāmāti. tesaṁ vo sakkā alābhā tesaṁ dulladdhaṁ ye tumhe
evaṁ sokasabhaye jīvite maraṇasabhaye jīvite appekadā aṭṭhaṅgasamannāgataṁ
uposathaṁ upavasatha appekadā na upavasatha taṁ kiṁ maññatha sakkā idha
puriso (pts. a v, 84) yena 

[1]- kammaṭṭhānena anāpajja akusalaṁ divasaṁ aḍḍhakahāpaṇaṁ
nibbiseyya dakkho puriso uṭṭhānasampannoti alaṁ vacanāyāti. evaṁ
bhante. taṁ kiṁ maññatha sakkā idha puriso yena kammaṭṭhānena
anāpajja akusalaṁ divasaṁ kahāpaṇaṁ nibbiseyya dakkho puriso uṭṭhānasampannoti
alaṁ vacanāyāti. evaṁ bhante. taṁ kiṁ maññatha sakkā
idha puriso yena kammaṭṭhānena anāpajja akusalaṁ divasaṁ dve kahāpaṇe

footnote: 1 ma. yu. kenici.

page number: 088

nibbiseyya tayo kahāpaṇe nibbiseyya cattāro kahāpaṇe nibbiseyya
pañca kahāpaṇe nibbiseyya cha kahāpaṇe nibbiseyya satta
kahāpaṇe nibbiseyya aṭṭha kahāpaṇe nibbiseyya nava kahāpaṇe
nibbiseyya dasa kahāpaṇe nibbiseyya vīsaṁ kahāpaṇe nibbiseyya
tiṁsaṁ 1- kahāpaṇe nibbiseyya cattāḷīsaṁ kahāpaṇe nibbiseyya paññāsaṁ
kahāpaṇe nibbiseyya kahāpaṇasataṁ nibbiseyya dakkho puriso
uṭṭhānasampannoti alaṁ vacanāyāti. evaṁ bhante. taṁ kiṁ maññatha
sakkā api nu kho so puriso divase kahāpaṇasataṁ kahāpaṇasahassaṁ
nibbisamāno laddhaṁ laddhaṁ nikkhipanto vassasatajīvī 2- mahantaṁ bhogakkhandhaṁ
adhigaccheyyāti. evaṁ bhante. taṁ kiṁ maññatha sakkā api nu kho
so puriso bhogahetukaṁ 3- bhoganidānaṁ bhogādhikaraṇaṁ ekaṁ vā rattiṁ ekaṁ
vā divasaṁ 

[4]- upaḍḍhaṁ vā divasaṁ ekantasukhapaṭisaṁvedī vihareyyāti. no
hetaṁ bhante. taṁ kissa hetu. kāmā hi bhante aniccā tucchā
musā mosadhammāti. idha pana vo sakkā mama sāvako dasa vassāni
appamatto ātāpī (pts. a v, 85) pahitatto viharanto yathā mayānusiṭṭhaṁ tathā paṭipajjamāno
sataṁpi vassāni sataṁpi vassasatāni sataṁpi vassasahassāni
ekantasukhapaṭisaṁvedī vihareyya so ca khvassa sakadāgāmī vā anāgāmī
vā apaṇṇakaṁ vā sotāpanno tiṭṭhantu sakkā dasa vassāni idha
mama sāvako nava vassāni aṭṭha vassāni satta vassāni cha vassāni pañca
vassāni cattāri vassāni tīṇi vassāni dve vassāni ekaṁ vassaṁ appamatto

footnote: 1 po. ma. yu. tiṁsa. 2 po. ma. yu. vassasatāyuko. 3 ma. yu. bhogahetu.
footnote: 4 po. yu. upaḍḍhaṁ vā rattiṁ.

page number: 089

ātāpī pahitatto viharanto yathā mayānusiṭṭhaṁ tathā paṭipajjamāno
sataṁpi vassāni sataṁpi vassasatāni sataṁpi vassasahassāni ekantasukhapaṭisaṁvedī
vihareyya so ca khvassa sakadāgāmī vā anāgāmī vā apaṇṇakaṁ
vā sotāpanno tiṭṭhatu sakkā ekaṁ vassaṁ idha mama sāvako
dasa māse appamatto ātāpī pahitatto viharanto yathā mayānusiṭṭhaṁ
tathā paṭipajjamāno sataṁpi vassāni sataṁpi vassasatāni sataṁpi vassasahassāni
ekantasukhapaṭisaṁvedī vihareyya so ca khvassa sakadāgāmī vā
anāgāmī vā apaṇṇakaṁ vā sotāpanno tiṭṭhantu sakkā dasa
māsā idha mama sāvako nava māse aṭṭha māse satta māse cha
māse pañca māse cattāro māse tayo māse dve māse ekamāsaṁ
aḍḍhamāsaṁ appamatto ātāpī pahitatto viharanto yathā mayānusiṭṭhaṁ
tathā paṭipajjamāno sataṁpi vassāni sataṁpi vassasatāni sataṁpi vassasahassāni
ekantasukhapaṭisaṁvedī vihareyya so ca khvassa sakadāgāmī vā
anāgāmī vā apaṇṇakaṁ vā sotāpanno tiṭṭhatu sakkā aḍḍhamāso
idha mama sāvako dasa rattindive appamatto ātāpī pahitatto
viharanto yathā mayānusiṭṭhaṁ tathā paṭipajjamāno sataṁpi vassāni sataṁpi
vassasatāni sataṁpi vassasahassāni ekantasukhapaṭisaṁvedī vihareyya so
ca khvassa sakadāgāmī vā anāgāmī vā apaṇṇakaṁ vā sotāpanno
tiṭṭhantu sakkā dasa rattindivā (pts. a v, 86) idha mama sāvako nava rattindive
aṭṭha rattindive satta rattindive cha rattindive pañca rattindive

page number: 090

cattāro rattindive tayo rattindive dve rattindive ekarattindivaṁ
appamatto ātāpī pahitatto viharanto yathā mayānusiṭṭhaṁ tathā paṭipajjamāno
sataṁpi vassāni sataṁpi vassasatāni sataṁpi vassasahassāni
ekantasukhapaṭisaṁvedī vihareyya so ca khvassa sakadāgāmī vā anāgāmī vā
apaṇṇakaṁ vā sotāpanno tesaṁ vo sakkā alābhā tesaṁ
dulladdhaṁ ye tumhe evaṁ sokasabhaye jīvite maraṇasabhaye jīvite
appekadā aṭṭhaṅgasamannāgataṁ uposathaṁ upavasatha appekadā na upavasathāti.
ete mayaṁ bhante ajjatagge aṭṭhaṅgasamannāgataṁ uposathaṁ
upavasissāmāti.

[47] ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.
athakho mahāli licchavī yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ
nisinno kho mahāli licchavī bhagavantaṁ etadavoca ko nu kho bhante
hetu ko paccayo pāpassa kammassa kiriyāya pāpassa kammassa
pavattiyāti. lobho kho mahāli hetu lobho paccayo pāpassa
kammassa kiriyāya pāpassa kammassa pavattiyā doso kho mahāli
hetu doso paccayo pāpassa kammassa kiriyāya pāpassa kammassa
pavattiyā moho kho mahāli hetu moho paccayo pāpassa kammassa
kiriyāya pāpassa kammassa (pts. a v, 87) pavattiyā ayoniso manasikāro kho mahāli
hetu ayoniso manasikāro paccayo pāpassa kammassa kiriyāya pāpassa

page number: 091

kammassa pavattiyā micchāpaṇihitaṁ kho mahāli cittaṁ hetu micchāpaṇihitaṁ
cittaṁ paccayo pāpassa kammassa kiriyāya pāpassa kammassa
pavattiyā ayaṁ kho mahāli hetu ayaṁ paccayo pāpassa kammassa
kiriyāya pāpassa kammassa pavattiyā. ko pana bhante hetu ko
paccayo kalyāṇassa kammassa kiriyāya kalyāṇassa kammassa
pavattiyāti. alobho kho mahāli hetu alobho paccayo kalyāṇassa
kammassa kiriyāya kalyāṇassa kammassa pavattiyā adoso kho mahāli
hetu adoso paccayo kalyāṇassa kammassa kiriyāya kalyāṇassa kammassa
pavattiyā amoho kho mahāli hetu amoho paccayo kalyāṇassa
kammassa kiriyāya kalyāṇassa kammassa pavattiyā yoniso manasikāro
kho mahāli hetu yoniso manasikāro paccayo kalyāṇassa kammassa
kiriyāya kalyāṇassa kammassa pavattiyā sammāpaṇihitaṁ kho mahāli
cittaṁ hetu sammāpaṇihitaṁ cittaṁ paccayo kalyāṇassa kammassa
kiriyāya kalyāṇassa kammassa pavattiyā ayaṁ kho mahāli hetu ayaṁ
paccayo kalyāṇassa kammassa kiriyāya kalyāṇassa kammassa pavattiyāti.
ime 

[1]- kho mahāli dasa dhammā loke na saṁvijjeyyuṁ nayidha paññāyetha
adhammacariyavisamacariyāti vā dhammacariyasamacariyāti vā yasmā ca kho
mahāli ime dasa dhammā loke saṁvijjanti tasmā paññāyati
adhammacariyavisamacariyāti vā dhammacariyasamacariyāti vāti.

[48] dasayime bhikkhave dhammā pabbajitena abhiṇhaṁ paccavekkhitabbā

footnote: 1 ma. yu. casaddo atthi. po. ime hi kho.

page number: 092

katame dasa vevaṇṇiyamhi ajjhūpagatoti pabbajitena
abhiṇhaṁ paccavekkhitabbaṁ parapaṭibaddhā me jīvikāti pabbajitena
abhiṇhaṁ paccavekkhitabbaṁ añño me ākappo karaṇīyoti pabbajitena
abhiṇhaṁ paccavekkhitabbaṁ kacci nu kho me attā sīlato na
upavadatīti pabbajitena abhiṇhaṁ paccavekkhitabbaṁ kacci nu kho maṁ
anuvicca viññū sabrahmacārī sīlato na upavadantīti pabbajitena
abhiṇhaṁ paccavekkhitabbaṁ sabbehi me piyehi manāpehi nānābhāvo
vinābhāvoti pabbajitena abhiṇhaṁ paccavekkhitabbaṁ kammassakomhi
kammadāyādo kammayoni kammabandhu kammapaṭisaraṇo yaṁ kammaṁ karissāmi
kalyāṇaṁ vā pāpakaṁ vā tassa dāyādo bhavissāmīti pabbajitena
abhiṇhaṁ paccavekkhitabbaṁ kathambhūtassa me rattindivā vītipatantīti
pabbajitena abhiṇhaṁ paccavekkhitabbaṁ kacci nu khohaṁ suññāgāre
abhiramāmīti pabbajitena abhiṇhaṁ paccavekkhitabbaṁ atthi nu kho me
uttarimanussadhammā alamariyañāṇadassanaviseso adhigato sohaṁ pacchime
kāle sabrahmacārīhi puṭṭho na maṅku bhavissāmīti pabbajitena abhiṇhaṁ
paccavekkhitabbaṁ ime kho bhikkhave dasa dhammā pabbajitena abhiṇhaṁ
paccavekkhitabbāti.

[49] dasayime bhikkhave dhammā pabbajitena abhiṇhaṁ paccavekkhitabbā
sarīraṭṭhā katame dasa sītaṁ uṇhaṁ jighacchā pipāsā uccāro
passāvo kāyasaṁvaro vacīsaṁvaro ājīvasaṁvaro ponebbhaviko 1- bhavasaṅkhāro

footnote: 1 po. ponabbhaviko.

page number: 093

ime kho bhikkhave dasa dhammā sarīraṭṭhāti.

[50] ekaṁ samayaṁ bhagavā sāvatthiyaṁ (pts. a v, 89) viharati jetavane anāthapiṇḍikassa
ārāme. tena kho pana samayena sambahulā bhikkhū pacchābhattaṁ
piṇḍapātapaṭikkantā upaṭṭhānasālāyaṁ sannisinnā sannipatitā bhaṇḍanajātā 

[1]-
vivādāpannā aññamaññaṁ mukhasattīhi 

[2]- vitudanti. athakho
bhagavā sāyaṇhasamayaṁ paṭisallānā vuṭṭhito yena upaṭṭhānasālā
tenupasaṅkami upasaṅkamitvā paññatte āsane nisīdi nisajja kho
bhagavā bhikkhū āmantesi kāya nuttha bhikkhave etarahi kathāya
sannisinnā kā capana vo antarākathā vippakatāti. idha mayaṁ bhante
pacchābhattaṁ piṇḍapātapaṭikkantā upaṭṭhānasālāyaṁ sannisinnā sannipatitā
bhaṇḍanajātā kalahajātā vivādāpannā aññamaññaṁ mukhasattīhi
vitudantā viharāmāti. na kho panetaṁ bhikkhave tumhākaṁ paṭirūpaṁ kulaputtānaṁ
saddhā agārasmā anagāriyaṁ pabbajitānaṁ yaṁ tumhe bhaṇḍanajātā
kalahajātā vivādāpannā aññamaññaṁ mukhasattīhi vitudantā
vihareyyātha dasayime bhikkhave dhammā sārāṇīyā 3- piyakaraṇā garukaraṇā
saṅgahāya avivādāya sāmaggiyā ekībhāvāya saṁvattanti katame dasa
idha bhikkhave bhikkhu sīlavā hoti pātimokkhasaṁvarasaṁvuto viharati
ācāragocarasampanno aṇumattesu vajjesu bhayadassāvī samādāya sikkhati
sikkhāpadesu yampi bhikkhave bhikkhu sīlavā hoti .pe. samādāya

footnote: 1 ma. yu. kalahajātā. 2 po. ma. yu. vitudantā. 3 ma. sāraṇiyā. sabbattha
footnote: īdisameva.

page number: 094

sikkhati sikkhāpadesu ayampi dhammo sārāṇīyo piyakaraṇo garukaraṇo
saṅgahāya avivādāya sāmaggiyā ekībhāvāya saṁvattati. puna caparaṁ
bhikkhave bhikkhu bahussuto hoti sutadharo sutasannicayo ye te dhammā
ādikalyāṇā majjhekalyāṇā pariyosānakalyāṇā sātthaṁ sabyañjanaṁ
kevalaparipuṇṇaṁ parisuddhaṁ brahmacariyaṁ abhivadanti tathārūpāssa (pts. a v, 90) dhammā
bahussutā honti dhatā 1- vacasā paricitā manasānupekkhitā diṭṭhiyā
suppaṭividdhā yampi bhikkhave bhikkhu bahussuto hoti .pe. diṭṭhiyā
suppaṭividdhā ayampi dhammo sārāṇīyo piyakaraṇo garukaraṇo saṅgahāya
avivādāya sāmaggiyā ekībhāvāya saṁvattati. puna caparaṁ bhikkhave bhikkhu
kalyāṇamitto hoti kalyāṇasahāyo kalyāṇasampavaṅko yampi bhikkhave
bhikkhu kalyāṇamitto 

[2]- kalyāṇasahāyo kalyāṇasampavaṅko ayampi
dhammo sārāṇīyo piyakaraṇo garukaraṇo saṅgahāya avivādāya sāmaggiyā
ekībhāvāya saṁvattati. puna caparaṁ bhikkhave bhikkhu suvaco hoti sovacassakaraṇehi
dhammehi samannāgato khamo padakkhiṇaggāhī anusāsaniṁ
yampi bhikkhave bhikkhu suvaco hoti sovacassakaraṇehi dhammehi samannāgato
khamo padakkhiṇaggāhī anusāsaniṁ ayampi dhammo sārāṇīyo
piyakaraṇo garukaraṇo saṅgahāya avivādāya sāmaggiyā ekībhāvāya
saṁvattati. puna caparaṁ bhikkhave bhikkhu yāni tāni sabrahmacārīnaṁ uccāvacāni
kiṁkaraṇīyāni tattha dakkho hoti analaso tatrupāyāya vīmaṁsāya
samannāgato alaṁ kātuṁ alaṁ saṁvidhātuṁ yampi bhikkhave bhikkhu yāni

footnote: 1 ma. dhātā. 2 ma. hoti.

page number: 095

tāni sabrahmacārī uccāvacāni kiṁkaraṇīyāni tattha dakkho hoti analaso
tatrupāyāya vīmaṁsāya samannāgato alaṁ kātuṁ alaṁ saṁvidhātuṁ ayampi
dhammo sārāṇīyo piyakaraṇo garukaraṇo saṅgahāya avivādāya sāmaggiyā
ekībhāvāya saṁvattati. puna caparaṁ bhikkhave bhikkhu dhammakāmo hoti
piyasamudāhāro abhidhamme abhivinaye uḷārapāmujjo 1- yampi bhikkhave
bhikkhu dhammakāmo hoti piyasamudāhāro abhidhamme abhivinaye uḷārapāmujjo 1-
ayampi dhammo sārāṇīyo piyakaraṇo garukaraṇo saṅgahāya
avivādāya sāmaggiyā ekībhāvāya saṁvattati. puna caparaṁ bhikkhave bhikkhu
āraddhaviriyo viharati akusalānaṁ dhammānaṁ pahānāya kusalānaṁ dhammānaṁ
upasampadāya thāmavā daḷhaparakkamo anikkhittadhuro kusalesu dhammesu
yampi bhikkhave bhikkhu āraddhaviriyo viharati akusalānaṁ dhammānaṁ pahānāya
kusalānaṁ dhammānaṁ upasampadāya thāmavā daḷhaparakkamo anikkhittadhuro
kusalesu dhammesu ayampi dhammo sārāṇīyo piyakaraṇo garukaraṇo
saṅgahāya avivādāya sāmaggiyā ekībhāvāya saṁvattati. puna caparaṁ
bhikkhave bhikkhu santuṭṭho hoti itarītaracīvarapiṇḍapātasenāsanagilāna-
paccayabhesajjaparikkhārena yampi bhikkhave bhikkhu santuṭṭho hoti
itarītaracīvarapiṇḍapātasenāsanagilānapaccayabhesajjaparikkhārena ayampi dhammo
sārāṇīyo piyakaraṇo garukaraṇo saṅgahāya avivādāya sāmaggiyā ekībhāvāya
saṁvattati. puna caparaṁ bhikkhave bhikkhu satimā hoti paramena
satinepakkena samannāgato cirakatampi cirabhāsitampi saritā anussaritā

footnote: 1 ma. pāmojjo. sabbatthāpi evaṁ ñātabbaṁ.

page number: 096

yampi bhikkhave bhikkhu satimā hoti paramena satinepakkena samannāgato
cirakatampi cirabhāsitampi saritā anussaritā ayampi dhammo sārāṇīyo
piyakaraṇo garukaraṇo saṅgahāya avivādāya sāmaggiyā ekībhāvāya
saṁvattati. puna caparaṁ bhikkhave bhikkhu paññavā hoti udayatthagāminiyā
paññāya samannāgato ariyāya nibbedhikāya sammādukkhakkhayagāminiyā
yampi bhikkhave bhikkhu paññavā hoti udayatthagāminiyā paññāya
samannāgato ariyāya nibbedhikāya sammādukkhakkhayagāminiyā ayampi
dhammo sārāṇīyo piyakaraṇo garukaraṇo saṅgahāya avivādāya sāmaggiyā
ekībhāvāya saṁvattati. ime kho bhikkhave dasa dhammā sārāṇīyā
piyakaraṇā garukaraṇā saṅgahāya avivādāya sāmaggiyā ekībhāvāya
saṁvattantīti.
akkosavaggo pañcamo.
tassuddānaṁ
vivādā dve 

[1]- mūlāni kusinārā pavesane
sakkā mahāli dhammā ca 2- sarīraṭṭhā ca bhaṇḍanāti.
ānisaṁsapaṇṇāsako paṭhamo.
---------

footnote: 1 ma. yu. etthantare casaddo dissati 2 ma. sakko mahāli abhiṇhaṁ.

page number: 097

dutiyapaṇṇāsako
sacittavaggo paṭhamo

[51] ekaṁ samayaṁ bhagavā sāvatthiyaṁ virahati jetavane anāthapiṇḍikassa
ārāme. tatra kho bhagavā bhikkhū āmantesi bhikkhavoti.
bhadanteti te bhikkhū bhagavato paccassosuṁ. bhagavā etadavoca no
ce bhikkhave bhikkhu paracittapariyāyakusalo hoti atha sacittapariyāyakusalā
bhavissāmāti 1- evañhi vo bhikkhave sikkhitabbaṁ.
kathañca bhikkhave bhikkhu sacittapariyāyakusalo hoti seyyathāpi
bhikkhave itthī vā puriso vā daharo yuvā maṇḍanakajātiko ādāse
vā parisuddhe pariyodāte acche vā udakapatte sakaṁ mukhanimittaṁ
paccavekkhamāno sace tattha passati rajaṁ vā aṅgaṇaṁ vā tasseva
rajassa vā aṅgaṇassa vā pahānāya vāyamati no ca tattha passati
rajaṁ vā aṅgaṇaṁ vā tenevattamano hoti paripuṇṇasaṅkappo lābhā
vata me parisuddhaṁ vata meti evameva (pts. a v, 93) kho bhikkhave bhikkhuno paccavekkhaṇā
bahukārā hoti 2- kusalesu dhammesu abhijjhālu nu kho bahulaṁ
viharāmi anabhijjhālu nu kho bahulaṁ viharāmi byāpannacitto nu
kho bahulaṁ viharāmi abyāpannacitto nu kho bahulaṁ viharāmi thīnamiddhapariyuṭṭhito
nu kho bahulaṁ viharāmi vigatathīnamiddho nu kho bahulaṁ

footnote: 1 ma. yu. sabbattha sacittapariyāyakusalo bhavissāmīti. 2 po. bhikkhu paccavekkhamāno
footnote: bahukāro hoti.

page number: 098

viharāmi uddhato nu kho bahulaṁ viharāmi anuddhato nu kho bahulaṁ
viharāmi vicikiccho nu kho bahulaṁ viharāmi tiṇṇavicikiccho nu kho
bahulaṁ viharāmi kodhano nu kho bahulaṁ viharāmi akkodhano nu kho
bahulaṁ viharāmi saṅkiliṭṭhacitto nu kho bahulaṁ viharāmi asaṅkiliṭṭhacitto
nu kho bahulaṁ viharāmi sāraddhakāyo nu kho bahulaṁ viharāmi
asāraddhakāyo nu kho bahulaṁ viharāmi kusīto nu kho bahulaṁ viharāmi
āraddhaviriyo nu kho bahulaṁ viharāmi asamāhito nu kho bahulaṁ viharāmi
samāhito nu kho bahulaṁ viharāmīti. sace bhikkhave bhikkhu paccavekkhamāno
evaṁ jānāti abhijjhālu bahulaṁ viharāmi byāpannacitto bahulaṁ viharāmi
thīnamiddhapariyuṭṭhito bahulaṁ viharāmi uddhato bahulaṁ viharāmi vicikiccho
bahulaṁ viharāmi kodhano bahulaṁ viharāmi saṅkiliṭṭhacitto bahulaṁ viharāmi
sāraddhakāyo bahulaṁ viharāmi kusīto bahulaṁ viharāmi asamāhito
bahulaṁ viharāmīti tena bhikkhave bhikkhunā tesaṁyeva pāpakānaṁ akusalānaṁ
dhammānaṁ pahānāya adhimatto chando ca vāyāmo ca ussāho ca
ussoḷhi 1- ca appaṭivānī ca sati ca sampajaññañca karaṇīyaṁ seyyathāpi
bhikkhave ādittacelo vā ādittasīso 2- vā tasseva celassa
vā sīsassa 3- vā nibbāpanāya adhimattaṁ chandañca vāyāmañca ussāhañca
ussoḷhiñca appaṭivāniñca satiñca sampajaññañca kareyya evameva

footnote: 1 ma. assoḷhī. ito paraṁ īdisameva. 2 po. ādittasiro. 3 po. sirassa.

page number: 099

kho bhikkhave tena 1- bhikkhunā tesaṁyeva pāpakānaṁ akusalānaṁ dhammānaṁ
pahānāya adhimatto chando ca vāyāmo ca (pts. a v, 94) ussāho ca ussoḷhi ca
appaṭivānī ca sati ca sampajaññañca karaṇīyaṁ. sace pana bhikkhave
bhikkhu paccavekkhamāno evaṁ jānāti anabhijjhālu bahulaṁ viharāmi
abyāpannacitto bahulaṁ viharāmi vigatathīnamiddho bahulaṁ viharāmi
anuddhato bahulaṁ viharāmi tiṇṇavicikiccho bahulaṁ viharāmi akkodhano
bahulaṁ viharāmi asaṅkiliṭṭhacitto bahulaṁ viharāmi asāraddhakāyo
bahulaṁ viharāmi āraddhaviriyo bahulaṁ viharāmi samāhito bahulaṁ
viharāmīti tena bhikkhave bhikkhunā tesuyeva kusalesu dhammesu patiṭṭhāya
uttariṁ 2- āsavānaṁ khayāya yogo karaṇīyoti.

[52] tatra kho āyasmā sārīputto bhikkhū āmantesi āvuso
bhikkhavoti 3-. āvusoti kho te bhikkhū āyasmato sārīputtassa
paccassosuṁ. āyasmā sārīputto etadavoca no ce āvuso bhikkhu
paracittapariyāyakusalo hoti atha sacittapariyāyakusalā bhavissāmāti
evañhi vo āvuso sikkhitabbaṁ.
kathañcāvuso bhikkhu sacittapariyāyakusalo hoti seyyathāpi āvuso
itthī vā puriso vā daharo yuvā maṇḍanakajātiko ādāse vā
parisuddhe pariyodāte acche vā udakapatte 4- sakaṁ mukhanimittaṁ
paccavekkhamāno sace tattha passati rajaṁ vā aṅgaṇaṁ vā tasseva
rajassa vā aṅgaṇassa vā pahānāya vāyamati no ce tattha passati

footnote: 1 po. tenāti natthi. ma. yu. tena bhikkhave bhikkhunā. 2 ma. uttari.
footnote: 3 po. ma. bhikkhaveti. 4 ma. yu. udapatte.

page number: 100

rajaṁ vā aṅgaṇaṁ vā tenevattamano hoti paripuṇṇasaṅkappo lābhā
vata me parisuddhaṁ vata meti evameva kho (pts. a v, 95) āvuso bhikkhuno paccavekkhaṇā
bahukārā hoti kusalesu dhammesu abhijjhālu nu kho bahulaṁ viharāmi
anabhijjhālu nu kho bahulaṁ viharāmi byāpannacitto nu kho bahulaṁ
viharāmi abyāpannacitto nu kho bahulaṁ viharāmi thīnamiddhapariyuṭṭhito
nu kho bahulaṁ viharāmi vigatathīnamiddho nu kho bahulaṁ viharāmi uddhato
nu kho bahulaṁ viharāmi anuddhato nu kho bahulaṁ viharāmi vicikiccho
nu kho bahulaṁ viharāmi tiṇṇavicikiccho nu kho bahulaṁ viharāmi
kodhano nu kho bahulaṁ viharāmi akkodhano nu kho bahulaṁ viharāmi
saṅkikiṭṭhacitto nu kho bahulaṁ viharāmi asaṅkiliṭṭhacitto nu kho bahulaṁ
viharāmi sāraddhakāyo nu kho bahulaṁ viharāmi asāraddhakāyo nu
kho bahulaṁ viharāmi kusīto nu kho bahulaṁ viharāmi āraddhaviriyo
nu kho bahulaṁ viharāmi asamāhito nu kho bahulaṁ viharāmi samāhito
nu kho bahulaṁ viharāmīti. sace āvuso bhikkhu paccavekkhamāno evaṁ
jānāti abhijjhālu bahulaṁ viharāmi .pe. asamāhito bahulaṁ
viharāmīti tenāvuso bhikkhunā tesaṁyeva pāpakānaṁ akusalānaṁ dhammānaṁ
pahānāya adhimatto chando ca vāyāmo ca ussāho ca ussoḷhi ca
appaṭivānī ca sati ca sampajaññañca karaṇīyaṁ seyyathāpi āvuso
ādittacelo vā ādittasīso vā tasseva celassa vā sīsassa vā

page number: 101

nibbāpanāya adhimattaṁ chandañca vāyāmañca ussāhañca ussoḷhiñca
appaṭivāniñca satiñca sampajaññañca kareyya evameva kho āvuso
tena bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto
chando ca vāyāmo ca ussāho ca ussoḷhi ca appaṭivānī ca sati
ca sampajaññañca karaṇīyaṁ. sace panāvuso bhikkhu paccavekkhamāno
evaṁ jānāti anabhijjhālu bahulaṁ viharāmi .pe. samāhito bahulaṁ
viharāmīti tenāvuso bhikkhunā tesuyeva kusalesu dhammesu patiṭṭhāya
uttariṁ (pts. a v, 96) āsavānaṁ khayāya yogo karaṇīyoti.

[53] ßēhitimpahaṁ bhikkhave na vaṇṇemi 1- kusalesu dhammesu pageva
pārihāniṁ vuḍḍhiñca kho ahaṁ bhikkhave vaṇṇemi 2- kusalesu dhammesu
no ṭhitiṁ no hāniṁ.
kathañca bhikkhave hāni hoti kusalesu dhammesu no ṭhiti no
vuḍḍhi 3- idha bhikkhave bhikkhu yattako hoti saddhāya sīlena sutena
cāgena paññāya paṭibhāṇena tassa te dhammā neva tiṭṭhanti
no vaḍḍhanti hānimetaṁ bhikkhave vadāmi kusalesu dhammesu no
ṭhitiṁ no vuḍḍhiṁ evaṁ kho bhikkhave hāni hoti kusalesu dhammesu
no ṭhiti no vuḍḍhi.
kathañca bhikkhave ṭhiti hoti kusalesu dhammesu no hāni no
vuḍḍhi idha bhikkhave bhikkhu yattako hoti saddhāya sīlena sutena
cāgena paññāya paṭibhāṇena tassa te dhammā neva hāyanti no

footnote: 1-2 sabbattha potthakesu vaṇṇayāmīti dissati. 3 yu. vuddhi. sabbattha īdisameva.

page number: 102

vaḍḍhanti ṭhitimetaṁ bhikkhave vadāmi kusalesu dhammesu no hāniṁ
no vuḍḍhiṁ evaṁ kho bhikkhave ṭhiti hoti kusalesu dhammesu no
hāni no vuḍḍhi 1-.
kathañca bhikkhave vuḍḍhi hoti kusalesu dhammesu no ṭhiti no
hāni idha bhikkhave bhikkhu yattako hoti saddhāya sīlena sutena
cāgena paññāya paṭibhāṇena tassa te dhammā neva tiṭṭhanti
no hāyanti vuḍḍhimetaṁ bhikkhave vadāmi kusalesu dhammesu no
ṭhitiṁ no hāniṁ evaṁ kho bhikkhave vuḍḍhi hoti kusalesu dhammesu
no ṭhiti no hāni no ce bhikkhave bhikkhu paracittapariyāyakusalo
hoti atha sacittapariyāyakusalā bhavissāmāti evañhi vo bhikkhave
sikkhitabbaṁ.
kathañca bhikkhave sacittapariyāyakusalo hoti seyyathāpi bhikkhave
itthī vā puriso vā daharo yuvā maṇḍanakajātiko 2- ādāse vā
parisuddhe pariyodāte acche vā udakapatte sakaṁ mukhanimittaṁ
paccavekkhamāno sace tattha passati rajaṁ vā aṅgaṇaṁ vā tasseva rajassa
vā aṅgaṇassa vā pahānāya vāyamati no ce tattha passati rajaṁ
vā aṅgaṇaṁ vā tenevattamano hoti paripuṇṇasaṅkappo lābhā
vata me parisuddhaṁ vata meti evameva kho bhikkhave bhikkhuno
paccavekkhaṇā bahukārā hoti kusalesu dhammesu abhijjhālu nu kho
bahulaṁ viharāmi anabhijjhālu nu kho bahulaṁ viharāmi byāpannacitto

footnote: 1 ma. no vuḍḍhi no hāni. 2 yu. maṇḍanakajātiyo. sabbattha īdisameva.

page number: 103

nu kho bahulaṁ viharāmi abyāpannacitto nu kho bahulaṁ viharāmi
thīnamiddhapariyuṭṭhito nu kho bahulaṁ viharāmi vigatathīnamiddho nu kho
bahulaṁ viharāmi uddhato nu kho bahulaṁ viharāmi anuddhato nu kho
bahulaṁ viharāmi vicikiccho nu kho bahulaṁ viharāmi tiṇṇavicikiccho
nu kho bahulaṁ viharāmi kodhano nu kho bahulaṁ viharāmi akkodhano
nu kho bahulaṁ viharāmi saṅkiliṭṭhacitto nu kho bahulaṁ viharāmi
asaṅkiliṭṭhacitto nu kho bahulaṁ viharāmi sāraddhakāyo nu kho bahulaṁ
viharāmi asāraddhakāyo nu kho bahulaṁ viharāmi kusīto nu kho
bahulaṁ viharāmi āraddhaviriyo nu kho bahulaṁ viharāmi asamāhito 1-
nu kho bahulaṁ viharāmi samāhito nu kho bahulaṁ viharāmīti. sace
bhikkhave bhikkhu paccavekkhamāno evaṁ jānāti abhijjhālu bahulaṁ viharāmi
byāpannacitto bahulaṁ viharāmi thīnamiddhapariyuṭṭhito bahulaṁ viharāmi
uddhato bahulaṁ viharāmi vicikiccho bahulaṁ viharāmi kodhano bahulaṁ
viharāmi saṅkiliṭṭhacitto bahulaṁ viharāmi sāraddhakāyo bahulaṁ viharāmi
kusīto bahulaṁ viharāmi asamāhito bahulaṁ (pts. a v, 98) viharāmīti tena bhikkhave
bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto
chando ca vāyāmo ca ussāho ca ussoḷhi ca appaṭivānī ca sati
ca sampajaññañca karaṇīyaṁ seyyathāpi bhikkhave ādittacelo vā ādittasīso
vā tasseva celassa vā sīsassa vā nibbāpanāya adhimattaṁ

footnote: 1 ma. samāhito ... asamāhito ....

page number: 104

chandañca vāyāmañca ussāhañca ussoḷhiñca appaṭivāniñca satiñca
sampajaññañca kareyya evameva kho bhikkhave tena bhikkhunā tesaṁyeva
pāpakānaṁ akusalānaṁ dhammānaṁ pahānāya adhimatto chando ca vāyāmo
ca ussāho ca ussoḷhi ca appaṭivānī ca sati ca sampajaññañca
karaṇīyaṁ. sace pana bhikkhave bhikkhu paccavekkhamāno evaṁ jānāti
anabhijjhālu bahulaṁ viharāmi abyāpannacitto bahulaṁ viharāmi vigatathīnamiddho
bahulaṁ viharāmi tiṇṇavicikiccho bahulaṁ viharāmi akkodhano
bahulaṁ viharāmi asaṅkiliṭṭhacitto bahulaṁ viharāmi asāraddhakāyo bahulaṁ
viharāmi āraddhaviriyo bahulaṁ viharāmi samāhito bahulaṁ viharāmīti
tena bhikkhave bhikkhunā tesuyeva kusalesu dhammesu patiṭṭhāya uttariṁ
āsavānaṁ khayāya yogo karaṇīyoti.

[54] no ce bhikkhave bhikkhu paracittapariyāyakusalo hoti atha
sacittapariyāyakusalā bhavissāmāti evañhi vo bhikkhave sikkhitabbaṁ kathañca
bhikkhave bhikkhu sacittapariyāyakusalo hoti seyyathāpi bhikkhave itthī vā
puriso vā daharo yuvā maṇḍanakajātiko ādāse vā parisuddhe pariyodāte
acche vā udakapatte sakaṁ mukhanimittaṁ paccavekkhamāno sace
tattha passati rajaṁ vā aṅgaṇaṁ vā tasseva rajassa vā aṅgaṇassa
vā (pts. a v, 99) pahānāya vāyamati no ce tassa passati rajaṁ vā aṅgaṇaṁ vā
tenevattamano hoti paripuṇṇasaṅkappo lābhā vata me parisuddhaṁ
vata meti evameva kho bhikkhave bhikkhuno paccavekkhaṇā bahukārā

page number: 105

hoti kusalesu dhammesu lābhī nu khomhi ajjhattaṁ cetosamathassa
na nu khomhi lābhī ajjhattaṁ cetosamathassa lābhī nu khomhi
adhipaññādhammavipassanāya na nu khomhi lābhī adhipaññādhammavipassanāyāti
sace bhikkhave bhikkhu paccavekkhamāno evaṁ jānāti lābhimhi
ajjhattaṁ cetosamathassa na lābhī adhipaññādhammavipassanāyāti tena
bhikkhunā ajjhattaṁ cetosamathe patiṭṭhāya adhipaññādhammavipassanāya yogo
karaṇīyo. so aparena samayena lābhī ceva hoti ajjhattaṁ cetosamathassa
lābhī ca adhipaññādhammavipassanāya sace pana bhikkhave bhikkhu
paccavekkhamāno evaṁ jānāti lābhimhi adhipaññādhammavipassanāya na
lābhī ajjhattaṁ cetosamathassāti tena bhikkhave bhikkhunā adhipaññādhammavipassanāya
patiṭṭhāya ajjhattaṁ cetosamathe yogo karaṇīyo. so
aparena samayena lābhī ceva hoti adhipaññādhammavipassanāya lābhī
ca ajjhattaṁ cetosamathassa sace pana bhikkhave bhikkhu paccavekkhamāno
evaṁ jānāti na lābhī ajjhattaṁ cetosamathassa na lābhī
adhipaññādhammavipassanāyāti tena bhikkhave bhikkhunā tesaṁyeva kusalānaṁ dhammānaṁ
paṭilābhāya adhimatto chando ca vāyāmo ca ussāho ca ussoḷhi ca
appaṭivānī ca sati ca sampajaññañca karaṇīyaṁ seyyathāpi bhikkhave
ādittacelo vā ādittasīso vā tasseva celassa vā sīsassa vā
nibbāpanāya adhimattaṁ chandañca vāyāmañca ussāhañca ussoḷhiñca
appaṭivāniñca satiñca sampajaññañca kareyya evameva kho bhikkhave

page number: 106

tena (pts. a v, 100) bhikkhunā tesaṁyeva kusalānaṁ paṭilābhāya adhimatto chando
ca vāyāmo ca ussāho ca ussoḷhi ca appaṭivānī ca sati ca
sampajaññañca karaṇīyaṁ. so aparena samayena lābhī ceva hoti ajjhattaṁ
cetosamathassa lābhī ca adhipaññādhammavipassanāya sace pana bhikkhave
bhikkhu paccavekkhamāno evaṁ jānāti lābhimhi ajjhattaṁ cetosamathassa
lābhī adhipaññādhammavipassanāyāti tena bhikkhave bhikkhunā tesuyeva
kusalesu dhammesu patiṭṭhāya uttariṁ āsavānaṁ khayāya yogo karaṇīyo.
cīvarampahaṁ 1- bhikkhave duvidhena vadāmi sevitabbaṁpi asevitabbaṁpi
piṇḍapātampahaṁ bhikkhave duvidhena vadāmi sevitabbaṁpi asevitabbaṁpi
senāsanampahaṁ bhikkhave duvidhena vadāmi sevitabbaṁpi asevitabbaṁpi gāmanigamampahaṁ
bhikkhave duvidhena vadāmi sevitabbaṁpi asevitabbaṁpi janapadapadesampahaṁ
bhikkhave duvidhena vadāmi sevitabbaṁpi asevitabbaṁpi
puggalampahaṁ bhikkhave duvidhena vadāmi sevitabbaṁpi asevitabbaṁpi.
cīvarampahaṁ bhikkhave duvidhena vadāmi sevitabbaṁpi asevitabbaṁpīti
iti kho panetaṁ vuttaṁ kiñcetaṁ paṭicca vuttaṁ tattha yaṁ jaññā
cīvaraṁ idaṁ kho me cīvaraṁ sevato akusalā dhammā abhivaḍḍhanti
kusalā dhammā parihāyantīti evarūpaṁ cīvaraṁ na sevitabbaṁ tattha yaṁ
jaññā cīvaraṁ idaṁ kho me cīvaraṁ sevato akusalā dhammā
parihāyanti kusalā dhammā abhivaḍḍhantīti evarūpaṁ cīvaraṁ sevitabbaṁ
cīvarampahaṁ bhikkhave duvidhena vadāmi sevitabbaṁpi asevitabbaṁpīti iti

footnote: 1 ma. cīvarampāhaṁ. aparampi evaṁ ñātabbaṁ.

page number: 107

yantaṁ vuttaṁ idametaṁ paṭicca vuttaṁ.
piṇḍapātampahaṁ bhikkhave duvidhena vadāmi sevitabbaṁpi asevitabbaṁpīti
iti kho panetaṁ vuttaṁ kiñcetaṁ paṭicca vuttaṁ tattha yaṁ jaññā
piṇḍapātaṁ idaṁ (pts. a v, 101) 1- kho me piṇḍapātaṁ sevato akusalā dhammā
abhivaḍḍhanti kusalā dhammā parihāyantīti evarūpo piṇḍapāto na
sevitabbo tattha yaṁ jaññā piṇḍapātaṁ idaṁ kho me piṇḍapātaṁ
sevato akusalā dhammā parihāyanti kusalā dhammā abhivaḍḍhantīti
evarūpo piṇḍapāto sevitabbo piṇḍapātampahaṁ bhikkhave duvidhena
vadāmi sevitabbaṁpi asevitabbaṁpīti iti yantaṁ vuttaṁ idametaṁ paṭicca
vuttaṁ. senāsanampahaṁ bhikkhave duvidhena vadāmi sevitabbaṁpi asevitabbaṁpīti
iti kho panetaṁ vuttaṁ kiñcetaṁ paṭicca vuttaṁ tattha yaṁ jaññā
senāsanaṁ idaṁ kho me senāsanaṁ sevato akusalā dhammā abhivaḍḍhanti
kusalā dhammā parihāyantīti evarūpaṁ senāsanaṁ na sevitabbaṁ tattha
yaṁ jaññā senāsanaṁ idaṁ kho me senāsanaṁ sevato akusalā dhammā
parihāyanti kusalā dhammā abhivaḍḍhantīti evarūpaṁ senāsanaṁ sevitabbaṁ
senāsanampahaṁ bhikkhave duvidhena vadāmi sevitabbaṁpi asevitabbaṁpīti
iti yantaṁ vuttaṁ idametaṁ paṭicca vuttaṁ. gāmanigamampahaṁ bhikkhave
duvidhena vadāmi sevitabbaṁpi asevitabbaṁpīti iti kho panetaṁ vuttaṁ
kiñcetaṁ paṭicca vuttaṁ tattha yaṁ jaññā gāmanigamaṁ idaṁ kho me
gāmanigamaṁ sevato akusalā dhammā abhivaḍḍhanti kusalā dhammā

footnote: 1 po. ma. yu. imaṁ. ito paraṁ evaṁ ñātabbaṁ.

page number: 108

parihāyantīti evarūpo gāmanigamo na sevitabbo tattha yaṁ jaññā
gāmanigamaṁ idaṁ kho me gāmanigamaṁ sevato akusalā dhammā
parihāyanti kusalā dhammā abhivaḍḍhantīti evarūpo gāmanigamo sevitabbo
gāmanigamampahaṁ bhikkhave duvidhena vadāmi sevitabbaṁpi asevitabbaṁpīti iti
yantaṁ vuttaṁ idametaṁ paṭicca vuttaṁ. janapadapadesampahaṁ bhikkhave
duvidhena vadāmi sevitabbaṁpi asevitabbaṁpīti iti kho panetaṁ vuttaṁ
kiñcetaṁ paṭicca vuttaṁ tattha yaṁ jaññā (pts. a v, 102) janapadapadesaṁ idaṁ kho
me janapadapadesaṁ sevato akusalā dhammā abhivaḍḍhanti kusalā dhammā
parihāyantīti evarūpo janapadapadeso na sevitabbo tattha yaṁ jaññā
janapadapadesaṁ idaṁ kho me janapadapadesaṁ sevato akusalā dhammā
parihāyanti kusalā dhammā abhivaḍḍhantīti evarūpo janapadapadeso
sevitabbo janapadapadesampahaṁ bhikkhave duvidhena vadāmi sevitabbaṁpi
asevitabbaṁpīti iti yantaṁ vuttaṁ idametaṁ paṭicca vuttaṁ.
puggalampahaṁ bhikkhave duvidhena vadāmi sevitabbaṁpi asevitabbaṁpīti iti
kho panetaṁ vuttaṁ kiñcetaṁ paṭicca vuttaṁ tattha yaṁ jaññā puggalaṁ
idaṁ kho me puggalaṁ sevato akusalā dhammā abhivaḍḍhanti kusalā
dhammā parihāyantīti evarūpo puggalo na sevitabbo tattha yaṁ
jaññā puggalaṁ idaṁ kho me puggalaṁ sevato akusalā dhammā
parihāyanti kusalā dhammā abhivaḍḍhantīti evarūpo puggalo

page number: 109

sevitabbo puggalampahaṁ bhikkhave duvidhena vadāmi sevitabbaṁpi asevitabbaṁpīti
iti yantaṁ vuttaṁ idametaṁ paṭicca vuttanti.

[55] tatra kho āyasmā sārīputto bhikkhū āmantesi āvuso
bhikkhavoti 1-. āvusoti kho te bhikkhū āyasmato sārīputtassa
paccassosuṁ. āyasmā sārīputto etadavoca parihānadhammo puggalo
parihānadhammo puggaloti āvuso vuccati 

[2]- kittāvatā nu kho āvuso
parihānadhammo puggalo vutto bhagavatā kittāvatā capana aparihānadhammo
puggalo vutto bhagavatāti. dūratopi kho mayaṁ āvuso
āgaccheyyāma 3- āyasmato sārīputtassa santike etassa bhāsitassa
atthamaññātuṁ (pts. a v, 103) sādhu vatāyasmantaṁ yeva sārīputtaṁ paṭibhātu etassa
bhāsitassa attho āyasmato sārīputtassa sutvā bhikkhū dhāressantīti.
tenahāvuso suṇātha sādhukaṁ manasikarotha bhāsissāmīti. evamāvusoti
kho te bhikkhū āyasmato sārīputtassa paccassosuṁ. āyasmā sārīputto
etadavoca kittāvatā nu kho āvuso parihānadhammo puggalo vutto
bhagavatā idhāvuso bhikkhu assutañceva dhammaṁ na suṇāti sutā
cassa dhammā sammohaṁ 4- gacchanti ye cassa dhammā pubbe cetaso
samphuṭṭhapubbā te cassa na 5- samudācaranti aviññātañca 6- na
vijānāti ettāvatā kho āvuso parihānadhammo puggalo vutto
bhagavatā. kittāvatā ca panāvuso aparihānadhammo puggalo vutto
bhagavatā idhāvuso bhikkhu assutañceva dhammaṁ suṇāti sutā cassa

footnote: 1 po. ma. bhikkhaveti. 2 ma. aparihānadhammo puggalo aparihānadhammo puggaloti āvuso
footnote: vuccati. 3 ma. āgacchāma. 4 ma. yu. sammosaṁ. 5 yu. te ca na.
footnote: 6 ma. aviññātañceva.

page number: 110

dhammā na sammohaṁ gacchanti ye cassa dhammā pubbe cetaso samphuṭṭhapubbā
te cassa samudācaranti aviññātañca vijānāti ettāvatā
kho āvuso aparihānadhammo puggalo vutto bhagavatā. no
ce āvuso bhikkhu paracittapariyāyakusalo hoti atha sacittapariyāyakusalā
bhavissāmāti evañhi vo āvuso sikkhitabbaṁ.
kathañcāvuso bhikkhu sacittapariyāyakusalo hoti seyyathāpi āvuso
itthī vā puriso vā daharo yuvā maṇḍanakajātiko ādāse vā
parisuddhe pariyodāte acche vā udakapatte sakaṁ mukhanimittaṁ paccavekkhamāno
sace tattha passati rajaṁ vā aṅgaṇaṁ vā tasseva rajassa vā aṅgaṇassa
vā pahānāya vāyamati (pts. a v, 104) no ce tattha passati rajaṁ vā aṅgaṇaṁ
vā tenevattamano hoti paripuṇṇasaṅkappo lābhā vata me parisuddhaṁ
vata meti evameva kho āvuso bhikkhuno paccavekkhaṇā bahukārā
hoti kusalesu dhammesu anabhijjhālu nu kho bahulaṁ viharāmi saṁvijjati
nu kho me eso dhammo udāhu noti 1- abyāpannacitto nu kho
bahulaṁ viharāmi saṁvijjati nu kho me eso dhammo udāhu noti
vigatathīnamiddho nu kho bahulaṁ viharāmi saṁvijjati nu kho me eso
dhammo udāhu noti anuddhato nu kho bahulaṁ viharāmi saṁvijjati
nu kho me eso dhammo udāhu noti tiṇṇavicikiccho nu kho
bahulaṁ viharāmi saṁvijjati nu kho me eso dhammo udāhu noti
akkodhano nu kho bahulaṁ viharāmi saṁvijjati nu kho me eso dhammo

footnote: 1 ma. yu. itisaddo natthi. ito paraṁ īdisameva.

page number: 111

udāhu noti asaṅkiliṭṭhacitto nu kho bahulaṁ viharāmi saṁvijjati nu
kho me eso dhammo udāhu noti lābhī nu khomhi ajjhattaṁ
dhammapāmujjassa 1- saṁvijjati nu kho me eso dhammo udāhu noti
lābhī nu khomhi ajjhattaṁ cetosamathassa saṁvijjati nu kho me eso
dhammo udāhu noti lābhī nu khomhi adhipaññādhammavipassanāya
saṁvijjati nu kho me eso dhammo udāhu noti. sace panāvuso 2-
bhikkhu paccavekkhamāno sabbepīme kusale dhamme attani na samanupassati
tenāvuso bhikkhunā sabbesaṁyeva imesaṁ kusalānaṁ dhammānaṁ paṭilābhāya
adhimatto chando ca vāyāmo ca ussāho ussoḷhi ca appaṭivānī
ca sati ca sampajaññañca karaṇīyaṁ seyyathāpi āvuso ādittacelo
vā ādittasīso vā tasseva celassa vā sīsassa vā nibbāpanāya adhimattaṁ
chandañca vāyāmañca ussāhañca ussoḷhiñca appaṭivāniñca satiñca
sampajaññañca kareyya evameva kho āvuso tena bhikkhunā sabbesaṁyeva
imesaṁ kusalānaṁ dhammānaṁ paṭilābhāya adhimatto chando ca vāyāmo
ca ussāho ca ussoḷhi ca appaṭivānī ca sati ca sampajaññañca
karaṇīyaṁ. sace panāvuso bhikkhu paccavekkhamāno (pts. a v, 105) ekacce kusale dhamme
attani samanupassati ekacce kusale dhamme attani na samanupassati
tenāvuso bhikkhunā ye kusale dhamme attani samanupassati tesu
kusalesu dhammesu patiṭṭhāya ye kusale dhamme attani na samanupassati
tesaṁ kusalānaṁ dhammānaṁ paṭilābhāya adhimatto chando ca vāyāmo ca

footnote: 1 ma. dhammapāmujjasasa. 2 po. ma. sace pana āvuso. yu. panasaddo natthi.

page number: 112

ussāho ca ussoḷhi ca appaṭivānī ca sati ca sampajaññañca
karaṇīyaṁ seyyathāpi āvuso ādittacelo vā ādittasīso vā tasseva
celassa vā sīsassa vā nibbāpanāya adhimattaṁ chandañca vāyāmañca
ussāhañca ussoḷhiñca appaṭivāniñca satiñca sampajaññañca kareyya
evameva kho āvuso tena bhikkhunā ye kusale dhamme attani samanupassati
tesu kusalesu dhammesu patiṭṭhāya ye kusale dhamme attani
na samanupassati tesaṁ kusalānaṁ dhammānaṁ paṭilābhāya adhimatto chando ca
vāyāmo ca ussāho ca ussoḷhi ca appaṭivānī ca sati ca
sampajaññañca karaṇīyaṁ. sace panāvuso bhikkhu paccavekkhamāno sabbepīme
kusale dhamme attani samanupassati tenāvuso bhikkhunā sabbesveva 1-
imesu kusalesu dhammesu patiṭṭhāya uttariṁ āsavānaṁ khayāya yogo
karaṇīyoti.

[56] dasayimā bhikkhave saññā bhāvitā bahulīkatā mahapphalā
honti mahānisaṁsā amatogadhā amatapariyosānā katamā dasa asubhasaññā
maraṇasaññā āhāre paṭikkulasaññā sabbaloke anabhiratasaññā
aniccasaññā anicce dukkhasaññā dukkhe anattasaññā
pahānasaññā virāgasaññā nirodhasaññā imā kho bhikkhave dasa
saññā bhāvitā bahulīkatā mahapphalā honti mahānisaṁsā amatogadhā
amatapariyosānāti.(pts. a v, 106) 

[57] dasayimā bhikkhave saññā bhāvitā bahulīkatā mahapphalā

footnote: 1 yu. sabbesuyeva.

page number: 113

honti mahānisaṁsā amatogadhā amatapariyosānā katamā dasa
aniccasaññā anattasaññā maraṇasaññā āhāre paṭikkulasaññā
sabbaloke anabhiratasaññā aṭṭhikasaññā puḷuvakasaññā 1- vinīlakasaññā
vicchiddakasaññā uddhūmātakasaññā imā kho bhikkhave dasa
saññā bhāvitā bahulīkatā mahapphalā honti mahānisaṁsā amatogadhā
amatapariyosānāti.

[58] sace bhikkhave aññatitthiyā paribbājakā evaṁ puccheyyuṁ
kiṁmūlakā āvuso sabbe dhammā kiṁsambhavā sabbe dhammā kiṁsamudayā
sabbe dhammā kiṁsamosaraṇā sabbe dhammā kiṁpamukhā sabbe dhammā
kiṁadhipateyyā sabbe dhammā kiṁuttarā sabbe dhammā kiṁsārā
sabbe dhammā kiṁogadhā sabbe dhammā kiṁpariyosānā sabbe dhammāti
evaṁ puṭṭhā tumhe bhikkhave tesaṁ aññatitthiyānaṁ paribbājakānaṁ kinti
byākareyyāthāti. bhagavaṁmūlakā no bhante dhammā bhagavaṁnettikā bhagavaṁpaṭisaraṇā
sādhu vata bhante 2- bhagavantaṁyeva paṭibhātu etassa bhāsitassa
attho bhagavato sutvā bhikkhū dhāressantīti. tenahi bhikkhave suṇātha
sādhukaṁ manasikarotha bhāsissāmīti. evaṁ bhanteti kho te bhikkhū bhagavato
paccassosuṁ. bhagavā etadavoca sace bhikkhave aññatitthiyā
paribbājakā evaṁ puccheyyuṁ kiṁmūlakā āvuso sabbe dhammā kiṁsambhavā
sabbe dhammā kiṁsamudayā sabbe dhammā kiṁsamosaraṇā sabbe dhammā

footnote: 1 yu. puḷavakasaññā. 2 po. ayaṁ pāṭho natthi.

page number: 114

kiṁpamukhā sabbe dhammā kiṁadhipateyyā sabbe dhammā (pts. a v, 107) kiṁuttarā
sabbe dhammā kiṁsārā sabbe dhammā kiṁogadhā sabbe dhammā
kiṁpariyosānā sabbe dhammāti evaṁ puṭṭhā tumhe bhikkhave tesaṁ
aññatitthiyānaṁ paribbājakānaṁ evaṁ byākareyyātha chandamūlakā āvuso
sabbe dhammā manasikārasambhavā sabbe dhammā phassasamudayā sabbe
dhammā vedanāsamosaraṇā sabbe dhammā samādhipamukhā sabbe dhammā
satādhipateyyā sabbe dhammā paññuttarā sabbe dhammā vimuttisārā
sabbe dhammā amatogadhā sabbe dhammā nibbānapariyosānā
sabbe dhammāti evaṁ puṭṭhā tumhe bhikkhave tesaṁ aññatitthiyānaṁ
paribbājakānaṁ evaṁ byākareyyāthāti.

[59] tasmā tiha bhikkhave evaṁ sikkhitabbaṁ yathāpabbajjāparicitañca
no cittaṁ bhavissati na ca uppannā pāpakā akusalā
dhammā cittaṁ pariyādāya ṭhassanti aniccasaññāparicitañca no cittaṁ
bhavissati anattasaññāparicitañca no cittaṁ bhavissati asubhasaññāparicitañca
no cittaṁ bhavissati ādīnavasaññāparicitañca no cittaṁ
bhavissati lokassa samañca visamañca ñatvā taṁ saññāparicitañca
no cittaṁ bhavissati lokassa sambhavañca 1- vibhavañca ñatvā taṁ
saññāparicitañca no cittaṁ bhavissati lokassa samudayañca aṭṭhaṅgamañca
ñatvā taṁ saññāparicitañca no cittaṁ bhavissati pahānasaññāparicitañca

footnote: 1 ma. bhavañca.

page number: 115

no cittaṁ bhavissati virāgasaññāparicitañca no (pts. a v, 108) cittaṁ
bhavissati nirodhasaññāparicitañca no cittaṁ bhavissatīti evañhi
vo bhikkhave sikkhitabbaṁ. yato kho bhikkhave bhikkhuno yathāpabbajjāparicitañca
cittaṁ hoti na ca uppannā pāpakā akusalā dhammā cittaṁ
pariyādāya tiṭṭhanti aniccasaññāparicitañca cittaṁ hoti
anattasaññāparicitañca cittaṁ hoti asubhasaññāparicitañca cittaṁ
hoti ādīnavasaññāparicitañca cittaṁ hoti lokassa samañca visamañca
ñatvā taṁ saññāparicitañca cittaṁ hoti lokassa sambhavañca
vibhavañca taṁ saññāparicitañca cittaṁ hoti lokassa samudayañca
aṭṭhaṅgamañca ñatvā taṁ saññāparicitañca cittaṁ hoti
pahānasaññāparicitañca cittaṁ hoti virāgasaññāparicitañca cittaṁ hoti
nirodhasaññāparicitañca cittaṁ hoti tassa dvinnaṁ phalānaṁ aññataraṁ
phalaṁ pāṭikaṅkhaṁ diṭṭheva dhamme aññā sati vā upādisese
anāgāmitāti.

[60] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. tena kho pana samayena āyasmā girimānando
ābādhiko hoti dukkhito bāḷhagilāno. athakho āyasmā ānando
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi ekamantaṁ nisinno kho āyasmā ānando bhagavantaṁ
etadavoca āyasmā bhante girimānando ābādhiko hoti dukkhito

page number: 116

bāḷhagilāno sādhu bhante bhagavā yenāyasmā girimānando tenupasaṅkamatu
anukampaṁ upādāyāti. sace kho tvaṁ ānanda girimānandassa
bhikkhuno upasaṅkamitvā 1- dasa saññā bhāseyyāsi ṭhānaṁ kho
panetaṁ vijjati yaṁ girimānandassa bhikkhuno (pts. a v, 109) dasa saññā sutvā so
ābādho ṭhānaso paṭipassambheyya katamā dasa aniccasaññā
anattasaññā asubhasaññā ādīnavasaññā pahānasaññā virāgasaññā
nirodhasaññā sabbaloke anabhiratasaññā sabbasaṅkhāresu aniccasaññā 2-
ānāpānasati.
katamā cānanda aniccasaññā idhānanda bhikkhu araññagato
vā rukkhamūlagato vā suññāgāragato vā iti paṭisañcikkhati rūpaṁ
aniccaṁ vedanā aniccā saññā aniccā saṅkhārā aniccā
viññāṇaṁ aniccanti iti imesu pañcasu upādānakkhandhesu
aniccānupassī viharati ayaṁ vuccatānanda aniccasaññā.
katamā cānanda anattasaññā idhānanda bhikkhu araññagato
vā rukkhamūlagato vā suññāgāragato vā iti paṭisañcikkhati cakkhuṁ 3-
anattā rūpaṁ 4- anattā sotaṁ anattā saddā anattā ghānaṁ
anattā gandhā anattā jivhā anattā rasā anattā kāyo 5-
anattā phoṭṭhabbā anattā mano anattā dhammā anattāti
iti imesu chasu ajjhattikabāhiresu āyatanesu anattānupassī viharati
ayaṁ vuccatānanda anattasaññā.

footnote: 1 ma. ayaṁ pāṭho natthi. 2 ma. anicchāsaññā. ito paraṁ īdisameva. 3 ma. cakkhu.
footnote: 4 ma. rūpā. 5 ma. kāyā.

page number: 117

katamā cānanda asubhasaññā idhānanda bhikkhu imameva kāyaṁ
uddhaṁpādatalā adhokesamatthakā tacapariyantaṁ pūrannānappakārassa 1- asucino
paccavekkhati atthi imasmiṁ kāye kesā lomā nakhā dantā taco
maṁsaṁ nhārū aṭṭhī 2- aṭṭhimiñjaṁ vakkaṁ hadayaṁ yakanaṁ kilomakaṁ pihakaṁ
papphāsaṁ antaṁ antaguṇaṁ udariyaṁ karīsaṁ pittaṁ semhaṁ pubbo lohitaṁ
sedo medo assu vasā kheḷo siṅghāṇikā lasikā muttanti iti
imasmiṁ kāye asubhānupassī viharati ayaṁ vuccatānanda asubhasaññā.
katamā cānanda ādīnavasaññā idhānanda bhikkhu araññagato
vā rukkhamūlagato (pts. a v, 110) vā suññāgāragato vā iti paṭisañcikkhati
bahudukkho kho ayaṁ kāyo bahuādīnavoti 3- iti imasmiṁ kāye vividhā
ābādhā uppajjanti seyyathīdaṁ cakkhurogo sotarogo ghānarogo jivhārogo
kāyarogo sīsarogo kaṇṇarogo mukharogo dantarogo 

[4]- kāso
sāso pināso ḍaho 5- jaro kucchirogo mucchā pakkhandikā sulā 6- visūcikā
kuṭṭhaṁ gaṇḍo kilāso soso apamāro daddu kaṇḍu kacchu rakhasā 7-
vitacchikā lohitaṁ pittaṁ 8- madhumeho aṁsā piḷakā bhagandalā pittasamuṭṭhānā
ābādhā semhasamuṭṭhānā ābādhā vātasamuṭṭhānā ābādhā
sannipātikā ābādhā utupariṇāmajā ābādhā visamaparihārajā ābādhā
opakkamikā ābādhā kammavipākajā ābādhā sītaṁ uṇhaṁ jighacchā
pipāsā uccāro passāvoti iti imasmiṁ kāye ādīnavānupassī
viharati ayaṁ vuccatānanda ādīnavasaññā.

footnote: 1 ma. pūraṁ nānāppakārassa. yu. pūraṁ nānap ---. 2 ma. nhāru aṭṭhi.
footnote: 3 ma. itisaddo natthi. 4 ma. oṭṭharogoti dissati. 5 ma. ḍāho. 6 ma. yu. sūlā.
footnote: 7 ma. nakhasā. 8 yu. lohitapittaṁ.

page number: 118

katamā cānanda pahānasaññā idhānanda bhikkhu uppannaṁ
kāmavitakkaṁ nādhivāseti pajahati vinodeti byantīkaroti anabhāvaṁ gameti
uppannaṁ byāpādavitakkaṁ nādhivāseti pajahati vinodeti byantīkaroti
anabhāvaṁ gameti uppannaṁ vihiṁsāvitakkaṁ nādhivāseti pajahati vinodeti
byantīkaroti anabhāvaṁ gameti uppannuppanne pāpake akusale dhamme
nādhivāseti pajahati vinodeti byantīkaroti anabhāvaṁ gameti ayaṁ
vuccatānanda pahānasaññā.
katamā cānanda virāgasaññā idhānanda bhikkhu araññagato vā
rukkhamūlagato vā suññāgāragato vā iti paṭisañcikkhati etaṁ santaṁ
etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhakkhayo 1-
virāgo nibbānanti ayaṁ vuccatānanda virāgasaññā.
katamā cānanda nirodhasaññā idhānanda bhikkhu araññagato vā
rukkhamūlagato vā suññāgāragato vā iti paṭisañcikkhati etaṁ santaṁ
etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhakkhayo 1-
nirodho nibbānanti ayaṁ vuccatānanda nirodhasaññā.
katamā cānanda sabbaloke anabhiratasaññā idhānanda bhikkhu
ye loke upāyupādānā 2- cetaso adhiṭṭhānābhinivesānusayā te pajahanto
viramati na upādiyanto 3- ayaṁ vuccatānanda sabbaloke anabhiratasaññā.
katamā cānanda sabbasaṅkhāresu aniccasaññā idhānanda bhikkhu
sabbasaṅkhārehi 4- aṭṭiyati harāyati jigucchati ayaṁ vuccatānanda

footnote: 1 ma. taṇhākkhayo. 2 ma. upādānā. 3 ma. anupādiyanto. 4 ma. sabbasaṅkhāresu.

page number: 119

sabbasaṅkhāresu aniccasaññā.
katamā cānanda ānāpānasati idhānanda bhikkhu araññagato vā
rukkhamūlagato vā suññāgāragato vā nisīdati pallaṅkaṁ ābhujitvā ujuṁ
kāyaṁ paṇidhāya parimukhaṁ satiṁ upaṭṭhapetvā so satova assasati sato 1-
passasati dīghaṁ vā assasanto dīghaṁ assasāmīti pajānāti dīghaṁ
vā passasanto dīghaṁ passasāmīti pajānāti rassaṁ vā assasanto
rassaṁ assasāmīti pajānāti rassaṁ vā passasanto rassaṁ passasāmīti
pajānāti sabbakāyapaṭisaṁvedī assasissāmīti sikkhati sabbakāyapaṭisaṁvedī
passasissāmīti sikkhati passambhayaṁ kāyasaṅkhāraṁ assasissāmīti sikkhati
passambhayaṁ kāyasaṅkhāraṁ passasissāmīti sikkhati pītipaṭisaṁvedī
assasissāmīti sikkhati pītipaṭisaṁvedī passasissāmīti sikkhati
sukhapaṭisaṁvedī assasissāmīti sikkhati sukhapaṭisaṁvedī passasissāmīti sikkhati
cittasaṅkhārapaṭisaṁvedī assasissāmīti sikkhati cittasaṅkhārapaṭisaṁvedī
passasissāmīti sikkhati passambhayaṁ cittasaṅkhāraṁ assasissāmīti sikkhati
passambhayaṁ cittasaṅkhāraṁ passasissāmīti sikkhati (pts. a v, 112) cittapaṭisaṁvedī
assasissāmīti sikkhati cittapaṭisaṁvedī passasissāmīti sikkhati
abhippamodayaṁ cittaṁ ... samādahaṁ cittaṁ ... vimocayaṁ cittaṁ ... aniccānupassī
... virāgānupassī ... nirodhānupassī ... paṭinissaggānupassī assasissāmīti
sikkhati paṭinissaggānupassī passasissāmīti sikkhati ayaṁ vuccatānanda
ānāpānasati. sace kho tvaṁ ānanda girimānandassa bhikkhuno upasaṅkamitvā

footnote: 1 ma. satova.

page number: 120

imā dasa saññā bhāseyyāsi ṭhānaṁ kho panetaṁ vijjati yaṁ
girimānandassa bhikkhuno imā dasa saññā sutvā so ābādho ṭhānaso
paṭipassambheyyāti. athakho āyasmā ānando bhagavato santike imā
dasa saññā uggahetvā yenāyasmā girimānando tenupasaṅkami
upasaṅkamitvā āyasmato girimānandassa imā dasa saññā abhāsi.
athakho āyasmato girimānandassa imā dasa saññā sutvā so ābādho
ṭhānaso paṭipassambhi vuṭṭhahi 1- cāyasmā girimānando tamhā ābādhā
tathā pahīno ca panāyasmato girimānandassa so ābādho ahosīti.
sacittavaggo paṭhamo.
tassuddānaṁ
sacittasārīputtā ca ṭhiti ca samathena ca
parihānā dve saññā 2- mūlā pabbajitābadho 3-.
-------------
yamakavaggo (pts. a v, 113) dutiyo

[61] purimā bhikkhave koṭi na paññāyati avijjāya ito
pubbe avijjā nāhosi atha pacchā sambhavīti 4- evañcetaṁ bhikkhave
vuccati atha ca pana paññāyati idappaccayā avijjāti avijjampahaṁ
bhikkhave sāhāraṁ vadāmi no anāhāraṁ ko cāhāro avijjāya
pañca nīvaraṇātissa vacanīyaṁ pañcapahaṁ bhikkhave nīvaraṇe sāhāre

footnote: 1 po. vuṭṭhāhi. yu. uṭṭhahi. 2 ma. parihāno ca dvesaññā.
footnote: 3 po. pabbajitaṁ dhiroti. ma. pabbajitaṁ girīti. yu. pabbajitāgirīti.
footnote: 4 po. ma. samabhavīti. aparaṁpi īdisameva.

page number: 121

vadāmi no anāhāre ko cāhāro pañcannaṁ nīvaraṇānaṁ tīṇi
duccaritānītissa vacanīyaṁ tīṇipahaṁ bhikkhave duccaritāni sāhārāni vadāmi
no anāhārāni ko cāhāro tiṇṇaṁ duccaritānaṁ indriyāsaṁvarotissa 1-
vacanīyaṁ indriyāsaṁvarampahaṁ bhikkhave sāhāraṁ vadāmi no anāhāraṁ
ko cāhāro indriyāsaṁvarassa asatāsampajaññantissa 2- vacanīyaṁ
asatāsampajaññampahaṁ bhikkhave sāhāraṁ vadāmi no anāhāraṁ ko cāhāro
asatāsampajaññassa ayoniso manasikārotissa vacanīyaṁ ayoniso
manasikārampahaṁ bhikkhave sāhāraṁ vadāmi no anāhāraṁ ko cāhāro
ayoniso manasikārassa assaddhiyantissa vacanīyaṁ assaddhiyampahaṁ
bhikkhave sāhāraṁ vadāmi no anāhāraṁ ko cāhāro assaddhiyassa
assaddhammassavanantissa vacanīyaṁ assaddhammassavanampahaṁ bhikkhave sāhāraṁ
vadāmi no anāhāraṁ ko cāhāro assaddhammassavanassa asappurisasaṁsevotissa
vacanīyaṁ iti kho bhikkhave asappurisasaṁsevo paripūro
assaddhammassavanaṁ paripūreti assaddhammassavanaṁ paripūraṁ assaddhiyaṁ
paripūreti assaddhiyaṁ paripūraṁ ayoniso manasikāraṁ paripūreti ayoniso
manasikāro (pts. a v, 114) paripūro asatāsampajaññaṁ paripūreti asatāsampajaññaṁ
paripūraṁ indriyāsaṁvaraṁ paripūreti indriyāsaṁvaro paripūro tīṇi duccaritāni
paripūreti tīṇi duccaritāni paripūrāni pañca nīvaraṇe paripūrenti
pañca nīvaraṇā paripūrā avijjaṁ paripūrenti evametissā avijjāya
āhāro hoti evañca pāripūri seyyathāpi bhikkhave uparipabbate

footnote: 1 ma. indriyāsaṁvarotissa. 2 po. asatiasampajaññantissa.

page number: 122

thullaphusitake deve vassante deve gaḷagaḷāyante 1- taṁ udakaṁ yathāninnaṁ
pavattamānaṁ pabbatakandarapadarasākhā paripūreti pabbatakandarapadarasākhā
paripūrā kusubbhe 2- paripūrenti kusubbhā paripūrā mahāsobbhe paripūrenti
mahāsobbhā paripūrā kunnadiyo paripūrenti kunnadiyo paripūrā
mahānadiyo paripūrenti mahānadiyo paripūrā mahāsamuddaṁ 3- sāgaraṁ paripūrenti
evametassa mahāsamuddassa sāgarassa āhāro hoti evañca pāripūri
evameva kho bhikkhave asappurisasaṁsevo paripūro assaddhammassavanaṁ paripūreti
assaddhammassavanaṁ paripūraṁ assaddhiyaṁ paripūreti assaddhiyaṁ paripūraṁ
ayoniso manasikāraṁ paripūreti ayoniso manasikāro paripūro
asatāsampajaññaṁ paripūreti asatāsampajaññaṁ paripūraṁ indriyāsaṁvaraṁ
paripūreti indriyāsaṁvaro paripūro tīṇi duccaritāni paripūreti tīṇi
duccaritāni paripūrāni pañca nīvaraṇe paripūrenti pañca nīvaraṇā
paripūrā avijjaṁ paripūrenti evametissā avijjāya āhāro hoti evañca
pāripūri. vijjāvimuttimpahaṁ bhikkhave sāhāraṁ vadāmi no anāhāraṁ ko
cāhāro vijjāvimuttiyā satta bojjhaṅgātissa vacanīyaṁ sattapahaṁ bhikkhave
bojjhaṅge sāhāre vadāmi no anāhāre ko cāhāro sattannaṁ
bojjhaṅgānaṁ cattāro satipaṭṭhānātissa vacanīyaṁ cattāropahaṁ bhikkhave
satipaṭṭhāne sāhāre vadāmi (pts. a v, 115) no anāhāre ko cāhāro catunnaṁ
satipaṭṭhānānaṁ tīṇi sucaritānītissa vacanīyaṁ tīṇipahaṁ bhikkhave sucaritāni
sāhārāni vadāmi no anāhārāni ko cāhāro tiṇṇaṁ sucaritānaṁ

footnote: 1 po. ma. deve gaḷagaḷāyanteti ime pāṭhā natthi. yu. galagalāyante. 2 po.
footnote: kusambhe. ma. kusombhe. aññattha evaṁ ñātabbaṁ. 3 po. sabbatthavāresu samuddaṁ.

page number: 123

indriyasaṁvarotissa vacanīyaṁ indriyasaṁvarampahaṁ bhikkhave sāhāraṁ vadāmi
no anāhāraṁ ko cāhāro indriyasaṁvarassa satisampajaññantissa
vacanīyaṁ satisampajaññampahaṁ bhikkhave sāhāraṁ vadāmi no anāhāraṁ
ko cāhāro satisampajaññassa yoniso manasikārotissa vacanīyaṁ
yoniso manasikārampahaṁ bhikkhave sāhāraṁ vadāmi no anāhāraṁ ko
cāhāro yoniso manasikārassa saddhātissa vacanīyaṁ saddhampahaṁ bhikkhave
sāhāraṁ vadāmi no anāhāraṁ ko cāhāro saddhāya saddhammassavanantissa
vacanīyaṁ saddhammassavanampahaṁ bhikkhave sāhāraṁ vadāmi no
anāhāraṁ ko cāhāro saddhammassavanassa sappurisasaṁsevotissa vacanīyaṁ
iti kho bhikkhave sappurisasaṁsevo paripūro saddhammassavanaṁ paripūreti
saddhammassavanaṁ paripūraṁ saddhaṁ paripūreti saddhā paripūrā yoniso
manasikāraṁ paripūreti yoniso manasikāro paripūro satisampajaññaṁ paripūreti
satisampajaññaṁ paripūraṁ indriyasaṁvaraṁ paripūreti indriyasaṁvaro paripūro
tīṇi sucaritāni paripūreti tīṇi sucaritāni paripūrāni cattāro
satipaṭṭhāne paripūrenti cattāro satipaṭṭhānā paripūrā satta bojjhaṅge
paripūrenti satta bojjhaṅgā paripūrā vijjāvimuttiṁ paripūrenti
evametissā vijjāvimuttiyā āhāro hoti evañca pāripūri seyyathāpi
bhikkhave uparipabbate thullaphusitake deve vassante deve gaḷagaḷāyante
taṁ udakaṁ yathāninnaṁ pavattamānaṁ pabbatakandarapadarasākhā paripūreti
pabbatakandarapadarasākhā paripūrā kusubbhe paripūrenti kusubbhā paripūrā

page number: 124

mahāsobbhe paripūrenti mahāsobbhā paripūrā kunnadiyo paripūrenti
kunnadiyo paripūrā mahānadiyo paripūrenti mahānadiyo paripūrā
mahāsamuddaṁ sāgaraṁ paripūrenti evametassa mahāsamuddassa sāgarassa
āhāro 1- hoti evañca pāripūri evameva kho bhikkhave sappurisasaṁsevo
paripūro saddhammassavanaṁ paripūreti saddhammassavanaṁ paripūraṁ saddhaṁ paripūreti
saddhā paripūrā yoniso manasikāraṁ paripūreti yoniso manasikāro
paripūro satisampajaññaṁ paripūreti satisampajaññaṁ paripūraṁ indriyasaṁvaraṁ
paripūreti indriyasaṁvaro paripūro tīṇi sucaritāni paripūreti tīṇi
sucaritāni paripūrāni cattāro satipaṭṭhāne paripūrenti cattāro
satipaṭṭhānā paripūrā satta bojjhaṅge paripūrenti satta bojjhaṅgā
paripūrā vijjāvimuttiṁ paripūrenti evametissā vijjāvimuttiyā āhāro
hoti evañca pāripūrīti.

[62] purimā bhikkhave koṭi na paññāyati bhavataṇhāya ito
pubbe bhavataṇhā nāhosi atha pacchā sambhavīti evañcetaṁ bhikkhave
vuccati atha ca pana paññāyati idappaccayā bhavataṇhāti
bhavataṇhampahaṁ 2- bhikkhave sāhāraṁ vadāmi no anāhāraṁ ko cāhāro
bhavataṇhāya avijjātissa vacanīyaṁ avijjampahaṁ bhikkhave sāhāraṁ vadāmi
no anāhāraṁ ko cāhāro avijjāya pañcanīvaraṇātissa vacanīyaṁ
pañca nīvaraṇepahaṁ bhikkhave 3- sāhāre vadāmi no anāhāre ko
cāhāro pañcannaṁ nīvaraṇānaṁ tīṇi duccaritānītissa vacanīyaṁ tīṇipahaṁ

footnote: 1 ma. sāhāro. 2 ma. bhavataṇhāmpāhaṁ. sabbattha īdisameva. 3 yu. pañcapahaṁ
footnote: bhikkhave nīvaraṇe.

page number: 125

bhikkhave duccaritāni sāhārāni vadāmi no anāhārāni ko cāhāro
tiṇṇaṁ duccaritānaṁ indriyāsaṁvarotissa vacanīyaṁ indriyāsaṁvarampahaṁ
bhikkhave sāhāraṁ vadāmi no anāhāraṁ ko cāhāro indriyāsaṁvarassa
asatāsampajaññantissa vacanīyaṁ (pts. a v, 117) asatāsampajaññampahaṁ bhikkhave sāhāraṁ
vadāmi no anāhāraṁ ko cāhāro asatāsampajaññassa ayoniso
manasikārotissa vacanīyaṁ ayoniso manasikārampahaṁ bhikkhave sāhāraṁ
vadāmi no anāhāraṁ ko cāhāro ayoniso manasikārassa
assaddhiyantissa vacanīyaṁ assaddhiyampahaṁ bhikkhave sāhāraṁ vadāmi no
anāhāraṁ ko cāhāro assaddhiyassa assaddhammassavanantissa vacanīyaṁ
assaddhammassavanampahaṁ bhikkhave sāhāraṁ vadāmi no anāhāraṁ ko
cāhāro assaddhammassavanassa asappurisasaṁsevotissa vacanīyaṁ iti
kho bhikkhave asappurisasaṁsevo paripūro assaddhammassavanaṁ paripūreti
assaddhammassavanaṁ paripūraṁ assaddhiyaṁ paripūreti assaddhiyaṁ paripūraṁ
ayoniso manasikāraṁ paripūreti ayoniso manasikāro paripūro
asatāsampajaññaṁ paripūreti asatāsampajaññaṁ paripūraṁ indriyāsaṁvaraṁ
paripūreti indriyāsaṁvaro paripūro tīṇi duccaritāni paripūreti tīṇi
duccaritāni paripūrāni pañca nīvaraṇe paripūrenti pañca nīvaraṇā paripūrā
avijjaṁ paripūrenti avijjā paripūrā bhavataṇhaṁ paripūreti evametissā
bhavataṇhāya āhāro hoti evañca pāripūri seyyathāpi bhikkhave
uparipabbate thullaphusitake deve vassante deve gaḷagaḷāyante taṁ udakaṁ

page number: 126

yathāninnaṁ pavattamānaṁ pabbatakandarapadarasākhā paripūreti pabbatakandarapadarasākhā
paripūrā kusubbhe paripūrenti kusubbhā paripūrā mahākusubbhe 1-
paripūrenti mahākusubbhā paripūrā kunnadiyo paripūrenti kunnadiyo
paripūrā mahānadiyo paripūrenti mahānadiyo paripūrā mahāsamuddaṁ
sāgaraṁ paripūrenti evametassa mahāsamuddassa sāgarassa āhāro
hoti evañca pāripūri evameva kho (pts. a v, 118) bhikkhave asappurisasaṁsevo
paripūro assaddhammassavanaṁ paripūreti assaddhammassavanaṁ paripūraṁ assaddhiyaṁ
paripūreti assaddhiyaṁ paripūraṁ ayoniso manasikāraṁ paripūreti ayoniso
manasikāro paripūro asatāsampajaññaṁ paripūreti asatāsampajaññaṁ
paripūraṁ indriyāsaṁvaraṁ paripūreti indriyāsaṁvaro paripūro tīṇi duccaritāni
paripūreti tīṇi duccaritāni paripūrāni pañca nīvaraṇe paripūrenti
pañca nīvaraṇā paripūrā avijjaṁ paripūrenti avijjā paripūrā bhavataṇhaṁ
paripūreti evametissā bhavataṇhāya āhāro hoti evañca
pāripūri. vijjāvimuttimpahaṁ bhikkhave sāhāraṁ vadāmi no anāhāraṁ
ko cāhāro vijjāvimuttiyā satta bojjhaṅgātissa vacanīyaṁ sattapahaṁ
bhikkhave bojjhaṅge sāhāre vadāmi no anāhāre ko cāhāro
sattannaṁ bojjhaṅgānaṁ cattāro satipaṭṭhānātissa vacanīyaṁ cattāropahaṁ
bhikkhave satipaṭṭhāne sāhāre vadāmi no anāhāre ko
cāhāro catunnaṁ satipaṭṭhānānaṁ tīṇi sucaritānītissa vacanīyaṁ tīṇipahaṁ
bhikkhave sucaritāni sāhārāni vadāmi no anāhārāni ko cāhāro

footnote: 1 yu. mahāsobbhe.

page number: 127

tiṇṇaṁ sucaritānaṁ indriyasaṁvarotissa vacanīyaṁ indriyasaṁvarampahaṁ bhikkhave
sāhāraṁ vadāmi no anāhāraṁ ko cāhāro indriyasaṁvarassa
satisampajaññantissa vacanīyaṁ satisampajaññampahaṁ bhikkhave sāhāraṁ
vadāmi no anāhāraṁ ko cāhāro satisampajaññassa yoniso
manasikārotissa vacanīyaṁ yoniso manasikārampahaṁ bhikkhave sāhāraṁ vadāmi
no anāhāraṁ ko cāhāro yoniso manasikārassa saddhātissa
vacanīyaṁ saddhampahaṁ bhikkhave sāhāraṁ vadāmi no anāhāraṁ ko
cāhāro saddhāya saddhammassavanantissa vacanīyaṁ saddhammassavanampahaṁ
bhikkhave sāhāraṁ vadāmi no anāhāraṁ ko cāhāro saddhammassavanassa
sappurisasaṁsevotissa vacanīyaṁ iti kho bhikkhave sappurisasaṁsevo paripūro
saddhammassavanaṁ paripūreti saddhammassavanaṁ paripūraṁ saddhaṁ paripūreti
saddhā paripūrā yoniso manasikāraṁ paripūreti yoniso manasikāro
paripūro satisampajaññaṁ paripūreti satisampajaññaṁ paripūraṁ indriyasaṁvaraṁ
paripūreti indriyasaṁvaro paripūro tīṇi sucaritāni paripūreti tīṇi
sucaritāni paripūrāni cattāro satipaṭṭhāne (pts. a v, 119) paripūrenti cattāro
satipaṭṭhānā paripūrā satta bojjhaṅge paripūrenti satta bojjhaṅgā
paripūrā vijjāvimuttiṁ paripūrenti evametissā vijjāvimuttiyā āhāro
hoti evañca pāripūri seyyathāpi bhikkhave uparipabbate thullaphusitake
deve vassante deve gaḷagaḷāyante 1- taṁ udakaṁ yathāninnaṁ pavattamānaṁ
pabbatakandarapadarasākhā paripūreti pabbatakandarapadarasākhā paripūrā kusubbhe

footnote: 1 ma. deve gaḷagaḷāyanteti ime pāṭhā natthi.

page number: 128

paripūrenti kusubbhā paripūrā mahākusubbhe paripūrenti mahākusubbhā
paripūrā kunnadiyo paripūrenti kunnadiyo paripūrā mahānadiyo paripūrenti
mahānadiyo paripūrā mahāsamuddaṁ sāgaraṁ paripūrenti evametassa
mahāsamuddassa sāgarassa āhāro hoti evañca pāripūri evameva kho
bhikkhave sappurisasaṁsevo paripūro saddhammassavanaṁ paripūreti saddhammassavanaṁ
paripūraṁ saddhaṁ paripūreti saddhā paripūrā yoniso manasikāraṁ
paripūreti yoniso manasikāro paripūro satisampajaññaṁ paripūreti
satisampajaññaṁ paripūraṁ indriyasaṁvaraṁ paripūreti indriyasaṁvaro paripūro
tīṇi sucaritāni paripūreti tīṇi sucaritāni paripūrāni cattāro
satipaṭṭhāne paripūrenti cattāro satipaṭṭhānā paripūrā satta bojjhaṅge
paripūrenti satta bojjhaṅgā paripūrā vijjāvimuttiṁ paripūrenti
evametissā vijjāvimuttiyā āhāro hoti evañca pāripūrīti.

[63] yekeci bhikkhave mayi niṭṭhaṁgatā sabbe te
diṭṭhisampannā 

[1]- pañcannaṁ idha (pts. a v, 120) niṭṭhā pañcannaṁ idha vihāya niṭṭhā
katamesaṁ pañcannaṁ idha niṭṭhā sattakkhattuṁparamassa 2- kolaṁkolassa ekabījissa
sakadāgāmissa yo ca diṭṭheva dhamme arahā imesaṁ pañcannaṁ idha
niṭṭhā katamesaṁ pañcannaṁ idha vihāya niṭṭhā antarāparinibbāyissa
upahaccaparinibbāyissa asaṅkhāraparinibbāyissa sasaṅkhāraparinibbāyissa
uddhaṁsotassa akaniṭṭhagāmino imesaṁ pañcannaṁ idha vihāya niṭṭhā yekeci

footnote: 1 ma. yu. tesaṁ diṭṭhisampannānanti atthi. 2 ma. yu. sattakkhattuparamassa.
footnote: sabbatthāpi īdisameva.

page number: 129

bhikkhave mayi niṭṭhaṁgatā sabbe te diṭṭhisampannā tesaṁ diṭṭhisampannānaṁ
imesaṁ pañcannaṁ idha niṭṭhā imesaṁ pañcannaṁ idha
vihāya niṭṭhāti.

[64] yekeci bhikkhave mayi aveccappasannā sabbe te
sotāpannā tesaṁ sotāpannānaṁ pañcannaṁ idha niṭṭhā pañcannaṁ
idha vihāya niṭṭhā katamesaṁ pañcannaṁ idha niṭṭhā sattakkhattuṁparamassa
kolaṅkolassa ekabījissa sakadāgāmissa yo ca diṭṭheva dhamme arahā
imesaṁ pañcannaṁ idha niṭṭhā katamesaṁ pañcannaṁ idha vihāya niṭṭhā
antarāparinibbāyissa upahaccaparinibbāyissa asaṅkhāraparinibbāyissa
sasaṅkhāraparinibbāyissa uddhaṁsotassa akaniṭṭhagāmino imesaṁ pañcannaṁ
idha vihāya niṭṭhā yekeci bhikkhave mayi aveccappasannā sabbe
te sotāpannā tesaṁ sotāpannānaṁ imesaṁ pañcannaṁ idha niṭṭhā
imesaṁ pañcannaṁ idha vihāya niṭṭhāti.

[65] ekaṁ samayaṁ āyasmā (pts. a v, 121) sārīputto magadhesu viharati
nālakagāmake. athakho sāmaṇḍakāni paribbājako yenāyasmā sārīputto
tenupasaṅkami upasaṅkamitvā āyasmatā sārīputtena saddhiṁ sammodi
sammodanīyaṁ kathaṁ sārāṇīyaṁ 1- vītisāretvā ekamantaṁ nisīdi ekamantaṁ
nisinno kho sāmaṇḍakāni paribbājako āyasmantaṁ sārīputtaṁ etadavoca
kinnu kho āvuso sārīputta sukhaṁ kiṁ dukkhanti. abhinibbatti kho

footnote: 1 ma. sāraṇīyaṁ. sabbattha evaṁ ñātabbaṁ.

page number: 130

āvuso dukkhā anabhinibbatti sukhā abhinibbattiyā āvuso sati
idaṁ dukkhaṁ pāṭikaṅkhaṁ sītaṁ uṇhaṁ jighacchā pipāsā uccāro passāvo
aggisamphasso daṇḍasamphasso satthasamphasso ñātīpi naṁ 1- mittāpi
saṅgamma samāgamma rosenti abhinibbattiyā āvuso sati idaṁ
dukkhaṁ pāṭikaṅkhaṁ. anabhinibbattiyā āvuso sati idaṁ sukhaṁ pāṭikaṅkhaṁ
na sītaṁ na uṇhaṁ na jighacchā na pipāsā na uccāro na passāvo
na aggisamphasso na daṇḍasamphasso na satthasamphasso ñātīpi naṁ 1-
mittāpi saṅgamma samāgamma na rosenti anabhinibbattiyā āvuso
sati idaṁ sukhaṁ pāṭikaṅkhanti.

[66] ekaṁ samayaṁ āyasmā sārīputto magadhesu viharati
nālakagāmake. athakho sāmaṇḍakāni paribbājako yenāyasmā
sārīputto tenupasaṅkami upasaṅkamitvā āyasmatā sārīputtena saddhiṁ
sammodi sammodanīyaṁ kathaṁ sārāṇīyaṁ vītisāretvā ekamantaṁ (pts. a v, 122) nisīdi
ekamantaṁ nisinno kho sāmaṇḍakāni paribbājako āyasmantaṁ sārīputtaṁ
etadavoca kinnu kho āvuso sārīputta imasmiṁ dhammavinaye sukhaṁ kiṁ
dukkhanti. anabhirati kho āvuso imasmiṁ dhammavinaye dukkhā abhirati
sukhā anabhiratiyā āvuso sati idaṁ dukkhaṁ pāṭikaṅkhaṁ gacchantopi
sukhaṁ sātaṁ nādhigacchati ṭhitopi ... nisinnopi ... sayānopi ...
gāmagatopi ... araññagatopi ... rukkhamūlagatopi ... suññāgāragatopi ...
abbhokāsagatopi ... bhikkhumajjhagatopi sukhaṁ sātaṁ nādhigacchati anabhiratiyā āvuso

footnote: 1 po. ma. ayaṁ pāṭho natthi.

page number: 131

sati idaṁ dukkhaṁ pāṭikaṅkhaṁ. abhiratiyā āvuso sati idaṁ sukhaṁ
pāṭikaṅkhaṁ gacchantopi sukhaṁ sātaṁ adhigacchati ṭhitopi ... nisinnopi ...
sayānopi ... gāmagatopi ... araññagatopi ... rukkhamūlagatopi ...
suññāgāragatopi ... abbhokāsagatopi ... bhikkhumajjhagatopi sukhaṁ sātaṁ
adhigacchati abhiratiyā āvuso sati idaṁ sukhaṁ pāṭikaṅkhanti.

[67] ekaṁ samayaṁ bhagavā kosalesu cārikañcaramāno mahatā
bhikkhusaṅghena saddhiṁ yena naḷakapānaṁ nāma kosalānaṁ nigamo tadavasari
tatra sudaṁ bhagavā naḷakapāne viharati palāsavane tena kho pana
samayena bhagavā tadahuposathe bhikkhusaṅghaparivuto nisinno hoti athakho
bhagavā bahudeva rattiṁ bhikkhū 1- dhammiyā kathāya sandassetvā samādapetvā
samuttejetvā sampahaṁsetvā tuṇhībhūtaṁ tuṇhībhūtaṁ bhikkhusaṅghaṁ anuviloketvā
āyasmantaṁ sārīputtaṁ (pts. a v, 123) āmantesi vigatathīnamiddho kho sārīputta bhikkhusaṅgho
paṭibhātu taṁ sārīputta bhikkhūnaṁ dhammī kathā piṭṭhi me āgilāyati tamahaṁ
āyamissāmīti. evaṁ bhanteti kho āyasmā sārīputto bhagavato
paccassosi. athakho bhagavā catuguṇaṁ saṅghāṭiṁ paññāpetvā dakkhiṇena
passena sīhaseyyaṁ kappesi pāde pādaṁ accādhāya sato sampajāno
uṭṭhānasaññaṁ manasikaritvā. tatra kho āyasmā sārīputto bhikkhū
āmantesi āvuso bhikkhavoti. āvusoti kho te bhikkhū āyasmato
sārīputtassa paccassosuṁ. āyasmā sārīputto etadavoca yassakassaci
āvuso saddhā natthi kusalesu dhammesu hiri natthi ... ottappaṁ

footnote: 1 po. ma. bhikkhūnaṁ. ito paraṁ īdisameva.

page number: 132

natthi ... viriyaṁ 1- natthi ... paññā natthi kusalesu dhammesu tassa yā
ratti vā divaso vā āgacchati pārihāniyeva 2- pāṭikaṅkhā kusalesu
dhammesu no vuḍḍhi seyyathāpi āvuso kāḷapakkhe candassa yā
ratti vā divaso vā āgacchati hāyateva vaṇṇena hāyati maṇḍalena
hāyati ābhāya hāyati ārohapariṇāhena evameva kho āvuso
yassakassaci saddhā natthi kusalesu dhammesu hiri natthi ... ottappaṁ
natthi ... viriyaṁ natthi ... paññā natthi kusalesu dhammesu tassa yā
ratti vā divaso vā āgacchati pārihāniyeva 2- pāṭikaṅkhā kusalesu
dhammesu no vuḍḍhi assaddho purisapuggaloti āvuso parihānametaṁ
ahiriko purisapuggaloti āvuso parihānametaṁ anottappī purisapuggaloti
āvuso parihānametaṁ kusīto purisapuggaloti āvuso parihānametaṁ
duppañño purisapuggaloti āvuso parihānametaṁ kodhano purisapuggaloti
āvuso parihānametaṁ upanāhī purisapuggaloti āvuso parihānametaṁ
pāpiccho purisapuggaloti āvuso parihānametaṁ pāpamitto purisapuggaloti
āvuso parihānametaṁ micchādiṭṭhiko purisapuggaloti āvuso parihānametaṁ.
yassakassaci āvuso saddhā atthi kusalesu dhammesu hiri
atthi ... ottappaṁ atthi ... viriyaṁ atthi ... paññā atthi kusalesu
dhammesu tassa yā ratti vā divaso vā āgacchati vuḍḍhiyeva
pāṭikaṅkhā kusalesu dhammesu no pārihāni seyyathāpi āvuso
juṇhapakkhe candassa yā ratti vā divaso vā āgacchati vaḍḍhateva

footnote: 1 ma. vīriyaṁ. 2 ma. yu. hāniyeva.

page number: 133

vaṇṇena vaḍḍhati maṇḍalena vaḍḍhati ābhāya vaḍḍhati ārohapariṇāhena
evameva kho āvuso yassakassaci saddhā atthi kusalesu
dhammesu hiri atthi ... ottappaṁ atthi ... viriyaṁ atthi ... paññā
atthi kusalesu dhammesu tassa yā ratti vā divaso vā āgacchati
vuḍḍhiyeva pāṭikaṅkhā kusalesu dhammesu no pārihāni saddho
purisapuggaloti āvuso aparihānametaṁ hirimā purisapuggaloti āvuso
aparihānametaṁ ottappī purisapuggaloti āvuso aparihānametaṁ āraddhaviriyo
purisapuggaloti āvuso aparihānametaṁ paññavā purisapuggaloti
āvuso aparihānametaṁ akkodhano purisapuggaloti āvuso aparihānametaṁ
anupanāhī purisapuggaloti āvuso aparihānametaṁ appiccho purisapuggaloti
āvuso aparihānametaṁ kalyāṇamitto purisapuggaloti āvuso
aparihānametaṁ sammādiṭṭhiko purisapuggaloti āvuso aparihānametaṁ.
athakho bhagavā paccuṭṭhāya āyasmantaṁ sārīputtaṁ āmantesi sādhu
sādhu sārīputta yassakassaci sārīputta saddhā natthi kusalesu dhammesu
hiri natthi ... ottappaṁ natthi ... viriyaṁ natthi ... paññā natthi kusalesu
dhammesu tassa yā ratti vā divaso vā āgacchati hāniyeva
pāṭikaṅkhā kusalesu dhammesu no vuḍḍhi seyyathāpi sārīputta
kāḷapakkhe candassa yā ratti vā divaso vā āgacchati hāyateva
vaṇṇena hāyati maṇḍalena hāyati ābhāya hāyati ārohapariṇāhena
evameva kho sārīputta yassakassaci saddhā natthi

page number: 134

kusalesu dhammesu .pe. paññā natthi kusalesu dhammesu .pe.
assaddho purisapuggaloti sārīputta parihānametaṁ ahiriko ... anottappī
kusīto ... duppañño ... kodhano ... upanāhī ... pāpiccho ...
pāpamitto ... micchādiṭṭhiko purisapuggaloti sārīputta parihānametaṁ.
yassakassaci sārīputta saddhā atthi kusalesu dhammesu hiri atthi ...
ottappaṁ atthi ... viriyaṁ atthi ... paññā atthi kusalesu dhammesu
tassa yā ratti vā divaso vā āgacchati vuḍḍhiyeva pāṭikaṅkhā
kusalesu dhammesu no pārihāni seyyathāpi sārīputta juṇhapakkhe
candassa yā ratti vā divaso vā āgacchati vaḍḍhateva vaṇṇena
vaḍḍhati maṇḍalena vaḍḍhati ābhāya vaḍḍhati ārohapariṇāhena
evameva kho sārīputta yassakassaci saddhā atthi kusalesu dhammesu
hiri atthi ... ottappaṁ atthi ... viriyaṁ atthi ... paññā atthi kusalesu
dhammesu tassa yā ratti vā divaso vā āgacchati vuḍḍhiyeva
pāṭikaṅkhā kusalesu dhammesu no pārihāni saddho purisapuggaloti
sārīputta aparihānametaṁ hirimā ... ottappī ... āraddhaviriyo ...
paññavā ... akkodhano ... anupanāhī ... appiccho ...
kalyāṇamitto ... sammādiṭṭhiko purisapuggaloti sārīputta aparihānametanti.

[68] ekaṁ samayaṁ bhagavā naḷakapāne viharati palāsavane tena
kho pana samayena bhagavā tadahuposathe bhikkhusaṅghaparivuto nisinno hoti
athakho bhagavā bahudeva rattiṁ bhikkhū dhammiyā kathāya sandassetvā

page number: 135

samādapetvā samuttejetvā sampahaṁsetvā tuṇhībhūtaṁ tuṇhībhūtaṁ bhikkhusaṅghaṁ
anuviloketvā āyasmantaṁ sārīputtaṁ āmantesi vigatathīnamiddho kho(pts. a v, 126) 
sārīputta bhikkhusaṅgho paṭibhātu taṁ sārīputta bhikkhūnaṁ dhammī kathā
piṭṭhi me āgilāyati tamahaṁ āyamissāmīti. evaṁ bhanteti kho
āyasmā sārīputto bhagavato paccassosi. athakho bhagavā catuguṇaṁ
saṅghāṭiṁ paññāpetvā dakkhiṇena passena sīhaseyyaṁ kappesi pāde
pādaṁ accādhāya 1- sato sampajāno uṭṭhānasaññaṁ manasikaritvā. tatra
kho āyasmā sārīputto bhikkhū āmantesi āvuso bhikkhavoti.
āvusoti kho te bhikkhū āyasmato sārīputtassa paccassosuṁ. āyasmā
sārīputto etadavoca yassakassaci āvuso saddhā natthi kusalesu
dhammesu hiri natthi ... ottappaṁ natthi ... viriyaṁ natthi ... paññā
natthi ... sotāvadhānaṁ natthi ... dhammadhāraṇā natthi ... atthūpaparikkhā
natthi ... dhammānudhammapaṭipatti natthi ... appamādo natthi kusalesu
dhammesu tassa yā ratti vā divaso vā āgacchati hāniyeva
pāṭikaṅkhā kusalesu dhammesu no vuḍḍhi seyyathāpi āvuso kāḷapakkhe
candassa yā ratti vā divaso vā āgacchati hāyateva vaṇṇena
hāyati maṇḍalena hāyati ābhāya hāyati ārohapariṇāhena evameva
kho āvuso yassakassaci saddhā natthi kusalesu dhammesu hiri
natthi ... ottappaṁ natthi ... viriyaṁ natthi ... paññā natthi ...
sotāvadhānaṁ natthi ... dhammadhāraṇā natthi ... atthūpaparikkhā natthi ...

footnote: 1 po. accodhāya.

page number: 136

dhammānudhammapaṭipatti natthi ... appamādo natthi kusalesu dhammesu
tassa yā ratti vā divaso vā āgacchati hāniyeva pāṭikaṅkhā kusalesu
dhammesu no vuḍḍhi. yassakassaci āvuso saddhā atthi kusalesu
dhammesu hiri atthi ... ottappaṁ atthi ... viriyaṁ atthi ... paññā
atthi ... sotāvadhānaṁ atthi ... dhammadhāraṇā atthi ... atthūpaparikkhā
atthi ... dhammānudhammapaṭipatti atthi ... appamādo atthi kusalesu
dhammesu tassa yā ratti vā divaso vā āgacchati vuḍḍhiyeva
pāṭikaṅkhā kusalesu dhammesu no pārihāni seyyathāpi āvuso
juṇhapakkhe candassa yā ratti vā divaso vā āgacchati vaḍḍhateva
vaṇṇena vaḍḍhati maṇḍalena vaḍḍhati ābhāya vaḍḍhati ārohapariṇāhena
evameva kho āvuso yassakassaci saddhā atthi kusalesu
dhammesu hiri atthi ... ottappaṁ atthi ... viriyaṁ atthi ... paññā
atthi ... sotāvadhānaṁ atthi ... dhammadhāraṇā atthi ... atthūpaparikkhā
atthi ... dhammānudhammapaṭipatti atthi ... appamādo atthi kusalesu
dhammesu tassa yā ratti vā divaso vā āgacchati vuḍḍhiyeva
pāṭikaṅkhā kusalesu dhammesu no pārihānīti. athakho bhagavā paccuṭṭhāya
āyasmantaṁ sārīputtaṁ āmantesi sādhu sādhu sārīputta yassakassaci
sārīputta saddhā natthi kusalesu dhammesu hiri natthi ... ottappaṁ natthi ...
viriyaṁ natthi ... paññā natthi ... sotāvadhānaṁ natthi ... dhammadhāraṇā
natthi ... atthūpaparikkhā natthi ... dhammānudhammapaṭipatti natthi ...

page number: 137

appamādo natthi kusalesu dhammesu tassa yā ratti vā divaso vā
āgacchati hāniyeva pāṭikaṅkhā kusalesu dhammesu no vuḍḍhi seyyathāpi
sārīputta kāḷapakkhe candassa yā ratti vā divaso vā āgacchati
hāyateva vaṇṇena hāyati maṇḍalena hāyati ābhāya hāyati
ārohapariṇāhena evameva kho sārīputta yassakassaci saddhā natthi
kusalesu dhammesu .pe. appamādo natthi kusalesu dhammesu tassa
yā ratti vā divaso vā āgacchati hāniyeva pāṭikaṅkhā kusalesu
dhammesu no vuḍḍhi. yassakassaci sārīputta saddhā atthi kusalesu
dhammesu hiri atthi ... ottappaṁ atthi ... viriyaṁ atthi ... sotāvadhānaṁ
atthi ... dhammadhāraṇā atthi ... atthūpaparikkhā atthi ...
dhammānudhammapaṭipatti atthi ... appamādo atthi kusalesu dhammesu tassa yā
ratti vā divaso vā āgacchati vuḍḍhiyeva pāṭikaṅkhā kusalesu dhammesu
no pārihāni seyyathāpi sārīputta juṇhapakkhe (pts. a v, 128) candassa yā ratti
vā divaso vā āgacchati vaḍḍhateva vaṇṇena vaḍḍhati maṇḍalena
vaḍḍhati ābhāya vaḍḍhati ārohapariṇāhena evameva kho sārīputta
yassakassaci saddhā atthi kusalesu dhammesu .pe. appamādo atthi
kusalesu dhammesu tassa yā ratti vā divaso vā āgacchati vuḍḍhiyeva
pāṭikaṅkhā kusalesu dhammesu no pārihānīti.

[69] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. tena kho pana samayena sambahulā bhikkhū pacchābhattaṁ

page number: 138

piṇḍapātapaṭikkantā upaṭṭhānasālāyaṁ sannisinnā sannipatitā anekavihitaṁ
tiracchānakathaṁ anuyuttā viharanti seyyathīdaṁ rājakathaṁ corakathaṁ mahāmattakathaṁ
senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ sayanakathaṁ
mālākathaṁ gandhakathaṁ ñātikathaṁ yānakathaṁ gāmakathaṁ nigamakathaṁ nagarakathaṁ janapadakathaṁ
itthīkathaṁ sūrakathaṁ 1- visikhākathaṁ kumbhaṭṭhānakathaṁ pubbapetakathaṁ nānattakathaṁ
lokakkhāyikaṁ samuddakkhāyikaṁ iti bhavābhavakathaṁ iti vāti. athakho bhagavā
sāyaṇhasamayaṁ paṭisallānā vuṭṭhito yenupaṭṭhānasālā tenupasaṅkami
upasaṅkamitvā paññatte āsane nisīdi nisajja kho bhagavā bhikkhū
āmantesi kāya nuttha bhikkhave etarahi kathāya sannisinnā kā ca
pana vo antarākathā vippakatāti. idha mayaṁ bhante pacchābhattaṁ
piṇḍapātapaṭikkantā upaṭṭhānasālāyaṁ sannisinnā sannipatitā anekavihitaṁ
tiracchānakathaṁ anuyuttā viharāma seyyathīdaṁ rājakathaṁ corakathaṁ .pe.
iti bhavābhavakathaṁ iti vāti. na kho panetaṁ bhikkhave tumhākaṁ paṭirūpaṁ
kulaputtānaṁ saddhā 2- agārasmā anagāriyaṁ pabbajitānaṁ yaṁ tumhe anekavihitaṁ
tiracchānakathaṁ anuyuttā vihareyyātha seyyathīdaṁ rājakathaṁ corakathaṁ
mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ
sayanakathaṁ mālākathaṁ gandhakathaṁ ñātikathaṁ yānakathaṁ gāmakathaṁ nigamakathaṁ nagarakathaṁ
janapadakathaṁ itthīkathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ
lokakkhāyikaṁ samuddakkhāyikaṁ iti bhavābhavakathaṁ iti vā dasayimāni
bhikkhave kathāvatthūni katamāni dasa appicchakathā santuṭṭhikathā

footnote: 1 po. surākathaṁ. 2 ma. saddhāya.

page number: 139

pavivekakathā asaṁsaggakathā viriyārambhakathā sīlakathā samādhikathā
paññākathā vimuttikathā vimuttiñāṇadassanakathā 1- imāni kho bhikkhave
dasa kathāvatthūni imesaṁ ce tumhe bhikkhave dasannaṁ kathāvatthūnaṁ
upādāyupādāya kathaṁ katheyyātha imesampi candimasuriyānaṁ evaṁmahiddhikānaṁ
evaṁmahānubhāvānaṁ tejasā tejaṁ pariyādiyeyyātha ko pana vādo
aññatitthiyānaṁ paribbājakānanti.

[70] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. tena kho pana samayena sambahulā bhikkhū pacchābhattaṁ
piṇḍapātapaṭikkantā upaṭṭhānasālāyaṁ sannisannā sannipatitā anekavihitaṁ
tiracchānakathaṁ anuyuttā viharanti seyyathīdaṁ rājakathaṁ corakathaṁ mahāmattakathaṁ
.pe. iti bhavābhavakathaṁ iti vāti. athakho bhagavā sāyaṇhasamayaṁ
paṭisallānā vuṭṭhito yena upaṭṭhānasālā tenupasaṅkami upasaṅkamitvā
paññatte āsane nisīdi nisajja kho bhagavā bhikkhū āmantesi
kāya nuttha bhikkhave etarahi kathāya sannisinnā kā ca pana vo
antarākathā vippakatāti. idha mayaṁ bhante pacchābhattaṁ piṇḍapātapaṭikkantā
upaṭṭhānasālāyaṁ sannisinnā sannipatitā anekavihitaṁ
tiracchānakathaṁ anuyuttā viharāma seyyathīdaṁ rājakathaṁ corakathaṁ .pe.
iti bhavābhavakathaṁ iti vā. na kho panetaṁ bhikkhave tumhākaṁ paṭirūpaṁ
kulaputtānaṁ saddhā agārasmā anagāriyaṁ pabbajitānaṁ yaṁ tumhe anekavihitaṁ
tiracchānakathaṁ anuyuttā viharāma seyyathīdaṁ rājakathaṁ .pe.

footnote: 1 po. ma. vimutti ... kathāti.

page number: 140

iti bhavābhavakathaṁ (pts. a v, 130) iti vā dasayimāni bhikkhave pāsaṁsāni ṭhānāni
katamāni dasa idha bhikkhave bhikkhu attanā ca appiccho hoti
appicchakathañca bhikkhūnaṁ kattā hoti appiccho ca bhikkhu appicchakathañca
bhikkhūnaṁ kattāti pāsaṁsametaṁ ṭhānaṁ attanā ca santuṭṭho
hoti santuṭṭhikathañca bhikkhūnaṁ kattā hoti santuṭṭho bhikkhu
santuṭṭhikathañca bhikkhūnaṁ kattāti pāsaṁsametaṁ ṭhānaṁ attanā ca pavivitto
hoti pavivekakathañca bhikkhūnaṁ kattā hoti pavivitto bhikkhu
pavivekakathañca bhikkhūnaṁ kattāti pāsaṁsametaṁ ṭhānaṁ attanā ca
asaṁsaṭṭho hoti asaṁsaṭṭhakathañca bhikkhūnaṁ kattā hoti asaṁsaṭṭho
bhikkhu asaṁsaṭṭhakathañca bhikkhūnaṁ kattāti pāsaṁsametaṁ ṭhānaṁ attanā ca
āraddhaviriyo hoti viriyārambhakathañca bhikkhūnaṁ kattā hoti āraddhaviriyo
bhikkhu viriyārambhakathañca bhikkhūnaṁ kattāti pāsaṁsametaṁ ṭhānaṁ
attanā ca sīlasampanno hoti sīlasampadākathañca bhikkhūnaṁ kattā
hoti sīlasampanno bhikkhu sīlasampadākathañca bhikkhūnaṁ kattāti
pāsaṁsametaṁ ṭhānaṁ attanā ca samādhisampanno hoti samādhisampadākathañca
bhikkhūnaṁ kattā hoti samādhisampanno bhikkhu samādhisampadākathañca
bhikkhūnaṁ kattāti pāsaṁsametaṁ ṭhānaṁ attanā ca paññāsampanno
hoti paññāsampadākathañca bhikkhūnaṁ kattā hoti paññāsampanno
bhikkhu paññāsampadākathañca bhikkhūnaṁ kattāti pāsaṁsametaṁ
ṭhānaṁ attanā ca vimuttisampanno hoti vimuttisampadākathañca

page number: 141

bhikkhūnaṁ kattā hoti vimuttisampanno bhikkhu vimuttisampadākathañca
bhikkhūnaṁ kattāti pāsaṁsametaṁ ṭhānaṁ attanā ca vimuttiñāṇadassanasampanno
hoti vimuttiñāṇadassanasampadākathañca bhikkhūnaṁ kattā hoti
vimuttiñāṇadassanasampanno bhikkhu vimuttiñāṇadassanasampadākathañca
bhikkhūnaṁ kattāti pāsaṁsametaṁ ṭhānaṁ imāni kho bhikkhave dasa
pāsaṁsāniṭṭhānānīti.
yamakavaggo dutiyo.
tassuddānaṁ
avijjātaṇhāniṭṭhā ca avecca dve sukhāni ca
naḷakapānena dve ca 1- vatthukathā apare dve 2-.
---------
ākaṅkhavaggo tatiyo

[71] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme tatra kho bhagavā bhikkhū āmantesi bhikkhavoti.
bhadanteti te bhikkhū bhagavato paccassosuṁ. bhagavā etadavoca sampannasīlā
bhikkhave viharatha sampannapātimokkhā pātimokkhasaṁvarasaṁvutā viharatha
ācāragocarasampannā aṇumattesu vajjesu bhayadassāvino samādāya
sikkhatha sikkhāpadesu ākaṅkheyya ce bhikkhave bhikkhu sabrahmacārīnaṁ piyo
cassaṁ manāpo ca garu ca bhāvanīyo cāti sīlesvevassa paripūrikārī ajjhattaṁ

footnote: 1 ma. yu. vuttā. 2 yu. kathāvatthūpare dveti.

page number: 142

cetosamathamanuyutto anirākatajjhāno vipassanāya samannāgato brūhetā
suññāgārānaṁ ākaṅkheyya ce bhikkhave bhikkhu lābhī assaṁ cīvarapiṇḍapāta-
senāsanagilānapaccayabhesajjaparikkhārānanti sīlesvevassa paripūrikārī
ajjhattaṁ cetosamathamanuyutto anirākatajjhāno vipassanāya samannāgato
brūhetā suññāgārānaṁ ākaṅkheyya ce bhikkhave bhikkhu yesāhaṁ
paribhuñjāmi cīvarapiṇḍapātasenāsanagilānapaccayabhesajjaparikkhārānaṁ
tesante kārā mahapphalā (pts. a v, 132) assu mahānisaṁsāti sīlesvevassa ... brūhetā
suññāgārānaṁ ākaṅkheyya ce bhikkhave bhikkhu ye 1- petā ñātisālohitā
kālakatā pasannacittā anussaranti tesantaṁ mahapphalaṁ assa
mahānisaṁsanti sīlesvevassa ... brūhetā suññāgārānaṁ ākaṅkheyya ce
bhikkhave bhikkhu santuṭṭho assaṁ itarītaracīvarapiṇḍapātasenāsanagilāna-
paccayabhesajjaparikkhārenāti sīlesvevassa ... brūhetā suññāgārānaṁ
ākaṅkheyya ce bhikkhave bhikkhu khamo assaṁ sītassa uṇhassa jighacchāya
pipāsāya ḍaṁsamakasavātātapasiriṁsapasamphassānaṁ 2- duruttānaṁ durāgatānaṁ vacanapathānaṁ
uppannānaṁ sārīrikānaṁ vedanānaṁ dukkhānaṁ tippānaṁ 3- 

[4]- kaṭukānaṁ
asātānaṁ amanāpānaṁ pāṇaharānaṁ adhivāsakajātiko assanti sīlesvevassa ...
brūhetā suññāgārānaṁ ākaṅkheyya ce bhikkhave bhikkhu
aratiratisaho assaṁ na ca maṁ aratirati saheyya uppannaṁ aratiratiṁ

footnote: 1 po. ma. yu. yeme. 2 po. sirī .... ma. ... sarīsapa .... 3 ma. tibbānaṁ.
footnote: 4 ma. yu. kharānanti atthi.

page number: 143

abhibhuyya 1- vihareyyanti sīlesvevassa ... brūhetā suññāgārānaṁ
ākaṅkheyya ce bhikkhave bhikkhu bhayabheravaṁ saho assaṁ na ca maṁ bhayabheravo
saheyya uppannaṁ bhayabheravaṁ abhibhuyya 2- vihareyyanti sīlesvevassa ...
brūhetā suññāgārānaṁ ākaṅkheyya ce bhikkhave bhikkhu catunnaṁ
jhānānaṁ ābhicetasikānaṁ diṭṭhadhammasukhavihārānaṁ nikāmalābhī assaṁ akicchalābhī
akasiralābhīti sīlesvevassa .. brūhetā suññāgārānaṁ ākaṅkheyya
ce (pts. a v, 133) bhikkhave bhikkhu āsavānaṁ khayā anāsavaṁ cetovimuttiṁ paññāvimuttiṁ
diṭṭheva dhamme sayaṁ abhiññā sacchikatvā upasampajja vihareyyanti
sīlesvevassa paripūrikārī ajjhattaṁ cetosamathamanuyutto anirākatajjhāno
vipassanāya samannāgato brūhetā suññāgārānaṁ sampannasīlā bhikkhave
viharatha sampannapātimokkhā pātimokkhasaṁvarasaṁvutā viharatha ācāragocarasampannā
aṇumattesu vajjesu bhayadassāvī samādāya sikkhatha sikkhāpadesūti
iti yantaṁ vuttaṁ idametaṁ paṭicca vuttanti.

[72] ekaṁ samayaṁ bhagavā vesāliyaṁ viharati mahāvane kūṭāgārasālāyaṁ
sambahulehi abhiññātehi abhiññātehi therehi sāvakehi saddhiṁ āyasmatā
ca pālena 3- āyasmatā ca upapālena 4- āyasmatā ca kakkaṭena 5-
āyasmatā ca kaḷimbhena āyasmatā ca nikaṭena āyasmatā ca kaṭissahena
aññehi ca abhiññātehi abhiññātehi therehi sāvakehi saddhiṁ.
tena kho pana samayena sambahulā abhiññātā abhiññātā licchavī

footnote: 1-2 po. aratiṁ abhibhuyya ratiṁ abhibhuyya. ma. yu. abhibhuyya abhibhuyya.
footnote: 3 ma. yu. cālena. 4 ma. yu. upacālena. 5 po. ma. kukkuṭena.

page number: 144

bhadrehi bhadrehi yānehi paramparāya 1- uccāsaddā mahāsaddā mahāvanaṁ
ajjhogāhanti bhagavantaṁ dassanāya. athakho āyasmantānaṁ etadahosi
ime kho sambahulā abhiññātā abhiññātā licchavī bhadrehi bhadrehi
yānehi paramparāya 1- uccāsaddā mahāsaddā mahāvanaṁ ajjhogāhanti
bhagavantaṁ dassanāya saddakaṇṭakā kho (pts. a v, 134) pana jhānā vuttā bhagavatā
yannūna mayaṁ yena gosiṅgasālavanadāyo tenupasaṅkameyyāma tattha
mayaṁ appasaddā appakiṇṇā phāsu 2- vihareyyāmāti athakho te
āyasmanto yena gosiṅgasālavanadāyo tenupasaṅkamiṁsu tattha te
āyasmanto appasaddā appakiṇṇā phāsu 2- viharanti. athakho bhagavā
bhikkhū āmantesi kahaṁ nu kho bhikkhave pālo 3- kahaṁ upapālo 4- kahaṁ
kakkaṭo kahaṁ kaḷimbho kahaṁ nikaṭo kahaṁ kaṭissaho kahaṁ nu
kho te bhikkhave therā sāvakā gatāti. idha bhante tesaṁ
āyasmantānaṁ etadahosi ime kho sambahulā abhiññātā abhiññātā
licchavī bhadrehi bhadrehi yānehi paramparāya 1- uccāsaddā mahāsaddā
mahāvanaṁ ajjhogāhanti bhagavantaṁ dassanāya saddakaṇṭakā kho jhānā
vuttā bhagavatā yannūna mayaṁ yena gosiṅgasālavanadāyo tenupasaṅkameyyāma
tattha mayaṁ appasaddā appakiṇṇā phāsu vihareyyāmāti
athakho te bhante āyasmanto yena gosiṅgasālavanadāyo tenupasaṅkamiṁsu
tattha te āyasmanto appasaddā appakiṇṇā phāsu

footnote: 1 po. paripurāya. ma. parapurāya. yu. carapurāya. 2 ma. appākiṇṇā phāsuṁ.
footnote: 3 ma. yu. cālo. 4 ma. yu. upacālo.

page number: 145

viharantīti. sādhu sādhu bhikkhave yathā te mahāsāvakā sammā
byākaramānā byākareyyuṁ saddakaṇṭakā hi bhikkhave jhānā vuttā
mayā dasayime bhikkhave kaṇṭakā katame dasa pavivekārāmassa
saṅgaṇikārāmatā kaṇṭako asubhanimittānuyogaṁ anuyuttassa subhanimittānuyogo
kaṇṭako indriyesu guttadvārassa visūkadassanaṁ kaṇṭako(pts. a v, 135) 
brahmacariyassa mātugāmūpacāro 1- kaṇṭako paṭhamassa jhānassa saddo
kaṇṭako dutiyassa jhānassa vitakkavicārā kaṇṭakā tatiyassa
jhānassa pīti kaṇṭakā 2- catutthassa jhānassa assāsapassāsā 3- kaṇṭakā
saññāvedayitanirodhasamāpattiyā saññā ca vedanā ca kaṇṭakā 4- rāgo
kaṇṭako doso kaṇṭako akaṇṭakā bhikkhave viharatha 

[5]- akaṇṭakā 6-
nikaṇṭakā bhikkhave viharatha akaṇṭakā bhikkhave arahanto 

[6]- akaṇṭakā 7-
nikaṇṭakā bhikkhave arahantoti.

[73] dasayime bhikkhave dhammā iṭṭhā kantā manāpā dullabhā
lokasmiṁ katame dasa bhogā iṭṭhā kantā manāpā dullabhā
lokasmiṁ vaṇṇo iṭṭho kanto manāpo dullabho lokasmiṁ ārogyaṁ
iṭṭhaṁ kantaṁ manāpaṁ dullabhaṁ lokasmiṁ sīlāni iṭṭhāni kantāni manāpāni 8-
dullabhāni lokasmiṁ brahmacariyaṁ iṭṭhaṁ kantaṁ manāpaṁ lokasmiṁ mittā
iṭṭhā kantā manāpā dullabhā lokasmiṁ bāhusaccaṁ iṭṭhaṁ kantaṁ
manāpaṁ dullabhaṁ lokasmiṁ paññā iṭṭhā kantā manāpā dullabhā

footnote: 1 yu. mātugāmopavicāro. 2 po. ma. yu. pīti kaṇṭako. 3 ma. assāsapassāso
footnote: kaṇṭako. yu. assāsapassāsakaṇṭako. 4 ma. yu. kaṇṭako. 5-6 ma. yu. etthantare nikaṇṭakā bhikkhave viharathāti dissanti. 7 ma. yu. akaṇṭakanikaṇṭakā.
8 ma. sīlaṁ kantaṁ ....

page number: 146

lokasmiṁ dhammo iṭṭho kanto manāpo (pts. a v, 136) dullabho lokasmiṁ 

[1]- sattā 2-
iṭṭhā kantā manāpā dullabhā lokasmiṁ ime kho bhikkhave dasa
dhammā iṭṭhā kantā manāpā dullabhā lokasmiṁ 3-. imesaṁ kho bhikkhave
dasannaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ dasa dhammā
paripanthā ālassaṁ 4- anuṭṭhānaṁ bhogānaṁ paripantho amaṇḍanā avibhūsanā
vaṇṇassa paripantho asappāyakiriyā ārogyassa paripantho pāpamittatā
sīlānaṁ paripantho indriyāsaṁvaro brahmacariyassa paripantho visaṁvādanā
mittānaṁ paripantho asajjhāyakiriyā bāhusaccassa paripantho assussusā
aparipucchā paññāya paripantho ananuyogo apaccavekkhaṇā dhammānaṁ
paripantho micchāpaṭipatti sattānaṁ paripantho imesaṁ kho bhikkhave dasannaṁ
dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ ime dasa dhammā
paripanthā. imesaṁ kho bhikkhave dasannaṁ dhammānaṁ iṭṭhānaṁ kantānaṁ
manāpānaṁ dullabhānaṁ lokasmiṁ dasa dhammā āhārā anālassaṁ uṭṭhānaṁ 5-
bhogānaṁ āhāro maṇḍanā vibhūsanā vaṇṇassa āhāro sappāyakiriyā
ārogyassa āhāro kalyāṇamittatā sīlānaṁ āhāro
indriyasaṁvaro brahmacariyassa āhāro avisaṁvādanā mittānaṁ āhāro
sajjhāyakiriyā bāhusaccassa āhāro sussusā paripucchā paññāya
āhāro anuyogo paccavekkhaṇā dhammānaṁ āhāro sammāpaṭipatti
sattānaṁ āhāro imesaṁ kho bhikkhave dasannaṁ dhammānaṁ iṭṭhānaṁ
kantānaṁ manāpānaṁ dullabhānaṁ lokasmiṁ ime dasa dhammā āhārāti.

footnote: 1 po. ma. yu. dhammā iṭaṭhā .... 2 ma. yu. saggā. 3 ma. ime ... lokasminti
footnote: ime (pts. a v, 137) pāṭhā natthi. 4 ma. ālasyaṁ. 5 po. ma. uṭṭhānaṁ anālasyaṁ.

page number: 147

[74] dasahi bhikkhave vaḍḍhīhi vaḍḍhamāno ariyasāvako ariyāya
vaḍḍhiyā vaḍḍhati sārādāyī ca hoti varādāyī kāyassa katamehi
dasahi khettavatthūhi vaḍḍhati dhanadhaññena vaḍḍhati puttadārehi
vaḍḍhati dāsakammakaraporisehi vaḍḍhati catuppadehi vaḍḍhati saddhāya
vaḍḍhati sīlena vaḍḍhati sutena vaḍḍhati cāgena vaḍḍhati
paññāya vaḍḍhati imehi kho bhikkhave dasahi vaḍḍhīhi vaḍḍhamāno
ariyasāvako ariyāya vaḍḍhiyā vaḍḍhati sārādāyī ca hoti varādāyī
kāyassāti.
dhanena dhaññena ca yodha vaḍḍhati
puttehi dārehi catuppadehi ca
sa bhagavā hoti yasassi pūjito
ñātīhi mittehi athopi rājubhi.
saddhāya sīlena ca yodha vaḍḍhati
paññāya cāgena sutena cūbhayaṁ
so tādiso sappuriso vicakkhaṇo
diṭṭheva dhamme ubhayena vaḍḍhatīti.

[75] ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. athakho āyasmā ānando pubbaṇhasamayaṁ
nivāsetvā pattacīvaramādāya yena migasālāya upāsikāya nivesanaṁ
tenupasaṅkami upasaṅkamitvā paññatte āsane nisīdi. athakho
migasālā upāsikā yenāyasmā ānando tenupasaṅkami upasaṅkamitvā
āyasmantaṁ ānandaṁ abhivādetvā ekamantaṁ nisīdi ekamantaṁ

page number: 148

nisinnā kho migasālā upāsikā (pts. a v, 138) āyasmantaṁ ānandaṁ etadavoca kathaṁkathā 1-
nāmāyaṁ bhante ānanda bhagavatā dhammo desito aññeyyo yatra
hi nāma brahmacārī ca abrahmacārī ca ubho samasamagatikā bhavissanti
abhisamparāyaṁ pitā me bhante purāṇo brahmacārī ahosi ārācārī
virato methunā gāmadhammā so kālakato bhagavatā byākato sakadāgāmī
satto 2- tusitaṁ kāyaṁ upapannoti pitu piyo 3- me bhante isidatto
abrahmacārī ahosi sadārasantuṭṭho sopi kālakato bhagavatā byākato
sakadāgāmī satto tusitaṁ kāyaṁ upapannoti kathaṁkathā nāmāyaṁ bhante
ānanda bhagavatā dhammo desito aññeyyo yatra hi nāma brahmacārī
ca abrahmacārī ca ubho samasamagatikā bhavissanti abhisamparāyanti.
evameva kho panetaṁ bhagini bhagavatā byākatanti athakho āyasmā
ānando migasālāya upāsikāya nivesane piṇḍapātaṁ gahetvā uṭṭhāyāsanā
pakkāmi athakho āyasmā ānando pacchābhattaṁ piṇḍapātapaṭikkanto
yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi ekamantaṁ nisinno kho āyasmā ānando
bhagavantaṁ etadavoca idhāhaṁ bhante pubbaṇhasamayaṁ nivāsetvā
pattacīvaramādāya yena migasālāya upāsikāya nivesanaṁ tenupasaṅkamiṁ
upasaṅkamitvā paññatte āsane nisīdiṁ athakho bhante migasālā
upāsikā yenāhaṁ tenupasaṅkami upasaṅkamitvā maṁ abhivādetvā
ekamantaṁ nisīdi ekamantaṁ nisinnā kho 

[4]- migasālā upāsikā maṁ

footnote: 1 ma. kathaṁkathaṁ. sabbattha īdisameva. 2 ma. sakadāgāmipatto. sabbattha īdisameva.
footnote: 3 po. sabbatthavāresu pitā piyo. ma. pitāmaho. yu. pettā piyo.
footnote: 4 ma. yu. bhante.

page number: 149

etadavoca kathaṁkathā nāmāyaṁ bhante ānanda bhagavatā dhammo desito
aññeyyo yatra hi nāma brahmacārī ca abrahmacārī ca ubho
samasamagatikā bhavissanti abhisamparāyaṁ pitā me bhante purāṇo
brahmacārī ahosi ārācārī virato methunā gāmadhammā so kālakato
bhagavatā byākato sakadāgāmī satto tusitaṁ kāyaṁ upapannoti pitu
piyo me bhante isidatto abrahmacārī ahosi sadārasantuṭṭho sopi
kālakato bhagavatā byākato sakadāgāmī satto tusitaṁ kāyaṁ upapannoti
kathaṁkathā nāmāyaṁ bhante ānanda bhagavatā dhammo desito aññeyyo
yatra hi nāma brahmacārī ca abrahmacārī ca ubho samasamagatikā
bhavissanti abhisamparāyanti evaṁ vutte ahaṁ bhante migasālaṁ upāsikaṁ
etadavocaṁ evameva kho panetaṁ bhagini bhagavatā byākatanti. kā
cānanda migasālā upāsikā bālā abyattā andhakā andhakapaññā 1-
ke ca 2- purisapuggalā paropariyañāṇe 3- dasayime ānanda puggalā
santo saṁvijjamānā lokasmiṁ katame dasa idhānanda ekacco puggalo 4-
dussīlo hoti tañca cetovimuttiṁ paññāvimuttiṁ yathābhūtaṁ nappajānāti
yatthassa taṁ dussīlyaṁ aparisesaṁ nirujjhati tassa savanenapi akataṁ hoti
bāhusaccenapi akataṁ hoti diṭṭhiyāpi appaṭividdhaṁ hoti sāmāyikampi
vimuttiṁ na labhati so kāyassa bhedā parammaraṇā hānāya pareti
no visesāya hānagāmīyeva hoti no visesagāmī idha panānanda
ekacco puggalo dussīlo hoti tañca cetovimuttiṁ paññāvimuttiṁ

footnote: 1 po. yu. ambakā ambakapaññā. ma. ammakā ammakapaññā. 2 po. keci.
footnote: 3 ma. (pts. a v, 140) yu. purisapuggalaparopariye ñāṇe. 4 ma. ayaṁ pāṭho natthi.

page number: 150

yathābhūtaṁ pajānāti yatthassa taṁ dussīlyaṁ aparisesaṁ nirujjhati tassa
savanenapi kataṁ hoti bāhusaccenapi kataṁ hoti diṭṭhiyāpi suppaṭividdhaṁ 1-
hoti sāmāyikampi vimuttiṁ labhati so kāyassa bhedā parammaraṇā
visesāya pareti no hānāya visesagāmīyeva hoti no hānagāmī
tatrānanda pamāṇikā paminanti imassāpi teva dhammā aparassāpi
teva dhammā kasmā nesaṁ eko hīno eko paṇītoti tañhi
tesaṁ ānanda hoti dīgharattaṁ ahitāya dukkhāya tatrānanda yvāyaṁ
puggalo dussīlo hoti tañca cetovimuttiṁ paññāvimuttiṁ yathābhūtaṁ
pajānāti yatthassa taṁ dussīlyaṁ aparisesaṁ nirujjhati tassa savanenapi
kataṁ hoti bāhusaccenapi kataṁ hoti diṭṭhiyāpi suppaṭividdhaṁ hoti
sāmāyikampi vimuttiṁ labhati ayaṁ ānanda puggalo amunā purimena
puggalena abhikkantataro ca paṇītataro ca taṁ kissa hetu imañhi 3-
ānanda puggalaṁ dhammasoto nibbahati tadanantaraṁ ko jāneyya aññatara
tathāgatena tasmā tihānanda mā puggalesu pamāṇikā ahuvattha
mā puggalesu pamāṇaṁ gaṇhittha maññati hānanda puggalo puggalesu
pamāṇaṁ gaṇhanto ahañcānanda (pts. a v, 141) puggalesu pamāṇaṁ gaṇheyyaṁ yo
vā panassa mādiso. idha panānanda ekacco puggalo sīlavā hoti
tañca cetovimuttiṁ paññāvimuttiṁ yathābhūtaṁ nappajānāti yatthassa
taṁ sīlaṁ aparisesaṁ nirujjhati tassa savanenapi akataṁ hoti bāhusaccenapi
akataṁ hoti diṭṭhiyāpi appaṭividdhaṁ hoti sāmāyikampi

footnote: 1 po. ma. paṭividdhaṁ. sabbattha īdisameva.

page number: 151

vimuttiṁ na labhati so kāyassa bhedā parammaraṇā hānāya pareti
no visesāya hānagāmīyeva hoti no visesagāmī idhānanda 1- ekacco
puggalo sīlavā hoti tañca cetovimuttiṁ paññāvimuttiṁ yathābhūtaṁ
pajānāti yatthassa taṁ sīlaṁ aparisesaṁ nirujjhati tassa savanenapi
kataṁ hoti bāhusaccenapi kataṁ hoti diṭṭhiyāpi suppaṭividdhaṁ hoti
sāmāyikampi vimuttiṁ labhati so kāyassa bhedā parammaraṇā visesāya
pareti no hānāya visesagāmīyeva hoti no hānagāmī tatrānanda
.pe. ahañcānanda puggalesu pamāṇaṁ gaṇheyyaṁ yo vā
panassa mādiso. idha panānanda ekacco puggalo tibbarāgo hoti
tañca cetovimuttiṁ paññāvimuttiṁ yathābhūtaṁ nappajānāti yatthassa
so rāgo apariseso nirujjhati tassa savanenapi akataṁ hoti
bāhusaccenapi akataṁ hoti diṭṭhiyāpi appaṭividdhaṁ hoti sāmāyikampi
vimuttiṁ na labhati so kāyassa bhedā parammaraṇā hānāya pareti
no visesāya hānagāmīyeva hoti no visesagāmī idha panānanda
ekacco puggalo tibbarāgo hoti tañca cetovimuttiṁ paññāvimuttiṁ
yathābhūtaṁ pajānāti yatthassa so rāgo apariseso nirujjhati tassa
savanenapi kataṁ hoti bāhusaccenapi kataṁ (pts. a v, 142) hoti diṭṭhiyāpi suppaṭividdhaṁ
hoti sāmāyikampi vimuttiṁ labhati so kāyassa bhedā parammaraṇā
visesāya pareti no hānāya visesagāmīyeva hoti no hānagāmī
tatrānanda .pe. ahañcānanda puggalesu pamāṇaṁ gaṇheyyaṁ yo

footnote: 1 ma. yu. idha panānanda.

page number: 152

vā panassa mādiso. idha panānanda ekacco puggalo kodhano hoti
tañca cetovimuttiṁ paññāvimuttiṁ yathābhūtaṁ nappajānāti yatthassa
so kodho apariseso nirujjhati tassa savanenapi akataṁ hoti
bāhusaccenapi akataṁ hoti diṭṭhiyāpi appaṭividdhaṁ hoti sāmāyikampi
vimuttiṁ na labhati so kāyassa bhedā parammaraṇā hānāya pareti
no visesāya hānagāmīyeva hoti no visesagāmī idha panānanda
ekacco puggalo kodhano hoti tañca cetovimuttiṁ paññāvimuttiṁ
yathābhūtaṁ pajānāti yatthassa so kodho apariseso nirujjhati tassa
savanenapi kataṁ hoti bāhusaccenapi kataṁ hoti diṭṭhiyāpi suppaṭividdhaṁ
hoti sāmāyikampi vimuttiṁ labhati so kāyassa bhedā parammaraṇā
visesāya pareti no hānāya visesagāmīyeva hoti no hānagāmī
tatrānanda .pe. ahañcānanda puggalesu pamāṇaṁ gaṇheyyaṁ yo
vā panassa mādiso. idha panānanda ekacco puggalo uddhato
hoti tañca cetovimuttiṁ paññāvimuttiṁ yathābhūtaṁ nappajānāti
yatthassa 

[1]- uddhaccaṁ aparisesaṁ nirujjhati tassa savanenapi akataṁ hoti
bāhusaccenapi akataṁ hoti diṭṭhiyāpi appaṭividdhaṁ hoti sāmāyikampi
vimuttiṁ na labhati so kāyassa bhedā parammaraṇā hānāya pareti
no visesāya hānagāmīyeva hoti no visesagāmī idha panānanda
ekacco puggalo uddhato hoti tañca cetovimuttiṁ paññāvimuttiṁ
yathābhūtaṁ pajānāti yatthassa taṁ uddhaccaṁ aparisesaṁ nirujjhati tassa

footnote: 1 po. ma. taṁ.

page number: 153

savanenapi kataṁ hoti bāhusaccenapi kataṁ hoti diṭṭhiyāpi suppaṭividdhaṁ
hoti sāmāyikampi vimuttiṁ labhati so kāyassa bhedā parammaraṇā
visesāya pareti no hānāya visesagāmīyeva hoti no hānagāmī
tatrānanda pamāṇikā paminanti imassāpi teva dhammā aparassāpi
teva dhammā kasmā nesaṁ eko hīno eko paṇītoti tañhi
tesaṁ ānanda hoti dīgharattaṁ ahitāya dukkhāya tatrānanda yvāyaṁ
puggalo uddhato hoti tañca cetovimuttiṁ paññāvimuttiṁ yathābhūtaṁ
nappajānāti 1- yatthassa taṁ uddhaccaṁ aparisesaṁ nirujjhati tassa
savanenapi kataṁ hoti bāhusaccenapi kataṁ hoti diṭṭhiyāpi suppaṭividdhaṁ
hoti sāmāyikampi vimuttiṁ labhati ayaṁ ānanda puggalo amunā
purimena puggalena abhikkantataro ca paṇītataro ca taṁ kissa hetu
imañhi ānanda puggalaṁ dhammasoto nibbahati tadanantaraṁ ko jāneyya
aññatra tathāgatena tasmā tihānanda mā puggalesu pamāṇikā
ahuvattha mā puggalesu pamāṇaṁ gaṇhittha maññati hānanda puggalo
puggalesu pamāṇaṁ gaṇhanto ahañcānanda puggalesu pamāṇaṁ
gaṇheyyaṁ yo vā panassa mādiso. kā cānanda migasālā upāsikā
bālā abyattā andhakā andhakapaññā ke ca purisapuggalā
paropariyañāṇe ime kho ānanda dasa puggalā santo saṁvijjamānā
lokasmiṁ yathārūpena ānanda sīlena purāṇo samannāgato ahosi
tathārūpena sīlena isidatto samannāgato abhavissa nayidha purāṇo

footnote: 1 ma. yu. pajānāti.

page number: 154

isidattassa gatipi 1- aññassa yathārūpāya ānanda paññāya isidatto
samannāgato ahosi tathārūpāya paññāya purāṇo samannāgato abhavissa
nayidha isidatto pūrāṇassa gatipi 1- aññassa iti kho ānanda
ime puggalā ubhato ekantahīnāti 2-.

[76] tayome bhikkhave dhammā loke na saṁvijjeyyuṁ na tathāgato
loke uppajjeyya arahaṁ sammāsambuddho na tathāgatappavedito
dhammavinayo loke dīpeyya 3- katame tayo jāti ca jarā ca maraṇañca
ime kho bhikkhave tayo dhammā loke na saṁvijjeyyuṁ na tathāgato
loke uppajjeyya arahaṁ sammāsambuddho na tathāgatappavedito
dhammavinayo loke dīpeyya yasmā ca kho bhikkhave ime tayo dhammā
loke saṁvijjanti tasmā tathāgato loke uppajjati arahaṁ
sammāsambuddho tasmā tathāgatappavedito dhammavinayo loke dippati.
tayo bhikkhave dhamme appahāya abhabbo jātiṁ pahātuṁ jaraṁ pahātuṁ
maraṇaṁ pahātuṁ katame tayo rāgaṁ appahāya dosaṁ appahāya mohaṁ
appahāya ime kho bhikkhave tayo dhamme appahāya abhabbo jātiṁ
pahātuṁ jaraṁ pahātuṁ maraṇaṁ pahātuṁ tayo 4- bhikkhave dhamme appahāya
abhabbo rāgaṁ pahātuṁ dosaṁ pahātuṁ mohaṁ pahātuṁ katame tayo
sakkāyadiṭṭhiṁ appahāya vicikicchaṁ appahāya sīlabbattaparāmāsaṁ 5- appahāya
ime kho bhikkhave (pts. a v, 145) tayo dhamme appahāya abhabbo rāgaṁ pahātuṁ dosaṁ
pahātuṁ mohaṁ pahātuṁ tayo bhikkhave dhamme appahāya abhabbo

footnote: 1 ma. yu. gatimpi. 2 ma. yu. ekaṅgahīnāti. 3 ma. yu. dippeyya. sabbattha
footnote: īdisameva. 4 ma. tayome. 5 sīlabbataparāmāsaṁ. sabbattha īdisameva.

page number: 155

sakkāyadiṭṭhiṁ pahātuṁ vicikicchaṁ pahātuṁ sīlabbattaparāmāsaṁ pahātuṁ katame
tayo ayoniso manasikāraṁ appahāya kummaggasevanaṁ appahāya cetaso
līnattaṁ appahāya ime kho bhikkhave tayo dhamme appahāya abhabbo
sakkāyadiṭṭhiṁ pahātuṁ vicikicchaṁ pahātuṁ sīlabbattaparāmāsaṁ pahātuṁ
tayo bhikkhave dhamme appahāya abhabbo ayoniso manasikāraṁ pahātuṁ
kummaggasevanaṁ pahātuṁ cetaso līnattaṁ pahātuṁ katame tayo muṭṭhasaccaṁ
appahāya asampajaññaṁ appahāya cetaso vikkhepaṁ appahāya ime
kho bhikkhave tayo dhamme appahāya abhabbo ayoniso manasikāraṁ pahātuṁ
kummaggasevanaṁ pahātuṁ cetaso līnattaṁ pahātuṁ tayo bhikkhave dhamme
appahāya abhabbo muṭṭhasaccaṁ pahātuṁ asampajaññaṁ pahātuṁ cetaso
vikkhepaṁ pahātuṁ katame tayo ariyānaṁ adassanakamyataṁ appahāya
ariyadhammaṁ asotukamyataṁ appahāya upārambhacittataṁ appahāya ime
kho bhikkhave tayo dhamme appahāya abhabbo muṭṭhasaccaṁ pahātuṁ
asampajaññaṁ pahātuṁ cetaso vikkhepaṁ pahātuṁ tayo bhikkhave dhamme
appahāya abhabbo ariyānaṁ adassanakamyataṁ pahātuṁ ariyadhammaṁ asotukamyataṁ
pahātuṁ upārambhacittataṁ pahātuṁ katame tayo uddhaccaṁ appahāya asaṁvaraṁ
appahāya dussīlyaṁ appahāya ime kho bhikkhave tayo dhamme appahāya
abhabbo ariyānaṁ adassanakamyataṁ (pts. a v, 146) pahātuṁ ariyadhammaṁ asotukamyataṁ
pahātuṁ upārambhacittataṁ pahātuṁ tayo bhikkhave dhamme appahāya
abhabbo uddhaccaṁ pahātuṁ asaṁvaraṁ pahātuṁ dussīlyaṁ pahātuṁ katame

page number: 156

tayo assaddhiyaṁ appahāya avadaññutaṁ appahāya kosajjaṁ appahāya
ime kho bhikkhave tayo dhamme appahāya abhabbo uddhaccaṁ pahātuṁ
asaṁvaraṁ pahātuṁ dussīlyaṁ pahātuṁ tayo bhikkhave dhamme appahāya
abhabbo assaddhiyaṁ pahātuṁ avadaññutaṁ pahātuṁ kosajjaṁ pahātuṁ katame
tayo anādariyaṁ appahāya dovacassataṁ appahāya pāpamittataṁ appahāya
ime kho bhikkhave tayo dhamme appahāya abhabbo assaddhiyaṁ pahātuṁ
avadaññutaṁ pahātuṁ kosajjaṁ pahātuṁ tayo bhikkhave dhamme appahāya
abhabbo anādariyaṁ pahātuṁ dovacassataṁ pahātuṁ pāpamittataṁ pahātuṁ katame
tayo ahirikaṁ appahāya anottappaṁ appahāya pamādaṁ appahāya
ime kho bhikkhave tayo dhamme appahāya abhabbo anādariyaṁ pahātuṁ
dovacassataṁ pahātuṁ pāpamittataṁ pahātuṁ ahirikoyaṁ bhikkhave anottappī
pamatto hoti so pamatto samāno abhabbo anādariyaṁ pahātuṁ
dovacassataṁ pahātuṁ pāpamittataṁ pahātuṁ so pāpamitto samāno
abhabbo assaddhiyaṁ pahātuṁ avadaññutaṁ pahātuṁ kosajjaṁ pahātuṁ so
kusīto samāno abhabbo uddhaccaṁ pahātuṁ asaṁvaraṁ pahātuṁ dussīlyaṁ pahātuṁ
so dussīlo samāno abhabbo ariyānaṁ adassanakamyataṁ pahātuṁ ariyadhammaṁ
asotukamyataṁ pahātuṁ upārambhacittataṁ pahātuṁ so upārambhacitto
samāno abhabbo muṭṭhasaccaṁ (pts. a v, 147) pahātuṁ asampajaññaṁ pahātuṁ cetaso vikkhittacittataṁ 1-
pahātuṁ so vikkhittacitto samāno abhabbo ayoniso manasikāraṁ
pahātuṁ kummaggasevanaṁ pahātuṁ cetaso līnattaṁ pahātuṁ so līnacitto

footnote: 1 ma. yu. vikkhepaṁ.

page number: 157

samāno abhabbo sakkāyadiṭṭhiṁ pahātuṁ vicikicchaṁ pahātuṁ sīlabbattaparāmāsaṁ
pahātuṁ so vecikiccho 1- samāno abhabbo rāgaṁ pahātuṁ dosaṁ pahātuṁ
mohaṁ pahātuṁ 

[2]- rāgaṁ appahāya dosaṁ appahāya mohaṁ appahāya
abhabbo jātiṁ pahātuṁ jaraṁ pahātuṁ maraṇaṁ pahātuṁ. tayo bhikkhave
dhamme pahāya bhabbo jātiṁ pahātuṁ jaraṁ pahātuṁ maraṇaṁ pahātuṁ katame
tayo rāgaṁ pahāya dosaṁ pahāya mohaṁ pahāya ime kho bhikkhave
tayo dhamme pahāya bhabbo jātiṁ pahātuṁ jaraṁ pahātuṁ maraṇaṁ pahātuṁ
tayo bhikkhave dhamme pahāya bhabbo rāgaṁ pahātuṁ dosaṁ pahātuṁ mohaṁ
pahātuṁ katame tayo sakkāyadiṭṭhiṁ pahāya vicikicchaṁ pahāya
sīlabbattaparāmāsaṁ pahāya ime kho bhikkhave tayo dhamme pahāya bhabbo
rāgaṁ pahātuṁ dosaṁ pahātuṁ mohaṁ pahātuṁ tayo bhikkhave dhamme
pahāya bhabbo sakkāyadiṭṭhiṁ pahātuṁ vicikicchaṁ pahātuṁ sīlabbattaparāmāsaṁ
pahātuṁ katame tayo ayoniso manasikāraṁ pahāya kummaggasevanaṁ
pahāya cetaso līnattaṁ pahāya ime kho bhikkhave tayo dhamme pahāya
bhabbo sakkāyadiṭṭhiṁ pahātuṁ vicikicchaṁ pahātuṁ sīlabbattaparāmāsaṁ pahātuṁ
tayo bhikkhave dhamme pahāya bhabbo ayoniso manasikāraṁ pahātuṁ
kummaggasevanaṁ pahātuṁ cetaso līnattaṁ pahātuṁ katame tayo muṭṭhasaccaṁ
pahāya asampajaññaṁ pahāya cetaso vikkhepaṁ pahāya ime kho bhikkhave
tayo dhamme pahāya bhabbo ayoniso manasikāraṁ pahātuṁ kummaggasevanaṁ

footnote: 1 ma. yu. vicikiccho. (pts. a v, 148) 2 ma. so.

page number: 158

pahātuṁ cetaso līnattaṁ pahātuṁ tayo bhikkhave dhamme pahāya bhabbo
muṭṭhasaccaṁ pahātuṁ asampajaññaṁ pahātuṁ cetaso vikkhepaṁ pahātuṁ katame
tayo ariyānaṁ adassanakamyataṁ pahāya ariyadhammaṁ asotukamyataṁ pahāya
upārambhacittataṁ pahāya ime kho bhikkhave tayo dhamme pahāya bhabbo
muṭṭhasaccaṁ pahātuṁ asampajaññaṁ pahātuṁ cetaso vikkhepaṁ pahātuṁ
tayo bhikkhave dhamme pahāya bhabbo ariyānaṁ adassanakamyataṁ pahātuṁ
ariyadhammaṁ asotukamyataṁ pahātuṁ upārambhacittataṁ pahātuṁ katame tayo
uddhaccaṁ pahāya asaṁvaraṁ pahāya dussīlyaṁ pahāya ime kho bhikkhave
tayo dhamme pahāya bhabbo ariyānaṁ adassanakamyataṁ pahātuṁ ariyadhammaṁ
asotukamyataṁ pahātuṁ upārambhacittataṁ pahātuṁ tayo bhikkhave dhamme
pahāya bhabbo uddhaccaṁ pahātuṁ asaṁvaraṁ pahātuṁ dussīlyaṁ pahātuṁ katame
tayo assaddhiyaṁ pahāya avadaññutaṁ pahāya kosajjaṁ pahāya ime
kho bhikkhave tayo dhamme pahāya bhabbo uddhaccaṁ pahātuṁ asaṁvaraṁ pahātuṁ
dussīlyaṁ pahātuṁ tayo bhikkhave dhamme pahāya bhabbo assaddhiyaṁ
pahātuṁ avadaññutaṁ pahātuṁ kosajjaṁ pahātuṁ katame tayo anādariyaṁ
pahāya dovacassataṁ pahāya pāpamittataṁ pahāya ime kho bhikkhave
tayo dhamme pahāya bhabbo assaddhiyaṁ pahātuṁ avadaññutaṁ pahātuṁ
kosajjaṁ pahātuṁ tayo bhikkhave dhamme pahāya bhabbo anādariyaṁ
pahātuṁ dovacassataṁ pahātuṁ pāpamittataṁ pahātuṁ katame tayo ahirikaṁ
pahāya anottappaṁ pahāya pamādaṁ pahāya ime kho bhikkhave tayo

page number: 159

dhamme pahāya bhabbo anādariyaṁ pahātuṁ dovacassataṁ pahātuṁ pāpamittataṁ
pahātuṁ hirimāyaṁ bhikkhave ottappī 1- appamatto hoti so appamatto
samāno bhabbo anādariyaṁ (pts. a v, 149) pahātuṁ dovacassataṁ pahātuṁ pāpamittataṁ
pahātuṁ so kalyāṇamitto samāno bhabbo assaddhiyaṁ pahātuṁ
avadaññutaṁ pahātuṁ kosajjaṁ pahātuṁ so āraddhaviriyo samāno bhabbo
uddhaccaṁ pahātuṁ asaṁvaraṁ pahātuṁ dussīlyaṁ pahātuṁ so sīlavā samāno
bhabbo ariyānaṁ adassanakamyataṁ pahātuṁ ariyadhammaṁ asotukamyataṁ pahātuṁ
upārambhacittataṁ pahātuṁ so anupārambhacitto samāno bhabbo
muṭṭhasaccaṁ pahātuṁ asampajaññaṁ pahātuṁ cetaso vikkhepaṁ pahātuṁ so
avikkhittacitto samāno bhabbo ayoniso manasikāraṁ pahātuṁ kummaggasevanaṁ
pahātuṁ cetaso līnattaṁ pahātuṁ so alīnacitto samāno bhabbo
sakkāyadiṭṭhiṁ pahātuṁ vicikicchaṁ pahātuṁ sīlabbattaparāmāsaṁ pahātuṁ so
avicikiccho samāno bhabbo rāgaṁ pahātuṁ dosaṁ pahātuṁ mohaṁ pahātuṁ
rāgaṁ pahāya dosaṁ pahāya mohaṁ pahāya bhabbo jātiṁ pahātuṁ jaraṁ
pahātuṁ maraṇaṁ pahātunti.

[77] dasahi bhikkhave asaddhammehi samannāgato kāko katamehi
dasahi dhaṁsī ca pagabbho ca tintiṇo ca mahagghaso ca luddho ca
akāruṇiko ca dubbalo ca oravī 2- ca muṭṭhassati ca necayiko ca
imehi kho bhikkhave dasahi asaddhammehi samannāgato kāko evameva

footnote: 1 ma. ottāpī. 2 po. ma. yu. oravitā. aparaṁpi evaṁ ñātabbaṁ.

page number: 160

kho bhikkhave dasahi asaddhammehi samannāgato pāpabhikkhu katamehi
dasahi dhaṁsī ca pagabbho ca tintiṇo ca mahagghaso ca luddho ca
akāruṇiko ca dubbalo ca oravī ca muṭṭhassati ca necayiko ca
imehi (pts. a v, 150) kho bhikkhave dasahi asaddhammehi samannāgato pāpabhikkhūti.

[78] dasahi bhikkhave asaddhammehi samannāgatā niganthā katamehi
dasahi assaddhā bhikkhave niganthā dussīlā bhikkhave niganthā
ahirikā bhikkhave niganthā anottappino bhikkhave niganthā asappurisabhattino
bhikkhave niganthā attukkaṁsakaparavambhakā bhikkhave niganthā
sandiṭṭhiparāmāsiadhānagāhiduppaṭinissaggino 1- bhikkhave niganthā kuhakā
bhikkhave niganthā pāpicchā bhikkhave niganthā micchādiṭṭhikā 2- bhikkhave
niganthā imehi kho bhikkhave dasahi asaddhammehi samannāgatā
niganthāti.

[79] dasayimāni bhikkhave āghātavatthūni katamāni dasa anatthaṁ
me acarīti āghātaṁ bandhati anatthaṁ me caratīti āghātaṁ bandhati
anatthaṁ me carissatīti āghātaṁ bandhati piyassa me manāpassa anatthaṁ
acari .pe. anatthaṁ carati .pe. anatthaṁ carissatīti āghātaṁ
bandhati appiyassa me amanāpassa atthaṁ acari .pe. atthaṁ
carati .pe. atthaṁ carissatīti āghātaṁ bandhati aṭṭhāne ca
kuppati imāni kho bhikkhave dasa āghātavatthūnīti.

footnote: 1 ma. yu. sandiṭṭhiparāmāsā ādhānaggāhīduppaṭinissaggino. 2 ma. pāpamittā.
footnote: po. ayaṁ pāṭho natthi.

page number: 161

[80] dasayime bhikkhave āghātapaṭivinayā katame dasa (pts. a v, 151) anatthaṁ
me acari taṁ kutettha labbhāti āghātaṁ paṭivineti anatthaṁ me
carati taṁ kutettha labbhāti āghātaṁ paṭivineti anatthaṁ me carissati
taṁ kutettha labbhāti āghātaṁ paṭivineti piyassa me manāpassa
anatthaṁ acari .pe. anatthaṁ carati .pe. anatthaṁ carissati taṁ kutettha
labbhāti āghātaṁ paṭivineti appiyassa me amanāpassa atthaṁ acari .pe.
atthaṁ carati .pe. atthaṁ carissati taṁ kutettha labbhāti āghātaṁ paṭivineti
aṭṭhāne ca na kuppati ime kho bhikkhave dasa āghātapaṭivinayāti.
ākaṅkhavaggo tatiyo.
tassuddānaṁ
ākaṅkho kaṇṭako iṭṭhā vaḍḍhī ca migasālaya 1-
abhabboceva 2- kāko ca niganthā dasa vatthuni 3-.
--------------
theravaggo catuttho

[81] ekaṁ samayaṁ bhagavā campāyaṁ viharati gaggarāya pokkharaṇiyā
tīre. athakho āyasmā vāhuno 4- yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho āyasmā vāhuno bhagavantaṁ etadavoca katīhi nu kho
bhante dhammehi tathāgato nissaṭo visaṁyutto vippamutto vimariyādikatena

footnote: 1 po. ma. yu migasālāya. 2 po. vippamaññāto. ma. tayo dhammā ca
footnote: 3 po. niganthā neva vatthūnīti. ma. niganthā dve ca āghātāti. yu. niganthā dve
footnote: vatthūnīti. 4 (pts. a v, 152) po. ma. vāhano. yu. bāhuno. sabbattha īdisameva.

page number: 162

cetasā viharatīti. dasahi kho vāhuna dhammehi tathāgato nissaṭo
visaṁyutto vippamutto vimariyādikatena cetasā viharati katamehi dasahi
rūpena kho vāhuna tathāgato nissaṭo visaṁyutto vippamutto vimariyādikatena
cetasā viharati vedanāya kho vāhuna saññāya kho vāhuna
saṅkhārehi kho vāhuna viññāṇena kho vāhuna jātiyā kho vāhuna
jarāya kho vāhuna maraṇena kho vāhuna dukkhehi kho vāhuna
kilesehi kho vāhuna tathāgato nissaṭo visaṁyutto vippamutto vimariyādikatena
cetasā viharati seyyathāpi vāhuna uppalaṁ vā padumaṁ vā
puṇḍarīkaṁ vā udake jātaṁ udake saṁvaḍḍhaṁ udakā accuggamma tiṭṭhati 1-
anupalittaṁ udakena evameva kho vāhuna imehi dasahi dhammehi tathāgato
nissaṭo visaṁyutto vippamutto vimariyādikatena cetasā viharatīti.

[82] athakho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinnaṁ kho āyasmantaṁ ānandaṁ bhagavā etadavoca so vatānanda
bhikkhu assaddho samāno imasmiṁ dhammavinaye vuḍḍhiṁ virūḷhiṁ vepullaṁ
āpajjissatīti netaṁ ṭhānaṁ vijjati so vatānanda bhikkhu dussīlo
samāno imasmiṁ dhammavinaye vuḍḍhiṁ virūḷhiṁ vepullaṁ āpajjissatīti netaṁ
ṭhānaṁ vijjati so vatānanda bhikkhu appassuto samāno imasmiṁ dhammavinaye
vuḍḍhiṁ virūḷhiṁ vepullaṁ āpajjissatīti netaṁ (pts. a v, 153) ṭhānaṁ vijjati so vatānanda
bhikkhu dubbaco samāno imasmiṁ dhammavinaye vuḍḍhiṁ virūḷhiṁ vepullaṁ

footnote: 1 po. ... ṭhāti. ma. paccuggamma ṭhitaṁ.

page number: 163

āpajjissatīti netaṁ ṭhānaṁ vijjati so vatānanda bhikkhu pāpamitto
samāno imasmiṁ dhammavinaye vuḍḍhiṁ virūḷhiṁ vepullaṁ āpajjissatīti netaṁ
ṭhānaṁ vijjati so vatānanda bhikkhu kusīto samāno imasmiṁ dhammavinaye
vuḍḍhiṁ virūḷhiṁ vepullaṁ āpajjissatīti netaṁ ṭhānaṁ vijjati so vatānanda
bhikkhu muṭṭhassati samāno imasmiṁ dhammavinaye vuḍḍhiṁ virūḷhiṁ vepullaṁ
āpajjissatīti netaṁ ṭhānaṁ vijjati so vatānanda bhikkhu asantuṭṭho
samāno imasmiṁ dhammavinaye vuḍḍhiṁ virūḷhiṁ vepullaṁ āpajjissatīti netaṁ
ṭhānaṁ vijjati so vatānanda bhikkhu pāpiccho samāno imasmiṁ dhammavinaye
vuḍḍhiṁ virūḷhiṁ vepullaṁ āpajjissatīti netaṁ ṭhānaṁ vijjati so vatānanda
bhikkhu micchādiṭṭhiko samāno imasmiṁ dhammavinaye vuḍḍhiṁ virūḷhiṁ vepullaṁ
āpajjissatīti netaṁ ṭhānaṁ vijjati so vatānanda bhikkhu imehi kho 1-
dasahi dhammehi samannāgato imasmiṁ dhammavinaye vuḍḍhiṁ virūḷhiṁ vepullaṁ
āpajjissatīti netaṁ ṭhānaṁ vijjati. so vatānanda bhikkhu saddho samāno
imasmiṁ dhammavinaye vuḍḍhiṁ virūḷhiṁ vepullaṁ āpajjissatīti ṭhānametaṁ
vijjati so vatānanda bhikkhu sīlavā samāno imasmiṁ dhammavinaye
vuḍḍhiṁ virūḷhiṁ vepullaṁ āpajjissatīti ṭhānametaṁ vijjati so vatānanda
bhikkhu bahussuto sutadharo samāno imasmiṁ dhammavinaye vuḍḍhiṁ virūḷhiṁ
vepullaṁ āpajjissatīti ṭhānametaṁ vijjati so vatānanda bhikkhu suvaco
samāno imasmiṁ dhammavinaye vuḍḍhiṁ virūḷhiṁ vepullaṁ āpajjissatīti
ṭhānametaṁ vijjati so vatānanda bhikkhu kalyāṇamitto samāno imasmiṁ

footnote: 1 ma. khosaddo natthi.

page number: 164

dhammavinaye vuḍḍhiṁ virūḷhiṁ vepullaṁ āpajjissatīti ṭhānametaṁ vijjati
so vatānanda bhikkhu āraddhaviriyo samāno imasmiṁ dhammavinaye vuḍḍhiṁ
virūḷhiṁ vepullaṁ āpajjissatīti ṭhānametaṁ vijjati so vatānanda bhikkhu
upaṭṭhitasati samāno imasmiṁ dhammavinaye vuḍḍhiṁ virūḷhiṁ vepullaṁ
āpajjissatīti ṭhānametaṁ vijjati so vatānanda bhikkhu santuṭṭho samāno
imasmiṁ dhammavinaye vuḍḍhiṁ virūḷhiṁ vepullaṁ āpajjissatīti ṭhānametaṁ
vijjati so vatānanda bhikkhu appiccho samāno imasmiṁ dhammavinaye
vuḍḍhiṁ virūḷhiṁ vepullaṁ āpajjissatīti ṭhānametaṁ vijjati so vatānanda
bhikkhu sammādiṭṭhiko samāno imasmiṁ dhammavinaye vuḍḍhiṁ virūḷhiṁ vepullaṁ
āpajjissatīti ṭhānametaṁ vijjati so vatānanda bhikkhu imehi kho 1-
dasahi dhammehi samannāgato imasmiṁ dhammavinaye vuḍḍhiṁ virūḷhiṁ vepullaṁ
āpajjissatīti ṭhānametaṁ vijjati 2-.

[83] athakho āyasmā puṇṇiyo yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ nisinno
kho āyasmā puṇṇiyo bhagavantaṁ etadavoca ko nu kho bhante
hetu ko paccayo yena appekadā tathāgataṁ dhammadesanā paṭibhāti
appekadā na paṭibhātīti. saddho ca puṇṇiya bhikkhu hoti no
ca upasaṅkamitā neva tāva tathāgataṁ dhammadesanā paṭibhāti yato
ca kho puṇṇiya bhikkhu saddho ca hoti upasaṅkamitā ca evaṁ

footnote: 1 po. ma. yu. khosaddo natthi. 2 ma. yu. vijjatīti.

page number: 165

tathāgataṁ dhammadesanā paṭibhāti saddho ca puṇṇiya bhikkhu hoti
upasaṅkamitā ca no ca payirupāsitā ... payirupāsitā ca no ca
paripucchitā ... paripucchitā ca no ca ohitasoto dhammaṁ suṇāti ...
ohitasoto ca dhammaṁ suṇāti no ca sutvā dhammaṁ dhāreti ... sutvā
ca dhammaṁ dhāreti no ca dhatānaṁ 1- dhammānaṁ (pts. a v, 155) atthaṁ upaparikkhati ...
dhatānañca 1- dhammānaṁ atthaṁ upaparikkhati no ca atthamaññāya dhammamaññāya
dhammānudhammapaṭipanno hoti ... atthamaññāya dhammamaññāya
dhammānudhammapaṭipanno hoti no ca kalyāṇavāco hoti kalyāṇavākkaraṇo
poriyā vācāya samannāgato vissaṭṭhāya anelagaḷāya atthassa
viññāpanīyā kalyāṇavāco ca hoti kalyāṇavākkaraṇo poriyā
vācāya samannāgato vissaṭṭhāya anelagaḷāya atthassa viññāpanīyā
no ca sandassako hoti samādapako samuttejako sampahaṁsako sabrahmacārīnaṁ
neva tāva tathāgataṁ dhammadesanā paṭibhāti. yato ca kho puṇṇiya
bhikkhu saddho ca hoti upasaṅkamitā ca payirupāsitā ca paripucchitā
ca ohitasoto ca dhammaṁ suṇāti sutvā ca dhammaṁ dhāreti dhatānañca 1-
dhammānaṁ atthaṁ upaparikkhati atthamaññāya dhammamaññāya dhammānudhammapaṭipanno
hoti kalyāṇavāco ca hoti kalyāṇavākkaraṇo
poriyā vācāya samannāgato vissaṭṭhāya anelagaḷāya atthassa
viññāpanīyā sandassako ca hoti samādapako samuttejako sampahaṁsako
sabrahmacārīnaṁ evaṁ tathāgataṁ dhammadesanā paṭibhāti imehi kho

footnote: 1 ma. dhātānaṁ.

page number: 166

puṇṇiya dasahi dhammehi samannāgatā ekantaṁ 1- tathāgataṁ dhammadesanā
paṭibhātīti.

[84] tatra kho āyasmā mahāmoggallāno bhikkhū āmantesi
āvuso bhikkhavoti 2-. āvusoti kho te bhikkhū āyasmato
mahāmoggallānassa paccassosuṁ. āyasmā mahāmoggallāno etadavoca
idhāvuso bhikkhu aññaṁ byākaroti khīṇā jāti vusitaṁ brahmacariyaṁ
kataṁ (pts. a v, 156) karaṇīyaṁ nāparaṁ itthattāyāti pajānāmīti tamenaṁ tathāgato vā
tathāgatasāvako vā jhāyī samāpattikusalo paracittakusalo paracittapariyāyakusalo
samanuyuñjati samanuggāhati samanubhāsati so tathāgatena vā
tathāgatasāvakena vā jhāyinā samāpattikusalena paracittakusalena
paracittapariyāyakusalena samanuyuñjiyamāno samanuggāhiyamāno samanubhāsiyamāno
iraṇaṁ 3- āpajjati vicinaṁ 4- āpajjati anayaṁ āpajjati byasanaṁ
āpajjati anayabyasanaṁ āpajjati tamenaṁ tathāgato vā tathāgatasāvako
vā jhāyī samāpattikusalo paracittakusalo paracittapariyāyakusalo evaṁ cetasā
ceto paricca manasikaroti kiṁ nu kho ayamāyasmā aññaṁ byākaroti
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānāmīti tamenaṁ tathāgato vā tathāgatasāvako vā jhāyī
samāpattikusalo paracittakusalo paracittapariyāyakusalo evaṁ cetasā ceto
paricca pajānāti kodhano kho pana ayamāyasmā kodhapariyuṭṭhitena
cetasā bahulaṁ viharati kodhapariyuṭṭhānaṁ kho pana tathāgatappavedite

footnote: 1 po. ... samannāgato ekamantaṁ paṭibhānā tathāgataṁ dhammadesanā hotīti. ma.
footnote: ekantapaṭibhānā tathāgataṁ .... yu. ekantaṁ paṭibhānaṁ tathāgataṁ
footnote: dhammadesanā hotīti. 2 ma. bhikkhaveti. īdisaṭṭhāne sabbattha evaṁ ñātabbaṁ.

3 po. yu. iriṇaṁ. ma. irīṇaṁ. 4 yu. puvijinaṁ.

page number: 167

dhammavinaye parihānametaṁ upanāhī kho pana ayamāyasmā upanāhapariyuṭṭhitena
cetasā bahulaṁ viharati upanāhapariyuṭṭhānaṁ kho pana
tathāgatappavedite dhammavinaye parihānametaṁ makkhī kho pana ayamāyasmā
makkhapariyuṭṭhitena cetasā bahulaṁ viharati makkhapariyuṭṭhānaṁ kho pana
tathāgatappavedite dhammavinaye parihānametaṁ paḷāsī kho pana ayamāyasmā
paḷāsapariyuṭṭhitena cetasā bahulaṁ viharati paḷāsapariyuṭṭhānaṁ kho pana
tathāgatappavedite dhammavinaye parihānametaṁ issukī kho pana ayamāyasmā
issāpariyuṭṭhitena cetasā bahulaṁ viharati issāpariyuṭṭhānaṁ kho pana
tathāgatappavedite dhammavinaye parihānametaṁ maccharī kho (pts. a v, 157) pana ayamāyasmā
maccherapariyuṭṭhitena cetasā bahulaṁ viharati maccherapariyuṭṭhānaṁ kho pana
tathāgatappavedite dhammavinaye parihānametaṁ saṭho kho pana ayamāyasmā
sāṭheyyapariyuṭṭhitena cetasā bahulaṁ viharati sāṭheyyapariyuṭṭhānaṁ kho
pana tathāgatappavedite dhammavinaye parihānametaṁ māyāvī kho pana
ayamāyasmā māyāpariyuṭṭhitena cetasā bahulaṁ viharati māyāpariyuṭṭhānaṁ
kho pana tathāgatappavedite dhammavinaye parihānametaṁ pāpiccho kho
pana ayamāyasmā icchāpariyuṭṭhitena cetasā bahulaṁ viharati icchāpariyuṭṭhānaṁ
kho pana tathāgatappavedite dhammavinaye parihānametaṁ muṭṭhassati
kho pana ayamāyasmā uttarikaraṇīye oramattakena visesādhigamena 1-
antarāvosānaṁ āpanno antarāvosānagamanaṁ kho pana tathāgatappavedite
dhammavinaye parihānametaṁ so vatāvuso bhikkhu ime dasa dhamme

footnote: 1 po. visesādhigatena.

page number: 168

appahāya imasmiṁ dhammavinaye vuḍḍhiṁ virūḷhiṁ vepullaṁ āpajjissatīti
netaṁ ṭhānaṁ vijjati so vatāvuso bhikkhu ime dasa dhamme pahāya
imasmiṁ dhammavinaye vuḍḍhiṁ virūḷhiṁ vepullaṁ āpajjissatīti ṭhānametaṁ
vijjatīti.

[85] ekaṁ samayaṁ āyasmā mahācundo cetīsu 1- viharati sahajātiyaṁ
tatra kho āyasmā mahācundo bhikkhū āmantesi āvuso bhikkhavoti.
āvusoti kho te bhikkhū āyasmato mahācundassa paccassosuṁ. āyasmā
mahācundo etadavoca idhāvuso bhikkhu katthī hoti vikatthī adhigamesu
ahaṁ paṭhamaṁ jhānaṁ samāpajjāmipi vuṭṭhahāmipi ahaṁ dutiyaṁ jhānaṁ
samāpajjāmipi vuṭṭhahāmipi ahaṁ tatiyaṁ jhānaṁ samāpajjāmipi (pts. a v, 158) vuṭṭhahāmipi
ahaṁ catutthaṁ jhānaṁ samāpajjāmipi vuṭṭhahāmipi ahaṁ ākāsānañcāyatanaṁ
samāpajjāmipi vuṭṭhahāmipi ahaṁ viññāṇañcāyatanaṁ samāpajjāmipi
vuṭṭhahāmipi ahaṁ ākiñcaññāyatanaṁ samāpajjāmipi vuṭṭhahāmipi ahaṁ
nevasaññānāsaññāyatanaṁ samāpajjāmipi vuṭṭhahāmipi ahaṁ saññāvedayitanirodhaṁ
samāpajjāmipi vuṭṭhahāmipīti tamenaṁ tathāgato vā
tathāgatasāvako vā jhāyī samāpattikusalo paracittakusalo paracittapariyāyakusalo
samanuyuñjati samanuggāhati samanubhāsati so tathāgatena vā tathāgatasāvakena
vā jhāyinā samāpattikusalena paracittakusalena paracittapariyāyakusalena
samanuyuñjiyamāno samanuggāhiyamāno samanubhāsiyamāno iraṇaṁ āpajjati vicinaṁ
āpajjati anayaṁ āpajjati byasanaṁ āpajjati anayabyasanaṁ āpajjati

footnote: 1 po. cetiyesu.

page number: 169

tamenaṁ tathāgato vā tathāgatasāvako vā jhāyī samāpattikusalo
paracittakusalo paracittapariyāyakusalo evaṁ cetasā ceto paricca manasikaroti
kiṁ nu kho ayamāyasmā katthī hoti vikatthī adhigamesu ahaṁ paṭhamaṁ
jhānaṁ samāpajjāmipi vuṭṭhahāmipi .pe. ahaṁ saññāvedayitanirodhaṁ
samāpajjāmipi vuṭṭhahāmipīti tamenaṁ tathāgato vā tathāgatasāvako vā
jhāyī samāpattikusalo paracittakusalo paracittapariyāyakusalo evaṁ cetasā
ceto paricca pajānāti dīgharattaṁ kho ayamāyasmā khaṇḍakārī chiddakārī
sabalakārī kammāsakārī na satatakārī na satatavuttī 1- sīlesu dussīlo 

[2]-
ayamāyasmā dussīlyaṁ kho pana tathāgatappavedite dhammavinaye parihānametaṁ
assaddho kho pana ayamāyasmā anācāro 3- assaddhiyaṁ kho pana
tathāgatappavedite dhammavinaye parihānametaṁ appassuto kho pana
ayamāyasmā (pts. a v, 159) anācāro appasaccaṁ kho pana tathāgatappavedite dhammavinaye
parihānametaṁ dubbaco kho pana ayamāyasmā anācāro 3- dovacassatā
kho pana tathāgatappavedite dhammavinaye parihānametaṁ pāpamitto kho
pana ayamāyasmā pāpamittatā kho pana tathāgatappavedite dhammavinaye
parihānametaṁ kusīto kho pana ayamāyasmā kosajjaṁ kho pana
tathāgatappavedite dhammavinaye parihānametaṁ muṭṭhassati kho pana
ayamāyasmā muṭṭhasaccaṁ kho pana tathāgatappavedite dhammavinaye parihānametaṁ
kuhako kho pana ayamāyasmā kuhanā 4- kho pana tathāgatappavedite
dhammavinaye parihānametaṁ dubbharo kho pana ayamāyasmā dubbharatā

footnote: 1 po. ma. yu. santatakārī na santatavuttī. sabbattha īdisameva. 2 ma. khosaddo
footnote: dissati. 3 ma. yu. ayaṁ pāṭho natthi. 4 ma. kohaññaṁ. aññattha īdisameva.

page number: 170

kho pana tathāgatappavedite dhammavinaye parihānametaṁ duppañño kho
pana ayamāyasmā duppaññatā kho pana tathāgatappavedite dhammavinaye
parihānametaṁ seyyathāpi āvuso sahāyako sahāyakaṁ evaṁ vadeyya
yadā te samma dhanena dhanakaraṇīyaṁ assa pavedeyyāsi 1- maṁ dhanaṁ dassāmi
te dhananti so kismiñcideva 2- dhanakaraṇīye samuppanne sahāyako
sahāyakaṁ evaṁ vadeyya attho me samma dhanena dehi me dhananti
so evaṁ vadeyya tenahi samma idha khaṇāhīti so tatra khaṇanto
nādhigaccheyya so evaṁ vadeyya alikaṁ maṁ samma avaca tucchakaṁ
maṁ samma avaca (pts. a v, 160) idha khaṇāhīti so evaṁ vadeyya nāhantaṁ samma
alikaṁ avacaṁ tucchakaṁ avacaṁ tenahi samma idha khaṇāhīti so
tatrapi khaṇanto nādhigaccheyya so evaṁ vadeyya alikaṁ maṁ samma
avaca tucchakaṁ maṁ samma avaca idha khaṇāhīti so evaṁ vadeyya
nāhantaṁ samma alikaṁ avacaṁ tucchakaṁ avacaṁ tenahi samma idha
khaṇāhīti so tatrapi khaṇanto nādhigaccheyya so evaṁ vadeyya
alikaṁ maṁ samma avaca tucchakaṁ maṁ samma avaca idha khaṇāhīti
so evaṁ vadeyya nāhantaṁ samma alikaṁ avacaṁ tucchakaṁ avacaṁ
apica ahameva ummādaṁ pāpuṇiṁ cetaso vipariyāyanti evameva kho
āvuso bhikkhu katthī hoti vikatthī adhigamesu ahaṁ paṭhamaṁ jhānaṁ
samāpajjāmipi vuṭṭhahāmipi ahaṁ dutiyaṁ jhānaṁ samāpajjāmipi vuṭṭhahāmipi
ahaṁ tatiyaṁ jhānaṁ samāpajjāmipi vuṭṭhahāmipi ahaṁ catutthaṁ jhānaṁ

footnote: 1 ma. yāceyyāsi. yu. yācissasi. 2 po. kismiṁpi.

page number: 171

samāpajjāmipi vuṭṭhahāmipi ahaṁ ākāsānañcāyatanaṁ samāpajjāmipi
vuṭṭhahāmipi ahaṁ viññāṇañcāyatanaṁ samāpajjāmipi vuṭṭhahāmipi ahaṁ
ākiñcaññāyatanaṁ samāpajjāmipi vuṭṭhahāmipi ahaṁ nevasaññānāsaññāyatanaṁ
samāpajjāmipi vuṭṭhahāmipi ahaṁ saññāvedayitanirodhaṁ
samāpajjāmipi vuṭṭhahāmipīti tamenaṁ tathāgato vā tathāgatasāvako vā
jhāyī samāpattikusalo paracittakusalo paracittapariyāyakusalo samanuyuñjati
samanuggāhati samanubhāsati so tathāgatena vā tathāgatasāvakena vā
jhāyinā samāpattikusalena paracittakusalena paracittapariyāyakusalena
samanuyuñjiyamāno samanuggāhiyamāno samanubhāsiyamāno iraṇaṁ āpajjati vicinaṁ
āpajjati anayaṁ āpajjati byasanaṁ āpajjati anayabyasanaṁ āpajjati
tamenaṁ tathāgato vā tathāgatasāvako vā jhāyī samāpattikusalo paracittakusalo
paracittapariyāyakusalo evaṁ cetasā ceto paricca manasikaroti kiṁ nu kho
ayamāyasmā katthī hoti vikatthī adhigamesu ahaṁ paṭhamaṁ jhānaṁ samāpajjāmipi
vuṭṭhahāmipi .pe. ahaṁ saññāvedayitanirodhaṁ samāpajjāmipi vuṭṭhahāmipīti
tamenaṁ tathāgato vā tathāgatasāvako vā jhāyī samāpattikusalo paracittakusalo
paracittapariyāyakusalo evaṁ cetasā ceto paricca pajānāti
dīgharattaṁ kho ayamāyasmā khaṇḍakārī chiddakārī sabalakārī kammāsakārī
na satatakārī na satatavuttī sīlesu dussīlo ayamāyasmā dussīlyaṁ
kho pana tathāgatappavedite dhammavinaye parihānametaṁ assaddho kho
pana ayamāyasmā assaddhiyaṁ kho pana tathāgatappavedite dhammavinaye

page number: 172

parihānametaṁ appassuto kho pana ayamāyasmā anācāro appasaccaṁ
kho pana tathāgatappavedite dhammavinaye parihānametaṁ dubbaco kho
pana ayamāyasmā dovacassatā kho pana tathāgatappavedite dhammavinaye
parihānametaṁ pāpamitto kho pana ayamāyasmā pāpamittatā kho
pana tathāgatappavedite dhammavinaye parihānametaṁ kusīto kho pana
ayamāyasmā kosajjaṁ kho pana tathāgatappavedite dhammavinaye parihānametaṁ
muṭṭhassati kho pana ayamāyasmā muṭṭhasaccaṁ kho pana tathāgatappavedite
dhammavinaye parihānametaṁ kuhako kho pana ayamāyasmā kuhanā kho
pana tathāgatappavedite dhammavinaye parihānametaṁ dubbharo kho pana
ayamāyasmā dubbharatā kho pana tathāgatappavedite dhammavinaye
parihānametaṁ duppañño kho pana ayamāyasmā duppaññatā kho pana
tathāgatappavedite dhammavinaye parihānametaṁ so vatāvuso bhikkhu ime
dasa dhamme appahāya imasmiṁ dhammavinaye vuḍḍhiṁ virūḷhiṁ vepullaṁ
āpajjissatīti netaṁ ṭhānaṁ vijjati so vatāvuso bhikkhu ime dasa
dhamme pahāya imasmiṁ dhammavinaye vuḍḍhiṁ virūḷhiṁ vepullaṁ āpajjissatīti
ṭhānametaṁ vijjatīti.

[86] ekaṁ samayaṁ āyasmā (pts. a v, 162) mahākassapo rājagahe viharati veḷuvane
kalandakanivāpe tatra kho āyasmā mahākassapo bhikkhū āmantesi
āvuso bhikkhavoti. āvusoti kho te bhikkhū āyasmato mahākassapassa
paccassosuṁ. āyasmā mahākassapo etadavoca idhāvuso bhikkhu

page number: 173

aññaṁ byākaroti khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti pajānāmīti tamenaṁ tathāgato vā tathāgatasāvako
vā jhāyī samāpattikusalo paracittakusalo paracittapariyāyakusalo samanuyuñjati
samanuggāhati samanubhāsati so tathāgatena vā tathāgatasāvakena
vā jhāyinā samāpattikusalena paracittakusalena paracittapariyāyakusalena
samanuyuñjiyamāno samanuggāhiyamāno samanubhāsiyamāno iraṇaṁ
āpajjati vicinaṁ āpajjati anayaṁ āpajjati byasanaṁ āpajjati
anayabyasanaṁ āpajjati tamenaṁ tathāgato vā tathāgatasāvako vā jhāyī
samāpattikusalo paracittakusalo paracittapariyāyakusalo evaṁ cetasā ceto
paricca manasikaroti kiṁ nu kho ayamāyasmā aññaṁ byākaroti khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānāmīti tamenaṁ tathāgato vā tathāgatasāvako vā jhāyī samāpattikusalo
paracittakusalo paracittapariyāyakusalo evaṁ cetasā ceto paricca pajānāti
adhimāniko kho pana ayamāyasmā adhimānasacco appatte pattasaññī
akate katasaññī anadhigate adhigatasaññī adhimānena aññaṁ byākaroti
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānāmīti tamenaṁ tathāgato vā tathāgatasāvako vā jhāyī
samāpattikusalo paracittakusalo paracittapariyāyakusalo evaṁ cetasā ceto
paricca manasikaroti kiṁ nu kho ayamāyasmā nissāya adhimāniko adhimānasacco
appatte pattasaññī akate katasaññī (pts. a v, 163) anadhigate adhigatasaññī

page number: 174

adhimānena aññaṁ byākaroti khīṇā jāti vusitaṁ brahmacariyaṁ kataṁ
karaṇīyaṁ nāparaṁ itthattāyāti pajānāmīti tamenaṁ tathāgato vā
tathāgatasāvako vā jhāyī samāpattikusalo paracittakusalo paracittapariyāyakusalo
evaṁ cetasā ceto paricca pajānāti bahussuto kho pana
ayamāyasmā sutadharo sutasannicayo ye te dhammā ādikalyāṇā
majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ abhivadanti tathārūpāssa dhammā bahussutā 

[1]- dhatā
vacasā paricitā manasānupekkhitā diṭṭhiyā suppaṭividdhā tasmā ayamāyasmā
adhimāniko adhimānasacco appatte pattasaññī akate katasaññī
anadhigate adhigatasaññī adhimānena aññaṁ byākaroti khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānāmīti
tamenaṁ tathāgato vā tathāgatasāvako vā jhāyī samāpattikusalo paracittakusalo
paracittapariyāyakusalo evaṁ cetasā ceto paricca pajānāti
abhijjhālu kho pana ayamāyasmā abhijjhāpariyuṭṭhitena cetasā bahulaṁ
viharati abhijjhāpariyuṭṭhānaṁ kho pana tathāgatappavedite dhammavinaye
parihānametaṁ byāpanno kho pana ayamāyasmā byāpādapariyuṭṭhitena
cetasā bahulaṁ viharati byāpādapariyuṭṭhānaṁ kho pana tathāgatappavedite
dhammavinaye parihānametaṁ thīnamiddhī 2- kho pana ayamāyasmā thīnamiddhapariyuṭṭhitena
cetasā bahulaṁ viharati thīnamiddhapariyuṭṭhānaṁ kho pana
tathāgatappavedite dhammavinaye parihānametaṁ uddhato kho pana ayamāyasmā

footnote: 1 ma. honti. 2 ma. thīnamiddho. yu. thinamiddho.

page number: 175

uddhaccapariyuṭṭhitena cetasā bahulaṁ viharati uddhaccapariyuṭṭhānaṁ kho
pana tathāgatappavedite dhammavinaye parihānametaṁ vicikiccho kho pana
ayamāyasmā vicikicchāpariyuṭṭhitena cetasā bahulaṁ viharati vicikicchāpariyuṭṭhānaṁ
kho pana tathāgatappavedite dhammavinaye parihānametaṁ
kammārāmo kho pana ayamāyasmā kammarato kammārāmataṁ anuyutto
kammārāmatā kho pana tathāgatappavedite dhammavinaye parihānametaṁ bhassārāmo
kho pana ayamāyasmā bhassarato bhassārāmataṁ anuyutto bhassārāmatā
kho pana tathāgatappavedite dhammavinaye parihānametaṁ niddārāmo kho
pana ayamāyasmā niddārato niddārāmataṁ anuyutto niddārāmatā
kho pana tathāgatappavedite dhammavinaye parihānametaṁ saṅgaṇikārāmo
kho pana ayamāyasmā saṅgaṇikārato saṅgaṇikārāmataṁ anuyutto saṅgaṇikārāmatā
kho pana tathāgatappavedite dhammavinaye parihānametaṁ muṭṭhassati
kho pana ayamāyasmā uttarikaraṇīye oramattakena visesādhigamena
antarāvosānaṁ āpanno antarāvosānagamanaṁ kho pana tathāgatappavedite
dhammavinaye parihānametaṁ so vatāvuso bhikkhu ime dasa dhamme
appahāya imasmiṁ dhammavinaye vuḍḍhiṁ virūḷhiṁ vepullaṁ āpajjissatīti
netaṁ ṭhānaṁ vijjati so vatāvuso bhikkhu ime dasa dhamme pahāya
imasmiṁ dhammavinaye vuḍḍhiṁ virūḷhiṁ vepullaṁ āpajjissatīti ṭhānametaṁ
vijjatīti.

page number: 176

[87] tatra kho bhagavā kāḷakabhikkhuṁ 1- ārabbha bhikkhū āmantesi
bhikkhavoti. bhadanteti te bhikkhū bhagavato paccassosuṁ. bhagavā
etadavoca idha bhikkhave bhikkhu adhikaraṇiko hoti adhikaraṇasamathassa
na vaṇṇavādī yampi bhikkhave bhikkhu adhikaraṇiko hoti adhikaraṇasamathassa
na vaṇṇavādī ayampi dhammo na piyatāya (pts. a v, 165) na garutāya na
bhāvanāya na sāmaññāya na ekībhāvāya saṁvattati. puna caparaṁ bhikkhave
bhikkhu na sikkhākāmo hoti sikkhāsamādānassa 2- na vaṇṇavādī yampi
bhikkhave bhikkhu na sikkhākāmo hoti sikkhāsamādānassa na vaṇṇavādī
ayampi dhammo na piyatāya na garutāya na bhāvanāya na sāmaññāya
na ekībhāvāya saṁvattati. puna caparaṁ bhikkhave bhikkhu pāpiccho hoti
icchāvinayassa na vaṇṇavādī yampi bhikkhave bhikkhu pāpiccho hoti
icchāvinayassa na vaṇṇavādī ayampi dhammo na piyatāya na garutāya
na bhāvanāya na sāmaññāya na ekībhāvāya saṁvattati. puna caparaṁ
bhikkhave bhikkhu kodhano hoti kodhavinayassa na vaṇṇavādī yampi
bhikkhave bhikkhu kodhano hoti kodhavinayassa na vaṇṇavādī ayampi
dhammo na piyatāya na garutāya na bhāvanāya na sāmaññāya na ekībhāvāya
saṁvattati. puna caparaṁ bhikkhave bhikkhu makkhī hoti makkhavinayassa
na vaṇṇavādī yampi bhikkhave bhikkhu makkhī hoti makkhavinayassa na
vaṇṇavādī ayampi dhammo na piyatāya na garutāya na bhāvanāya na
sāmaññāya na ekībhāvāya saṁvattati. puna caparaṁ bhikkhave bhikkhu saṭho

footnote: 1 ma. kālaṅkataṁ bhikkhuṁ. yu. kālakaṁ bhikkhuṁ.
footnote: 2 ma. sikkhākāmassa. sabbattha īdisameva.

page number: 177

hoti sāṭheyyavinayassa na vaṇṇavādī yampi bhikkhave bhikkhu saṭho
hoti sāṭheyyavinayassa na vaṇṇavādī ayampi dhammo na piyatāya
na garutāya na bhāvanāya na sāmaññāya na ekībhāvāya saṁvattati.
puna caparaṁ bhikkhave bhikkhu māyāvī hoti māyāvinayassa na vaṇṇavādī
yampi bhikkhave bhikkhu māyāvī hoti māyāvinayassa na vaṇṇavādī ayampi
dhammo (pts. a v, 166) na piyatāya na garutāya na bhāvanāya na sāmaññāya na ekībhāvāya
saṁvattati. puna caparaṁ bhikkhave bhikkhu dhammānaṁ na nisāmakajātiko
hoti dhammanisantiyā na vaṇṇavādī yampi bhikkhave bhikkhu
dhammānaṁ na nisāmakajātiko 1- hoti dhammanisantiyā na vaṇṇavādī ayampi
dhammo na piyatāya na garutāya na bhāvanāya na sāmaññāya na ekībhāvāya
saṁvattati. puna caparaṁ bhikkhave bhikkhu na paṭisallāno hoti
paṭisallānassa na vaṇṇavādī yampi bhikkhave bhikkhu na paṭisallāno
hoti paṭisallānassa na vaṇṇavādī ayampi dhammo na piyatāya na
garutāya na bhāvanāya na sāmaññāya na ekībhāvāya saṁvattati. puna
caparaṁ bhikkhave bhikkhu sabrahmacārīnaṁ na paṭisanthārako hoti paṭisanthārakassa 2-
na vaṇṇavādī yampi bhikkhave bhikkhu sabrahmacārīnaṁ na paṭisanthārako
hoti paṭisanthārakassa na vaṇṇavādī ayampi dhammo na piyatāya na
garutāya na bhāvanāya na sāmaññāya na ekībhāvāya saṁvattati.
evarūpassa bhikkhave bhikkhuno kiñcāpi evaṁ icchā uppajjeyya aho

footnote: 1 yu. nisāmakajātiyo. sabbattha īdisameva. 2 po. paṭisaṇṭhārako hoti
footnote: paṭisaṇṭhārakassa. sabbattha īdisameva.

page number: 178

vata maṁ sabrahmacārī sakkareyyuṁ garukareyyuṁ māneyyuṁ pūjeyyunti athakho
naṁ sabrahmacārī neva sakkaronti na garukaronti na mānenti na pūjenti
taṁ kissa hetu tathāhissa bhikkhave viññū sabrahmacārī te pāpake
akusale dhamme appahīne samanupassanti seyyathāpi bhikkhave assamūḷhakassa
kiñcāpi evaṁ icchā uppajjeyya aho vata maṁ manussā
ājānīyaṭṭhāne ca ṭhapeyyuṁ ājānīyabhojanañca bhojeyyuṁ ājānīyaparimajjanañca
parimajjeyyunti athakho taṁ manussā na ceva ājānīyaṭṭhāne
ṭhapenti (pts. a v, 167) na ca ājānīyabhojanaṁ bhojenti na ca ājānīyaparimajjanaṁ
parimajjanti taṁ kissa hetu tathāhissa bhikkhave viññū
manussā tāni sāṭheyyāni kūṭeyyāni jimheyyāni vaṅkeyyāni appahīnāni
samanupassanti evameva kho bhikkhave evarūpassa bhikkhuno kiñcāpi
evaṁ icchā uppajjeyya aho vata maṁ sabrahmacārī sakkareyyuṁ
garukareyyuṁ māneyyuṁ pūjeyyunti athakho naṁ sabrahmacārī neva sakkaronti
na garukaronti na mānenti na pūjenti taṁ kissa hetu tathāhissa
bhikkhave viññū sabrahmacārī te pāpake akusale dhamme appahīne
samanupassanti. idha pana bhikkhave bhikkhu na adhikaraṇiko hoti adhikaraṇasamathassa
vaṇṇavādī yampi bhikkhave bhikkhu na adhikaraṇiko hoti
adhikaraṇasamathassa vaṇṇavādī ayampi dhammo piyatāya garutāya bhāvanāya
sāmaññāya ekībhāvāya saṁvattati. puna caparaṁ bhikkhave bhikkhu sikkhākāmo
hoti sikkhāsamādānassa vaṇṇavādī yampi bhikkhave bhikkhu sikkhākāmo

page number: 179

hoti sikkhāsamādānassa vaṇṇavādī ayampi dhammo piyatāya garutāya
bhāvanāya sāmaññāya ekībhāvāya saṁvattati. puna caparaṁ bhikkhave bhikkhu
appiccho hoti icchāvinayassa vaṇṇavādī yampi bhikkhave bhikkhu
appiccho hoti icchāvinayassa vaṇṇavādī ayampi dhammo .pe.
ekībhāvāya saṁvattati. puna caparaṁ bhikkhave bhikkhu akkodhano hoti
kodhavinayassa vaṇṇavādī yampi bhikkhave bhikkhu akkodhano hoti kodhavinayassa
vaṇṇavādī ayampi dhammo .pe. ekībhāvāya saṁvattati.
puna caparaṁ bhikkhave bhikkhu amakkhī hoti makkhavinayassa vaṇṇavādī yampi
bhikkhave bhikkhu amakkhī (pts. a v, 168) hoti makkhavinayassa vaṇṇavādī ayampi dhammo
.pe. ekībhāvāya saṁvattati. puna caparaṁ bhikkhave bhikkhu asaṭho hoti
sāṭheyyavinayassa vaṇṇavādī yampi bhikkhave bhikkhu asaṭho hoti sāṭheyyavinayassa
vaṇṇavādī ayampi dhammo .pe. ekībhāvāya saṁvattati.
puna caparaṁ bhikkhave bhikkhu amāyāvī hoti māyāvinayassa vaṇṇavādī
yampi bhikkhave bhikkhu amāyāvī hoti māyāvinayassa vaṇṇavādī ayampi
dhammo .pe. ekībhāvāya saṁvattati. puna caparaṁ bhikkhave bhikkhu
dhammānaṁ nisāmakajātiko hoti dhammanisantiyā vaṇṇavādī yampi bhikkhave
bhikkhu dhammānaṁ nisāmakajātiko hoti dhammanisantiyā vaṇṇavādī ayampi
dhammo .pe. ekībhāvāya saṁvattati. puna caparaṁ bhikkhave bhikkhu
paṭisallāno hoti paṭisallānassa vaṇṇavādī yampi bhikkhave bhikkhu
paṭisallāno hoti paṭisallānassa vaṇṇavādī ayampi dhammo .pe.

page number: 180

ekībhāvāya saṁvattati. puna caparaṁ bhikkhave bhikkhu sabrahmacārīnaṁ paṭisanthārako
hoti paṭisanthārakassa vaṇṇavādī yampi bhikkhave bhikkhu
sabrahmacārīnaṁ paṭisanthārako hoti paṭisanthārakassa vaṇṇavādī ayampi
dhammo piyatāya garutāya bhāvanāya sāmaññāya ekībhāvāya saṁvattati.
evarūpassa bhikkhave bhikkhuno kiñcāpi na evaṁ icchā uppajjeyya
aho vata maṁ sabrahmacārī sakkareyyuṁ garukareyyuṁ māneyyuṁ pūjeyyunti
athakho naṁ sabrahmacārī sakkaronti garukaronti mānenti pūjenti taṁ
kissa hetu tathāhissa bhikkhave viññū sabrahmacārī te pāpake
akusale dhamme pahīne samanupassanti seyyathāpi bhikkhave bhaddassa
assājānīyassa kiñcāpi na evaṁ icchā uppajjeyya aho vata
maṁ manussā ājānīyaṭṭhāne ca ṭhapeyyuṁ ājānīyabhojanañca bhojeyyuṁ
ājānīyaparimajjanañca parimajjeyyunti athakho (pts. a v, 169) naṁ manussā ājānīyaṭṭhāne
ca ṭhapenti ājānīyabhojanañca bhojenti ājānīyaparimajjanañca
parimajjanti taṁ kissa hetu tathāhissa bhikkhave viññū
manussā tāni sāṭheyyāni kūṭeyyāni jimheyyāni vaṅkeyyāni pahīnāni
samanupassanti evameva kho bhikkhave evarūpassa bhikkhuno kiñcāpi
na evaṁ icchā uppajjeyya aho vata maṁ sabrahmacārī sakkareyyuṁ
garukareyyuṁ māneyyuṁ pūjeyyunti athakho naṁ sabrahmacārī sakkaronti
garukaronti mānenti pūjenti taṁ kissa hetu tathāhissa bhikkhave viññū
sabrahmacārī te pāpake akusale dhamme pahīne samanupassantīti.

page number: 181

[88] yo so bhikkhave bhikkhu akkosakaparibhāsako ariyupavādī
sabrahmacārīnaṁ aṭṭhānametaṁ anavakāso 1- yaṁ so dasannaṁ byasanānaṁ
aññataraññataraṁ byasanaṁ na nigaccheyya 2- katamesaṁ dasannaṁ anadhigataṁ
nādhigacchati adhigatā parihāyati saddhammassa na vodāyanti saddhammesu
vā adhimāniko hoti anabhirato vā brahmacariyaṁ carati aññataraṁ
vā saṅkiliṭṭhaṁ āpattiṁ āpajjati gāḷhaṁ vā rogātakaṁ phusati ummādaṁ
vā pāpuṇāti cittakkhepaṁ sammūḷho kālaṁ karoti kāyassa bhedā
parammaraṇā apāyaṁ duggatiṁ vinipātaṁ nirayaṁ upapajjati yo so
bhikkhave bhikkhu akkosakaparibhāsako ariyupavādī sabrahmacārīnaṁ aṭṭhānametaṁ
anavakāso 1- yaṁ so imesaṁ dasannaṁ byasanānaṁ aññataraññataraṁ byasanaṁ
na (pts. a v, 170) nigaccheyyāti 2-.

[89] athakho kokāliko 3- bhikkhu yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho kokāliko bhikkhu bhagavantaṁ etadavoca pāpicchā bhante
sārīputtamoggallānā pāpikānaṁ icchānaṁ vasaṅgatāti. mā hevaṁ kokālika
mā hevaṁ kokālika pasādehi kokālika sārīputtamoggallānesu cittaṁ
pesalā sārīputtamoggallānāti. dutiyampi kho kokāliko bhikkhu bhagavantaṁ
etadavoca kiñcāpi me bhante bhagavā saddhāyiko paccayiko athakho
pāpicchāva sārīputtamoggallānā pāpikānaṁ icchānaṁ vasaṅgatāti. mā
hevaṁ kokālika mā hevaṁ kokālika pasādehi kokālika sārīputtamoggallānesu

footnote: 1 ma. ṭhānametaṁ avakāso. 2 ma. ... byasanānaṁ aññataraṁ bayasanaṁ nigaccheyya.
footnote: yu. aññataraṁ .... 3 po. kokāliyo bhikkhu. sabbattha evaṁ ñātabbaṁ.

page number: 182

cittaṁ pesalā sārīputtamoggallānāti. tatiyampi
kho kokāliko bhikkhu bhagavantaṁ etadavoca kiñcāpi kho me bhante
bhagavā saddhāyiko paccayiko athakho pāpicchāva sārīputtamoggallānā
pāpikānaṁ icchānaṁ vasaṅgatāti. mā hevaṁ kokālika mā hevaṁ
kokālika pasādehi kokālika sārīputtamoggallānesu cittaṁ pesalā
sārīputtamoggallānāti. athakho kokāliko bhikkhu uṭṭhāyāsanā bhagavantaṁ
abhivādetvā padakkhiṇaṁ katvā pakkāmi acirapakkantassa ca kokālikassa
bhikkhuno sāsapamattīhi piḷakāhi sabbo kāyo phuṭṭho ahosi sāsapamattiyo
hutvā muggamattiyo ahesuṁ muggamattiyo hutvā kāḷāyamattiyo 1-
ahesuṁ kāḷāyamattiyo hutvā kolaṭṭhimattiyo ahesuṁ kolaṭṭhimattiyo
hutvā kolamattiyo ahesuṁ kolamattiyo hutvā āmalakamattiyo
ahesuṁ āmalakamattiyo hutvā 

[2]- veluvasalāṭukamattiyo 3- ahesuṁ
veluvasalāṭukamattiyo (pts. a v, 171) hutvā villamattiyo ahesuṁ villamattiyo hutvā
pabhijjiṁsu pubbañca lohitañca pagghariṁsu svāssudaṁ kaddalipattesu
seti macchova visakalikato 4-. athakho tudipaccekabrahmā 5- yena kokāliko
bhikkhu tenupasaṅkami upasaṅkamitvā vehāse ṭhatvā kokālikaṁ bhikkhuṁ
etadavoca pasādehi kokālika sārīputtamoggallānesu cittaṁ pesalā
sārīputtamoggallānāti. kosi tvaṁ āvusoti. ahaṁ tudipaccekabrahmāti.
nanu tvaṁ āvuso bhagavatā anāgāmī byākato atha
kiñcarahi idhāgato passa yāvañca te idaṁ aparaddhanti. athakho

footnote: 1 po. kaḷāyamattiyo. ma. yu. kalāyamattiyo. 2 ma. tiṇḍukmattiyo ahesuṁ
footnote: tiṇḍukamattiyo hutvā. 3 ma. yu. beḷuvasilāṭkamattiyo. 4 po. visakalekato.
footnote: ma. yu. visagilito. 5 ma. tulūpaccekabrahmā. yu. tudupaccekabrahmā.

page number: 183

tudipaccekabrahmā kokālikaṁ bhikkhuṁ gāthāya 1- ajjhabhāsi
purisassa hi jātassa kudhārī jāyate mukhe
yāya chindati attānaṁ bālo dubbhāsitaṁ bhaṇaṁ.
yo nindiyaṁ pasaṁsati taṁ vā nindati yo pasaṁsiyo
vicināti mukhena so kaliṁ kalinā tena sukhaṁ na vindati.
appamatto ayaṁ kali
yo akkhesu dhanaparājayo
(sabbassāpi sahāpi attanā)
ayameva mahattaro 2- kali
yo sugatesu manaṁ padosaye 3-.
sataṁ sahassānaṁ nirabbudānaṁ
chattiṁsati pañca ca abbudāni
yamariyagarahī nirayaṁ upeti
vācaṁ manañca 4- paṇidhāya pāpakanti.
athakho kokāliko bhikkhu tenevābādhena kālamakāsi kālakato
ca kokāliko bhikkhu padumanirayaṁ upapajjati sārīputtamoggallānesu cittaṁ
āghāṭetvā. athakho brahmā sahampati abhikkantāya rattiyā abhikkantavaṇṇo
kevalakappaṁ jetavanaṁ obhāsetvā yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ aṭṭhāsi
ekamantaṁ ṭhito kho brahmā sahampati bhagavantaṁ etadavoca kokāliko

footnote: 1 ma. gāthāhi. 2 po. mahantataro. 3 po. ma. padūsaye. 4 po. vācāmanañca.

page number: 184

bhante bhikkhu kālakato kālakato ca bhante kokāliko bhikkhu padumanirayaṁ
upapanno sārīputtamoggallānesu cittaṁ āghāṭetvāti idamavoca
brahmā sahampati idaṁ vatvā bhagavantaṁ abhivādetvā padakkhiṇaṁ katvā
tatthevantaradhāyi. athakho bhagavā tassā rattiyā accayena bhikkhū
āmantesi imaṁ bhikkhave rattiṁ brahmā sahampati abhikkantāya rattiyā
abhikkantavaṇṇo kevalakappaṁ jetavanaṁ obhāsetvā yenāhaṁ tenupasaṅkami
upasaṅkamitvā maṁ abhivādetvā ekamantaṁ aṭṭhāsi ekamantaṁ ṭhito
kho bhikkhave brahmā sahampati maṁ etadavoca kokāliko bhante
bhikkhu kālakato kālakato ca bhante kokāliko bhikkhu padumanirayaṁ
upapanno sārīputtamoggallānesu cittaṁ āghāṭetvāti idamavoca
bhikkhave brahmā sahampati idaṁ vatvā maṁ abhivādetvā padakkhiṇaṁ katvā
tatthevantaradhāyīti.
evaṁ vutte aññataro bhikkhu bhagavantaṁ etadavoca kīvadīghaṁ
nu kho bhante padumaniraye āyuppamāṇanti. dīghaṁ (pts. a v, 173) kho bhikkhu padumaniraye
āyuppamāṇaṁ taṁ na sukaraṁ saṅkhātuṁ ettakāni vassānīti vā
ettakāni vassasatānīti vā ettakāni vassasahassānīti vā ettakāni
vassasatasahassānīti vāti. sakkā pana bhante upamā 1- kātunti.
sakkā bhikkhūti bhagavā avoca seyyathāpi bhikkhave vīsatikhāriko kosalako
tilavāho tato puriso vassasatasahassassa accayena ekamekaṁ tilaṁ
uddhareyya khippataraṁ kho so bhikkhu vīsatikhāriko kosalako tilavāho

footnote: 1 ma. .. upamaṁ.

page number: 185

iminā upakkamena parikkhayaṁ pariyādānaṁ gaccheyya na tveva eko
abbudo nirayo seyyathāpi bhikkhu vīsati abbudā nirayā evameko
nirabbudo nirayo seyyathāpi bhikkhu vīsati nirabbudā nirayā evameko
ababbo 1- nirayo seyyathāpi bhikkhu vīsati ababbā nirayā evameko
ahaho nirayo seyyathāpi bhikkhu vīsati ahahā nirayā evameko
aṭaṭo nirayo seyyathāpi bhikkhu vīsati aṭaṭā nirayā evameko
kumudo nirayo seyyathāpi bhikkhu vīsati kumudā nirayā evameko
sogandhiko nirayo seyyathāpi bhikkhu vīsati sogandhikā nirayā evameko
uppalo 2- nirayo seyyathāpi bhikkhu uppalā nirayā evameko puṇḍarīko
nirayo seyyathāpi bhikkhu vīsati puṇḍarīkā nirayā evameko padumo
nirayo padumaṁ kho pana bhikkhu nirayaṁ kokāliko bhikkhu upapanno
sārīputtamoggallānesu cittaṁ āghāṭetvāti idamavoca bhagavā idaṁ
vatvāna sugato athāparaṁ etadavoca satthā
purisassa hi jātassa kudhārī jāyate mukhe
yāya chindati attānaṁ bālo dubbhāsitaṁ bhaṇaṁ.
yo nindiyaṁ pasaṁsati taṁ vā nindati yo pasaṁsiyo
vicināti mukhena so kaliṁ kalinā tena sukhaṁ na vindati.
appamatto ayaṁ kali yo akkhesu dhanaparājayo
(sabbassāpi sahāpi attanā)
ayameva mahattaro kali

footnote: 1 ma. yu. abubo. 2 ma. yu. uppalako.

page number: 186

yo sugatesu manaṁ padosaye.
sataṁ sahassānaṁ nirabbudānaṁ
chattiṁsati pañca ca abbudāni
yamariyagarahī nirayaṁ upeti
vācaṁ manañca paṇidhāya pāpakanti.

[90] athakho āyasmā sārīputto yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinnaṁ kho āyasmantaṁ sārīputtaṁ bhagavā etadavoca kati nu kho
sārīputta khīṇāsavassa bhikkhuno balāni yehi balehi samannāgato
khīṇāsavo bhikkhu āsavānaṁ khayaṁ paṭijānāti khīṇā me āsavāti.
dasa bhante khīṇāsavassa bhikkhuno balāni yehi balehi samannāgato
khīṇāsavo bhikkhu āsavānaṁ khayaṁ paṭijānāti khīṇā me āsavāti.
katamāni dasa idha bhante khīṇāsavassa (pts. a v, 175) bhikkhuno aniccato sabbe
saṅkhārā yathābhūtaṁ sammappaññāya sudiṭṭhā honti yampi bhante
khīṇāsavassa bhikkhuno aniccato sabbe saṅkhārā yathābhūtaṁ sammappaññāya
sudiṭṭhā honti idampi bhante khīṇāsavassa bhikkhuno balaṁ hoti
yaṁ balaṁ āgamma khīṇāsavo bhikkhu āsavānaṁ khayaṁ paṭijānāti khīṇā
me āsavāti. puna caparaṁ bhante khīṇāsavassa bhikkhuno aṅgārakāsūpamā
kāmā yathābhūtaṁ sammappaññāya sudiṭṭhā honti yampi bhante
khīṇāsavassa bhikkhuno aṅgārakāsūpamā kāmā yathābhūtaṁ sammappaññāya

page number: 187

sudiṭṭhā honti idampi bhante khīṇāsavassa bhikkhuno balaṁ hoti yaṁ balaṁ
āgamma khīṇāsavo bhikkhu āsavānaṁ khayaṁ paṭijānāti khīṇā me
āsavāti. puna caparaṁ bhante khīṇāsavassa bhikkhuno vivekaninnaṁ cittaṁ
hoti vivekapoṇaṁ vivekapabbhāraṁ vivekaṭṭhaṁ nekkhammābhirataṁ byantībhūtaṁ
sabbaso āsavaṭṭhāniyehi dhammehi yampi bhante khīṇāsavassa bhikkhuno
vivekaninnaṁ cittaṁ hoti vivekapoṇaṁ vivekapabbhāraṁ vivekaṭṭhaṁ nekkhammābhirataṁ
byantībhūtaṁ sabbaso āsavaṭṭhāniyehi dhammehi idampi bhante
khīṇāsavassa bhikkhuno balaṁ hoti yaṁ balaṁ āgamma khīṇāsavo bhikkhu
āsavānaṁ khayaṁ paṭijānāti khīṇā me āsavāti. puna caparaṁ bhante
khīṇāsavassa bhikkhuno cattāro satipaṭṭhānā bhāvitā honti subhāvitā
yampi bhante khīṇāsavassa bhikkhuno cattāro satipaṭṭhānā bhāvitā honti
subhāvitā idampi bhante khīṇāsavassa bhikkhuno balaṁ hoti yaṁ balaṁ
āgamma khīṇāsavo bhikkhu āsavānaṁ khayaṁ paṭijānāti khīṇā me
āsavāti. puna caparaṁ bhante khīṇāsavassa bhikkhuno cattāro sammappadhānā
bhāvitā honti subhāvitā ... cattāro iddhippādā (pts. a v, 176) bhāvitā
honti subhāvitā ... pañcindriyāni pañca balāni bhāvitāni honti
subhāvitāni ... satta bojjhaṅgā bhāvitā honti subhāvitā ... ariyo
aṭṭhaṅgiko maggo bhāvito hoti subhāvito yampi bhante khīṇāsavassa
bhikkhuno ariyo aṭṭhaṅgiko maggo bhāvito hoti subhāvito idampi
bhante khīṇāsavassa bhikkhuno balaṁ hoti yaṁ balaṁ āgamma khīṇāsavo

page number: 188

bhikkhu āsavānaṁ khayaṁ paṭijānāti khīṇā me āsavāti. imāni
kho bhante dasa khīṇāsavassa bhikkhuno balāni yehi balehi samannāgato
khīṇāsavo bhikkhu āsavānaṁ khayaṁ paṭijānāti khīṇā me āsavāti.
theravaggo catuttho.
tassuddānaṁ
vāhuno cānando ca 1- puṇṇiyo ca byākaraṇaṁ
katthī aññādhikaraṇaṁ kokāliko ca balāni ca 2-.
------------
upāsakavaggo pañcamo

[91] ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. athakho anāthapiṇḍiko gahapati yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca dasayime
gahapati kāmabhogino santo saṁvijjamānā lokasmiṁ katame dasa idha
gahapati ekacco kāmabhogī adhammena bhoge pariyesati sāhasena adhammena
bhoge pariyesitvā sāhasena na attānaṁ sukheti 

[3]- pineti na saṁvibhajati
na puññāni karoti idha pana gahapati ekacco kāmabhogī adhammena
bhoge pariyesati sāhasena adhammena bhoge pariyesitvā sāhasena
attānaṁ sukheti pineti na saṁvibhajati na puññāni karoti idha

footnote: 1 ma. vāhanānando puṇṇiyo byākaraṇaṁ katthi māniko na piyakko sakokāli khīṇāsavabalena
footnote: cāti. 2 ma. yu. cāti. 3 ma. na saddo atthi.

page number: 189

pana gahapati ekacco kāmabhogī adhammena bhoge pariyesati sāhasena
adhammena bhoge pariyesitvā sāhasena attānaṁ sukheti pineti saṁvibhajati
puññāni karoti idha pana gahapati ekacco kāmabhogī dhammādhammena
bhoge pariyesati sāhasenapi asāhasenapi dhammādhammena bhoge pariyesitvā
sāhasenapi asāhasenapi na attānaṁ sukheti pineti na saṁvibhajati
na puññāni karoti idha pana gahapati ekacco kāmabhogī dhammādhammena
bhoge pariyesati sāhasenapi asāhasenapi dhammādhammena bhoge
pariyesitvā sāhasenapi asāhasenapi attānaṁ sukheti pineti na saṁvibhajati
na puññāni karoti idha pana gahapati ekacco kāmabhogī dhammādhammena
bhoge pariyesati sāhasenapi asāhasenapi dhammādhammena bhoge
pariyesitvā sāhasenapi asāhasenapi attānaṁ sukheti pineti saṁvibhajati
puññāni karoti idha pana gahapati ekacco kāmabhogī dhammena
bhoge pariyesati asāhasena dhammena bhoge pariyesitvā asāhasena
na attānaṁ sukheti pineti na saṁvibhajati na puññāni karoti
idha pana gahapati (pts. a v, 178) ekacco kāmabhogī dhammena bhoge pariyesati asāhasena
dhammena bhoge pariyesitvā asāhasena attānaṁ sukheti pineti na
saṁvibhajati na puññāni karoti idha pana gahapati ekacco kāmabhogī
dhammena bhoge pariyesati asāhasena dhammena bhoge pariyesitvā
asāhasena attānaṁ sukheti pineti saṁvibhajati puññāni karoti te
ca bhoge gadhito mucchito ajjhāpanno 1- anādīnavadassāvī anissaraṇapañño

footnote: 1 ma. ajjhopanno.

page number: 190

paribhuñjati idha pana gahapati ekacco kāmabhogī dhammena
bhoge pariyesati asāhasena dhammena bhoge pariyesitvā asāhasena
attānaṁ sukheti pineti saṁvibhajati puññāni karoti te ca bhoge
agadhito amucchito anajjhāpanno ādīnavadassāvī nissaraṇapañño paribhuñjati
tatra gahapati yvāyaṁ kāmabhogī adhammena bhoge pariyesati
sāhasena adhammena bhoge pariyesitvā sāhasena na attānaṁ sukheti
pineti na saṁvibhajati na puññāni karoti ayaṁ gahapati kāmabhogī
tīhi ṭhānehi gārayho adhammena bhoge pariyesati sāhasenāti iminā
paṭhamena ṭhānena gārayho na attānaṁ sukheti pinetīti iminā dutiyena
ṭhānena gārayho na saṁvibhajati na puññāni karotīti iminā tatiyena
ṭhānena gārayho ayaṁ gahapati kāmabhogī imehi tīhi ṭhānehi
gārayho tatra gahapati yvāyaṁ kāmabhogī adhammena bhoge pariyesati
sāhasena adhammena bhoge pariyesitvā sāhasena attānaṁ sukheti
pineti na saṁvibhajati na puññāni karoti ayaṁ gahapati kāmabhogī
dvīhi ṭhānehi gārayho ekena ṭhānena pāsaṁso adhammena bhoge
pariyesati sāhasenāti iminā paṭhamena ṭhānena gārayho attānaṁ
sukheti pinetīti iminā ekena ṭhānena pāsaṁso na saṁvibhajati na
puññāni karotīti iminā dutiyena ṭhānena gārayho ayaṁ gahapati
kāmabhogī (pts. a v, 179) imehi dvīhi ṭhānehi gārayho iminā ekena ṭhānena
pāsaṁso tatra gahapati yvāyaṁ kāmabhogī adhammena bhoge pariyesati

page number: 191

sāhasena adhammena bhoge pariyesitvā sāhasena attānaṁ sukheti
pineti saṁvibhajati puññāni karoti ayaṁ gahapati kāmabhogī ekena
ṭhānena gārayho dvīhi ṭhānehi pāsaṁso adhammena bhoge pariyesati
sāhasenāti iminā ekena ṭhānena gārayho attānaṁ sukheti pinetīti
iminā paṭhamena ṭhānena pāsaṁso saṁvibhajati puññāni karotīti iminā
dutiyena ṭhānena pāsaṁso ayaṁ gahapati kāmabhogī iminā ekena
ṭhānena gārayho imehi dvīhi ṭhānehi pāsaṁso tatra gahapati
yvāyaṁ kāmabhogī dhammādhammena bhoge pariyesati sāhasenapi asāhasenapi
dhammādhammena bhoge pariyesitvā sāhasenapi asāhasenapi na attānaṁ
sukheti pineti na saṁvibhajati na puññāni karoti ayaṁ gahapati
kāmabhogī ekena ṭhānena pāsaṁso tīhi ṭhānehi gārayho dhammena
bhoge pariyesati asāhasenāti iminā ekena ṭhānena pāsaṁso adhammena
bhoge pariyesati sāhasenāti iminā paṭhamena ṭhāne gārayho na
attānaṁ sukheti pinetīti iminā dutiyena ṭhānena gārayho na saṁvibhajati
na puññāni karotīti iminā tatiyena ṭhānena gārayho ayaṁ gahapati
kāmabhogī iminā paṭhamena ṭhānena pāsaṁso imehi tīhi ṭhānehi
gārayho tatra gahapati yvāyaṁ kāmabhogī dhammādhammena bhoge pariyesati
sāhasenapi asāhasenapi dhammādhammena bhoge pariyesitvā sāhasenapi
asāhasenapi attānaṁ sukheti pineti na saṁvibhajati na puññāni
karoti ayaṁ gahapati kāmabhogī dvīhi ṭhānehi pāsaṁso dvīhi ṭhānehi

page number: 192

gārayho dhammena bhoge pariyesati asāhasenāti iminā paṭhamena
ṭhānena pāsaṁso adhammena bhoge sāhasenāti iminā paṭhamena ṭhānena
gārayho attānaṁ sukheti pinetīti iminā dutiyena ṭhānena pāsaṁso
na saṁvibhajati na puññāni karotīti iminā dutiyena ṭhānena gārayho
ayaṁ gahapati kāmabhogī imehi dvīhi ṭhānehi pāsaṁso imehi dvīhi
ṭhānehi gārayho tatra gahapati yvāyaṁ kāmabhogī dhammādhammena bhoge
pariyesati sāhasenapi asāhasenapi dhammādhammena bhoge pariyesitvā
sāhasenapi asāhasenapi attānaṁ sukheti pineti saṁvibhajati puññāni
karoti ayaṁ gahapati kāmabhogī tīhi ṭhānehi pāsaṁso ekena ṭhānena
gārayho dhammena bhoge pariyesati asāhasenāti iminā paṭhamena
ṭhānena pāsaṁso adhammena bhoge pariyesati sāhasenāti iminā ekena
ṭhānena gārayho attānaṁ sukheti pinetīti iminā dutiyena ṭhānena
pāsaṁso saṁvibhajati puññāni karotīti iminā tatiyena ṭhānena pāsaṁso
ayaṁ gahapati kāmabhogī imehi tīhi ṭhānehi pāsaṁso iminā ekena
ṭhānena gārayho tatra gahapati yvāyaṁ kāmabhogī dhammena bhoge
pariyesati asāhasena dhammena bhoge pariyesitvā asāhasena na
attānaṁ sukheti pineti na saṁvibhajati na puññāni karoti ayaṁ
gahapati kāmabhogī ekena ṭhānena pāsaṁso dvīhi ṭhānehi gārayho
dhammena bhoge pariyesati asāhasenāti iminā ekena ṭhānena pāsaṁso
na attānaṁ sukheti pinetīti iminā paṭhamena ṭhānena gārayho na

page number: 193

saṁvibhajati na puññāni karotīti iminā dutiyena ṭhānena gārayho ayaṁ
gahapati kāmabhogī iminā ekena ṭhānena pāsaṁso imehi dvīhi
ṭhānehi gārayho tatra gahapati yvāyaṁ kāmabhogī dhammena bhoge
pariyesati asāhasena dhammena bhoge pariyesitvā asāhasena attānaṁ
sukheti pineti na saṁvibhajati na puññāni karoti ayaṁ gahapati
kāmabhogī dvīhi ṭhānehi pāsaṁso ekena ṭhānena gārayho dhammena
bhoge pariyesati asāhasenāti iminā paṭhamena ṭhānena pāsaṁso attānaṁ
sukheti pinetīti iminā dutiyena ṭhānena pāsaṁso (pts. a v, 181) na saṁvibhajati na
puññāni karotīti iminā ekena ṭhānena gārayho ayaṁ gahapati
kāmabhogī imehi dvīhi ṭhānehi pāsaṁso iminā ekena ṭhānena
gārayho tatra gahapati yvāyaṁ kāmabhogī dhammena bhoge pariyesati
asāhasena dhammena bhoge pariyesitvā asāhasena attānaṁ sukheti
pineti saṁvibhajati puññāni karoti te ca bhoge gadhito mucchito
ajjhāpanno anādīnavadassāvī anissaraṇapañño paribhuñjati ayaṁ
gahapati kāmabhogī tīhi ṭhānehi pāsaṁso ekena ṭhānena gārayho
dhammena bhoge pariyesati asāhasenāti iminā paṭhamena ṭhānena pāsaṁso
attānaṁ sukheti pinetīti iminā dutiyena ṭhānena pāsaṁso saṁvibhajati
puññāni karotīti iminā tatiyena ṭhānena pāsaṁso te ca bhoge
gadhito mucchito ajjhāpanno anādīnavadassāvī anissaraṇapañño

page number: 194

paribhuñjatīti iminā ekena ṭhānena gārayho ayaṁ gahapati kāmabhogī
imehi tīhi ṭhānehi pāsaṁso iminā ekena ṭhānena gārayho tatra
gahapati yvāyaṁ kāmabhogī dhammena bhoge pariyesati asāhasena dhammena
bhoge pariyesitvā asāhasena attānaṁ sukheti pineti saṁvibhajati
puññāni karoti te ca bhoge agadhito amucchito anajjhāpanno
ādīnavadassāvī nissaraṇapañño paribhuñjati ayaṁ gahapati kāmabhogī
catūhi ṭhānehi pāsaṁso dhammena bhoge pariyesati asāhasenāti iminā
paṭhamena ṭhānena pāsaṁso attānaṁ sukheti pinetīti iminā dutiyena
ṭhānena pāsaṁso saṁvibhajati puññāni karotīti iminā tatiyena ṭhānena
pāsaṁso te ca bhoge agadhito amucchito anajjhāpanno ādīnavadassāvī
nissaraṇapañño paribhuñjatīti iminā catutthena ṭhānena pāsaṁso
ayaṁ gahapati kāmabhogī imehi catūhi ṭhānehi pāsaṁso ime kho
gahapati dasa kāmabhogino santo saṁvijjamānā lokasmiṁ imesaṁ kho
gahapati (pts. a v, 182) dasannaṁ kāmabhogīnaṁ yvāyaṁ kāmabhogī dhammena bhoge pariyesati
asāhasena dhammena bhoge pariyesitvā asāhasena attānaṁ sukheti
pineti saṁvibhajati puññāni karoti te ca bhoge agadhito amucchito
anajjhāpanno ādīnavadassāvī nissaraṇapañño paribhuñjati ayaṁ imesaṁ
dasannaṁ kāmabhogīnaṁ aggo ca seṭṭho ca pāmokkho ca uttamo ca
pavaro ca seyyathāpi gahapati gavā khīraṁ khīramhā dadhi dadhimhā navanītaṁ
navanītamhā sappi sappimhā sappimaṇḍo tattha aggamakkhāyati evameva

page number: 195

kho gahapati imesaṁ dasannaṁ kāmabhogīnaṁ yvāyaṁ kāmabhogī dhammena bhoge
pariyesati asāhasena dhammena bhoge pariyesitvā asāhasena attānaṁ
sukheti pineti saṁvibhajati puññāni karoti te ca bhoge agadhito
amucchito anajjhāpanno ādīnavadassāvī nissaraṇapañño paribhuñjati
ayaṁ imesaṁ dasannaṁ kāmabhogīnaṁ aggo ca seṭṭho ca pāmokkho ca
uttamo ca pavaro cāti.

[92] athakho anāthapiṇḍiko gahapati yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinnaṁ kho anāthapiṇḍikaṁ gahapatiṁ bhagavā etadavoca yato
kho gahapati ariyasāvakassa pañca bhayāni verāni vūpasantāni honti
catūhi 

[1]- sotāpattiyaṅgehi samannāgato hoti ariyo cassa ñāyo
paññāya sudiṭṭho hoti suppaṭividdho so ākaṅkhamāno attanāva
attānaṁ byākareyya khīṇanirayomhi khīṇatiracchānayoni khīṇapittivisayo
khīṇāpāyaduggativinipāto sotāpannohamasmi avinipātadhammo niyato
sambodhiparāyanoti. katamāni pañca bhayāni verāni vūpasantāni honti
yaṁ gahapati pāṇātipātī pāṇātipātapaccayā diṭṭhadhammikampi bhayaṁ veraṁ
pasavati samparāyikampi bhayaṁ veraṁ pasavati cetasikampi dukkhaṁ domanassaṁ
paṭisaṁvedeti pāṇātipātā paṭivirato neva diṭṭhadhammikaṁ 2- bhayaṁ veraṁ
pasavati na samparāyikaṁ bhayaṁ veraṁ pasavati na cetasikaṁ dukkhaṁ domanassaṁ
paṭisaṁvedeti pāṇātipātā paṭiviratassa evantaṁ bhayaṁ veraṁ vūpasantaṁ

footnote: 1 ma. casaddo dissati. 2 ma. sabbatthavāresu diṭṭhadhammikampi ...
footnote: samparāyikampi ... cetasikampi.

page number: 196

hoti yaṁ gahapati adinnādāyī ... kāmesu micchācārī ... musāvādī ...
surāmerayamajjapamādaṭṭhāyī surāmerayamajjapamādaṭṭhānapaccayā diṭṭhadhammikampi
bhayaṁ veraṁ pasavati samparāyikampi bhayaṁ veraṁ pasavati cetasikampi
dukkhaṁ domanassaṁ paṭisaṁvedeti surāmerayamajjapamādaṭṭhānā paṭivirato
neva diṭṭhadhammikaṁ bhayaṁ veraṁ pasavati na samparāyikaṁ bhayaṁ veraṁ pasavati
na cetasikaṁ dukkhaṁ domanassaṁ paṭisaṁvedeti surāmerayamajjapamādaṭṭhānā
paṭiviratassa evantaṁ bhayaṁ veraṁ vūpasantaṁ hoti imāni pañca bhayāni
verāni vūpasantāni honti. katamehi catūhi sotāpattiyaṅgehi samannāgato
hoti idha gahapati ariyasāvako buddhe aveccappasādena samannāgato
hoti itipi so bhagavā arahaṁ sammāsambuddho vijjācaraṇasampanno
sugato lokavidū anuttaro purisadammasārathi satthā devamanussānaṁ buddho
bhagavāti dhamme aveccappasādena samannāgato hoti svākkhāto
bhagavatā dhammo sandiṭṭhiko akāliko ehipassiko opanayiko paccattaṁ
veditabbo viññūhīti saṅghe aveccappasādena samannāgato hoti
supaṭipanno bhagavato sāvakasaṅgho ujupaṭipanno bhagavato sāvakasaṅgho
ñāyapaṭipanno bhagavato sāvakasaṅgho sāmīcipaṭipanno bhagavato sāvakasaṅgho
yadidaṁ cattāri purisayugāni aṭṭha purisapuggalā esa bhagavato
sāvakasaṅgho āhuneyyo pāhuneyyo dakkhiṇeyyo añjalikaraṇīyo (pts. a v, 184) anuttaraṁ
puññakkhettaṁ lokassāti ariyakantehi sīlehi samannāgato hoti
akhaṇḍehi acchiddehi asabalehi akammāsehi bhujjissehi viññūpasaṭṭhehi

page number: 197

aparāmaṭṭhehi samādhisaṁvattanikehi imehi catūhi sotāpattiyaṅgehi
samannāgato hoti. katamo cassa ariyo ñāyo paññāya sudiṭṭho hoti
suppaṭividdho idha gahapati ariyasāvako iti paṭisañcikkhati iti
imasmiṁ sati idaṁ hoti imassuppādā idaṁ uppajjati imasmiṁ
asati idaṁ na hoti imassa nirodhā idaṁ nirujjhati yadidaṁ
avijjāpaccayā saṅkhārā saṅkhārapaccayā viññāṇaṁ viññāṇapaccayā
nāmarūpaṁ nāmarūpapaccayā saḷāyatanaṁ saḷātanapaccayā phasso phassapaccayā
vedanā vedanāpaccayā taṇhā taṇhāpaccayā upādānaṁ
upādānapaccayā bhavo bhavapaccayā jāti jātipaccayā jarāmaraṇaṁ
sokaparidevadukkhadomanassupāyāsā sambhavanti evametassa kevalassa
dukkhakkhandhassa samudayo hoti avijjāya tveva asesavirāganirodhā
saṅkhāranirodho saṅkhāranirodhā viññāṇanirodho viññāṇanirodhā
nāmarūpanirodho nāmarūpanirodhā saḷāyatananirodho saḷāyatananirodhā
phassanirodho phassanirodhā vedanānirodho vedanānirodhā taṇhānirodho
taṇhānirodhā upādānanirodho upādānanirodhā bhavanirodho bhavanirodhā
jātinirodho jātinirodhā jarāmaraṇaṁ sokaparidevadukkhadomanassupāyāsā
nirujjhanti evametassa kevalassa dukkhakkhandhassa nirodho hoti ayañcassa
ariyo ñāyo paññāya sudiṭṭho hoti suppaṭividdho. yato kho
gahapati ariyasāvakassa imāni pañca bhayāni verāni vūpasantāni honti
imehi catūhi sotāpattiyaṅgehi samannāgato hoti ayañcassa ariyo

page number: 198

Ñāyo paññāya sudiṭṭho hoti suppaṭividdho so ākaṅkhamāno
attanāva attānaṁ byākareyya khīṇanirayomhi khīṇatiracchānayoni
khīṇapittivisayo khīṇāpāyaduggativinipāto sotāpannohamasmi
avinipātadhammo (pts. a v, 185) niyato sambodhiparāyanoti.

[93] ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. athakho anāthapiṇḍiko gahapati divādivassa
sāvatthiyā nikkhami bhagavantaṁ dassanāya athakho anāthapiṇḍikassa
gahapatissa etadahosi akālo kho tāva bhagavantaṁ dassanāya paṭisallīno
bhagavā manobhāvanīyānampi bhikkhūnaṁ akālo dassanāya paṭisallīnā
manobhāvanīyā bhikkhū yannūnāhaṁ yena aññatitthiyānaṁ paribbājakānaṁ
ārāmo tenupasaṅkameyyanti athakho anāthapiṇḍiko gahapati yena
aññatitthiyānaṁ paribbājakānaṁ ārāmo tenupasaṅkami. tena kho
pana samayena aññatitthiyā paribbājakā saṅgamma samāgamma unnādino
uccāsaddā mahāsaddā 1- anekavihitaṁ tiracchānakathaṁ kathentā nisinnā
honti addasaṁsu kho te aññatitthiyā paribbājakā anāthapiṇḍikaṁ
gahapatiṁ dūratova āgacchantaṁ disvāna aññamaññaṁ saṇṭhapesuṁ
appasaddā bhonto hontu mā bhonto saddamakattha ayaṁ
anāthapiṇḍiko gahapati 

[2]- āgacchati samaṇassa gotamassa sāvako
yāvatā kho pana samaṇassa gotamassa sāvakā gihī odātavasanā sāvatthiyaṁ
paṭivasanti ayaṁ tesaṁ aññataro anāthapiṇḍiko gahapati

footnote: 1 ma. uccāsaddamahāsaddā. 2 ma. ārāmanti dissati.

page number: 199

appasaddakāmā kho pana te āyasmanto appasaddavinītā appasaddassa
vaṇṇavādino appeva nāma appasaddaṁ parisaṁ viditvā upasaṅkamitabbaṁ
maññeyyāti athakho te 

[1]- paribbājakā tuṇhī ahesuṁ. athakho
anāthapiṇḍiko gahapati yena te 

[2]- paribbājakā tenupasaṅkami
upasaṅkamitvā tehi (pts. a v, 186) aññatitthiyehi paribbājakehi saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. ekamantaṁ
nisinnaṁ kho anāthapiṇḍikaṁ te aññatitthiyā paribbājakā etadavocuṁ
vadehi gahapati kiṁdiṭṭhiko samaṇo gotamoti. na kho ahaṁ bhante bhagavato
sabbaṁ diṭṭhiṁ jānāmīti. idāni kira tvaṁ gahapati na samaṇassa gotamassa
sabbaṁ diṭṭhiṁ jānāsi vadehi gahapati kiṁdiṭṭhikā bhikkhūti. bhikkhūnaṁpi
kho ahaṁ bhante na sabbaṁ diṭṭhiṁ jānāmīti. iti kira tvaṁ gahapati
na samaṇassa gotamassa sabbaṁ diṭṭhiṁ jānāsi napi bhikkhūnaṁ sabbaṁ
diṭṭhiṁ jānāsi vadehi gahapati kiṁdiṭṭhikosi tuvanti. etaṁ kho bhante
amhehi na dukkaraṁ byākātuṁ yaṁdiṭṭhikā mayanti iṅgha tāva āyasmanto
yathāsakāni diṭṭhigatāni byākarontu pacchāpetaṁ amhehi na dukkaraṁ
bhavissati byākātuṁ yaṁdiṭṭhikā mayanti. evaṁ vutte aññataro
paribbājako anāthapiṇḍikaṁ gahapatiṁ etadavoca sassato loko idameva
saccaṁ moghamaññanti evaṁdiṭṭhiko ahaṁ gahapatīti. aññataropi
kho paribbājako anāthapiṇḍikaṁ gahapatiṁ etadavoca asassato loko
idameva saccaṁ moghamaññanti evaṁdiṭṭhiko ahaṁ gahapatīti. aññataropi

footnote: 1-2 ma. aññatitthiyāti dissati.

page number: 200

kho paribbājako anāthapiṇḍikaṁ gahapatiṁ etadavoca antavā loko ...
anantavā loko ... taṁ jīvaṁ taṁ sarīraṁ ... aññaṁ jīvaṁ aññaṁ sarīraṁ ...
hoti tathāgato parammaraṇā ... na hoti tathāgato parammaraṇā ... hoti
ca na ca hoti tathāgato parammaraṇā ... neva hoti na na hoti
tathāgato parammaraṇā idameva saccaṁ moghamaññanti evaṁdiṭṭhiko
ahaṁ gahapatīti. evaṁ vutte anāthapiṇḍiko gahapati te paribbājake
etadavoca yvāyaṁ bhante āyasmā evamāha (pts. a v, 187) sassato loko
idameva saccaṁ moghamaññanti evaṁdiṭṭhiko ahaṁ gahapatīti imassa
ayamāyasmato diṭṭhi attano vā ayoniso manasikārahetu uppannā
paraghosapaccayā 1- vā sā kho panesā diṭṭhi bhūtā saṅkhatā cetayitā
paṭiccasamuppannā yaṁ kho pana kiñci bhūtaṁ saṅkhataṁ cetayitaṁ
paṭiccasamuppannaṁ tadaniccaṁ yadaniccaṁ taṁ dukkhaṁ yaṁ dukkhaṁ tadeva 2-
so āyasmā allīno tadeva so āyasmā ajjhūpagato yopāyaṁ
bhante āyasmā evamāha asassato loko idameva saccaṁ
moghamaññanti evaṁdiṭṭhiko ahaṁ gahapatīti imassāpi ayamāyasmato
diṭṭhi attano vā ayoniso manasikārahetu uppannā paraghosapaccayā
vā sā kho panesā diṭṭhi bhūtā saṅkhatā cetayitā paṭiccasamuppannā yaṁ
kho pana kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ yadaniccaṁ
taṁ dukkhaṁ yaṁ dukkhaṁ tadeva so āyasmā allīno tadeva so
āyasmā ajjhūpagato yopāyaṁ bhante āyasmā evamāha antavā

footnote: 1 po. ma. sabbatthavāresu parato ghosapaccayā. 2 po. ma. tadeveso.

page number: 201

loko ... anantavā loko ... taṁ jīvaṁ taṁ sarīraṁ ... aññaṁ jīvaṁ aññaṁ
sarīraṁ ... hoti tathāgato parammaraṇā ... na hoti tathāgato parammaraṇā ...
hoti ca na ca hoti tathāgato parammaraṇā ... neva hoti na na
hoti tathāgato parammaraṇā idameva saccaṁ moghamaññanti
evaṁdiṭṭhiko ahaṁ gahapatīti imassāpi ayamāyasmato diṭṭhi attano vā
ayoniso manasikārahetu uppannā paraghosapaccayā vā sā kho panesā
diṭṭhi bhūtā saṅkhatā cetayitā paṭiccasamuppannā yaṁ kho pana kiñci
bhūtaṁ saṅkhataṁ cetayitaṁ paṭiccasamuppannaṁ tadaniccaṁ yadaniccaṁ taṁ dukkhaṁ
yaṁ (pts. a v, 188) dukkhaṁ tadeva so āyasmā allīno tadeva so āyasmā
ajjhūpagatoti. evaṁ vutte te paribbājakā anāthapiṇḍikaṁ gahapatiṁ
etadavocuṁ byākatāni kho gahapati amhehi sabbeheva yathāsakāni
diṭṭhigatāni vadehi gahapati kiṁdiṭṭhikosi tuvanti. yaṁ kho pana 1-
bhante kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ yadaniccaṁ
taṁ dukkhaṁ yaṁ dukkhaṁ taṁ netaṁ mama nesohamasmi na meso
attāti evaṁdiṭṭhiko kho ahaṁ bhanteti. yaṁ kho gahapati kiñci bhūtaṁ
saṅkhataṁ cetayitaṁ paṭiccasamuppannaṁ tadaniccaṁ yadaniccaṁ taṁ dukkhaṁ
yaṁ dukkhaṁ tadeva tvaṁ gahapati allīno tadeva tvaṁ gahapati
ajjhūpagatoti. yaṁ kho pana bhante kiñci bhūtaṁ saṅkhataṁ cetayitaṁ
paṭiccasamuppannaṁ tadaniccaṁ yadaniccaṁ taṁ dukkhaṁ yaṁ dukkhaṁ taṁ netaṁ mama
nesohamasmi na meso attāti evametaṁ yathābhūtaṁ sammappaññāya

footnote: 1 ma. yu. panasaddo natthi.

page number: 202

sudiṭṭhaṁ tassa ca uttariṁ 1- nissaraṇaṁ yathābhūtaṁ pajānāmīti. evaṁ
vutte te paribbājakā tuṇhībhūtā maṅkubhūtā pattakkhandhā adhomukhā
pajjhāyantā appaṭibhāṇā nisīdiṁsu athakho anāthapiṇḍiko gahapati te
paribbājake tuṇhībhūte maṅkubhūte pattakkhandhe adhomukhe pajjhāyante
appaṭibhāṇe viditvā uṭṭhāyāsanā yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ nisinno
kho anāthapiṇḍiko gahapati yāvatako ahosi tehi aññatitthiyehi
paribbājakehi saddhiṁ kathāsallāpo taṁ sabbaṁ bhagavato ārocesi.
sādhu sādhu gahapati evaṁ kho te gahapati moghapurisā kālena kālaṁ
sahadhammena suniggahitaṁ niggahetabbāti athakho bhagavā anāthapiṇḍikaṁ
gahapatiṁ dhammiyā kathāya sandassesi samādapesi samuttejesi sampahaṁsesi.
athakho anāthapiṇḍiko gahapati (pts. a v, 189) bhagavatā dhammiyā kathāya sandassito
samādapito samuttejito sampahaṁsito uṭṭhāyāsanā bhagavantaṁ abhivādetvā
padakkhiṇaṁ katvā pakkāmi. athakho bhagavā acirapakkante anāthapiṇḍike
gahapatimhi bhikkhū āmantesi yopi kho bhikkhave bhikkhu 2- dīgharattaṁ
avedhidhammo imasmiṁ dhammavinaye sopi evamevaṁ 3- aññatitthiye paribbājake
sahadhammena suniggahitaṁ niggaheyya 4- yathātaṁ anāthapiṇḍikena gahapatinā
niggahitāti.

[94] ekaṁ samayaṁ bhagavā campāyaṁ viharati gaggarāya pokkharaṇiyā
tīre. athakho vajjiyamāhito gahapati divādivassa campāya nikkhami

footnote: 1 po. ma. uttari. 2 ma. yu. bhikkhu vassasatupasampanno imasmiṁ dhammavinaye.
footnote: 3 po. ma. evameva. sabbattha īdisameva. 4 po. ma. yu. niggaṇheyya.
footnote: sabbattha īdisameva.

page number: 203

bhagavantaṁ dassanāya athakho vajjiyamāhitassa gahapatissa etadahosi
akālo kho tāva bhagavantaṁ dassanāya paṭisallīno bhagavā
manobhāvanīyānaṁ 1- bhikkhūnaṁ akālo dassanāya paṭisallīnā manobhāvanīyā
bhikkhū yannūnāhaṁ yena aññatitthiyānaṁ paribbājakānaṁ ārāmo
tenupasaṅkameyyanti athakho vajjiyamāhito gahapati yena aññatitthiyānaṁ
paribbājakānaṁ ārāmo tenupasaṅkami. tena kho pana samayena
aññatitthiyā paribbājakā saṅgamma samāgamma unnādino uccāsaddā
mahāsaddā anekavihitaṁ tiracchānakathaṁ kathentā nisinnā honti addasaṁsu
kho te aññatitthiyā paribbājakā vajjiyamāhitaṁ gahapatiṁ dūratova
āgacchantaṁ disvāna aññamaññaṁ sañṭhapesuṁ appasaddā bhonto hontu
mā bhonto saddamakattha ayaṁ (pts. a v, 190) vajjiyamāhito gahapati āgacchati samaṇassa
gotamassa sāvako yāvatā kho pana samaṇassa gotamassa sāvakā
gihī odātavasanā campāyaṁ paṭivasanti ayaṁ tesaṁ aññataro
vajjiyamāhito gahapati appasaddakāmā kho pana te āyasmanto
appasaddavinītā appasaddassa vaṇṇavādino appeva nāma appasaddaṁ
parisaṁ viditvā upasaṅkamitabbaṁ maññeyyāti athakho te 

[2]- paribbājakā
tuṇhī ahesuṁ. athakho vajjiyamāhito gahapati yena 

[3]- paribbājakā
tenupasaṅkami upasaṅkamitvā tehi aññatitthiyehi paribbājakehi saddhiṁ
sammodi sammodanīyaṁ kathaṁ sārāṇīyaṁ vītisāretvā ekamantaṁ nisīdi.
ekamantaṁ nisinnaṁ kho vajjiyamāhitaṁ gahapatiṁ te 

[4]- paribbājakā etadavocuṁ

footnote: 1 ma. yu. ... nampi. 2-3-4 aññatitthiyā.

page number: 204

saccaṁ kira gahapati samaṇo gotamo sabbaṁ tapaṁ garahati sabbaṁ tapassiṁ
lūkhājīviṁ ekaṁsena upakkosati upavadatīti. na kho bhante bhagavā sabbaṁ
tapaṁ garahati napi sabbaṁ tapassiṁ lūkhājīviṁ ekaṁsena upakkosati upavadati
gārayhaṁ kho bhante bhagavā garahati pasaṁsiyaṁ 1- pasaṁsati gārayhaṁ kho
pana bhante bhagavā garahanto pasaṁsiyaṁ pasaṁsanto vibhajavādī 2- bhagavā na
so bhagavā ettha ekaṁsavādīti 3-. evaṁ vutte aññataro paribbājako
vajjiyamāhitaṁ gahapatiṁ etadavoca āgamehi tvaṁ gahapati yassa tvaṁ
samaṇassa gotamassa vaṇṇaṁ bhāsasi so 4- samaṇo gotamo venayiko
appaññattikoti. etthapāhaṁ bhante āyasmante vakkhāmi sahadhammena
idaṁ kusalanti bhante bhagavatā paññattaṁ idaṁ akusalanti bhante
bhagavatā paññattaṁ iti kusalākusalaṁ bhagavā paññāyamāno 5-
sappaññattiko (pts. a v, 191) na so bhagavā venayiko appaññattikoti. evaṁ vutte 

[6]-
paribbājakā tuṇhībhūtā maṅkubhūtā pattakkhandhā adhomukhā pajjhāyantā
appaṭibhāṇā nisīdiṁsu. athakho vajjiyamāhito gahapati te paribbājake
tuṇhībhūte maṅkubhūte pattakkhandhe adhomukhe pajjhāyante appaṭibhāṇe
viditvā uṭṭhāyāsanā yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinno kho
vajjiyamāhito gahapati yāvatako ahosi tehi aññatitthiyehi paribbājakehi
saddhiṁ kathāsallāpo taṁ sabbaṁ bhagavato ārocesi. sādhu sādhu gahapati

footnote: 1 ma. pasaṁsitabbaṁ. 2 po. ma. yu. vibhajavādo. 3 po. ma. yu. ekaṁsavādoti.
footnote: 4 ma. ayaṁ pāṭho natthi. 5 paññāpayamānotipi pāṭho. 6 ma. yu. te.

page number: 205

evaṁ kho te gahapati moghapurisā kālena kālaṁ sahadhammena suniggahitaṁ
niggahetabbā nāhaṁ gahapati sabbaṁ tapaṁ tapitabbanti vadāmi na panāhaṁ
gahapati sabbaṁ tapaṁ na tapitabbanti vadāmi nāhaṁ gahapati sabbaṁ samādānaṁ
samāditabbanti vadāmi na panāhaṁ gahapati 

[1]- samādānaṁ na samāditabbanti
vadāmi nāhaṁ gahapati sabbaṁ padhānaṁ padahitabbanti vadāmi na panāhaṁ
gahapati sabbaṁ padhānaṁ na padahitabbanti vadāmi nāhaṁ gahapati sabbaṁ
paṭinissaggaṁ paṭinissajjitabboti 2- vadāmi na panāhaṁ gahapati 

[1]- paṭinissaggaṁ
na paṭinissajjitabboti vadāmi nāhaṁ gahapati sabbaṁ vimuttiṁ
vimuccitabbāti 3- vadāmi na panāhaṁ gahapati sabbaṁ vimuttiṁ na vimuccitabbāti 3-
vadāmi yañhi gahapati tapaṁ tapato akusalā dhammā abhivaḍḍhanti
kusalā dhammā parihāyanti evarūpaṁ tapaṁ na tapitabbanti vadāmi yañca
khvāssa gahapati tapaṁ tapato akusalā dhammā parihāyanti kusalā
dhammā abhivaḍḍhanti evarūpaṁ tapaṁ tapitabbanti vadāmi yañhi gahapati
samādānaṁ samādayato 4- akusalā dhammā abhivaḍḍhanti kusalā dhammā
parihāyanti evarūpaṁ samādānaṁ na samāditabbanti vadāmi yañca
khvāssa gahapati samādānaṁ samādayato 4- akusalā dhammā parihāyanti kusalā
dhammā abhivaḍḍhanti evarūpaṁ samādānaṁ samāditabbanti vadāmi yañhi
gahapati padhānaṁ padahato akusalā dhammā abhivaḍḍhanti kusalā dhammā
parihāyanti evarūpaṁ padhānaṁ na padahitabbanti vadāmi yañca khvāssa
gahapati padhānaṁ padahato akusalā dhammā parihāyanti kusalā dhammā

footnote: 1 sabbanti padaṁ bhaṭṭhaṁ maññe. 2 ma. yu. sabbo paṭinissaggo
footnote: paṭinissajjitabboti. ito paraṁ eseva nayo.
footnote: 3 sabbā vimutti vimuccitabbātipi pāṭho. 4 samādiyatotipi pāṭho.

page number: 206

abhivaḍḍhanti evarūpaṁ padhānaṁ padahitabbanti vadāmi yañhi gahapati
paṭinissaggaṁ paṭinissajjato akusalā dhammā abhivaḍḍhanti kusalā dhammā
parihāyanti evarūpo paṭinissaggo na paṭinissajjitabboti vadāmi
yañca khvāssa gahapati paṭinissaggaṁ paṭinissajjato akusalā dhammā
parihāyanti kusalā dhammā abhivaḍḍhanti evarūpo paṭinissaggo
paṭinissajjitabboti vadāmi yañhi gahapati vimuttiṁ vimuccato akusalā
dhammā abhivaḍḍhanti kusalā dhammā parihāyanti evarūpā vimutti
na vimuccitabbāti vadāmi yañca khvāssa gahapati vimuttiṁ vimuccato
akusalā dhammā parihāyanti kusalā dhammā abhivaḍḍhanti evarūpā
vimutti vimuccitabbāti vadāmīti. athakho vajjiyamāhito gahapati bhagavatā
dhammiyā kathāya sandassito samādapito samuttejito sampahaṁsito
uṭṭhāyāsanā bhagavantaṁ abhivādetvā padakkhiṇaṁ katvā pakkāmi. athakho
bhagavā acirapakkante vajjiyamāhite gahapatimhi bhikkhū āmantesi yopi
kho 1- bhikkhu dīgharattaṁ apparajakkho imasmiṁ dhammavinaye sopi evamevaṁ
aññatitthiye paribbājake sahadhammena suniggahitaṁ niggaheyya yathātaṁ
vajjiyamāhitena (pts. a v, 193) gahapatinā niggahitāti.

[95] athakho uttiyo paribbājako yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi ekamantaṁ nisinno kho uttiyo
paribbājako bhagavantaṁ etadavoca kiṁ nu kho bho gotama sassato loko

footnote: 1 po. yu. so. ma. so bhikkhave bhikkhu.

page number: 207

idameva saccaṁ moghamaññanti. 

[1]- abyākataṁ kho etaṁ uttiya mayā
sassato loko idameva saccaṁ moghamaññanti. kiṁ pana bho
gotama asassato loko idameva saccaṁ moghamaññanti. etampi
kho uttiya abyākataṁ mayā asassato loko idameva saccaṁ
moghamaññanti. kiṁ nu kho bho gotama antavā loko ... anantavā
loko ... taṁ jīvaṁ taṁ sarīraṁ ... aññaṁ jīvaṁ aññaṁ sarīraṁ ... hoti
tathāgato parammaraṇā ... na hoti tathāgato parammaraṇā ... hoti ca
na ca hoti tathāgato parammaraṇā ... neva hoti na na hoti tathāgato
parammaraṇā idameva saccaṁ moghamaññanti. etampi kho uttiya
abyākataṁ mayā neva hoti na na hoti tathāgato parammaraṇā
idameva saccaṁ moghamaññanti. kiṁ nu kho bho gotama sassato
loko idameva saccaṁ moghamaññanti iti puṭṭho samāno abyākataṁ
kho etaṁ uttiya mayā sassato loko idameva saccaṁ
moghamaññanti vadesi kiṁ pana bho gotama asassato loko idameva
saccaṁ moghamaññanti iti puṭṭho samāno etampi kho uttiya
abyākataṁ mayā asassato loko idameva saccaṁ moghamaññanti
vadesi kiṁ nu kho bho gotama antavā loko ... anantavā loko ...
taṁ jīvaṁ taṁ sarīraṁ ... aññaṁ jīvaṁ aññaṁ sarīraṁ ... hoti tathāgato
parammaraṇā ... na hoti tathāgato parammaraṇā ... hoti ca na ca hoti
tathāgato parammaraṇā ... neva hoti na na hoti tathāgato parammaraṇā

footnote: 1 po. yanti dissati.

page number: 208

idameva saccaṁ moghamaññanti iti puṭṭho samāno etampi kho
uttiya abyākataṁ mayā neva hoti na na hoti tathāgato parammaraṇā
idameva saccaṁ moghamaññanti vadesi atha kiñcarahi bhotā gotamena
byākatanti. abhiññā kho ahaṁ uttiya sāvakānaṁ dhammaṁ desemi
sattānaṁ visuddhiyā sokaparidevānaṁ samatikkamāya dukkhadomanassānaṁ
atthaṅgamāya ñāyassa adhigamāya nibbānassa sacchikiriyāyāti. yaṁ panetaṁ
bhavaṁ gotamo abhiññā sāvakānaṁ dhammaṁ desesi sattānaṁ visuddhiyā
sokaparidevānaṁ samatikkamāya dukkhadomanassānaṁ atthaṅgamāya ñāyassa
adhigamāya nibbānassa sacchikiriyāya sabbo vā 1- tena loko niyyāssati 2-
upaḍḍho vā tibhāgo vā 3- evaṁ vutte bhagavā tuṇhī ahosi. athakho
āyasmato ānandassa etadahosi māheva 4- kho uttiyo paribbājako
pāpakaṁ diṭṭhigataṁ paṭilabhi 5- sabbaṁ sāmukkaṁsikaṁ vata me samaṇo gotamo
pañhaṁ puṭṭho saṁsādeti no visajjeti nūna na 6- visahatīti tadassa
uttiyassa paribbājakassa dīgharattaṁ ahitāya dukkhāyāti athakho āyasmā
ānando uttiyaṁ paribbājakaṁ etadavoca tenahāvuso uttiya upamante
karissāmi upamāyamidhekacce viññū purisā bhāsitassa atthaṁ ājānanti
seyyathāpi āvuso uttiya rañño paccantimaṁ nagaraṁ taṁ daḷhaddālaṁ 7-
daḷhapākāratoraṇaṁ ekadvāraṁ tatrassa dovāriko (pts. a v, 195) paṇḍito byatto
medhāvī aññātānaṁ nivāretā 8- ñātānaṁ pavesetā so tassa nagarassa
samantā anupariyāyapathaṁ 

[9]- anukkamamāno na passeyya pākārasandhiṁ vā

footnote: 1 yu. ca. 2 po. yu. niyyissati. ma. nīyati. ito paraṁ evaṁ ñātabbaṁ.
footnote: 3 po. upaḍḍho vāti bho gotama vadehīti. ma. yu. tibhāgo. 4 ma. yu. māhevaṁ.
footnote: 5 po. yu. paṭilabhati. 6 ma. yu. na nūna. 7 ma. nagaraṁ daḷhuddhāpaṁ. yu. nagaraṁ

daḷhuddāpaṁ. 8 po. nivāretvā ñātānaṁ pavesetvā. 9 ma. anukkamati
anupariyāyapathaṁ iti dissati.

page number: 209

pākāravivaraṁ vā antamaso viḷāranissakanamattampi 1- no ca khvāssa
evaṁ ñāṇaṁ hoti ettakā pāṇā imaṁ nagaraṁ pavisanti vā
nikkhamanti vāti. atha khvāssa evamettha hoti ye kho keci oḷārikā
pāṇā imaṁ nagaraṁ pavisanti vā nikkhamanti vā sabbe te iminā
dvārena pavisanti vā nikkhamanti vāti evameva kho āvuso uttiya
na tathāgatassa evaṁ ussukkataṁ 2- hoti sabbo vā tena loko niyyāssati
upaḍḍho vā tibhāgo vāti. athakho evamettha tathāgatassa hoti
ye kho keci lokamhā niyyiṁsu vā niyyanti vā niyyāssanti vā
sabbe te pañca nīvaraṇe pahāya cetaso upakkilese paññāya
dubbalīkaraṇe catūsu satipaṭṭhānesu supatiṭṭhitacittā satta bojjhaṅge
yathābhūtaṁ bhāvetvā evamete lokamhā niyyiṁsu vā niyyanti vā niyyāssanti
vāti. yadeva kho tvaṁ āvuso 3- uttiya bhagavantaṁ imaṁ 4- pañhaṁ apucchi
tadevetaṁ pañhaṁ bhagavantaṁ aññena pariyāyena apucchi 5- tasmā te
taṁ (pts. a v, 196) bhagavā na byākāsīti.

[96] ekaṁ samayaṁ āyasmā ānando 

[6]- rattiyā paccūsasamayaṁ
paccuṭṭhāya yena tapodā tenupasaṅkami gattāni parisiñcituṁ tapodāya 7-
gattāni parisiñcitvā paccuttaritvā ekacīvaro aṭṭhāsi gattāni

footnote: 1 ma. biḷāranikkhamanamattampi. 2 po. ma. ussukkaṁ. 3 po. yadeva khvettha
footnote: āvuso imaṁ pañhaṁ apuccha. 4 ma. yu. ayaṁ pāṭho natthi. 5 po. apuccha.
footnote: 6 ma. yu. rājagahe viharati tapodārāme athakho āyasmā ānandoti atthi. 7 po. ma.

tapode.

page number: 210

pubbāpayamāno. kokanudopi kho paribbājako rattiyā paccūsasamayaṁ
paccuṭṭhāya yena tapodā tenupasaṅkami gattāni parisiñcituṁ addasā
kho kokanudo paribbājako āyasmantaṁ ānandaṁ dūratova āgacchantaṁ
disvāna āyasmantaṁ ānandaṁ etadavoca kvettha 1- āvusoti. ahamāvuso
bhikkhūti. katame āvuso bhikkhūti 2-. samaṇā āvuso sakyaputtiyāti 3-.
puccheyyāma mayaṁ āyasmantaṁ kiñcideva desaṁ sace āyasmā okāsaṁ
karoti pañhassa veyyākaraṇāyāti pucchāvuso sutvā vedissāmāti kiṁ
nu kho bho sassato loko idameva saccaṁ moghamaññanti
evaṁdiṭṭhiko 4- bhavanti. na kho ahaṁ āvuso evaṁdiṭṭhiko sassato loko
idameva saccaṁ moghamaññanti. kiṁ nu kho 5- bho asassato loko
idameva saccaṁ moghamaññanti evaṁdiṭṭhiko bhavanti. na kho ahaṁ
āvuso evaṁdiṭṭhiko asassato loko idameva saccaṁ moghamaññanti.
kiṁ nu kho bho antavā loko ... anantavā loko ... taṁ
jīvaṁ taṁ sarīraṁ ... aññaṁ jīvaṁ aññaṁ sarīraṁ ... (pts. a v, 197) hoti tathāgato parammaraṇā ...
na hoti tathāgato parammaraṇā ... hoti ca na ca hoti tathāgato
parammaraṇā ... neva hoti na na hoti tathāgato parammaraṇā idameva
saccaṁ moghamaññanti evaṁdiṭṭhiko bhavanti. na kho ahaṁ āvuso
evaṁdiṭṭhiko neva hoti na na hoti tathāgato parammaraṇā idameva
saccaṁ moghamaññanti. tenahi bhavaṁ na jānāti na passatīti.
na kho ahaṁ āvuso na jānāmi na passāmi jānāmihaṁ āvuso

footnote: 1 yu. kavattha. 2 po. ma. yu. katamesaṁ āvuso bhikkhūnanti. 3 po. ma. yu.
footnote: samaṇānaṁ āvuso sakyaputtiyānanti. 4 po. ma. yu. evaṁdiṭṭhi. sabbattha
footnote: īdisameva. 5 ma. yu. kiṁ pana bho.

page number: 211

passāmīti. kiṁ nu kho bho sassato loko idameva saccaṁ
moghamaññanti evaṁdiṭṭhiko bhavanti iti puṭṭho samāno na kho ahaṁ
āvuso evaṁdiṭṭhiko sassato loko idameva saccaṁ moghamaññanti
vadesi kiṁ nu kho 1- bho asassato loko idameva saccaṁ moghamaññanti
evaṁdiṭṭhiko bhavanti puṭṭho samāno na kho ahaṁ āvuso
evaṁdiṭṭhiko asassato loko idameva saccaṁ moghamaññanti
vadesi kiṁ nu kho bho antavā loko ... anantavā loko ... taṁ
jīvaṁ taṁ sarīraṁ ... aññaṁ jīvaṁ aññaṁ sarīraṁ ... hoti tathāgato parammaraṇā ...
na hoti tathāgato parammaraṇā ... hoti ca na ca hoti tathāgato
parammaraṇā ... neva hoti na na hoti tathāgato parammaraṇā idameva
saccaṁ moghamaññanti evaṁdiṭṭhiko bhavanti iti puṭṭho samāno na
kho ahaṁ āvuso evaṁdiṭṭhiko neva hoti na na hoti tathāgato
parammaraṇā idameva saccaṁ moghamaññanti vadesi tenahi bhavaṁ
na jānāti na passatīti iti puṭṭho samāno na kho ahaṁ āvuso
na jānāmi na passāmi jānāmahaṁ āvuso passāmīti vadesi.
yathākathaṁ panāvuso imassa bhāsitassa attho daṭṭhabboti sassato
loko idameva saccaṁ moghamaññanti kho āvuso diṭṭhigatametaṁ
asassato loko idameva saccaṁ moghamaññanti kho āvuso
diṭṭhigatametaṁ antavā loko ... anantavā loko ... taṁ jīvaṁ taṁ
sarīraṁ ... aññaṁ jīvaṁ aññaṁ sarīraṁ ... hoti tathāgato parammaraṇā ... na

footnote: 1 po. ma. yu. kiṁ pana.

page number: 212

hoti tathāgato parammaraṇā ... hoti ca na ca hoti tathāgato
parammaraṇā (pts. a v, 198) ... neva hoti na na hoti tathāgato parammaraṇā idameva
saccaṁ moghamaññanti kho āvuso diṭṭhigatametaṁ yāvatā āvuso
diṭṭhigatā yāvatā diṭṭhiṭṭhānā adhiṭṭhānaṁ pariyuṭṭhānaṁ 

[1]- samugghāto
tamahaṁ jānāmi tamahaṁ passāmi tamahaṁ jānanto jānāmīti tamahaṁ
passanto passāmīti kyāhaṁ vakkhāmi na jānāmi na passāmīti
jānāmahaṁ āvuso passāmīti. ko nāma āyasmā kathañca
panāyasmantaṁ sabrahmacārī sañjānantīti. ānandoti kho me āvuso
nāmaṁ ānandoti ca pana maṁ sabrahmacārī sañjānantīti.
mahācariyena kira bho saddhiṁ mantayamānā na jānimhā 2- āyasmā
ānandoti. sace hi mayaṁ sañjāneyyāma ayamāyasmā ānandoti
ettakampi no nappaṭibhāseyya 3- khamatu ca me āyasmā ānandoti.

[97] dasahi bhikkhave dhammehi samannāgato bhikkhu āhuneyyo 4-
pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa
katamehi dasahi idha bhikkhave bhikkhu sīlavā hoti pātimokkhasaṁvarasaṁvuto
viharati ācāragocarasampanno aṇumattesu vajjesu bhayadassāvī samādāya
sikkhati sikkhāpadesu bahussuto hoti sutadharo sutasannicayo ye
te dhammā ādikalyāṇā majjhekalyāṇā pariyosānakalyāṇā sātthaṁ
sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti tathārūpāssa
dhammā bahussutā honti dhatā vacasā paricitā manasānupekkhitā diṭṭhiyā

footnote: 1 po. samuṭṭhānaṁ. ma. diṭṭhiṭṭhānaṁ diṭṭhiadhiṭṭhānaṁ diṭṭhipariyuṭṭhānaṁ
footnote: diṭṭhisamuṭṭhānaṁ diṭṭhisamugghāto. yu. diṭṭhīṭhāna ... adhiṭṭhāna ...
footnote: pariyuṭṭhāna ... samuṭṭhāna ... samugghāto. 2 ma. yu. jānimhā.

3 nappaṭibhāseyyunti bhavitabbaṁ. 4 ma. yu. hotitī atthi.

page number: 213

suppaṭividdhā kalyāṇamitto hoti kalyāṇasahāyo kalyāṇasampavaṅko
sammādiṭṭhiko hoti sammādassanena samannāgato anekavihitaṁ iddhividhaṁ
paccanubhoti ekopi hutvā bahudhā hoti bahudhāpi hutvā eko
hoti āvibhāvaṁ tirobhāvaṁ tirokuḍḍaṁ tiropākāraṁ tiropabbataṁ
asajjamāno gacchati seyyathāpi ākāse paṭhaviyāpi ummujjanimmujjaṁ karoti
seyyathāpi udake udakepi abhijjamāne gacchati seyyathāpi paṭhaviyaṁ
ākāsepi pallaṅkena kamati seyyathāpi pakkhī sakuṇo imepi
candimasuriye evaṁmahiddhike evaṁmahānubhāve pāṇinā parāmasati parimajjati
yāva brahmalokāpi kāyena ca 1- vasaṁ vatteti dibbāya sotadhātuyā
visuddhāya atikkantamānusikāya ubho sadde suṇāti dibbe ca mānuse
ca ye dūre santike ca parasattānaṁ parapuggalānaṁ cetasā ceto
paricca pajānāti sarāgaṁ vā cittaṁ sarāgaṁ cittanti pajānāti
vītarāgaṁ vā cittaṁ vītarāgaṁ cittanti pajānāti sadosaṁ vā cittaṁ ...
vītadosaṁ vā cittaṁ ... samohaṁ vā cittaṁ ... vītamohaṁ vā cittaṁ ...
saṅkhittaṁ vā cittaṁ ... vikkhittaṁ vā cittaṁ ... mahaggataṁ vā cittaṁ ...
amahaggataṁ vā cittaṁ 2- ... sauttaraṁ vā cittaṁ ... anuttaraṁ vā cittaṁ ...
samāhitaṁ vā cittaṁ ... asamāhitaṁ vā 3- cittaṁ ... vimuttaṁ vā cittaṁ ...
avimuttaṁ vā cittaṁ avimuttaṁ cittanti 4- pajānāti anekavihitaṁ
pubbenivāsaṁ anussarati seyyathīdaṁ ekampi (pts. a v, 200) jātiṁ dvepi jātiyo
tissopi jātiyo catassopi jātiyo pañcapi jātiyo dasapi jātiyo

footnote: 1 ma. yu. casaddo natthi. 2 po. yu. amahaggataṁ ... mahaggataṁ .... 3 po. yu.
footnote: asamāhitaṁ ... samāhitaṁ .... 4 po. yu. avimuttaṁ ... vimuttaṁ ....

page number: 214

vīsampi jātiyo tiṁsampi jātiyo cattāḷīsampi jātiyo paññāsampi
jātiyo jātisatampi jātisahassampi jātisatasahassampi anekepi saṁvaṭṭakappe
anekepi vivaṭṭakappe anekepi saṁvaṭṭavivaṭṭakappe amutrāsiṁ
evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī
evamāyupariyanto so tato cuto amutra udapādiṁ tatrapāsiṁ 1-
evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī
evamāyupariyanto so tato cuto idhuppannoti 2- iti sākāraṁ
sauddesaṁ anekavihitaṁ pubbenivāsaṁ anussarati dibbena cakkhunā visuddhena
atikkantamānusakena satte passati cavamāne upapajjamāne hīne paṇīte
suvaṇṇe dubbaṇṇe sugate duggate yathākammūpage satte pajānāti
ime vata 

[3]- bhonto sattā kāyaduccaritena samannāgatā vacīduccaritena
samannāgatā manoduccaritena samannāgatā ariyānaṁ upavādakā micchādiṭṭhikā
micchādiṭṭhikammasamādānā te kāyassa bhedā parammaraṇā apāyaṁ
duggatiṁ vinipātaṁ nirayaṁ upapannā ime vā pana bhonto sattā
kāyasucaritena samannāgatā vacīsucaritena samannāgatā manosucaritena samannāgatā
ariyānaṁ anupavādakā sammādiṭṭhikā sammādiṭṭhikammasamādānā
te kāyassa bhedā parammaraṇā sugatiṁ saggaṁ lokaṁ upapannāti iti
dibbena cakkhunā visuddhena atikkantamānusakena satte passati cavamāne
upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāti āsavānaṁ khayā anāsavaṁ cetovimuttiṁ

footnote: 1 po. yu. tatrāpāsi. 2 ma. idhūpapannoti. po. yu. idhupapannoti.
footnote: 3 ma. etthantare khosaddo dissati.

page number: 215

paññāvimuttiṁ (pts. a v, 201) diṭṭheva dhamme sayaṁ abhiññā sacchikatvā upasampajja
viharati imehi kho bhikkhave dasahi dhammehi samannāgato bhikkhu
āhuneyyo hoti pāhuneyyo dakkhiṇeyyo añjalikaraṇīyo anuttaraṁ
puññakkhettaṁ lokassāti.

[98] dasahi bhikkhave dhammehi samannāgato thero bhikkhu yassaṁ
yassaṁ disāyaṁ viharati phāsuyeva viharati katamehi dasahi thero hoti
rattaññū cirapabbajito sīlavā hoti samādāya sikkhati sikkhāpadesu
bahussuto hoti sutadharo sutasannicayo ye te dhammā ādikalyāṇā
majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ abhivadanti tathārūpāssa dhammā bahussutā honti
dhatā vacasā paricitā manasānupekkhitā diṭṭhiyā suppaṭividdhā ubhayāni
kho panassa pātimokkhāni vitthārena svāgatāni honti suvibhattāni
suppavattāni 1- vinicchitāni suttaso anubyañjanaso adhikaraṇasamuppādavūpasamakusalo
hoti dhammakāmo hoti piyasamudāhāro abhidhamme abhivinaye
uḷārapāmujjo 2- santuṭṭho hoti itarītaracīvarapiṇḍapātasenāsanagilāna-
paccayabhesajjaparikkhārena pāsādiko hoti abhikkantapaṭikkante 3-
susaṁvuto antaragharepi 4- nisajjāya catunnaṁ jhānānaṁ ābhicetasikānaṁ 5-
diṭṭhadhammasukhavihārānaṁ nikāmalābhī hoti akicchalābhī akasiralābhī āsavānañca
khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
sacchikatvā upasampajja viharati imehi kho bhikkhave dasahi dhammehi

footnote: 1 po. ma. yu. supavattīni. 2 po. ma. uḷārapāmojjo. 3 po. atikkantapaṭikkanto.
footnote: 4 pisaddo natthi. 5 po. yu. abhicetasikānaṁ.

page number: 216

samannāgato thero bhikkhu yassaṁ yassaṁ disāyaṁ viharati phāsuyeva viharatīti.

[99] athakho āyasmā upāli (pts. a v, 202) yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ nisinno
kho āyasmā upāli bhagavantaṁ etadavoca icchāmahaṁ bhante araññavanapatthāni 1-
pantāni senāsanāni paṭisevitunti. durabhisambhavāni hi 2-
kho upāli araññavanapatthāni pantāni senāsanāni dukkaraṁ pavivekaṁ
durabhiramaṁ ekatte haranti maññe mano vanāni samādhiṁ alabhamānassa
bhikkhuno yo kho upāli evaṁ vadeyya ahaṁ samādhiṁ alabhamāno
araññavanapatthāni pantāni senāsanāni paṭisevissāmīti tassetaṁ
pāṭikaṅkhaṁ saṁsīdissati vā uppilavissati 3- vā seyyathāpi upāli mahāudakarahado
atha āgaccheyya hatthināgo sattaratano vā aḍḍhaṭṭharatano 4-
vā tassa evamassa yannūnāhaṁ imaṁ udakarahadaṁ ogāhetvā kaṇṇasandhovikaṁpi
khiḍḍaṁ kīḷeyyaṁ piṭṭhisandhovikaṁpi khiḍḍaṁ kīḷeyyaṁ kaṇṇasandhovikaṁpi
khiḍḍaṁ kīḷitvā piṭṭhisandhovikaṁpi khiḍḍaṁ kīḷitvā nhātvā 5-
ca pīvitvā ca paccuttaritvā yena kāmaṁ pakkameyyanti so taṁ
udakarahadaṁ ogāhetvā kaṇṇasandhovikaṁpi khiḍḍaṁ kīḷeyya piṭṭhisandhovikaṁpi
khiḍḍaṁ kīḷeyya kaṇṇasandhovikaṁpi khiḍḍaṁ kīḷitvā piṭṭhisandhovikaṁpi
khiḍḍaṁ kīḷitvā nhātvā ca pivitvā ca paccuttaritvā yena
kāmaṁ pakkameyya taṁ kissa hetu mahā upāli 6- attabhāvo gambhīre
gādhaṁ vindati atha āgaccheyya saso vā biḷāro vā tassa evamassa

footnote: 1 po. yu. araññe vanapatkāni. sabbattha īdisameva. 2 yu. hisaddo natthi.
footnote: 3 ma. sabbattha vāresu uplavissati. 4 po. aḍḍhaṭṭhttararatano. yu. aḍḍharatano.
footnote: 5 ma. sabbattha vāresu nhatvā. 6 sī. yu. mahā hupāla.

page number: 217

ko cāhaṁ ko ca hatthināgo (pts. a v, 203) yannūnāhaṁ imaṁ udakarahadaṁ ogāhetvā
kaṇṇasandhovikaṁpi khiḍḍaṁ kīḷeyyaṁ piṭṭhisandhovikaṁpi khiḍḍaṁ kīḷeyyaṁ
kaṇṇasandhovikaṁpi khiḍḍaṁ kīḷitvā piṭṭhisandhovikaṁpi khiḍḍaṁ kīḷitvā nhātvā
ca pīvitvā ca paccuttaritvā yena kāmaṁ pakkameyyanti so taṁ
udakarahadaṁ sahasā appaṭisaṅkhāya 1- tassetaṁ pāṭikaṅkhaṁ saṁsīdissati vā
uppilavissati vā taṁ kissa hetu paritto upāli 2- attabhāvo
gambhīre gādhaṁ na vindati evameva kho upāli yo evaṁ vadeyya
ahaṁ samādhiṁ alabhamāno araññavanapatthāni pantāni senāsanāni
paṭisevissāmīti tassetaṁ pāṭikaṅkhaṁ saṁsīdissati vā uppilavissati 3- vā
seyyathāpi upāli daharo kumāro mando uttānaseyyako sakena muttakarīsena
kīḷati taṁ kiṁ maññasi upāli nanvāyaṁ kevalā paripūrā
bālakhiḍḍāti 4-. evaṁ bhante. sa kho so upāli kumāro aparena
samayena vuddhimanvāya indriyānaṁ paripākamanvāya yāni tāni 5- kumārakānaṁ
kīḷāpanakāni bhavanti seyyathīdaṁ vaṅkakaṁ 6- ghaṭikaṁ mokkhacikaṁ piṅgulikaṁ 7-
pattāḷhakaṁ rathakaṁ dhanukaṁ tehi kīḷati taṁ kiṁ maññasi upāli nanvāyaṁ
khiḍḍā purimāya khiḍḍāya abhikkantatarā ca paṇītatarā cāti. evaṁ
bhante. sa kho so upāli kumāro aparena samayena vuddhimanvāya
indriyānaṁ paripākamanvāya pañcahi kāmaguṇehi samappito samaṅgībhūto
paricāreti cakkhuviññeyyehi rūpehi iṭṭhehi kantehi manāpehi piyarūpehi

footnote: 1 po. ma. appaṭisaṅkhā. etthantare ca pakkhandeyyāti dissati. 2 yu. hupāli.
footnote: 3 ma. upalvissati vāti. 4 po. bālakiḷāti. 5 ma. yāni kānici.
footnote: 6 po. yu. vaṅkaṁ. 7 po. vatulakaṁ. ma. yu. ciṅgulakaṁ.

page number: 218

kāmūpasañhitehi rajanīyehi sotaviññeyyehi saddehi ... ghānaviññeyyehi
gandhehi ... jivhāviññeyyehi rasehi ... kāyaviññeyyehi
phoṭṭhabbehi iṭṭhehi kantehi manāpehi piyarūpehi kāmūpasañhitehi
rajanīyehi taṁ kiṁ maññasi upāli nanvāyaṁ khiḍḍā purimāhi khiḍḍāhi
abhikkantatarā ca paṇītatarā cāti. evaṁ bhante. idha kho pana 

[1]-
upāli tathāgato loke uppajjati arahaṁ sammāsambuddho vijjācaraṇasampanno
sugato lokavidū anuttaro purisadammasārathi satthā devamanussānaṁ
buddho bhagavā so imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ
pajaṁ sadevamanussaṁ sayaṁ abhiññā sacchikatvā pavedeti so
dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ
sabyañjanaṁ kevalaparipuṇṇaṁ parisuddhaṁ brahmacariyaṁ pakāseti taṁ dhammaṁ
suṇāti gahapati vā gahapatiputto vā aññatarasmiṁ vā kule pacchā
jāto so taṁ dhammaṁ sutvā tathāgate saddhaṁ paṭilabhati so tena
saddhāpaṭilābhena samannāgato iti paṭisañcikkhati sambādho gharāvāso
rajāpatho abbhokāso pabbajā nayidaṁ sukaraṁ agāraṁ ajjhāvasatā ekantaparipuṇṇaṁ
ekantaparisuddhaṁ saṅkhalikhitaṁ brahmacariyaṁ carituṁ yannūnāhaṁ
kesamassuṁ ohāretvā kāsāyāni vatthāni acchādetvā agārasmā
anagāriyaṁ pabbajeyyanti so aparena samayena appaṁ vā bhogakkhandhaṁ
pahāya mahantaṁ vā bhogakkhandhaṁ pahāya appaṁ vā ñātiparivaṭṭaṁ pahāya
mahantaṁ vā ñātiparivaṭṭaṁ pahāya kesamassuṁ ohāretvā kāsāyāni

footnote: 1 ma. yu. etthantare voti atthi.

page number: 219

vatthāni acchādetvā agārasmā anagāriyaṁ pabbajati so evaṁ pabbajito
samāno bhikkhūnaṁ sikkhāsājīvasamāpanno pāṇātipātaṁ pahāya pāṇātipātā
paṭivirato hoti nihitadaṇḍo nihitasattho lajjī dayāpanno sabbapāṇabhūtahitānukampī
viharati adinnādānaṁ pahāya adinnādānā paṭivirato hoti
dinnādāyī dinnapāṭikaṅkhī athenena (pts. a v, 205) sucibhūtena attanā viharati abrahmacariyaṁ
pahāya brahmacārī hoti ārācārī virato methunā gāmadhammā musāvādaṁ
pahāya musāvādā paṭivirato hoti saccavādī saccasandho theto paccayiko
avisaṁvādako lokassa pisuṇaṁ vācaṁ pahāya pisuṇāya vācāya paṭivirato
hoti na ito sutvā amutra 1- akkhātā imesaṁ bhedāya amutra
vā sutvā na imesaṁ akkhātā amūsaṁ bhedāya iti bhinnānaṁ vā
sandhātā sahitānaṁ vā anuppadātā samaggārāmo samaggarato samagganandī
samaggakaraṇiṁ vācaṁ bhāsitā hoti pharusaṁ vācaṁ pahāya pharusāya vācāya
paṭivirato hoti yā sā vācā kaṇṇasukhā pemaniyā 2- hadayaṅgamā
porī bahujanakantā bahujanamanāpā tathārūpiṁ vācaṁ bhāsitā hoti samphappalāpaṁ
pahāya samphappalāpā paṭivirato hoti kālavādī bhūtavādī
atthavādī dhammavādī vinayavādī nidhānavatiṁ vācaṁ bhāsitā hoti kālena
sāpadesaṁ pariyantavatiṁ atthasañhitaṁ so bījagāmabhūtagāmasamārambhā
paṭivirato hoti ekabhattiko hoti rattūparato virato vikālabhojanā
naccagītavāditavisūkadassanā paṭivirato hoti mālāgandhavilepanadhāraṇa-
maṇḍanavibhūsanaṭṭhānā paṭivirato hoti uccāsayanamahāsayanā paṭivirato

footnote: 1 ma. ito sutvā na amutra. 2 ma. pemanīyā.

page number: 220

hoti jātarūparajatapaṭiggahaṇā paṭivirato hoti āmakadhaññapaṭiggahaṇā
paṭivirato hoti āmakamaṁsapaṭiggahaṇā paṭivirato hoti itthīkumāripaṭiggahaṇā
paṭivirato hoti dāsidāsapaṭiggahaṇā paṭivirato hoti
ajeḷakapaṭiggahaṇā paṭivirato hoti kukkuṭasūkarapaṭiggahaṇā paṭivirato
hoti hatthigavāssavaḷavapaṭiggahaṇā 1- paṭivirato hoti khettavatthupaṭiggahaṇā
paṭivirato hoti dūteyyapahīnagamanānuyogā paṭivirato (pts. a v, 206) hoti kayavikkayā
paṭivirato hoti tulākūṭakaṁsakūṭamānakūṭā paṭivirato hoti ukkoṭanavañcanika-
nikatisāviyogā 2- paṭivirato hoti chedanavadhabandhaviparāmosāalopasāhasā 3-
paṭivirato hoti so santuṭṭho hoti kāyaparihārikena cīvarena
kucchiparihārikena piṇḍapātena yena yeneva pakkamati samādāyeva pakkamati
seyyathāpi nāma pakkhī sakuṇo yena yeneva ḍeti 4- sapattabhārova ḍeti
evameva bhikkhu santuṭṭho hoti kāyaparihārikena cīvarena kucchiparihārikena
piṇḍapātena yena yeneva pakkamati samādāyeva pakkamati so iminā
ariyena sīlakkhandhena samannāgato ajjhattaṁ anavajjasukhaṁ paṭisaṁvedeti.
so cakkhunā rūpaṁ disvā na nimittaggāhī hoti nānubyañjanaggāhī
yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā
akusalā dhammā anvāssaveyyuṁ tassa saṁvarāya paṭipajjati rakkhati
cakkhundriyaṁ cakkhundriye saṁvaraṁ āpajjati sotena saddaṁ sutvā ...
ghānena gandhaṁ ghāyitvā ... jivhāya rasaṁ sāyitvā ... kāyena phoṭṭhabbaṁ
phusitvā ... manasā dhammaṁ viññāya na nimittaggāhī hoti nānubyañjanaggāhī

footnote: 1 ma. yu. ... gavāssa .... 2 ma. yu. sāciyogā. 3 ma. yu. chedanavadhabandhanaviparāmosa
footnote: ālopasahasākārā. 4 po. saṇḍeti.

page number: 221

yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā
pāpakā akusalā dhammā anvāssaveyyuṁ tassa saṁvarāya
paṭipajjati rakkhati manindriyaṁ manindriye saṁvaraṁ āpajjati so iminā
ariyena indriyasaṁvarena samannāgato ajjhattaṁ abyāsekasukhaṁ 1- paṭisaṁvedeti.
so abhikkante paṭikkante sampajānakārī hoti ālokite
vilokite sampajānakārī hoti sammiñjite pasārite sampajānakārī
hoti saṅghāṭipattacīvaradhāraṇe sampajānakārī hoti asite pīte
khāyite sāyite sampajānakārī hoti uccārapassāvakamme sampajānakārī
hoti gate ṭhite nisinne sutte jāgarite bhāsite tuṇhībhāve
sampajānakārī hoti (pts. a v, 207) so iminā ca ariyena sīlakkhandhena samannāgato
iminā ca ariyena indriyasaṁvarena samannāgato iminā ca ariyena
satisampajaññena samannāgato vivittaṁ senāsanaṁ bhajati araññaṁ rukkhamūlaṁ
pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ so
araññagato vā rukkhamūlagato vā suññāgāragato vā nisīdati pallaṅkaṁ
ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā so
abhijjhaṁ loke pahāya vigatābhijjhena cetasā viharati abhijjhāya
cittaṁ parisodheti byāpādapadosaṁ pahāya abyāpannacitto viharati
sabbapāṇabhūtahitānukampī byāpādapadosā cittaṁ parisodheti thīnamiddhaṁ
pahāya vigatathīnamiddho viharati ālokasaññī sato sampajāno thīnamiddhā
cittaṁ parisodheti uddhaccakukkuccaṁ pahāya anuddhato viharati ajjhattaṁ

footnote: 1 po. abyāpajjhaṁ sukhaṁ.

page number: 222

vūpasantacitto uddhaccakukkuccā cittaṁ parisodheti vicikicchaṁ pahāya
tiṇṇavicikiccho viharati akathaṁkathī kusalesu dhammesu vicikicchāya cittaṁ
parisodheti.
so ime pañca nīvaraṇe pahāya cetaso 1- upakkilese paññāya
dubbalīkaraṇe vivicceva kāmehi vivicca akusalehi dhammehi savitakkaṁ
savicāraṁ vivekajaṁ pītisukhaṁ paṭhamaṁ jhānaṁ upasampajja viharati taṁ kiṁ
maññasi upāli nanvāyaṁ vihāro purimehi vihārehi abhikkantataro ca
paṇītataro cāti. evaṁ bhante. imampi kho upāli mama sāvakā
attani dhammaṁ sampassamānā 2- araññavanapatthāni pantāni senāsanāni
paṭisevanti no ca kho tāva anuppattasadatthā viharanti puna
ca paraṁ upāli bhikkhu vitakkavicārānaṁ vūpasamā ... dutiyaṁ jhānaṁ upasampajja
viharati taṁ kiṁ maññasi upāli nanvāyaṁ vihāro purimehi vihārehi
abhikkantataro ca paṇītataro cāti. evaṁ bhante. (pts. a v, 208) imampi kho
upāli mama sāvakā attani dhammaṁ sampassamānā araññavanapatthāni
pantāni senāsanāni paṭisevanti no ca kho tāva anuppattasadatthā
viharanti puna caparaṁ upāli bhikkhu pītiyā ca virāgā ... tatiyaṁ jhānaṁ
upasampajja viharati taṁ kiṁ maññasi upāli nanvāyaṁ vihāro purimehi
vihārehi abhikkantataro ca paṇītataro cāti. evaṁ bhante. imampi
kho upāli mama sāvakā attani dhammaṁ sampassamānā araññavanapatthāni
pantāni senāsanāni paṭisevanti no ca kho tāva anuppattasadatthā

footnote: 1 po. cetasā. 2 po. sabbattha vāresu samphassamānā.

page number: 223

viharanti puna caparaṁ upāli bhikkhu sukhassa ca pahānā ... catutthaṁ
jhānaṁ upasampajja viharati taṁ kiṁ maññasi upāli nanvāyaṁ vihāro
purimehi vihārehi abhikkantataro ca paṇītataro cāti. evaṁ bhante.
imampi kho mama sāvakā attani dhammaṁ sampassamānā araññavanapatthāni
pantāni senāsanāni paṭisevanti no ca kho tāva anuppattasadatthā
viharanti puna caparaṁ upāli bhikkhu sabbaso rūpasaññānaṁ
samatikkamā paṭighasaññānaṁ atthaṅgamā nānattasaññānaṁ amanasikārā
ananto ākāsoti ākāsānañcāyatanaṁ upasampajja viharati taṁ kiṁ
maññasi upāli nanvāyaṁ vihāro purimehi vihārehi abhikkantataro ca
paṇītataro cāti. evaṁ bhante. imampi kho upāli mama sāvakā
attani dhammaṁ sampassamānā araññavanapatthāni pantāni senāsanāni
paṭisevanti no ca kho tāva anuppattasadatthā viharanti puna
caparaṁ upāli bhikkhu sabbaso ākāsānañcāyatanaṁ samatikkamma anantaṁ
viññāṇanti viññāṇañcāyatanaṁ upasampajja viharati ... sabbaso
viññāṇañcāyatanaṁ samatikkamma natthi kiñcīti ākiñcaññāyatanaṁ
upasampajja (pts. a v, 209) viharati ... sabbaso ākiñcaññāyatanaṁ samatikkamma santametaṁ
paṇītametanti nevasaññānāsaññāyatanaṁ upasampajja viharati taṁ kiṁ
maññasi upāli nanvāyaṁ vihāro purimehi vihārehi abhikkantataro ca
paṇītataro cāti. evaṁ bhante. imampi kho upāli mama sāvakā
attani dhammaṁ sampassamānā araññavanapatthāni pantāni senāsanāni

page number: 224

paṭisevanti no ca kho tāva anuppattasadatthā viharanti puna caparaṁ
upāli bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ
upasampajja viharati paññāya cassa disvā āsavā parikkhīṇā
honti taṁ kiṁ maññasi upāli nanvāyaṁ vihāro purimehi vihārehi
abhikkantataro ca paṇītataro cāti. evaṁ bhante. imampi kho upāli
mama sāvakā attani dhammaṁ sampassamānā araññavanapatthāni pantāni
senāsanāni paṭisevanti no ca kho tāva anuppattasadatthā viharanti
iṅgha tvaṁ upāli saṅghe viharāhi saṅghe te viharato phāsu bhavissatīti.

[100] dasayime bhikkhave dhamme appahāya abhabbo arahattaṁ
sacchikātuṁ katame dasa rāgaṁ dosaṁ mohaṁ kodhaṁ upanāhaṁ makkhaṁ
paḷāsaṁ issaṁ macchariyaṁ mānaṁ ime kho bhikkhave dasa dhamme appahāya
abhabbo arahattaṁ sacchikātunti 1-. dasayime bhikkhave dhamme pahāya bhabbo
arahattaṁ sacchikātuṁ katame dasa rāgaṁ dosaṁ mohaṁ kodhaṁ upanāhaṁ
makkhaṁ paḷāsaṁ issaṁ macchariyaṁ mānaṁ ime kho bhikkhave dasa dhamme
pahāya bhabbo arahattaṁ sacchikātunti.
upāsakavaggo 2- pañcamo.
tassuddānaṁ
kāmabhogī 3- veraṁ 4- diṭṭhi vajjiyauttiyā ubho
kokanudo āhuṇiyo thero upāli ābhabo 5-.
dutiyapaṇṇāsako dutiyo.

footnote: 1 ma. yu. itisaddo natthi. 2 po. upālivaggo. 3 po. ma. kosavedadiṭṭhiva
footnote: vappaupattiṁ gato. parakokanudo āhuṇiyo thero upāli āmenacāti. 4 ma. bhayaṁ.
footnote: vajjiyamāhitutti. 5 ma. yu. abhabbo.

page number: 225

tatiyapaṇṇāsako
samaṇasaññāvaggo paṭhamo

[101] tisso 

[1]- bhikkhave samaṇasaññā bhāvitā bahulīkatā satta
dhamme paripūrenti katamā tisso vevaṇṇiyamhi ajjhūpagato
parapaṭibaddhā me jīvikā añño me ākappo karaṇīyoti imā
kho bhikkhave tisso samaṇasaññā bhāvitā bahulīkatā satta dhamme
paripūrenti katame satta niccaṁ satatakārī hoti satatavuttī 2- sīlesu
anabhijjhālu hoti abyāpajjho (pts. a v, 211) hoti anatimānī hoti sikkhākāmo
hoti iccatthantissa 3- hoti jīvitaparikkhāresu āraddhaviriyo 

[4]- viharati
imā kho bhikkhave tisso samaṇasaññā bhāvitā bahulīkatā ime satta
dhamme paripūrentīti.

[102] sattime bhikkhave bojjhaṅgā bhāvitā bahulīkatā tisso
vijjā paripūrenti katame satta satisambojjhaṅgo dhammavicayasambojjhaṅgo
viriyasambojjhaṅgo pītisambojjhaṅgo passaddhisambojjhaṅgo
samādhisambojjhaṅgo upekkhāsambojjhaṅgo ime kho bhikkhave satta
bojjhaṅgā bhāvitā bahulīkatā tisso vijjā paripūrenti katamā
tisso idha bhikkhave bhikkhu anekavihitaṁ pubbenivāsaṁ anussarati seyyathīdaṁ

footnote: 1 ma. imā. 2 ma. santatakārī hoti santavutti. niccanti natthi.
footnote: 3 po. icchatthantissa. ma. idamatthaṁtissa. yu. idamatāntissa. 4 ma. yu. ca.

page number: 226

ekampi jātiṁ dvepi jātiyo .pe. iti sākāraṁ sauddesaṁ anekavihitaṁ
pubbenivāsaṁ anussarati dibbena cakkhunā visuddhena atikkantamānusakena
.pe. yathākammūpage satte pajānāti āsavānaṁ
khayā .pe. sacchikatvā upasampajja viharati ime kho bhikkhave satta
bojjhaṅgā bhāvitā bahulīkatā imā tisso vijjā paripūrentīti.

[103] micchattaṁ bhikkhave āgamma virādhanā hoti no ārādhanā
kathañca bhikkhave micchattaṁ āgamma virādhanā hoti no ārādhanā
micchādiṭṭhikassa bhikkhave micchāsaṅkappo (pts. a v, 212) pahoti micchāsaṅkappassa
micchāvācā pahoti micchāvācassa micchākammanto pahoti micchākammantassa
micchāājīvo pahoti micchāājīvassa micchāvāyāmo pahoti
micchāvāyāmassa micchāsati pahoti micchāsatissa micchāsamādhi pahoti
micchāsamādhissa micchāñāṇaṁ pahoti micchāñāṇissa 1- micchāvimutti
pahoti evaṁ kho bhikkhave micchattaṁ āgamma virādhanā hoti no
ārādhanā.

[104] sammattaṁ bhikkhave āgamma ārādhanā hoti no virādhanā
kathañca bhikkhave sammattaṁ āgamma ārādhanā hoti no virādhanā
sammādiṭṭhikassa bhikkhave sammāsaṅkappo pahoti sammāsaṅkappassa
sammāvācā pahoti sammāvācassa sammākammanto pahoti sammākammantassa
sammāājīvo pahoti sammāājīvassa sammāvāyāmo pahoti
sammāvāyāmassa sammāsati pahoti sammāsatissa sammāsamādhi pahoti

footnote: 1 po. yu. micchāñāṇassa. sabbattha īdisameva.

page number: 227

sammāsamādhissa sammāñāṇaṁ pahoti sammāñāṇissa 1- sammāvimutti
pahoti evaṁ kho bhikkhave sammattaṁ āgamma ārādhanā hoti no
virādhanāti. micchādiṭṭhikassa bhikkhave purisapuggalassa micchāsaṅkappassa
micchāvācassa micchākammantassa micchāājīvassa micchāvāyāmassa micchāsatissa
micchāsamādhissa micchāñāṇissa micchāvimuttissa yañceva kāyakammaṁ
yathādiṭṭhisamattaṁ samādinnaṁ yañca vacīkammaṁ ... yañca manokammaṁ
yathādiṭṭhisamattaṁ samādinnaṁ yā ca cetanā yā ca patthanā yo ca
paṇidhi ye ca saṅkhārā sabbe te dhammā aniṭṭhāya akantāya
amanāpāya ahitāya dukkhāya saṁvattanti taṁ kissa hetu diṭṭhi hi 2-
bhikkhave pāpikā seyyathāpi bhikkhave nimbabījaṁ vā (pts. a v, 213) kosātakibījaṁ vā
tittakalābubījaṁ vā allāya paṭhaviyā nikkhittaṁ yañceva paṭhavīrasaṁ
upādiyati yañca āporasaṁ upādiyati sabbantaṁ tittakattāya kaṭukattāya
asātattāya saṁvattati taṁ kissa hetu bījamhi bhikkhave pāpakaṁ
evameva kho bhikkhave micchādiṭṭhikassa purisapuggalassa micchāsaṅkappassa
micchāvācassa micchākammantassa micchāvāyāmassa micchāsatissa micchāsamādhissa
micchāñāṇissa micchāvimuttissa yañceva kāyakammaṁ
yathādiṭṭhisamattaṁ samādinnaṁ yañca vacīkammaṁ ... yañca manokammaṁ
yathādiṭṭhisamattaṁ samādinnaṁ yā ca cetanā yā ca patthanā yo ca
paṇidhi ye ca saṅkhārā sabbe te dhammā aniṭṭhāya akantāya
amanāpāya ahitāya dukkhāya saṁvattanti taṁ kissa hetu diṭṭhi hi

footnote: 1 po. yu. sammāñāṇassa. sabbattha īdisameva. 2 ma. sabbavāresuhissa.

page number: 228

bhikkhave pāpikā. sammādiṭṭhikassa bhikkhave purisapuggalassa sammāsaṅkappassa
sammāvācassa sammākammantassa sammāājīvassa sammāvāyāmassa
sammāsatissa sammāsamādhissa sammāñāṇissa sammāvimuttissa
yañceva kāyakammaṁ yathādiṭṭhisamattaṁ samādinnaṁ yañca vacīkammaṁ
yathādiṭṭhisamattaṁ samādinnaṁ ... yañca manokammaṁ yathādiṭṭhisamattaṁ samādinnaṁ
yā ca cetanā yā ca patthanā yo ca paṇidhi ye ca saṅkhārā sabbe
te dhammā iṭṭhāya kantāya manāpāya hitāya sukhāya saṁvattanti taṁ
kissa hetu diṭṭhi hi bhikkhave bhaddikā seyyathāpi bhikkhave ucchubījaṁ
vā sālibījaṁ vā muddikabījaṁ vā 1- allāya paṭhaviyā nikkhittaṁ yañca 2- paṭhavīrasaṁ
upādiyati yañca āporasaṁ upādiyati sabbantaṁ sātattāya madhurattāya
asecanakattāya saṁvattati taṁ kissa hetu bījamhi bhikkhave bhaddikaṁ 3-
evameva kho (pts. a v, 214) bhikkhave sammādiṭṭhikassa purisapuggalassa sammāsaṅkappassa
sammāvācassa sammākammantassa sammāājīvassa sammāvāyāmassa
sammāsatissa sammāsamādhissa sammāñāṇissa sammāvimuttissa yañceva
kāyakammaṁ yathādiṭṭhisamattaṁ samādinnaṁ yañca vacīkammaṁ ... yañca
manokammaṁ yathādiṭṭhisamattaṁ samādinnaṁ yā ca cetanā yā ca patthanā
yo ca paṇidhi ye ca saṅkhārā sabbe te dhammā iṭṭhāya kantāya
manāpāya hitāya sukhāya saṁvattanti taṁ kissa hetu diṭṭhi hi
bhikkhave bhaddikāti.

[105] avijjā bhikkhave pubbaṅgamā akusalānaṁ dhammānaṁ samāpattiyā

footnote: 1 ma. muddikābījā. 2 ma. yañceva. 3 ma. yu. bhaddakaṁ.

page number: 229

anvadeva ahirikaṁ anottappaṁ avijjāgatassa bhikkhave aviddasuno
micchādiṭṭhi pahoti micchādiṭṭhikassa micchāsaṅkappo pahoti micchāsaṅkappassa
micchāvācā pahoti micchāvācassa micchākammanto pahoti
micchākammantassa micchāājīvo pahoti micchāājīvassa micchāvāyāmo
pahoti micchāvāyāmassa micchāsati pahoti micchāsatissa micchāsamādhi
pahoti micchāsamādhissa micchāñāṇaṁ pahoti micchāñāṇissa
micchāvimutti pahoti. vijjā bhikkhave pubbaṅgamā kusalānaṁ dhammānaṁ
samāpattiyā anvadeva hirottappaṁ vijjāgatassa bhikkhave viddasuno
sammādiṭṭhi pahoti sammādiṭṭhikassa sammāsaṅkappo pahoti sammāsaṅkappassa
sammāvācā pahoti sammāvācassa sammākammanto pahoti
sammākammantassa sammāājīvo pahoti sammāājīvassa sammāvāyāmo
pahoti sammāvāyāmassa sammāsati pahoti sammāsatissa sammāsamādhi
pahoti sammāsamādhissa sammāñāṇaṁ pahoti sammāñāṇissa sammāvimutti
pahoti.(pts. a v, 215) 

[106] dasayimāni bhikkhave nijjaravatthūni katamāni dasa sammādiṭṭhikassa
bhikkhave micchādiṭṭhi nijjiṇṇā hoti ye ca micchādiṭṭhipaccayā
aneke pāpakā akusalā dhammā sambhavanti te cassa
nijjiṇṇā honti sammādiṭṭhipaccayā ca aneke kusalā dhammā
bhāvanāpāripūriṁ gacchanti. sammāsaṅkappassa bhikkhave micchāsaṅkappo
nijjiṇṇo hoti ye ca micchāsaṅkappapaccayā aneke pāpakā akusalā

page number: 230

dhammā sambhavanti te cassa nijjiṇṇā honti sammāsaṅkappapaccayā
ca aneke kusalā dhammā bhāvanāpāripūriṁ gacchanti. sammāvācassa
bhikkhave micchāvācā nijjiṇṇā hoti ye ca micchāvācāpaccayā
aneke pāpakā akusalā dhammā sambhavanti te cassa nijjiṇṇā
honti sammāvācāpaccayā ca aneke kusalā dhammā bhāvanāpāripūriṁ
gacchanti. sammākammantassa bhikkhave micchākammanto nijjiṇṇo hoti
ye ca micchākammantapaccayā aneke pāpakā akusalā dhammā sambhavanti
te cassa nijjiṇṇā honti sammākammantapaccayā ca aneke kusalā
dhammā bhāvanāpāripūriṁ gacchanti. sammāājīvassa bhikkhave micchāājīvo
nijjiṇṇo hoti ye ca micchāājīvapaccayā aneke pāpakā akusalā
dhammā sambhavanti te cassa nijjiṇṇā honti sammāājīvapaccayā
ca aneke kusalā dhammā bhāvanāpāripūriṁ gacchanti. sammāvāyāmassa
bhikkhave micchāvāyāmo nijjiṇṇo hoti ye ca micchāvāyāmapaccayā
aneke pāpakā akusalā dhammā sambhavanti te cassa nijjiṇṇā
honti sammāvāyāmapaccayā ca aneke kusalā dhammā bhāvanāpāripūriṁ
gacchanti. sammāsatissa bhikkhave micchāsati nijjiṇṇā hoti ye
ca micchāsatipaccayā aneke pāpakā akusalā dhammā sambhavanti te
cassa nijjiṇṇā honti sammāsatipaccayā ca aneke kusalā dhammā
bhāvanāpāripūriṁ gacchanti. sammāsamādhissa bhikkhave micchāsamādhi nijjiṇṇo
hoti ye ca micchāsamādhipaccayā aneke pāpakā akusalā dhammā

page number: 231

sambhavanti (pts. a v, 216) te cassa nijjiṇṇā honti sammāsamādhipaccayā ca
aneke kusalā dhammā bhāvanāpāripūriṁ gacchanti. sammāñāṇissa bhikkhave
micchāñāṇaṁ nijjiṇṇaṁ hoti ye ca micchāñāṇapaccayā aneke
pāpakā akusalā dhammā sambhavanti te cassa nijjiṇṇā honti
sammāñāṇapaccayā ca aneke kusalā dhammā bhāvanāpāripūriṁ gacchanti.
sammāvimuttissa bhikkhave micchāvimutti nijjiṇṇā hoti ye ca
micchāvimuttipaccayā aneke pāpakā akusalā dhammā sambhavanti te
cassa nijjiṇṇā honti sammāvimuttipaccayā ca aneke kusalā
dhammā bhāvanāpāripūriṁ gacchanti. imāni kho bhikkhave dasa nijjaravatthūnīti.

[107] atthi bhikkhave dakkhiṇesu janapadesu dhovanaṁ 1- nāma tattha
hoti annampi pānampi khajjampi bhojjampi 2- seyyampi peyyampi naccampi
gītampi vāditampi atthetaṁ bhikkhave dhovanaṁ netaṁ natthīti vadāmi
tañca kho etaṁ bhikkhave dhovanaṁ hīnaṁ gammaṁ pothujjanikaṁ anariyaṁ anatthasañhitaṁ
na nibbidāya na virāgāya na nirodhāya na upasamāya na
abhiññāya na sambodhāya na nibbānāya saṁvattati ahañca kho
bhikkhave ariyaṁ dhovanaṁ desissāmi 3- yaṁ dhovanaṁ ekantanibbidāya virāgāya
nirodhāya upasamāya abhiññāya sambodhāya nibbānāya saṁvattati yaṁ
dhovanaṁ āgamma jātidhammā sattā jātiyā parimuccanti jarādhammā
sattā jarāya parimuccanti maraṇadhammā sattā maraṇena parimuccanti

footnote: 1 po. sabbavāresu dhopanaṁ. 2 po. bhojanampi. 3 ma. desessāmi. ito
footnote: paraṁ evaṁ ñātabbaṁ.

page number: 232

sokaparidevadukkhadomanassupāyāsadhammā sattā sokaparidevadukkhadomanas-
supāyāsehi parimuccanti taṁ suṇātha sādhukaṁ manasikarotha bhāsissāmīti.
evaṁ bhanteti kho te bhikkhū bhagavato paccassosuṁ. bhagavā etadavoca
katamañca (pts. a v, 217) taṁ bhikkhave ariyaṁ dhovanaṁ 1- ekantanibbidāya virāgāya nirodhāya
upasamāya abhiññāya sambodhāya nibbānāya saṁvattati yaṁ dhovanaṁ
āgamma jātidhammā sattā jātiyā parimuccanti jarādhammā sattā
jarāya parimuccanti maraṇadhammā sattā maraṇena parimuccanti
sokaparidevadukkhadomanassupāyāsadhammā sattā sokaparidevadukkhadomanas-
supāyāsehi parimuccanti. sammādiṭṭhikassa bhikkhave micchādiṭṭhi niddhotā
hoti ye ca micchādiṭṭhipaccayā aneke pāpakā akusalā dhammā sambhavanti
te cassa niddhotā hoti sammādiṭṭhipaccayā 

[2]- aneke kusalā dhammā
bhāvanāpāripūriṁ gacchanti. sammāsaṅkappassa bhikkhave micchāsaṅkappo
niddhoto hoti ... sammāvācassa bhikkhave micchāvācā niddhotā hoti ...
sammākammantassa bhikkhave micchākammanto niddhoto hoti ... sammāājīvassa
bhikkhave micchāājīvo niddhoto hoti ... sammāvāyāmassa bhikkhave micchā-
vāyāmo niddhoto hoti ... sammāsatissa bhikkhave micchāsati niddhotā hoti
... sammāsamādhissa bhikkhave micchāsamādhi niddhoto hoti ... sammāñāṇissa
bhikkhave micchāñāṇaṁ niddhotaṁ hoti ... sammāvimuttissa bhikkhave micchāvimutti
niddhotā hoti ye ca micchāvimuttipaccayā aneke pāpakā
akusalā dhammā sambhavanti te cassa niddhotā honti sammāvimuttipaccayā

footnote: 1 ma. yu. yaṁ dhovanaṁ. 2 ma. yu. ca.

page number: 233

ca aneke kusalā dhammā bhāvanāpāripūriṁ gacchanti. idaṁ
kho taṁ bhikkhave ariyaṁ dhovanaṁ 

[1]- ekantanibbidāya virāgāya nirodhāya
upasamāya abhiññāya sambodhāya nibbānāya saṁvattati yaṁ dhovanaṁ
āgamma jātidhammā sattā jātiyā parimuccanti jarādhammā sattā
jarāya parimuccanti maraṇadhammā sattā maraṇena parimuccanti
sokaparidevadukkhadomanassupāyāsadhammā sattā sokaparidevadukkha-
domanassupāyāsehi (pts. a v, 218) parimuccantīti.

[108] tikicchakā bhikkhave virecanaṁ denti pittasamuṭṭhānānampi
ābādhānaṁ paṭighātāya semhasamuṭṭhānānampi ābādhānaṁ paṭighātāya
vātasamuṭṭhānānampi ābādhānaṁ paṭighātāya atthetaṁ bhikkhave virecanaṁ netaṁ
natthīti vadāmi tañca kho etaṁ bhikkhave virecanaṁ sampajjatipi vipajjatipi
ahañca kho bhikkhave ariyaṁ virecanaṁ desissāmi yaṁ virecanaṁ 

[2]- sampajjatiyeva
no vipajjati yaṁ virecanaṁ āgamma jātidhammā sattā jātiyā parimuccanti
jarādhammā sattā jarāya parimuccanti maraṇadhammā sattā maraṇena
parimuccanti sokaparidevadukkhadomanassupāyāsadhammā sattā
sokaparidevadukkhadomanassupāyāsehi parimuccanti taṁ suṇātha sādhukaṁ manasikarotha
bhāsissāmīti. evaṁ bhanteti kho te bhikkhū bhagavato paccassosuṁ.
bhagavā etadavoca katamañca taṁ bhikkhave ariyaṁ virecanaṁ 

[3]- sampajjatiyeva
no vipajjati yaṁ virecanaṁ āgamma jātidhammā sattā jātiyā parimuccanti
jarādhammā sattā jarāya parimuccanti maraṇadhammā sattā maraṇena

footnote: 1 yu. yaṁ dhovanaṁ. 2 po. taṁ. 3 ma. yu. yaṁ virecanaṁ.

page number: 234

parimuccanti sokaparidevadukkhadomanassupāyāsadhammā sattā
sokaparidevadukkhadomanassupāyāsehi parimuccanti. sammādiṭṭhikassa bhikkhave
micchādiṭṭhi viritā 1- hoti ye ca micchādiṭṭhipaccayā aneke pāpakā akusalā
dhammā sambhavanti te cassa viritā honti sammādiṭṭhipaccayā
ca aneke kusalā dhammā bhāvanāpāripūriṁ gacchanti. sammāsaṅkappassa
bhikkhave micchāsaṅkappo virito hoti ... sammāvācassa bhikkhave micchāvācā
viritā hoti ... sammākammantassa bhikkhave micchākammanto virito hoti ...
sammāājīvassa bhikkhave micchāājīvo virito hoti ... sammāvāyāmassa
bhikkhave micchāvāyāmo virito (pts. a v, 219) hoti ... sammāsatissa bhikkhave micchāsati
viritā hoti ... sammāsamādhissa bhikkhave micchāsamādhi virito hoti ...
sammāñāṇissa bhikkhave micchāñāṇaṁ viritaṁ hoti ... sammāvimuttissa
bhikkhave micchāvimutti viritā hoti ye ca micchāvimuttipaccayā aneke
pāpakā akusalā dhammā sambhavanti te cassa viritā honti sammāvimuttipaccayā
ca aneke kusalā dhammā bhāvanāpāripūriṁ gacchanti.
idaṁ kho taṁ bhikkhave ariyaṁ virecanaṁ yaṁ virecanaṁ sampajjatiyeva no
vipajjati yaṁ virecanaṁ āgamma jātidhammā sattā jātiyā parimuccanti
jarādhammā sattā jarāya parimuccanti maraṇadhammā sattā maraṇena
parimuccanti sokaparidevadukkhadomanassupāyāsadhammā sattā
sokaparidevadukkhadomanassupāyāsehi parimuccantīti.

[109] tikicchakā bhikkhave vamanaṁ denti pittasamuṭṭhānānampi

footnote: 1 ma. yu. sabbavāresu virittā.

page number: 235

ābādhānaṁ paṭighātāya semhasamuṭṭhānānampi ābādhānaṁ paṭighātāya
vātasamuṭṭhānānampi ābādhānaṁ paṭighātāya atthetaṁ bhikkhave vamanaṁ netaṁ
natthīti vadāmi tañca kho etaṁ bhikkhave vamanaṁ sampajjatipi vipajjatipi
ahañca kho taṁ 1- bhikkhave ariyaṁ vamanaṁ desissāmi yaṁ vamanaṁ sampajjatiyeva
no vipajjati yaṁ vamanaṁ āgamma jātidhammā sattā jātiyā parimuccanti
jarādhammā sattā jarāya parimuccanti maraṇadhammā sattā maraṇena
parimuccanti sokaparidevadukkhadomanassupāyāsadhammā sattā sokaparideva-
dukkhadomanassupāyāsehi parimuccanti taṁ suṇātha ... katamañca taṁ bhikkhave
ariyaṁ vamanaṁ 

[2]- sampajjatiyeva (pts. a v, 220) no vipajjati yaṁ vamanaṁ āgamma jātidhammā
sattā jātiyā parimuccanti .pe. sokaparidevadukkhadomanassupāyāsadhammā
sattā sokaparidevadukkhadomanassupāyāsehi parimuccanti sammādiṭṭhikassa
bhikkhave micchādiṭṭhi vantā hoti ye ca micchādiṭṭhipaccayā aneke
pāpakā akusalā dhammā sambhavanti te cassa vantā honti sammādiṭṭhipaccayā
ca aneke kusalā dhammā bhāvanāpāripūriṁ gacchanti.
sammāsaṅkappassa bhikkhave micchāsaṅkappo vanto hoti ... sammāvācassa
bhikkhave micchāvācā vantā hoti ... sammākammantassa bhikkhave micchā-
kammanto vanto hoti ... sammāājīvassa bhikkhave micchāājīvo vanto
hoti ... sammāvāyāmassa bhikkhave micchāvāyāmo vanto hoti ...
sammāsatissa bhikkhave micchāsati vantā hoti ... sammāsamādhissa bhikkhave
micchāsamādhi vanto hoti ... sammāñāṇissa bhikkhave micchāñāṇaṁ vantaṁ

footnote: 1 ma. yu. ayaṁ pāṭho natthi. 2 ma. yu. yaṁ vamanaṁ.

page number: 236

hoti ... sammāvimuttissa bhikkhave micchāvimutti vantā hoti ye ca
micchāvimuttipaccayā aneke pāpakā akusalā dhammā sambhavanti te
cassa vantā honti sammāvimuttipaccayā ca aneke kusalā dhammā
bhāvanāpāripūriṁ gacchanti. idaṁ kho taṁ bhikkhave ariyaṁ vamanaṁ 

[1]- sampajjatiyeva
no vipajjati yaṁ vamanaṁ āgamma jātidhammā sattā jātiyā parimuccanti
jarādhammā sattā jarāya parimuccanti maraṇadhammā sattā maraṇena
parimuccanti sokaparidevadukkhadomanassupāyāsadhammā sattā
sokaparidevadukkhadomanassupāyāsehi parimuccantīti.

[110] dasayime bhikkhave niddhamaniyā 2- dhammā katame dasa
sammādiṭṭhikassa bhikkhave micchādiṭṭhi niddhantā hoti ye ca micchādiṭṭhipaccayā
aneke pāpakā akusalā dhammā sambhavanti te cassa niddhantā
honti sammādiṭṭhipaccayā ca aneke kusalā dhammā bhāvanāpāripūriṁ
gacchanti sammāsaṅkappassa bhikkhave micchāsaṅkappo niddhanto hoti ...
sammāvācassa bhikkhave micchāvācā niddhantā hoti ... sammākammantassa
bhikkhave micchākammanto niddhanto hoti ... sammāājīvassa bhikkhave
micchāājīvo niddhanto hoti ... sammāvāyāmassa bhikkhave micchāvāyāmo
niddhanto hoti ... sammāsatissa bhikkhave micchāsati niddhantā hoti ...
sammāsamādhissa bhikkhave micchāsamādhi niddhanto hoti ... sammāñāṇissa
bhikkhave micchāñāṇaṁ niddhantaṁ hoti ... sammāvimuttissa bhikkhave micchāvimutti
niddhantā hoti ye ca micchāvimuttipaccayā aneke pāpakā

footnote: 1 ma. yu. yaṁ vamanaṁ. 2 ma. niddhamanīyā.

page number: 237

akusalā dhammā sambhavanti te cassa niddhantā honti sammāvimuttipaccayā
ca aneke kusalā dhammā bhāvanāpāripūriṁ gacchanti ime
kho bhikkhave dasa niddhamaniyā dhammāti.

[111] athakho aññataro bhikkhu yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ nisinno
kho so bhikkhu bhagavantaṁ etadavoca asekho asekhoti bhante vuccati
kittāvatā nu kho bhante bhikkhu asekho hotīti. idha bhikkhu 1- asekhāya
sammādiṭṭhiyā samannāgato hoti asekhena sammāsaṅkappena samannāgato
hoti asekhāya sammāvācāya samannāgato hoti asekhena sammākammantena
samannāgato hoti asekhena sammāājīvena samannāgato
hoti asekhena sammāvāyāmena samannāgato hoti asekhāya sammāsatiyā
samannāgato hoti asekhena sammāsamādhinā samannāgato
hoti asekhena sammāñāṇena samannāgato hoti asekhāya sammāvimuttiyā
samannāgato (pts. a v, 222) hoti evaṁ kho bhikkhu 2- asekho hotīti.

[112] dasayime bhikkhave asekhiyā dhammā katame dasa asekhā
sammādiṭṭhi asekho sammāsaṅkappo asekhā sammāvācā asekho
sammākammanto asekho sammāājīvo asekho sammāvāyāmo asekhā
sammāsati asekho sammāsamādhi asekhaṁ sammāñāṇaṁ asekhā sammāvimutti ime
kho bhikkhave dasa asekhiyā dhammāti.
samaṇasaññāvaggo paṭhamo.

footnote: 1-2 ma. yu. āmeṇḍitaṁ.

page number: 238

tassuddānaṁ
samaṇasaññā bojjhaṅgā micchattaṁ upavijjaya
vijjānaṁ dhovanatikicchā niddhamena dve cāti 1-.
-----------
paccorohaṇivaggo dutiyo

[113] adhammo ca bhikkhave veditabbo anattho ca dhammo
ca veditabbo attho ca adhammañca viditvā anatthañca dhammañca
viditvā atthañca yathā dhammo yathā attho tathā paṭipajjitabbaṁ
katamo ca bhikkhave adhammo ca anattho ca micchādiṭṭhi micchāsaṅkappo
micchāvācā micchākammanto micchāājīvo (pts. a v, 223) micchāvāyāmo micchāsati
micchāsamādhi micchāñāṇaṁ micchāvimutti ayaṁ vuccati bhikkhave adhammo
ca anattho ca katamo ca bhikkhave dhammo ca attho ca sammādiṭṭhi
sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi sammāñāṇaṁ sammāvimutti ayaṁ vuccati bhikkhave
dhammo ca attho ca adhammo ca bhikkhave veditabbo anattho ca
dhammo ca veditabbo attho ca adhammañca viditvā anatthañca
dhammañca viditvā atthañca yathā dhammo yathā attho tathā
paṭipajjitabbanti iti yantaṁ vuttaṁ idametaṁ paṭicca vuttanti.

[114] adhammo ca bhikkhave veditabbo dhammo ca anattho
ca veditabbo attho ca adhammañca viditvā dhammañca anatthañca

footnote: 1 ma. saññā bojjhaṅgā micchattaṁ bījaṁ vijjāya nijjaraṁ
footnote: dhovanaṁ tikicchā vamanaṁ niddhamanaṁ dve asekhāti.

page number: 239

viditvā atthañca yathā dhammo yathā attho tathā paṭipajjitabbaṁ
katamo ca bhikkhave adhammo katamo ca dhammo katamo ca
anattho katamo ca attho micchādiṭṭhi bhikkhave adhammo sammādiṭṭhi
dhammo ye ca micchādiṭṭhipaccayā aneke pāpakā akusalā dhammā
sambhavanti ayaṁ anattho sammādiṭṭhipaccayā ca aneke kusalā
dhammā bhāvanāpāripūriṁ gacchanti ayaṁ attho. micchāsaṅkappo bhikkhave
adhammo sammāsaṅkappo dhammo ye ca micchāsaṅkappapaccayā aneke
pāpakā akusalā dhammā sambhavanti ayaṁ anattho sammāsaṅkappapaccayā
ca aneke kusalā dhammā bhāvanāpāripūriṁ gacchanti ayaṁ attho.
micchāvācā bhikkhave adhammo sammāvācā dhammo ye ca micchāvācāpaccayā
aneke pāpakā akusalā dhammā sambhavanti ayaṁ anattho
sammāvācāpaccayā ca aneke kusalā dhammā bhāvanāpāripūriṁ gacchanti
ayaṁ attho. micchākammanto bhikkhave adhammo sammākammanto dhammo
ye ca micchākammantapaccayā aneke pāpakā akusalā dhammā sambhavanti
ayaṁ anattho sammākammantapaccayā ca aneke kusalā dhammā bhāvanāpāripūriṁ
gacchanti ayaṁ attho. micchāājīvo bhikkhave adhammo
sammāājīvo dhammo ye ca micchāājīvapaccayā aneke pāpakā
akusalā dhammā sambhavanti ayaṁ anattho sammāājīvapaccayā ca
aneke kusalā dhammā bhāvanāpāripūriṁ gacchanti ayaṁ attho. micchāvāyāmo
bhikkhave adhammo sammāvāyāmo dhammo ye ca micchāvāyāmapaccayā

page number: 240

aneke pāpakā akusalā dhammā sambhavanti ayaṁ anattho
sammāvāyāmapaccayā ca aneke kusalā dhammā bhāvanāpāripūriṁ gacchanti
ayaṁ attho. micchāsati bhikkhave adhammo sammāsati dhammo ye
ca micchāsatipaccayā aneke pāpakā akusalā dhammā sambhavanti ayaṁ
anattho sammāsatipaccayā ca aneke kusalā dhammā bhāvanāpāripūriṁ
gacchanti ayaṁ attho. micchāsamādhi bhikkhave adhammo sammāsamādhi
dhammo ye ca micchāsamādhipaccayā aneke pāpakā akusalā dhammā
sambhavanti ayaṁ anattho sammāsamādhipaccayā ca aneke kusalā
dhammā bhāvanāpāripūriṁ gacchanti ayaṁ attho. micchāñāṇaṁ bhikkhave
adhammo sammāñāṇaṁ dhammo ye ca micchāñāṇapaccayā aneke
pāpakā akusalā dhammā sambhavanti ayaṁ anattho sammāñāṇapaccayā
ca aneke kusalā dhammā bhāvanāpāripūriṁ gacchanti ayaṁ attho.
micchāvimutti bhikkhave adhammo sammāvimutti dhammo ye ca micchāvimuttipaccayā
aneke pāpakā akusalā dhammā sambhavanti ayaṁ anattho
sammāvimuttipaccayā ca aneke kusalā dhammā bhāvanāpāripūriṁ gacchanti
ayaṁ attho. adhammo ca bhikkhave veditabbo dhammo ca anattho
ca veditabbo attho ca adhammañca viditvā dhammañca anatthañca
viditvā atthañca yathā dhammo yathā attho tathā paṭipajjitabbanti
iti yantaṁ vuttaṁ idametaṁ paṭicca vuttanti.

[115] adhammo ca bhikkhave veditabbo dhammo ca anattho

page number: 241

ca veditabbo attho ca adhammañca viditvā (pts. a v, 225) dhammañca anatthañca
viditvā atthañca yathā dhammo yathā attho tathā paṭipajjitabbanti
idamavoca bhagavā idaṁ vatvāna sugato uṭṭhāyāsanā vihāraṁ pāvisi.
athakho tesaṁ bhikkhūnaṁ acirapakkantassa bhagavato etadahosi idaṁ kho no
āvuso bhagavā saṅkhittena uddesaṁ uddisitvā vitthārena atthaṁ avibhajitvā
uṭṭhāyāsanā vihāraṁ paviṭṭho adhammo ca bhikkhave veditabbo dhammo
ca anattho ca veditabbo attho ca adhammañca viditvā dhammañca
anatthañca viditvā atthañca yathā dhammo yathā attho tathā
paṭipajjitabbanti ko nu kho imassa bhagavatā saṅkhittena uddesassa
uddiṭṭhassa vitthārena atthaṁ avibhattassa vitthārena atthaṁ vibhajeyyāti
athakho tesaṁ bhikkhūnaṁ etadahosi ayaṁ kho āyasmā ānando satthuceva
saṁvaṇṇito sambhāvito ca viññūnaṁ sabrahmacārīnaṁ pahoti āyasmā 1-
ānando imassa bhagavatā saṅkhittena uddesassa uddiṭṭhassa vitthārena
atthaṁ avibhattassa vitthārena atthaṁ vibhajituṁ yannūna mayaṁ yenāyasmā
ānando tenupasaṅkameyyāma upasaṅkamitvā āyasmantaṁ ānandaṁ
etamatthaṁ puccheyyāma yathā no āyasmā ānando byākarissati
tathā naṁ dhāressāmāti athakho te bhikkhū yenāyasmā ānando
tenupasaṅkamiṁsu upasaṅkamitvā āyasmatā ānandena saddhiṁ sammodiṁsu
sammodanīyaṁ kathaṁ sārāṇīyaṁ vītisāretvā ekamantaṁ nisīdiṁsu ekamantaṁ

footnote: 1 ma. yu. cāyasmā.

page number: 242

nisinnā kho te bhikkhū āyasmantaṁ ānandaṁ etadavocuṁ idaṁ kho 1-
āvuso ānanda bhagavā saṅkhittena uddesaṁ uddisitvā vitthārena atthaṁ
avibhajitvā uṭṭhāyāsanā vihāraṁ paviṭṭho adhammo ca bhikkhave
veditabbo dhammo ca anattho ca veditabbo attho ca adhammañca
viditvā dhammañca anatthañca viditvā atthañca yathā dhammo
yathā attho tathā paṭipajjitabbanti tesaṁ no āvuso amhākaṁ
acirapakkantassa bhagavato etadahosi idaṁ kho no āvuso bhagavā
saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā
vihāraṁ paviṭṭho adhammo ca bhikkhave veditabbo dhammo ca anattho
ca veditabbo attho ca adhammañca viditvā dhammañca anatthañca
viditvā atthañca yathā dhammo yathā attho tathā paṭipajjitabbanti
ko nu kho imassa bhagavatā saṅkhittena uddesassa uddiṭṭhassa vitthārena
atthaṁ avibhattassa vitthārena atthaṁ vibhajeyyāti tesaṁ no āvuso
amhākaṁ etadahosi ayaṁ kho āyasmā ānando satthuceva saṁvaṇṇito
sambhāvito ca viññūnaṁ sabrahmacārīnaṁ pahoti āyasmā ānando
imassa bhagavatā saṅkhittena uddesassa uddiṭṭhassa vitthārena atthaṁ
avibhattassa vitthārena atthaṁ vibhajituṁ yannūna mayaṁ yenāyasmā
ānando tenupasaṅkamissāma upasaṅkamitvā āyasmantaṁ ānandaṁ
etamatthaṁ puccheyyāma yathā no āyasmā ānando byākarissati tathā

footnote: 1 ma. yu. kho no.

page number: 243

naṁ dhāreyyāmāti 1- vibhajatāyasmā ānandoti. seyyathāpi āvuso
puriso sāratthiko sāragavesī sārapariyesanaṁ sārapariyesanaṁ caramāno mahato
rukkhassa tiṭṭhato sāravato atikkammeva mūlaṁ atikkamma 2- khandhaṁ sākhāpalāse
sāraṁ pariyesitabbaṁ maññeyya evaṁ sampadamidaṁ āyasmantānaṁ satthari
sammukhībhūte taṁ bhagavantaṁ atisitvā amhe etamatthaṁ paṭipucchitabbaṁ maññatha
so 3- āvuso bhagavā jānaṁ jānāti passaṁ passati cakkhubhūto ñāṇabhūto
dhammabhūto brahmabhūto vattā pavattā atthassa ninnetā amatassa dātā
dhammasāmī tathāgato (pts. a v, 227) so ceva panetassa kālo ahosi yaṁ tumhe
bhagavantaṁyeva upasaṅkamitvā etamatthaṁ puccheyyātha yathā no 4- bhagavā
byākareyya 5- tathā naṁ dhāreyyāthāti. addhāvuso ānanda bhagavā
jānaṁ jānāti passaṁ passati cakkhubhūto ñāṇabhūto dhammabhūto brahmabhūto
vattā pavattā atthassa ninnetā amatassa dātā dhammasāmī tathāgato
so ceva panetassa kālo ahosi yaṁ mayaṁ bhagavantaṁyeva upasaṅkamitvā
etamatthaṁ puccheyyāma yathā no bhagavā byākareyya tathā naṁ dhāreyyāma
apicāyasmā ānando satthuceva saṁvaṇṇito sambhāvito ca viññūnaṁ
sabrahmacārīnaṁ pahoti āyasmā ānando imassa bhagavatā saṅkhittena
uddesassa uddiṭṭhassa vitthārena atthaṁ avibhattassa vitthārena atthaṁ
vibhajituṁ vibhajitāyasmā ānando agarukatvāti. tenahāvuso suṇātha
sādhukaṁ manasikarotha bhāsissāmīti. evamāvusoti kho te bhikkhū āyasmato

footnote: 1 ma. yu. dhāressāmāti. 2 po. atikkammeva. 3 ma. yu. so hāvuso.
footnote: 4 ma. yu. vo. 5 po. byākarissati.

page number: 244

ānandassa paccassosuṁ. āyasmā 1- ānando etadavoca yaṁ kho
no āvuso bhagavā saṅkhittena uddesaṁ uddisitvā vitthārena atthaṁ
avibhajitvā uṭṭhāyāsanā vihāraṁ paviṭṭho adhammo ca bhikkhave
veditabbo dhammo ca anattho ca veditabbo attho ca adhammañca
viditvā dhammañca anatthañca viditvā atthañca yathā dhammo yathā
attho tathā paṭipajjitabbanti. katamo cāvuso adhammo katamo
ca dhammo katamo ca anattho ca katamo ca attho micchādiṭṭhi
āvuso adhammo sammādiṭṭhi dhammo ye ca micchādiṭṭhipaccayā
aneke pāpakā akusalā dhammā sambhavanti ayaṁ anattho
sammādiṭṭhipaccayā ca aneke kusalā dhammā bhāvanāpāripūriṁ gacchanti
ayaṁ attho micchāsaṅkappo āvuso (pts. a v, 228) adhammo sammāsaṅkappo dhammo ...
micchāvācā āvuso adhammo sammāvācā dhammo ... micchākammanto
āvuso adhammo sammākammanto dhammo ... micchāājīvo āvuso
adhammo sammāājīvo dhammo ... micchāvāyāmo āvuso adhammo
sammāvāyāmo dhammo ... micchāsamādhi āvuso adhammo sammāsamādhi
dhammo ... micchāñāṇaṁ āvuso adhammo sammāñāṇaṁ dhammo ... micchāvimutti
āvuso adhammo sammāvimutti dhammo ye ca micchāvimuttipaccayā
aneke pāpakā akusalā dhammā sambhavanti ayaṁ anattho
sammāvimuttipaccayā ca aneke kusalā dhammā bhāvanāpāripūriṁ gacchanti
ayaṁ attho yaṁ kho no āvuso bhagavā saṅkhittena uddesaṁ uddisitvā

footnote: 1 ma. athāyasamā.

page number: 245

vitthārena atthaṁ avibhajitvā uṭṭhāyāsanā vihāraṁ paviṭṭho adhammo
ca bhikkhave veditabbo dhammo ca anattho ca veditabbo attho ca
adhammañca viditvā dhammañca anatthañca viditvā atthañca yathā
dhammo yathā attho tathā paṭipajjitabbanti imassa kho ahaṁ āvuso
bhagavatā saṅkhittena uddesassa uddiṭṭhassa vitthārena atthaṁ avibhattassa
evaṁ vitthārena atthaṁ ājānāmi ākaṅkhamānā ca pana tumhe āvuso
bhagavantaṁyeva upasaṅkamitvā etamatthaṁ puccheyyātha yathā no 1- bhagavā
byākareyya tathā naṁ dhāreyyāthāti. evamāvusoti kho te bhikkhū
āyasmato ānandassa bhāsitaṁ abhinanditvā anumoditvā uṭṭhāyāsanā
yena bhagavā tenupasaṅkamiṁsu upasaṅkamitvā bhagavantaṁ abhivādetvā
ekamantaṁ nisīdiṁsu ekamantaṁ nisinnā kho te bhikkhū bhagavantaṁ etadavocuṁ
yaṁ kho no bhante 2- bhagavā saṅkhittena uddesaṁ uddisitvā vitthārena
atthaṁ avibhajitvā uṭṭhāyāsanā vihāraṁ paviṭṭho adhammo ca bhikkhave
veditabbo dhammo ca anattho ca veditabbo attho ca adhammañca
viditvā dhammañca anatthañca viditvā atthañca yathā dhammo yathā
attho tathā paṭipajjitabbanti tesaṁ no bhante amhākaṁ
acirapakkantassa bhagavato (pts. a v, 229) etadahosi idaṁ kho no āvuso bhagavā saṅkhittena
uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ
paviṭṭho adhammo ca bhikkhave veditabbo dhammo ca anattho ca
veditabbo attho ca adhammañca viditvā dhammañca anatthañca viditvā

footnote: 1 ma. yu. yathā vo bhagavā byākaroti. 2 ma. ayaṁ pāṭho natthi.

page number: 246

atthañca yathā dhammo yathā attho tathā paṭipajjitabbanti ko
nu kho imassa bhagavatā saṅkhittena uddesassa uddiṭṭhassa vitthārena
atthaṁ avibhattassa vitthārena atthaṁ vibhajeyyāti tesaṁ no bhante
amhākaṁ etadahosi ayaṁ kho āyasmā ānando satthuceva saṁvaṇṇito
sambhāvito ca viññūnaṁ sabrahmacārīnaṁ pahoti āyasmā ānando
imassa bhagavatā saṅkhittena uddesassa uddiṭṭhassa vitthārena atthaṁ
avibhattassa vitthārena atthaṁ vibhajituṁ yannūna mayaṁ yenāyasmā ānando
tenupasaṅkameyyāma upasaṅkamitvā āyasmantaṁ ānandaṁ etamatthaṁ
puccheyyāma yathā no āyasmā ānando byākarissati tathā naṁ
dhāreyyāmāti 1- athakho mayaṁ bhante yenāyasmā ānando tenupasaṅkamimhā
upasaṅkamitvā āyasmantaṁ ānandaṁ etamatthaṁ apucchimhā tesaṁ no
bhante āyasmatā ānandena imehi ākārehi imehi padehi imehi
byañjanehi attho suvibhattoti. sādhu sādhu bhikkhave paṇḍito bhikkhave
ānando mahāpañño bhikkhave ānando maṁ cepi tumhe bhikkhave
upasaṅkamitvā etamatthaṁ puccheyyātha ahampicetaṁ evameva byākareyyaṁ
yathātaṁ ānandena byākataṁ eso ceva tassa attho evañca
naṁ dhāreyyāthāti.

[116] athakho ājino 2- paribbājako yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ

footnote: 1 ma. (pts. a v, 230) yu. dhāressāmāti. 2 ma. yu. ajito.

page number: 247

vītisāretvā ekamantaṁ nisīdi ekamantaṁ nisinno kho 

[1]- paribbājako
bhagavantaṁ etadavoca amhākaṁ bho gotama paṇḍito nāma sabrahmacārī
tena pañcamattāni cittaṭṭhānasatāni 

[2]- yehi aññatitthiyā
upāraddhāva jānanti upāraddhasmāti. athakho bhagavā bhikkhū āmantesi
dhāretha no tumhe bhikkhave paṇḍitavatthūnīti. etassa bhagavā kālo
etassa sugata kālo yaṁ bhagavā bhāseyya bhagavato sutvā bhikkhū
dhāressantīti. tenahi bhikkhave suṇātha sādhukaṁ manasikarotha bhāsissāmīti.
evaṁ bhanteti kho te bhikkhū bhagavato paccassosuṁ. bhagavā etadavoca
idha bhikkhave ekacco adhammikena vādena adhammikaṁ vādaṁ abhiniggaṇhāti
abhinippīḷeti tena ca adhammikaṁ parisaṁ rañjeti tena sā adhammikā
parisā uccāsaddā mahāsaddā hoti paṇḍito vata bho paṇḍito
vata bhoti idha pana bhikkhave ekacco adhammikena vādena dhammikaṁ
vādaṁ abhiniggaṇhāti abhinippīḷeti tena ca adhammikaṁ parisaṁ rañjeti
tena sā adhammikā parisā uccāsaddā mahāsaddā hoti paṇḍito
vata bho paṇḍito vata bhoti idha pana bhikkhave ekacco adhammikena
vādena dhammikañca vādaṁ adhammikañca vādaṁ abhiniggaṇhāti abhinippīḷeti
tena ca adhammikaṁ parisaṁ rañjeti tena sā adhammikā parisā
uccāsaddā mahāsaddā hoti paṇḍito vata bho paṇḍito vata bhoti
idha pana bhikkhave ekacco dhammikena vādena adhammikaṁ vādaṁ

footnote: 1 ma. yu. ajito. po. ājino. 2 ma. yu. etthantare cintitānīti atthi.

page number: 248

abhiniggaṇhāti abhinippīḷeti tena ca adhammikaṁ parisaṁ rañjeti tena
sā adhammikā parisā uccāsaddā mahāsaddā hoti paṇḍito vata
bho paṇḍito vata bhoti idha pana bhikkhave (pts. a v, 231) ekacco dhammikena
vādena dhammikaṁ vādaṁ abhiniggaṇhāti abhinippīḷeti tena ca dhammikaṁ
parisaṁ rañjeti tena sā dhammikā parisā uccāsaddā mahāsaddā
hoti paṇḍito vata bho paṇḍito vata bhoti adhammo ca
bhikkhave veditabbo dhammo ca anattho ca veditabbo attho ca
adhammañca viditvā dhammañca anatthañca viditvā atthañca
yathā dhammo yathā attho tathā paṭipajjitabbanti katamo
ca bhikkhave adhammo katamo ca dhammo katamo ca anattho
katamo ca attho micchādiṭṭhi bhikkhave adhammo sammādiṭṭhi
dhammo ye ca micchādiṭṭhipaccayā aneke pāpakā akusalā
dhammā sambhavanti ayaṁ anattho sammādiṭṭhipaccayā ca aneke
kusalā dhammā bhāvanāpāripūriṁ gacchanti ayaṁ attho micchāsaṅkappo
bhikkhave adhammo sammāsaṅkappo dhammo ... micchāvācā bhikkhave adhammo
sammāvācā dhammo ... micchākammanto bhikkhave adhammo sammākammanto
dhammo ... micchāājīvo bhikkhave adhammo sammāājīvo dhammo ...
micchāvāyāmo bhikkhave adhammo sammāvāyāmo dhammo ... micchāsati
bhikkhave adhammo ... sammāsati dhammo micchāsamādhi bhikkhave adhammo
sammāsamādhi dhammo ... micchāñāṇaṁ bhikkhave adhammo sammāñāṇaṁ

page number: 249

dhammo ... micchāvimutti bhikkhave adhammo sammāvimutti dhammo ye
ca micchāvimuttipaccayā aneke pāpakā akusalā dhammā sambhavanti
ayaṁ anattho sammāvimuttipaccayā ca aneke kusalā dhammā
bhāvanāpāripūriṁ gacchanti ayaṁ attho adhammo ca bhikkhave veditabbo
dhammo (pts. a v, 232) ca anattho ca veditabbo attho ca adhammañca viditvā
dhammañca anatthañca viditvā atthañca yathā dhammo yathā attho
tathā paṭipajjitabbanti iti yantaṁ vuttaṁ idametaṁ paṭicca vuttanti.

[117] athakho sagāravo 1- brāhmaṇo yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi ekamantaṁ nisinno kho sagāravo
brāhmaṇo bhagavantaṁ etadavoca kiṁ nu kho bho gotama orimaṁ tīraṁ
kiṁ pārimaṁ tīranti. micchādiṭṭhi kho brāhmaṇa orimaṁ tīraṁ
sammādiṭṭhi pārimaṁ tīraṁ micchāsaṅkappo orimaṁ tīraṁ sammāsaṅkappo
pārimaṁ tīraṁ micchāvācā orimaṁ tīraṁ sammāvācā pārimaṁ tīraṁ
micchākammanto orimaṁ tīraṁ sammākammanto pārimaṁ tīraṁ micchāājīvo
orimaṁ tīraṁ sammāājīvo pārimaṁ tīraṁ micchāvāyāmo orimaṁ tīraṁ
sammāvāyāmo pārimaṁ tīraṁ micchāsati orimaṁ tīraṁ sammāsati pārimaṁ
tīraṁ micchāsamādhi orimaṁ tīraṁ sammāsamādhi pārimaṁ tīraṁ micchāñāṇaṁ
orimaṁ tīraṁ sammāñāṇaṁ pārimaṁ tīraṁ micchāvimutti orimaṁ
tīraṁ sammāvimutti pārimaṁ tīraṁ 2- idaṁ kho brāhmaṇa orimaṁ tīraṁ

footnote: 1 ma. yu. saṅgāravo. 2 ma. tīranti.

page number: 250

idaṁ pārimaṁ tīranti.
appakā te manussesu ye janā pāragāmino
athāyaṁ itarā pajā tīramevānudhāvati.
ye ca kho sammadakkhāte dhamme dhammānuvattino
te janā pāramessanti maccudheyyaṁ suduttaraṁ.
kaṇhaṁ dhammaṁ vippahāya sukkaṁ bhāvetha paṇḍito
okā anokkamāgamma viveke yattha dūramaṁ.
tatrābhiratimiccheyya hitvā kāme akiñcano
pariyodapeyya attānaṁ cittaklesehi paṇḍito.
yesaṁ sambodhiyaṅgesu sammā cittaṁ subhāvitaṁ
ādānapaṭinissagge anupādāya ye ratā
khīṇāsavā jutimanto te loke parinibbutāti.

[118] orimañca vo bhikkhave tīraṁ desissāmi pārimañca tīraṁ
taṁ suṇātha sādhukaṁ manasikarotha bhāsissāmīti. evaṁ bhanteti kho
te bhikkhū bhagavato paccassosuṁ. bhagavā etadavoca katamañca bhikkhave
orimaṁ tīraṁ katamañca pārimaṁ tīraṁ micchādiṭṭhi bhikkhave 1- orimaṁ tīraṁ
sammādiṭṭhi pārimaṁ tīraṁ .pe. micchāvimutti orimaṁ tīraṁ sammāvimutti
pārimaṁ tīraṁ idaṁ kho bhikkhave orimaṁ tīraṁ idaṁ pārimaṁ tīranti.
appakā te manussesu ye janā pāragāmino
athāyaṁ itarā pajā tīramevānudhāvati.

footnote: 1 ma. ayaṁ pāṭho natthi.

page number: 251

ye ca kho sammadakkhāte dhamme dhammānuvattino
te janā pāramessanti maccudheyyaṁ suduttaraṁ.
kaṇhaṁ dhammaṁ vippahāya sukkaṁ bhāvetha paṇḍito
okā anokamāgamma viveke yattha dūramaṁ.
tatrābhiratimiccheyya hitvā kāme akiñcano
pariyodapeyya attānaṁ cittaklesehi paṇḍito.
yesaṁ sambodhiyaṅgesu sammā cittaṁ subhāvitaṁ
ādānapaṭinissagge anupādāya ye ratā
khīṇāsavā jutimanto te loke parinibbutāti.

[119] tena kho pana samayena (pts. a v, 234) jāṇussoṇi brāhmaṇo tadahuposathe
sīsanhāto navaṁ khomayugaṁ nivattho allakusamuṭṭhiṁ ādāya bhagavato
avidūre ekamantaṁ ṭhito hoti. addasā kho bhagavā jāṇussoṇiṁ
brāhmaṇaṁ tadahuposathe sīsanhātaṁ navaṁ khomayugaṁ nivatthaṁ allakusamuṭṭhiṁ
ādāya avidūre ekamantaṁ ṭhitaṁ disvāna jāṇussoṇiṁ brāhmaṇaṁ
etadavoca kiṁ nu tvaṁ brāhmaṇa tadahuposathe sīsanhāto navaṁ khomayugaṁ
nivattho allakusamuṭṭhiṁ ādāya ekamantaṁ ṭhito kiṁ nu ajja 1-
brāhmaṇakulassāti. paccorohaṇī bho gotama ajja brāhmaṇakulassāti.
yathākathaṁ pana brāhmaṇa brāhmaṇānaṁ paccorohaṇī hotīti. idha bho
gotama brāhmaṇā tadahuposathe sīsanhātā navaṁ khomayugaṁ nivatthā allena
gomayena paṭhaviṁ opuñjitvā 2- haritehi kusehi pattharitvā antarā ca

footnote: 1 ma. nvajja. yu. kiṁ nu kho ajja. 2 po. omuñjetvā.

page number: 252

velaṁ antarā ca agyāgāraṁ seyyaṁ kappenti te taṁ rattiṁ tikkhattuṁ
paccuṭṭhāya pañjalikā aggiṁ namassanti paccorohāma bhavantaṁ
paccorohāma bhavantanti pahutena ca sappitelena navanītena aggiṁ
santappenti tassā ca rattiyā accayena paṇītena khādanīyena bhojanīyena
brāhmaṇe santappenti evaṁ bho gotama brāhmaṇānaṁ paccorohaṇī
hotīti. aññathā kho brāhmaṇa brāhmaṇānaṁ paccorohaṇī 

[1]- aññathā
ca pana ariyassa vinaye paccorohaṇī hotīti. yathākathaṁ pana bho
gotama ariyassa vinaye paccorohaṇī hoti sādhu me bhavaṁ gotamo
tathādhammaṁ desetu yathā ariyassa vinaye paccorohaṇī hotīti.
tenahi brāhmaṇa suṇāhi sādhukaṁ manasikarohi bhāsissāmīti. evaṁ bhoti
kho jāṇussoṇi brāhmaṇo bhagavato paccassosi. bhagavā etadavoca
idha brāhmaṇa ariyasāvako iti paṭisañcikkhati micchādiṭṭhiyā kho
pāpako vipāko diṭṭheceva dhamme abhisamparāyañcāti so iti paṭisaṅkhāya
micchādiṭṭhiṁ pajahati micchādiṭṭhiyā paccorohati micchāsaṅkappassa kho
pāpako vipāko diṭṭheceva dhamme abhisamparāyañcāti so iti
paṭisaṅkhāya micchāsaṅkappaṁ pajahati micchāsaṅkappā paccorohati
micchāvācāya kho pāpako vipāko diṭṭheceva dhamme abhisamparāyañcāti
so iti paṭisaṅkhāya micchāvācaṁ pajahati micchāvācāya paccorohati
micchākammantassa kho pāpako vipāko diṭṭheceva dhamme abhisamparāyañcāti
so iti paṭisaṅkhāya micchākammantaṁ pajahati micchākammantā

footnote: 1 ma. etthantare hotīti atthi.

page number: 253

paccorohati micchāājīvassa kho pāpako vipāko diṭṭheceva
dhamme abhisamparāyañcāti so iti paṭisaṅkhāya micchāājīvaṁ pajahati
micchāājīvā paccorohati micchāvāyāmassa kho pāpako vipāko diṭṭheceva
dhamme abhisamparāyañcāti so iti paṭisaṅkhāya micchāvāyāmaṁ pajahati
micchāvāyāmā paccorohati micchāsatiyā kho pāpako vipāko diṭṭheceva
dhamme abhisamparāyañcāti so iti paṭisaṅkhāya micchāsatiṁ pajahati
micchāsatiyā paccorohati micchāsamādhissa kho pāpako vipāko diṭṭheceva
dhamme abhisamparāyañcāti so iti paṭisaṅkhāya micchāsamādhiṁ pajahati
micchāsamādhimhā paccorohati micchāñāṇassa kho pāpako vipāko
diṭṭheceva dhamme abhisamparāyañcāti so iti paṭisaṅkhāya micchāñāṇaṁ
pajahati micchāñāṇā 1- paccorohati micchāvimuttiyā kho pāpako
vipāko diṭṭheceva dhamme abhisamparāyañcāti so iti paṭisaṅkhāya
micchāvimuttiṁ pajahati micchāvimuttiyā paccorohati evaṁ kho brāhmaṇa
ariyassa vinaye paccorohaṇī hotīti. aññathā bho gotama brāhmaṇānaṁ
paccorohaṇī aññathā capana ariyassa vinaye paccorohaṇī hoti
imissā ca bho gotama ariyassa (pts. a v, 236) vinaye paccorohaṇiyā brāhmaṇānaṁ
paccorohaṇī kallaṁ na agghati soḷasiṁ abhikkantaṁ bho gotama .pe.
upāsakaṁ maṁ bhavaṁ gotamo dhāretu ajjatagge pāṇupetaṁ saraṇagatanti.

[120] ariyaṁ vo bhikkhave paccorohaṇiṁ desissāmi taṁ suṇātha ...
katamā ca bhikkhave ariyā paccorohaṇī idha bhikkhave ariyasāvako

footnote: 1 ma. micchāñāṇamhā.

page number: 254

iti paṭisañcikkhati micchādiṭṭhiyā kho pāpako vipāko diṭṭheceva
dhamme abhisamparāyañcāti so iti paṭisaṅkhāya micchādiṭṭhiṁ pajahati
micchādiṭṭhiyā paccorohati micchāsaṅkappassa kho ... micchāvācāya
kho ... micchākammantassa kho ... micchāājīvassa kho ... micchāvāyāmassa
kho ... micchāsatiyā kho ... micchāsamādhissa kho ... micchāñāṇassa
kho ... micchāvimuttiyā kho pāpako vipāko diṭṭheceva dhamme
abhisamparāyañcāti so iti paṭisaṅkhāya micchāvimuttiṁ pajahati micchāvimuttiyā
paccorohati ayaṁ vuccati bhikkhave ariyā paccorohaṇīti.

[121] suriyassa bhikkhave udayato etaṁ pubbaṅgamaṁ etaṁ
pubbanimittaṁ yadidaṁ aruṇuttaṁ 1- evameva kho bhikkhave kusalānaṁ dhammānaṁ
etaṁ pubbaṅgamaṁ etaṁ pubbanimittaṁ yadidaṁ sammādiṭṭhi sammādiṭṭhikassa
bhikkhave sammāsaṅkappo pahoti sammāsaṅkappassa sammāvācā pahoti
sammāvācassa sammākammanto pahoti sammākammantassa sammāājīvo
pahoti sammāājīvassa sammāvāyāmo pahoti (pts. a v, 237) sammāvāyāmassa
sammāsati pahoti sammāsatissa sammāsamādhi pahoti sammāsamādhissa
sammāñāṇaṁ pahoti sammāñāṇissa sammāvimutti pahoti 2-.

[122] dasayime bhikkhave dhammā bhāvitā bahulīkatā āsavānaṁ
khayāya saṁvattanti katame dasa sammādiṭṭhi sammāsaṅkappo sammāvācā
sammākammanto sammāājīvo sammāvāyāmo sammāsati sammāsamādhi

footnote: 1 yu. aruṇaggaṁ. po. ma. aruṇuggaṁ. 2 ma. yu. pahotīti.

page number: 255

sammāñāṇaṁ sammāvimutti ime kho bhikkhave dasa dhammā bhāvitā
bahulīkatā āsavānaṁ khayāya saṁvattantīti.
paccorohaṇivaggo dutiyo.

[1]-
----------
pārisuddhivaggo tatiyo

[123] dasayime bhikkhave dhammā parisuddhā pariyodātā na aññatra 2-
sugatavinayā katame dasa sammādiṭṭhi sammāsaṅkappo sammāvācā
sammākammanto sammāājīvo sammāvāyāmo sammāsati sammāsamādhi
sammāñāṇaṁ sammāvimutti ime kho bhikkhave dasa dhammā parisuddhā
pariyodātā na aññatra sugatavinayāti.

[124] dasayime bhikkhave dhammā anuppannā (pts. a v, 238) uppajjanti na
aññatra 3- sugatavinayā katame dasa sammādiṭṭhi .pe. sammāvimutti
ime kho bhikkhave dasa dhammā anuppannā uppajjanti na aññatra
sugatavinayāti.

[125] dasayime bhikkhave dhammā mahapphalā mahānisaṁsā na aññatra
sugatavinayā katame dasa sammādiṭṭhi .pe. sammāvimutti ime

footnote: 1 yu. tassuddānaṁ
footnote: tayo adhammā ajito sagāravo ca orimaṁ
footnote: dve ceva paccorohaṇi pubbaṅgamaṁ āvuso 4- cāti.

2-3 ma. nāññatra. 4 ma. āsavakkhayoti.

page number: 256

kho bhikkhave dasa dhammā mahapphalā mahānisaṁsā na aññatra sugatavinayāti.

[126] dasayime bhikkhave dhammā rāgavinayapariyosānā honti
dosavinayapariyosānā honti mohavinayapariyosānā honti na
aññatra sugatavinayā katame dasa sammādiṭṭhi .pe. sammāvimutti
ime kho bhikkhave dasa dhammā rāgavinayapariyosānā honti
dosavinayapariyosānā honti mohavinayapariyosānā honti na
aññatra sugatavinayāti.

[127] dasayime bhikkhave dhammā ekantanibbidāya virāgāya nirodhāya
upasamāya abhiññāya sambodhāya nibbānāya saṁvattanti na aññatra
sugatavinayāti katame dasa sammādiṭṭhi .pe. sammāvimutti ime
kho bhikkhave dasa dhammā ekantanibbidāya virāgāya nirodhāya upasamāya
abhiññāya sambodhāya nibbānāya saṁvattanti na aññatra sugatavinayāti.

[128] dasayime bhikkhave dhammā bhāvitā bahulīkatā (pts. a v, 239) anuppannā
uppajjanti na aññatra sugatavinayā katame dasa sammādiṭṭhi .pe.
sammāvimutti ime kho bhikkhave dasa dhammā bhāvitā bahulīkatā
anuppannā uppajjanti na aññatra sugatavinayāti.

[129] dasayime bhikkhave dhammā bhāvitā bahulīkatā mahapphalā
honti mahānisaṁsā na aññatra sugatavinayāti katame dasa
sammādiṭṭhi .pe. sammāvimutti ime kho bhikkhave dasa dhammā bhāvitā
bahulīkatā mahapphalā honti mahānisaṁsā na aññatra sugatavinayāti.

page number: 257

[130] dasayime bhikkhave dhammā bhāvitā bahulīkatā rāgavinayapariyosānā
honti dosavinayapariyosānā honti mohavinayapariyosānā
honti na aññatra sugatavinayā katame dasa sammādiṭṭhi .pe.
sammāvimutti ime kho bhikkhave dasa dhammā bhāvitā bahulīkatā
rāgavinayapariyosānā honti dosavinayapariyosānā honti mohavinayapariyosānā
honti na aññatra sugatavinayāti.

[131] dasayime bhikkhave dhammā bhāvitā bahulīkatā ekantanibbidāya
virāgāya nirodhāya upasamāya abhiññāya sambodhāya nibbānāya
saṁvattanti na aññatra sugatavinayā katame dasa sammādiṭṭhi .pe.
sammāvimutti ime kho bhikkhave dasa dhammā bhāvitā bahulīkatā
ekantanibbidāya virāgāya nirodhāya upasamāya abhiññāya sambodhāya
nibbānāya (pts. a v, 240) saṁvattanti na aññatra sugatavinayāti.

[132] dasayime bhikkhave micchattā katame dasa micchādiṭṭhi
micchāsaṅkappo micchāvācā micchākammanto micchāājīvo micchāvāyāmo
micchāsati micchāsamādhi micchāñāṇaṁ micchāvimutti ime
kho bhikkhave dasa micchattāti.

[133] dasayime bhikkhave sammattā katame dasa sammādiṭṭhi
sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi sammāñāṇaṁ sammāvimutti ime

page number: 258

kho bhikkhave dasa sammattāti.
pārisuddhivaggo tatiyo.
------------
sādhuvaggo catuttho

[134] sādhuñca vo bhikkhave desissāmi 1- asādhuñca taṁ suṇātha
sādhukaṁ manasikarotha bhāsissāmīti. evaṁ bhanteti kho te bhikkhū
bhagavato paccassosuṁ. bhagavā etadavoca katamañca bhikkhave asādhuṁ
micchādiṭṭhi micchāsaṅkappo micchāvācā micchākammanto micchāājīvo
micchāvāyāmo micchāsati micchāsamādhi micchāñāṇaṁ micchāvimutti idaṁ(pts. a v, 241) 
vuccati bhikkhave asādhuṁ. katamañca bhikkhave sādhuṁ sammādiṭṭhi
sammāsaṅkappo sammāvācā sammākammanto sammāājīvo sammāvāyāmo
sammāsati sammāsamādhi sammāñāṇaṁ sammāvimutti idaṁ vuccati
bhikkhave sādhunti.

[135] ariyadhammañca vo bhikkhave desissāmi anariyadhammañca
taṁ suṇātha sādhukaṁ manasikarotha bhāsissāmīti. evaṁ bhanteti kho te bhikkhū
bhagavato paccassosuṁ. bhagavā etadavoca katamo ca bhikkhave anariyo
dhammo micchādiṭṭhi .pe. micchāvimutti ayaṁ vuccati bhikkhave anariyo
dhammo. katamo ca bhikkhave ariyo dhammo sammādiṭṭhi .pe.
sammāvimutti ayaṁ vuccati bhikkhave ariyo dhammoti.

[136] kusalañca vo bhikkhave desissāmi akusalañca 2- taṁ

footnote: 1 ma. sabbavāresu desessāmi. 2 ma. akusalañca vo ... kusalañca.

page number: 259

suṇātha sādhukaṁ manasikarotha bhāsissāmīti. evaṁ bhanteti kho te
bhikkhū bhagavato paccassosuṁ. bhagavā etadavoca katamañca bhikkhave
akusalaṁ micchādiṭṭhi .pe. micchāvimutti idaṁ vuccati bhikkhave
akusalaṁ. katamañca bhikkhave kusalaṁ sammādiṭṭhi .pe. sammāvimutti
idaṁ vuccati bhikkhave kusalanti.

[137] atthañca vo bhikkhave desissāmi anatthañca taṁ suṇātha
sādhukaṁ manasikarotha bhāsissāmīti. evaṁ bhanteti kho te bhikkhū
bhagavato paccassosuṁ. bhagavā etadavoca katamo ca bhikkhave anattho
micchādiṭṭhi .pe. micchāvimutti ayaṁ vuccati bhikkhave anattho.
katamo ca bhikkhave attho sammādiṭṭhi .pe. sammāvimutti ayaṁ
vuccati bhikkhave atthoti.

[138] dhammañca vo bhikkhave desissāmi adhammañca taṁ suṇātha
sādhukaṁ manasikarotha bhāsissāmīti. evaṁ bhanteti kho te bhikkhū
bhagavato paccassosuṁ. bhagavā etadavoca katamo ca bhikkhave adhammo
micchādiṭṭhi .pe. micchāvimutti ayaṁ vuccati bhikkhave adhammo.
katamo ca bhikkhave dhammo sammādiṭṭhi .pe. sammāvimutti ayaṁ
vuccati bhikkhave dhammoti.

[139] sāsavañca vo bhikkhave dhammaṁ desissāmi anāsavañca
taṁ suṇātha sādhukaṁ manasikarotha bhāsissāmīti. evaṁ bhanteti kho
te bhikkhū bhagavato paccassosuṁ. bhagavā etadavoca katamo ca bhikkhave

page number: 260

sāsavo dhammo micchādiṭṭhi .pe. micchāvimutti ayaṁ vuccati bhikkhave
sāsavo dhammo. katamo ca bhikkhave anāsavo dhammo sammādiṭṭhi .pe.
sammāvimutti ayaṁ vuccati bhikkhave anāsavo dhammoti.

[140] sāvajjañca vo bhikkhave dhammaṁ desissāmi anavajjañca
taṁ suṇātha sādhukaṁ manasikarotha bhāsissāmīti. evaṁ bhanteti kho
te bhikkhū bhagavato paccassosuṁ. bhagavā etadavoca katamo ca bhikkhave
sāvajjo dhammo micchādiṭṭhi .pe. micchāvimutti ayaṁ vuccati
bhikkhave sāvajjo dhammo. katamo ca bhikkhave anavajjo dhammo
sammādiṭṭhi .pe. sammāvimutti ayaṁ vuccati bhikkhave anavajjo
dhammoti.(pts. a v, 243) 

[141] tapaniyañca vo bhikkhave dhammaṁ desissāmi atapaniyañca
taṁ suṇātha sādhukaṁ manasikarotha bhāsissāmīti. evaṁ bhanteti kho
te bhikkhū bhagavato paccassosuṁ. bhagavā etadavoca katamo ca
bhikkhave tapaniyo dhammo micchādiṭṭhi .pe. micchāvimutti ayaṁ
vuccati bhikkhave tapaniyo dhammo. katamo ca bhikkhave atapaniyo dhammo
sammādiṭṭhi .pe. sammāvimutti ayaṁ vuccati bhikkhave atapaniyo
dhammoti.

[142] ācayagāmiñca vo bhikkhave dhammaṁ desissāmi apacayagāmiñca
taṁ suṇātha sādhukaṁ manasikarotha bhāsissāmīti. evaṁ bhanteti
kho te bhikkhū bhagavato paccassosuṁ. bhagavā etadavoca katamo ca

page number: 261

bhikkhave ācayagāmī dhammo micchādiṭṭhi .pe. micchāvimutti ayaṁ
vuccati bhikkhave ācayagāmī dhammo. katamo ca bhikkhave apacayagāmī
dhammo sammādiṭṭhi .pe. sammāvimutti ayaṁ vuccati bhikkhave
apacayagāmī dhammoti.

[143] dukkhudrayañca vo bhikkhave dhammaṁ desissāmi sukhudrayañca
taṁ suṇātha sādhukaṁ manasikarotha bhāsissāmīti. evaṁ bhanteti kho
te bhikkhū bhagavato paccassosuṁ. bhagavā etadavoca katamo ca
bhikkhave dukkhudrayo dhammo micchādiṭṭhi .pe. micchāvimutti ayaṁ
vuccati bhikkhave dukkhudrayo dhammo. katamo ca bhikkhave sukhudrayo
dhammo sammādiṭṭhi .pe. sammāvimutti ayaṁ vuccati bhikkhave
sukhudrayo (pts. a v, 244) dhammoti.

[144] dukkhavipākañca vo bhikkhave dhammaṁ desissāmi sukhavipākañca
taṁ suṇātha sādhukaṁ manasikarotha bhāsissāmīti. evaṁ bhanteti
kho te bhikkhū bhagavato paccassosuṁ. bhagavā etadavoca katamo ca
bhikkhave dukkhavipāko dhammo micchādiṭṭhi .pe. micchāvimutti ayaṁ
vuccati bhikkhave dukkhavipāko dhammo. katamo ca bhikkhave sukhavipāko
dhammo sammādiṭṭhi .pe. sammāvimutti ayaṁ vuccati bhikkhave
sukhavipāko dhammoti.
sādhuvaggo catuttho.
-----------

page number: 262

ariyamaggavaggo pañcamo

[145] ariyamaggañca vo bhikkhave dhammaṁ desissāmi anariyamaggañca
taṁ suṇātha sādhukaṁ manasikarotha bhāsissāmīti. evaṁ bhanteti
kho te bhikkhū bhagavato paccassosuṁ. bhagavā etadavoca katamo ca
bhikkhave anariyo maggo micchādiṭṭhi .pe. micchāvimutti ayaṁ
vuccati bhikkhave anariyo maggo. katamo ca bhikkhave ariyo maggo
sammādiṭṭhi .pe. sammāvimutti ayaṁ vuccati bhikkhave ariyo maggoti.

[146] kaṇhamaggañca vo bhikkhave dhammaṁ desissāmi sukkamaggañca 1-
taṁ suṇātha sādhukaṁ manasikarotha bhāsissāmīti. evaṁ bhanteti(pts. a v, 245) 
kho te bhikkhū bhagavato paccassosuṁ. bhagavā etadavoca katamo ca
bhikkhave kaṇhamaggo micchādiṭṭhi .pe. micchāvimutti ayaṁ vuccati
bhikkhave kaṇhamaggo. katamo ca bhikkhave sukko maggo 2- sammādiṭṭhi .pe.
sammāvimutti ayaṁ vuccati bhikkhave sukko maggoti.

[147] saddhammañca vo bhikkhave 

[3]- desissāmi asaddhammañca
taṁ suṇātha sādhukaṁ manasikarotha bhāsissāmīti. evaṁ bhanteti kho te
bhikkhū bhagavato paccassosuṁ. bhagavā etadavoca katamo ca bhikkhave
asaddhammo micchādiṭṭhi .pe. micchāvimutti ayaṁ vuccati bhikkhave
asaddhammo. katamo ca bhikkhave saddhammo sammādiṭṭhi .pe.
sammāvimutti ayaṁ vuccati bhikkhave saddhammoti.

[148] sappurisadhammañca vo bhikkhave desissāmi asappurisadhammañca

footnote: 1 yu. sukkamaggañca ... kaṇhamaggañca. 2 ma. sabbavāresu sukkamaggo.
footnote: 3 po. ma. dhammanti atthi.

page number: 263

taṁ suṇātha sādhukaṁ manasikarotha bhāsissāmīti. evaṁ bhanteti kho te
bhikkhū bhagavato paccassosuṁ. bhagavā etadavoca katamo ca bhikkhave
asappurisadhammo micchādiṭṭhi .pe. micchāvimutti ayaṁ vuccati bhikkhave
asappurisadhammo. katamo ca bhikkhave sappurisa dhammo sammādiṭṭhi .pe.
sammāvimutti ayaṁ vuccati bhikkhave sappurisadhammoti.

[149] uppādetabbañca vo bhikkhave dhammaṁ desissāmi na
uppādetabbañca taṁ suṇātha sādhukaṁ manasikarotha bhāsissāmīti.
evaṁ bhanteti kho te bhikkhū bhagavato paccassosuṁ. bhagavā etadavoca
katamo ca bhikkhave na uppādetabbo dhammo micchādiṭṭhi .pe.
micchāvimutti ayaṁ vuccati bhikkhave na uppādetabbo dhammo.
katamo ca bhikkhave uppādetabbo dhammo sammādiṭṭhi .pe. sammāvimutti
ayaṁ vuccati bhikkhave uppādetabbo dhammoti.

[150] āsevitabbañca vo bhikkhave dhammaṁ desissāmi na
āsevitabbañca taṁ suṇātha sādhukaṁ manasikarotha bhāsissāmīti. evaṁ
bhanteti kho te bhikkhū bhagavato paccassosuṁ. bhagavā etadavoca
katamo ca bhikkhave na āsevitabbo dhammo micchādiṭṭhi .pe.
micchāvimutti ayaṁ vuccati bhikkhave na āsevitabbo dhammo. katamo
ca bhikkhave āsevitabbo dhammo sammādiṭṭhi .pe. sammāvimutti
ayaṁ vuccati bhikkhave āsevitabbo dhammoti.

[151] bhāvetabbañca vo bhikkhave dhammaṁ desissāmi na

page number: 264

bhāvetabbañca taṁ suṇātha sādhukaṁ manasikarotha bhāsissāmīti. evaṁ
bhanteti kho te bhikkhū bhagavato paccassosuṁ. bhagavā etadavoca
katamo ca bhikkhave na bhāvetabbo dhammo micchādiṭṭhi .pe. micchāvimutti
ayaṁ vuccati bhikkhave na bhāvetabbo dhammo. katamo ca
bhikkhave bhāvetabbo dhammo sammādiṭṭhi .pe. sammāvimutti ayaṁ
vuccati bhikkhave bhāvetabbo dhammoti.

[152] bahulīkātabbañca vo bhikkhave dhammaṁ desissāmi na bahulīkātabbañca
taṁ suṇātha sādhukaṁ manasikarotha bhāsissāmīti. evaṁ
bhanteti kho te bhikkhū bhagavato paccassosuṁ. bhagavā etadavoca
katamo ca bhikkhave na bahulīkātabbo dhammo micchādiṭṭhi .pe.
micchāvimutti ayaṁ vuccati bhikkhave na bahulīkātabbo dhammo. katamo
ca bhikkhave bahulīkātabbo dhammo sammādiṭṭhi .pe. sammāvimutti
ayaṁ (pts. a v, 247) vuccati bhikkhave bahulīkātabbo dhammoti.

[153] anussaritabbañca vo bhikkhave dhammaṁ desissāmi na
anusasaritabbañca taṁ suṇātha sādhukaṁ manasikarotha bhāsissāmīti. evaṁ
bhanteti kho te bhikkhū bhagavato paccassosuṁ. bhagavā etadavoca
katamo ca bhikkhave na anussaritabbo dhammo micchādiṭṭhi .pe.
micchāvimutti ayaṁ vuccati bhikkhave na anussaritabbo dhammo. katamo
ca bhikkhave anussaritabbo dhammo sammādiṭṭhi .pe. sammāvimutti
ayaṁ vuccati bhikkhave anussaritabbo dhammoti.

page number: 265

[154] sacchikātabbañca vo bhikkhave dhammaṁ desissāmi na
sacchikātabbañca taṁ suṇātha sādhukaṁ manasikarotha bhāsissāmīti.
evaṁ bhanteti kho te bhikkhū bhagavato paccassosuṁ. bhagavā etadavoca
katamo ca bhikkhave na sacchikātabbo dhammo micchādiṭṭhi .pe.
micchāvimutti ayaṁ vuccati bhikkhave na sacchikātabbo dhammo. katamo
ca bhikkhave sacchikātabbo dhammo sammādiṭṭhi .pe. sammāvimutti
ayaṁ vuccati bhikkhave sacchikātabbo dhammoti.
ariyamaggavaggo pañcamo.
tatiyapaṇṇāsako tatiyo.
------------

page number: 266

catutthapaṇṇāsako
puggalavaggo paṭhamo

[155] dasahi (pts. a v, 248) bhikkhave dhammehi samannāgato puggalo na sevitabbo
katamehi dasahi micchādiṭṭhiko hoti micchāsaṅkappo hoti micchāvāco
hoti micchākammanto hoti micchāājīvo hoti micchāvāyāmo
hoti micchāsati hoti micchāsamādhi hoti micchāñāṇī hoti
micchāvimutti hoti imehi kho bhikkhave dasahi dhammehi samannāgato puggalo
na sevitabbo. dasahi bhikkhave dhammehi samannāgato puggalo sevitabbo
katamehi dasahi sammādiṭṭhiko hoti sammāsaṅkappo hoti sammāvāco
hoti sammākammanto hoti sammāājīvo hoti sammāvāyāmo
hoti sammāsati hoti sammāsamādhi hoti sammāñāṇī
hoti sammāvimutti hoti imehi kho bhikkhave dasahi dhammehi samannāgato
puggalo sevitabboti. (chuttaradiyaḍḍhasatādisuttaṁ peyyālavasena gaṇitabbaṁ)
dasahi bhikkhave dhammehi samannāgato puggalo na bhajitabbo ... bhajitabbo ...
na payirupāsitabbo ... payirupāsitabbo ... na pujjo 1- hoti ... pujjo
hoti ... na pāsaṁso hoti ... pāsaṁso hoti ... agāravo hoti ...
sagāravo hoti appatikkho 2- hoti ... sappatikkho 2- hoti ... na
ārādhako hoti ... ārādhako hoti ... (pts. a v, 249) na visujjhati ... visujjhati ...
mānaṁ nādhibhoti ... mānaṁ adhibhoti ... paññāya na vaḍḍhati ... paññāya
vaḍḍhati ... bahuṁ

footnote: 1 po. sabbavāresu pajjā. 2 ma. appatisso ... sappatisso.

page number: 267

apuññaṁ pasavati ... bahuṁ puññaṁ pasavati. katamehi dasahi sammādiṭṭhiko
hoti sammāsaṅkappo hoti sammāvāco hoti sammākammanto
hoti sammāājīvo hoti sammāvāyāmo hoti sammāsati hoti
sammāsamādhi hoti sammāñāṇī hoti sammāvimutti hoti imehi
kho bhikkhave dasahi dhammehi samannāgato puggalo bahuṁ puññaṁ pasavatīti.
puggalavaggo paṭhamo.
-----------
jāṇussoṇivaggo dutiyo

[156] tena kho pana samayena jāṇussoṇi brāhmaṇo
tadahuposathe sīsanhāto navaṁ khomayugaṁ nivattho allakusamuṭṭhiṁ ādāya
bhagavato avidūre ekamantaṁ ṭhito hoti. addasā kho bhagavā jāṇussoṇiṁ
brāhmaṇaṁ tadahuposathe sīsanhātaṁ navaṁ khomayugaṁ nivatthaṁ allakusamuṭṭhiṁ
ādāya ekamantaṁ ṭhitaṁ disvāna jāṇussoṇiṁ brāhmaṇaṁ etadavoca
kiṁ nu tvaṁ brāhmaṇa tadahuposathe sīsanhāto navaṁ khomayugaṁ nivattho
allakusamuṭṭhiṁ ādāya ekamantaṁ ṭhito kiṁ nu kho ajja brāhmaṇakulassāti.
paccorohaṇī bho gotama ajja brāhmaṇakulassāti.
yathākathaṁ pana brāhmaṇa brāhmaṇānaṁ paccorohaṇī hotīti. idha bho
gotama brāhmaṇā tadahuposathe sīsanhātā navaṁ khomayugaṁ nivatthā
allena gomayena paṭhaviṁ opuñjitvā haritehi kusehi pattharitvā antarā
ca velaṁ antarā ca agyāgāraṁ seyyaṁ kappenti te taṁ rattiṁ

page number: 268

tikkhattuṁ paccuṭṭhāya pañjalikā aggiṁ namassanti paccorohāma bhavantaṁ
paccorohāma bhavantanti pahutena ca sappitelena navanītena aggiṁ
santappenti tassā ca rattiyā accayena paṇītena khādanīyena
bhojanīyena brāhmaṇe santappenti evaṁ kho bho gotama brāhmaṇānaṁ
paccorohaṇī hotīti aññathā kho brāhmaṇānaṁ paccorohaṇī hoti
aññathā ca pana ariyassa vinaye paccorohaṇī hotīti yathākathaṁ
pana bho gotama ariyassa vinaye paccorohaṇī hoti sādhu vata me
bhavaṁ gotamo tathā dhammaṁ desetu yathā ariyassa vinaye paccorohaṇī
hotīti. tenahi brāhmaṇa suṇāhi sādhukaṁ manasikarohi bhāsissāmīti.
evaṁ bhoti kho jāṇussoṇi brāhmaṇo bhagavato paccassosi. bhagavā
etadavoca idha brāhmaṇa ariyasāvako iti paṭisañcikkhati pāṇātipātassa
kho pāpako vipāko diṭṭheceva dhamme abhisamparāyañcāti
so iti paṭisaṅkhāya pāṇātipātaṁ pajahati pāṇātipātā paccorohati
adinnādānassa kho pāpako vipāko diṭṭheceva dhamme abhisamparāyañcāti
so iti paṭisaṅkhāya adinnādānaṁ pajahati adinnādānā paccorohati
kāmesu micchācārassa kho pāpako vipāko diṭṭheceva dhamme
abhisamparāyañcāti so iti paṭisaṅkhāya kāmesu micchācāraṁ pajahati kāmesu
micchācārā paccorohati musāvādassa kho (pts. a v, 251) pāpako vipāko diṭṭheceva
dhamme abhisamparāyañcāti so iti paṭisaṅkhāya musāvādaṁ pajahati
musāvādā paccorohati pisuṇāya vācāya kho pāpako vipāko diṭṭheceva

page number: 269

dhamme abhisamparāyañcāti so iti paṭisaṅkhāya pisuṇaṁ vācaṁ pajahati
pisuṇāya vācāya paccorohati pharusāya vācāya kho pāpako vipāko
diṭṭheceva dhamme abhisamparāyañcāti so iti paṭisaṅkhāya pharusaṁ vācaṁ
pajahati pharusāya vācāya paccorohati samphappalāpassa kho pāpako
vipāko diṭṭheceva dhamme abhisamparāyañcāti so iti paṭisaṅkhāya
samphappalāpaṁ pajahati samphappalāpā paccorohati abhijjhāya kho
pāpako vipāko diṭṭheceva dhamme abhisamparāyañcāti so iti
paṭisaṅkhāya abhijjhaṁ pajahati abhijjhāya paccorohati byāpādassa
kho pāpako vipāko diṭṭheceva dhamme abhisamparāyañcāti so iti
paṭisaṅkhāya byāpādaṁ pajahati byāpādā paccorohati micchādiṭṭhiyā
kho pāpako vipāko diṭṭheceva dhamme abhisamparāyañcāti so iti
paṭisaṅkhāya micchādiṭṭhiṁ pajahati micchādiṭṭhiyā paccorohati evaṁ kho
brāhmaṇa ariyassa vinaye paccorohaṇī hotīti. aññathā 

[1]- bho
gotama brāhmaṇānaṁ paccorohaṇī hoti aññathā ca pana ariyassa
vinaye paccorohaṇī hoti imissā ca bho gotama ariyassa vinaye
paccorohaṇiyā brāhmaṇānaṁ paccorohaṇī kallaṁ nāgghati soḷasiṁ
abhikkantaṁ bho gotama .pe. upāsakaṁ maṁ bhavaṁ gotamo dhāretu
ajjatagge pāṇupetaṁ saraṇaṅgatanti.

[157] ariyaṁ vo bhikkhave paccorohaṇiṁ desissāmi taṁ suṇātha
sādhukaṁ manasikarotha bhāsissāmīti. evaṁ bhanteti kho te bhikkhū bhagavato

footnote: 1 ma. yu. khosaddo dissati.

page number: 270

paccassosuṁ. bhagavā etadavoca katamā ca bhikkhave ariyā paccorohaṇī
idha bhikkhave ariyasāvako iti paṭisañcikkhati pāṇātipātassa
kho pāpako vipāko diṭṭheceva dhamme abhisamparāyañcāti so iti
paṭisaṅkhāya pāṇātipātaṁ pajahati pāṇātipātā paccorohati adinnādānassa
kho pāpako vipāko diṭṭheceva dhamme abhisamparāyañcāti
so iti paṭisaṅkhāya adinnādānaṁ pajahati adinnādānā paccorohati
kāmesu micchācārassa kho pāpako vipāko diṭṭheceva dhamme
abhisamparāyañcāti so iti paṭisaṅkhāya kāmesu micchācāraṁ pajahati kāmesu
micchācārā paccorohati musāvādassa kho pāpako vipāko diṭṭheceva
dhamme abhisamparāyañcāti so iti paṭisaṅkhāya musāvādaṁ pajahati
musāvādā paccorohati pisuṇāya vācāya kho pāpako vipāko diṭṭheceva
dhamme abhisamparāyañcāti so iti paṭisaṅkhāya pisuṇaṁ vācaṁ pajahati
pisuṇāya vācāya paccorohati pharusāya vācāya kho pāpako vipāko
diṭṭheceva dhamme abhisamparāyañcāti so iti paṭisaṅkhāya pharusaṁ vācaṁ
pajahati pharusāya vācāya paccorohati samphappalāpassa kho pāpako
vipāko diṭṭheceva dhamme abhisamparāyañcāti so iti paṭisaṅkhāya
samphappalāpaṁ pajahati samphappalāpā paccorohati abhijjhāya kho
pāpako vipāko diṭṭheceva dhamme abhisamparāyañcāti so iti
paṭisaṅkhāya abhijjhaṁ pajahati abhijjhāya paccorohati byāpādassa
kho pāpako vipāko diṭṭheceva dhamme abhisamparāyañcāti so iti

page number: 271

paṭisaṅkhāya byāpādaṁ pajahati byāpādā paccorohati micchādiṭṭhiyā
kho pāpako vipāko diṭṭheceva dhamme abhisamparāyañcāti so iti
paṭisaṅkhāya micchādiṭṭhiṁ pajahati micchādiṭṭhiyā paccorohati ayaṁ
vuccati bhikkhave ariyā paccorohaṇīti.

[158] athakho sagāravo brāhmaṇo yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi ekamantaṁ nisinno kho sagāravo
brāhmaṇo bhagavantaṁ etadavoca kiṁ nu kho bho gotama orimaṁ tīraṁ
kiṁ pārimaṁ tīranti. pāṇātipāto kho brāhmaṇa orimaṁ tīraṁ pāṇātipātā
veramaṇī pārimaṁ tīraṁ adinnādānaṁ orimaṁ tīraṁ adinnādānā
veramaṇī pārimaṁ tīraṁ kāmesu micchācāro orimaṁ tīraṁ kāmesu
micchācārā veramaṇī pārimaṁ tīraṁ musāvādo orimaṁ tīraṁ musāvādā
veramaṇī pārimaṁ tīraṁ pisuṇā vācā orimaṁ tīraṁ pisuṇāya vācāya
veramaṇī pārimaṁ tīraṁ pharusā vācā orimaṁ tīraṁ pharusāya vācāya
veramaṇī pārimaṁ tīraṁ samphappalāpo orimaṁ tīraṁ samphappalāpā
veramaṇī pārimaṁ tīraṁ abhijjhā orimaṁ tīraṁ anabhijjhā pārimaṁ tīraṁ
byāpādo orimaṁ tīraṁ abyāpādo pāramaṁ tīraṁ micchādiṭṭhi orimaṁ
tīraṁ sammādiṭṭhi pārimaṁ tīraṁ idaṁ kho brāhmaṇa orimaṁ tīraṁ
idaṁ pārimaṁ tīranti.
appakā te manussesu ye janā pāragāmino

page number: 272

athāyaṁ itarā pajā tīramevānudhāvati.
ye ca kho sammadakkhāte dhamme dhammānuvattino
te janā pāramessanti maccudheyyaṁ suduttaraṁ.
kaṇhaṁ dhammaṁ vippahāya sukkaṁ bhāvetha paṇḍito
okā anokamāgamma viveke yattha dūramaṁ.
tatrābhiratimiccheyya hitvā kāme akiñcano
pariyodapeyya attānaṁ cittaklesehi paṇḍito.
yesaṁ sambodhiyaṅgesu sammā cittaṁ subhāvitaṁ
ādānapaṭinissagge anupādāya ye ratā
khīṇāsavā jutimanto te loke parinibbutāti.

[159] orimañca vo bhikkhave tīraṁ desissāmi pārimañca tīraṁ
taṁ suṇātha .pe. katamañca bhikkhave orimaṁ tīraṁ katamañca pārimaṁ
tīraṁ pāṇātipāto kho bhikkhave orimaṁ tīraṁ pāṇātipātā veramaṇī
pārimaṁ tīraṁ adinnādānaṁ orimaṁ tīraṁ adinnādānā veramaṇī pārimaṁ
tīraṁ kāmesu micchācāro orimaṁ tīraṁ kāmesu micchācārā veramaṇī
pārimaṁ tīraṁ musāvādo orimaṁ tīraṁ musāvādā veramaṇī pārimaṁ
tīraṁ pisuṇā vācā orimaṁ tīraṁ pisuṇāya vācāya veramaṇī pārimaṁ
tīraṁ pharusā vācā orimaṁ tīraṁ pharusāya vācāya veramaṇī pārimaṁ tīraṁ
samphappalāpo orimaṁ tīraṁ samphappalāpā veramaṇī pārimaṁ tīraṁ abhijjhā
orimaṁ tīraṁ anabhijjhā pārimaṁ tīraṁ byāpādo orimaṁ tīraṁ abyāpādo

page number: 273

pārimaṁ tīraṁ micchādiṭṭhi orimaṁ tīraṁ sammādiṭṭhi pārimaṁ tīraṁ idaṁ
kho bhikkhave orimaṁ tīraṁ idaṁ pārimaṁ tīranti.
appakā te manussesu ye janā pāragāmino
athāyaṁ itarā pajā tīramevānudhāvati.
ye ca kho sammadakkhāte dhamme dhammānuvattino
te janā pāramessanti maccudheyyaṁ suduttaraṁ.
kaṇhaṁ dhammaṁ vippahāya sukkaṁ bhāvetha paṇḍito
okā anokamāgamma viveke yattha dūramaṁ.
tatrābhiratimiccheyya hitvā kāme akiñcano
pariyodapeyya attānaṁ cittaklesehi paṇḍito.
yesaṁ sambodhiyaṅgesu sammā cittaṁ subhāvitaṁ
ādānapaṭinissagge anupādāya ye ratā
khīṇāsavā jutimanto te loke parinibbutāti.

[160] adhammo ca bhikkhave veditabbo anattho ca dhammo ca
veditabbo attho ca adhammañca viditvā anatthañca dhammañca
viditvā atthañca yathā dhammo yathā attho tathā paṭipajjitabbaṁ.
katamo ca bhikkhave adhammo ca anattho ca pāṇātipāto
adinnādānaṁ kāmesu micchācāro musāvādo pisuṇā vācā pharusā vācā
samphappalāpo abhijjhā byāpādo micchādiṭṭhi ayaṁ vuccati bhikkhave

page number: 274

adhammo ca anattho ca. katamo ca bhikkhave dhammo ca attho ca
pāṇātipātā veramaṇī adinnādānā veramaṇī kāmesu micchācārā
veramaṇī musāvādā veramaṇī pisuṇāya vācāya veramaṇī pharusāya vācāya
veramaṇī samphappalāpā veramaṇī anabhijjhā abyāpādo sammādiṭṭhi
ayaṁ vuccati bhikkhave dhammo ca attho ca. adhammo ca bhikkhave
veditabbo anattho ca dhammo ca veditabbo attho ca adhammañca
viditvā anatthañca dhammañca viditvā atthañca yathā dhammo yathā
attho tathā paṭipajjitabbanti iti yantaṁ vuttaṁ idametaṁ paṭicca
vuttanti.(pts. a v, 255) 

[161] adhammo ca bhikkhave veditabbo dhammo ca anattho ca
veditabbo attho ca adhammañca viditvā dhammañca anatthañca viditvā
atthañca yathā dhammo yathā attho tathā paṭipajjitabbanti idamavoca
bhagavā idaṁ vatvāna sugato uṭṭhāyāsanā vihāraṁ pāvisi. athakho
tesaṁ bhikkhūnaṁ acirapakkantassa bhagavato etadahosi idaṁ kho no
āvuso bhagavā saṅkhittena uddesaṁ uddisitvā vitthārena atthaṁ avibhajitvā
uṭṭhāyāsanā vihāraṁ paviṭṭho adhammo ca bhikkhave veditabbo dhammo
ca anattho ca veditabbo attho ca adhammañca viditvā dhammañca
anatthañca viditvā atthañca yathā dhammo yathā attho tathā
paṭipajjitabbanti ko nu kho imassa bhagavatā saṅkhittena uddesassa
uddiṭṭhassa vitthārena atthaṁ avibhattassa vitthārena atthaṁ vibhajeyyāti

page number: 275

athakho tesaṁ bhikkhūnaṁ etadahosi ayaṁ kho āyasmā mahākaccāno
satthu ceva saṁvaṇṇito sambhāvito ca viññūnaṁ sabrahmacārīnaṁ pahoti
āyasmā 1- mahākaccāno imassa bhagavatā saṅkhittena uddesassa uddiṭṭhassa
vitthārena atthaṁ avibhattassa vitthārena atthaṁ vibhajituṁ yannūna mayaṁ
yenāyasmā mahākaccāno tenupasaṅkameyyāma upasaṅkamitvā
āyasmantaṁ mahākaccānaṁ etamatthaṁ puccheyyāma yathā no āyasmā
mahākaccāno byākarissati tathā naṁ dhāressāmāti atha kho te bhikkhū
yenāyasmā mahākaccāno tenupasaṅkamiṁsu upasaṅkamitvā āyasmatā
mahākaccānena saddhiṁ sammodiṁsu sammodanīyaṁ kathaṁ sārāṇīyaṁ vītisāretvā
ekamantaṁ nisīdiṁsu ekamantaṁ nisinnā kho te bhikkhū āyasmantaṁ
mahākaccānaṁ etadavocuṁ idaṁ kho no āvuso kaccāna bhagavā saṅkhittena
uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ
paviṭṭho adhammo ca bhikkhave (pts. a v, 256) veditabbo dhammo ca anattho ca
veditabbo attho ca adhammañca viditvā dhammañca anatthañca viditvā
atthañca yathā dhammo yathā attho tathā paṭipajjitabbanti tesaṁ
no āvuso amhākaṁ acirapakkantassa bhagavato etadahosi idaṁ kho
no āvuso bhagavā saṅkhittena uddesaṁ uddisitvā vitthārena atthaṁ
avibhajitvā uṭṭhāyāsanā vihāraṁ paviṭṭho adhammo ca bhikkhave veditabbo
dhammo ca anattho ca veditabbo attho ca adhammañca viditvā
dhammañca anatthañca viditvā atthañca yathā dhammo yathā attho

footnote: 1 ma. cāyasmā.

page number: 276

tathā paṭipajjitabbanti ko nu kho imassa bhagavatā saṅkhittena uddesassa
uddiṭṭhassa vitthārena atthaṁ avibhattassa vitthārena atthaṁ vibhajeyyāti
tesaṁ no āvuso amhākaṁ etadahosi ayaṁ kho āyasmā mahākaccāno
satthu ceva saṁvaṇṇito sambhāvito ca viññūnaṁ sabrahmacārīnaṁ pahoti
āyasmā mahākaccāno imassa bhagavatā saṅkhittena uddesassa uddiṭṭhassa
vitthārena atthaṁ avibhattassa vitthārena atthaṁ vibhajituṁ yannūna mayaṁ
yenāyasmā mahākaccāno tenupasaṅkameyyāma upasaṅkamitvā
āyasmantaṁ mahākaccānaṁ etamatthaṁ puccheyyāma yathā no āyasmā
mahākaccāno byākarissati tathā naṁ dhāressāmāti vibhajatāyasmā 1-
mahākaccānoti seyyathāpi āvuso puriso sāratthiko sāragavesī sārapariyesanaṁ
caramāno mahato rukkhassa tiṭṭhato sāravato atikkammeva mūlaṁ atikkamma
khandhaṁ sākhāpalāse sāraṁ pariyesitabbaṁ maññeyya evaṁ sampadamidaṁ
āyasmantānaṁ satthari sammukhībhūte taṁ bhagavantaṁ atisitvā amhe etamatthaṁ
paṭipucchitabbaṁ maññatha 2- so hi āvuso bhagavā jānaṁ jānāti passaṁ
passati cakkhubhūto ñāṇabhūto dhammabhūto brahmabhūto vattā pavattā
atthassa ninnetā amatassa dātā dhammasāmī (pts. a v, 257) tathāgato so ceva
panetassa kālo ahosi yaṁ tumhe bhagavantaṁyeva upasaṅkamitvā etamatthaṁ
puccheyyātha 3- yathā no 4- bhagavā byākareyya tathā naṁ dhāreyyāthāti
addhāvuso 5- kaccāna bhagavā jānaṁ jānāti passaṁ passati cakkhubhūto
ñāṇabhūto dhammabhūto brahmabhūto vattā pavattā atthassa ninnetā

footnote: 1 po. ma. vibhajatu āyasmā. 2 po. maññeyyātha. yu. maññetha.
footnote: 3 ma. paṭipuccheyyātha. 4 ma. vo.. 5 ma. addhā āvuso.

page number: 277

amatassa dātā dhammasāmī tathāgato so ceva panetassa kālo ahosi
yaṁ mayaṁ bhagavantaṁyeva upasaṅkamitvā etamatthaṁ puccheyyāma yathā no
bhagavā byākareyya tathā naṁ dhāreyyāma apicāyasmā mahākaccāno
satthuceva saṁvaṇṇito sambhāvito ca viññūnaṁ sabrahmacārīnaṁ pahoti
āyasmā mahākaccāno imassa bhagavatā saṅkhittena uddesassa uddiṭṭhassa
vitthārena atthaṁ avibhattassa vitthārena atthaṁ vibhajituṁ vibhajatāyasmā
mahākaccāno agarukatvāti 1-. tenahāvuso suṇātha sādhukaṁ manasikarotha
bhāsissāmīti. evamāvusoti kho te bhikkhū āyasmato mahākaccānassa
paccassosuṁ. āyasmā 2- mahākaccāno etadavoca yaṁ kho no āvuso
bhagavā saṅkhittena uddesaṁ uddisitvā vitthārena atthaṁ avibhajitvā
uṭṭhāyāsanā vihāraṁ paviṭṭho adhammo ca bhikkhave veditabbo dhammo
ca anattho ca veditabbo attho ca adhammañca viditvā dhammañca
anatthañca viditvā atthañca yathā dhammo yathā attho tathā
paṭipajjitabbanti katamo cāvuso adhammo katamo ca dhammo
katamo ca anattho katamo ca attho pāṇātipāto āvuso
adhammo pāṇātipātā veramaṇī dhammo ye ca pāṇātipātapaccayā
aneke pāpakā akusalā dhammā sambhavanti ayaṁ anattho pāṇātipātā
veramaṇīpaccayā ca aneke kusalā dhammā bhāvanāpāripūriṁ gacchanti
ayaṁ attho. adinnādānaṁ āvuso (pts. a v, 258) adhammo adinnādānā veramaṇī
dhammo ye ca adinnādānapaccayā aneke pāpakā akusalā dhammā

footnote: 1 po. ma. agaruṁ karitvāti. yu. agarukaritvā. 2 athāyasumā.

page number: 278

sambhavanti ayaṁ anattho adinnādānā veramaṇīpaccayā ca aneke
kusalā dhammā bhāvanāpāripūriṁ gacchanti ayaṁ attho. kāmesu micchācāro
āvuso adhammo kāmesu micchācārā veramaṇī dhammo ye ca
kāmesu micchācārapaccayā aneke pāpakā akusalā dhammā sambhavanti
ayaṁ anattho kāmesu micchācārā veramaṇīpaccayā ca aneke kusalā
dhammā bhāvanāpāripūriṁ gacchanti ayaṁ attho. musāvādo āvuso
adhammo musāvādā veramaṇī dhammo ye ca musāvādapaccayā
aneke pāpakā akusalā dhammā sambhavanti ayaṁ anattho musāvādā
veramaṇīpaccayā ca aneke kusalā dhammā bhāvanāpāripūriṁ gacchanti
ayaṁ attho. pisuṇā vācā āvuso adhammo pisuṇāya vācāya
veramaṇī dhammo ye ca pisuṇā vācāpaccayā aneke pāpakā akusalā
dhammā sambhavanti ayaṁ anattho pisuṇāya vācāya veramaṇīpaccayā
ca aneke kusalā dhammā bhāvanāpāripūriṁ gacchanti ayaṁ attho.
pharusā vācā āvuso adhammo pharusāya vācāya veramaṇī dhammo
ye ca pharusavācāpaccayā aneke pāpakā akusalā dhammā sambhavanti
ayaṁ anattho pharusāya vācāya veramaṇīpaccayā ca aneke kusalā
dhammā bhāvanāpāripūriṁ gacchanti ayaṁ attho. samphappalāpo āvuso
adhammo samphappalāpā veramaṇī dhammo ye ca samphappalāpapaccayā
aneke pāpakā akusalā dhammā sambhavanti ayaṁ anattho samphappalāpā
veramaṇīpaccayā ca aneke kusalā dhammā bhāvanāpāripūriṁ gacchanti

page number: 279

ayaṁ attho. abhijjhā āvuso adhammo anabhijjhā dhammo ye
ca abhijjhāpaccayā aneke pāpakā akusalā dhammā sambhavanti ayaṁ
anattho anabhijjhāpaccayā ca aneke kusalā dhammā bhāvanāpāripūriṁ
gacchanti ayaṁ attho. byāpādo āvuso adhammo abyāpādo
dhammo ye ca byāpādapaccayā aneke pāpakā akusalā dhammā
sambhavanti ayaṁ anattho abyāpādapaccayā ca aneke kusalā dhammā
bhāvanāpāripūriṁ gacchanti ayaṁ attho. micchādiṭṭhi āvuso adhammo
sammādiṭṭhi dhammo ye ca micchādiṭṭhipaccayā aneke pāpakā akusalā
dhammā sambhavanti ayaṁ anattho sammādiṭṭhipaccayā ca aneke
kusalā dhammā bhāvanāpāripūriṁ gacchanti ayaṁ attho. (pts. a v, 259) yaṁ kho no
āvuso bhagavā saṅkhittena uddesaṁ uddisitvā vitthārena atthaṁ avibhajitvā
uṭṭhāyāsanā vihāraṁ paviṭṭho adhammo ca bhikkhave veditabbo dhammo
ca anattho ca veditabbo attho ca adhammañca viditvā dhammañca
anatthañca viditvā atthañca yathā dhammo yathā attho tathā
paṭipajjitabbanti imassapi 1- kho ahaṁ āvuso bhagavatā saṅkhittena uddesassa
uddiṭṭhassa vitthārena atthaṁ avibhajitvā evaṁ vitthārena atthaṁ ājānāmi
ākaṅkhamānā capana tumhe āvuso bhagavantaṁyeva upasaṅkamitvā etamatthaṁ
puccheyyātha yathā no 2- bhagavā byākareyya tathā naṁ dhāreyyāthāti.
evamāvusotikho te bhikkhū āyasmato mahākaccānassa bhāsitaṁ abhinanditvā
anumoditvā uṭṭhāyāsanā yena bhagavā tenupasaṅkamiṁsu upasaṅkamitvā

footnote: 1 ma. yu. imassa. 2 ma. yu. vo.

page number: 280

bhagavantaṁ abhivādetvā ekamantaṁ nisīdiṁsu ekamantaṁ nisinnā kho
te bhikkhū bhagavantaṁ etadavocuṁ yaṁ kho no bhante bhagavā saṅkhittena
uddesaṁ uddisitvā vitthārena atthaṁ avibhajitvā uṭṭhāyāsanā
vihāraṁ paviṭṭho adhammo ca bhikkhave veditabbo dhammo ca anattho
ca veditabbo attho ca adhammañca viditvā dhammañca anatthañca
viditvā atthañca yathā dhammo yathā attho tathā paṭipajjitabbanti
tesaṁ no bhante amhākaṁ acirapakkantassa bhagavato etadahosi idaṁ
kho no āvuso bhagavā saṅkhittena uddesaṁ uddisitvā vitthārena atthaṁ
avibhajitvā uṭṭhāyāsanā vihāraṁ paviṭṭho adhammo ca bhikkhave veditabbo
dhammo ca anattho ca veditabbo attho ca adhammañca viditvā
dhammañca anatthañca viditvā atthañca yathā dhammo yathā attho
tathā (pts. a v, 260) paṭipajjitabbanti ko nu kho imassa bhagavatā saṅkhittena
uddesassa uddiṭṭhassa vitthārena atthaṁ vibhajeyyāti tesaṁ no bhante
amhākaṁ etadahosi ayaṁ kho āyasmā mahākaccāno satthu ceva
saṁvaṇṇito sambhāvito ca viññūnaṁ sabrahmacārīnaṁ pahoti āyasmā
mahākaccāno imassa bhagavatā saṅkhittena uddesassa uddiṭṭhassa vitthārena
atthaṁ avibhattassa vitthārena atthaṁ vibhajituṁ yannūna mayaṁ yenāyasmā
mahākaccāno tenupasaṅkameyyāma upasaṅkamitvā āyasmantaṁ
mahākaccānaṁ etamatthaṁ puccheyyāma yathā no āyasmā mahākaccāno
byākarissati tathā naṁ dhāressāmāti athakho mayaṁ bhante yenāyasmā

page number: 281

mahākaccāno tenupasaṅkamimhā upasaṅkamitvā āyasmantaṁ mahākaccānaṁ
etamatthaṁ pucchimhā 1- tesaṁ no bhante āyasmatā mahākaccānena
imehi ākārehi imehi padehi imehi byañjanehi attho suvibhattoti.
sādhu sādhu bhikkhave paṇḍito bhikkhave mahākaccāno mahāpañño bhikkhave
mahākaccāno maṁ cepi tumhe bhikkhave upasaṅkamitvā etamatthaṁ
puccheyyātha ahampicetaṁ evameva byākareyyaṁ yathātaṁ mahākaccānena
byākataṁ esoceva tassa 2- attho evañca naṁ dhāreyyāthāti.

[162] adhammo ca bhikkhave veditabbo dhammo ca anattho
ca veditabbo attho ca adhammañca viditvā dhammañca anatthañca
viditvā atthañca yathā dhammo yathā attho tathā paṭipajjitabbanti
katamo ca bhikkhave adhammo katamo ca dhammo katamo ca anattho
katamo ca attho pāṇātipāto bhikkhave adhammo pāṇātipātā
veramaṇī dhammo ye ca pāṇātipātapaccayā aneke pāpakā akusalā
dhammā sambhavanti ayaṁ anattho pāṇātipātā veramaṇīpaccayā ca
aneke kusalā dhammā bhāvanāpāripūriṁ gacchanti ayaṁ attho. adinnādānaṁ
bhikkhave (pts. a v, 261) adhammo adinnādānā veramaṇī dhammo ... kāmesu
micchācāro bhikkhave adhammo kāmesu micchācārā veramaṇī dhammo ...
musāvādo bhikkhave adhammo musāvādā veramaṇī dhammo ... pisuṇā
vācā bhikkhave adhammo pisuṇāya vācāya veramaṇī dhammo ... pharusavācā
bhikkhave adhammo pharusāya vācāya veramaṇī dhammo ... samphappalāpo

footnote: 1 ma. apucchimhā. 2 po. esocevetassa.

page number: 282

bhikkhave adhammo samphappalāpā veramaṇī dhammo ... abhijjhā bhikkhave
adhammo anabhijjhā dhammo ... byāpādo bhikkhave adhammo abyāpādo
dhammo ... micchādiṭṭhi bhikkhave adhammo sammādiṭṭhi dhammo ye ca
micchādiṭṭhipaccayā aneke pāpakā akusalā dhammā sambhavanti ayaṁ
anattho sammādiṭṭhipaccayā ca aneke kusalā dhammā bhāvanāpāripūriṁ
gacchanti ayaṁ attho. adhammo ca bhikkhave veditabbo dhammo ca
anattho ca veditabbo attho ca adhammañca viditvā dhammañca
anatthañca viditvā atthañca yathā dhammo yathā attho tathā
paṭipajjitabbanti iti yantaṁ vuttaṁ idametaṁ paṭicca vuttanti.

[163] pāṇātipātaṁpahaṁ 1- bhikkhave tividhaṁ vadāmi lobhahetukampi
dosahetukampi mohahetukampi adinnādānaṁpahaṁ bhikkhave tividhaṁ vadāmi
lobhahetukampi dosahetukampi mohahetukampi kāmesu micchācāraṁpahaṁ
bhikkhave tividhaṁ vadāmi lobhahetukampi dosahetukampi mohahetukampi musāvādaṁpahaṁ
bhikkhave tividhaṁ vadāmi lobhahetukampi dosahetukampi mohahetukampi
pisuṇāvācaṁpahaṁ bhikkhave tividhaṁ vadāmi lobhahetukampi dosahetukampi
mohahetukampi pharusavācaṁpahaṁ bhikkhave tividhaṁ vadāmi lobhahetukampi
dosahetukampi mohahetukampi samphappalāpaṁpahaṁ bhikkhave tividhaṁ vadāmi
lobhahetukampi dosahetukampi mohahetukampi abhijjhaṁpahaṁ bhikkhave (pts. a v, 262) tividhaṁ
vadāmi lobhahetukampi dosahetukampi mohahetukampi byāpādaṁpahaṁ bhikkhave
tividhaṁ vadāmi lobhahetukampi dosahetukampi mohahetukampi micchādiṭṭhiṁpahaṁ

footnote: 1 po. pāṇātipātaṁ cāhaṁ. ma. sabbavāresu ... pātampāhaṁ.

page number: 283

bhikkhave tividhaṁ vadāmi lobhahetukampi dosahetukampi mohahetukampi
iti kho bhikkhave lobho kammanidānasambhavo doso kammanidānasambhavo
moho kammanidānasambhavo lobhakkhayā kammanidānasaṅkhayo dosakkhayā
kammanidānasaṅkhayo mohakkhayā kammanidānasaṅkhayoti.

[164] saparikkamano ayaṁ bhikkhave dhammo nāyaṁ dhammo aparikkamano
kathañca bhikkhave saparikkamano ayaṁ dhammo nāyaṁ dhammo aparikkamano
pāṇātipātissa bhikkhave pāṇātipātā veramaṇī parikkamanaṁ hoti
adinnādāyissa bhikkhave adinnādānā veramaṇī parikkamanaṁ hoti kāmesu
micchācārissa bhikkhave kāmesu micchācārā veramaṇī parikkamanaṁ hoti
musāvādissa bhikkhave musāvādā veramaṇī parikkamanaṁ hoti pisuṇāvācassa
bhikkhave pisuṇāya vācāya veramaṇī parikkamanaṁ hoti pharusavācassa
bhikkhave pharusāya vācāya veramaṇī parikkamanaṁ hoti samphappalāpissa
bhikkhave samphappalāpā veramaṇī parikkamanaṁ hoti abhijjhālussa bhikkhave
anabhijjhā parikkamanaṁ hoti byāpannassa 1- bhikkhave abyāpādo parikkamanaṁ
hoti micchādiṭṭhikassa bhikkhave sammādiṭṭhi parikkamanaṁ hoti evaṁ
kho bhikkhave parikkamanaṁ hoti evaṁ kho bhikkhave saparikkamano

[2]- (pts. a v, 263) nāyaṁ dhammo aparikkamanoti.

[165] ekaṁ samayaṁ bhagavā pāvāyaṁ viharati cundassa kammāraputtassa
ambavane. athakho cundo kammāraputto yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.

footnote: 1 ma. byāpannacittassa. 2 ma. yu. ayaṁ dhammoti atthi.

page number: 284

ekamantaṁ nisinnaṁ kho cundaṁ kammāraputtaṁ bhagavā etadavoca kassa
no tvaṁ cunda soceyyāni rocesīti. brāhmaṇā bhante pacchābhūmakā 1-
kamaṇḍalukā sevālamālakā 2- aggiparicārikā udakorohakā soceyyāni
paññāpenti 3- tesāhaṁ 

[4]- rocemīti. yathākathaṁ pana cunda brāhmaṇā
pacchābhūmakā kamaṇḍalukā sevālamālakā aggiparicārikā udakorohakā
soceyyāni paññāpentīti. idha bhante brāhmaṇā pacchābhūmakā
kamaṇḍalukā sevālamālakā aggiparicārikā udakorohakā te sāvake 5-
evaṁ samādapenti ehi tvaṁ ambho purisa sakālasseva 6- uṭṭhahanto
sayanamhā paṭhaviṁ āmaseyyāsi no ce paṭhaviṁ āmaseyyāsi allagomayāni
āmaseyyāsi no ce allagomayāni āmaseyyāsi haritāni tiṇāni
āmaseyyāsi no ce haritāni tiṇāni āmaseyyāsi aggiṁ paricareyyāsi
no ce aggiṁ paricareyyāsi pañjaliko ādiccaṁ namasseyyāsi no ce
pañjaliko ādiccaṁ namasseyyāsi sāyatatiyakaṁ udakaṁ oroheyyāsīti evaṁ kho
bhante brāhmaṇā pacchābhūmakā kamaṇḍalukā sevālamālakā aggiparicārikā
udakorohakā soceyyāni paññāpenti tesāhaṁ soceyyāni rocemīti.
aññathā kho cunda brāhmaṇā pacchābhūmakā kamaṇḍalukā sevālamālakā
aggiparicārikā udakorohakā soceyyāni paññāpenti aññathā ca
pana ariyassa vinaye soceyyaṁ hotīti. yathākathaṁ pana bhante ariyassa
vinaye soceyyaṁ hoti sādhu me bhante bhagavā tathā dhammaṁ desetu
yathā ariyassa vinaye soceyyaṁ hotīti. tenahi cunda suṇāhi sādhukaṁ

footnote: 1 po. pacchābhūmikā. 2 ma. sevālamālikā. 3 paññapentipi pāṭho.
footnote: 4 po. ma. yu. soceyyānīti atthi. 5 ma. yu. sāvakaṁ. 6 kālasseva itipi pāṭho.

page number: 285

manasikarohi bhāsissāmīti. evaṁ bhanteti kho cundo kammāraputto
bhagavato paccassosi. bhagavā etadavoca tividhaṁ kho cunda kāyena
asoceyyaṁ hoti catubbidhaṁ vācāya asoceyyaṁ hoti tividhaṁ manasā
asoceyyaṁ hoti.
kathañca cunda tividhaṁ kāyena asoceyyaṁ hoti idha cunda
ekacco pāṇātipātī hoti luddho 1- lohitapāṇī hatapahate niviṭṭho
adayāpanno pāṇabhūtesu adinnādāyī hoti yantaṁ parassa paravittūpakaraṇaṁ
gāmagataṁ vā araññagataṁ vā adinnaṁ theyyasaṅkhātaṁ ādātā
hoti kāmesu micchācārī hoti yā tā māturakkhitā piturakkhitā
bhāturakkhitā bhaginirakkhitā ñātirakkhitā 

[2]- dhammarakkhitā sasāmikā
saparidaṇḍā antamaso mālāguṇaparikkhitāpi 3- tathārūpāsu cārittaṁ
āpajjitā hoti evaṁ cunda tividhaṁ kāyena asoceyyaṁ hoti.
kathañca cunda catubbidhaṁ vācāya asoceyyaṁ hoti idha cunda
ekacco musāvādī hoti sabhaggato 4- vā parisaggato vā ñātimajjhaggato
vā pūgamajjhaggato vā rājakulamajjhaggato vā abhinīto sakkhiṁ puṭṭho ehi
bho purisa yaṁ jānāsi taṁ vadehīti so ajānaṁ vā āha 5- jānāmīti
jānaṁ vā āha na jānāmīti (pts. a v, 265) apassaṁ vā āha passāmīti passaṁ
vā āha na passāmīti iti attahetu vā parahetu vā āmisakiñcikkhahetu
vā sampajānamusā bhāsitā hoti pisuṇavāco hoti
ito sutvā amutra akkhātā imesaṁ bhedāya amutra vā sutvā

footnote: 1 ma. yu. luddo. 2 ma. gottarakkhitā. 3 po. mālāgula ... ma. yu. mālāguḷa ....
footnote: 4 yu. sabhāgato vā. 5 po. yu. sabbattha āhāti natthi.

page number: 286

imesaṁ akkhātā amūsaṁ bhedāya iti samaggānaṁ vā bhettā bhinnānaṁ 1-
vā anuppadātā vaggārāmo vaggarato vagganandī vaggakaraṇiṁ vācaṁ
bhāsitā hoti pharusavāco hoti yā sā vācā aṇḍakā kakkasā
parakaṭukā parābhisajjanī kodhasāmantā asamādhisaṁvattanikā tathārūpiṁ vācaṁ
bhāsitā hoti samphappalāpī hoti akālavādī abhūtavādī anatthavādī
adhammavādī avinayavādī anidhānavatiṁ vācaṁ bhāsitā hoti akālena anapadesaṁ
apariyantavatiṁ anatthasañhitaṁ evaṁ kho cunda catubbidhaṁ vācāya asoceyyaṁ
hoti.
kathañca cunda tividhaṁ manasā asoceyyaṁ hoti idha cunda ekacco
abhijjhālu hoti yantaṁ parassa paravittūpakaraṇaṁ taṁ abhijjhitā hoti
aho vata yaṁ parassa taṁ mama assāti byāpannacitto hoti
paduṭṭhamanasaṅkappo ime sattā haññantu vā bhijjantu vā ucchijjantu
vā vinassantu vā mā vā ahesunti 2- micchādiṭṭhiko hoti viparittadassano
natthi dinnaṁ natthi yiṭṭhaṁ natthi hutaṁ natthi sukatadukkatānaṁ
kammānaṁ phalaṁ vipāko natthi ayaṁ loko natthi paro loko natthi
mātā natthi pitā natthi sattā opapātikā natthi loke samaṇabrāhmaṇā
sammaggatā sammāpaṭipannā ye imañca lokaṁ parañca
lokaṁ sayaṁ abhiññā (pts. a v, 266) sacchikatvā pavedentīti evaṁ kho cunda tividhaṁ
manasā asoceyyaṁ hoti. ime kho cunda dasa akusalakammapathā
imehi kho cunda dasahi akusalehi kammapathehi samannāgato sakālasseva

footnote: 1 po. bheditā. 2 po. yu. ahesuṁ iti vāti.

page number: 287

uṭṭhahanto sayanamhā paṭhaviṁ cepi āmasati asuciyeva hoti no
cepi paṭhaviṁ āmasati asuciyeva hoti allāni cepi gomayāni
āmasati asuciyeva hoti no cepi allāni gomayāni āmasati
asuciyeva hoti haritāni cepi tiṇāni āmasati asuciyeva hoti
no cepi haritāni tiṇāni āmasati asuciyeva hoti aggiṁ cepi
paricarati asuciyeva hoti no cepi aggiṁ paricarati asuciyeva hoti
pañjaliko cepi ādiccaṁ namassati asuciyeva hoti no ce pañjaliko
ādiccaṁ namassati asuciyeva hoti sāyatatiyakaṁ cepi udakaṁ orohati
asuciyeva hoti no cepi sāyatatiyakaṁ udakaṁ orohati asuciyeva hoti
taṁ kissa hetu ime cunda dasa akusalakammapathā asuciceva 1- asucikaraṇā
ca imesaṁ pana cunda dasannaṁ akusalānaṁ kammapathānaṁ samannāgamanahetu
nirayo paññāyati tiracchānayoni paññāyati pittivisayo paññāyati
yā vā panaññāpi kāci duggati 2- hoti. tividhaṁ kho cunda kāyena
soceyyaṁ hoti catubbidhaṁ vācāya soceyyaṁ hoti tividhaṁ manasā
soceyyaṁ hoti. kathañca cunda tividhaṁ kāyena soceyyaṁ hoti idha
cunda ekacco pāṇātipātaṁ pahāya pāṇātipātā paṭivirato hoti
nihitadaṇḍo nihitasattho lajjī byāpanno sabbapāṇabhūtahitānukampī viharati
adinnādānaṁ pahāya adinnādānā paṭivirato hoti yantaṁ parassa
paravittūpakaraṇaṁ gāmagataṁ vā araññagataṁ vā taṁ adinnaṁ theyyasaṅkhātaṁ
anādātā hoti kāmesu micchācāraṁ pahāya kāmesu micchācārā

footnote: 1 ma. yu. asuciyeva honti. 2 ma. yu. duggatiyo. hotīti pāṭho natthi.

page number: 288

paṭivirato hoti yā tā māturakkhitā (pts. a v, 267) piturakkhitā bhāturakkhitā
bhaginirakkhitā ñātirakkhitā dhammarakkhitā sasāmikā saparidaṇḍā antamaso
mālāguṇaparikkhitāpi tathārūpāsu na cārittaṁ āpajjitā hoti evaṁ
kho cunda tividhaṁ kāyena soceyyaṁ hoti. kathañca cunda catubbidhaṁ
vācāya soceyyaṁ hoti idha cunda ekacco musāvādaṁ pahāya musāvādā
paṭivirato hoti sabhaggato vā parisaggato vā ñātimajjhaggato vā
pūgamajjhaggato vā rājakulamajjhaggato vā abhinīto sakkhiṁ puṭṭho ehi
bho purisa yaṁ jānāsi taṁ vadehīti so ajānaṁ vā āha na jānāmīti
jānaṁ vā āha jānāmīti apassaṁ vā āha na passāmīti passaṁ vā
āha passāmīti iti attahetu vā parahetu vā āmisakiñcikkhahetu vā
na sampajānamusā bhāsitā hoti pīsuṇaṁ vācaṁ pahāya pisuṇāya vācāya
paṭivirato hoti na ito sutvā amutra akkhātā imesaṁ bhedāya
amutra vā sutvā na imesaṁ akkhātā amūsaṁ bhedāya iti bhinnānaṁ
vā sandhātā sahitānaṁ vā anuppadātā samaggārāmo samaggarato
samagganandī samaggakaraṇī vācaṁ bhāsitā hoti pharusaṁ vācaṁ pahāya pharusāya
vācāya paṭivirato hoti yā sā vācā nelā kaṇṇasukhā pemaniyā
hadayaṅgamā porī bahujanakantā bahujanamanāpā tathārūpiṁ vācaṁ bhāsitā hoti
samphappalāpaṁ pahāya samphappalāpā paṭivirato hoti kālavādī
bhūtavādī atthavādī dhammavādī vinayāadī nidhānavatiṁ vācaṁ
bhāsitā hoti kālena sāpadesaṁ pariyantavatiṁ atthasañhitaṁ evaṁ kho

page number: 289

cunda catubbidhaṁ vācāya soceyyaṁ hoti. kathañca cunda tividhaṁ manasā
soceyyaṁ hoti idha cunda ekacco anabhijjhālu hoti yantaṁ
parassa paravittūpakaraṇaṁ taṁ anabhijjhitā hoti aho vata yaṁ parassa
taṁ mama assāti abyāpannacitto hoti appaduṭṭhamanasaṅkappo ime
sattā (pts. a v, 268) averā 1- abyāpajjhā anīghā sukhī attānaṁ pariharantūti
sammādiṭṭhiko hoti aviparittadassano atthi dinnaṁ atthi yiṭṭhaṁ atthi
hutaṁ atthi sukatadukkatānaṁ kammānaṁ phalaṁ vipāko atthi ayaṁ loko atthi
paro loko atthi mātā atthi pitā atthi sattā opapātikā
atthi loke samaṇabrāhmaṇā sammaggatā sammāpaṭipannā ye imañca
lokaṁ parañca lokaṁ sayaṁ abhiññā sacchikatvā pavedentīti evaṁ
kho cunda tividhaṁ manasā soceyyaṁ hoti. ime kho cunda dasa
kusalakammapathā imehi kho cunda dasahi kusalehi kammapathehi samannāgato
kālasseva uṭṭhahanto sayanamhā paṭhaviṁ cepi āmasati suciyeva hoti
no cepi paṭhaviṁ āmasati suciyeva hoti allāni cepi gomayāni
āmasati suciyeva hoti no cepi allāni gomayāni āmasati suciyeva
hoti haritāni cepi tiṇāni āmasati suciyeva hoti no cepi
haritāni tiṇāni āmasati suciyeva hoti aggiṁ cepi paricarati
suciyeva hoti no cepi aggiṁ paricarati suciyeva hoti pañjaliko
cepi ādiccaṁ namassati suciyeva hoti no cepi pañjaliko ādiccaṁ

footnote: 1 ma. averā hontu.

page number: 290

namassati suciyeva hoti sāyatatiyakaṁ cepi udakaṁ orohati suciyeva
hoti no cepi sāyatatiyakaṁ udakaṁ orohati suciyeva hoti taṁ
kissa hetu ime cunda dasa kusalakammapathā suciceva honti sucikaraṇā
ca imesañca pana cunda dasannaṁ kusalānaṁ kammapathānaṁ samannāgamahetu
devā paññāyanti manussā paññāyanti yā vā panaññāpi
kāci sugati 1- hoti. evaṁ vutte cundo kammāraputto bhagavantaṁ etadavoca
abhikkantaṁ bhante .pe. upāsakaṁ maṁ bhante bhagavā dhāretu ajjatagge
pāṇupetaṁ (pts. a v, 269) saraṇaṁ gatanti.

[166] athakho jāṇussoṇi brāhmaṇo yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi ekamantaṁ nisinno kho jāṇussoṇi
brāhmaṇo bhagavantaṁ etadavoca mayamassu bho gotama brāhmaṇā
nāma dānāni dema saddhāni karoma idaṁ dānaṁ petānaṁ ñātisālohitānaṁ
upakappatu idaṁ dānaṁ petā ñātisālohitā paribhuñjantūti
kacci taṁ bho gotama dānaṁ petānaṁ ñātisālohitānaṁ upakappati kacci
te petā ñātisālohitā taṁ dānaṁ paribhuñjantīti. ßēhāne kho brāhmaṇa
upakappati no aṭṭhāneti. katamaṁ 

[2]- bho gotama ṭhānaṁ katamaṁ aṭṭhānanti.
idha brāhmaṇa ekacco pāṇātipātī hoti adinnādāyī hoti
kāmesu micchācārī hoti musāvādī hoti pisuṇavāco hoti pharusavāco
hoti samphappalāpī hoti abhijjhālu hoti byāpannacitto hoti

footnote: 1 ma. yu. sugatiyoti. hotīti pāṭho natthi. 2 ma. pana. yu. katamañca pana.

page number: 291

micchādiṭṭhiko hoti so kāyassa bhedā parammaraṇā nirayaṁ upapajjati
yo nerayikānaṁ sattānaṁ āhāro tena so tattha yāpeti tena
so tattha tiṭṭhati idaṁ 1- kho brāhmaṇa aṭṭhānaṁ yattha ṭhitassa taṁ
dānaṁ na upakappati idha pana brāhmaṇa ekacco pāṇātipātī
hoti .pe. micchādiṭṭhiko hoti so kāyassa bhedā parammaraṇā
tiracchānayoniṁ upapajjati yo tiracchānayonikānaṁ sattānaṁ āhāro
tena so tattha yāpeti tena so tattha tiṭṭhati idampi kho
brāhmaṇa aṭṭhānaṁ yattha ṭhitassa taṁ dānaṁ na upakappati idha 2-
brāhmaṇa ekacco pāṇātipātā paṭivirato hoti adinnādānā
paṭivirato hoti kāmesu (pts. a v, 270) micchācārā paṭivirato hoti musāvādā
paṭivirato hoti pisuṇāya vācāya paṭivirato hoti pharusāya vācāya
paṭivirato hoti samphappalāpā paṭivirato hoti anabhijjhālu hoti
abyāpannacitto hoti sammādiṭṭhiko hoti so kāyassa bhedā
parammaraṇā manussānaṁ sahabyataṁ upapajjati yo manussānaṁ āhāro
tena so tattha yāpeti tena so tattha tiṭṭhati idampi kho
brāhmaṇa aṭṭhānaṁ yattha ṭhitassa taṁ dānaṁ na upakappati idha
pana brāhmaṇa ekacco pāṇātipātā paṭivirato hoti .pe.
sammādiṭṭhiko hoti so kāyassa bhedā parammaraṇā devānaṁ sahabyataṁ
upapajjati yo devānaṁ āhāro tena so tattha yāpeti tena
so tattha tiṭṭhati idampi kho brāhmaṇa aṭṭhānaṁ yattha ṭhitassa

footnote: 1 po. ma. yu. idampi kho. 2 ma. yu. idha pana.

page number: 292

taṁ dānaṁ na upakappati idha brāhmaṇa ekacco pāṇātipātī hoti .pe.
micchādiṭṭhiko hoti so kāyassa bhedā parammaraṇā pittivisayaṁ
upapajjati yo pittivisayikānaṁ 1- sattānaṁ āhāro tena so tattha
yāpeti tena so tattha tiṭṭhati yaṁ vā panassa ito
anuppavecchanti mittāmaccā 2- vā ñātisālohitā vā tena so tattha
yāpeti tena so tattha tiṭṭhati idampi kho brāhmaṇa ṭhānaṁ yattha
ṭhitassa taṁ dānaṁ upakappatīti. sace pana bho gotama so peto
ñātisālohito taṁ ṭhānaṁ anupapanno hoti ko taṁ dānaṁ paribhuñjatīti.
aññepissa brāhmaṇa petā ñātisālohitā taṁ ṭhānaṁ upapannā
honti te taṁ dānaṁ paribhuñjantīti. sace pana bho gotama soceva
peto ñātisālohito taṁ ṭhānaṁ anupapanno hoti aññepissa petā
ñātisālohitā 3- taṁ ṭhānaṁ anupapannā honti ko taṁ dānaṁ paribhuñjatīti.
aṭṭhānaṁ kho etaṁ brāhmaṇa (pts. a v, 271) anavakāso yantaṁ ṭhānaṁ vivittaṁ assa
iminā dīghena addhunā yadidaṁ petehi ñātisālohitehi apica brāhmaṇa
dāyakopi anipphaloti. aṭṭhānepi bhavaṁ gotamo parikappaṁ vadatīti.
aṭṭhānepi kho ahaṁ brāhmaṇa parikappaṁ vadāmi idha brāhmaṇa
ekacco pāṇātipātī hoti adinnādāyī hoti kāmesu micchācārī
hoti musāvādī hoti pisuṇavāco hoti pharusavāco hoti samphappalāpī
hoti abhijjhālu hoti byāpannacitto hoti micchādiṭṭhiko
hoti so dātā hoti samaṇassa vā brāhmaṇassa vā annaṁ pānaṁ

footnote: 1 ma. yu. pettivisayikānaṁ. 2 po. yu. mittā vā amaccā vā. 3 ma. ñāti
footnote: sālohitā petā.

page number: 293

vatthaṁ yānaṁ mālāgandhaṁ 1- vilepanaṁ seyyāvasathaṁ padīpeyyaṁ so kāyassa
bhedā parammaraṇā hatthīnaṁ sahabyataṁ upapajjati so tattha lābhī
hoti annassa pānassa mālānānālaṅkārassa yaṁ kho brāhmaṇa
idha pāṇātipātī adinnādāyī kāmesu micchācārī musāvādī pisuṇavāco
pharusavāco samphappalāpī abhijjhālu byāpannacitto micchādiṭṭhiko tena
so kāyassa bhedā parammaraṇā hatthīnaṁ sahabyataṁ upapajjati yañca
kho so dātā hoti samaṇassa vā brāhmaṇassa vā annaṁ pānaṁ
vatthaṁ yānaṁ mālāgandhaṁ vilepanaṁ seyyāvasathaṁ padīpeyyaṁ tena so
tattha lābhī hoti annassa pānassa mālānānālaṅkārassa idha pana
brāhmaṇa ekacco pāṇātipātī hoti adinnādāyī hoti kāmesu
micchācārī hoti musāvādī hoti pisuṇavāco hoti pharusavāco
hoti samphappalāpī hoti abhijjhālu hoti byāpannacitto hoti
micchādiṭṭhiko hoti so dātā hoti samaṇassa vā brāhmaṇassa
vā annaṁ pānaṁ vatthaṁ yānaṁ mālāgandhaṁ vilepanaṁ seyyāvasathaṁ padīpeyyaṁ
so kāyassa bhedā parammaraṇā assānaṁ sahabyataṁ upapajjati ... gunnaṁ
sahabyataṁ upapajjati ... kukkurānaṁ sahabyataṁ upapajjati so tattha lābhī
hoti annassa pānassa mālānānālaṅkārassa yaṁ kho brāhmaṇa
idha pāṇātipātī adinnādāyī (pts. a v, 272) kāmesu micchācārī musāvādī pisuṇavāco
pharusavāco samphappalāpī abhijjhālu byāpannacitto micchādiṭṭhiko tena
so kāyassa bhedā parammaraṇā kukkurānaṁ sahabyataṁ upapajjati yañca

footnote: 1 po. ma. yu. mālāgandhavilepanaṁ seyyāvasathapadīpeyyaṁ.

page number: 294

kho so dātā hoti samaṇassa vā brāhmaṇassa vā annaṁ pānaṁ
vatthaṁ yānaṁ mālāgandhaṁ vilepanaṁ seyyāvasathaṁ padīpeyyaṁ tena so
tattha lābhī hoti annassa pānassa mālānānālaṅkārassa idha
brāhmaṇa ekacco pāṇātipātā paṭivirato hoti adinnādānā
paṭivirato hoti kāmesu micchācārā paṭivirato hoti musāvādā
paṭivirato hoti pisuṇāya vācāya paṭivirato hoti pharusāya vācāya
paṭivirato hoti samphappalāpā paṭivirato hoti anabhijjhālu hoti
abyāpannacitto hoti sammādiṭṭhiko hoti so dātā hoti
samaṇassa vā brāhmaṇassa vā annaṁ pānaṁ vatthaṁ yānaṁ mālāgandhaṁ
vilepanaṁ seyyāvasathaṁ padīpeyyaṁ so kāyassa bhedā parammaraṇā
manussānaṁ sahabyataṁ upapajjati so tattha lābhī hoti mānusakānaṁ
pañcannaṁ kāmaguṇānaṁ yaṁ kho brāhmaṇa idha pāṇātipātā paṭivirato
hoti adinnādānā paṭivirato hoti kāmesu micchācārā paṭivirato
hoti musāvādā paṭivirato hoti pisuṇāya vācāya paṭivirato hoti
pharusāya vācāya paṭivirato hoti samphappalāpā paṭivirato hoti
anabhijjhālu hoti abyāpannacitto hoti sammādiṭṭhiko hoti
tena so kāyassa bhedā parammaraṇā manussānaṁ sahabyataṁ upapajjati
yañca kho so dātā hoti samaṇassa vā brāhmaṇassa vā annaṁ
pānaṁ vatthaṁ yānaṁ mālāgandhaṁ vilepanaṁ seyyāvasathaṁ padīpeyyaṁ tena
so tattha lābhī hoti mānusakānaṁ pañcannaṁ kāmaguṇānaṁ idha pana

page number: 295

brāhmaṇa ekacco pāṇātipātā paṭivirato hoti .pe. sammādiṭṭhiko
hoti so dātā hoti samaṇassa vā brāhmaṇassa vā annaṁ
pānaṁ vatthaṁ yānaṁ mālāgandhaṁ vilepanaṁ seyyāvasathaṁ padīpeyyaṁ so
kāyassa bhedā parammaraṇā devānaṁ sahabyataṁ upapajjati so tattha
lābhī hoti dibbānaṁ pañcannaṁ kāmaguṇānaṁ yaṁ kho brāhmaṇa idha
pāṇātipātā paṭivirato hoti .pe. sammādiṭṭhiko hoti tena
so kāyassa bhedā parammaraṇā devānaṁ sahabyataṁ upapajjati yañca
kho so dātā hoti samaṇassa vā brāhmaṇassa vā annaṁ pānaṁ
vatthaṁ yānaṁ mālāgandhaṁ vilepanaṁ seyyāvasathaṁ padīpeyyaṁ tena so
tattha lābhī hoti dibbānaṁ pañcannaṁ kāmaguṇānaṁ apica brāhmaṇa
dāyakopi anipphaloti. acchariyaṁ bho gotama abbhūtaṁ bho gotama
yāvañcidaṁ bho gotama alameva dānāni dātuṁ alaṁ saddhāni kātuṁ
yatra hi nāma dāyakopi anipphaloti. evametaṁ brāhmaṇa
evametaṁ brāhmaṇa dāyakopi brāhmaṇa anipphaloti. abhikkantaṁ bho
gotama .pe. upāsakaṁ maṁ bhavaṁ gotamo dhāretu ajjatagge pāṇupetaṁ
saraṇaṁ gatanti.
jāṇussoṇivaggo dutiyo.
-----------
sundaravaggo tatiyo

[167] sādhuñca vo bhikkhave (pts. a v, 274) desissāmi asādhuñca taṁ suṇātha

page number: 296

sādhukaṁ manasikarotha bhāsissāmīti. evaṁ bhanteti kho te bhikkhū bhagavato
paccassosuṁ. bhagavā etadavoca katamañca bhikkhave asādhuṁ 1-
pāṇātipāto adinnanādānaṁ kāmesu micchācāro musāvādo pisuṇā
vācā pharusā vācā samphappalāpo abhijjhā byāpādo micchādiṭṭhi
idaṁ vuccati bhikkhave asādhuṁ 1-. katamañca bhikkhave sādhuṁ 2- pāṇātipātā
veramaṇī adinnādānā veramaṇī kāmesu micchācārā veramaṇī
musāvādā veramaṇī pisuṇāya vācāya veramaṇī pharusāya vācāya
veramaṇī samphappalāpā veramaṇī anabhijjhā abyāpādo sammādiṭṭhi
idaṁ vuccati bhikkhave sādhunti 3-.

[168] ariyadhammañca vo bhikkhave desissāmi anariyadhammañca taṁ
suṇātha sādhukaṁ manasikarotha bhāsissāmīti. evaṁ bhanteti kho te
bhikkhū bhagavato paccassosuṁ. bhagavā etadavoca katamo ca bhikkhave
anariyo dhammo pāṇātipāto .pe. micchādiṭṭhi ayaṁ vuccati
bhikkhave anariyo dhammo. katamo ca bhikkhave ariyo dhammo
pāṇātipātā veramaṇī .pe. sammādiṭṭhi ayaṁ vuccati bhikkhave
ariyo dhammoti.

[169] kusalañca vo bhikkhave desissāmi akusalañca taṁ suṇātha
sādhukaṁ manasikarotha bhāsissāmīti. evaṁ bhanteti kho te bhikkhū
bhagavato paccassosuṁ. bhagavā etadavoca katamañca bhikkhave akusalaṁ
pāṇātipāto .pe. micchādiṭṭhi idaṁ vuccati bhikkhave akusalaṁ.

footnote: 1-2 po. ma. asādhu ... sādhu. 3 po. ma. sādhūti.

page number: 297

katamañca bhikkhave kusalaṁ pāṇātipātā veramaṇī .pe. sammādiṭṭhi
idaṁ vuccati bhikkhave kusalanti.

[170] atthañca vo bhikkhave desissāmi anatthañca taṁ suṇātha
sādhukaṁ manasikarotha bhāsissāmīti. evaṁ bhanteti kho te bhikkhū
bhagavato paccassosuṁ. bhagavā etadavoca katamo ca bhikkhave anattho
pāṇātipāto .pe. micchādiṭṭhi ayaṁ vuccati bhikkhave anattho.
katamo ca bhikkhave attho pāṇātipātā veramaṇī .pe. sammādiṭṭhi
ayaṁ vuccati bhikkhave atthoti.

[171] dhammañca vo bhikkhave desissāmi adhammañca taṁ suṇātha
sādhukaṁ manasikarotha bhāsissāmīti. evaṁ bhanteti kho te bhikkhū
bhagavato paccassosuṁ. bhagavā etadavoca katamo ca bhikkhave adhammo
pāṇātipāto .pe. micchādiṭṭhi ayaṁ vuccati bhikkhave adhammo.
katamo ca bhikkhave dhammo pāṇātipātā veramaṇī .pe. sammādiṭṭhi
ayaṁ vuccati bhikkhave dhammoti.

[172] sāsavañca vo bhikkhave 

[1]- desissāmi anāsavañca taṁ
suṇātha sādhukaṁ manasikarotha bhāsissāmīti. evaṁ bhanteti kho te
bhikkhū bhagavato paccassosuṁ. bhagavā etadavoca katamo ca bhikkhave
sāsavo dhammo pāṇātipāto (pts. a v, 276) .pe. micchādiṭṭhi ayaṁ vuccati
bhikkhave sāsavo dhammo. katamo ca bhikkhave anāsavo dhammo
pāṇātipātā veramaṇī .pe. sammādiṭṭhi ayaṁ vuccati bhikkhave

footnote: 1 ma. yu. etthantare dhammanti atthi.

page number: 298

anāsavo dhammoti.

[173] sāvajjañca vo bhikkhave 

[1]- desissāmi anavajjañca taṁ
suṇātha sādhukaṁ manasikarotha bhāsissāmīti. evaṁ bhanteti kho te
bhikkhū bhagavato paccassosuṁ. bhagavā etadavoca katamo ca bhikkhave
sāvajjo dhammo pāṇātipāto .pe. micchādiṭṭhi ayaṁ vuccati
bhikkhave sāvajjo dhammo. katamo ca bhikkhave anavajjo dhammo
pāṇātipātā veramaṇī .pe. sammādiṭṭhi ayaṁ vuccati bhikkhave
anavajjo dhammoti.

[174] tapaniyañca vo bhikkhave dhammaṁ desissāmi atapaniyañca taṁ
suṇātha .pe. katamo ca bhikkhave tapaniyo dhammo pāṇātipāto .pe.
micchādiṭṭhi ayaṁ vuccati bhikkhave tapaniyo dhammo. katamo ca
bhikkhave atapaniyo dhammo pāṇātipātā veramaṇī .pe. sammādiṭṭhi
ayaṁ vuccati bhikkhave atapaniyo dhammoti.

[175] ācayagāmiñca vo bhikkhave dhammaṁ desissāmi apacayagāmiñca
taṁ suṇātha sādhukaṁ manasikarotha bhāsissāmīti. evaṁ bhanteti
kho te bhikkhū bhagavato paccassosuṁ. bhagavā etadavoca katamo ca
bhikkhave ācayagāmī dhammo pāṇātipāto (pts. a v, 277) .pe. micchādiṭṭhi ayaṁ
vuccati bhikkhave ācayagāmī dhammo. katamo ca bhikkhave apacayagāmī
dhammo pāṇātipātā veramaṇī .pe. sammādiṭṭhi ayaṁ vuccati
bhikkhave apacayagāmī dhammoti.

footnote: 1 ma. yu. etthantare dhammanti desessāmi.

page number: 299

[176] dukkhudrayañca vo bhikkhave dhammaṁ desissāmi sukhudrayañca
taṁ suṇātha sādhukaṁ manasikarotha bhāsissāmīti. evaṁ bhanteti kho
te bhikkhū bhagavato paccassosuṁ. bhagavā etadavoca katamo ca
bhikkhave dukkhudrayo dhammo pāṇātipāto .pe. micchādiṭṭhi ayaṁ
vuccati bhikkhave dukkhudrayo dhammo. katamo ca bhikkhave sukhudrayo
dhammo pāṇātipātā veramaṇī .pe. sammādiṭṭhi ayaṁ vuccati
bhikkhave sukhudrayo dhammoti.

[177] dukkhavipākañca vo bhikkhave dhammaṁ desissāmi sukhavipākañca
taṁ suṇātha sādhukaṁ manasikarotha bhāsissāmīti. evaṁ bhanteti
kho te bhikkhū bhagavato paccassosuṁ. bhagavā etadavoca katamo ca
bhikkhave dukkhavipāko dhammo pāṇātipāto .pe. micchādiṭṭhi ayaṁ
vuccati bhikkhave dukkhavipāko dhammo. katamo ca bhikkhave sukhavipāko
dhammo pāṇātipātā veramaṇī .pe. sammādiṭṭhi ayaṁ vuccati
bhikkhave sukhavipāko dhammoti.
sundaravaggo 1- tatiyo.
---------------
seṭṭhavaggo (pts. a v, 278) catuttho

[178] ariyamaggañca vo bhikkhave desissāmi anariyamaggañca
taṁ suṇātha .pe. katamo ca bhikkhave anariyo maggo pāṇātipāto .pe.
micchādiṭṭhi ayaṁ vuccati bhikkhave anariyo maggo. katamo

footnote: 1 ma. sādhuvaggo tatiyo. yu. sādhuvaggo aṭṭhamo.

page number: 300

ca bhikkhave ariyo maggo pāṇātipātā veramaṇī .pe.
sammādiṭṭhi ayaṁ vuccati bhikkhave ariyo maggoti.

[179] kaṇhamaggañca vo bhikkhave desissāmi sukkamaggañca taṁ
suṇātha .pe. katamo ca bhikkhave kaṇho maggo pāṇātipāto .pe.
micchādiṭṭhi ayaṁ vuccati bhikkhave kaṇho maggo. katamo
ca bhikkhave sukko maggo pāṇātipātā veramaṇī .pe. sammādiṭṭhi
ayaṁ vuccati bhikkhave sukko maggoti.

[180] saddhammañca vo bhikkhave desissāmi asaddhammañca taṁ
suṇātha .pe. katamo ca bhikkhave asaddhammo pāṇātipāto .pe.
micchādiṭṭhi ayaṁ vuccati bhikkhave asaddhammo. katamo ca bhikkhave
saddhammo pāṇātipātā veramaṇī .pe. sammādiṭṭhi ayaṁ vuccati
bhikkhave (pts. a v, 279) saddhammoti.

[181] sappurisadhammañca vo bhikkhave desissāmi asappurisadhammañca
taṁ suṇātha .pe. katamo ca bhikkhave asappurisadhammo
pāṇātipāto .pe. micchādiṭṭhi ayaṁ vuccati bhikkhave
asappurisadhammo. katamo ca bhikkhave sappurisadhammo pāṇātipātā
veramaṇī .pe. sammādiṭṭhi ayaṁ vuccati bhikkhave sappurisadhammoti.

[182] uppādetabbañca vo bhikkhave dhammaṁ desissāmi na
uppādetabbañca taṁ suṇātha .pe. katamo ca bhikkhave na

page number: 301

uppādetabbo dhammo pāṇātipāto .pe. micchādiṭṭhi ayaṁ vuccati
bhikkhave na uppādetabbo dhammo. katamo ca bhikkhave uppādetabbo
dhammo pāṇātipātā veramaṇī .pe. sammādiṭṭhi ayaṁ vuccati
bhikkhave uppādetabbo dhammoti.

[183] āsevitabbañca vo bhikkhave dhammaṁ desissāmi na
āsevitabbañca taṁ suṇātha .pe. katamo ca bhikkhave na
āsevitabbo dhammo pāṇātipāto .pe. micchādiṭṭhi ayaṁ vuccati
bhikkhave na āsevitabbo dhammo. katamo ca bhikkhave āsevitabbo dhammo
pāṇātipātā veramaṇī .pe. sammādiṭṭhi ayaṁ vuccati bhikkhave
āsevitabbo (pts. a v, 280) dhammoti.

[184] bhāvetabbañca vo bhikkhave dhammaṁ desissāmi na
bhāvetabbañca taṁ suṇātha .pe. katamo ca bhikkhave na
bhāvetabbo dhammo pāṇātipāto .pe. micchādiṭṭhi ayaṁ vuccati
bhikkhave na bhāvetabbo dhammo. katamo ca bhikkhave bhāvetabbo dhammo
pāṇātipātā veramaṇī .pe. sammādiṭṭhi ayaṁ vuccati bhikkhave
bhāvetabbo dhammoti.

[185] bahulīkātabbañca vo bhikkhave dhammaṁ desissāmi na
bahulīkātabbañca taṁ suṇātha .pe. katamo ca bhikkhave na bahulīkātabbo
dhammo pāṇātipāto .pe. micchādiṭṭhi ayaṁ vuccati bhikkhave na
bahulīkātabbo dhammo. katamo ca bhikkhave bahulīkātabbo dhammo

page number: 302

pāṇātipātā veramaṇī .pe. sammādiṭṭhi ayaṁ vuccati bhikkhave
bahulīkātabbo dhammoti.

[186] anussaritabbañca vo bhikkhave dhammaṁ desissāmi na 1-
anussaritabbañca taṁ suṇātha .pe. katamo ca bhikkhave na
anussaritabbo dhammo pāṇātipāto .pe. micchādiṭṭhi ayaṁ
vuccati bhikkhave na anussaritabbo dhammo. katamo ca bhikkhave
anussaritabbo dhammo pāṇātipātā veramaṇī .pe. sammādiṭṭhi
ayaṁ (pts. a v, 281) vuccati bhikkhave anussaritabbo dhammoti.

[187] sacchikātabbañca vo bhikkhave dhammaṁ desissāmi na
sacchikātabbañca taṁ suṇātha .pe. katamo ca bhikkhave na
sacchikātabbo dhammo pāṇātipāto .pe. micchādiṭṭhi ayaṁ
vuccati bhikkhave na sacchikātabbo dhammo. katamo ca bhikkhave
sacchikātabbo dhammo pāṇātipātā veramaṇī .pe. sammādiṭṭhi
ayaṁ vuccati bhikkhave sacchikātabbo dhammoti.
seṭṭhavaggo catuttho 2-.
-----------
sevitabbāsevitabbavaggo pañcamo

[188] dasahi bhikkhave dhammehi samannāgato puggalo na
sevitabbo katamehi dasahi pāṇātipātī hoti adinnādāyī
hoti kāmesu micchācārī hoti musāvādī hoti pisuṇavāco hoti

footnote: 1 po. ma. nānussaritabbaṁ. 2 ma. yu. ariyamaggavaggo navamo.

page number: 303

pharusavāco 1- hoti samphappalāpī hoti abhijjhālu hoti byāpannacitto
hoti micchādiṭṭhiko hoti imehi kho bhikkhave dasahi dhammehi
samannāgato puggalo na sevitabbo. dasahi bhikkhave dhammehi
samannāgato puggalo sevitabbo katamehi dasahi pāṇātipātā paṭivirato
hoti adinnādānā paṭivirato hoti kāmesu micchācārā paṭivirato
hoti musāvādā (pts. a v, 282) paṭivirato hoti pisuṇāya vācāya paṭivirato hoti
pharusāya vācāya paṭivirato hoti samphappalāpā paṭivirato hoti
anabhijjhālu hoti abyāpannacitto hoti sammādiṭṭhiko hoti imehi
kho bhikkhave dasahi dhammehi samannāgato 2- sevitabboti 3-. 

[idha
dvisatādisuttaṁ peyyālavasena gaṇitabbaṁ] dasahi bhikkhave dhammehi samannāgato
puggalo na bhajitabbo ... bhajitabbo ... na payirupāsitabbo ...
payirupāsitabbo ... na pujjo hoti ... pujjo hoti ... na pāsaṁso hoti
... pāsaṁso hoti ... agāravo hoti ... sagāravo 4- hoti ...
appatikkho hoti ... sappatikkho hoti ... na ārādhako hoti ...
ārādhako hoti ... na visujjhati visujjhati mānaṁ nādhibhoti ... mānaṁ adhibhoti
... paññāya na vaḍḍhati ... paññāya vaḍḍhati ... bahuṁ apuññaṁ pasavati ...
bahuṁ puññaṁ pasavati katamehi dasahi pāṇātipātā paṭivirato hoti
adinnādānā paṭivirato hoti kāmesu micchācārā paṭivirato hoti
musāvādā paṭivirato hoti pisuṇāya vācāya paṭivirato hoti pharusāya
vācāya paṭivirato hoti samphappalāpā paṭivirato hoti anabhijjhālu

footnote: 1 yu. pharusāvāco. 2 ma. yu. etthantare puggaloti dissati. 3 ma. yu. itisaddo
footnote: natthi. 4 ma. gāravo.

page number: 304

hoti abyāpannacitto hoti sammādiṭṭhiko hoti imehi kho
bhikkhave dasahi dhammehi samannāgato puggalo bahuṁ puññaṁ
pasavatīti.
sevitabbāsevitabbavaggo 1- pañcamo.
catutthapaṇṇāsako catuttho.
-------------

footnote: 1 yu. puggalavaggo dasamo.

page number: 305

pañcamapaṇṇāsako
paṭhamavaggo (pts. a v, 283) paṭhamo

[189] dasahi bhikkhave dhammehi samannāgato yathābhataṁ nikkhitto
evaṁ niraye katamehi dasahi idha bhikkhave ekacco pāṇātipātī
hoti luddho lohitapāṇī hatapahate niviṭṭho adayāpanno sabbapāṇabhūtesu
adinnādāyī hoti yantaṁ parassa paravittūpakaraṇaṁ gāmagataṁ
vā araññagataṁ vā adinnaṁ theyyasaṅkhātaṁ ādātā hoti kāmesu
micchācārī hoti yā tā māturakkhitā piturakkhitā bhāturakkhitā bhaginirakkhitā
ñātirakkhitā dhammarakkhitā sasāmikā saparidaṇḍā antamaso
mālāguṇaparikkhitāpi tathārūpāsu cārittaṁ āpajjitā hoti musāvādī
hoti sabhaggato vā parisaggato vā ñāti majjhaggato vā pūgamajjhaggato
vā rājakulamajjhaggato vā abhinīto sakkhiṁ puṭṭho ehi bho purisa
yaṁ jānāsi taṁ vadehīti so ajānaṁ vā āha jānāmīti jānaṁ vā
āha na jānāmīti apassaṁ vā āha passāmīti passaṁ vā āha
na passāmīti iti attahetu vā parahetu vā āmisakiñcikkhahetu
vā sampajānamusā bhāsitā hoti pisuṇavāco hoti ito sutvā
amutra akkhātā imesaṁ bhedāya amutra vā sutvā imesaṁ akkhātā
amūsaṁ bhedāya iti samaggānaṁ vā bhettā bhinnānaṁ vā anuppadātā vaggārāmo

page number: 306

vaggarato vagganandī vaggakaraṇiṁ vācaṁ bhāsitā hoti pharusavāco
hoti yā sā vācā aṇḍakā kakkasā parakaṭukā parābhisajjanī
kodhasāmantā asamādhisaṁvattanikā tathārūpiṁ vācaṁ bhāsitā hoti
samphappalāpī hoti akālavādī anatthavādī adhammavādī avinayavādī
anidhānavatiṁ (pts. a v, 284) vācaṁ bhāsitā hoti kālena anapadesaṁ apariyantavatiṁ
anatthasañhitaṁ abhijjhālu hoti yantaṁ parassa paravittūpakaraṇaṁ taṁ
abhijjhitā hoti aho vata yaṁ parassa taṁ mama assāti byāpannacitto
hoti paduṭṭhamanasaṅkappo ime sattā haññantu vā vajjhantu
vā ucchijjantu vā vinassantu vā mā vā ahesunti 1- micchādiṭṭhiko
hoti viparittadassano natthi dinnaṁ natthi yiṭṭhaṁ natthi hutaṁ natthi
sukatadukkatānaṁ kammānaṁ phalaṁ vipāko natthi ayaṁ loko natthi paro
loko natthi mātā natthi pitā natthi sattā opapātikā natthi
loke samaṇabrāhmaṇā sammaggatā sammāpaṭipannā ye imañca
lokaṁ parañca lokaṁ sayaṁ abhiññā sacchikatvā pavedentīti imehi
kho bhikkhave dasahi dhammehi samannāgato yathābhataṁ nikkhitto evaṁ niraye.
dasahi bhikkhave dhammehi samannāgato yathābhataṁ nikkhitto evaṁ sagge
katamehi dasahi idha bhikkhave ekacco pāṇātipātaṁ pahāya pāṇātipātā
paṭivirato hoti nihitadaṇḍo nihitasattho lajjī dayāpanno sabbapāṇabhūtahitānukampī
viharati adinnādānaṁ pahāya adinnādānā paṭivirato
hoti yantaṁ parassa paravittūpakaraṇaṁ gāmagataṁ vā araññagataṁ vā

footnote: 1 po. yu. ahesuṁ iti vāti.

page number: 307

adinnaṁ 1- theyyasaṅkhātaṁ na ādātā hoti kāmesu micchācāraṁ pahāya
kāmesu micchācārā paṭivirato hoti yā tā māturakkhitā piturakkhitā
bhāturakkhitā bhaginirakkhitā ñātirakkhitā dhammarakkhitā sasāmikā saparidaṇḍā
antamaso mālāguṇaparikkhitāpi tathārūpāsu na cārittaṁ āpajjitā
hoti musāvādaṁ pahāya musāvādā paṭivirato hoti sabhaggato vā
parisaggato vā ñātimajjhaggato vā pūgamajjhaggato vā rājakulamajjhaggato
vā abhinīto sakkhiṁ puṭṭho ehi bho purisa yaṁ jānāsi taṁ
vadehīti so ajānaṁ vā āha na jānāmīti jānaṁ vā āha
jānāmīti apassaṁ vā āha na passāmīti passaṁ vā āha
passāmīti iti (pts. a v, 285) attahetu vā parahetu vā āmisakiñcikkhahetu vā
na sampajānamusā bhāsitā hoti pisuṇavācaṁ pahāya pisuṇāya vācāya
paṭivirato hoti na ito sutvā amutra akkhātā imesaṁ bhedāya
amutra vā sutvā na imesaṁ akkhātā amūsaṁ bhedāya iti bhinnānaṁ
vā sandhātā sahitānaṁ vā anuppadātā samaggārāmo samaggarato
samagganandī samaggakaraṇiṁ vācaṁ bhāsitā hoti pharusaṁ vācaṁ pahāya
pharusāya vācāya paṭivirato hoti yā sā vācā nelā kaṇṇasukhā
pemaniyā hadayaṅgamā porī bahujanakantā bahujanamanāpā tathārūpiṁ
vācaṁ bhāsitā hoti samphappalāpaṁ pahāya samphappalāpā paṭivirato
hoti kālavādī bhūtavādī atthavādī dhammavādī vinayavādī nidhānavatiṁ vācaṁ
bhāsitā hoti kālena sāpadesaṁ pariyantavatiṁ atthasañhitaṁ anabhijjhālu

footnote: 1 ma. yu. na taṁ adinnaṁ theyyasaṅkhātaṁ ādātā hoti.

page number: 308

hoti yantaṁ parassa paravittūpakaraṇaṁ taṁ anabhijjhitā hoti aho
vata yaṁ parassa taṁ mama assāti abyāpannacitto hoti appaduṭṭhamanasaṅkappo
ime sattā averā abyāpajjhā anīghā sukhī attānaṁ
pariharantūti sammādiṭṭhiko hoti aviparittadassano atthi dinnaṁ
atthi yiṭṭhaṁ atthi hutaṁ atthi sukatadukkatānaṁ kammānaṁ phalaṁ vipāko
atthi ayaṁ loko atthi paro loko atthi mātā atthi pitā
atthi sattā opapātikā atthi loke samaṇabrāhmaṇā sammaggatā
sammāpaṭipannā ye imañca lokaṁ parañca lokaṁ sayaṁ abhiññā
sacchikatvā pavedentīti imehi kho bhikkhave dasahi dhammehi samannāgato
yathābhataṁ (pts. a v, 286) nikkhitto evaṁ saggeti.

[190] dasahi bhikkhave dhammehi samannāgato (pts. a v, 287) mātugāmo yathābhataṁ
nikkhitto evaṁ niraye katamehi dasahi pāṇātipātī hoti .pe.
micchādiṭṭhiko hoti imehi kho bhikkhave dasahi dhammehi samannāgato
mātugāmo yathābhataṁ nikkhitto evaṁ niraye. dasahi bhikkhave dhammehi
samannāgato mātugāmo yathābhataṁ nikkhitto evaṁ sagge katamehi dasahi
pāṇātipātā paṭivirato hoti .pe. sammādiṭṭhiko hoti imehi kho
bhikkhave dasahi dhammehi samannāgato mātugāmo yathābhataṁ nikkhitto
evaṁ saggeti.

[191] dasahi bhikkhave dhammehi samannāgatā upāsikā yathābhataṁ
nikkhittā evaṁ niraye katamehi dasahi pāṇātipātinī hoti .pe.

page number: 309

micchādiṭṭhikā hoti imehi kho bhikkhave dasahi dhammehi samannāgatā
upāsikā yathābhataṁ nikkhittā evaṁ niraye. dasahi bhikkhave dhammehi
samannāgatā upāsikā yathābhataṁ nikkhittā evaṁ sagge katamehi dasahi
pāṇātipātā paṭiviratā hoti .pe. sammādiṭṭhikā hoti imehi
kho bhikkhave dasahi dhammehi samannāgatā upāsikā yathābhataṁ nikkhittā
evaṁ (pts. a v, 288) saggeti.

[192] dasahi bhikkhave dhammehi samannāgatā upāsikā avisāradā
agāraṁ ajjhāvasati katamehi dasahi pāṇātipātinī hoti .pe.
micchādiṭṭhikā hoti imehi kho bhikkhave dasahi dhammehi samannāgatā
upāsikā avisāradā agāraṁ ajjhāvasati. dasahi bhikkhave dhammehi
samannāgatā upāsikā visāradā agāraṁ ajjhāvasati katamehi dasahi
pāṇātipātā paṭiviratā hoti .pe. sammādiṭṭhikā hoti imehi
kho bhikkhave dasahi dhammehi samannāgatā upāsikā visāradā agāraṁ
ajjhāvasatīti.

[193] saṁsappatipariyāyaṁ 1- vo bhikkhave dhammapariyāyaṁ desissāmi taṁ
suṇātha sādhukaṁ manasikarotha bhāsissāmīti. evaṁ bhanteti kho te
bhikkhū bhagavato paccassosuṁ. bhagavā etadavoca katamo ca bhikkhave
saṁsappatipariyāyo dhammapariyāyo kammassakā bhikkhave sattā kammadāyādā
kammayonī kammabandhū kammapaṭisaraṇā yaṁ kammaṁ karonti (pts. a v, 289) kalyāṇaṁ
vā pāpakaṁ vā tassa dāyādā bhavanti. idha bhikkhave ekacco

footnote: 1 po. saṁsappatiyapariyāyaṁ. ma. yu. sabbattha saṁsappaniyapariyāyaṁ.

page number: 310

pāṇātipātī hoti luddho lohitapāṇī hatapahate niviṭṭho adayāpanno
sabbapāṇabhūtesu so saṁsappati kāyena saṁsappati vācāya saṁsappati
manasā tassa jimhaṁ kāyakammaṁ hoti jimhaṁ vacīkammaṁ jimhaṁ manokammaṁ
jimhā gati jimhā 1- upapatti jimhagatikassa kho
panāhaṁ bhikkhave jimhūpapattikassa dvinnaṁ gatīnaṁ aññataraṁ gatiṁ vadāmi
ye vā ekantadukkhā nirayā yā vā saṁsappajātikā tiracchānayoni
katamā ca sā bhikkhave saṁsappajātikā tiracchānayoni ahi vicchikā
satapadī nakulā biḷārā mūsikā ulūkā ye vā panaññepi keci tiracchānayonikā
sattā manusse disvā saṁsappanti iti kho bhikkhave bhūtā
bhūtassa upapatti hoti yaṁ karoti tena upapajjati upapannamenaṁ
phassā phusanti evamahaṁ bhikkhave kammadāyādā sattāti vadāmi. idha
pana bhikkhave ekacco adinnādāyī hoti ... kāmesu micchācārī hoti ...
musāvādī hoti ... pisuṇavāco hoti ... pharusavāco hoti ... samphappalāpī
hoti ... abhijjhālu hoti ... byāpannacitto hoti ... micchādiṭṭhiko
hoti viparittadassano natthi dinnaṁ natthi yiṭṭhaṁ natthi hutaṁ natthi
sukatadukkatānaṁ kammānaṁ phalaṁ vipāko natthi ayaṁ loko natthi paro
loko natthi mātā natthi pitā natthi sattā opapātikā natthi
loke samaṇabrāhmaṇā sammaggatā sammāpaṭipannā ye imañca
lokaṁ parañca lokaṁ sayaṁ abhiññā sacchikatvā pavedentīti so
saṁsappati kāyena saṁsappati vācāya saṁsappati manasā tassa jimhaṁ

footnote: 1 po. yu. jimhupapati. ma. jimhūpapati.

page number: 311

kāyakammaṁ hoti jimhaṁ vacīkammaṁ jimhaṁ manokammaṁ jimhā gati
jimhūpapatti jimhagatikassa kho panāhaṁ bhikkhave jimhūpapattikassa
dvinnaṁ gatīnaṁ aññataraṁ gatiṁ vadāmi ye vā ekantadukkhā nirayā
yā vā saṁsappajātikā tiracchānayoni katamā ca sā bhikkhave saṁsappajātikā
tiracchānayoni ahi vicchikā satapadī nakulā biḷārā mūsikā
ulūkā ye vā panaññepi keci tiracchānayonikā sattā manusse disvā
saṁsappanti iti kho bhikkhave bhūtā bhūtassa upapatti hoti yaṁ karoti
tena upapajjati upapannamenaṁ phassā phusanti evamahaṁ bhikkhave
kammadāyādā sattāti vadāmi. kammassakā bhikkhave sattā kammadāyādā
kammayonī kammabandhū kammapaṭisaraṇā yaṁ kammaṁ karonti kalyāṇaṁ
vā pāpakaṁ vā tassa dāyādā bhavanti. idha bhikkhave ekacco pāṇātipātaṁ
pahāya pāṇātipātā paṭivirato hoti nihitadaṇḍo nihitasattho
lajjī dayāpanno sabbapāṇabhūtahitānukampī viharati so na saṁsappati
kāyena na saṁsappati vācāya na saṁsappati manasā tassa uju 1-
kāyakammaṁ hoti uju vacīkammaṁ uju manokammaṁ uju gati ujūpapatti
ujūgatikassa kho panāhaṁ bhikkhave ujūpapattikassa dvinnaṁ gatīnaṁ
aññataraṁ gatiṁ vadāmi ye ca ekantasukhā sattā 2- yāni vā pana tāni
uccākulāni khattiyamahāsālakulāni vā brāhmaṇamahāsālakulāni vā
gahapatimahāsālakulāni vā aḍḍhāni mahaddhanāni mahābhogāni bahutajātarūparajatāni
bahutavittūpakaraṇāni bahutadhanadhaññāni iti kho bhikkhave bhūtā

footnote: 1 ma. yu. ujuṁ. 2 ma. yu. saggā.

page number: 312

bhūtassa upapatti hoti yaṁ karoti tena upapajjati upapannamenaṁ
phassā phusanti evamahaṁ bhikkhave kammadāyādā sattāti vadāmi.
idha pana bhikkhave ekacco adinnādānaṁ pahāya adinnādānā paṭivirato
hoti ... (pts. a v, 291) kāmesu micchācāraṁ pahāya kāmesu micchācārā paṭivirato
hoti ... musāvādaṁ pahāya musāvādā paṭivirato hoti ... pisuṇavācaṁ pahāya
pisuṇāya vācāya paṭivirato hoti ... pharusavācaṁ pahāya pharusāya vācāya
paṭivirato hoti ... samphappalāpaṁ pahāya samphappalāpā paṭivirato hoti ...
anabhijjhālu hoti ... abyāpannacitto hoti ... sammādiṭṭhiko hoti
aviparittadassano atthi dinnaṁ atthi yiṭṭhaṁ atthi hutaṁ atthi sukatadukkatānaṁ
kammānaṁ phalaṁ vipāko atthi ayaṁ loko atthi paro loko atthi
mātā atthi pitā atthi sattā opapātikā atthi samaṇabrāhmaṇā
sammaggatā sammāpaṭipannā ye imañca lokaṁ parañca lokaṁ sayaṁ abhiññā
sacchikatvā pavedentīti so na saṁsappati kāyena na saṁsappati
vācāya na saṁsappati manasā tassa uju kāyakammaṁ hoti uju
vacīkammaṁ uju manokammaṁ uju gati ujūpapatti ujūgatikassa kho
panāhaṁ bhikkhave ujūpapattikassa dvinnaṁ gatīnaṁ aññataraṁ gatiṁ vadāmi
ye vā ekantasukhā sattā yāni vā pana tāni uccākulāni
khattiyamahāsālakulāni vā brāhmaṇamahāsālakulāni vā gahapatimahāsālakulāni
vā aḍḍhāni mahaddhanāni mahābhogāni bahutajātarūparajatāni
bahutavittūpakaraṇāni bahutadhanadhaññāni iti kho bhikkhave bhūtā

page number: 313

bhūtassa upapatti hoti yaṁ karoti tena upapajjati upapannamenaṁ
phassā phusanti evamahaṁ bhikkhave kammadāyādā sattāti vadāmi.
kammassakā bhikkhave sattā kammadāyādā kammayonī kammabandhū kammapaṭisaraṇā
yaṁ kammaṁ karonti kalyāṇaṁ vā pāpakaṁ vā tassa dāyādā
bhavanti. (pts. a v, 292) ayaṁ kho bhikkhave saṁsappatipariyāyo dhammapariyāyoti.

[194] nāhaṁ bhikkhave sañcetanikānaṁ kammānaṁ katānaṁ upacitānaṁ
appaṭisaṁviditvā 1- byantibhāvaṁ vadāmi tañca kho diṭṭheva dhamme
upapajje 2- vā apare vā pariyāye na tvevāhaṁ bhikkhave sañcetanikānaṁ
kammānaṁ katānaṁ upacitānaṁ appaṭisaṁviditvā dukkhassantakiriyaṁ vadāmi
tatra bhikkhave tividhaṁ 3- kāyakammantasandosabyāpatti 4- akusalasañcetanikā
dukkhudrayā dukkhavipākā hoti catubbidhaṁ 5- vacīkammantasandosabyāpatti
akusalasañcetanikā dukkhudrayā dukkhavipākā hoti tividhaṁ manokammanta-
sandosabyāpatti akusalasañcetanikā dukkhudrayā dukkhavipākā hoti.
kathañca bhikkhave tividhaṁ kāyakammantasandosabyāpatti akusalasañcetanikā
dukkhudrayā dukkhavipākā hoti idha bhikkhave ekacco
pāṇātipātī hoti luddho lohitapāṇī hatapahate niviṭṭho adayāpanno
sabbapāṇabhūtesu adinnādāyī hoti yantaṁ parassa paravittūpakaraṇaṁ
gāmagataṁ vā araññagataṁ vā adinnaṁ theyyasaṅkhātaṁ ādātā hoti
kāmesu micchācārī hoti yā tā māturakkhatā piturakkhitā bhāturakkhitā
bhaginirakkhitā ñātirakkhitā dhammarakkhitā sasāmikā saparidaṇḍā antamaso

footnote: 1 po. ma. apaṭisaṁveditvā. 2 po. ma. yu. apapajjaṁ. 3-5 po. ma. yu. sabbattha
footnote: tividhā catubbidhā. 4 po. sabbattha ... sadosabyāpatti.

page number: 314

mālāguṇaparikkhitāpi tathārūpāsu cārittaṁ āpajjitā hoti evaṁ kho
bhikkhave tividhaṁ kāyakammantasandosabyāpatti akusalasañcetanikā
dukkhudrayā dukkhavipākā hoti.
kathañca bhikkhave catubbidhaṁ (pts. a v, 293) vacīkammantasandosabyāpatti akusalasañcetanikā
dukkhudrayā dukkhavipākā hoti idha bhikkhave ekacco musāvādī
hoti sabhaggato vā parisaggato vā ñātimajjhaggato vā pūgamajjhaggato
vā rājakulamajjhaggato vā abhinīto sakkhiṁ puṭṭho ehi bho purisa yaṁ
jānāsi taṁ vadehīti so ajānaṁ vā āha jānāmīti jānaṁ vā āha
na jānāmīti apassaṁ vā āha passāmīti passaṁ vā āha na
passāmīti iti attahetu vā parahetu vā āmisakiñcikkhahetu vā
sampajānamusā bhāsitā hoti pisuṇavāco hoti ito sutvā amutra
akkhātā imesaṁ bhedāya amutra vā sutvā imesaṁ akkhātā amūsaṁ
bhedāya iti samaggānaṁ vā bhettā bhinnānaṁ vā anuppadātā
vaggārāmo vaggarato vagganandī vaggakaraṇiṁ vācaṁ bhāsitā hoti pharusavāco
hoti yā sā vācā aṇḍakā kakkasā parakaṭukā parābhisajjanī
kodhasāmantā asamādhisaṁvattanikā tathārūpiṁ vācaṁ bhāsitā hoti samphappalāpī
hoti akālavādī abhūtavādī anatthavādī adhammavādī avinayavādī
anidhānavatiṁ vācaṁ bhāsitā hoti kālena anapadesaṁ apariyantavatiṁ
anatthasañhitaṁ evaṁ kho bhikkhave catubbidhaṁ vacīkammantasandosabyāpatti
akusalasañcetanikā dukkhudrayā dukkhavipākā hoti.

page number: 315

kathañca bhikkhave tividhaṁ manokammantasandosabyāpatti akusalasañcetanikā
dukkhudrayā dukkhavipākā hoti idha bhikkhave ekacco
abhijjhālu hoti yantaṁ parassa paravittūpakaraṇaṁ taṁ abhijjhitā hoti
aho vata yaṁ parassa taṁ mama assāti byāpannacitto hoti
paduṭṭhamanasaṅkappo ime sattā haññantu vā vajjhantu vā
ucchijjantu vā vinassantu vā mā vā ahesunti micchādiṭṭhiko hoti
viparittadassano natthi dinnaṁ natthi yiṭṭhaṁ natthi hutaṁ natthi sukatadukkatānaṁ
kammānaṁ phalaṁ vipāko natthi ayaṁ loko natthi (pts. a v, 294) paro loko
natthi mātā natthi pitā natthi sattā opapātikā natthi loke
samaṇabrāhmaṇā sammaggatā sammāpaṭipannā ye imañca lokaṁ
parañca lokaṁ sayaṁ abhiññā sacchikatvā pavedentīti evaṁ kho
bhikkhave tividhaṁ manokammantasandosabyāpatti akusalasañcetanikā dukkhudrayā
dukkhavipākā hoti tividhakāyakammantasandosabyāpattiakusalasañcetanikāhetu
vā bhikkhave sattā kāyassa bhedā parammaraṇā apāyaṁ duggatiṁ
vinipātaṁ nirayaṁ upapajjanti catubbidhavacīkammantasandosabyāpattiakusala-
sañcetanikāhetu vā bhikkhave sattā kāyassa bhedā parammaraṇā
apāyaṁ duggatiṁ vinipātaṁ nirayaṁ upapajjanti
tividhamanokammantasandosabyāpattiakusalasañcetanikāhetu
vā bhikkhave sattā kāyassa bhedā parammaraṇā
apāyaṁ duggatiṁ vinipātaṁ nirayaṁ upapajjanti seyyathāpi bhikkhave
apaṇṇako maṇi uddhaṁ khitto yena yeneva patiṭṭhāti supatiṭṭhitaṁyeva

page number: 316

patiṭṭhāti evameva kho bhikkhave tividhakāyakammantasandosabyāpattiakusala-
sañcetanikāhetu vā sattā apāyaṁ duggatiṁ vinipātaṁ nirayaṁ upapajjanti
catubbidhavacīkammantasandosabyāpattiakusalasañcetanikāhetu vā sattā
kāyassa bhedā parammaraṇā apāyaṁ duggatiṁ vinipātaṁ nirayaṁ upapajjanti
tividhamanokammantasandosabyāpattiakusalasañcetanikāhetu vā sattā kāyassa
bhedā parammaraṇā apāyaṁ duggatiṁ vinipātaṁ nirayaṁ upapajjanti. nāhaṁ
bhikkhave sañcetanikānaṁ kammānaṁ katānaṁ upacitānaṁ appaṭisaṁviditvā byantibhāvaṁ
vadāmi tañca kho diṭṭheva dhamme upapajje vā apare vā
pariyāye na tvevāhaṁ bhikkhave sañcetanikānaṁ kammānaṁ katānaṁ upacitānaṁ
appaṭisaṁviditvā dukkhassantakiriyaṁ vadāmi tatra bhikkhave tividhaṁ kāyakammantasampatti
kusalasañcetanikā sukhudrayā sukhavipākā hoti catubbidhaṁ
vacīkammantasampatti (pts. a v, 295) kusalasañcetanikā sukhudrayā sukhavipākā hoti tividhaṁ
manokammantasampatti kusalasañcetanikā sukhudrayā sukhavipākā hoti.
kathañca bhikkhave tividhaṁ kāyakammantasampatti kusalasañcetanikā
sukhudrayā sukhavipākā hoti idha bhikkhave ekacco pāṇātipātaṁ
pahāya pāṇātipātā paṭivirato hoti nihitadaṇḍo nihitasattho lajjī
dayāpanno sabbapāṇabhūtahitānukampī viharati adinnādānaṁ pahāya adinnādānā
paṭivirato hoti yantaṁ parassa paravittūpakaraṇaṁ gāmagataṁ vā
araññagataṁ vā adinnaṁ theyyasaṅkhātaṁ na ādātā hoti kāmesu
micchācāraṁ pahāya kāmesu micchācārā paṭivirato hoti yā tā

page number: 317

māturakkhitā piturakkhitā bhāturakkhitā bhaginirakkhitā ñātirakkhitā dhammarakkhitā
sasāmikā saparidaṇḍā antamaso mālāguṇaparikkhitāpi tathārūpāsu
na cārittaṁ āpajjitā hoti evaṁ kho bhikkhave tividhaṁ kāyakammantasampatti
kusalasañcetanikā sukhudrayā sukhavipākā hoti.
kathañca bhikkhave catubbidhaṁ vacīkammantasampatti kusalasañcetanikā
sukhudrayā sukhavipākā hoti idha bhikkhave ekacco musāvādaṁ pahāya
musāvādā paṭivirato hoti sabhaggato vā parisaggato vā ñātimajjhaggato
vā pūgamajjhaggato vā rājakulamajjhaggato vā abhinīto sakkhiṁ puṭṭho
ehi bho purisa yaṁ jānāsi taṁ vadehīti so ajānaṁ vā āha
na jānāmīti jānaṁ vā āha jānāmīti apassaṁ vā āha na
passāmīti passaṁ vā āha passāmīti iti attahetu vā parahetu
vā āmisakiñcikkhahetu vā na sampajānamusā bhāsitā hoti pisuṇavācaṁ
pahāya pisuṇāya vācāya paṭivirato hoti na ito sutvā amutra
akkhātā imesaṁ bhedāya amutra vā (pts. a v, 296) sutvā na imesaṁ akkhātā
amūsaṁ bhedāya iti bhinnānaṁ vā sandhātā sahitānaṁ vā anuppadātā
samaggārāmo samaggarato samagganandī samaggakaraṇiṁ vācaṁ bhāsitā hoti
pharusaṁ vācaṁ pahāya pharusāya vācāya paṭivirato hoti yā sā vācā
nelā kaṇṇasukhā pemaniyā hadayaṅgamā porī bahujanakantā bahujanamanāpā
tathārūpiṁ vācaṁ bhāsitā hoti samphappalāpaṁ pahāya samphappalāpā
paṭivirato hoti kālavādī bhūtavādī atthavādī dhammavādī vinayavādī

page number: 318

nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasañhitaṁ
evaṁ kho bhikkhave catubbidhaṁ vacīkammantasampatti kusalasañcetanikā
sukhudrayā sukhavipākā hoti.
kathañca bhikkhave tividhaṁ manokammantasampatti kusalasañcetanikā
sukhudrayā sukhavipākā hoti idha bhikkhave ekacco anabhijjhālu
hoti yantaṁ parassa paravittūpakaraṇaṁ taṁ anabhijjhitā hoti
aho vata yaṁ parassa taṁ mama assāti abyāpannacitto hoti
appaduṭṭhamanasaṅkappo ime sattā averā abyāpajjhā anīghā
sukhī attānaṁ pariharantūti sammādiṭṭhiko hoti aviparittadassano
atthi dinnaṁ atthi yiṭṭhaṁ atthi hutaṁ .pe. ye imañca lokaṁ
parañca lokaṁ sayaṁ abhiññā sacchikatvā pavedentīti evaṁ kho
bhikkhave tividhaṁ manokammantasampatti kusalasañcetanikā sukhudrayā sukhavipākā
hoti tividhakāyakammantasampattikusalasañcetanikāhetu vā bhikkhave
sattā kāyassa bhedā parammaraṇā sugatiṁ saggaṁ lokaṁ upapajjanti
catubbidhavacīkammantasampattikusalasañcetanikāhetu vā bhikkhave sattā kāyassa
bhedā parammaraṇā sugatiṁ saggaṁ lokaṁ upapajjanti tividhamanokammantasampatti-
kusalasañcetanikāhetu vā bhikkhave sattā kāyassa bhedā parammaraṇā
sugatiṁ saggaṁ lokaṁ upapajjanti seyyathāpi bhikkhave apaṇṇako
maṇi uddhaṁ khitto yena yeneva patiṭṭhāti supatiṭṭhitaṁyeva patiṭṭhāti
evameva kho bhikkhave tividhakāyakammantasampattikusalasañcetanikāhetu vā

page number: 319

sattā kāyassa bhedā parammaraṇā sugatiṁ saggaṁ lokaṁ upapajjanti
catubbidhavacīkammantasampattikusalasañcetanikāhetu vā sattā kāyassa
bhedā parammaraṇā sugatiṁ saggaṁ lokaṁ upapajjanti tividhamanokammanta-
sampattikusalasañcetanikāhetu vā sattā kāyassa bhedā parammaraṇā
sugatiṁ saggaṁ lokaṁ upapajjanti.

[195] nāhaṁ bhikkhave sañcetanikānaṁ kammānaṁ katānaṁ upacitānaṁ
appaṭisaṁviditvā byantibhāvaṁ vadāmi tañca kho diṭṭheva dhamme
upapajje vā apare vā pariyāye na tvevāhaṁ bhikkhave sañcetanikānaṁ
kammānaṁ katānaṁ upacitānaṁ appaṭisaṁviditvā dukkhassantakiriyaṁ vadāmi
tatra bhikkhave tividhaṁ kāyakammantasandosabyāpatti akusalasañcetanikā
dukkhudrayā dukkhavipākā hoti catubbidhaṁ vacīkammantasandosabyāpatti
akusalasañcetanikā dukkhudrayā dukkhavipākā hoti tividhaṁ manokammanta-
sandosabyāpatti akusalasañcetanikā dukkhudrayā dukkhavipākā hoti.
kathañca bhikkhave tividhaṁ kāyakammantasandosabyāpatti akusalasañcetanikā
dukkhudrayā dukkhavipākā hoti .pe. evaṁ kho bhikkhave
tividhaṁ kāyakammantasandosabyāpatti akusalasañcetanikā dukkhudrayā
dukkhavipākā hoti.
kathañca bhikkhave catubbidhaṁ vacīkammantasandosabyāpatti (pts. a v, 298) akusalasañcetanikā
dukkhudrayā dukkhavipākā hoti .pe. evaṁ kho bhikkhave
catubbidhaṁ vacīkammantasandosabyāpatti akusalasañcetanikā dukkhudrayā

page number: 320

dukkhavipākā hoti.
kathañca bhikkhave tividhaṁ manokammantasandosabyāpatti akusalasañcetanikā
dukkhudrayā dukkhavipākā hoti .pe. evaṁ kho bhikkhave
tividhaṁ manokammantasandosabyāpatti akusalasañcetanikā dukkhudrayā
dukkhavipākā hoti tividhakāyakammantasandosabyāpattiakusalasañcetanikāhetu
vā bhikkhave sattā kāyassa bhedā parammaraṇā apāyaṁ duggatiṁ vinipātaṁ
nirayaṁ upapajjanti catubbidhavacīkammantasandosabyāpattiakusalasañcetanikāhetu
vā .pe. tividhamanokammantasandosabyāpattiakusalasañcetanikāhetu
vā bhikkhave sattā kāyassa bhedā parammaraṇā apāyaṁ
duggatiṁ vinipātaṁ nirayaṁ upapajjanti. nāhaṁ bhikkhave sañcetanikānaṁ
kammānaṁ katānaṁ upacitānaṁ appaṭisaṁviditvā byantibhāvaṁ vadāmi tañca
kho diṭṭheva dhamme upapajje vā apare vā pariyāye na tvevāhaṁ
bhikkhave sañcetanikānaṁ kammānaṁ katānaṁ upacitānaṁ appaṭisaṁviditvā
dukkhassantakiriyaṁ vadāmi tatra bhikkhave tividhaṁ kāyakammantasampatti
kusalasañcetanikā sukhudrayā sukhavipākā hoti catubbidhaṁ vacīkammantasampatti
kusalasañcetanikā sukhudrayā sukhavipākā hoti tividhaṁ
manokammantasampatti kusalasañcetanikā sukhudrayā sukhavipākā hoti.
kathañca bhikkhave tividhaṁ kāyakammantasampatti kusalasañcetanikā
sukhudrayā sukhavipākā hoti .pe. evaṁ kho bhikkhave tividhaṁ kāyakammantasampatti
kusalasañcetanikā sukhudrayā sukhavipākā hoti.

page number: 321

kathañca bhikkhave catubbidhaṁ vacīkammantasampatti kusalasañcetanikā
sukhudrayā (pts. a v, 299) sukhavipākā hoti .pe. evaṁ kho bhikkhave catubbidhaṁ
vacīkammantasampatti hoti.
kathañca bhikkhave tividhaṁ manokammantasampatti kusalasañcetanikā
sukhudrayā sukhavipākā hoti .pe. evaṁ kho bhikkhave tividhaṁ
manokammantasampatti kusalasañcetanikā sukhudrayā sukhavipākā hoti
tividhakāyakammantasampattikusalasañcetanikāhetu vā bhikkhave sattā kāyassa
bhedā parammaraṇā sugatiṁ saggaṁ lokaṁ upapajjanti
catubbidhavacīkammantasampattikusalasañcetanikāhetu vā .pe.
tividhamanokammantasampattikusalasañcetanikāhetu vā bhikkhave sattā kāyassa
bhedā parammaraṇā sugatiṁ saggaṁ lokaṁ upapajjanti.

[196] nāhaṁ bhikkhave sañcetanikānaṁ kammānaṁ katānaṁ upacitānaṁ
appaṭisaṁviditvā byantibhāvaṁ vadāmi tañca kho diṭṭheva dhamme upapajje
vā apare vā pariyāye na tvevāhaṁ bhikkhave sañcetanikānaṁ kammānaṁ
katānaṁ upacitānaṁ appaṭisaṁviditvā dukkhassantakiriyaṁ vadāmi sakho so
bhikkhave ariyasāvako evaṁvigatābhijjho vigatabyāpādo asammūḷho sampajāno
patissato mettāsahagatena cetasā ekaṁ disaṁ pharitvā viharati tathā
dutiyaṁ tathā tatiyaṁ tathā catutthaṁ iti uddhamadho tiriyaṁ sabbadhi
sabbattatāya 1- sabbāvantaṁ lokaṁ mettāsahagatena cetasā vipulena

footnote: 1 yu. sabbatthatāya.

page number: 322

mahaggatena appamāṇena averena abyāpajjhena pharitvā viharati so
evaṁ pajānāti pubbe kho me idaṁ cittaṁ parittaṁ hoti 1- abhāvitaṁ
etarahi pana me idaṁ cittaṁ appamāṇaṁ subhāvitaṁ yaṁ kho (pts. a v, 300) pana kiñci
pamāṇakataṁ kammaṁ na taṁ tatrāvasissati na taṁ tatrāvatiṭṭhati 2- taṁ
kiṁ maññatha bhikkhave daharatagge ce 

[3]- ayaṁ kumāro mettācetovimuttiṁ 4-
bhāveyya apinu kho pāpakammaṁ kareyyāti. no hetaṁ bhante. akarontaṁ
kho pana pāpakammaṁ apinu kho dukkhaṁ phuseyyāti. no hetaṁ bhante
akarontañhi bhante pāpakammaṁ kuto dukkhaṁ phusissatīti. bhāvetabbā
kho panāyaṁ bhikkhave mettācetovimutti itthiyā vā purisena vā itthiyā
vā bhikkhave purisassa vā nāyaṁ kāyo ādāya gamanīyo cittantaro
ayaṁ bhikkhave macco so evaṁ pajānāti yaṁ kho me idaṁ 5- kiñci
pubbe iminā karajakāyena pāpakammaṁ kataṁ sabbantaṁ idha vedaniyaṁ na
taṁ 

[6]- anubhavissatīti evaṁ bhāvitā kho bhikkhave mettācetovimutti
anāgāmitāya saṁvattati idha paññassa bhikkhuno uttariṁ vimuttiṁ appaṭivijjhatoti.
karuṇāsahagatena cetasā muditāsahagatena cetasā upekkhāsahagatena
cetasā ekaṁ disaṁ pharitvā viharati tathā dutiyaṁ tathā tatiyaṁ tathā
catutthaṁ iti uddhamadho tiriyaṁ sabbadhi sabbattatāya sabbāvantaṁ lokaṁ
upekkhāsahagatena cetasā vipulena mahaggatena appamāṇena averena
abyāpajjhena pharitvā viharati so evaṁ pajānāti pubbe kho me
idaṁ cittaṁ parittaṁ hoti abhāvitaṁ etarahi pana me idaṁ cittaṁ

footnote: 1 po. ma. yu. ahosi. 2 ma. tatrāvatiṭṭhatīti. 3 po. ma. yu. so.
footnote: 4 po. ma. sabbavāresu mettaṁ cetovimuttinti dissati. 5 yu. idha. 6 po. ma. yu.
footnote: etthantare anuganti dissati.

page number: 323

appamāṇaṁ subhāvitaṁ yaṁ kho pana kiñci pamāṇakataṁ kammaṁ na taṁ
tatrāvasissati na taṁ tatrāvatiṭṭhati taṁ kiṁ maññatha bhikkhave
daharatagge ce ayaṁ kumāro upekkhācetovimuttiṁ bhāveyya apinu kho
pāpakammaṁ kareyyāti. no hetaṁ bhante. akarontaṁ kho pana pāpakammaṁ
apinu kho dukkhaṁ phuseyyāti. no hetaṁ bhante akarontañhi bhante
pāpakammaṁ kuto dukkhaṁ phusissatīti. bhāvetabbā kho panāyaṁ bhikkhave
upekkhācetovimutti itthiyā vā purisena vā itthiyā vā bhikkhave
purisassa vā nāyaṁ kāyo ādāya gamanīyo cittantaro ayaṁ bhikkhave
macco so evaṁ pajānāti yaṁ kho me idaṁ 1- kiñci pubbe iminā
karajakāyena pāpakammaṁ kataṁ sabbantaṁ idha vedaniyaṁ na taṁ anubhavissatīti
evaṁ bhāvitā kho bhikkhave upekkhācetovimutti anāgāmitāya saṁvattati
idha paññassa bhikkhuno uttariṁ vimuttiṁ appaṭivijjhatoti.

[197] athakho aññataro brāhmaṇo yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ
sārāṇīyaṁ vītisāretvā ekamantaṁ nisīdi ekamantaṁ nisinno kho so
brāhmaṇo bhagavantaṁ etadavoca ko nu kho bho gotama hetu ko
paccayo yenamidhekacce sattā kāyassa bhedā parammaraṇā apāyaṁ
duggatiṁ vinipātaṁ nirayaṁ upapajjantīti. adhammacariyavisamacariyāhetu kho
brāhmaṇa evamidhekacce sattā kāyassa bhedā parammaraṇā apāyaṁ
duggatiṁ vinipātaṁ nirayaṁ upapajjantīti. ko pana bho gotama hetu ko

footnote: 1 yu. idha.

page number: 324

paccayo yenamidhekacce sattā kāyassa bhedā parammaraṇā sugatiṁ saggaṁ
lokaṁ upapajjantīti. dhammacariyasamacariyāhetu kho brāhmaṇa evamidhekacce
sattā kāyassa bhedā paramamaraṇā sugatiṁ saggaṁ lokaṁ upapajjanti.
na kho ahaṁ imassa bhoto gotamassa saṅkhittena bhāsitassa vitthārena
atthaṁ ājānāmi sādhu me bhavaṁ gotamo tathā dhammaṁ desetu yathāhaṁ
imassa bhoto gotamassa saṅkhittena bhāsitassa vitthārena atthaṁ
ājāneyyanti. tenahi brāhmaṇa suṇāhi sādhukaṁ manasikarohi
bhāsissāmīti. evaṁ bhoti kho so brāhmaṇo bhagavato paccassosi.
bhagavā etadavoca tividhaṁ kho brāhmaṇa kāyena adhammacariyavisamacariyā
hoti catubbidhaṁ vācāya adhammacariyavisamacariyā hoti tividhaṁ manasā
adhammacariyavisamacariyā hoti.
kathañca brāhmaṇa tividhaṁ kāyena adhammacariyavisamacariyā 1- hoti .pe.
evaṁ kho brāhmaṇa tividhaṁ kāyena adhammacariyavisamacariyā hoti.
kathañca brāhmaṇa catubbidhaṁ vācāya adhammacariyavisamacariyā
hoti .pe. evaṁ kho brāhmaṇa catubbidhaṁ vācāya adhammacariyavisamacariyā
hoti.
kathañca brāhmaṇa tividhaṁ manasā adhammacariyavisamacariyā hoti .pe.
evaṁ kho brāhmaṇa tividhaṁ manasā adhammacariyavisamacariyā hoti
evaṁ adhammacariyavisamacariyāhetu kho brāhmaṇa evamidhekacce sattā
kāyassa bhedā parammaraṇā apāyaṁ duggatiṁ vinipātaṁ nirayaṁ upapajjanti.

footnote: 1 ma. adhammacariyā visamacariyā.

page number: 325

tividhaṁ kho brāhmaṇa kāyena dhammacariyasamacariyā 1- hoti catubbidhaṁ
vācāya dhammacariyasamacariyā hoti tividhaṁ manasā dhammacariyasamacariyā
hoti kathañca brāhmaṇa tividhaṁ kāyena dhammacariyasamacariyā hoti .pe.
evaṁ kho brāhmaṇa tividhaṁ kāyena dhammacariyasamacariyā hoti
kathañca brāhmaṇa catubbidhaṁ vācāya dhammacariyasamacariyā hoti .pe.
evaṁ kho brāhmaṇa catubbidhaṁ vācāya dhammacariyasamacariyā hoti
kathañca brāhmaṇa tividhaṁ manasā dhammacariyasamacariyā hoti .pe.
evaṁ kho brāhmaṇa tividhaṁ manasā dhammacariyasamacariyā hoti evaṁ
dhammacariyasamacariyāhetu kho brāhmaṇa evamidhekacce sattā kāyassa
bhedā parammaraṇā sugatiṁ saggaṁ lokaṁ upapajjantīti. abhikkantaṁ bho
gotama .pe. upāsakaṁ maṁ bhavaṁ gotamo dhāretu ajjatagge pāṇupetaṁ
saraṇaṅgatanti.
paṭhamavaggo 2- paṭhamo.
----------
dutiyavaggo dutiyo

[198] dasahi bhikkhave dhammehi samannāgato yathābhataṁ nikkhitto
evaṁ niraye katamehi dasahi pāṇātipātī hoti adinnādāyī hoti
kāmesu micchācārī hoti musāvādī hoti pisuṇavāco hoti
pharusavāco hoti samphappalāpī 3- hoti abhijjhālu hoti byāpannacitto
hoti micchādiṭṭhiko hoti imehi kho bhikkhave dasahi dhammehi

footnote: 1 dhammacariyāsamacariyātipi pāṭho. 2 po. (pts. a v, 304) ma. yu. karajakāyavaggo. 3 po. samphappalāpo.

page number: 326

samannāgato yathābhataṁ nikkhitto evaṁ niraye. dasahi bhikkhave dhammehi
samannāgato yathābhataṁ nikkhitto evaṁ sagge katamehi dasahi pāṇātipātā
paṭivirato hoti adinnādānā paṭivirato hoti kāmesu
micchācārā paṭivirato hoti musāvādā paṭivirato hoti pisuṇāya
vācāya paṭivirato hoti pharusāya vācāya paṭivirato hoti samphappalāpā
paṭivirato hoti anabhijjhālu hoti abyāpannacitto hoti
sammādiṭṭhiko hoti imehi kho bhikkhave dhammehi samannāgato
yathābhataṁ nikkhitto evaṁ saggeti.

[199] vīsatiyā bhikkhave dhammehi samannāgato yathābhataṁ nikkhitto
evaṁ niraye katamehi vīsatiyā attanā ca pāṇātipātī hoti
parañca pāṇātipāte samādapeti attanā ca adinnādāyī hoti
parañca adinnādāne samādapeti attanā ca kāmesu micchācārī
hoti parañca kāmesu micchācāre samādapeti attanā ca musāvādī
hoti parañca musāvāde samādapeti attanā ca pisuṇavāco hoti
parañca pisuṇāya vācāya samādapeti attanā ca pharusavāco hoti
parañca pharusāya vācāya samādapeti attanā ca samphappalāpī hoti
parañca samphappalāpe samādapeti attanā ca abhijjhālu hoti
parañca abhijjhāya samādapeti attanā ca byāpannacitto hoti
parañca byāpāde samādapeti attanā ca micchādiṭṭhiko hoti
parañca micchādiṭṭhiyā samādapeti imehi kho bhikkhave vīsatiyā

page number: 327

dhammehi samannāgato yathābhataṁ nikkhitto evaṁ niraye. vīsatiyā bhikkhave
dhammehi samannāgato yathābhataṁ nikkhitto evaṁ sagge katamehi
vīsatiyā attanā ca pāṇātipātā paṭivirato hoti parañca
pāṇātipātā veramaṇiyā samādapeti attanā ca adinnādānā
paṭivirato hoti parañca adinnādānā veramaṇiyā samādapeti attanā
ca kāmesu micchācārā paṭivirato hoti parañca kāmesu micchācārā
veramaṇiyā samādapeti attanā ca musāvādā paṭivirato hoti parañca
musāvādā veramaṇiyā samādapeti attanā ca pisuṇāya vācāya
paṭivirato (pts. a v, 305) hoti parañca pisuṇāya vācāya veramaṇiyā samādapeti
attanā ca pharusāya vācāya paṭivirato hoti parañca pharusāya
vācāya veramaṇiyā samādapeti attanā ca samphappalāpā paṭivirato
hoti parañca samphappalāpā veramaṇiyā samādapeti attanā ca
anabhijjhālu hoti parañca anabhijjhāya samādapeti attanā
ca abyāpannacitto hoti parañca abyāpāde samādapeti
attanā ca sammādiṭṭhiko hoti parañca sammādiṭṭhiyā samādapeti
imehi kho bhikkhave vīsatiyā dhammehi samannāgato yathābhataṁ nikkhitto
evaṁ saggeti.

[200] tiṁsāya bhikkhave dhammehi samannāgato yathābhataṁ nikkhitto
evaṁ niraye katamehi tiṁsāya attanā ca pāṇātipātī hoti
parañca pāṇātipāte samādapeti pāṇātipāte ca samanuñño hoti

page number: 328

attanā ca adinnādāyī hoti parañca adinnādāne samādapeti
adinnādāne ca samanuñño hoti attanā ca kāmesu micchācārī
hoti parañca kāmesu micchācāre samādapeti kāmesu micchācāre
ca samanuñño hoti attanā ca musāvādī hoti parañca musāvāde
samādapeti musāvāde ca samanuñño hoti attanā ca pisuṇavāco
hoti parañca pisuṇāya vācāya samādapeti pisuṇāya ca vācāya
samanuñño hoti attanā ca pharusavāco hoti parañca pharusāya
vācāya samādapeti pharusāya ca vācāya samanuñño hoti attanā
ca samphappalāpī hoti parañca samphappalāpe samādapeti samphappalāpe
ca samanuñño hoti attanā ca abhijjhālu hoti parañca
abhijjhāya samādapeti abhijjhāya ca samanuñño hoti attanā
ca byāpannacitto hoti parañca byāpāde samādapeti byāpāde
ca samanuñño hoti attanā ca micchādiṭṭhiko hoti parañca
micchādiṭṭhiyā ca samādapeti micchādiṭṭhiyā ca samanuñño hoti
imehi kho bhikkhave tiṁsāya dhammehi samannāgato yathābhataṁ nikkhitto
evaṁ niraye. tiṁsāya bhikkhave (pts. a v, 306) dhammehi samannāgato yathābhataṁ nikkhitto
evaṁ sagge katamehi tiṁsāya attanā ca pāṇātipātā paṭivirato
hoti parañca pāṇātipātā veramaṇiyā samādapeti pāṇātipātā
veramaṇiyā ca samanuñño hoti attanā ca adinnādānā paṭivirato
hoti parañca adinnādānā veramaṇiyā samādapeti adinnādānā

page number: 329

veramaṇiyā ca samanuñño hoti attanā ca kāmesu micchācārā
paṭivirato hoti parañca kāmesu micchācārā veramaṇiyā samādapeti
kāmesu micchācārā veramaṇiyā ca samanuñño hoti attanā ca
musāvādā paṭivirato hoti parañca musāvādā veramaṇiyā ca samādapeti
musāvādā veramaṇiyā ca samanuñño hoti attanā ca pisuṇāya
vācāya paṭivirato hoti parañca pisuṇāya vācāya veramaṇiyā samādapeti
pisuṇāya vācāya veramaṇiyā ca samanuñño hoti attanā ca pharusāya
vācāya paṭivirato hoti parañca pharusāya vācāya veramaṇiyā samādapeti
pharusāya ca vācāya veramaṇiyā samanuñño hoti attanā ca samphappalāpā
paṭivirato hoti parañca samphappalāpā veramaṇiyā samādapeti
samphappalāpā veramaṇiyā ca samanuñño hoti attanā ca anabhijjhālu
hoti parañca anabhijjhāya samādapeti anabhijjhāya ca samanuñño
hoti attanā ca abyāpannacitto hoti parañca abyāpāde
samādapeti abyāpāde ca samanuñño hoti attanā ca sammādiṭṭhiko
hoti parañca sammādiṭṭhiyā samādapeti sammādiṭṭhiyā
ca samanuñño hoti imehi kho bhikkhave tiṁsāya dhammehi samannāgato
yathābhataṁ nikkhitto evaṁ saggeti.

[201] cattāḷīsāya 1- bhikkhave dhammehi samannāgato yathābhataṁ
nikkhitto evaṁ niraye katamehi cattāḷīsāya attanā ca pāṇātipātī
hoti parañca pāṇātipāte samādapeti pāṇātipāte ca samanuñño

footnote: 1 yu. cattālīsāya.

page number: 330

hoti pāṇātipātassa ca vaṇṇaṁ bhāsati attanā ca adinnādāyī
hoti parañca adinnādāne samādapeti adinnādāne ca samanuñño
hoti adinnādānassa ca vaṇṇaṁ bhāsati attanā (pts. a v, 307) ca kāmesu
micchācārī hoti parañca kāmesu micchācāre samādapeti kāmesu
micchācāre ca samanuñño hoti kāmesu micchācārassa ca vaṇṇaṁ
bhāsati attanā ca musāvādī hoti parañca musāvāde samādapeti
musāvāde ca samanuñño hoti musāvādassa ca vaṇṇaṁ bhāsati
attanā ca pisuṇavāco hoti parañca pisuṇāya vācāya samādapeti
pisuṇāya ca vācāya samanuñño hoti pisuṇāya ca vācāya vaṇṇaṁ
bhāsati attanā ca pharusavāco hoti parañca pharusāya vācāya
samādapeti pharusāya ca vācāya samanuñño hoti pharusāya ca
vācāya vaṇṇaṁ bhāsati attanā ca samphappalāpī hoti parañca
samphappalāpe samādapeti samphappalāpe ca samanuñño hoti samphappalāpassa
ca vaṇṇaṁ bhāsati attanā ca abhijjhālu hoti parañca
abhijjhāya samādapeti abhijjhāya ca samanuñño hoti abhijjhāya
ca vaṇṇaṁ bhāsati attanā ca byāpannacitto hoti parañca
byāpāde samādapeti byāpāde ca samanuñño hoti byāpādassa
ca vaṇṇaṁ bhāsati attanā ca micchādiṭṭhi 1- hoti parañca micchādiṭṭhiyā
samādapeti micchādiṭṭhiyā ca samanuñño hoti micchādiṭṭhiyā
ca vaṇṇaṁ bhāsati imehi kho bhikkhave cattāḷīsāya dhammehi

footnote: 1 ma. yu. micchādiṭṭhiko hoti.

page number: 331

samannāgato yathābhataṁ nikkhitto evaṁ niraye. cattāḷīsāya bhikkhave
dhammehi samannāgato yathābhataṁ nikkhitto evaṁ sagge katamehi
cattāḷīsāya attanā ca pāṇātipātā veramaṇiyā paṭivirato hoti
parañca pāṇātipātā veramaṇiyā samādapeti pāṇātipātā veramaṇiyā
ca samanuñño hoti pāṇātipātā veramaṇiyā ca vaṇṇaṁ bhāsati
attanā ca adinnādānā paṭivirato hoti parañca adinnādānā
veramaṇiyā samādapeti adinnādānā veramaṇiyā ca samanuñño hoti
adinnādānā veramaṇiyā ca vaṇṇaṁ bhāsati attanā ca kāmesu
micchācārā paṭivirato hoti parañca kāmesu micchācārā veramaṇiyā
samādapeti kāmesu micchācārā veramaṇiyā ca samanuñño hoti
kāmesu micchācārā veramaṇiyā ca vaṇṇaṁ bhāsati attanā ca
musāvādā paṭivirato hoti parañca musāvādā veramaṇiyā samādapeti
musāvādā veramaṇiyā ca samanuñño hoti (pts. a v, 308) musāvādā veramaṇiyā
ca vaṇṇaṁ bhāsati attanā ca pisuṇāya vācāya paṭivirato hoti
parañca pisuṇāya vācāya veramaṇiyā samādapeti pisuṇāya vācāya
veramaṇiyā ca samanuñño hoti pisuṇāya vācāya veramaṇiyā ca vaṇṇaṁ
bhāsati attanā ca pharusāya vācāya paṭivirato hoti parañca
pharusāya vācāya veramaṇiyā samādapeti pharusāya vācāya veramaṇiyā
ca samanuñño hoti pharusāya vācāya veramaṇiyā ca vaṇṇaṁ bhāsati
attanā ca samphappalāpā paṭivirato hoti parañca samphappalāpā

page number: 332

veramaṇiyā ca samādapeti samphappalāpā veramaṇiyā ca samanuñño
hoti samphappalāpā veramaṇiyā ca vaṇṇaṁ bhāsati attanā ca
anabhijjhālu hoti parañca anabhijjhāya samādapeti anabhijjhāya
ca samanuñño hoti anabhijjhāya ca vaṇṇaṁ bhāsati attanā ca
abyāpannacitto hoti parañca abyāpāde samādapeti abyāpāde
ca samanuñño hoti abyāpādassa ca vaṇṇaṁ bhāsati attanā
ca sammādiṭṭhiko hoti parañca sammādiṭṭhiyā samādapeti sammādiṭṭhiyā
ca samanuñño hoti sammādiṭṭhiyā ca vaṇṇaṁ bhāsati
imehi kho bhikkhave cattāḷīsāya dhammehi samannāgato yathābhataṁ nikkhitto
evaṁ saggeti.

[202] dasahi bhikkhave dhammehi samannāgato khataṁ upahataṁ attānaṁ
pariharati ... akkhataṁ anupahataṁ attānaṁ pariharati ... vīsatiyā bhikkhave ...
tiṁsāya bhikkhave ... cattāḷīsāya bhikkhave dhammehi samannāgato khataṁ
upahataṁ attānaṁ pariharati ... akkhataṁ anupahataṁ attānaṁ pariharati .pe.
imehi kho bhikkhave cattāḷīsāya dhammehi samannāgato akkhataṁ anupahataṁ
attānaṁ pariharatīti.
dutiyavaggo dutiyo.
----------

page number: 333

tatiyavaggo tatiyo

[203] dasahi bhikkhave dhammehi (pts. a v, 309) samannāgato idhekacco kāyassa bhedā
parammaraṇā apāyaṁ duggatiṁ vinipātaṁ nirayaṁ upapajjati ... idhekacco
kāyassa bhedā parammaraṇā sugatiṁ saggaṁ lokaṁ upapajjati ... vīsatiyā
bhikkhave ... tiṁsāya bhikkhave ... cattāḷīsāya bhikkhave dhammehi samannāgato
idhekacco kāyassa bhedā parammaraṇā apāyaṁ duggatiṁ vinipātaṁ nirayaṁ
upapajjati ... idhekacco kāyassa bhedā parammaraṇā sugatiṁ saggaṁ lokaṁ
upapajjati .pe. dasahi bhikkhave dhammehi samannāgato bālo veditabbo ...
paṇḍito veditabbo ... vīsatiyā bhikkhave ... tiṁsāya bhikkhave ...
cattāḷīsāya bhikkhave dhammehi samannāgato bālo veditabbo ... paṇḍito
veditabbo imehi kho bhikkhave cattāḷīsāya dhammehi samannāgato
paṇḍito veditabbo.
tatiyavaggo tatiyo.
(imesu catutthapañcamesu vaggesu suttagaṇanā peyyālavasena veditabbā)

[204] rāgassa bhikkhave abhiññāya dasa dhammā bhāvetabbā katame
dasa asubhasaññā maraṇasaññā āhāre paṭikkūlasaññā sabbaloke
anabhiratasaññā 1- aniccasaññā anicce dukkhasaññā dukkhe anattasaññā
pahānasaññā virāgasaññā nirodhasaññā rāgassa bhikkhave abhiññāya
ime (pts. a v, 310) dasa dhammā bhāvetabbāti.

[205] rāgassa bhikkhave abhiññāya dasa dhammā bhāvetabbā katame

footnote: 1 ma. anabhiratisaññā.

page number: 334

dasa aniccasaññā anattasaññā āhāre paṭikkūlasaññā sabbaloke
anabhiratasaññā aṭṭhikasaññā puḷuvakasaññā vinīlakasaññā vipubbakasaññā
vicchiddakasaññā uddhūmātakasaññā rāgassa bhikkhave abhiññāya
ime dasa dhammā bhāvetabbāti.

[206] rāgassa bhikkhave abhiññāya dasa dhammā bhāvetabbā katame
dasa sammādiṭṭhi sammāsaṅkappo sammāvācā sammākammanto sammāājīvo
sammāvāyāmo sammāsati sammāsamādhi sammāñāṇaṁ sammāvimutti
rāgassa bhikkhave abhiññāya ime dasa dhammā bhāvetabbāti.

[207] rāgassa bhikkhave pariññāya parikkhayāya pahānāya khayāya vayāya
virāgāya nirodhāya upasamāya cāgāya paṭinissaggāya dasa dhammā bhāvetabbā
.pe. dosassa mohassa kodhassa upanāhassa makkhassa palāsassa
issāya macchariyassa māyāya sāṭheyyassa thambhassa sārambhassa mānassa
atimānassa madassa pamādassa abhiññāya pariññāya parikkhayāya pahānāya
khayāya vayāya virāgāya nirodhāya upasamāya cāgāya paṭinissaggāya
ime dasa dhammā bhāvetabbāti.
pañcamapaṇṇāsako pañcamo.
dasakanipāto niṭṭhito.
---------

page number: 335

suttantapiṭake aṅguttaranikāyassa
ekādasakanipāto
---------
namo tassa bhagavato arahato sammāsambuddhassa
nissāyavaggo paṭhamo

[208] 1 evamme 1- sutaṁ. ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. athakho āyasmā ānando yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi ekamantaṁ nisinno kho āyasmā ānando bhagavantaṁ etadavoca
kimatthiyāni bhante kusalāni sīlāni kimānisaṁsānīti. avippaṭisāratthāni
kho ānanda kusalāni sīlāni avippaṭisārānisaṁsāni. avippaṭisāro
pana bhante kimatthiyo kimānisaṁsoti. avippaṭisāro kho ānanda
pāmujjattho pāmujjānisaṁso. pāmujjaṁ pana bhante kimatthiyaṁ kimānisaṁsanti.
pāmujjaṁ kho ānanda pītatthaṁ pītānisaṁsaṁ. pīti pana bhante
kimatthiyā kimānisaṁsāti. pīti kho ānanda passaddhatthā passaddhānisaṁsā.
passaddhi pana bhante kimatthiyā kimānisaṁsāti. passaddhi kho ānanda
sukhatthā sukhānisaṁsā. sukhaṁ pana bhante kimatthiyaṁ kimānisaṁsanti. sukhaṁ
kho ānanda samādhatthaṁ samādhānisaṁsaṁ. samādhi pana bhante kimatthiyo
kimānisaṁsoti. samādhi kho ānanda yathābhūtañāṇadassanattho

footnote: 1 yu. evamme sutaṁ ... ārāmeti natthi.

page number: 336

yathābhūtañāṇadassanānisaṁso. yathābhūtañāṇadassanaṁ pana bhante kimatthiyaṁ
kimānisaṁsanti. yathābhūtañāṇadassanaṁ kho ānanda nibbidatthaṁ nibbidānisaṁsaṁ.
nibbidā pana (pts. a v, 312) bhante kimatthiyā kimānisaṁsāti. nibbidā kho ānanda
virāgatthā virāgānisaṁsā. virāgo pana bhante kimatthiyo kimānisaṁsoti.
virāgo kho ānanda vimuttiñāṇadassanattho vimuttiñāṇadassanānisaṁsoti
iti kho ānanda kusalāni sīlāni avippaṭisāratthāni avippaṭisārānisaṁsāni
avippaṭisāro pāmujjattho pāmujjānisaṁso pāmujjaṁ pītatthaṁ pītānisaṁsaṁ
pīti passaddhatthā passaddhānisaṁsā passaddhi sukhatthā sukhānisaṁsā sukhaṁ
samādhatthaṁ samādhānisaṁsaṁ samādhi yathābhūtañāṇadassanattho yathābhūtañāṇadassanānisaṁso
yathābhūtañāṇadassanaṁ nibbidatthaṁ nibbidānisaṁsaṁ nibbidā
virāgatthā virāgānisaṁsā virāgo vimuttiñāṇadassanattho vimuttiñāṇadassanānisaṁso
iti kho ānanda kusalāni sīlāni anupubbena arahattāya
paripūrentīti.

[209] 2 sīlavato bhikkhave sīlasampannassa na cetanāya karaṇīyaṁ
avippaṭisāro me uppajjatūti dhammatā esā bhikkhave yaṁ sīlavato
sīlasampannassa avippaṭisāro uppajjati avippaṭisārissa 1- bhikkhave na
cetasā karaṇīyaṁ pāmujjaṁ me uppajjatūti dhammatā esā bhikkhave
yaṁ avippaṭisārissa pāmujjaṁ uppajjati pamuditassa bhikkhave na cetanāya
karaṇīyaṁ pīti me uppajjatūti dhammatā esā bhikkhave yaṁ pamuditassa
pīti uppajjati pītimanassa bhikkhave na cetanāya karaṇīyaṁ kāyo

footnote: 1 po. ma. avippaṭisārassa.

page number: 337

me passambhatūti dhammatā esā bhikkhave yaṁ pītimanassa kāyo
passambhati passaddhakāyassa 1- bhikkhave na cetanāya karaṇīyaṁ sukhaṁ
vediyāmīti dhammatā esā bhikkhave yaṁ passaddhakāyo sukhaṁ vediyati
sukhino bhikkhave na cetanāya karaṇīyaṁ cittaṁ me samādhiyatūti dhammatā
esā bhikkhave yaṁ sukhino cittaṁ samādhiyati samāhitassa (pts. a v, 313) bhikkhave
na cetanāya karaṇīyaṁ yathābhūtaṁ pajānāmi passāmīti dhammatā esā
bhikkhave yaṁ samāhito yathābhūtaṁ pajānāti passati yathābhūtaṁ bhikkhave
jānato 2- passato na cetanāya karaṇīyaṁ nibbindāmīti dhammatā esā
bhikkhave yaṁ yathābhūtaṁ jānaṁ passaṁ nibbindati nibbinnassa bhikkhave
na cetanāya karaṇīyaṁ virajjāmīti dhammatā esā bhikkhave yaṁ nibbinno
virajjati virattassa bhikkhave na cetanāya karaṇīyaṁ vimuttiñāṇadassanaṁ
sacchikaromīti dhammatā esā bhikkhave yaṁ viratto vimuttiñāṇadassanaṁ
sacchikaroti iti kho bhikkhave virāgo vimuttiñāṇadassanattho
vimuttiñāṇadassanānisaṁso nibbidā virāgatthā virāgānisaṁsā yathābhūtañāṇadassanaṁ
nibbidatthaṁ nibbidānisaṁsaṁ samādhi yathābhūtañāṇadassanattho
yathābhūtañāṇadassanānisaṁso sukhaṁ samādhatthaṁ samādhānisaṁsaṁ passaddhi
sukhatthā sukhānisaṁsā pīti passaddhatthā 3- passaddhānisaṁsā pāmujjaṁ pītatthaṁ
pītānisaṁsaṁ avippaṭisāro pāmujjattho pāmujjānisaṁso kusalāni sīlāni
avippaṭisāratthāni avippaṭisārānisaṁsāni iti kho bhikkhave dhammā 

[4]-

footnote: 1 po. passaddhikāyassa. 2 po. jānatā passatā. 3 po. passaddhitthā.
footnote: 4 yu. casaddo atthi.

page number: 338

dhamme abhisandenti 1- dhammā 

[2]- dhamme paripūrenti apārā
pāragamanāyāti.

[210] 3 dussīlassa bhikkhave sīlavipannassa hatūpaniso hoti
avippaṭisāro avippaṭisāre asati avippaṭisāravipannassa hatūpanisaṁ
hoti pāmujjaṁ pāmujje asati pāmujjavipannassa hatūpanisā hoti
pīti pītiyā (pts. a v, 314) asati pītivipannassa hatūpanisā hoti passaddhi passaddhiyā
asati passaddhivipannassa hatūpanisaṁ hoti sukhaṁ sukhe asati sukhavipannassa
hatūpaniso hoti sammāsamādhi sammāsamādhimhi asati sammāsamādhivipannassa
hatūpanisaṁ hoti yathābhūtañāṇadassanaṁ yathābhūtañāṇadassane
asati yathābhūtañāṇadassanavipannassa hatūpanisā hoti nibbidā nibbidāya
asati nibbidāvipannassa hatūpaniso hoti virāgo virāge asati
virāgavipannassa hatūpanisaṁ hoti vimuttiñāṇadassanaṁ seyyathāpi bhikkhave
rukkho sākhāpalāsavipanno tassa pappaṭikāpi 3- na pāripūriṁ gacchati
tacopi pheggupi sāropi na pāripūriṁ gacchati evameva kho bhikkhave
dussīlassa sīlavipannassa hatūpaniso hoti avippaṭisāro avippaṭisāre
asati avippaṭisāravipannassa hatūpanisaṁ hoti .pe. vimuttiñāṇadassanaṁ 4-.
sīlavato bhikkhave sīlasampannassa upanisasampanno hoti avippaṭisāro
avippaṭisāre sati avippaṭisārasampannassa upanisasampannaṁ hoti pāmujjaṁ
pāmujje sati pāmujjasampannassa upanisasampannā hoti pīti pītiyā
sati pītisampannassa upanisasampannā hoti passaddhi passaddhiyā sati
passaddhisampannassa upanisasampannaṁ hoti sukhaṁ sukhe sati sukhasampannassa

footnote: 1 po. abhisaṅkhāpavādenti. 2 yu. casaddo atthi. 3 ma. yu. sabbattha papaṭikāpīti
footnote: dissati. 4 po. vimuttiñāṇadassananti.

page number: 339

upanisasampanno hoti sammāsamādhi sammāsamādhimhi sati sammāsamādhisampannassa
upanisasampannaṁ hoti yathābhūtañāṇadassanaṁ yathābhūtañāṇadassane
sati yathābhūtañāṇadassanasampannassa upanisasampannā hoti
nibbidā nibbidāya sati nibbidāsampannassa upanisasampanno hoti
virāgo virāge sati virāgasampannassa upanisasampannaṁ hoti vimuttiñāṇadassanaṁ
seyyathāpi bhikkhave rukkho sākhāpalāsasampanno tassa
pappaṭikāpi pāripūriṁ gacchati tacopi pheggupi sāropi pāripūriṁ gacchati
evameva kho bhikkhave sīlavato sīlasampannassa upanisasampanno hoti
avippaṭisāro avippaṭisāre sati avippaṭisārasampannassa upanisasampannaṁ
hoti .pe. (pts. a v, 315) vimuttiñāṇadassananti.

[211] 4 tatra kho āyasmā sārīputto bhikkhū āmantesi
āvuso bhikkhavoti. āvusoti kho te bhikkhū āyasmato sārīputtassa
paccassosuṁ. āyasmā sārīputto etadavoca dussīlassa āvuso
sīlavipannassa hatūpaniso hoti avippaṭisāro avippaṭisāre asati
avippaṭisāravipannassa hatūpanisaṁ hoti pāmujjaṁ pāmujje asati pāmujjavipannassa
hatūpanisā hoti pīti pītiyā asati pītivipannassa hatūpanisā
hoti passaddhi passaddhiyā asati passaddhivipannassa hatūpanisaṁ hoti sukhaṁ
sukhe asati sukhavipannassa hatūpaniso hoti sammāsamādhi sammāsamādhimhi
asati sammāsamādhivipannassa hatūpanisaṁ hoti yathābhūtañāṇadassanaṁ yathābhūtañāṇadassane
asati yathābhūtañāṇadassanavipannassa hatūpanisā hoti

page number: 340

nibbidā nibbidāya asati nibbidāvipannassa hatūpaniso hoti virāgo
virāge asati virāgavipannassa hatūpanisaṁ hoti vimuttiñāṇadassanaṁ
seyyathāpi āvuso rukkho sākhāpalāsavipanno tassa pappaṭikāpi na
pāripūriṁ gacchati tacopi pheggupi sāropi na pāripūriṁ gacchati evameva
kho āvuso dussīlassa sīlavipannassa hatūpaniso hoti avippaṭisāro
avippaṭisāre asati avippaṭisāravipannassa hatūpanisaṁ hoti .pe.
vimuttiñāṇadassanaṁ. sīlavato āvuso sīlasampannassa upanisasampanno
hoti avippaṭisāro avippaṭisāre sati avippaṭisārasampannassa upanisasampannaṁ
hoti pāmujjaṁ pāmujje sati pamujjasampannassa upanisasampanno
hoti pīti pītiyā sati pītisampannassa upanisasampannā
hoti passaddhi passaddhiyā sati passaddhisampannassa upanisasampannaṁ
hoti sukhaṁ sukhe sati sukhasampannassa upanisasampanno hoti sammāsamādhi
sammāsamādhimhi sati sammāsamādhisampannassa upanisasampannaṁ hoti
yathābhūtañāṇadassanaṁ yathābhūtañāṇadassane sati yathābhūtañāṇadassanasampannassa
upanisasampannā hoti nibbidā nibbidāya sati nibbidāsampannassa
upanisasampanno hoti virāgo virāge sati virāgasampannassa
upanisasampannaṁ hoti vimuttiñāṇadassanaṁ seyyathāpi
āvuso rukkho sākhāpalāsasampanno tassa pappaṭikāpi pāripūriṁ
gacchati tacopi pheggupi sāropi pāripūriṁ gacchati evameva kho
āvuso sīlavato sīlasampannassa upanisasampanno hoti avippaṭisāro

page number: 341

avippaṭisāre sati avippaṭisārasampannassa upanisasampannaṁ
hoti .pe. vimuttiñāṇadassananti.

[212] 5 tatra kho āyasmā ānando bhikkhū āmantesi .pe.
dussīlassa āvuso sīlavipannassa hatūpaniso hoti avippaṭisāro avippaṭisāre
asati avippaṭisāravipannassa hatūpanisaṁ hoti pāmujjaṁ pāmujje
asati pāmujjavipannassa hatūpanisā hoti pīti pītiyā asati pītivipannassa
hatūpanisā hoti passaddhi passaddhiyā asati passaddhivipannassa hatūpanisaṁ
hoti sukhaṁ sukhe asati sukhavipannassa hatūpaniso hoti sammāsamādhi
sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ
yathābhūtañāṇadassane asati yathābhūtañāṇadassanavipannassa
hatūpanisā hoti nibbidā nibbidāya asati nibbidāvipannassa hatūpaniso
hoti virāgo virāge asati virāgavipannassa hatūpanisaṁ hoti vimuttiñāṇadassanaṁ
seyyathāpi āvuso rukkho sākhāpalāsavipanno tassa
pappaṭikāpi na pāripūriṁ gacchati tacopi pheggupi sāropi na pāripūriṁ
gacchati evameva kho āvuso dussīlassa sīlavipannassa hatūpaniso
hoti avippaṭisāro avippaṭisāre asati avippaṭisāravipannassa hatūpanisaṁ
hoti .pe. vimuttiñāṇadassanaṁ. sīlavato āvuso sīlasampannassa
upanisasampanno hoti avippaṭisāro avippaṭisāre sati avippaṭisārasampannassa
upanisasampannaṁ hoti pāmujjaṁ pāmujje sati pāmujjasampannassa
upanisasampannā hoti pīti pītiyā sati pītisampannassa

page number: 342

upanisasampannā hoti passaddhi passaddhiyā sati passaddhisampannassa
upanisasampannaṁ hoti sukhaṁ sukhe sati sukhasampannassa upanisasampanno
hoti sammāsamādhi sammāsamādhimhi sati sammāsamādhisampannassa upanisasampannaṁ
hoti yabhābhūtañāṇadassanaṁ yathābhūtañāṇadassane sati yathābhūtañāṇadassanasampannassa
upanisasampannā hoti nibbidā nibbidāya
sati nibbidāsampannassa upanisasampanno hoti virāgo virāge sati
virāgasampannassa upanisasampannaṁ hoti vimuttiñāṇadassanaṁ seyyathāpi

[1]- rukkho sākhāpalāsasampanno tassa pappaṭikāpi pāripūriṁ gacchati
tacopi pheggupi sāropi pāripūriṁ gacchati evameva kho āvuso
sīlavato sīlasampannassa upanisasampanno hoti avippaṭisāro
avippaṭisāre sati avippaṭisārasampannassa upanisasampannaṁ hoti .pe.
vimuttiñāṇadassananti.

[213] 6 yo so bhikkhave bhikkhu akkosakaparibhāsako ariyūpavādī
sabrahmacārīnaṁ aṭṭhānametaṁ anavakāso yaṁ so ekādasannaṁ byasanānaṁ
aññataraṁ byasanaṁ na nigaccheyya katamesaṁ ekādasannaṁ anadhigataṁ
nādhigacchati adhigatā parihāyati saddhammassa na vodāyati saddhammesu
vā (pts. a v, 318) adhimāniko hoti anabhirato vā brahmacariyaṁ carati aññataraṁ
vā saṅkiliṭṭhaṁ āpattiṁ āpajjati sikkhaṁ vā paccakkhāya hīnāyāvattati
gāḷhaṁ vā rogātaṅgaṁ phusati ummādaṁ vā pāpuṇāti cittakkhepaṁ
sammūḷho kālaṁ karoti kāyassa bhedā parammaraṇā apāyaṁ duggatiṁ

footnote: 1 po. ma. āvuso.

page number: 343

vinipātaṁ nirayaṁ upapajjati yo so bhikkhave bhikkhu akkosakaparibhāsako
ariyūpavādī sabrahmacārīnaṁ aṭṭhānametaṁ anavakāso yaṁ so imesaṁ
ekādasannaṁ byasanānaṁ aññataraṁ byasanaṁ na nigaccheyyāti.

[214] 7 athakho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ nisinno
kho āyasmā ānando bhagavantaṁ etadavoca siyā nu kho bhante
bhikkhuno tathārūpo samādhipaṭilābho yathā neva paṭhaviyaṁ paṭhavīsaññī
assa na āpasmiṁ āposaññī assa na tejasmiṁ tejosaññī
assa na vāyasmiṁ vāyosaññī assa na ākāsānañcāyatane
ākāsānañcāyatanasaññī assa na viññāṇañcāyatane viññāṇañcāyatanasaññī
assa na ākiñcaññāyatane ākiñcaññāyatanasaññī
assa na nevasaññānāsaññāyatane nevasaññānāsaññāyatanasaññī
assa na idhaloke idhalokasaññī assa na paraloke
paralokasaññī assa yamidaṁ 1- diṭṭhaṁ sutaṁ mutaṁ viññātaṁ pattaṁ pariyesitaṁ
anuvicaritaṁ manasā tatrāpi na saññī assa saññī ca pana
assāti. siyā ānanda bhikkhuno tathārūpo samādhipaṭilābho yathā
neva paṭhaviyaṁ paṭhavīsaññī assa na āpasmiṁ āposaññī assa
na tejasmiṁ tejosaññī assa na vāyasmiṁ vāyosaññī assa na
ākāsānañcāyatane ākāsānañcāyatanasaññī assa na viññāṇañcāyatane
viññāṇañcāyatanasaññī assa na ākiñcaññāyatane ākiñcaññāyatanasaññī

footnote: 1 ma. yu. yampidaṁ. ito paraṁ īdisameva.

page number: 344

assa na nevasaññānāsaññāyatane nevasaññānāsaññāyatanasaññī
assa (pts. a v, 319) na idhaloke idhalokasaññī assa na paraloke
paralokasaññī assa yamidaṁ diṭṭhaṁ sutaṁ mutaṁ viññātaṁ pattaṁ pariyesitaṁ
anuvicaritaṁ manasā tatrāpi na saññī assa saññī ca pana
assāti. yathākathaṁ pana bhante siyā bhikkhuno tathārūpo samādhipaṭilābho
yathā neva paṭhaviyaṁ paṭhavīsaññī assa na āpasmiṁ āposaññī assa
na tejasmiṁ tejosaññī assa na vāyasmiṁ vāyosaññī assa na
ākāsānañcāyatane ākāsānañcāyatanasaññī assa na viññāṇañcāyatane
viññāṇañcāyatanasaññī assa na ākiñcaññāyatane
ākiñcaññāyatanasaññī assa na nevasaññānāsaññāyatane
nevasaññānāsaññāyatanasaññī assa na idhaloke idhalokasaññī assa
na paraloke paralokasaññī assa yamidaṁ diṭṭhaṁ sutaṁ mutaṁ viññātaṁ
pattaṁ pariyesitaṁ anuvicaritaṁ manasā tatrāpi na saññī assa
saññī ca pana assāti. idhānanda bhikkhu evaṁsaññī hoti etaṁ
santaṁ etaṁ paṇītaṁ yadidaṁ sabbasaṁkhārasamatho sabbūpadhipaṭinissaggo
taṇhakkhayo virāgo nirodho nibbānanti evaṁ kho ānanda siyā
bhikkhuno tathārūpo samādhipaṭilābho yathā neva paṭhaviyaṁ paṭhavīsaññī
assa na āpasmiṁ āposaññī assa na tejasmiṁ tejosaññī
assa na vāyasmiṁ vāyosaññī assa na ākāsānañcāyatane
ākāsānañcāyatanasaññī assa na viññāṇañcāyatane viññāṇañcāyatanasaññī

page number: 345

assa na ākiñcaññāyatane ākiñcaññāyatanasaññī
assa na nevasaññānāsaññāyatane nevasaññānāsaññāyatanasaññī
assa na idhaloke idhalokasaññī assa na paraloke
paralokasaññī assa yamidaṁ diṭṭhaṁ sutaṁ mutaṁ viññātaṁ pattaṁ pariyesitaṁ
anuvicaritaṁ manasā tatrāpi na saññī assa saññī ca pana
assāti. athakho āyasmā ānando (pts. a v, 320) bhagavato bhāsitaṁ abhinanditvā
anumoditvā uṭṭhāyāsanā bhagavantaṁ abhivādetvā padakkhiṇaṁ katvā
yenāyasmā sārīputto tenupasaṅkami upasaṅkamitvā āyasmatā
sārīputtena saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi ekamantaṁ nisinno kho āyasmā ānando āyasmantaṁ
sārīputtaṁ etadavoca siyā nu kho āvuso sārīputta bhikkhuno tathārūpo
samādhipaṭilābho yathā neva paṭhaviyaṁ paṭhavīsaññī assa .pe. yamidaṁ
diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi
na saññī assa saññī ca pana assāti. siyā āvuso ānanda
bhikkhuno tathārūpo samādhipaṭilābho yathā neva paṭhaviyaṁ paṭhavīsaññī
assa .pe. yamidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ
manasā tatrāpi na saññī assa saññī ca pana assāti.
yathākathaṁ panāvuso sārīputta siyā bhikkhuno tathārūpo samādhipaṭilābho
yathā neva paṭhaviyaṁ paṭhavīsaññī assa .pe. yamidaṁ diṭṭhaṁ sutaṁ mutaṁ
viññātaṁ pattaṁ pariyesitaṁ anuvicaritaṁ manasā tatrāpi na saññī

page number: 346

assa saññī ca pana assāti. idhāvuso ānanda bhikkhu evaṁsaññī
hoti etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo
taṇhakkhayo virāgo nirodho nibbānanti evaṁ kho
āvuso ānanda siyā bhikkhuno tathārūpo samādhipaṭilābho yathā neva
paṭhaviyaṁ paṭhavīsaññī assa .pe. yamidaṁ diṭṭhaṁ sutaṁ mutaṁ viññātaṁ
pattaṁ pariyesitaṁ anuvicaritaṁ manasā tatrāpi na saññī assa saññī
ca pana assāti. acchariyaṁ āvuso abbhūtaṁ āvuso yatra hi
nāma satthu ca 1- sāvakassa ca atthena atthaṁ byañjanena byañjanaṁ
saṁsandissati samessati na vigayhissati (pts. a v, 321) 2- yadidaṁ aggapadasmiṁ
idānāhaṁ āvuso bhagavantaṁ upasaṅkamitvā etamatthaṁ apucchiṁ bhagavāpi
me 

[3]- etehi padehi etehi byañjanehi etamatthaṁ byākāsi
seyyathāpi āyasmā sārīputto acchariyaṁ āvuso abbhūtaṁ
āvuso yatra hi nāma satthu ca sāvakassa ca atthena atthaṁ
byañjanena byañjanaṁ saṁsandissati samessati na vigayhissati yadidaṁ
aggapadasminti.

[215] 8 athakho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho āyasmā ānando bhagavantaṁ etadavoca siyā nu kho
bhante bhikkhuno tathārūpo samādhipaṭilābho yathā na cakkhuṁ manasikareyya
na rūpaṁ manasikareyya na sotaṁ manasikareyya na saddaṁ manasikareyya

footnote: 1 ma. ceva. 2 po. vigaṇhissati. yu. viggahissati. 3 ma. etehi akkharehi.

page number: 347

na ghānaṁ manasikareyya na gandhaṁ manasikareyya na jivhaṁ manasikareyya
na rasaṁ manasikareyya na kāyaṁ manasikareyya na phoṭṭhabbaṁ manasikareyya
na paṭhaviṁ manasikareyya na āpaṁ manasikareyya na tejaṁ manasikareyya
na vāyaṁ manasikareyya na ākāsānañcāyatanaṁ manasikareyya na viññāṇañcāyatanaṁ
manasikareyya na ākiñcaññāyatanaṁ manasikareyya
na nevasaññānāsaññāyatanaṁ manasikareyya na idhalokaṁ manasikareyya
na paralokaṁ manasikareyya yamidaṁ diṭṭhaṁ sutaṁ mutaṁ viññātaṁ pattaṁ
pariyesitaṁ anuvicaritaṁ manasā tampi na manasikareyya manasi ca pana
kareyyāti. siyā ānanda bhikkhuno tathārūpo samādhipaṭilābho yathā na
cakkhuṁ manasikareyya na rūpaṁ manasikareyya na sotaṁ manasikareyya na
saddaṁ manasikareyya na ghānaṁ manasikareyya na gandhaṁ manasikareyya
na jivhaṁ manasikareyya na rasaṁ manasikareyya na kāyaṁ manasikareyya
na phoṭṭhabbaṁ manasikareyya (pts. a v, 322) na paṭhaviṁ manasikareyya na āpaṁ
manasikareyya na tejaṁ manasikareyya na vāyaṁ manasikareyya na ākāsānañcāyatanaṁ
manasikareyya na viññāṇañcāyatanaṁ manasikareyya na
ākiñcaññāyatanaṁ manasikareyya na nevasaññānāsaññāyatanaṁ manasikareyya
na idhalokaṁ manasikareyya na paralokaṁ manasikareyya yamidaṁ
diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tampi
na manasikareyya manasi ca pana kareyyāti. yathākathaṁ pana bhante
siyā bhikkhuno tathārūpo samādhipaṭilābho yathā na cakkhuṁ manasikareyya na
rūpaṁ manasikareyya .pe. yamidaṁ diṭṭhaṁ sutaṁ mutaṁ viññātaṁ pattaṁ

page number: 348

pariyesitaṁ anuvicaritaṁ manasā tampi na manasikareyya manasi ca pana
kareyyāti. idhānanda bhikkhu evaṁ manasikaroti etaṁ santaṁ etaṁ
paṇītaṁ yadidaṁ sabbasaṅkhārasamatho sabbūpadhipaṭinissaggo taṇhakkhayo
virāgo nirodho nibbānanti evaṁ kho ānanda siyā bhikkhuno tathārūpo
samādhipaṭilābho yathā na cakkhuṁ manasikareyya na rūpaṁ manasikareyya
na sotaṁ manasikareyya na saddaṁ manasikareyya na ghānaṁ manasikareyya
na gandhaṁ manasikareyya na jivhaṁ manasikareyya na rasaṁ manasikareyya
na kāyaṁ manasikareyya na phoṭṭhabbaṁ manasikareyya na paṭhaviṁ manasikareyya
na āpaṁ manasikareyya na tejaṁ manasikareyya na vāyaṁ manasikareyya
na ākāsānañcāyatanaṁ manasikareyya na viññāṇañcāyatanaṁ
manasikareyya na ākiñcaññāyatanaṁ manasikareyya na nevasaññānāsaññāyatanaṁ
manasikareyya na idhalokaṁ manasikareyya na paralokaṁ
manasikareyya yamidaṁ diṭṭhaṁ sutaṁ mutaṁ viññātaṁ pattaṁ pariyesitaṁ
anuvicaritaṁ manasā tampi na manasikareyya manasi ca pana kareyyāti.

[216] 9 ekaṁ samayaṁ bhagavā nādike 1- viharati iñjakāvasathe 2-.
athakho āyasmā sandho 3- yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi. ekamantaṁ nisinnaṁ kho
āyasmantaṁ sandhaṁ bhagavā etadavoca ājānīyajhāyitaṁ kho sandha jhāya 4-
mā khaḷuṅgajhāyitaṁ 5- kathañca sandha 6- khaḷuṅgajhāyitaṁ hoti assakhaḷuṅgo

footnote: 1 ma. yu. nātike. 2 ma. yu. giñjakāvasathe. 3 po. ma. saddho. ito
footnote: paraṁ evameva ñātabbaṁ. 4 po. jhāyitaṁ. yu. jhāyatha. 5 ma. yu. khaḷuṅkajhāyitaṁ.
footnote: 6 ma. ayaṁ pāṭho natthi.

page number: 349

hi sandha doṇiyā bandho 1- yavasassaṁ yavasassanti 2- jhāyati taṁ kissa
hetu na hi sandha assakhaḷuṅgassa doṇiyā bandhassa evaṁ hoti kiṁ
nu kho maṁ ajja assadammasārathi kāraṇaṁ kāressati kimassāhaṁ 3- paṭikaromīti
so doṇiyā bandho yavasassaṁ yavasassanti 2- jhāyati evameva
kho sandha idhekacco purisakhaḷuṅgo araññagatopi rukkhamūlagatopi
suññāgāragatopi kāmarāgapariyuṭṭhitena cetasā viharati kāmarāgaparetena
uppannassa ca kāmarāgassa nissaraṇaṁ yathābhūtaṁ nappajānāti so
kāmarāgaṁ yeva anantaraṁ 4- karitvā jhāyati pajjhāyati nijjhāyati
avajjhāyati byāpādapariyuṭṭhitena cetasā viharati .. thīnamiddhapariyuṭṭhitena
cetasā viharati ... uddhaccakukkuccapariyuṭṭhitena cetasā viharati ...
vicikicchāpariyuṭṭhitena cetasā viharati vicikicchāparetena uppannāya ca
vicikicchāya nissaraṇaṁ yathābhūtaṁ (pts. a v, 324) nappajānāti so vicikicchaṁyeva anantaraṁ
karitvā jhāyati pajjhāyati nijjhāyati avajjhāyati so paṭhavimpi
nissāya jhāyati āpampi nissāya jhāyati tejampi nissāya
jhāyati vāyampi nissāya jhāyati ākāsānañcāyatanampi nissāya
jhāyati viññāṇañcāyatanampi nissāya jhāyati ākiñcaññāyatanampi
nissāya jhāyati nevasaññānāsaññāyatanampi nissāya jhāyati
idhalokampi nissāya jhāyati paralokampi nissāya jhāyati yamidaṁ
diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tampi
nissāya jhāyati evaṁ kho sandha purisakhaḷuṅgajhāyitaṁ hoti. kathañca

footnote: 1 po. ma. yu. baddho. sabbattha eseva nayo. 2 po. yavasassaṁ varasassanti ...
footnote: ma. yu. yavasaṁ yavasanti. 3 po. katamasasāhaṁ. 4 ma. yu. antaraṁ karitvā.

page number: 350

sandha ājānīyajhāyitaṁ hoti bhadro hi sandha assājānīyo doṇiyā
bandho na yavasassaṁ yavasassanti jhāyati taṁ kissa hetu bhadrassa
hi sandha assājānīyassa doṇiyā bandhassa evaṁ hoti kiṁ nu kho
maṁ ajja assadammasārathi kāraṇaṁ kāressati kimassāhaṁ paṭikaromīti
so doṇiyā bandho na yavasassaṁ yavasassanti jhāyati bhadro hi
sandha assājānīyo yathā iṇaṁ yathābandhaṁ yathā jāni yathā kalī 1- evaṁ
patodassa ajjhoharaṇaṁ samanupassati evameva kho sandha bhadro
purisājānīyo araññagatopi rukkhamūlagatopi suññāgāragatopi na
kāmarāgapariyuṭṭhitena cetasā viharati kāmarāgaparetena uppannassa ca
kāmarāgassa nissaraṇaṁ yathābhūtaṁ pajānāti na byāpādapariyuṭṭhitena
cetasā viharati ... na thīnamiddhapariyuṭṭhitena cetasā viharati ... na
uddhaccakukkuccapariyuṭṭhitena cetasā viharati ... na vicikicchāpariyuṭṭhitena
cetasā viharati na vicikicchāparetena uppannāya ca vicikicchāya nissaraṇaṁ
yathābhūtaṁ pajānāti so neva paṭhaviṁ nissāya jhāyati na āpaṁ
nissāya jhāyati na tejaṁ nissāya jhāyati na vāyaṁ nissāya
jhāyati na ākāsānañcāyatanaṁ nissāya jhāyati na viññāṇañcāyatanaṁ
nissāya jhāyati na ākiñcaññāyatanaṁ (pts. a v, 325) nissāya jhāyati na
nevasaññānāsaññāyatanaṁ nissāya jhāyati na idhalokaṁ nissāya jhāyati
na paralokaṁ nissāya jhāyati yamidaṁ diṭṭhaṁ sutaṁ mutaṁ viññātaṁ pattaṁ
pariyesitaṁ anuvicaritaṁ manasā tampi nissāya na jhāyati jhāyati capana

footnote: 1 ma. yu. yathā jāniṁ yathā thaliṁ.

page number: 351

evaṁjhāyiñcapana sandha bhadraṁ purisājānīyaṁ saindā devā sabrahmakā
sapajāpatikā ārakāva namassanti
namo te purisājañña namo te purisuttama
yassa tenābhijānāma yampi nissāya jhāyatīti 1-.

[2]- evaṁ vutte āyasmā sandho bhagavantaṁ etadavoca kathaṁ jhāyī
pana bhante bhadro purisājānīyo jhāyati so neva paṭhaviṁ nissāya
jhāyati na āpaṁ nissāya jhāyati na tejaṁ nissāya jhāyati
na vāyaṁ nissāya jhāyati na ākāsānañcāyatanaṁ nissāya jhāyati
na viññāṇañcāyatanaṁ nissāya jhāyati na ākiñcaññāyatanaṁ
nissāya jhāyati na nevasaññānāsaññāyatanaṁ nissāya jhāyati
na idhalokaṁ nissāya jhāyati na paralokaṁ nissāya jhāyati yamidaṁ
diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tampi
nissāya na jhāyati jhāyati capana kathaṁ jhāyiñcapana bhante bhadraṁ
purisājānīyaṁ saindā devā sabrahmakā sapajāpatikā ārakāva
namassanti
namo te purisājañña namo te purisuttama
yassa tenābhijānāma yampi nissāya jhāyatīti 3-.
idha sandha bhadrassa purisājānīyassa paṭhaviyā paṭhavīsaññā vibhūtā
hoti āpasmiṁ āposaññā vibhūtā hoti tejasmiṁ tejosaññā
vibhūtā hoti vāyasmiṁ vāyosaññā vibhūtā hoti ākāsānañcāyatane

footnote: 1-3 ma. yu. jhāyasīti. 2 po. evaṁ kho saddha ājānīyajhāyitaṁ hoti.

page number: 352

ākāsānañcāyatanasaññā vibhūtā hoti viññāṇañcāyatane viññāṇañcāyatanasaññā
vibhūtā hoti ākiñcaññāyatane ākiñcañāyatanasaññā
vibhūtā hoti nevasaññānāsaññāyatane nevasaññānāsaññāyatanasaññā
vibhūtā hoti idhaloke idhalokasaññā vibhūtā
hoti paraloke paralokasaññā vibhūtā hoti yamidaṁ diṭṭhaṁ sutaṁ mutaṁ
viññātaṁ pattaṁ pariyesitaṁ anuvicaritaṁ manasā tatrāpi saññā vibhūtā
hoti evaṁjhāyī kho sandha bhadro purisājānīyo neva paṭhaviṁ nissāya
jhāyati na āpaṁ nissāya jhāyati na tejaṁ nissāya jhāyati na
vāyaṁ nissāya jhāyati na ākāsānañcāyatanaṁ nissāya jhāyati na
viññāṇañcāyatanaṁ nissāya jhāyati na ākiñcaññāyatanaṁ nissāya
jhāyati na nevasaññānāsaññāyatanaṁ nissāya jhāyati na idhalokaṁ
nissāya jhāyati na paralokaṁ nissāya jhāyati yamidaṁ diṭṭhaṁ sutaṁ
mutaṁ viññātaṁ pattaṁ pariyesitaṁ anuvicaritaṁ manasā tampi nissāya na
jhāyati jhāyati capana evaṁjhāyiñcapana sandha bhadraṁ purisājānīyaṁ
saindā devā sabrahmakā sapajāpatikā ārakāva namassanti
namo te purisājañña namo te purisuttama
yassa tenābhijānāma yampi nissāya jhāyatīti 1-.

[217] 10 ekaṁ samayaṁ bhagavā rājagahe viharati moranivāpe
paribbājakārāme. tatra kho bhagavā bhikkhū āmantesi bhikkhavoti.

footnote: 1 ma. yu. jhāyasiti.

page number: 353

bhadanteti te bhikkhū bhagavato paccassosuṁ. bhagavā etadavoca tīhi
bhikkhave dhammehi samannāgato bhikkhu accantaniṭṭho hoti accantayogakkhemī
accantabrahmacārī accantapariyosāno seṭṭho devamanussānaṁ
katamehi tīhi asekkhena 1- sīlakkhandhena asekkhena samādhikkhandhena
asekkhena paññākkhandhena (pts. a v, 327) imehi kho bhikkhave tīhi dhammehi
samannāgato bhikkhu accantaniṭṭho hoti accantayogakkhemī
accantabrahmacārī accantapariyosāno seṭṭho devamanussānaṁ.
aparehipi bhikkhave tīhi dhammehi samannāgato bhikkhu accantaniṭṭho
hoti accantayogakkhemī accantabrahmacārī accantapariyosāno seṭṭho
devamanussānaṁ katamehi tīhi iddhipāṭihāriyena ādesanāpāṭihāriyena
anusāsanīpāṭihāriyena imehi kho bhikkhave tīhi dhammehi samannāgato
bhikkhu accantaniṭṭho hoti accantayogakkhemī accantabrahmacārī
accantapariyosāno seṭṭho devamanussānaṁ.
aparehipi bhikkhave tīhi dhammehi samannāgato bhikkhu accantaniṭṭho
hoti accantayogakkhemī accantabrahmacārī accantapariyosāno seṭṭho
devamanussānaṁ katamehi tīhi sammādiṭṭhiyā sammāñāṇena
sammāvimuttiyā imehi kho bhikkhave tīhi dhammehi samannāgato bhikkhu
accantaniṭṭho hoti accantayogakkhemī accantabrahmacārī
accantapariyosāno seṭṭho devamanussānaṁ.

footnote: 1 ma. yu. sabbattha vāresu asekhena.

page number: 354

dvīhi bhikkhave dhammehi samannāgato bhikkhu accantaniṭṭho hoti
accantayogakkhemī accantabrahmacārī accantapariyosāno seṭṭho
devamanussānaṁ katamehi dvīhi vijjāya caraṇena imehi kho bhikkhave
dvīhi dhammehi samannāgato bhikkhu accantaniṭṭho hoti accantayogakkhemī
accantabrahmacārī accantapariyosāno seṭṭho devamanussānaṁ
brahmunāpesā bhikkhave sanaṅkumārena gāthā bhāsitā
khattiyo seṭṭho janetasmiṁ ye gottapaṭisārino
vijjācaraṇasampanno so seṭṭho devamānuseti.
sā kho panesā bhikkhave (pts. a v, 328) 

[1]- sanaṅkumārena gāthā sugītā no duggītā

[2]- subhāsitā no dubbhāsitā atthasañhitā no anatthasañhitā anumatā
mayā ahaṁ bhikkhave evaṁ vadāmi
khattiyo seṭṭho janetasmiṁ ye gottapaṭisārino
vijjācaraṇasampanno so seṭṭho devamānuseti.
nissāyavaggo 3- paṭhamo.
tassuddānaṁ 4-
kimatthiyā 5- cetanā tayo upanisā byasanena 6- ca
saññāmanasikāro sekkho moranivāpanena ca 7-.

footnote: 1 yu. brahmunā. 2 ma. gāthā bhāsitā .... 3 nissayavaggotipi pāṭho.
footnote: 4 tatruddānantipi pāṭho. 5 po. kimatthi. 6 po. byasane. 7 ma. dve saññā
footnote: manasikāro saddho moranivāpakanti. yu. saññāmanasikārā sekho moranivāpanena cāti.

page number: 355

dutiyavaggo dutiyo

[218] 11 ekaṁ samayaṁ bhagavā sakkesu viharati kapilavatthusmiṁ
nigrodhārāme. tena kho pana samayena sambahulā bhikkhū bhagavato
cīvarakammaṁ karonti niṭṭhitacīvaro bhagavā temāsaccayena cārikaṁ
pakkamissatīti. assosi kho mahānāmo sakko sambahulā kira bhikkhū
bhagavato cīvarakammaṁ karonti niṭṭhitacīvaro bhagavā temāsaccayena cārikaṁ
pakkamissatīti athakho mahānāmo sakko yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ
nisinno kho mahānāmo sakko bhagavantaṁ etadavoca sutametaṁ bhante
sambahulā kira bhikkhū bhagavato cīvarakammaṁ karonti niṭṭhitacīvaro bhagavā
temāsaccayena cārikaṁ pakkamissatīti tesaṁ (pts. a v, 329) no bhante nānāvihārehi
viharataṁ kena vihārena vihātabbanti. sādhu sādhu mahānāma etaṁ kho
mahānāma tumhākaṁ paṭirūpaṁ kulaputtānaṁ yaṁ tumhe tathāgataṁ
upasaṅkamitvā puccheyyātha tesaṁ no bhante nānāvihārehi viharataṁ kena
vihārena vihātabbanti saddho kho mahānāma ārādhako hoti no
asaddho āraddhaviriyo ārādhako hoti no kusīto upaṭṭhitasati
ārādhako hoti no muṭṭhassati samāhito ārādhako hoti no
asamāhito paññavā ārādhako hoti no duppañño imesu
kho tvaṁ mahānāma pañcasu dhammesu patiṭṭhāya cha dhamme uttariṁ
bhāveyyāsi idha tvaṁ mahānāma tathāgataṁ anussareyyāsi itipi so

page number: 356

bhagavā arahaṁ sammāsambuddho vijjācaraṇasampanno sugato lokavidū
anuttaro purisadammasārathi satthā devamanussānaṁ buddho bhagavāti yasmiṁ
mahānāma samaye ariyasāvako tathāgataṁ anussarati nevassa tasmiṁ
samaye rāgapariyuṭṭhitaṁ cittaṁ hoti na dosapariyuṭṭhitaṁ cittaṁ hoti
na mohapariyuṭṭhitaṁ cittaṁ hoti ujugatamevassa tasmiṁ samaye cittaṁ
hoti tathāgataṁ ārabbha ujugatacitto kho pana mahānāma ariyasāvako
labhati atthavedaṁ labhati dhammavedaṁ labhati dhammūpasañhitaṁ pāmujjaṁ
pamuditassa pīti jāyati pītimanassa kāyo passambhati passaddhakāyo
sukhaṁ vediyati sukhino cittaṁ samādhiyati ayaṁ vuccati mahānāma
ariyasāvako visamagatāya pajāya samappatto viharati sabyāpajjhāya
pajāya abyāpajjho viharati dhammasotasamāpanno buddhānussatiṁ bhāveti.
puna caparaṁ tvaṁ mahānāma dhammaṁ anussareyyāsi svākkhāto
bhagavatā dhammo sandiṭṭhiko akāliko ehipassiko opanayiko 1- paccattaṁ
veditabbo viññūhīti yasmiṁ mahānāma samaye (pts. a v, 330) ariyasāvako dhammaṁ
anussarati nevassa tasmiṁ samaye rāgapariyuṭṭhitaṁ cittaṁ hoti na
dosapariyuṭṭhitaṁ cittaṁ hoti na mohapariyuṭṭhitaṁ cittaṁ hoti
ujugatamevassa tasmiṁ samaye cittaṁ hoti dhammaṁ ārabbha ujugatacitto kho
pana mahānāma ariyasāvako labhati atthavedaṁ labhati dhammavedaṁ labhati
dhammūpasañhitaṁ pāmujjaṁ pamuditassa pīti jāyati pītimanassa kāyo
passambhati passaddhakāyo sukhaṁ vediyati sukhino cittaṁ samādhiyati

footnote: 1 ma. opaneyyiko.

page number: 357

ayaṁ vuccati mahānāma ariyasāvako visamagatāya pajāya samappatto
viharati sabyāpajjhāya pajāya abyāpajjho viharati dhammasotasamāpanno
dhammānussatiṁ bhāveti.
puna caparaṁ tvaṁ mahānāma saṅghaṁ anussareyyāsi supaṭipanno
bhagavato sāvakasaṅgho ujupaṭipanno bhagavato sāvakasaṅgho ñāyapaṭipanno
bhagavato sāvakasaṅgho sāmīcipaṭipanno bhagavato sāvakasaṅgho yadidaṁ cattāri
purisayugāni aṭṭha purisapuggalā esa bhagavato sāvakasaṅgho āhuneyyo
pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassāti
yasmiṁ mahānāma samaye ariyasāvako saṅghaṁ anussarati nevassa
tasmiṁ samaye rāgapariyuṭṭhitaṁ cittaṁ hoti na dosapariyuṭṭhitaṁ cittaṁ
hoti na mohapariyuṭṭhitaṁ cittaṁ hoti ujugatamevassa tasmiṁ samaye
cittaṁ hoti saṅghaṁ ārabbha ujugatacitto kho pana mahānāma ariyasāvako
labhati atthavedaṁ labhati dhammavedaṁ labhati dhammūpasañhitaṁ pāmujjaṁ
pamuditassa pīti jāyati pītimanassa kāyo passambhati passaddhakāyo
sukhaṁ vediyati sukhino cittaṁ samādhiyati ayaṁ vuccati mahānāma
ariyasāvako visamagatāya pajāya samappatto viharati sabyāpajjhāya
pajāya abyāpajjho viharati dhammasotasamāpanno saṅghānussatiṁ bhāveti.
puna caparaṁ tvaṁ mahānāma attano sīlāni anussareyyāsi akhaṇḍāni
acchiddāni asabalāni akammāsāni bhujissāni viññūpasaṭṭhāni aparāmaṭṭhāni
samādhisaṁvattanikānīti 1- yasmiṁ mahānāma samaye ariyasāvako sīlaṁ anussarati

footnote: 1 ma. itisaddo natthi.

page number: 358

nevassa tasmiṁ samaye (pts. a v, 331) rāgapariyuṭṭhitaṁ cittaṁ hoti na dosapariyuṭṭhitaṁ
cittaṁ hoti na mohapariyuṭṭhitaṁ cittaṁ hoti ujugatamevassa tasmiṁ
samaye cittaṁ hoti sīlaṁ ārabbha ujugatacitto kho pana mahānāma
ariyasāvako labhati atthavedaṁ labhati dhammavedaṁ labhati dhammūpasañhitaṁ
pāmujjaṁ pamuditassa pīti jāyati pītimanassa kāyo passambhati
passaddhakāyo sukhaṁ vediyati sukhino cittaṁ samādhiyati ayaṁ vuccati mahānāma
ariyasāvako visamagatāya pajāya samappatto viharati sabyāpajjhāya
pajāya abyāpajjho viharati dhammasotasamāpanno sīlānussatiṁ bhāveti.
puna caparaṁ tvaṁ mahānāma attano cāgaṁ anussareyyāsi lābhā
vata me suladdhaṁ vata me yohaṁ maccheramalapariyuṭṭhitāya pajāya
vigatamalamaccherena cetasā agāraṁ ajjhāvasāmi muttacāgo payatapāṇī 1-
vossaggarato yācayogo dānasaṁvibhāgaratoti yasmiṁ mahānāma samaye
ariyasāvako cāgaṁ anussarati nevassa tasmiṁ samaye rāgapariyuṭṭhitaṁ cittaṁ
hoti na dosapariyuṭṭhitaṁ cittaṁ hoti na mohapariyuṭṭhitaṁ cittaṁ hoti
ujugatamevassa tasmiṁ samaye cittaṁ hoti cāgaṁ ārabbha ujugatacitto kho
pana mahānāma ariyasāvako labhati atthavedaṁ labhati dhammavedaṁ labhati
dhammūpasañhitaṁ pāmujjaṁ pamuditassa pīti jāyati pītimanassa kāyo
passambhati passaddhakāyo sukhaṁ vediyati sukhino cittaṁ samādhiyati ayaṁ
vuccati mahānāma ariyasāvako visamagatāya pajāya samappatto viharati
sabyāpajjhāya pajāya abyāpajjho viharati dhammasotasamāpanno

footnote: 1 po. ma. payatapāṇi.

page number: 359

cāgānussatiṁ bhāveti.
puna caparaṁ tvaṁ mahānāma devatā anussareyyāsi santi devā
cātummahārājikā santi devā tāvatiṁsā santi devā yāmā santi
devā tusitā santi devā nimmānaratino santi devā paranimmitavasavattino
santi devā brahmakāyikā santi devā taduttari (pts. a v, 332) 1- yathārūpāya saddhāya
samannāgatā tā devatā ito cutā tattha uppannā 2- mayhampi tathārūpā
saddhā saṁvijjati yathārūpena sīlena samannāgatā tā devatā ito cutā tattha
uppannā mayhampi tathārūpaṁ sīlaṁ saṁvijjati yathārūpena sutena samannāgatā
tā devatā ito cutā tattha uppannā mayhampi tathārūpaṁ sutaṁ
saṁvijjati yathārūpena cāgena samannāgatā tā devatā ito cutā
tattha uppannā mayhampi tathārūpo cāgo saṁvijjati yathārūpāya
paññāya samannāgatā tā devatā ito cutā tattha uppannā
mayhampi tathārūpā paññā saṁvijjatīti yasmiṁ mahānāma samaye
ariyasāvako attano ca tāsañca devatānaṁ saddhañca sīlañca sutañca
cāgañca paññañca anussarati nevassa tasmiṁ samaye rāgapariyuṭṭhitaṁ cittaṁ
hoti na dosapariyuṭṭhitaṁ cittaṁ hoti na mohapariyuṭṭhitaṁ cittaṁ hoti
ujugatamevassa tasmiṁ samaye cittaṁ hoti devatā ārabbha ujugatacitto
kho pana mahānāma ariyasāvako labhati atthavedaṁ labhati dhammavedaṁ
labhati dhammūpasañhitaṁ pāmujjaṁ pamuditassa pīti jāyati pītimanassa
kāyo passambhati passaddhakāyo sukhaṁ vediyati sukhino cittaṁ samādhiyati

footnote: 1 po. ma. yu. tatuttari. 2 po. yu. upapannā. ma. tatthūpapannā. sabbattha
footnote: evaṁ ñātabbaṁ.

page number: 360

ayaṁ vuccati mahānāma ariyasāvako visamagatāya pajāya samappatto
viharati sabyāpajjhāya pajāya abyāpajjho viharati dhammasotasamāpanno
devatānussatiṁ bhāvetīti.

[219] 12 ekaṁ samayaṁ bhagavā sakkesu viharati kapilavatthusmiṁ
nigrodhārāme. tena kho pana samayena mahānāmo sakko gilānā vuṭṭhito
hoti aciravuṭṭhito gelaññā. tena kho pana samayena sambahulā
bhikkhū bhagavato cīvarakammaṁ karonti niṭṭhitacīvaro bhagavā temāsaccayena
cārikaṁ pakkamissatīti. assosi kho mahānāmo sakko sambahulā
kira bhikkhū bhagavato cīvarakammaṁ karonti niṭṭhitacīvaro bhagavā
temāsaccayena cārikaṁ pakkamissatīti (pts. a v, 333) athakho mahānāmo sakko yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi ekamantaṁ nisinno kho mahānāmo sakko bhagavantaṁ etadavoca
sutametaṁ bhante sambahulā kira bhikkhū bhagavato cīvarakammaṁ karonti
niṭṭhitacīvaro bhagavā temāsaccayena cārikaṁ pakkamissatīti tesaṁ no
bhante nānāvihārehi viharataṁ kena vihārena vihātabbanti. sādhu sādhu
mahānāma etaṁ kho mahānāma tumhākaṁ paṭirūpaṁ kulaputtānaṁ yaṁ tumhe
tathāgataṁ upasaṅkamitvā puccheyyātha tesaṁ no bhante nānāvihārehi
viharataṁ kena vihārena vihātabbanti saddho kho mahānāma ārādhako
hoti no asaddho āraddhaviriyo ārādhako hoti no kusīto
upaṭṭhitasati ārādhako hoti no muṭṭhassati samāhito ārādhako

page number: 361

hoti no asamāhito paññavā ārādhako hoti no duppañño
imesu kho tvaṁ mahānāma pañcasu dhammesu patiṭṭhāya cha dhamme uttariṁ
bhāveyyāsi idha tvaṁ mahānāma tathāgataṁ anussareyyāsi itipi so
bhagavā .pe. satthā devamanussānaṁ buddho bhagavāti yasmiṁ mahānāma
samaye ariyasāvako tathāgataṁ anussarati nevassa tasmiṁ samaye
rāgapariyuṭṭhitaṁ cittaṁ hoti na dosapariyuṭṭhitaṁ cittaṁ hoti na
mohapariyuṭṭhitaṁ cittaṁ hoti ujugatamevassa tasmiṁ samaye cittaṁ hoti
tathāgataṁ ārabbha ujugatacitto kho pana mahānāma ariyasāvako labhati
atthavedaṁ labhati dhammavedaṁ labhati dhammūpasañhitaṁ pāmujjaṁ pamuditassa
pīti jāyati pītimanassa kāyo passambhati passaddhakāyo sukhaṁ
vediyati sukhino cittaṁ samādhiyati imaṁ kho tvaṁ mahānāma
buddhānussatiṁ gacchantopi bhāveyyāsi ṭhitopi bhāveyyāsi nisinnopi
bhāveyyāsi sayānopi bhāveyyāsi (pts. a v, 334) kammantaṁ adhiṭṭhahantopi bhāveyyāsi
puttasambādhasayanaṁ ajjhāvasantopi bhāveyyāsi. puna caparaṁ tvaṁ mahānāma
dhammaṁ anussareyyāsi ... saṅghaṁ anussareyyāsi ... attano sīlāni
anussareyyāsi ... attano cāgaṁ anussareyyāsi ... devatā
anussareyyāsi santi devā cātummahārājikā santi devā ... taduttari
yathārūpāya saddhāya samannāgatā tā devatā ito cutā tattha uppannā
mayhampi tathārūpā saddhā saṁvijjati yathārūpena sīlena ... sutena ...
cāgena ... paññāya samannāgatā tā devatā ito cutā tattha

page number: 362

uppannā mayhampi tathārūpā paññā saṁvijjatīti yasmiṁ mahānāma
samaye ariyasāvako attano ca tāsañca devatānaṁ saddhañca sīlañca
sutañca cāgañca paññañca anussarati nevassa tasmiṁ samaye
rāgapariyuṭṭhitaṁ cittaṁ hoti na dosapariyuṭṭhitaṁ cittaṁ hoti na
mohapariyuṭṭhitaṁ cittaṁ hoti ujugatamevassa tasmiṁ samaye cittaṁ hoti
devatā ārabbha ujugatacitto kho pana mahānāma ariyasāvako labhati
atthavedaṁ labhati dhammavedaṁ labhati dhammūpasañhitaṁ pāmujjaṁ pamuditassa
pīti jāyati pītimanassa kāyo passambhati passaddhakāyo sukhaṁ vediyati
sukhino cittaṁ samādhiyati imaṁ kho tvaṁ mahānāma devatānussatiṁ
gacchantopi bhāveyyāsi ṭhitopi bhāveyyāsi nisinnopi bhāveyyāsi
sayānopi bhāveyyāsi kammantaṁ adhiṭṭhahantopi bhāveyyāsi
puttasambādhasayanaṁ ajjhāvasantopi bhāveyyāsīti.

[220] 13 ekaṁ samayaṁ bhagavā sakkesu viharati kapilavatthusmiṁ
nigrodhārāme. tena kho pana samayena bhagavā sāvatthiyaṁ vassāvāsaṁ
upagantukāmo hoti. assosi kho nandiyo (pts. a v, 335) sakko bhagavā kira
sāvatthiyaṁ vassāvāsaṁ upagantukāmoti athakho nandiyassa sakkassa
etadahosi yannūnāhaṁpi sāvatthiyaṁ vassāvāsaṁ upagaccheyyaṁ tattha
kammantañceva adhiṭṭhahissāmi bhagavantañca lacchāmi kālena kālaṁ
dassanāyāti. athakho bhagavā sāvatthiyaṁ vassāvāsaṁ upagacchi 1-.
nandiyopi kho sakko sāvatthiyaṁ vassāvāsaṁ upagacchi tattha kammantañceva

footnote: 1 po. yu. upagañchi.

page number: 363

adhiṭṭhāya 1- bhagavantañca lacchati 2- kālena kālaṁ dassanāya. tena kho
pana samayena sambahulā bhikkhū bhagavato cīvarakammaṁ karonti niṭṭhitacīvaro
bhagavā temāsaccayena cārikaṁ pakkamissatīti. assosi kho nandiyo
sakko sambahulā kira bhikkhū bhagavato cīvarakammaṁ karonti
niṭṭhitacīvaro bhagavā temāsaccayena cārikaṁ pakkamissatīti athakho
nandiyo sakko yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi ekamantaṁ nisinno kho nandiyo sakko
bhagavantaṁ etadavoca sutametaṁ bhante sambahulā kira bhikkhū bhagavato
cīvarakammaṁ karonti niṭṭhitacīvaro bhagavā temāsaccayena cārikaṁ
pakkamissatīti tesaṁ no bhante nānāvihārehi viharataṁ kena vihārena
vihātabbanti. sādhu sādhu nandiya etaṁ kho nandiya tumhākaṁ
paṭirūpaṁ kulaputtānaṁ yaṁ tumhe tathāgataṁ upasaṅkamitvā puccheyyātha
tesaṁ no bhante nānāvihārehi viharataṁ kena vihārena vihātabbanti
saddho kho nandiya ārādhako hoti no asaddho sīlavā ārādhako
hoti no dussīlo āraddhaviriyo ārādhako hoti no kusīto
upaṭṭhitasati ārādhako hoti no muṭṭhassati samāhito ārādhako
hoti no asamāhito paññavā ārādhako hoti no duppañño
imesu kho te nandiya chasu dhammesu patiṭṭhāya pañcasu dhammesu
ajjhattaṁ (pts. a v, 336) sati upaṭṭhapetabbā 3- idha tvaṁ nandiya tathāgataṁ anussareyyāsi
itipi so bhagavā arahaṁ sammāsambuddho vijjācaraṇasampanno sugato

footnote: 1 ma. yu. adhiṭṭhāsi. 2 ma. yu. labhi. 3 ma. sabbattha vāresu upaṭṭhāpetabbā.

page number: 364

lokavidū anuttaro purisadammasārathi satthā devamanussānaṁ buddho bhagavāti
iti kho te nandiya tathāgataṁ ārabbha ajjhattaṁ sati upaṭṭhapetabbā.
puna caparaṁ tvaṁ nandiya dhammaṁ anussareyyāsi svākkhāto bhagavatā
dhammo sandiṭṭhiko akāliko ehipassiko opanayiko paccattaṁ
veditabbo viññūhīti iti kho te nandiya dhammaṁ ārabbha ajjhattaṁ
sati upaṭṭhapetabbā.
puna caparaṁ tvaṁ nandiya kalyāṇamitte anussareyyāsi lābhā vata me
suladdhaṁ vata me yassa 

[1]- kalyāṇamittā anukampakā atthakāmā
ovādakā anusāsakāti iti kho te nandiya kalyāṇamitte ārabbha
ajjhattaṁ sati upaṭṭhapetabbā.
puna caparaṁ tvaṁ nandiya attano cāgaṁ anussareyyāsi lābhā
vata me suladdhaṁ vata me yohaṁ maccheramalapariyuṭṭhitāya pajāya
vigatamalamaccherena cetasā agāraṁ ajjhāvasāmi muttacāgo payatapāṇī
vossaggarato yācayogo dānasaṁvibhāgaratoti iti kho te nandiya cāgaṁ
ārabbha ajjhattaṁ sati upaṭṭhapetabbā.
puna caparaṁ tvaṁ nandiya devatā anussareyyāsi yā tā 2- devatā
atikkammeva kabaḷīkārabhakkhānaṁ 3- devatānaṁ sahabyataṁ aññataraṁ manomayaṁ
kāyaṁ upapannā tā karaṇīyaṁ attano na samanupassanti katassa vā
paṭiccayaṁ seyyathāpi nandiya bhikkhu asamayavimutto akaraṇīyaṁ attano
na samanupassati katassa vā paṭiccayaṁ evameva kho nandiya yā tā

footnote: 1 ma. yu. mesaddo dissati. 2 ma. ayaṁ pāṭho natthi. 3 ma. kabaḷīkārāhārabhakkhānaṁ.

page number: 365

devatā atikkammeva kabaḷīkārabhakkhānaṁ devānaṁ (pts. a v, 337) sahabyataṁ aññataraṁ
manomayaṁ kāyaṁ upapannā tā karaṇīyaṁ attano na samanupassanti
katassa vā paṭiccayanti iti kho te nandiya devatā ārabbha ajjhattaṁ
sati upaṭṭhapetabbā imehi kho nandiya ekādasahi dhammehi samannāgato
ariyasāvako pajahateva pāpake akusale dhamme na upādiyati
seyyathāpi nandiya kumbho nikkujjo no vantaṁ paccāmasati 1- seyyathāpi
nandiya tiṇā aggi mutto ḍahaññeva gacchati no daḍḍhaṁ paccudāvattati
evameva kho nandiya imehi ekādasahi dhammehi samannāgato
ariyasāvako pajahateva pāpake akusale dhamme na upādiyatīti.

[221] 14 athakho āyasmā subhūti saddhena bhikkhunā saddhiṁ yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinnaṁ kho āyasmantaṁ subhūtiṁ bhagavā etadavoca
ko nāma ayaṁ subhūti bhikkhūti. saddho nāmāyaṁ bhante bhikkhu saddhassa 2-
upāsakassa putto saddhā agārasmā anagāriyaṁ pabbajitoti. kacci
panāyaṁ subhūti saddho bhikkhu saddhassa upāsakassa putto saddhā
agārasmā anagāriyaṁ pabbajito sandissati saddhāpadānesūti. etassa
bhagavā kālo etassa sugata kālo bhagavā saddhassa saddhāpadānāni
bhāseyya idānāhaṁ jānissāmi yadi vā ayaṁ bhikkhu sandissati
saddhāpadānesu yadi vā noti. tenahi subhūti suṇāhi sādhukaṁ
manasikarohi bhāsissāmīti. evaṁ bhanteti kho āyasmā subhūti bhagavato

footnote: 1 ma. yu. (pts. a v, 338) paccāvamati. 2 ma. sudattassa. ito paraṁ evaṁ ñātabbaṁ.

page number: 366

paccassosi. bhagavā etadavoca idha subhūti bhikkhu sīlavā hoti
pātimokkhasaṁvarasaṁvuto viharati ācāragocarasampanno aṇumattesu vajjesu
bhayadassāvī samādāya sikkhati sikkhāpadesu yampi subhūti bhikkhu sīlavā
hoti .pe. samādāya sikkhati sikkhāpadesu idampi subhūti saddhassa
saddhāpadānaṁ hoti.
puna caparaṁ subhūti bhikkhu bahussuto hoti sutadharo sutasannicayo
ye te dhammā ādikalyāṇā majjhekalyāṇā pariyosānakalyāṇā sātthaṁ
sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti tathārūpāssa
dhammā bahussutā honti dhatā vacasā paricitā manasānupekkhitā diṭṭhiyā
suppaṭividdhā yampi subhūti bhikkhu bahussuto hoti .pe. diṭṭhiyā
suppaṭividdhā idampi subhūti saddhassa saddhāpadānaṁ hoti.
puna caparaṁ subhūti bhikkhu kalyāṇamitto hoti kalyāṇasahāyo
kalyāṇasampavaṅko yampi subhūti bhikkhu kalyāṇamitto hoti
kalyāṇasahāyo kalyāṇasampavaṅko idampi 1- saddhassa saddhāpadānaṁ hoti.
puna caparaṁ subhūti bhikkhu suvaco hoti sovacassakaraṇehi dhammehi
samannāgato khamo padakkhiṇaggāhī anusāsaniṁ yampi subhūti bhikkhu
suvaco hoti sovacassakaraṇehi dhammehi samannāgato khamo
padakkhiṇaggāhī anusāsaniṁ idampi subhūti saddhassa saddhāpadānaṁ hoti.
puna caparaṁ subhūti bhikkhu yāni tāni sabrahmacārīnaṁ uccāvacāni
kiṁkaraṇīyāni tattha dakkho hoti analaso tatrupāyāya vīmaṁsāya

footnote: 1 ma. etthantare subhūtīti dissati.

page number: 367

samannāgato alaṁ kātuṁ alaṁ saṁvidhātuṁ yampi subhūti bhikkhu yāni tāni
sabrahmacārīnaṁ .pe. alaṁ kātuṁ alaṁ saṁvidhātuṁ idampi subhūti
saddhassa saddhāpadānaṁ hoti.
puna caparaṁ subhūti bhikkhu dhammakāmo hoti piyasamudāhāro
abhidhamme abhivinaye uḷārapāmujjo yampi subhūti bhikkhu dhammakāmo hoti
piyasamudāhāro abhidhamme abhivinaye uḷārapāmujjo idampi subhūti
saddhassa saddhāpadānaṁ hoti.
puna caparaṁ subhūti bhikkhu āraddhaviriyo viharati akusalānaṁ dhammānaṁ
pahānāya kusalānaṁ dhammānaṁ upasampadāya thāmavā daḷhaparakkamo anikkhittadhuro
kusalesu dhammesu yampi subhūti bhikkhu āraddhaviriyo viharati .pe.
idampi subhūti saddhassa saddhāpadānaṁ hoti.
puna caparaṁ subhūti bhikkhu catunnaṁ jhānānaṁ ābhicetasikānaṁ
diṭṭhadhammasukhavihārānaṁ nikāmalābhī hoti akicchalābhī akasiralābhī
yampi subhūti bhikkhu catunnaṁ jhānānaṁ ābhicetasikānaṁ diṭṭhadhammasuvihārānaṁ
nikāmalābhī hoti akicchalābhī akasiralābhī idampi subhūti saddhassa
saddhāpadānaṁ hoti.
puna caparaṁ subhūti bhikkhu anekavihitaṁ pubbenivāsaṁ anussarati
seyyathīdaṁ ekampi jātiṁ dvepi jātiyo tissopi jātiyo catassopi
jātiyo pañcapi jātiyo dasapi jātiyo vīsampi jātiyo tiṁsampi jātiyo
cattāḷīsampi jātiyo paññāsampi jātiyo jātisatampi jātisahassampi
jātisatasahassampi anekepi saṁvaṭṭakappe anekepi vivaṭṭakappe

page number: 368

anekepi saṁvaṭṭavivaṭṭakappe amutrāsiṁ evaṁnāmo evaṁgotto
evaṁvaṇṇo evamāhāro evaṁsukhadukkhapaṭisaṁvedī evamāyupariyanto so
tatocuto amutra udapādiṁ tatrāpāsiṁ evaṁnāmo evaṁgotto evaṁvaṇṇo
evamāhāro evaṁsukhadukkhapaṭisaṁvedī evamāyupariyanto so tato cuto
idhuppannoti iti (pts. a v, 340) sākāraṁ sauddesaṁ anekavihitaṁ pubbenivāsaṁ anussarati
yampi subhūti bhikkhu anekavihitaṁ pubbenivāsaṁ anussarati seyyathīdaṁ
ekampi jātiṁ dvepi jātiyo .pe. iti sākāraṁ sauddesaṁ anekavihitaṁ
pubbenivāsaṁ anussarati idampi subhūti saddhassa saddhāpadānaṁ hoti.
puna caparaṁ subhūti bhikkhu dibbena cakkhunā visuddhena atikkantamānusakena
satte passati cavamāne upapajjamāne hīne paṇīte suvaṇṇe
dubbaṇṇe sugate duggate yathākammūpage satte pajānāti ime vata
bhonto sattā kāyaduccaritena samannāgatā vacīduccaritena samannāgatā
manoduccaritena samannāgatā ariyānaṁ upavādakā micchādiṭṭhikā
micchādiṭṭhikammasamādānā te kāyassa bhedā parammaraṇā apāyaṁ duggatiṁ
vinipātaṁ nirayaṁ upapannā ime vā pana bhonto sattā kāyasucaritena
samannāgatā vacīsucaritena samannāgatā manosucaritena samannāgatā ariyānaṁ
anupavādakā sammādiṭṭhikā sammādiṭṭhikammasamādānā te kāyassa
bhedā parammaraṇā sugatiṁ saggaṁ lokaṁ upapannāti iti dibbena
cakkhunā visuddhena atikkantamānusakena satte passati cavamāne
upapajjamāne hīne paṇīte suvaṇṇe dubbaṇṇe sugate duggate yathākammūpage

page number: 369

satte pajānāti yampi subhūti bhikkhu dibbena cakkhunā
visuddhena .pe. yathākammūpage satte pajānāti idampi subhūti
saddhassa saddhāpadānaṁ hoti.
puna caparaṁ subhūti bhikkhu āsavānaṁ khayā anāsavaṁ cetovimuttiṁ
paññāvimuttiṁ diṭṭheva dhamme sayaṁ abhiññā sacchikatvā upasampajja
viharati yampi subhūti bhikkhu āsavānaṁ khayā .pe. sacchikatvā
upasampajja viharati idampi subhūti saddhassa saddhāpadānaṁ hotīti.
evaṁ vutte āyasmā subhūti bhagavantaṁ etadavoca yānimāni
bhante bhagavatā saddhassa saddhāpadānāni bhāsitāni saṁvijjanti tāni
imassa bhikkhuno ayañca bhikkhu etesu sandissati ayaṁ bhante
bhikkhu sīlavā hoti pātimokkhasaṁvarasaṁvuto (pts. a v, 341) viharati ācāragocarasampanno
aṇumattesu vajjesu bhayadassāvī samādāya sikkhati sikkhāpadesu ayaṁ
bhante bhikkhu bahussuto hoti sutadharo sutasannicayo ye te dhammā
ādikalyāṇā majjhekalyāṇā pariyosānakalyāṇā sātthaṁ sabyañjanaṁ
kevalaparipuṇṇaṁ parisuddhaṁ brahmacariyaṁ abhivadanti tathārūpāssa dhammā
bahussutā honti dhatā vacasā paricitā manasānupekkhitā diṭṭhiyā
suppaṭividdhā ayaṁ bhante bhikkhu kalyāṇamitto 

[1]- kalyāṇasahāyo
kalyāṇasampavaṅko ayaṁ bhante bhikkhu suvaco 

[2]- sovacassakaraṇehi dhammehi
samannāgato khamo padakkhiṇaggāhī anusāsaniṁ ayaṁ bhante bhikkhu yāni

footnote: 1-2 ma. yu. hoti.

page number: 370

tāni sabrahmacārīnaṁ uccāvacāni kiṁkaraṇīyāni tattha dakkho hoti
analaso tatrupāyāya vīmaṁsāya samannāgato alaṁ kātuṁ alaṁ saṁvidhātuṁ
ayaṁ bhante bhikkhu dhammakāmo hoti piyasamudāhāro abhidhamme abhivinaye
uḷārapāmujjo ayaṁ bhante bhikkhu āraddhaviriyo viharati thāmavā
daḷhaparakkamo anikkhittadhuro kusalesu dhammesu ayaṁ bhante bhikkhu
catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti
akicchalābhī akasiralābhī ayaṁ bhante bhikkhu anekavihitaṁ pubbenivāsaṁ
anussarati seyyathīdaṁ ekampi jātiṁ dvepi jātiyo .pe. iti
sākāraṁ sauddesaṁ anekavihitaṁ pubbenivāsaṁ anussarati ayaṁ bhante
bhikkhu dibbena cakkhunā visuddhena atikkantamānusakena .pe. yathākammūpage
satte pajānāti ayaṁ bhante bhikkhu āsavānaṁ khayā .pe. sacchikatvā
upasampajja viharati yānimāni bhante bhagavatā saddhassa saddhāpadānāni
bhāsitāni saṁvijjanti tāni imassa bhikkhuno ayañca bhikkhu etesu
sandissatīti. sādhu sādhu subhūti tenahi tvaṁ subhūti iminā saddhena
bhikkhunā saddhiṁ vihareyyāsi yadā ca tvaṁ subhūti ākaṅkheyyāsi tathāgataṁ
dassanāya iminā ca saddhena bhikkhunā saddhiṁ upasaṅkameyyāsi tathāgataṁ
dassanāyāti.(pts. a v, 342) 

[222] 15 mettāya bhikkhave cetovimuttiyā āsevitāya bhāvitāya
bahulīkatāya yānīkatāya vatthukatāya anuṭṭhitāya paricitāya susamāraddhāya
ekādasānisaṁsā pāṭikaṅkhā katame ekādasa sukhaṁ supati sukhaṁ

page number: 371

paṭibujjhati na pāpakaṁ supinaṁ passati manussānaṁ piyo hoti
amanussānaṁ piyo hoti devatā rakkhanti nāssa aggi vā visaṁ
vā satthaṁ vā kamati tuvaṭṭaṁ cittaṁ samādhiyati mukhavaṇṇo vippasīdati
asammūḷho kālaṁ karoti uttariṁ appaṭivijjhanto brahmalokūpago
hoti mettāya bhikkhave cetovimuttiyā āsevitāya bhāvitāya
bahulīkatāya yānīkatāya vatthukatāya anuṭṭhitāya paricitāya susamāraddhāya
ime ekādasānisaṁsā pāṭikaṅkhāti.

[223] 16 ekaṁ samayaṁ āyasmā ānando vesāliyaṁ viharati
veḷuvagāmake. tena kho pana samayena dasamo 1- gahapati aṭṭhakanāgaro
pātaliputtaṁ anuppatto hoti kenacideva karaṇīyena athakho dasamo
gahapati aṭṭhakanāgaro yena kukkuṭārāmo yena aññataro bhikkhu
tenupasaṅkami upasaṅkamitvā taṁ bhikkhuṁ etadavoca kahaṁ nu kho bhante
āyasmā ānando etarahi viharati dassanakāmā hi mayaṁ bhante
āyasmantaṁ ānandanti. eso gahapati āyasmā ānando vesāliyaṁ
viharati veḷuvagāmaketi. athakho dasamo gahapati aṭṭhakanāgaro pātaliputte
taṁ karaṇīyaṁ tīretvā yena vesāliveḷuvagāmako yenāyasmā ānando
tenupasaṅkami upasaṅkamitvā āyasmantaṁ ānandaṁ abhivādetvā ekamantaṁ
nisīdi ekamantaṁ nisinno kho dasamo gahapati aṭṭhakanāgaro āyasmantaṁ
ānandaṁ etadavoca atthi nu kho bhante ānanda tena bhagavatā jānatā
passatā arahatā sammāsambuddhena ekadhammo sammadakkhāto yattha

footnote: 1 po. asamo. sabbattha īdisameva.

page number: 372

bhikkhuno appamattassa ātāpino pahitattassa viharato avimuttaṁ vā
cittaṁ vimuccati aparikkhīṇā vā āsavā parikkhayaṁ gacchanti ananuppattaṁ
vā anuttaraṁ yogakkhemaṁ anupāpuṇātīti. atthi 

[1]- gahapati tena
bhagavatā jānatā passatā arahatā sammāsambuddhena ekadhammo
sammadakkhāto yattha bhikkhuno appamattassa ātāpino pahitattassa
viharato avimuttaṁ vā cittaṁ vimuccati aparikkhīṇā vā āsavā parikkhayaṁ
gacchanti ananuppattaṁ vā anuttaraṁ yogakkhemaṁ anupāpuṇātīti.
katamo pana bhante ānanda tena bhagavatā jānatā passatā arahatā
sammāsambuddhena ekadhammo sammadakkhāto yattha bhikkhuno appamattassa
ātāpino pahitattassa viharato avimuttaṁ vā cittaṁ vimuccati
aparikkhīṇā vā āsavā parikkhayaṁ gacchanti ananuppattaṁ vā anuttaraṁ
yogakkhemaṁ anupāpuṇātīti. idha gahapati bhikkhu vivicceva kāmehi
vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ
jhānaṁ upasampajja viharati so iti paṭisañcikkhati idaṁ 2- kho paṭhamaṁ
jhānaṁ abhisaṅkhataṁ abhisañcetayitaṁ yaṁ kho pana kiñci abhisaṅkhataṁ
abhisañcetayitaṁ tadaniccaṁ nirodhadhammanti pajānāti so tattha ṭhito
āsavānaṁ khayaṁ pāpuṇāti no ce āsavānaṁ khayaṁ pāpuṇāti teneva
dhammarāgena tāya dhammanandiyā pañcannaṁ orambhāgiyānaṁ saṁyojanānaṁ
parikkhayā opapātiko hoti tattha parinibbāyī anāvattidhammo tasmā lokā
ayaṁ 3- kho gahapati tena bhagavatā jānatā passatā arahatā sammāsambuddhena

footnote: 1 ma. khosaddo dissati. 2 ma. yu. idampi. 3 ma. yu. ayampi.

page number: 373

ekadhammo sammadakkhāto yattha bhikkhuno appamattassa
ātāpino pahitattassa viharato avimuttaṁ vā cittaṁ vimuccati
aparikkhīṇā vā āsavā parikkhayaṁ gacchanti ananuppattaṁ vā anuttaraṁ
yogakkhemaṁ anupāpuṇāti.
puna caparaṁ gahapati bhikkhu vitakkavicārānaṁ vūpasamā ajjhattaṁ
sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ
dutiyaṁ jhānaṁ ... tatiyaṁ jhānaṁ ... catutthaṁ jhānaṁ upasampajja viharati
so iti paṭisañcikkhati idampi kho catutthaṁ jhānaṁ abhisaṅkhataṁ
abhisañcetayitaṁ yaṁ kho pana kiñci abhisaṅkhataṁ abhisañcetayitaṁ tadaniccaṁ
nirodhadhammanti pajānāti so tattha ṭhito āsavānaṁ khayaṁ pāpuṇāti
no ce āsavānaṁ khayaṁ pāpuṇāti teneva dhammarāgena tāya
dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko
hoti tattha parinibbāyī anāvattidhammo tasmā lokā ayampi kho
gahapati tena bhagavatā jānatā passatā arahatā sammāsambuddhena
ekadhammo sammadakkhāto yattha bhikkhuno appamattassa ātāpino
pahitattassa viharato avimuttaṁ vā cittaṁ vimuccati aparikkhīṇā vā
āsavā parikkhayaṁ gacchanti ananuppattaṁ vā anuttaraṁ yogakkhemaṁ
anupāpuṇāti.
puna caparaṁ gahapati bhikkhu mettāsahagatena cetasā ekaṁ disaṁ
pharitvā viharati tathā dutiyaṁ tathā tatiyaṁ tathā catutthaṁ iti

page number: 374

uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena
cetasā vipulena mahaggatena appamāṇena averena abyāpajjhena pharitvā
viharati so iti paṭisañcikkhati ayampi kho mettācetovimutti
abhisaṅkhatā abhisañcetayitā yaṁ 

[1]- pana kiñci abhisaṅkhataṁ abhisañcetayitaṁ
tadaniccaṁ nirodhadhammanti pajānāti so tattha ṭhito āsavānaṁ khayaṁ
pāpuṇāti no ce āsavānaṁ khayaṁ pāpuṇāti teneva dhammarāgena tāya
dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko
hoti tattha parinibbāyī anāvattidhammo tasmā (pts. a v, 345) lokā ayampi
kho gahapati tena bhagavatā jānatā passatā arahatā sammāsambuddhena
ekadhammo sammadakkhāto yattha bhikkhuno appamattassa ātāpino
pahitattassa viharato avimuttaṁ vā cittaṁ vimuccati aparikkhīṇā vā
āsavā parikkhayaṁ gacchanti ananuppattaṁ vā anuttaraṁ yogakkhemaṁ
anupāpuṇāti.
puna ca paraṁ gahapati bhikkhu karuṇāsahagatena cetasā ... muditāsahagatena
cetasā ... upekkhāsahagatena cetasā ekaṁ disaṁ pharitvā viharati tathā
dutiyaṁ tathā tatiyaṁ tathā catutthaṁ iti uddhamadho tiriyaṁ sabbadhi
sabbattatāya sabbāvantaṁ lokaṁ upekkhāsahagatena cetasā vipulena
mahaggatena appamāṇena averena abyāpajjhena pharitvā viharati so
iti paṭisañcikkhati ayampi kho upekkhācetovimutti abhisaṅkhatā
abhisañcetayitā yaṁ kho pana kiñci abhisaṅkhataṁ abhisañcetayitaṁ tadaniccaṁ

footnote: 1 sabbavāresu khosaddo dissati.

page number: 375

nirodhadhammanti pajānāti so tattha ṭhito āsavānaṁ khayaṁ pāpuṇāti
no ce āsavānaṁ khayaṁ pāpuṇāti teneva dhammarāgena tāya dhammanandiyā
pañcannaṁ orambhāgiyānaṁ saṁyojanānaṁ parikkhayā opapātiko hoti tattha
parinibbāyī anāvattidhammo tasmā lokā ayampi kho gahapati tena
bhagavatā jānatā passatā arahatā sammāsambuddhena ekadhammo sammadakkhāto
yattha bhikkhuno appamattassa ātāpino pahitattassa viharato
avimuttaṁ vā cittaṁ vimuccati aparikkhīṇā vā āsavā parikkhayaṁ
gacchanti ananuppattaṁ vā anuttaraṁ yogakkhemaṁ anupāpuṇāti.
puna caparaṁ gahapati bhikkhu sabbaso rūpasaññānaṁ samatikkamā
paṭighasaññānaṁ atthaṅgamā nānattasaññānaṁ amanasikārā ananto
ākāsoti ākāsānañcāyatanaṁ upasampajja viharati so iti
paṭisañcikkhati ayampi kho ākāsānañcāyatanasamāpatti abhisaṅkhatā
abhisañcetayitā yaṁ kho pana kiñci abhisaṅkhataṁ abhisañcetayitaṁ tadaniccaṁ
nirodhadhammanti (pts. a v, 346) pajānāti so tattha ṭhito āsavānaṁ khayaṁ pāpuṇāti no
ce āsavānaṁ khayaṁ pāpuṇāti teneva dhammarāgena tāya dhammanandiyā
pañcannaṁ orambhāgiyānaṁ saṁyojanānaṁ parikkhayā opapātiko hoti tattha
parinibbāyī anāvattidhammo tasmā lokā ayampi kho gahapati tena
bhagavatā jānatā passatā arahatā sammāsambuddhena ekadhammo sammadakkhāto
yattha bhikkhuno appamattassa ātāpino pahitattassa viharato
avimuttaṁ vā cittaṁ vimuccati aparikkhīṇā vā āsavā parikkhayaṁ gacchanti

page number: 376

ananuppattaṁ vā anuttaraṁ yogakkhemaṁ anupāpuṇāti.
puna caparaṁ gahapati bhikkhu sabbaso ākāsānañcāyatanaṁ samatikkamma
anantaṁ viññāṇanti viññāṇañcāyatanaṁ upasampajja viharati sabbaso
viññāṇañcāyatanaṁ samatikkamma natthi kiñcīti ākiñcaññāyatanaṁ
upasampajja viharati so iti paṭisañcikkhati ayampi kho ākiñcaññāyatanasamāpatti
abhisaṅkhatā abhisañcetayitā yaṁ kho pana kiñci abhisaṅkhataṁ
abhisañcetayitaṁ tadaniccaṁ nirodhadhammanti pajānāti so tattha ṭhito
āsavānaṁ khayaṁ pāpuṇāti no ce āsavānaṁ khayaṁ pāpuṇāti teneva
dhammarāgena tāya dhammanandiyā pañcannaṁ orambhāgiyānaṁ saṁyojanānaṁ
parikkhayā opapātiko hoti tattha parinibbāyī anāvattidhammo tasmā
lokā ayampi kho gahapati tena bhagavatā jānatā passatā arahatā
sammāsambuddhena ekadhammo sammadakkhāto yattha bhikkhuno appamattassa
ātāpino pahitattassa viharato avimuttaṁ vā cittaṁ vimuccati aparikkhīṇā
vā āsavā parikkhayaṁ gacchanti ananuppattaṁ vā anuttaraṁ yogakkhemaṁ
anupāpuṇātīti.
evaṁ vutte dasamo gahapati aṭṭhakanāgaro āyasmantaṁ ānandaṁ
etadavoca seyyathāpi bhante ānanda puriso ekaṁ nidhimukhaṁ gavesanto
sakideva ekādasa nidhimukhāni adhigaccheyya evameva kho ahaṁ bhante
ekaṁ amatadvāraṁ gavesanto sakideva ekādasannaṁ amatadvārānaṁ (pts. a v, 347) alatthaṁ
savanāya seyyathāpi bhante purisassa agāraṁ ekādasadvāraṁ so tasmiṁ

page number: 377

agāre āditte ekamekena 1- dvārena sakkuṇeyya attānaṁ sotthiṁ kātuṁ
evameva kho ahaṁ bhante imesaṁ ekādasannaṁ amatadvārānaṁ ekamekena 1-
amatadvārena sakkuṇissāmi attānaṁ sotthiṁ kātuṁ ime hi nāma
bhante aññatitthiyā ācariyassa ācariyadhanaṁ pariyesissanti kiṁ panāhaṁ
āyasmato ānandassa pūjaṁ karissāmīti athakho dasamo gahapati aṭṭhakanāgaro
vesālikañca pātaliputtakañca bhikkhusaṅghaṁ sannipātāpetvā paṇītena
khādanīyena bhojanīyena sahatthā santappesi sampavāresi ekamekañca
bhikkhuṁ paccekadussayugena acchādesi āyasmantañca ānandaṁ ticīvarena
āyasmato ca ānandassa pañcasataṁ vihāraṁ kārāpesīti.

[224] 17 ekādasahi bhikkhave aṅgehi samannāgato gopālako
abhabbo gogaṇaṁ pariharituṁ phātikātuṁ 2- katamehi ekādasahi idha bhikkhave
gopālako na rūpaññū hoti na lakkhaṇakusalo hoti na āsāṭikaṁ
sāṭetā 3- hoti na vaṇaṁ paṭicchādetā hoti na dhūmaṁ kattā hoti
na titthaṁ jānāti na pītaṁ jānāti na vīthiṁ jānāti na gocarakusalo
hoti anavasesadohī 

[4]- hoti ye te usabhā gopitaro goparināyakā
te na atirekapūjāya pūjetā hoti imehi kho bhikkhave ekādasahi
aṅgehi samannāgato gopālako abhabbo gogaṇaṁ pariharituṁ phātikātuṁ
evameva kho bhikkhave ekādasahi dhammehi samannāgato bhikkhu abhabbo
imasmiṁ dhammavinaye vuḍḍhiṁ virūḷhiṁ vepullaṁ āpajjituṁ katamehi ekādasahi
idha bhikkhave bhikkhu na rūpaññū hoti na lakkhaṇakusalo hoti na

footnote: 1 ma. ekamekenapi. 2 ma. sabbavāresu phātiṁ kātuṁ. 3 po. sabbavāresu
footnote: sādetā. ma. hāretā. 4 ma. casaddo atthi. sabbattha īdisameva.

page number: 378

āsāṭikaṁ sāṭetā hoti na vaṇaṁ paṭicchādetā hoti na dhūmaṁ
kattā hoti na titthaṁ jānāti na pītaṁ jānāti na vīthiṁ jānāti
na gocarakusalo hoti anavasesadohī hoti ye te bhikkhū therā
rattaññū cirapabbajitā saṅghapitaro saṅghaparināyakā te na atirekapūjāya
pūjetā hoti.
kathañca bhikkhave bhikkhu na rūpaññū hoti idha bhikkhave
bhikkhu yaṅkiñci rūpaṁ 

[1]- cattāri ca 2- mahābhūtāni catunnañca mahābhūtānaṁ
upādāyarūpanti yathābhūtaṁ nappajānāti evaṁ kho bhikkhave bhikkhu na
rūpaññū hoti.
kathañca bhikkhave bhikkhu na lakkhaṇakusalo hoti idha bhikkhave
bhikkhu kammalakkhaṇo bālo kammalakkhaṇo paṇḍitoti yathābhūtaṁ
nappajānāti evaṁ kho bhikkhave bhikkhu na lakkhaṇakusalo hoti.
kathañca bhikkhave bhikkhu na āsāṭikaṁ sāṭetā hoti idha bhikkhave
bhikkhu uppannaṁ kāmavitakkaṁ adhivāseti na pajahati na vinodeti na byantīkaroti
na anabhāvaṁ gameti uppannaṁ byāpādavitakkaṁ ... uppannaṁ vihiṁsāvitakkaṁ ...
uppannuppanne pāpake akusale dhamme adhivāseti na pajahati na vinodeti
na byantīkaroti na anabhāvaṁ gameti evaṁ kho bhikkhave bhikkhu na
āsāṭikaṁ sāṭetā hoti.
kathañca bhikkhave bhikkhu na vaṇaṁ paṭicchādetā hoti idha bhikkhave
bhikkhu cakkhunā rūpaṁ disvā nimittaggāhī hoti anubyañjanaggāhī yatvādhikaraṇamenaṁ
cakkhundriyaṁ asaṁvutaṁ viharantaṁ abhijjhādomanassā pāpakā

footnote: 1 ma. sabbaṁ taṁ rūpaṁ. 2 po. ma. casaddo natthi.

page number: 379

akusalā dhammā anvāssaveyyuṁ tassa saṁvarāya na paṭipajjati na
rakkhati cakkhundriyaṁ cakkhundriye (pts. a v, 349) na saṁvaraṁ āpajjati 1- sotena saddaṁ
sutvā ... ghānena gandhaṁ ghāyitvā ... jivhāya rasaṁ sāyitvā ... kāyena
phoṭṭhabbaṁ phusitvā ... manasā dhammaṁ viññāya nimittaggāhī hoti
anubyañjanaggāhī yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā
pāpakā akusalā dhammā anvāssaveyyuṁ tassa saṁvarāya
na paṭipajjati na rakkhati manindriyaṁ manindriye na saṁvaraṁ āpajjati
evaṁ kho bhikkhave bhikkhu na vaṇaṁ paṭicchādetā hoti.
kathañca bhikkhave bhikkhu na dhūmaṁ kattā hoti idha bhikkhave
bhikkhu na yathāsutaṁ yathāpariyattaṁ dhammaṁ vitthārena paresaṁ desetā
hoti evaṁ kho bhikkhave bhikkhu na dhūmaṁ kattā hoti.
kathañca bhikkhave bhikkhu na titthaṁ jānāti idha bhikkhave
bhikkhu ye te bhikkhū bahussutā āgatāgamā dhammadharā vinayadharā
mātikādharā te kālena kālaṁ upasaṅkamitvā na
paripucchati na paripañhati idaṁ bhante kathaṁ imassa ko atthoti
tassa te āyasmanto avivaṭañceva na vivaranti anuttānīkatañca na
uttānīkaronti anekavihitesu 

[2]- kaṅkhaṭṭhāniyesu dhammesu kaṅkhaṁ na
paṭivinodenti evaṁ kho bhikkhave bhikkhu na titthaṁ jānāti.
kathañca bhikkhave bhikkhu na pītaṁ jānāti idha bhikkhave bhikkhu
tathāgatappavedite dhammavinaye desiyamāne na labhati atthavedaṁ na labhati

footnote: 1 ma. ... saṁvaraṁ nāpajjati. aparaṁpi evaṁ ñātabbaṁ. 2 ma. yu. casaddo dissati.

page number: 380

dhammavedaṁ na labhati dhammūpasañhitaṁ pāmujjaṁ evaṁ kho bhikkhave
bhikkhu pītaṁ na jānāti 1-.
kathañca bhikkhave bhikkhu na vīthiṁ jānāti idha bhikkhave bhikkhu
ariyaṁ aṭṭhaṅgikaṁ maggaṁ yathābhūtaṁ nappajānāti evaṁ kho bhikkhave bhikkhu
na vīthiṁ jānāti.
kathañca bhikkhave bhikkhu na gocarakusalo hoti idha bhikkhave bhikkhu
cattāro satipaṭṭhāne yathābhūtaṁ nappajānāti evaṁ kho bhikkhave bhikkhu
na gocarakusalo hoti.
kathañca bhikkhave bhikkhu anavasesadohī hoti idha bhikkhave bhikkhu
saddhā gahapatikā abhihaṭṭhuṁ pavārenti cīvarapiṇḍapātasenāsanagilānapaccayabhesajja-
parikkhārena 2- tatra bhikkhave 3- bhikkhu mattaṁ na jānāti paṭiggahaṇāya
evaṁ kho bhikkhave bhikkhu anavasesadohī hoti.
kathañca bhikkhave bhikkhu ye te bhikkhū therā rattaññū cirapabbajitā
saṅghapitaro saṅghaparināyakā te na atirekapūjāya pūjetā hoti idha
bhikkhave bhikkhu ye te bhikkhū therā rattaññū cirapabbajitā saṅghapitaro
saṅghaparināyakā tesu na mettaṁ kāyakammaṁ paccupaṭṭhāpeti āvīceva 4-
raho ca na mettaṁ vacīkammaṁ ... na mettaṁ manokammaṁ paccupaṭṭhāpeti
āvīceva raho ca evaṁ kho bhikkhave bhikkhu ye te bhikkhū therā
rattaññū cirapabbajitā saṅghapitaro saṅghaparināyakā te na 5- atirekapūjāya
pūjetā hoti imehi kho bhikkhave ekādasahi dhammehi samannāgato

footnote: 1 ma. yu. na pītaṁ jānāti. 2 ma. cīvara ... parikkhārehi. sabbattha īdisameva.
footnote: 3 ma. yu. ālapanamidaṁ natthi. 4 po. ma. sabbavāresu āviceva. 5 ma. na te.

page number: 381

bhikkhu abhabbo imasmiṁ dhammavinaye vuḍḍhiṁ virūḷhiṁ vepullaṁ āpajjituṁ.
ekādasahi bhikkhave aṅgehi samannāgato gopālako bhabbo gogaṇaṁ
pariharituṁ phātikātuṁ katamehi ekādasahi idha bhikkhave gopālako
rūpaññū hoti lakkhaṇakusalo hoti āsāṭikaṁ sāṭetā hoti vaṇaṁ
paṭicchādetā hoti dhūmaṁ kattā hoti titthaṁ jānāti pītaṁ jānāti
vīthiṁ jānāti gocarakusalo hoti sāvasesadohī hoti ye te
usabhā gopitaro goparināyakā te atirekapūjāya pūjetā hoti imehi
kho bhikkhave ekādasahi aṅgehi samannāgato gopālako bhabbo gogaṇaṁ
pariharituṁ phātikātuṁ evameva kho bhikkhave ekādasahi dhammehi samannāgato
bhikkhu bhabbo (pts. a v, 351) imasmiṁ dhammavinaye vuḍḍhiṁ virūḷhiṁ vepullaṁ āpajjituṁ
katamehi ekādasahi idha 

[1]- bhikkhu rūpaññū hoti lakkhaṇakusalo hoti
āsāṭikaṁ sāṭetā hoti vaṇaṁ paṭicchādetā hoti dhūmaṁ kattā
hoti titthaṁ jānāti pītaṁ jānāti vīthiṁ jānāti gocarakusalo
hoti sāvasesadohī hoti ye te bhikkhū therā rattaññū cirapabbajitā
saṅghapitaro saṅghaparināyakā te atirekapūjāya pūjetā hoti kathañca
bhikkhave bhikkhu rūpaññū hoti idha bhikkhave bhikkhu yaṅkañci rūpaṁ
cattāri ca mahābhūtāni catunnañca mahābhūtānaṁ upādāyarūpanti yathābhūtaṁ
pajānāti evaṁ kho bhikkhave bhikkhu rūpaññū hoti. kathañca bhikkhave
bhikkhu lakkhaṇakusalo hoti idha bhikkhave bhikkhu kammalakkhaṇo bālo
kammalakkhaṇo paṇḍitoti yathābhūtaṁ pajānāti evaṁ kho bhikkhave bhikkhu

footnote: 1 ma. yu. bhikkhave.

page number: 382

lakkhaṇakusalo hoti. kathañca bhikkhave bhikkhu āsāṭikaṁ sāṭetā hoti
idha bhikkhave bhikkhu uppannaṁ kāmavitakkaṁ nādhivāseti pajahati vinodeti
byantīkaroti anabhāvaṁ gameti uppannaṁ byāpādavitakkaṁ ... uppannaṁ
vihiṁsāvitakkaṁ ... uppannuppanne pāpake akusale dhamme nādhivāseti
pajahati vinodeti byantīkaroti anabhāvaṁ gameti evaṁ kho bhikkhave
bhikkhu āsāṭikaṁ sāṭetā hoti. kathañca bhikkhave bhikkhu vaṇaṁ paṭicchādetā
hoti idha bhikkhave bhikkhu cakkhunā rūpaṁ disvā na nimittaggāhī
hoti nānubyañjanaggāhī yatvādhikaraṇamenaṁ cakkhundriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa
saṁvarāya paṭipajjati rakkhati cakkhundriyaṁ cakkhundriye saṁvaraṁ āpajjati
sotena saddaṁ sutvā ... ghānena gandhaṁ ghāyitvā ... jivhāya rasaṁ
sāyitvā ... kāyena phoṭṭhabbaṁ phusitvā ... manasā dhammaṁ viññāya na
nimittaggāhī hoti nānubyañjanaggāhī yatvādhikaraṇamenaṁ manindriyaṁ asaṁvutaṁ
viharantaṁ (pts. a v, 352) abhijjhādomanassā pāpakā akusalā dhammā anvāssaveyyuṁ
tassa saṁvarāya paṭipajjati rakkhati manindriyaṁ manindriye saṁvaraṁ āpajjati
evaṁ kho bhikkhave bhikkhu vaṇaṁ paṭicchādetā hoti. kathañca bhikkhave
bhikkhu dhūmaṁ kattā hoti idha bhikkhave bhikkhu yathāsutaṁ yathāpariyattaṁ
dhammaṁ vitthārena paresaṁ desetā hoti evaṁ kho bhikkhave bhikkhu dhūmaṁ
kattā hoti. kathañca bhikkhave bhikkhu titthaṁ jānāti idha bhikkhave
bhikkhu ye te bhikkhū bahussutā āgatāgamā dhammadharā vinayadharā mātikādharā

page number: 383

te kālena kālaṁ upasaṅkamitvā paripucchati 

[1]- idaṁ bhante kathaṁ imassa
ko atthoti tassa te āyasmanto avivaṭañceva vivaranti anuttānīkatañca
uttānīkaronti anekavihitesu 

[2]- kaṅkhaṭṭhāniyesu dhammesu kaṅkhaṁ
vinodenti 3- paṭivinodenti evaṁ kho bhikkhave bhikkhu titthaṁ jānāti.
kathañca bhikkhave bhikkhu pītaṁ jānāti idha bhikkhave bhikkhu tathāgatappavedite
dhammavinaye desiyamāne labhati atthavedaṁ labhati dhammavedaṁ labhati
dhammūpasañhitaṁ pāmujjaṁ evaṁ kho bhikkhave bhikkhu pītaṁ jānāti.
kathañca bhikkhave bhikkhu vīthiṁ jānāti idha bhikkhave bhikkhu ariyaṁ aṭṭhaṅgikaṁ
maggaṁ yathābhūtaṁ pajānāti evaṁ kho bhikkhave bhikkhu vīthiṁ pajānāti.
kathañca bhikkhave bhikkhu gocarakusalo hoti idha bhikkhave bhikkhu cattāro
satipaṭṭhāne yathābhūtaṁ pajānāti evaṁ kho bhikkhave bhikkhu gocarakusalo
hoti. kathañca bhikkhave bhikkhu sāvasesadohī hoti idha bhikkhave
bhikkhu saddhā gahapatikā abhihaṭṭhuṁ pavārenti
cīvarapiṇḍapātasenāsanagilānapaccayabhesajjaparikkhārena (pts. a v, 353) tatra bhikkhu mattaṁ jānāti
paṭiggahaṇāya evaṁ kho bhikkhave bhikkhu sāvasesadohī hoti. kathañca bhikkhave
bhikkhu ye te bhikkhū therā rattaññū cirapabbajitā saṅghapitaro
saṅghaparināyakā te atirekapūjāya pūjetā hoti idha bhikkhave bhikkhu
ye te bhikkhū 4- therā rattaññū cirapabbajitā saṅghapitaro saṅghaparināyakā
tesu mettaṁ kāyakammaṁ paccupaṭṭhāpeti āvīceva raho ca mettaṁ
vacīkammaṁ ... mettaṁ manokammaṁ paccupaṭṭhāpeti āvīceva raho ca evaṁ

footnote: 1 po. ma. paripañhati. 2 ma. casaddo. 3 ma. yu. ayaṁ pāṭho natthi.
footnote: 4 ma. ayaṁ pāṭho natthi.

page number: 384

kho bhikkhave bhikkhu ye te bhikkhū therā rattaññū cirapabbajitā saṅghapitaro
saṅghaparināyakā te atirekapūjāya pūjetā hoti imehi kho bhikkhave
ekādasahi dhammehi samannāgato bhikkhu bhabbo imasmiṁ dhammavinaye vuḍḍhiṁ
virūḷhiṁ vepullaṁ āpajjitunti.

[225] 18 athakho sambahulā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu ekamantaṁ
nisinnā kho te bhikkhū bhagavantaṁ etadavocuṁ siyā nu kho bhante
bhikkhuno tathārūpo samādhipaṭilābho yathā neva paṭhaviyaṁ paṭhavīsaññī
assa na āpasmiṁ āposaññī assa na tejasmiṁ tejosaññī
assa na vāyasmiṁ vāyosaññī assa na ākāsānañcāyatane
ākāsānañcāyatanasaññī assa na viññāṇañcāyatane viññāṇañcāyatanasaññī
assa na ākiñcaññāyatane ākiñcaññāyatanasaññī
assa na nevasaññānāsaññāyatane nevasaññānāsaññāyatanasaññī
assa na idhaloke idhalokasaññī assa na paraloke
paralokasaññī assa yamidaṁ diṭṭhaṁ sutaṁ mutaṁ viññātaṁ pattaṁ pariyesitaṁ
anuvicaritaṁ manasā tatrāpi na saññī assa saññī ca pana
assāti. siyā bhikkhave bhikkhuno (pts. a v, 354) tathārūpo samādhipaṭilābho yathā
neva paṭhaviyaṁ paṭhavīsaññī assa .pe. yamidaṁ diṭṭhaṁ sutaṁ mutaṁ viññātaṁ
pattaṁ pariyesitaṁ anuvicaritaṁ manasā tatrāpi na saññī assa saññī
ca pana assāti. yathākathaṁ pana bhante siyā bhikkhuno tathārūpo

page number: 385

samādhipaṭilābho yathā neva paṭhaviyaṁ paṭhavīsaññī assa .pe. yamidaṁ
diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi
na saññī assa saññī ca pana assāti. idha bhikkhave bhikkhu
evaṁsaññī hoti etaṁ santaṁ etaṁ paṇītaṁ yadidaṁ sabbasaṅkhārasamatho
sabbūpadhipaṭinissaggo taṇhakkhayo 1- virāgo nirodho nibbānanti evaṁ
kho siyā bhikkhave 2- bhikkhuno tathārūpo samādhipaṭilābho yathā neva
paṭhaviyaṁ paṭhavīsaññī assa na āpasmiṁ āposaññī assa na
tejasmiṁ tejosaññī assa na vāyasmiṁ vāyosaññī assa na
ākāsānañcāyatane ākāsānañcāyatanasaññī assa na viññāṇañcāyatane
viññāṇañcāyatanasaññī assa na ākiñcaññāyatane
ākiñcaññāyatanasaññī assa na nevasaññānāsaññāyatane
nevasaññānāsaññāyatanasaññī assa na idhaloke idhalokasaññī assa
na paraloke paralokasaññī assa yamidaṁ diṭṭhaṁ sutaṁ mutaṁ viññātaṁ
pattaṁ pariyesitaṁ anuvicaritaṁ manasā tatrāpi na saññī assa saññī
ca pana assāti.

[226] 19 tatra kho bhagavā bhikkhū āmantesi bhikkhavoti.
bhadanteti te bhikkhū bhagavato paccassosuṁ. bhagavā etadavoca siyā
nu (pts. a v, 355) kho bhikkhave bhikkhuno tathārūpo samādhipaṭilābho yathā neva paṭhaviyaṁ
paṭhavīsaññī assa na āpasmiṁ āposaññī assa na tejasmiṁ

footnote: 1 ma. sabbavāresu taṇhākkhayo. 2 ma. yu. bhikkhave siyā.

page number: 386

tejosaññī assa na vāyasmiṁ vāyosaññī assa na ākāsānañcāyatane
ākāsānañcāyatanasaññī assa na viññāṇañcāyatane
viññāṇañcāyatanasaññī assa na ākiñcaññāyatane ākiñcaññāyatanasaññī
assa na nevasaññānāsaññāyatane nevasaññānāsaññāyatanasaññī
assa na idhaloke idhalokasaññī assa na paraloke
paralokasaññī assa yamidaṁ diṭṭhaṁ sutaṁ mutaṁ viññātaṁ pattaṁ pariyesitaṁ
anuvicaritaṁ manasā tatrāpi na saññī assa saññī ca pana
assāti. bhagavaṁmūlakā no bhante dhammā bhagavaṁnettikā bhagavaṁpaṭisaraṇā
sādhu vata bhante bhagavantaṁyeva paṭibhātu etassa bhāsitassa attho
bhagavato sutvā bhikkhū dhāressantīti. tenahi bhikkhave suṇātha sādhukaṁ
manasikarotha bhāsissāmīti. evaṁ bhanteti kho te bhikkhū bhagavato
paccassosuṁ. bhagavā etadavoca siyā bhikkhave bhikkhuno tathārūpo
samādhipaṭilābho yathā neva paṭhaviyaṁ paṭhavīsaññī assa .pe. yamidaṁ
diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi
na saññī assa saññī ca pana assāti. yathākathaṁ pana bhante
siyā bhikkhuno tathārūpo samādhipaṭilābho yathā neva paṭhaviyaṁ paṭhavīsaññī
assa .pe. yamidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ
manasā tatrāpi na saññī assa saññī ca pana assāti.
idha bhikkhave bhikkhu evaṁsaññī hoti etaṁ santaṁ etaṁ paṇītaṁ
yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo nirodho

page number: 387

nibbānanti evaṁ kho bhikkhave siyā bhikkhuno tathārūpo samādhipaṭilābho
yathā neva paṭhaviyaṁ paṭhavīsaññī assa na āpasmiṁ āposaññī assa
na tejasmiṁ tejosaññī assa na vāyasmiṁ vāyosaññī assa na
ākāsānañcāyatane (pts. a v, 356) ākāsānañcāyatanasaññī assa na viññāṇañcāyatane
viññāṇañcāyatanasaññī assa na ākiñcaññāyatane
ākiñcaññāyatanasaññī assa na nevasaññānāsaññāyatane
nevasaññānāsaññāyatanasaññī assa na idhaloke idhalokasaññī assa
na paraloke paralokasaññī assa yamidaṁ diṭṭhaṁ sutaṁ mutaṁ viññātaṁ
pattaṁ pariyesitaṁ anuvicaritaṁ manasā tatrāpi na saññī assa saññī
ca pana assāti.

[227] 20 athakho sambahulā bhikkhū yenāyasmā sārīputto
tenupasaṅkamiṁsu upasaṅkamitvā āyasmatā sārīputtena saddhiṁ sammodiṁsu
sammodanīyaṁ kathaṁ sārāṇīyaṁ vītisāretvā ekamantaṁ nisīdiṁsu ekamantaṁ
nisinnā kho te bhikkhū āyasmantaṁ sārīputtaṁ etadavocuṁ siyā nu
kho āvuso sārīputta bhikkhuno tathārūpo samādhipaṭilābho yathā neva
paṭhaviyaṁ paṭhavīsaññī assa na āpasmiṁ āposaññī assa na
tejasmiṁ tejosaññī assa na vāyasmiṁ vāyosaññī assa na
ākāsānañcāyatane ākāsānañcāyatanasaññī assa na viññāṇañcāyatane
viññāṇañcāyatanasaññī assa na ākiñcaññāyatane
ākiñcaññāyatanasaññī assa na nevasaññānāsaññāyatane
nevasaññānāsaññāyatanasaññī assa na idhaloke idhalokasaññī assa

page number: 388

na paraloke paralokasaññī assa yamidaṁ diṭṭhaṁ sutaṁ mutaṁ viññātaṁ
pattaṁ pariyesitaṁ anuvicaritaṁ manasā tatrāpi na saññī assa saññī
ca pana assāti. siyā āvuso bhikkhuno tathārūpo samādhipaṭilābho
yathā neva paṭhaviyaṁ paṭhavīsaññī assa .pe. yamidaṁ diṭṭhaṁ sutaṁ mutaṁ
viññātaṁ pattaṁ pariyesitaṁ anuvicaritaṁ manasā tatrāpi na saññī
assa saññī ca pana assāti. yathākathaṁ panāvuso sārīputta siyā
bhikkhuno tathārūpo samādhipaṭilābho yathā neva paṭhaviyaṁ paṭhavīsaññī
assa .pe. yamidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ
manasā tatrāpi na saññī assa saññī ca pana assāti.
idha āvuso bhikkhu evaṁ saññī hoti etaṁ santaṁ etaṁ paṇītaṁ
yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo nirodho
nibbānanti evaṁ kho āvuso siyā bhikkhuno tathārūpo samādhipaṭilābho
yathā neva paṭhaviyaṁ paṭhavīsaññī assa na āpasmiṁ āposaññī assa
na tejasmiṁ tejosaññī assa na vāyasmiṁ vāyosaññī assa na
ākāsānañcāyatane ākāsānañcāyatanasaññī assa na viññāṇañcāyatane
viññāṇañcāyatanasaññī assa na ākiñcaññāyatane
ākiñcaññāyatanasaññī assa na nevasaññānāsaññāyatane
nevasaññānāsaññāyatanasaññī assa na idhaloke idhalokasaññī assa
na paraloke paralokasaññī assa yamidaṁ diṭṭhaṁ sutaṁ mutaṁ viññātaṁ
pattaṁ pariyesitaṁ anuvicaritaṁ manasā tatrāpi na saññī assa saññī
ca pana assāti.

page number: 389

[228] 21 tatra kho āyasmā sārīputto bhikkhū āmantesi siyā
nu kho āvuso bhikkhuno tathārūpo samādhipaṭilābho yathā neva paṭhaviyaṁ
paṭhavīsaññī assa na āpasmiṁ āposaññī assa na tejasmiṁ
tejosaññī assa na vāyasmiṁ vāyosaññī assa na ākāsānañcāyatane
ākāsānañcāyatanasaññī assa na viññāṇañcāyatane
viññāṇañcāyatanasaññī assa na ākiñcaññāyatane ākiñcaññāyatanasaññī
assa na nevasaññānāsaññāyatane nevasaññānāsaññāyatanasaññī
assa na idhaloke idhalokasaññī assa na
paraloke paralokasaññī assa yamidaṁ diṭṭhaṁ sutaṁ mutaṁ viññātaṁ pattaṁ
pariyesitaṁ anuvicaritaṁ manasā tatrāpi na saññī assa saññī
ca pana assāti. dūratopi kho mayaṁ āvuso āgaccheyyāma āyasmato
sārīputtassa santike etassa bhāsitassa atthamaññātuṁ sādhu
vatāyasmantaṁyeva sārīputtaṁ paṭibhātu etassa bhāsitassa attho āyasmato
sārīputtassa sutvā (pts. a v, 358) bhikkhū dhāressantīti. tenahāvuso taṁ 1- suṇātha
sādhukaṁ manasikarotha bhāsissāmīti. evamāvusoti kho te bhikkhū āyasmato
sārīputtassa paccassosuṁ. āyasmā sārīputto etadavoca siyā
āvuso bhikkhuno tathārūpo samādhipaṭilābho yathā neva paṭhaviyaṁ paṭhavīsaññī
assa .pe. yamidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ
manasā tatrāpi na saññī assa saññī ca pana assāti.
yathākathaṁ panāvuso sārīputta siyā bhikkhuno tathārūpo samādhipaṭilābho

footnote: 1 po. ma. yu. ayaṁ pāṭho natthi.

page number: 390

yathā neva paṭhaviyaṁ paṭhavīsaññī assa .pe. yamidaṁ diṭṭhaṁ sutaṁ mutaṁ
viññātaṁ pattaṁ pariyesitaṁ anuvicaritaṁ manasā tatrāpi na saññī
assa saññī ca pana assāti. idha āvuso bhikkhu evaṁsaññī
hoti etaṁ santaṁ etaṁ paṇītaṁ yadidaṁ sabbasaṅkhārasamatho
sabbūpadhipaṭinissaggo taṇhakkhayo virāgo nirodho nibbānanti evampi 1-
kho āvuso siyā bhikkhuno tathārūpo samādhipaṭilābho yathā neva
paṭhaviyaṁ paṭhavīsaññī assa na āpasmiṁ āposaññī assa na
tejasmiṁ tejosaññī assa na vāyasmiṁ vāyosaññī assa na
ākāsānañcāyatane ākāsānañcāyatanasaññī assa na viññāṇañcāyatane
viññāṇañcāyatanasaññī assa na ākiñcaññāyatane
ākiñcaññāyatanasaññī assa na nevasaññānāsaññāyatane
nevasaññānāsaññāyatanasaññī assa na idhaloke idhalokasaññī assa
na paraloke paralokasaññī assa yamidaṁ diṭṭhaṁ sutaṁ mutaṁ viññātaṁ
pattaṁ pariyesitaṁ anuvicaritaṁ manasā tatrāpi na saññī assa saññī
ca pana assāti.
dutiyavaggo dutiyo.
tassuddānaṁ
dve mahānāmā ca nandiyena subhūtinā ca mettā
dasamo gopālako cattāro ca samādhinoti 2-

footnote: 1 ma. evaṁ kho. 2 ma. dve vuttā mahānāmena nandiyena subhūtinā
footnote: mettā aṭṭhako gopālo cattāro ca samādhināti
footnote: yu. dve mahānāmā nandiyena subhūtinā ca mettā

dasamo ceva gopālo cattāro ca samādhinoti.

page number: 391

paṇṇāsakāsaṅgahitā suttantā(pts. a v, 359) 

[229] 22 ekādasahi bhikkhave aṅgehi samannāgato gopālako abhabbo
gogaṇaṁ pariharituṁ phātikātuṁ katamehi ekādasahi idha bhikkhave gopālako
na rūpaññū hoti na lakkhaṇakusalo hoti na āsāṭikaṁ sāṭetā
hoti na vaṇaṁ paṭicchādetā hoti na dhūmaṁ kattā hoti na
titthaṁ jānāti na pītaṁ jānāti na vithiṁ jānāti na gocarakusalo
hoti anavasesadohī hoti ye te usabhā gopitaro goparināyakā
te na atirekapūjāya pūjetā hoti imehi kho bhikkhave ekādasahi
aṅgehi samannāgato gopālako abhabbo gogaṇaṁ pariharituṁ phātikātuṁ
evameva kho bhikkhave ekādasahi dhammehi samannāgato bhikkhu abhabbo
cakkhusmiṁ aniccānupassī viharituṁ .pe. abhabbo cakkhusmiṁ dukkhānupassī
viharituṁ abhabbo cakkhusmiṁ anattānupassī viharituṁ abhabbo cakkhusmiṁ
khayānupassī viharituṁ abhabbo cakkhusmiṁ vayānupassī viharituṁ abhabbo
cakkhusmiṁ virāgānupassī viharituṁ abhabbo cakkhusmiṁ nirodhānupassī
viharituṁ abhabbo cakkhusmiṁ paṭinissaggānupassī viharituṁ abhabbo
sotasmiṁ ghānasmiṁ jivhāya kāyasmiṁ manasmiṁ rūpesu saddesu
gandhesu rasesu phoṭṭhabbesu dhammesu cakkhuviññāṇe sotaviññāṇe
ghānaviññāṇe jivhāviññāṇe kāyaviññāṇe
manoviññāṇe cakkhusamphasse sotasamphasse ghānasamphasse

page number: 392

jivhāsamphasse kāyasamphasse manosamphasse cakkhusamphassajāya
vedanāya sotasamphassajāya vedanāya ghānasamphassajāya vedanāya
jivhāsamphassajāya vedanāya kāyasamphassajāya vedanāya
manosamphassajāya vedanāya (pts. a v, 360) rūpasaññāya saddasaññāya gandhasaññāya
rasasaññāya phoṭṭhabbasaññāya dhammasaññāya rūpasañcetanāya
saddasañcetanāya gandhasañcetanāya rasasañcetanāya phoṭṭhabbasañcetanāya
dhammasañcetanāya rūpataṇhāya saddataṇhāya gandhataṇhāya
rasataṇhāya phoṭṭhabbataṇhāya dhammataṇhāya
rūpavitakke saddavitakke gandhavitakke rasavitakke phoṭṭhabbavitakke
dhammavitakke rūpavicāre saddavicāre gandhavicāre rasavicāre
phoṭṭhabbavicāre dhammavicāre aniccānupassī viharituṁ dukkhānupassī
viharituṁ anattānupassī viharituṁ khayānupassī viharituṁ vayānupassī
viharituṁ virāgānupassī viharituṁ nirodhānupassī viharituṁ paṭinissaggānupassī
viharitunti.

[230] 23 ekādasahi bhikkhave aṅgehi samannāgato gopālako bhabbo
gogaṇaṁ pariharituṁ phātikātuṁ katamehi ekādasahi idha bhikkhave gopālako
rūpaññū hoti .pe. evameva kho bhikkhave ekādasahi dhammehi
samannāgato bhikkhu bhabbova cakkhusmiṁ aniccānupassī viharituṁ .pe.
paṭinissaggānupassī viharitunti. rāgassa bhikkhave abhiññāya ekādasa
dhammā bhāvetabbā katame ekādasa paṭhamajjhānaṁ dutiyajjhānaṁ

page number: 393

tatiyajjhānaṁ catutthajjhānaṁ mettācetovimutti karuṇācetovimutti
muditācetovimutti upekkhācetovimutti ākāsānañcāyatanaṁ
viññāṇañcāyatanaṁ ākiñcaññāyatanaṁ rāgassa bhikkhave abhiññāya
ime ekādasa dhammā bhāvetabbāti 1-.

[231] 24 rāgassa bhikkhave abhiññāya 2- pariññāya parikkhayāya
pahānāya khayāya vayāya (pts. a v, 361) virāgāya nirodhāya cāgāya paṭinissaggāya ime
ekādasa dhammā bhāvetabbā dosassa mohassa kodhassa upanāhassa
makkhassa paḷāsassa issāya macchariyassa māyāya sāṭheyyassa thambhassa
sārambhassa mānassa madassa pamādassa abhiññāya pariññāya parikkhayāya
pahānāya khayāya vayāya virāgāya nirodhāya cāgāya paṭinissaggāya
ime ekādasa dhammā bhāvetabbāti idamavoca bhagavā. attamanā
te bhikkhū bhagavato bhāsitaṁ abhinandunti.
navasuttasahassāni bhiyyo pañcasatāni ca
sattapaññāsasuttantā aṅguttarasamāyutāti.
ekādasakanipāto niṭṭhito.
-----------

footnote: 1 ma. itisaddo natthi. 2 ma. ayaṁ pāṭho natthi.

