
page number: 001

vinayapiṭake mahāvibhaṅgassa
paṭhamo bhāgo
---------
namo tassa bhagavato arahato sammāsambuddhassa.
verañjakaṇḍaṁ

[1] (pts. vin iii, 1) tena samayena buddho bhagavā verañjāyaṁ viharati naḷerupucimandamūle
mahatā bhikkhusaṅghena saddhiṁ pañcamattehi bhikkhusatehi.
assosi kho verañjo brāhmaṇo samaṇo khalu bho gotamo
sakyaputto sakyakulā pabbajito verañjāyaṁ viharati naḷerupucimandamūle
mahatā bhikkhusaṅghena saddhiṁ pañcamattehi taṁ kho pana bhavantaṁ
gotamaṁ evaṁ kalyāṇo kittisaddo abbhuggato itipi so bhagavā
arahaṁ sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavāti so imaṁ
lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ
sayaṁ abhiññā sacchikatvā pavedeti so dhammaṁ deseti
ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ
kevalaparipuṇṇaṁ parisuddhaṁ brahmacariyaṁ pakāseti sādhu kho pana
tathārūpānaṁ arahataṁ dassanaṁ hotīti.

page number: 002

[2] athakho verañjo brāhmaṇo yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ (pts. vin iii, 2) nisīdi. ekamantaṁ nisinno kho verañjo
brāhmaṇo bhagavantaṁ etadavoca sutammetaṁ bho gotama na samaṇo
gotamo brāhmaṇe jiṇṇe vuḍḍhe 1- mahallake addhagate vayoanuppatte
abhivādeti vā paccuṭṭheti vā āsanena vā nimantetīti
tayidaṁ bho gotama tatheva na hi bhavaṁ gotamo brāhmaṇe jiṇṇe
vuḍḍhe mahallake addhagate vayoanuppatte abhivādeti vā paccuṭṭheti
vā āsanena vā nimanteti tayidaṁ bho gotama na sampannamevāti.
nāhantaṁ brāhmaṇa passāmi sadevake loke samārake sabrahmake
sassamaṇabrāhmaṇiyā pajāya sadevamanussāya yamahaṁ abhivādeyyaṁ
vā paccuṭṭheyyaṁ vā āsanena vā nimanteyyaṁ yaṁ hi brāhmaṇa
tathāgato abhivādeyya vā paccuṭṭheyya vā āsanena vā nimanteyya
muddhāpi tassa vipateyyāti. arasarūpo bhavaṁ gotamoti. atthi
khvesa brāhmaṇa pariyāyo yena maṁ pariyāyena sammā vadamāno
vadeyya arasarūpo samaṇo gotamoti ye te brāhmaṇa rūparasā
saddarasā gandharasā rasarasā phoṭṭhabbarasā te tathāgatassa pahīnā
ucchinnamūlā tālāvatthukatā anabhāvaṁ katā 2- āyatiṁ anuppādadhammā
ayaṁ kho brāhmaṇa pariyāyo yena maṁ pariyāyena sammā vadamāno

footnote: 1 ma. vuddhe. 2 gatātipi pāṭho.

page number: 003

vadeyya arasarūpo samaṇo gotamoti no ca kho yaṁ tvaṁ sandhāya
vadesīti. nibbhogo bhavaṁ gotamoti. atthi khvesa brāhmaṇa
pariyāyo yena maṁ pariyāyena sammā vadamāno vadeyya nibbhogo
samaṇo gotamoti ye te brāhmaṇa rūpabhogā saddabhogā
gandhabhogā rasabhogā phoṭṭhabbabhogā te tathāgatassa pahīnā
ucchinnamūlā tālāvatthukatā anabhāvaṁ katā āyatiṁ anuppādadhammā
ayaṁ kho brāhmaṇa pariyāyo yena maṁ pariyāyena sammā vadamāno
vadeyya nibbhogo samaṇo gotamoti no ca kho yaṁ tvaṁ
sandhāya vadesīti. akiriyavādo bhavaṁ gotamoti. atthi khvesa
brāhmaṇa pariyāyo yena maṁ pariyāyena sammā vadamāno vadeyya
akiriyavādo samaṇo gotamoti ahañhi brāhmaṇa akiriyaṁ vadāmi
kāyaduccaritassa vacīduccaritassa manoduccaritassa anekavihitānaṁ pāpakānaṁ
akusalānaṁ dhammānaṁ akiriyaṁ vadāmi ayaṁ kho brāhmaṇa
pariyāyo yena maṁ pariyāyena sammā vadamāno vadeyya akiriyavādo
samaṇo gotamoti no ca kho yaṁ tvaṁ sandhāya vadesīti.
ucchedavādo bhavaṁ gotamoti. atthi khvesa brāhmaṇa pariyāyo
yena maṁ pariyāyena sammā vadamāno vadeyya ucchedavādo samaṇo
gotamoti ahañhi brāhmaṇa ucchedaṁ vadāmi rāgassa dosassa
mohassa anekavihitānaṁ pāpakānaṁ akusalānaṁ dhammānaṁ ucchedaṁ
vadāmi ayaṁ kho brāhmaṇa pariyāyo yena maṁ pariyāyena sammā

page number: 004

vadamāno vadeyya ucchedavādo samaṇo gotamoti (pts. vin iii, 3) no ca
kho yaṁ tvaṁ sandhāya vadesīti. jegucchī bhavaṁ gotamoti. atthi
khvesa brāhmaṇa pariyāyo yena maṁ pariyāyena sammā vadamāno
vadeyya jegucchī samaṇo gotamoti ahañhi brāhmaṇa jigucchāmi 1-
kāyaduccaritena vacīduccaritena manoduccaritena anekavihitānaṁ pāpakānaṁ
akusalānaṁ dhammānaṁ samāpattiyā jigucchāmi 2- ayaṁ kho brāhmaṇa
pariyāyo yena maṁ pariyāyena sammā vadamāno vadeyya jegucchī
samaṇo gotamoti no ca kho yaṁ tvaṁ sandhāya vadesīti. venayiko
bhavaṁ gotamoti. atthi khvesa brāhmaṇa pariyāyo yena maṁ
pariyāyena sammā vadamāno vadeyya venayiko samaṇo gotamoti.
ahañhi brāhmaṇa vinayāya dhammaṁ desemi rāgassa dosassa mohassa
anekavihitānaṁ pāpakānaṁ akusalānaṁ dhammānaṁ vinayāya dhammaṁ desemi
ayaṁ kho brāhmaṇa pariyāyo yena maṁ pariyāyena sammā vadamāno
vadeyya venayiko samaṇo gotamoti no ca kho yaṁ tvaṁ sandhāya
vadesīti. tapassī bhavaṁ gotamoti. atthi khvesa brāhmaṇa
pariyāyo yena maṁ pariyāyena sammā vadamāno vadeyya tapassī
samaṇo gotamoti tapanīyāhaṁ brāhmaṇa pāpake akusale dhamme
vadāmi kāyaduccaritaṁ vacīduccaritaṁ manoduccaritaṁ yassa kho brāhmaṇa
tapanīyā pāpakā akusalā dhammā pahīnā ucchinnamūlā tālāvatthukatā

footnote: 1-2 imesu dvīsu ṭhānesu jegucchaṁ vadāmītipi pāṭho dissati.

page number: 005

anabhāvaṁ katā āyatiṁ anuppādadhammā tamahaṁ tapassīti vadāmi
tathāgatassa kho brāhmaṇa tapanīyā pāpakā akusalā dhammā
pahīnā ucchinnamūlā tālāvatthukatā anabhāvaṁ katā āyatiṁ anuppādadhammā
ayaṁ kho brāhmaṇa pariyāyo yena maṁ pariyāyena
sammā vadamāno vadeyya tapassī samaṇo gotamoti no ca
kho yaṁ tvaṁ sandhāya vadesīti. apagabbho bhavaṁ gotamoti. atthi
khvesa brāhmaṇa pariyāyo yena maṁ pariyāyena sammā vadamāno
vadeyya apagabbho samaṇo gotamoti yassa kho brāhmaṇa
āyatiṁ gabbhaseyyā punabbhavābhinibbatti pahīnā ucchinnamūlā tālāvatthukatā
anabhāvaṁ katā āyatiṁ anuppādadhammā tamahaṁ apagabbhoti
vadāmi tathāgatassa kho brāhmaṇa āyatiṁ gabbhaseyyā punabbhavābhinibbatti
pahīnā ucchinnamūlā tālāvatthukatā anabhāvaṁ katā āyatiṁ
anuppādadhammā ayaṁ kho brāhmaṇa pariyāyo yena maṁ pariyāyena
sammā vadamāno vadeyya apagabbho samaṇo gotamoti no ca
kho yaṁ tvaṁ sandhāya vadesīti.

[3] seyyathāpi brāhmaṇa kukkuṭiyā aṇḍāni aṭṭha vā dasa
vā dvādasa vā tānassu kukkuṭiyā sammā adhisayitāni sammā
pariseditāni sammā paribhāvitāni yo nu kho tesaṁ kukkuṭacchāpakānaṁ
paṭhamataraṁ pādanakhasikhāya vā mukhatuṇḍakena vā aṇḍakosaṁ
padāletvā sotthinā abhinibbijjheyya kinti svāssa vacanīyo

page number: 006

jeṭṭho vā kaniṭṭho vāti. jeṭṭhotissa bho gotama vacanīyo
so hi nesaṁ jeṭṭho hotīti. evameva kho ahaṁ brāhmaṇa
avijjāgatāya pajāya aṇḍabhūtāya (pts. vin iii, 4) pariyonaddhāya avijjaṇḍakosaṁ
padāletvā eko va loke anuttaraṁ sammāsambodhiṁ abhisambuddho
sohaṁ brāhmaṇa jeṭṭho seṭṭho lokassa āraddhaṁ kho pana me
brāhmaṇa viriyaṁ ahosi asallīnaṁ upaṭṭhitā sati appamuṭṭhā 1-
passaddho kāyo asāraddho samāhitaṁ cittaṁ ekaggaṁ so kho
ahaṁ brāhmaṇa vivicceva kāmehi vivicca akusalehi dhammehi savitakkaṁ
savicāraṁ vivekajaṁ pītisukhaṁ paṭhamaṁ jhānaṁ upasampajja vihāsiṁ vitakkavicārānaṁ
vūpasamā ajjhattaṁ sampasādanaṁ cetaso ekodibhāvaṁ avitakkaṁ
avicāraṁ samādhijaṁ pītisukhaṁ dutiyaṁ jhānaṁ upasampajja vihāsiṁ pītiyā
ca virāgā upekkhako ca vihāsiṁ sato ca sampajāno sukhañca
kāyena paṭisaṁvedesiṁ yantaṁ ariyā ācikkhanti upekkhako satimā
sukhavihārīti tatiyaṁ jhānaṁ upasampajja vihāsiṁ sukhassa ca pahānā
dukkhassa ca pahānā pubbe va somanassadomanassānaṁ atthaṅgamā
adukkhamasukhaṁ upekkhāsatipārisuddhiṁ catutthaṁ jhānaṁ upasampajja vihāsiṁ.
so evaṁ samāhite citte parisuddhe pariyodāte anaṅgaṇe vigatūpakkilese
mudubhūte kammaniye ṭhite āneñjappatte 2- pubbenivāsānussatiñāṇāya
cittaṁ abhininnāmesiṁ so anekavihitaṁ pubbenivāsaṁ

footnote: 1 yu. ma. asammuṭṭhā. 2 yu. ma. ānañjappatte.

page number: 007

anussarāmi seyyathīdaṁ ekaṁpi jātiṁ dvepi jātiyo tissopi
jātiyo catassopi jātiyo pañcapi jātiyo dasapi jātiyo vīsaṁpi
jātiyo tiṁsaṁpi jātiyo cattāḷīsaṁpi jātiyo paññāsaṁpi jātiyo
jātisataṁpi jātisahassaṁpi jātisatasahassaṁpi anekepi saṁvaṭṭakappe
anekepi vivaṭṭakappe anekepi saṁvaṭṭavivaṭṭakappe amutrāsiṁ evaṁnāmo
evaṁgotto evaṁvaṇṇo evamāhāro evaṁsukhadukkhapaṭisaṁvedī
evamāyupariyanto so tato cuto amutra udapādiṁ tatrāpāsiṁ
evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī
evamāyupariyanto so tato cuto idhūpapannoti. iti
sākāraṁ sauddesaṁ anekavihitaṁ pubbenivāsaṁ anussarāmi. ayaṁ kho me
brāhmaṇa rattiyā paṭhame yāme paṭhamā vijjā adhigatā avijjā
vihatā vijjā uppannā tamo vihato āloko uppanno
yathātaṁ appamattassa ātāpino pahitattassa viharato. ayaṁ kho
me brāhmaṇa paṭhamā abhinibbidhā ahosi kukkuṭacchāpakasseva
aṇḍakosamhā. so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
sattānaṁ cutūpapātañāṇāya cittaṁ abhininnāmesiṁ. (pts. vin iii, 5) so dibbena
cakkhunā visuddhena atikkantamānusakena satte passāmi cavamāne
upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāmi ime vata bhonto sattā kāyaduccaritena

page number: 008

samannāgatā vacīduccaritena samannāgatā manoduccaritena
samannāgatā ariyānaṁ upavādakā micchādiṭṭhikā micchādiṭṭhikammasamādānā
te kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapannā ime vā pana bhonto sattā kāyasucaritena
samannāgatā vacīsucaritena samannāgatā manosucaritena samannāgatā
ariyānaṁ anupavādakā sammādiṭṭhikā sammādiṭṭhikammasamādānā te
kāyassa bhedā paraṁ maraṇā sugatiṁ saggaṁ lokaṁ 1- upapannāti.
iti dibbena cakkhunā visuddhena atikkantamānusakena satte passāmi
cavamāne upapajjamāne hīne paṇīte suvaṇṇe dubbaṇṇe sugate
duggate yathākammūpage satte pajānāmi. ayaṁ kho me brāhmaṇa
rattiyā majjhime yāme dutiyā vijjā adhigatā avijjā vihatā
vijjā uppannā tamo vihato āloko uppanno yathātaṁ
appamattassa ātāpino pahitattassa viharato. ayaṁ kho me
brāhmaṇa dutiyā abhinibbidhā ahosi kukkuṭacchāpakasseva aṇḍakosamhā.
so evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
āsavānaṁ khayañāṇāya cittaṁ abhininnāmesiṁ so idaṁ dukkhanti yathābhūtaṁ
abbhaññāsiṁ ayaṁ dukkhasamudayoti yathābhūtaṁ abbhaññāsiṁ ayaṁ
dukkhanirodhoti yathābhūtaṁ abbhaññāsiṁ ayaṁ dukkhanirodhagāminī paṭipadāti

footnote: 1 saggalokantipi pāṭho.

page number: 009

yathābhūtaṁ abbhaññāsiṁ ime āsavāti yathābhūtaṁ abbhaññāsiṁ ayaṁ
āsavasamudayoti yathābhūtaṁ abbhaññāsiṁ ayaṁ āsavanirodhoti yathābhūtaṁ
abbhaññāsiṁ ayaṁ āsavanirodhagāminī paṭipadāti yathābhūtaṁ abbhaññāsiṁ
tassa me evaṁ jānato evaṁ passato kāmāsavāpi cittaṁ vimuccittha
bhavāsavāpi cittaṁ vimuccittha 1- avijjāsavāpi cittaṁ vimuccittha vimuttasmiṁ
vimuttamiti 2- ñāṇaṁ ahosi khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti abbhaññāsiṁ. ayaṁ kho
me brāhmaṇa rattiyā pacchime yāme tatiyā vijjā adhigatā
avijjā vihatā vijjā uppannā tamo vihato āloko uppanno
yathātaṁ appamattassa ātāpino pahitattassa viharato. ayaṁ kho
me brāhmaṇa (pts. vin iii, 6) tatiyā abhinibbidhā ahosi kukkuṭacchāpakasseva
aṇḍakosamhāti.

[4] evaṁ vutte verañjo brāhmaṇo bhagavantaṁ etadavoca
jeṭṭho bhavaṁ gotamo seṭṭho bhavaṁ gotamo abhikkantaṁ bho
gotama abhikkantaṁ bho gotama seyyathāpi bho gotama nikkujjitaṁ
vā ukkujjeyya paṭicchannaṁ vā vivareyya mūḷhassa vā maggaṁ
ācikkheyya andhakāre vā telapajjotaṁ dhāreyya cakkhumanto
rūpāni dakkhantīti evamevaṁ 3- bhotā gotamena anekapariyāyena dhammo

footnote: 1 yebhuyyena ito paraṁ diṭṭhāsavāpīti atthi. 2 vimuttamhītipi
footnote: pāṭho. 3 sabbattha evamevāti pāṭho dissati.

page number: 010

pakāsito esāhaṁ bhavantaṁ gotamaṁ saraṇaṁ gacchāmi dhammañca
bhikkhusaṅghañca upāsakaṁ maṁ bhavaṁ gotamo dhāretu ajjatagge pāṇupetaṁ
saraṇaṁ gataṁ adhivāsetu ca me bhavaṁ gotamo verañjāyaṁ vassāvāsaṁ
saddhiṁ bhikkhusaṅghenāti. adhivāsesi bhagavā tuṇhībhāvena. athakho
verañjo brāhmaṇo bhagavato adhivāsanaṁ viditvā uṭṭhāyāsanā
bhagavantaṁ abhivādetvā padakkhiṇaṁ katvā pakkāmi.

[5] tena kho pana samayena verañjā dubbhikkhā hoti
dvīhitikā setaṭṭhikā salākāvuttā na sukarā uñchena paggahena
yāpetuṁ. tena kho pana samayena uttarāpathakā assavāṇijā
pañcamattehi assasatehi verañjāyaṁ vassāvāsaṁ upagatā honti.
tehi assamaṇḍalikāsu bhikkhūnaṁ patthapatthapūlakaṁ 1- paññattaṁ hoti.
bhikkhū pubbaṇhasamayaṁ nivāsetvā pattacīvaramādāya verañjāyaṁ 2-
piṇḍāya pavisitvā piṇḍaṁ alabhamānā assamaṇḍalikāsu piṇḍāya
caritvā patthapatthapūlakaṁ ārāmaṁ haritvā udukkhale koṭṭetvā
koṭṭetvā paribhuñjanti. āyasmā panānando patthapūlakaṁ silāyaṁ
piṁsitvā 3- bhagavato upanāmeti. taṁ bhagavā paribhuñjati. assosi kho
bhagavā udukkhalasaddaṁ. jānantāpi tathāgatā pucchanti jānantāpi
na pucchanti kālaṁ viditvā pucchanti kālaṁ viditvā na pucchanti

footnote: 1 sabbattha patthapatthamūlakanti pāṭho dissati. 2 yu. ma. verañjaṁ.
footnote: 3 yu. ma. pisitvā.

page number: 011

atthasañhitaṁ tathāgatā pucchanti no anatthasañhitaṁ anatthasañhite
setughāto tathāgatānaṁ. dvīhākārehi buddhā bhagavanto bhikkhū
paṭipucchanti dhammaṁ vā desessāma sāvakānaṁ vā sikkhāpadaṁ
paññāpessāmāti. athakho bhagavā āyasmantaṁ ānandaṁ āmantesi
kinnu kho so ānanda udukkhalasaddoti. athakho āyasmā
ānando bhagavato etamatthaṁ (pts. vin iii, 7) ārocesi. sādhu sādhu ānanda
tumhehi ānanda sappurisehi vijitaṁ pacchimā janatā sālimaṁsodanaṁ
atimaññissatīti.

[6] athakho āyasmā mahāmoggallāno yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho āyasmā mahāmoggallāno bhagavantaṁ etadavoca
etarahi bhante verañjā dubbhikkhā dvīhitikā setaṭṭhikā salākāvuttā
na sukarā uñchena paggahena yāpetuṁ imissā bhante
mahāpaṭhaviyā heṭṭhimatalaṁ sampannaṁ 1- seyyathāpi khuddakamadhuṁ 2- anīlakaṁ
evamassādaṁ sādhāhaṁ bhante paṭhaviṁ parivatteyyaṁ bhikkhū pappaṭakojaṁ
paribhuñjissantīti. ye pana te moggallāna paṭhavīnissitā pāṇā
te kathaṁ karissasīti. ekāhaṁ bhante pāṇiṁ abhinimminissāmi
seyyathāpi mahāpaṭhavī ye paṭhavīnissitā pāṇā te tattha saṅkāmessāmi
ekena hatthena paṭhaviṁ parivattessāmīti. alaṁ moggallāna

footnote: 1 ma. rā. rasasampannaṁ. 2 yu. khuddamadhuṁ.

page number: 012

mā te rucci paṭhaviṁ parivattetuṁ vipallāsaṁpi sattā paṭilabheyyunti.
sādhu bhante sabbo bhikkhusaṅgho uttarakuruṁ piṇḍāya gaccheyyāti.
ye pana te moggallāna bhikkhū aniddhimanto te kathaṁ karissasīti.
tathāhaṁ bhante karissāmi yathā sabbe bhikkhū gacchissantīti.
alaṁ moggallāna mā te rucci sabbassa bhikkhusaṅghassa uttarakuruṁ
piṇḍāya gamananti.

[7] athakho āyasmato sāriputtassa rahogatassa paṭisallīnassa
evaṁ cetaso parivitakko udapādi katamesānaṁ kho buddhānaṁ
bhagavantānaṁ brahmacariyaṁ na ciraṭṭhitikaṁ ahosi katamesānaṁ buddhānaṁ
bhagavantānaṁ brahmacariyaṁ ciraṭṭhitikaṁ ahosīti. athakho āyasmā
sāriputto sāyaṇhasamayaṁ paṭisallānā vuṭṭhito yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho āyasmā sāriputto bhagavantaṁ etadavoca
idha mayhaṁ bhante rahogatassa paṭisallīnassa evaṁ cetaso parivitakko
udapādi katamesānaṁ kho buddhānaṁ bhagavantānaṁ brahmacariyaṁ na
ciraṭṭhitikaṁ ahosi katamesānaṁ buddhānaṁ bhagavantānaṁ brahmacariyaṁ
ciraṭṭhitikaṁ ahosīti. bhagavato ca sāriputta vipassissa bhagavato
ca sikhissa bhagavato ca vessabhussa brahmacariyaṁ na ciraṭṭhitikaṁ ahosi
bhagavato ca sāriputta kakusandhassa bhagavato ca konāgamanassa
bhagavato ca kassapassa brahmacariyaṁ (pts. vin iii, 8) ciraṭṭhitikaṁ ahosīti. ko nu

page number: 013

kho bhante hetu ko paccayo yena bhagavato ca vipassissa
bhagavato ca sikhissa bhagavato ca vessabhussa brahmacariyaṁ na
ciraṭṭhitikaṁ ahosīti. bhagavā ca sāriputta vipassī bhagavā ca
sikhī bhagavā ca vessabhū kilāsuno ahesuṁ sāvakānaṁ vitthārena
dhammaṁ dassetuṁ appakañca nesaṁ ahosi suttaṁ geyyaṁ veyyākaraṇaṁ
gāthā udānaṁ itivuttakaṁ jātakaṁ abbhūtadhammaṁ vedallaṁ appaññattaṁ
sāvakānaṁ sikkhāpadaṁ anuddiṭṭhaṁ pātimokkhaṁ tesaṁ buddhānaṁ
bhagavantānaṁ antaradhānena buddhānubuddhānaṁ sāvakānaṁ antaradhānena
ye te pacchimā sāvakā nānānāmā nānāgottā nānājaccā
nānākulā pabbajitā te taṁ brahmacariyaṁ khippaññeva antaradhāpesuṁ
seyyathāpi sāriputta nānāpupphāni phalake nikkhittāni suttena
asaṅgahitāni tāni vāto vikirati vidhamati viddhaṁseti taṁ kissa hetu
yathātaṁ suttena asaṅgahitattā evameva kho sāriputta tesaṁ buddhānaṁ
bhagavantānaṁ antaradhānena buddhānubuddhānaṁ sāvakānaṁ antaradhānena
ye te pacchimā sāvakā nānānāmā nānāgottā nānājaccā
nānākulā pabbajitā te taṁ brahmacariyaṁ khippaññeva antaradhāpesuṁ
kilāsuno ca te buddhā 1- bhagavanto ahesuṁ sāvake 2- cetasā
ceto paricca ovadituṁ bhūtapubbaṁ sāriputta vessabhū bhagavā arahaṁ
sammāsambuddho aññatarasmiṁ bhiṁsanake vanasaṇḍe sahassaṁ bhikkhusaṅghaṁ

footnote: 1 ayaṁ pāṭho katthaci na dissati. 2 sāvakānantipi atthi.

page number: 014

cetasā ceto paricca ovadati anusāsati evaṁ vitakketha mā
evaṁ vitakkayittha evaṁ manasikarotha mā evaṁ manasākattha idaṁ
pajahatha idaṁ upasampajja viharathāti athakho sāriputta tesaṁ
bhikkhusahassānaṁ 1- vessabhunā bhagavatā arahatā sammāsambuddhena evaṁ
ovadiyamānānaṁ evaṁ anusāsiyamānānaṁ anupādāya āsavehi cittāni
vimucciṁsu tatra sudaṁ sāriputta bhiṁsanakassa vanasaṇḍassa bhiṁsanakatasmiṁ
hoti yo koci avītarāgo taṁ vanasaṇḍaṁ pavisati yebhuyyena 2-
lomāni haṁsanti ayaṁ kho sāriputta hetu ayaṁ paccayo yena
bhagavato ca vipassissa bhagavato ca sikhissa bhagavato ca vessabhussa
brahmacariyaṁ na ciraṭṭhitikaṁ ahosīti. ko pana bhante hetu ko
paccayo yena bhagavato ca kakusandhassa bhagavato ca konāgamanassa
bhagavato ca kassapassa brahmacariyaṁ ciraṭṭhitikaṁ ahosīti. bhagavā (pts. vin iii, 9) ca
sāriputta kakusandho bhagavā ca konāgamano bhagavā ca kassapo
akilāsuno ahesuṁ sāvakānaṁ vitthārena dhammaṁ desetuṁ bahuñca nesaṁ
ahosi suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ
abbhūtadhammaṁ vedallaṁ paññattaṁ sāvakānaṁ sikkhāpadaṁ uddiṭṭhaṁ
pātimokkhaṁ tesaṁ buddhānaṁ bhagavantānaṁ antaradhānena buddhānubuddhānaṁ
sāvakānaṁ antaradhānena ye te pacchimā sāvakā nānānāmā nānāgottā
nānājaccā nānākulā pabbajitā te taṁ brahmacariyaṁ

footnote: 1 tesaṁ bhikkhūnanti amhākaṁ khanti. 2 ma. yebhūyena.

page number: 015

ciraṁ dīghamaddhānaṁ ṭhapesuṁ seyyathāpi sāriputta nānāpupphāni phalake
nikkhittāni suttena susaṅgahitāni tāni vāto na vikirati na
vidhamati na viddhaṁseti taṁ kissa hetu yathātaṁ suttena susaṅgahitattā
evameva kho sāriputta tesaṁ buddhānaṁ bhagavantānaṁ antaradhānena
buddhānubuddhānaṁ sāvakānaṁ antaradhānena ye te pacchimā sāvakā
nānānāmā nānāgottā nānājaccā nānākulā pabbajitā te
taṁ brahmacariyaṁ ciraṁ dīghamaddhānaṁ ṭhapesuṁ ayaṁ kho sāriputta hetu
ayaṁ paccayo yena bhagavato ca kakusandhassa bhagavato ca konāgamanassa
bhagavato ca kassapassa brahmacariyaṁ ciraṭṭhitikaṁ ahosīti.

[8] athakho āyasmā sāriputto uṭṭhāyāsanā ekaṁsaṁ uttarāsaṅgaṁ
karitvā yena bhagavā tenañjaliṁ paṇāmetvā bhagavantaṁ
etadavoca etassa bhagavā kālo etassa sugata kālo yaṁ
bhagavā sāvakānaṁ sikkhāpadaṁ paññāpeyya uddiseyya pātimokkhaṁ
yathayidaṁ 1- brahmacariyaṁ addhaniyaṁ assa ciraṭṭhitikanti. āgamehi tvaṁ
sāriputta āgamehi tvaṁ sāriputta tathāgato va tattha kālaṁ
jānissati na tāva sāriputta satthā sāvakānaṁ sikkhāpadaṁ paññāpeti
uddisati pātimokkhaṁ yāva na idhekacce āsavaṭṭhāniyā
dhammā saṅghe pātubhavanti yato ca kho sāriputta idhekacce
āsavaṭṭhāniyā dhammā saṅghe pātubhavanti atha satthā sāvakānaṁ

footnote: 1 ma. yathāyidaṁ.

page number: 016

sikkhāpadaṁ paññāpeti uddisati pātimokkhaṁ tesaññeva āsavaṭṭhāniyānaṁ
dhammānaṁ paṭighātāya na tāva sāriputta idhekacce āsavaṭṭhāniyā
dhammā saṅghe pātubhavanti yāva na saṅgho rattaññumahattaṁ
patto hoti yato ca kho sāriputta saṅgho rattaññumahattaṁ
patto hoti atha idhekacce āsavaṭṭhāniyā dhammā saṅghe pātubhavanti
atha satthā sāvakānaṁ sikkhāpadaṁ (pts. vin iii, 10) paññāpeti uddisati
pātimokkhaṁ tesaññeva āsavaṭṭhāniyānaṁ dhammānaṁ paṭighātāya na
tāva sāriputta idhekacce āsavaṭṭhāniyā dhammā saṅghe pātubhavanti
yāva na saṅgho vepullamahattaṁ patto hoti yato ca kho sāriputta
saṅgho vepullamahattaṁ patto hoti atha idhekacce āsavaṭṭhāniyā
dhammā saṅghe pātubhavanti atha satthā sāvakānaṁ sikkhāpadaṁ paññāpeti
uddisati pātimokkhaṁ tesaññeva āsavaṭṭhāniyānaṁ dhammānaṁ
paṭighātāya na tāva sāriputta idhekacce āsavaṭṭhāniyā dhammā
saṅghe pātubhavanti yāva na saṅgho lābhaggamahattaṁ patto hoti
yato ca kho sāriputta saṅgho lābhaggamahattaṁ patto hoti atha
idhekacce āsavaṭṭhāniyā dhammā saṅghe pātubhavanti atha satthā
sāvakānaṁ sikkhāpadaṁ paññāpeti uddisati pātimokkhaṁ tesaññeva
āsavaṭṭhāniyānaṁ dhammānaṁ paṭighātāya nirabbudo hi sāriputta
bhikkhusaṅgho nirādīnavo apagatakāḷako suddho pariyodāto sāre
patiṭṭhito imesaṁ hi sāriputta pañcannaṁ bhikkhusatānaṁ yo pacchimako

page number: 017

bhikkhu so sotāpanno avinipātadhammo niyato sambodhiparāyanoti.

[9] athakho bhagavā āyasmantaṁ ānandaṁ āmantesi āciṇṇaṁ
kho panetaṁ ānanda tathāgatānaṁ yehi nimantitā vassaṁ vasanti
na te anapaloketvā janapadacārikaṁ pakkamanti āyāmānanda
verañjaṁ brāhmaṇaṁ apalokessāmāti. evaṁ bhanteti kho āyasmā
ānando bhagavato paccassosi. athakho bhagavā nivāsetvā pattacīvaramādāya
āyasmatā ānandena pacchāsamaṇena yena verañjassa
brāhmaṇassa nivesanaṁ tenupasaṅkami upasaṅkamitvā paññatte āsane
nisīdi. athakho verañjo brāhmaṇo yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinnaṁ kho verañjaṁ brāhmaṇaṁ bhagavā etadavoca nimantitamhā
tayā (pts. vin iii, 11) brāhmaṇa vassaṁ vutthā apalokema 1- taṁ icchāma mayaṁ
janapadacārikaṁ pakkamitunti. saccaṁ bho gotama nimantitattha mayā
vassaṁ vutthā apica yo deyyadhammo so na dinno tañca
kho no asantaṁ nopi adātukamyatā taṁ kutettha labbhā
bahukiccā gharāvāsā bahukaraṇīyā adhivāsetu me bhavaṁ gotamo
svātanāya bhattaṁ saddhiṁ bhikkhusaṅghenāti. adhivāsesi bhagavā tuṇhībhāvena.
athakho bhagavā verañjaṁ brāhmaṇaṁ dhammiyā kathāya
sandassetvā samādapetvā samuttejetvā sampahaṁsetvā uṭṭhāyāsanā

footnote: 1 yu. ma. apalokāma.

page number: 018

pakkāmi. athakho verañjo brāhmaṇo tassā rattiyā
accayena sake nivesane paṇītaṁ khādanīyaṁ bhojanīyaṁ paṭiyādāpetvā
bhagavato kālaṁ ārocāpesi kālo bho gotama niṭṭhitaṁ bhattanti.
athakho bhagavā pubbaṇhasamayaṁ nivāsetvā pattacīvaramādāya yena
verañjassa brāhmaṇassa nivesanaṁ tenupasaṅkami upasaṅkamitvā
paññatte āsane nisīdi saddhiṁ bhikkhusaṅghena. athakho verañjo
brāhmaṇo buddhappamukhaṁ bhikkhusaṅghaṁ paṇītena khādanīyena bhojanīyena
sahatthā santappetvā sampavāretvā bhagavantaṁ bhuttāviṁ onītapattapāṇiṁ
ticīvarena acchādesi ekamekañca bhikkhuṁ ekamekena
dussayugena acchādesi. athakho bhagavā verañjaṁ brāhmaṇaṁ dhammiyā
kathāya sandassetvā samādapetvā samuttejetvā sampahaṁsetvā
uṭṭhāyāsanā pakkāmi. athakho bhagavā verañjāyaṁ yathābhirantaṁ
viharitvā anupagamma soreyyaṁ saṅkassaṁ kaṇṇakujjaṁ yena payāgapatiṭṭhānaṁ
tenupasaṅkami upasaṅkamitvā payāgapatiṭṭhāne gaṅgaṁ nadiṁ
uttaritvā yena bārāṇasī tadavasari. athakho bhagavā bārāṇasiyaṁ
yathābhirantaṁ viharitvā yena vesālī tena cārikaṁ pakkāmi anupubbena
cārikaṁ caramāno yena vesālī tadavasari. tatra sudaṁ
bhagavā vesāliyaṁ viharati mahāvane kūṭāgārasālāyaṁ.
verañjabhāṇavāraṁ niṭṭhitaṁ.
--------------

page number: 019

paṭhamapārājikakaṇḍaṁ

[10] tena kho pana samayena vesāliyā avidūre kalandagāmo 1-
hoti. tattha sudinno nāma kalandaputto 2- seṭṭhiputto hoti.
athakho sudinno kalandaputto sambahulehi sahāyakehi saddhiṁ vesāliṁ
agamāsi kenacideva (pts. vin iii, 12) karaṇīyena. tena kho pana samayena bhagavā
mahatiyā parisāya parivuto dhammaṁ desento nisinno hoti.
addasā kho sudinno kalandaputto bhagavantaṁ mahatiyā parisāya
parivutaṁ dhammaṁ desentaṁ nisinnaṁ. disvānassa etadahosi yannūnāhaṁpi
dhammaṁ suṇeyyanti. athakho sudinno kalandaputto yena sā parisā
tenupasaṅkami upasaṅkamitvā ekamantaṁ nisīdi. ekamantaṁ nisinnassa
kho sudinnassa kalandaputtassa etadahosi yathā yathā kho ahaṁ
bhagavatā dhammaṁ desitaṁ ājānāmi nayidaṁ sukaraṁ agāraṁ ajjhāvasatā
ekantaparipuṇṇaṁ ekantaparisuddhaṁ saṅkhalikhitaṁ brahmacariyaṁ carituṁ yannūnāhaṁ
kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbajeyyanti. athakho sā parisā bhagavatā
dhammiyā kathāya sandassitā samādapitā samuttejitā sampahaṁsitā
uṭṭhāyāsanā bhagavantaṁ abhivādetvā padakkhiṇaṁ katvā pakkāmi.

footnote: 1 yu. kalandakagāmo nāma. ma. kalandagāmo nāma. 2 yu.
footnote: kalandakaputto.

page number: 020

athakho sudinno kalandaputto aciravuṭṭhitāya parisāya yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
ekamantaṁ nisinno kho sudinno kalandaputto bhagavantaṁ etadavoca
yathā yathāhaṁ bhante bhagavatā dhammaṁ desitaṁ ājānāmi nayidaṁ sukaraṁ
agāraṁ ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ
brahmacariyaṁ carituṁ icchāmahaṁ bhante kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajituṁ pabbājetu
maṁ bhagavāti. anuññātosi pana tvaṁ sudinna mātāpitūhi
agārasmā anagāriyaṁ pabbajjāyāti. na kho ahaṁ bhante anuññāto
mātāpitūhi agārasmā anagāriyaṁ pabbajjāyāti. na kho sudinna
tathāgatā ananuññātaṁ mātāpitūhi puttaṁ pabbājentīti. sohaṁ
bhante tathā karissāmi yathā maṁ mātāpitaro anujānissanti
agārasmā anagāriyaṁ pabbajjāyāti 1-.

[11] athakho sudinno kalandaputto vesāliyaṁ taṁ karaṇīyaṁ tīretvā
yena kalandagāmo yena mātāpitaro tenupasaṅkami upasaṅkamitvā
mātāpitaro etadavoca amma tāta yathā yathāhaṁ bhagavatā dhammaṁ
desitaṁ ājānāmi nayidaṁ sukaraṁ agāraṁ ajjhāvasatā ekantaparipuṇṇaṁ

footnote: 1 ito paraṁ katthaci athakho sudinno kalandaputto bhagavato bhāsitaṁ
footnote: abhinanditvā uṭṭhāyāsanā bhagavantaṁ abhivādetvā padakkhiṇaṁ katvā
footnote: pakkāmīti likhitaṁ.

page number: 021

ekantaparisuddhaṁ saṅkhalikhitaṁ brahmacariyaṁ carituṁ icchāmahaṁ kesamassuṁ
ohāretvā kāsāyāni vatthāni acchādetvā agārasmā (pts. vin iii, 13) anagāriyaṁ
pabbajituṁ anujānātha maṁ agārasmā anagāriyaṁ pabbajjāyāti.
evaṁ vutte sudinnassa kalandaputtassa mātāpitaro sudinnaṁ kalandaputtaṁ
etadavocuṁ tvaṁ khosi tāta sudinna amhākaṁ ekaputtako
piyo manāpo sukhedhito sukhaparihato na tvaṁ tāta sudinna kiñci
dukkhassa jānāsi maraṇenapi mayante akāmakā vinā bhavissāma
kiṁ pana mayaṁ taṁ jīvantaṁ anujānissāma agārasmā anagāriyaṁ
pabbajjāyāti. dutiyampi kho sudinno kalandaputto mātāpitaro
etadavoca amma tāta yathā yathāhaṁ bhagavatā dhammaṁ desitaṁ
ājānāmi nayidaṁ sukaraṁ agāraṁ ajjhāvasatā ekantaparipuṇṇaṁ
ekantaparisuddhaṁ saṅkhalikhitaṁ brahmacariyaṁ carituṁ icchāmahaṁ kesamassuṁ
ohāretvā kāsāyāni vatthāni acchādetvā agārasmā anagāriyaṁ
pabbajituṁ anujānātha maṁ agārasmā anagāriyaṁ pabbajjāyāti.
dutiyampi kho sudinnassa kalandaputtassa mātāpitaro sudinnaṁ kalandaputtaṁ
etadavocuṁ tvaṁ khosi tāta sudinna amhākaṁ ekaputtako
piyo manāpo sukhedhito sukhaparihato na tvaṁ tāta sudinna kiñci
dukkhassa jānāsi maraṇenapi mayante akāmakā vinā bhavissāma kiṁ
pana mayaṁ taṁ jīvantaṁ anujānissāma agārasmā anagāriyaṁ pabbajjāyāti.
tatiyampi kho sudinno kalandaputto mātāpitaro etadavoca

page number: 022

amma tāta yathā yathāhaṁ bhagavatā dhammaṁ desitaṁ ājānāmi nayidaṁ
sukaraṁ agāraṁ ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ
brahmacariyaṁ carituṁ icchāmahaṁ kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajituṁ anujānātha
maṁ agārasmā anagāriyaṁ pabbajjāyāti. tatiyampi kho sudinnassa
kalandaputtassa mātāpitaro sudinnaṁ kalandaputtaṁ etadavocuṁ tvaṁ
khosi tāta sudinna amhākaṁ ekaputtako piyo manāpo sukhedhito
sukhaparihato na tvaṁ tāta sudinna kiñci dukkhassa jānāsi
maraṇenapi mayante akāmakā vinā bhavissāma kiṁ pana mayaṁ taṁ
jīvantaṁ anujānissāma agārasmā anagāriyaṁ pabbajjāyāti. athakho
sudinno kalandaputto na maṁ mātāpitaro anujānanti agārasmā
anagāriyaṁ pabbajjāyāti tattheva anantarahitāya bhūmiyā nipajji
idheva me maraṇaṁ bhavissati pabbajjā vāti 1-. athakho sudinno
kalandaputto ekaṁpi bhattaṁ na bhuñji dvepi bhattāni na bhuñji
tīṇipi bhattāni na bhuñji cattāripi bhattāni na bhuñji pañcapi
bhattāni na bhuñji chapi bhattāni na bhuñji sattapi bhattāni
na bhuñji.

[12] athakho sudinnassa kalandaputtassa mātāpitaro sudinnaṁ
kalandaputtaṁ etadavocuṁ tvaṁ khosi tāta sudinna amhākaṁ ekaputtako

footnote: 1 pabbajjāyātipi pāṭho.

page number: 023

piyo manāpo sukhedhito sukhaparihato na tvaṁ tāta sudinna
kiñci dukkhassa jānāsi maraṇenapi mayante akāmakā vinā
bhavissāma kiṁ pana mayaṁ taṁ jīvantaṁ anujānissāma agārasmā
anagāriyaṁ pabbajjāya uṭṭhehi tāta sudinna bhuñja ca piva ca
paricārehi ca bhuñjanto pivanto paricārento kāme paribhuñjanto
puññāni karonto abhiramassu na taṁ mayaṁ anujānāma agārasmā
anagāriyaṁ pabbajjāyāti. evaṁ vutte sudinno kalandaputto
tuṇhī ahosi. dutiyampi kho .pe. tatiyampi kho sudinnassa
kalandaputtassa mātāpitaro sudinnaṁ kalandaputtaṁ etadavocuṁ tvaṁ
khosi tāta sudinna amhākaṁ ekaputtako piyo manāpo sukhedhito
sukhaparihato na tvaṁ tāta sudinna kiñci dukkhassa jānāsi maraṇenapi
mayante akāmakā vinā bhavissāma kiṁ pana mayaṁ taṁ jīvantaṁ
anujānissāma agārasmā anagāriyaṁ pabbajjāya uṭṭhehi tāta
sudinna bhuñja ca piva ca paricārehi ca bhuñjanto pivanto
paricārento kāme paribhuñjanto puññāni karonto abhiramassu
na taṁ mayaṁ anujānāma agārasmā anagāriyaṁ pabbajjāyāti.
tatiyampi kho sudinno kalandaputto tuṇhī ahosi.

[13] athakho sudinnassa kalandaputtassa sahāyakā yena sudinno
kalandaputto tenupasaṅkamiṁsu upasaṅkamitvā sudinnaṁ kalandaputtaṁ
etadavocuṁ tvaṁ khosi samma sudinna mātāpitūnaṁ (pts. vin iii, 14) ekaputtako piyo

page number: 024

manāpo sukhedhito sukhaparihato na tvaṁ samma sudinna kiñci dukkhassa
jānāsi maraṇenapi te mātāpitaro akāmakā vinā bhavissanti
kiṁ pana taṁ jīvantaṁ anujānissanti agārasmā anagāriyaṁ pabbajjāya
uṭṭhehi samma sudinna bhuñja ca piva ca paricārehi ca bhuñjanto
pivanto paricārento kāme paribhuñjanto puññāni karonto
abhiramassu na taṁ mātāpitaro anujānanti agārasmā anagāriyaṁ
pabbajjāyāti. evaṁ vutte sudinno kalandaputto tuṇhī ahosi.
dutiyampi kho .pe. tatiyampi kho sudinnassa kalandaputtassa
sahāyakā sudinnaṁ kalandaputtaṁ etadavocuṁ tvaṁ khosi samma sudinna
.pe. tatiyampi kho sudinno kalandaputto tuṇhī ahosi.
athakho sudinnassa kalandaputtassa sahāyakā yena sudinnassa kalandaputtassa
mātāpitaro tenupasaṅkamiṁsu upasaṅkamitvā sudinnassa
kalandaputtassa mātāpitaro etadavocuṁ amma tāta eso sudinno
anantarahitāya bhūmiyā nipanno idheva me maraṇaṁ bhavissati pabbajjā
vāti sace tumhe sudinnaṁ nānujānissatha agārasmā anagāriyaṁ
pabbajjāya tattheva maraṇaṁ āgamissati sace pana tumhe sudinnaṁ
anujānissatha agārasmā anagāriyaṁ pabbajjāya pabbajitaṁpi naṁ
dakkhissatha sace sudinno nābhiramissati agārasmā anagāriyaṁ
pabbajjāya kā tassa aññā gati bhavissati idheva paccāgamissati
anujānātha sudinnaṁ agārasmā anagāriyaṁ pabbajjāyāti.

page number: 025

anujānāma tātā sudinnaṁ agārasmā anagāriyaṁ pabbajjāyāti.

[14] athakho sudinnassa kalandaputtassa sahāyakā yena sudinno
kalandaputto tenupasaṅkamiṁsu upasaṅkamitvā sudinnaṁ kalandaputtaṁ
etadavocuṁ uṭṭhehi samma sudinna anuññātosi mātāpitūhi
agārasmā anagāriyaṁ pabbajjāyāti. athakho sudinno kalandaputto
anuññātomhi kira mātāpitūhi agārasmā anagāriyaṁ pabbajjāyāti
haṭṭho udaggo pāṇinā gattāni paripuñchanto vuṭṭhāsi.
athakho sudinno kalandaputto katipāhaṁ balaṁ gāhetvā 1- yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. ekamantaṁ nisinno kho sudinno kalandaputto bhagavantaṁ
etadavoca anuññātomhi 2- ahaṁ bhante mātāpitūhi agārasmā
anagāriyaṁ pabbajjāya pabbājetu maṁ bhante bhagavāti. (pts. vin iii, 15) alattha kho
sudinno kalandaputto bhagavato santike pabbajjaṁ alattha upasampadaṁ.
acirupasampanno ca panāyasmā sudinno evarūpe dhūtaguṇe samādāya
vattati āraññiko hoti piṇḍapātiko paṁsukūliko sapadānacāriko
aññataraṁ vajjīgāmaṁ upanissāya viharati.

[15] tena kho pana samayena vajjī dubbhikkhā hoti dvīhitikā
setaṭṭhikā salākāvuttā na sukarā uñchena paggahena yāpetuṁ.
athakho āyasmato sudinnassa etadahosi etarahi kho vajjī

footnote: 1 yebhuyyena gahetvāti pāṭho dissati. 2 yu. ma. anuññāto.

page number: 026

dubbhikkhā dvīhitikā setaṭṭhikā salākāvuttā na sukarā uñchena
paggahena yāpetuṁ bahū kho pana me vesāliyaṁ ñātakā 1- aḍḍhā
mahaddhanā mahābhogā pahūtajātarūparajatā pahūtavittūpakaraṇā pahūtadhanadhaññā
yannūnāhaṁ ñātakānaṁ 2- upanissāya vihareyyaṁ ñātakāpi 3-
maṁ nissāya dānāni dassanti puññāni karissanti bhikkhū ca
lābhaṁ lacchanti ahañca piṇḍakena na kilamissāmīti. athakho
āyasmā sudinno senāsanaṁ saṁsāmetvā pattacīvaramādāya yena
vesālī tena pakkāmi anupubbena cārikaṁ 4- caramāno 5- yena
vesālī tadavasari. tatra sudaṁ āyasmā sudinno vesāliyaṁ viharati
mahāvane kūṭāgārasālāyaṁ. assosuṁ kho āyasmato sudinnassa
ñātakā sudinno kira kalandaputto vesāliṁ anuppattoti. te
āyasmato sudinnassa saṭṭhimatte thālipāke bhattābhihāraṁ abhihariṁsu.
athakho āyasmā sudinno te saṭṭhimatte thālipāke bhikkhūnaṁ vissajjetvā
pubbaṇhasamayaṁ nivāsetvā pattacīvaramādāya kalandagāmaṁ
piṇḍāya pāvisi kalandagāme sapadānaṁ piṇḍāya caramāno yena
sakapitu nivesanaṁ tenupasaṅkami. tena kho pana samayena āyasmato
sudinnassa ñātidāsī ābhidosikaṁ kummāsaṁ chaḍḍetukāmā hoti.
athakho āyasmā sudinno taṁ ñātidāsiṁ etadavoca sace taṁ bhagini

footnote: 1 yu. ma. ñātī. 2-3 yu. ma. ñātī. 4-5 tīsupi potthakesu idaṁ
footnote: pāṭhadvayaṁ na dissati.

page number: 027

chaḍḍanīyadhammaṁ idha me patte ākirāti. athakho āyasmato
sudinnassa ñātidāsī taṁ ābhidosikaṁ kummāsaṁ āyasmato sudinnassa
patte ākirantī hatthānañca pādānañca sarassa ca nimittaṁ
aggahesi. athakho āyasmato sudinnassa ñātidāsī yenāyasmato
sudinnassa mātā tenupasaṅkami upasaṅkamitvā āyasmato sudinnassa
mātaraṁ etadavoca yagghayye jāneyyāsi ayyaputto sudinno
anuppattoti. sace je saccaṁ bhaṇasi adāsiṁ taṁ karomīti.
tena kho pana samayena āyasmā sudinno taṁ ābhidosikaṁ kummāsaṁ
aññataraṁ kuḍḍamūlaṁ nissāya paribhuñjati. pitāpi kho (pts. vin iii, 16) āyasmato
sudinnassa kammantā āgacchanto addasa āyasmantaṁ sudinnaṁ taṁ
ābhidosikaṁ kummāsaṁ aññataraṁ kuḍḍamūlaṁ nissāya paribhuñjantaṁ disvāna
yenāyasmā sudinno tenupasaṅkami upasaṅkamitvā āyasmantaṁ
sudinnaṁ etadavoca atthi nāma tāta sudinna ābhidosikaṁ kummāsaṁ
paribhuñjissasi nanu 1- tāta sudinna sakagehaṁ 2- gantabbanti. agamamhā
kho te gahapati gehaṁ tatāyaṁ 3- ābhidosiko kummāso mayā laddhoti 4-.
athakho āyasmato sudinnassa pitā āyasmato sudinnassa bāhāyaṁ
gahetvā āyasmantaṁ sudinnaṁ etadavoca ehi tāta sudinna gharaṁ
gamissāmāti. athakho āyasmā sudinno yena sakapitu nivesanaṁ

footnote: 1 yu. ma. nanu nāma. 2 yu. ma. sakaṁ gehaṁ. 3 yu. tatrāyaṁ.
footnote: 4 mayā laddhoti pāṭhadvayaṁ yuropiyamarammapotthakesu na dissati.

page number: 028

tenupasaṅkami upasaṅkamitvā paññatte āsane nisīdi. athakho
āyasmato sudinnassa pitā āyasmantaṁ sudinnaṁ etadavoca bhuñja
tāta sudinnāti. alaṁ gahapati kataṁ me ajja bhattakiccanti.
adhivāsehi tāta sudinna svātanāya bhattanti. adhivāsesi kho
āyasmā sudinno tuṇhībhāvena. athakho āyasmā sudinno
uṭṭhāyāsanā pakkāmi.

[16] athakho āyasmato sudinnassa mātā tassā rattiyā
accayena haritena gomayena paṭhaviṁ opuñchāpetvā dve puñje
kārāpesi ekaṁ hiraññassa ekaṁ suvaṇṇassa tāva mahantā
puñjā ahesuṁ orato ṭhito puriso pārato ṭhitaṁ purisaṁ na
passati pārato ṭhito puriso orato ṭhitaṁ purisaṁ na passati
te puñje kilañjehi paṭicchādāpetvā majjhe āsanaṁ paññāpetvā
tirokaraṇīyaṁ parikkhipāpetvā 1- āyasmato sudinnassa purāṇadutiyikaṁ
āmantesi tenahi vadhu yena alaṅkārena alaṅkatā puttassa sudinnassa
piyā ahosi manāpā tena alaṅkārena alaṅkarāti. evaṁ ayyeti
kho āyasmato sudinnassa purāṇadutiyikā āyasmato sudinnassa
mātuyā paccassosi. athakho āyasmā sudinno pubbaṇhasamayaṁ
nivāsetvā pattacīvaramādāya yena sakapitu nivesanaṁ tenupasaṅkami
upasaṅkamitvā paññatte āsane nisīdi. athakho āyasmato

footnote: 1 yebhuyyena parikkhipitvāti pāṭho dissati.

page number: 029

sudinnassa pitā yenāyasmā sudinno tenupasaṅkami upasaṅkamitvā
te puñje vivarāpetvā āyasmantaṁ sudinnaṁ etadavoca idante
tāta sudinna mātumattikaṁ itthikāya itthīdhanaṁ aññaṁ pettikaṁ
aññaṁ pitāmahaṁ labbhā tāta sudinna hīnāyāvattitvā bhogā ca
bhuñjituṁ puññāni ca kātuṁ ehi tvaṁ tāta sudinna hīnāyāvattitvā
bhoge ca bhuñjassu puññāni ca (pts. vin iii, 17) karohīti. tāta na ussahāmi
na visahāmi abhirato ahaṁ brahmacariyaṁ carāmīti. dutiyampi kho
.pe. tatiyampi kho āyasmato sudinnassa pitā āyasmantaṁ
sudinnaṁ etadavoca idante tāta sudinna mātumattikaṁ itthikāya
itthīdhanaṁ aññaṁ pettikaṁ aññaṁ pitāmahaṁ labbhā tāta
sudinna hīnāyāvattitvā bhogā ca bhuñjituṁ puññāni ca kātuṁ
ehi tvaṁ tāta sudinna hīnāyāvattitvā bhoge ca bhuñjassu
puññāni ca karohīti. vadeyyāma kho taṁ gahapati sace tvaṁ
nātikaḍḍheyyāsīti. vadehi tāta sudinnāti. tenahi tvaṁ
gahapati mahante mahante sāṇipasibbake kārāpetvā hiraññasuvaṇṇassa
pūrāpetvā sakaṭehi nibbāhāpetvā majjhe gaṅgāya
sote osādehi 1- taṁ kissa hetu yaṁ hi te gahapati bhavissati
tatonidānaṁ bhayaṁ vā chambhitattaṁ vā lomahaṁso vā ārakkho vā
so te na bhavissatīti. evaṁ vutte āyasmato sudinnassa pitā

footnote: 1 yu. otārehi. ma. rā. osārehi.

page number: 030

anattamano ahosi kathaṁ hi nāma putto sudinno evaṁ vakkhatīti.
athakho āyasmato sudinnassa pitā āyasmato sudinnassa purāṇadutiyikaṁ
āmantesi tenahi vadhu tvaṁ piyā ca manāpā ca appevanāma
putto sudinno tuyhaṁpi vacanaṁ kareyyāti. athakho āyasmato
sudinnassa purāṇadutiyikā āyasmato sudinnassa pādesu gahetvā
āyasmantaṁ sudinnaṁ etadavoca kīdisā nāma tā ayyaputta
accharāyo yāsaṁ tvaṁ hetu brahmacariyaṁ carasīti. na kho ahaṁ
bhagini accharānaṁ hetu brahmacariyaṁ carāmīti. athakho āyasmato
sudinnassa purāṇadutiyikā ajjatagge maṁ ayyaputto sudinno
bhaginivādena samudācaratīti tattheva mucchitā papatā. athakho
āyasmā sudinno pitaraṁ etadavoca sace gahapati bhojanaṁ dātabbaṁ
detha mā no viheṭhayitthāti. bhuñja tāta sudinnāti. athakho
āyasmato sudinnassa mātā ca pitā ca āyasmantaṁ sudinnaṁ
paṇītena khādanīyena bhojanīyena sahatthā santappesuṁ sampavāresuṁ.
athakho āyasmato sudinnassa mātā āyasmantaṁ sudinnaṁ bhuttāviṁ
onītapattapāṇiṁ etadavoca idaṁ tāta sudinna kulaṁ aḍḍhaṁ mahaddhanaṁ
mahābhogaṁ pahūtajātarūparajataṁ pahūtavittūpakaraṇaṁ pahūtadhanadhaññaṁ labbhā
tāta sudinna hīnāyāvattitvā bhogā ca bhuñjituṁ puññāni ca kātuṁ
ehi tvaṁ tāta sudinna hīnāyāvattitvā bhoge ca bhuñjassu
puññāni ca karohīti. amma na ussahāmi na visahāmi

page number: 031

abhirato ahaṁ brahmacariyaṁ carāmīti. dutiyampi kho .pe. tatiyampi
kho āyasmato sudinnassa mātā āyasmantaṁ sudinnaṁ etadavoca
idaṁ tāta sudinna kulaṁ aḍḍhaṁ mahaddhanaṁ mahābhogaṁ pahūtajātarūparajataṁ
pahūtavittūpakaraṇaṁ pahūtadhanadhaññaṁ tenahi tāta sudinna bījakaṁpi
dehi mā no aputtakaṁ sāpateyyaṁ licchavino 1- atiharāpesunti.
etaṁ kho me amma sakkā kātunti. kahaṁ pana tāta sudinna
etarahi viharasīti. mahāvane ammāti. athakho āyasmā sudinno
uṭṭhāyāsanā pakkāmi.

[17] athakho āyasmato sudinnassa mātā āyasmato sudinnassa
purāṇadutiyikaṁ āmantesi tenahi vadhu yadā utunī ahosi pupphaṁ
te uppannaṁ hoti atha me āroceyyāsīti. evaṁ ayyeti
kho āyasmato sudinnassa purāṇadutiyikā āyasmato sudinnassa
mātuyā paccassosi. athakho āyasmato sudinnassa purāṇadutiyikā
na cirasseva utunī ahosi pupphaṁsā uppajji. athakho āyasmato
sudinnassa purāṇadutiyikā āyasmato sudinnassa mātaraṁ etadavoca
utunimhi ayye pupphaṁ me uppannanti. tenahi vadhu yena
alaṅkārena alaṅkatā puttassa sudinnassa piyā ahosi manāpā tena
alaṅkārena alaṅkarāti. evaṁ ayyeti kho āyasmato sudinnassa
purāṇadutiyikā āyasmato sudinnassa mātuyā paccassosi. athakho

footnote: 1 sabbattha potthakesu licchaviyoti pāṭho dissati.

page number: 032

āyasmato sudinnassa mātā āyasmato sudinnassa purāṇadutiyikaṁ
ādāya yena mahāvanaṁ yenāyasmā sudinno tenupasaṅkami
upasaṅkamitvā āyasmantaṁ sudinnaṁ etadavoca idaṁ tāta sudinna
kulaṁ aḍḍhaṁ mahaddhanaṁ mahābhogaṁ pahūtajātarūparajataṁ pahūtavittūpakaraṇaṁ
pahūtadhanadhaññaṁ labbhā tāta sudinna hīnāyāvattitvā bhogā ca
bhuñjituṁ puññāni ca kātuṁ ehi tvaṁ tāta sudinna hīnāyāvattitvā
bhoge ca bhuñjassu puññāni ca karohīti. amma na ussahāmi
na (pts. vin iii, 18) visahāmi abhirato ahaṁ brahmacariyaṁ carāmīti. dutiyampi kho
.pe. tatiyampi kho āyasmato sudinnassa mātā āyasmantaṁ
sudinnaṁ etadavoca idaṁ tāta sudinna kulaṁ aḍḍhaṁ mahaddhanaṁ mahābhogaṁ
pahūtajātarūparajataṁ pahūtavittūpakaraṇaṁ pahūtadhanadhaññaṁ tenahi tāta
sudinna bījakaṁpi dehi mā no aputtakaṁ sāpateyyaṁ licchavino
atiharāpesunti. etaṁ kho me amma sakkā kātunti purāṇadutiyikāya
bāhāyaṁ gahetvā mahāvanaṁ ajjhogāhetvā appaññatte
sikkhāpade anādīnavadasso purāṇadutiyikāya tikkhattuṁ methunaṁ dhammaṁ
abhiviññāpesi. sā tena gabbhaṁ gaṇhi.

[18] bhummā devā saddamanussāvesuṁ nirabbudo vata bho
bhikkhusaṅgho nirādīnavo sudinnena kalandaputtena abbudaṁ uppāditaṁ
ādīnavo uppāditoti. bhummānaṁ devānaṁ saddaṁ sutvā cātummahārājikā
devā saddamanussāvesuṁ tāvatiṁsā devā yāmā

page number: 033

devā tusitā devā nimmānaratī devā (pts. vin iii, 19) paranimmitavasavattī devā
brahmakāyikā devā saddamanussāvesuṁ nirabbudo vata bho bhikkhusaṅgho
nirādīnavo sudinnena kalandaputtena abbudaṁ uppāditaṁ ādīnavo
uppāditoti. itiha tena khaṇena tena muhuttena yāva brahmalokā
saddo abbhuggañchi. athakho āyasmato sudinnassa purāṇadutiyikā
tassa gabbhassa paripākamanvāya puttaṁ vijāyi. athakho āyasmato
sudinnassa sahāyakā tassa dārakassa bījakoti nāmaṁ akaṁsu āyasmato
sudinnassa purāṇadutiyikāya bījakamātāti nāmaṁ akaṁsu āyasmato
sudinnassa bījakapitāti nāmaṁ akaṁsu. te aparena samayena ubho
agārasmā anagāriyaṁ pabbajitvā arahattaṁ sacchākaṁsu.

[19] athakho āyasmato sudinnassa ahudeva kukkuccaṁ ahu
vippaṭisāro alābhā vata me na vata me lābhā dulladdhaṁ
vata me na vata me suladdhaṁ yohaṁ evaṁ svākkhāte dhammavinaye
pabbajitvā nāsakkhiṁ yāvajīvaṁ paripuṇṇaṁ parisuddhaṁ brahmacariyaṁ caritunti.
so teneva kukkuccena tena vippaṭisārena kiso ahosi lūkho
dubbaṇṇo uppaṇḍuppaṇḍukajāto dhamanisanthatagatto antomano
līnamano dukkhī dummano vippaṭisārī pajjhāyi. athakho āyasmato
sudinnassa sahāyakā bhikkhū āyasmantaṁ sudinnaṁ etadavocuṁ pubbe
kho tvaṁ āvuso sudinna vaṇṇavā ahosi pīnindriyo pasannamukhavaṇṇo
vippasannacchavivaṇṇo pariyodāto sodāni tvaṁ etarahi

page number: 034

kiso lūkho dubbaṇṇo uppaṇḍuppaṇḍukajāto dhamanisanthatagatto
antomano līnamano dukkhī dummano vippaṭisārī pajjhāyasi kacci
no tvaṁ āvuso sudinna anabhirato brahmacariyaṁ carasīti. na
kho ahaṁ āvuso anabhirato brahmacariyaṁ carāmi atthi me pāpakammaṁ 1-
kataṁ purāṇadutiyikāya methuno dhammo paṭisevito tassa
mayhaṁ āvuso ahudeva kukkuccaṁ ahu vippaṭisāro alābhā vata
me na vata me lābhā dulladdhaṁ vata me na vata me
suladdhaṁ yohaṁ evaṁ svākkhāte dhammavinaye pabbajitvā nāsakkhiṁ
yāvajīvaṁ paripuṇṇaṁ parisuddhaṁ brahmacariyaṁ caritunti. alaṁ hi te
āvuso sudinna kukkuccāya alaṁ vippaṭisārāya yaṁ tvaṁ evaṁ
svākkhāte dhammavinaye pabbajitvā na sakkhissasi yāvajīvaṁ paripuṇṇaṁ
parisuddhaṁ brahmacariyaṁ carituṁ nanu āvuso bhagavatā anekapariyāyena
virāgāya dhammo desito no sarāgāya visaṁyogāya dhammo
desito no saṁyogāya anupādānāya dhammo desito no
saupādānāya tattha nāma tvaṁ āvuso bhagavatā virāgāya dhamme
desite sarāgāya cetessasi visaṁyogāya dhamme (pts. vin iii, 20) desite saṁyogāya
cetessasi anupādānāya dhamme desite saupādānāya cetessasi
nanu āvuso bhagavatā anekapariyāyena rāgavirāgāya dhammo desito
madanimmadanāya pipāsavinayāya ālayasamugghātāya vaṭṭūpacchedāya

footnote: 1 yu. pāpaṁ kammaṁ. ma. pāpakaṁ.

page number: 035

taṇhakkhayāya virāgāya nirodhāya nibbānāya dhammo desito nanu
āvuso bhagavatā anekapariyāyena kāmānaṁ pahānaṁ akkhātaṁ kāmasaññānaṁ
pariññā akkhātā kāmapipāsānaṁ paṭivinayo akkhāto
kāmavitakkānaṁ samugghāto akkhāto kāmapariḷāhānaṁ vūpasamo
akkhāto netaṁ āvuso appasannānaṁ vā pasādāya pasannānaṁ
vā bhiyyobhāvāya athakhvetaṁ āvuso appasannānañceva appasādāya
pasannānañca ekaccānaṁ aññathattāyāti. athakho te bhikkhū
āyasmantaṁ sudinnaṁ anekapariyāyena vigarahitvā bhagavato etamatthaṁ
ārocesuṁ.

[20] athakho bhagavā etasmiṁ nidāne etasmiṁ pakaraṇe bhikkhusaṅghaṁ
sannipātāpetvā āyasmantaṁ sudinnaṁ paṭipucchi saccaṁ kira tvaṁ
sudinna purāṇadutiyikāya methunaṁ dhammaṁ paṭisevasīti 1-. saccaṁ bhagavāti.
vigarahi buddho bhagavā ananucchavikaṁ 2- moghapurisa ananulomikaṁ appaṭirūpaṁ
assāmaṇakaṁ akappiyaṁ akaraṇīyaṁ kathaṁ hi nāma tvaṁ moghapurisa evaṁ
svākkhāte dhammavinaye pabbajitvā na sakkhissasi yāvajīvaṁ paripuṇṇaṁ
parisuddhaṁ brahmacariyaṁ carituṁ nanu mayā moghapurisa anekapariyāyena
virāgāya dhammo desito no sarāgāya visaṁyogāya dhammo desito
no saṁyogāya anupādānāya dhammo desito no saupādānāya
tattha nāma tvaṁ moghapurisa mayā virāgāya dhamme desite sarāgāya

footnote: 1 yu. paṭisevīti. 2 yebhuyyena ananucchaviyanti pāṭho dissati.

page number: 036

cetessasi visaṁyogāya dhamme desite saṁyogāya cetessasi anupādānāya
dhamme desite saupādānāya cetessasi nanu mayā
moghapurisa anekapariyāyena rāgavirāgāya dhammo desito madanimmadanāya
pipāsavinayāya ālayasamugghātāya vaṭṭūpacchedāya taṇhakkhayāya
virāgāya nirodhāya nibbānāya dhammo desito nanu mayā moghapurisa
anekapariyāyena kāmānaṁ pahānaṁ akkhātaṁ kāmasaññānaṁ pariññā
akkhātā kāmapipāsānaṁ paṭivinayo akkhāto kāmavitakkānaṁ samugghāto
akkhāto kāmapariḷāhānaṁ vūpasamo akkhāto varante
moghapurisa āsīvisassa ghoravisassa mukhe aṅgajātaṁ pakkhittaṁ na
tveva mātugāmassa aṅgajāte aṅgajātaṁ pakkhittaṁ varante moghapurisa
kaṇhasappassa mukhe aṅgajātaṁ pakkhittaṁ na tveva mātugāmassa
aṅgajāte aṅgajātaṁ pakkhittaṁ varante moghapurisa aṅgārakāsuyā
ādittāya sampajjalitāya sañjotibhūtāya 1- aṅgajātaṁ pakkhittaṁ na
tveva mātugāmassa aṅgajāte aṅgajātaṁ pakkhittaṁ taṁ kissa
hetu tatonidānaṁ hi moghapurisa maraṇaṁ vā nigaccheyya maraṇamattaṁ
vā dukkhaṁ na tveva tappaccayā kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapajjeyya itonidānañca kho
moghapurisa kāyassa bhedā paraṁ maraṇā apāyaṁ (pts. vin iii, 21) duggatiṁ vinipātaṁ
nirayaṁ upapajjeyya tattha nāma tvaṁ moghapurisa yaṁ tvaṁ asaddhammaṁ

footnote: 1 yebhuyyena sajjotibhūtāyāti pāṭho dissati.

page number: 037

gāmadhammaṁ vasaladhammaṁ duṭṭhullaṁ odakantikaṁ rahassaṁ dvayaṁ dvayasamāpattiṁ
samāpajjissasi bahunnaṁ kho tvaṁ moghapurisa akusalānaṁ dhammānaṁ
ādikattā pubbaṅgamo netaṁ moghapurisa appasannānaṁ vā pasādāya
pasannānaṁ vā bhiyyobhāvāya athakhvetaṁ moghapurisa appasannānañceva
appasādāya pasannānañca ekaccānaṁ aññathattāyāti. athakho
bhagavā āyasmantaṁ sudinnaṁ anekapariyāyena vigarahitvā dubbharatāya
dupposatāya mahicchatāya asantuṭṭhatāya saṅgaṇikāya kosajjassa
avaṇṇaṁ bhāsitvā anekapariyāyena subharatāya suposatāya appicchassa
santuṭṭhassa sallekhassa dhūtassa pāsādikassa appaccayassa viriyārambhassa
vaṇṇaṁ bhāsitvā bhikkhūnaṁ tadanucchavikaṁ tadanulomikaṁ dhammiṁ
kathaṁ katvā bhikkhū āmantesi tenahi bhikkhave bhikkhūnaṁ sikkhāpadaṁ
paññāpessāmi dasa atthavase paṭicca saṅghasuṭṭhutāya saṅghaphāsutāya
dummaṅkūnaṁ puggalānaṁ niggahāya pesalānaṁ bhikkhūnaṁ phāsuvihārāya
diṭṭhadhammikānaṁ āsavānaṁ saṁvarāya samparāyikānaṁ āsavānaṁ paṭighātāya
appasannānaṁ pasādāya pasannānaṁ bhiyyobhāvāya saddhammaṭṭhitiyā
vinayānuggahāya evañca pana bhikkhave imaṁ sikkhāpadaṁ uddiseyyātha
yo pana bhikkhu methunaṁ dhammaṁ paṭiseveyya pārājiko hoti
asaṁvāsoti. evañcidaṁ bhagavatā bhikkhūnaṁ sikkhāpadaṁ paññattaṁ hoti.
sudinnabhāṇavāraṁ niṭṭhitaṁ.

page number: 038

[21] tena kho pana samayena aññataro bhikkhu vesāliyaṁ mahāvane
makkaṭiṁ āmisena upalāpetvā tassā methunaṁ dhammaṁ paṭisevati.
athakho so bhikkhu pubbaṇhasamayaṁ nivāsetvā pattacīvaramādāya
vesāliṁ piṇḍāya pāvisi. tena kho pana samayena sambahulā
bhikkhū senāsanacārikaṁ āhiṇḍantā yena tassa bhikkhuno vihāro
tenupasaṅkamiṁsu. addasā kho sā makkaṭī te bhikkhū dūrato va
āgacchante disvāna yena te bhikkhū tenupasaṅkami upasaṅkamitvā
tesaṁ bhikkhūnaṁ purato kaṭiṁpi cālesi cheppaṁpi cālesi
kaṭiṁpi oḍḍi nimittaṁpi akāsi. athakho tesaṁ bhikkhūnaṁ etadahosi
nissaṁsayaṁ kho so bhikkhu imissā makkaṭiyā methunaṁ dhammaṁ paṭisevatīti
ekamantaṁ nilīyiṁsu. athakho so bhikkhu vesāliyaṁ piṇḍāya caritvā
piṇḍapātaṁ ādāya paṭikkami. athakho sā makkaṭī yena so
bhikkhu tenupasaṅkami. athakho so bhikkhu taṁ piṇḍapātaṁ ekadesaṁ
bhuñjitvā ekadesaṁ tassā makkaṭiyā adāsi. athakho sā makkaṭī
taṁ piṇḍapātaṁ 1- bhuñjitvā tassa bhikkhuno kaṭiṁ oḍḍi. athakho
so bhikkhu tassā makkaṭiyā methunaṁ dhammaṁ paṭisevati. athakho te
bhikkhū taṁ bhikkhuṁ etadavocuṁ nanu āvuso bhagavatā sikkhāpadaṁ
paññattaṁ kissa tvaṁ āvuso imissā 2- makkaṭiyā methunaṁ dhammaṁ
paṭisevasīti. saccaṁ āvuso bhagavatā sikkhāpadaṁ paññattaṁ tañca

footnote: 1 yu. taṁ piṇḍaṁ. 2 pāyatoyaṁ pāṭho natthi.

page number: 039

kho manussitthiyā no tiracchānagatāyāti. nanu āvuso tatheva taṁ
hoti ananucchavikaṁ āvuso ananulomikaṁ appaṭirūpaṁ assāmaṇakaṁ
akappiyaṁ akaraṇīyaṁ kathaṁ hi nāma tvaṁ āvuso evaṁ svākkhāte
dhammavinaye pabbajitvā na sakkhissasi yāvajīvaṁ paripuṇṇaṁ parisuddhaṁ
brahmacariyaṁ carituṁ nanu āvuso bhagavatā anekapariyāyena virāgāya
dhammo desito no sarāgāya .pe. kāmapariḷāhānaṁ vūpasamo
akkhāto netaṁ āvuso appasannānaṁ vā pasādāya pasannānaṁ vā
bhiyyobhāvāya athakhvetaṁ āvuso appasannānañceva appasādāya
pasannānañca ekaccānaṁ aññathattāyāti. athakho te bhikkhū taṁ
bhikkhuṁ anekapariyāyena vigarahitvā bhagavato etamatthaṁ ārocesuṁ.

[22] athakho bhagavā etasmiṁ nidāne etasmiṁ pakaraṇe bhikkhusaṅghaṁ
sannipātāpetvā taṁ bhikkhuṁ paṭipucchi saccaṁ kira tvaṁ bhikkhu makkaṭiyā
methunaṁ dhammaṁ paṭisevasīti. saccaṁ bhagavāti. vigarahi buddho
bhagavā ananucchavikaṁ moghapurisa ananulomikaṁ appaṭirūpaṁ assāmaṇakaṁ
akappiyaṁ akaraṇīyaṁ kathaṁ hi nāma tvaṁ moghapurisa evaṁ svākkhāte
dhammavinaye pabbajitvā na sakkhissasi yāvajīvaṁ paripuṇṇaṁ parisuddhaṁ
brahmacariyaṁ carituṁ nanu mayā moghapurisa anekapariyāyena virāgāya
dhammo desito no sarāgāya .pe. kāmapariḷāhānaṁ vūpasamo
akkhāto varante moghapurisa āsīvisassa ghoravisassa mukhe aṅgajātaṁ
pakkhittaṁ na tveva makkaṭiyā aṅgajāte aṅgajātaṁ pakkhittaṁ

page number: 040

varante moghapurisa kaṇhasappassa mukhe aṅgajātaṁ pakkhittaṁ na
tveva makkaṭiyā aṅgajāte aṅgajātaṁ pakkhittaṁ varante moghapurisa
aṅgārakāsuyā ādittāya sampajjalitāya sañjotibhūtāya aṅgajātaṁ
pakkhittaṁ na tveva makkaṭiyā aṅgajāte aṅgajātaṁ pakkhittaṁ taṁ
kissa hetu tatonidānaṁ hi moghapurisa maraṇaṁ vā nigaccheyya
maraṇamattaṁ vā dukkhaṁ na tveva tappaccayā kāyassa bhedā paraṁ
maraṇā apāyaṁ duggatiṁ vinipātaṁ nirayaṁ upapajjeyya itonidānañca
kho moghapurisa kāyassa bhedā paraṁ maraṇā apāyaṁ duggatiṁ vinipātaṁ
nirayaṁ upapajjeyya tattha nāma tvaṁ moghapurisa yaṁ tvaṁ asaddhammaṁ
gāmadhammaṁ vasaladhammaṁ duṭṭhullaṁ odakantikaṁ rahassaṁ dvayaṁ dvayasamāpattiṁ
samāpajjissasi netaṁ moghapurisa appasannānaṁ vā pasādāya .pe.
evañca pana bhikkhave imaṁ sikkhāpadaṁ uddiseyyātha yo pana bhikkhu
methunaṁ dhammaṁ paṭiseveyya antamaso tiracchānagatāyapi pārājiko hoti
asaṁvāsoti. evañcidaṁ bhagavatā bhikkhūnaṁ sikkhāpadaṁ paññattaṁ hoti.
makkaṭīvatthu 1- niṭṭhitaṁ.

[23] (pts. vin iii, 23) tena kho pana samayena sambahulā vesālikā vajjīputtakā
bhikkhū yāvadatthaṁ bhuñjiṁsu yāvadatthaṁ supiṁsu yāvadatthaṁ nahāyiṁsu
yāvadatthaṁ bhuñjitvā yāvadatthaṁ supitvā yāvadatthaṁ nahāyitvā
ayoniso manasikaritvā sikkhaṁ appaccakkhāya dubbalyaṁ anāvikatvā

footnote: 1 pāyato makkaṭīsikkhāpadanti dissati.

page number: 041

methunaṁ dhammaṁ paṭiseviṁsu. te aparena samayena ñātibyasanenapi
phuṭṭhā bhogabyasanenapi phuṭṭhā rogabyasanenapi phuṭṭhā āyasmantaṁ
ānandaṁ upasaṅkamitvā evaṁ vadenti na mayaṁ bhante ānanda
buddhagarahino na dhammagarahino na saṅghagarahino attagarahino mayaṁ
bhante ānanda anaññagarahino mayamevamhā alakkhikā mayaṁ
appapuññā ye mayaṁ evaṁ svākkhāte dhammavinaye pabbajitvā
nāsakkhimhā yāvajīvaṁ paripuṇṇaṁ parisuddhaṁ brahmacariyaṁ carituṁ idānipi
ce 1- mayaṁ bhante ānanda labheyyāma bhagavato santike pabbajjaṁ
labheyyāma upasampadaṁ idānipi mayaṁ vipassakā kusalānaṁ dhammānaṁ
pubbarattāpararattaṁ bodhipakkhikānaṁ dhammānaṁ bhāvanānuyogamanuyuttā
vihareyyāma sādhu bhante ānanda bhagavato etamatthaṁ ārocehīti.
evamāvusoti kho āyasmā ānando vesālikānaṁ vajjīputtakānaṁ
paṭissuṇitvā yena bhagavā tenupasaṅkami upasaṅkamitvā bhagavato
etamatthaṁ ārocesi. aṭṭhānametaṁ ānanda anavakāso yaṁ tathāgato
vajjīnaṁ vā vajjīputtakānaṁ vā kāraṇā sāvakānaṁ pārājikaṁ sikkhāpadaṁ
paññattaṁ samūhaneyyāti.

[24] athakho bhagavā etasmiṁ nidāne etasmiṁ pakaraṇe dhammiṁ kathaṁ
katvā bhikkhū āmantesi yo kho 2- bhikkhave bhikkhu sikkhaṁ appaccakkhāya
dubbalyaṁ anāvikatvā methunaṁ dhammaṁ paṭisevati so āgato na

footnote: 1 yu. ma. idāni cepi. 2 yu. pana.

page number: 042

upasampādetabbo yo ca kho bhikkhave bhikkhu 1- sikkhaṁ paccakkhāya
dubbalyaṁ āvikatvā methunaṁ dhammaṁ paṭisevati so āgato upasampādetabbo
evañca pana bhikkhave imaṁ sikkhāpadaṁ uddiseyyātha
yo pana bhikkhu bhikkhūnaṁ sikkhāsājīvasamāpanno sikkhaṁ appaccakkhāya
dubbalyaṁ anāvikatvā methunaṁ dhammaṁ paṭiseveyya antamaso tiracchānagatāyapi
pārājiko hoti asaṁvāsoti.

[25] yo panāti yo yādiso yathāyutto yathājacco yathānāmo
yathāgotto yathāsīlo yathāvihārī yathāgocaro thero vā navo vā
majjhimo vā eso vuccati yo panāti.

[26] bhikkhūti bhikkhakoti bhikkhu. bhikkhācariyaṁ ajjhūpagatoti
bhikkhu. bhinnapaṭadharoti bhikkhu. sāmaññāya bhikkhu. paṭiññāya
bhikkhu. ehibhikkhūti bhikkhu. tīhi saraṇagamanehi upasampannoti
bhikkhu. bhadroti 2- bhikkhu. sāroti bhikkhu. sekhoti bhikkhu.
asekhoti bhikkhu. samaggena saṅghena ñatticatutthena kammena akuppena
ṭhānārahena upasampannoti bhikkhu. tatra yvāyaṁ bhikkhu samaggena
saṅghena ñatticatutthena kammena akuppena ṭhānārahena upasampanno
ayaṁ imasmiṁ atthe adhippeto bhikkhūti.

[27] sikkhāti tisso sikkhā adhisīlasikkhā adhicittasikkhā

footnote: 1 sabbatthāyaṁ pāṭho natthi. 2 anupubbena bhadrotyādīsu catūsu
footnote: pāṭhesu itisaddā sabbattha na dissanti.

page number: 043

adhipaññāsikkhā tatra yāyaṁ adhisīlasikkhā ayaṁ imasmiṁ atthe
adhippetā sikkhāti.

[28] sājīvaṁ nāma yaṁ bhagavatā paññattaṁ sikkhāpadaṁ etaṁ
sājīvaṁ nāma tasmiṁ sikkhati tena vuccati sājīvasamāpannoti.

[29] sikkhaṁ appaccakkhāya dubbalyaṁ anāvikatvāti atthi bhikkhave
dubbalyāvikammañceva hoti sikkhā ca appaccakkhātā. atthi
bhikkhave dubbalyāvikammañceva hoti sikkhā ca paccakkhātā.

[30] kathañca bhikkhave dubbalyāvikammañceva hoti sikkhā ca
appaccakkhātā. idha bhikkhave bhikkhu ukkaṇṭhito anabhirato sāmaññā
cavitukāmo bhikkhubhāvaṁ aṭṭiyamāno harāyamāno jigucchamāno gihibhāvaṁ
patthayamāno upāsakabhāvaṁ patthayamāno ārāmikabhāvaṁ patthayamāno
sāmaṇerabhāvaṁ patthayamāno titthiyabhāvaṁ patthayamāno titthiyasāvakabhāvaṁ
patthayamāno assamaṇabhāvaṁ patthayamāno asakyaputtiyabhāvaṁ patthayamāno
yannūnāhaṁ buddhaṁ paccakkheyyanti vadati viññāpeti. evaṁpi
bhikkhave dubbalyāvikammañceva hoti sikkhā ca appaccakkhātā.
athavā pana ukkaṇṭhito anabhirato sāmaññā cavitukāmo bhikkhubhāvaṁ
aṭṭiyamāno harāyamāno jigucchamāno gihibhāvaṁ patthayamāno .pe.
asakyaputtiyabhāvaṁ patthayamāno yannūnāhaṁ dhammaṁ paccakkheyyanti
vadati viññāpeti .pe. yannūnāhaṁ saṅghaṁ paccakkheyyanti vadati
viññāpeti. yannūnāhaṁ sikkhaṁ paccakkheyyanti vadati viññāpeti.

page number: 044

yannūnāhaṁ vinayaṁ paccakkheyyanti vadati viññāpeti. yannūnāhaṁ
pātimokkhaṁ paccakkheyyanti vadati viññāpeti. yannūnāhaṁ uddesaṁ
paccakkheyyanti vadati viññāpeti. yannūnāhaṁ (pts. vin iii, 25) upajjhāyaṁ paccakkheyyanti
vadati viññāpeti. yannūnāhaṁ ācariyaṁ paccakkheyyanti vadati
viññāpeti. yannūnāhaṁ saddhivihārikaṁ paccakkheyyanti vadati viññāpeti.
yannūnāhaṁ antevāsikaṁ paccakkheyyanti vadati viññāpeti.
yannūnāhaṁ samānupajjhāyakaṁ paccakkheyyanti vadati viññāpeti.
yannūnāhaṁ samānācariyakaṁ paccakkheyyanti vadati viññāpeti. yannūnāhaṁ
sabrahmacāriṁ paccakkheyyanti vadati viññāpeti. yannūnāhaṁ
gihī assanti vadati viññāpeti. yannūnāhaṁ upāsako assanti
vadati viññāpeti. yannūnāhaṁ ārāmiko assanti vadati viññāpeti.
yannūnāhaṁ sāmaṇero assanti vadati viññāpeti. yannūnāhaṁ
titthiyo assanti vadati viññāpeti. yannūnāhaṁ titthiyasāvako
assanti vadati viññāpeti. yannūnāhaṁ assamaṇo assanti vadati
viññāpeti. yannūnāhaṁ asakyaputtiyo assanti vadati viññāpeti.
evaṁpi bhikkhave dubbalyāvikammañceva hoti sikkhā ca appaccakkhātā.
athavā pana ukkaṇṭhito anabhirato sāmaññā cavitukāmo
bhikkhubhāvaṁ aṭṭiyamāno harāyamāno jigucchamāno gihibhāvaṁ patthayamāno
.pe. asakyaputtiyabhāvaṁ patthayamāno yadi panāhaṁ buddhaṁ
paccakkheyyanti vadati viññāpeti .pe. yadi panāhaṁ asakyaputtiyo

page number: 045

assanti vadati viññāpeti .pe. athāhaṁ 1- buddhaṁ paccakkheyyanti
vadati viññāpeti .pe. athāhaṁ asakyaputtiyo assanti vadati
viññāpeti .pe. handāhaṁ buddhaṁ paccakkheyyanti vadati viññāpeti
.pe. handāhaṁ asakyaputtiyo assanti vadati viññāpeti .pe.
hotu me buddhaṁ paccakkheyyanti vadati viññāpeti .pe. hotu
me asakyaputtiyo assanti vadati viññāpeti. evaṁpi bhikkhave
dubbalyāvikammañceva hoti sikkhā ca appaccakkhātā. athavā
pana ukkaṇṭhito anabhirato sāmaññā cavitukāmo bhikkhubhāvaṁ aṭṭiyamāno
harāyamāno jigucchamāno gihibhāvaṁ patthayamāno .pe.
asakyaputtiyabhāvaṁ patthayamāno mātaraṁ sarāmīti vadati viññāpeti.
pitaraṁ sarāmīti vadati viññāpeti. bhātaraṁ sarāmīti vadati viññāpeti.
bhaginiṁ sarāmīti vadati viññāpeti. puttaṁ sarāmīti vadati
viññāpeti. dhītaraṁ sarāmīti vadati viññāpeti. pajāpatiṁ sarāmīti
vadati viññāpeti. Ñātake sarāmīti vadati viññāpeti. mitte
sarāmīti vadati viññāpeti. gāmaṁ sarāmīti vadati viññāpeti.
nigamaṁ sarāmīti vadati viññāpeti. khettaṁ sarāmīti vadati viññāpeti.
vatthuṁ sarāmīti vadati viññāpeti. hiraññaṁ sarāmīti
vadati viññāpeti. suvaṇṇaṁ sarāmīti vadati viññāpeti. sippaṁ
sarāmīti vadati viññāpeti. pubbe hasitaṁ lapitaṁ kīḷitaṁ samanussarāmīti

footnote: 1 yu. ma. apāhaṁ.

page number: 046

vadati viññāpeti. evaṁpi bhikkhave (pts. vin iii, 26) dubbalyāvikammañceva
hoti sikkhā ca appaccakkhātā. athavā pana ukkaṇṭhito anabhirato
sāmaññā cavitukāmo bhikkhubhāvaṁ aṭṭiyamāno harāyamāno jigucchamāno
gihibhāvaṁ patthayamāno .pe. asakyaputtiyabhāvaṁ patthayamāno
mātā me atthi sā mayā posetabbāti vadati viññāpeti.
pitā me atthi so mayā posetabboti vadati viññāpeti.
bhātā me atthi so mayā posetabboti vadati viññāpeti.
bhaginī me atthi sā mayā posetabbāti vadati viññāpeti.
putto me atthi so mayā posetabboti vadati viññāpeti.
dhītā me atthi sā mayā posetabbāti vadati viññāpeti.
pajāpatī me atthi sā mayā posetabbāti vadati viññāpeti.
Ñātakā me atthi te mayā posetabbāti vadati viññāpeti.
mittā me atthi te mayā posetabbāti vadati viññāpeti.
evaṁpi bhikkhave dubbalyāvikammañceva hoti sikkhā ca appaccakkhātā.
athavā pana ukkaṇṭhiko anabhirato sāmaññā cavitukāmo
bhikkhubhāvaṁ aṭṭiyamāno harāyamāno jigucchamāno gihibhāvaṁ patthayamāno
.pe. asakyaputtiyabhāvaṁ patthayamāno mātā me atthi
sā maṁ posessatīti vadati viññāpeti. pitā me atthi so
maṁ posessatīti vadati viññāpeti. bhātā me atthi so maṁ
posessatīti vadati viññāpeti. bhaginī me atthi sā maṁ posessatīti

page number: 047

vadati viññāpeti. putto me atthi so maṁ posessatīti
vadati viññāpeti. dhītā me atthi sā maṁ posessatīti vadati
viññāpeti. pajāpatī me atthi sā maṁ posessatīti vadati
viññāpeti. Ñātakā me atthi te maṁ posessantīti vadati
viññāpeti. mittā me atthi te maṁ posessantīti vadati
viññāpeti. gāmo me atthi tenapāhaṁ 1- jīvissāmīti vadati
viññāpeti. nigamo me atthi tenapāhaṁ jīvissāmīti vadati
viññāpeti. khettaṁ me atthi tenapāhaṁ jīvissāmīti vadati
viññāpeti. vatthuṁ me atthi tenapāhaṁ jīvissāmīti vadati
viññāpeti. hiraññaṁ me atthi tenapāhaṁ jīvissāmīti vadati
viññāpeti. suvaṇṇaṁ me atthi tenapāhaṁ jīvissāmīti vadati
viññāpeti. sippaṁ me atthi tenapāhaṁ jīvissāmīti vadati
viññāpeti. evaṁpi bhikkhave dubbalyāvikammañceva hoti sikkhā
ca appaccakkhātā. athavā pana ukkaṇṭhito anabhirato sāmaññā
cavitukāmo bhikkhubhāvaṁ aṭṭiyamāno harāyamāno jigucchamāno gihibhāvaṁ
patthayamāno .pe. asakyaputtiyabhāvaṁ patthayamāno dukkaranti
vadati viññāpeti. na sukaranti vadati viññāpeti. duccaranti
vadati viññāpeti. na sucaranti vadati viññāpeti. na ussahāmīti
vadati viññāpeti. na visahāmīti vadati viññāpeti. na ramāmīti

footnote: 1 tena cāhantipi pāṭho.

page number: 048

vadati viññāpeti. nābhiramāmīti vadati viññāpeti. evaṁpi kho
bhikkhave dubbalyāvikammañceva hoti sikkhā ca appaccakkhātā.

[31] kathañca bhikkhave dubbalyāvikammañceva hoti sikkhā ca
paccakkhātā. idha bhikkhave bhikkhu ukkaṇṭhito anabhirato sāmaññā
cavitukāmo bhikkhubhāvaṁ aṭṭiyamāno harāyamāno jigucchamāno gihibhāvaṁ
patthayamāno .pe. asakyaputtiyabhāvaṁ patthayamāno buddhaṁ paccakkhāmīti
vadati viññāpeti. evaṁpi bhikkhave dubbalyāvikammañceva hoti
sikkhā ca paccakkhātā. athavā pana ukkaṇṭhito anabhirato
sāmaññā cavitukāmo bhikkhubhāvaṁ aṭṭiyamāno harāyamāno jigucchamāno
gihibhāvaṁ patthayamāno .pe. asakyaputtiyabhāvaṁ patthayamāno
dhammaṁ paccakkhāmīti vadati viññāpeti. (pts. vin iii, 27) saṅghaṁ paccakkhāmīti vadati
viññāpeti. sikkhaṁ paccakkhāmīti vadati viññāpeti. vinayaṁ
paccakkhāmīti vadati viññāpeti. pātimokkhaṁ paccakkhāmīti vadati
viññāpeti. uddesaṁ paccakkhāmīti vadati viññāpeti. upajjhāyaṁ
paccakkhāmīti vadati viññāpeti. ācariyaṁ paccakkhāmīti vadati
viññāpeti. saddhivihārikaṁ paccakkhāmīti vadati viññāpeti.
antevāsikaṁ paccakkhāmīti vadati viññāpeti. samānupajjhāyakaṁ
paccakkhāmīti vadati viññāpeti. samānācariyakaṁ paccakkhāmīti
vadati viññāpeti. sabrahmacāriṁ paccakkhāmīti vadati viññāpeti
.pe. gihīti maṁ dhārehīti vadati viññāpeti. upāsakoti maṁ

page number: 049

dhārehīti vadati viññāpeti. ārāmikoti maṁ dhārehīti vadati
viññāpeti. sāmaṇeroti maṁ dhārehīti vadati viññāpeti.
titthiyoti maṁ dhārehīti vadati viññāpeti. titthiyasāvakoti maṁ
dhārehīti vadati viññāpeti. assamaṇoti maṁ dhārehīti vadati
viññāpeti. asakyaputtiyoti maṁ dhārehīti vadati viññāpeti.
evaṁpi bhikkhave dubbalyāvikammañceva hoti sikkhā ca paccakkhātā.
athavā pana ukkaṇṭhito anabhirato sāmaññā cavitukāmo bhikkhubhāvaṁ
aṭṭiyamāno harāyamāno jigucchamāno gihibhāvaṁ patthayamāno .pe.
asakyaputtiyabhāvaṁ patthayamāno alaṁ me buddhenāti vadati viññāpeti
.pe. alaṁ me sabrahmacārīhīti vadati viññāpeti. evaṁpi
bhikkhave .pe. athavā pana .pe. kinnu me buddhenāti vadati
viññāpeti .pe. kinnu me sabrahmacārīhīti vadati viññāpeti.
evaṁpi .pe. athavā pana .pe. na mamattho buddhenāti vadati
viññāpeti .pe. na mamattho sabrahmacārīhīti vadati viññāpeti.
evaṁpi .pe. athavā pana .pe. sumuttāhaṁ buddhenāti vadati
viññāpeti .pe. sumuttāhaṁ sabrahmacārīhīti vadati viññāpeti.
evaṁpi bhikkhave dubbalyāvikammañceva hoti sikkhā ca paccakkhātā.
yāni vā panaññānipi atthi buddhavevacanāni vā dhammavevacanāni
vā saṅghavevacanāni vā sikkhāvevacanāni vā vinayavevacanāni vā
pātimokkhavevacanāni vā uddesavevacanāni vā upajjhāyavevacanāni

page number: 050

vā ācariyavevacanāni vā saddhivihārikavevacanāni vā antevāsikavevacanāni
vā samānupajjhāyakavevacanāni vā samānācariyakavevacanāni
vā sabrahmacārivevacanāni vā gihivevacanāni vā upāsakavevacanāni
vā ārāmikavevacanāni vā sāmaṇeravevacanāni vā titthiyavevacanāni
vā titthiyasāvakavevacanāni vā assamaṇavevacanāni vā asakyaputtiyavevacanāni
vā tehi ākārehi tehi liṅgehi tehi nimittehi
vadati viññāpeti. evaṁpi kho bhikkhave dubbalyāvikammañceva
hoti sikkhā ca paccakkhātā.

[32] kathañca bhikkhave appaccakkhātā hoti sikkhā. idha bhikkhave
bhikkhunā 1- yehi ākārehi yehi liṅgehi yehi nimittehi sikkhā
paccakkhātā hoti tehi ākārehi tehi liṅgehi tehi nimittehi
ummattako sikkhaṁ paccakkhāti. appaccakkhātā hoti sikkhā.
ummattakassa santike sikkhaṁ paccakkhāti. appaccakkhātā hoti
sikkhā. khittacitto sikkhaṁ paccakkhāti. appaccakkhātā hoti
sikkhā. khittacittassa santike sikkhaṁ paccakkhāti. appaccakkhātā
hoti sikkhā. vedanaṭṭo sikkhaṁ paccakkhāti. appaccakkhātā hoti
sikkhā. vedanaṭṭassa santike sikkhaṁ paccakkhāti. appaccakkhātā
hoti sikkhā. devatāya santike sikkhaṁ paccakkhāti. appaccakkhātā
hoti sikkhā. tiracchānagatassa santike sikkhaṁ paccakkhāti.

footnote: 1 yuropiyamarammapotthakesvāyaṁ pāṭho na dissati.

page number: 051

appaccakkhātā hoti sikkhā. ariyakena milakkhakassa santike sikkhaṁ
paccakkhāti. so ce 1- na paṭivijānāti appaccakkhātā hoti sikkhā.
milakkhakena ariyakassa santike sikkhaṁ paccakkhāti. so ce na
paṭivijānāti appaccakkhātā hoti sikkhā. ariyakena ariyakassa
santike sikkhaṁ paccakkhāti. so ce na paṭivijānāti appaccakkhātā
hoti sikkhā. milakkhakena (pts. vin iii, 28) milakkhakassa santike sikkhaṁ paccakkhāti.
so ce na paṭivijānāti appaccakkhātā hoti sikkhā. davāya
sikkhaṁ paccakkhāti. appaccakkhātā hoti sikkhā. ravāya sikkhaṁ
paccakkhāti. appaccakkhātā hoti sikkhā. asāvetukāmo sāveti.
appaccakkhātā hoti sikkhā. sāvetukāmo na sāveti. appaccakkhātā
hoti sikkhā. aviññussa sāveti. appaccakkhātā
hoti sikkhā. viññussa na sāveti. appaccakkhātā hoti
sikkhā. sabbaso vā pana na sāveti. appaccakkhātā hoti
sikkhā. evaṁ kho bhikkhave appaccakkhātā hoti sikkhā.

[33] methunadhammo nāma yo so asaddhammo gāmadhammo vasaladhammo
duṭṭhullaṁ odakantikaṁ rahassaṁ dvayaṁ dvayasamāpatti eso
methunadhammo nāma.

[34] paṭisevati nāma yo nimittena nimittaṁ aṅgajātena aṅgajātaṁ
antamaso tilaphalamattaṁpi paveseti eso paṭisevati nāma.

footnote: 1 pāyato so cāti likhitaṁ.

page number: 052

[35] antamaso tiracchānagatāyapīti tiracchānagatitthiyāpi methunaṁ
dhammaṁ paṭisevitvā assamaṇo hoti asakyaputtiyo pageva manussitthiyā
tena vuccati antamaso tiracchānagatāyapīti.

[36] pārājiko hotīti seyyathāpi nāma puriso sīsacchinno
abhabbo tena sarīrabandhanena jīvituṁ evameva bhikkhu methunaṁ dhammaṁ
paṭisevitvā assamaṇo hoti asakyaputtiyo tena vuccati pārājiko
hotīti.

[37] asaṁvāsoti saṁvāso nāma ekakammaṁ ekuddeso samasikkhātā
eso saṁvāso nāma so tena saddhiṁ natthi tena
vuccati asaṁvāsoti.

[38] tisso itthiyo manussitthī amanussitthī tiracchānagatitthī.
tayo ubhatobyañjanakā manussaubhatobyañjanako amanussaubhatobyañjanako
tiracchānagataubhatobyañjanako. tayo paṇḍakā manussapaṇḍako
amanussapaṇḍako tiracchānagatapaṇḍako. tayo purisā
manussapuriso amanussapuriso tiracchānagatapuriso. manussitthiyā tayo
magge methunaṁ dhammaṁ paṭisevantassa āpatti pārājikassa vaccamagge
passāvamagge mukhe. amanussitthiyā .pe. tiracchānagatitthiyā
tayo magge methunaṁ dhammaṁ paṭisevantassa āpatti pārājikassa
vaccamagge passāvamagge mukhe. manussaubhatobyañjanakassa .pe.
amanussaubhatobyañjanakassa .pe. tiracchānagataubhatobyañjanakassa

page number: 053

tayo magge methunaṁ dhammaṁ paṭisevantassa āpatti pārājikassa
vaccamagge passāvamagge mukhe. manussapaṇḍakassa dve magge
methunaṁ dhammaṁ paṭisevantassa āpatti pārājikassa vaccamagge mukhe.
amanussapaṇḍakassa .pe. tiracchānagatapaṇḍakassa .pe. amanussapurisassa
.pe. tiracchānagatapurisassa dve magge methunaṁ dhammaṁ
paṭisevantassa āpatti pārājikassa vaccamagge mukhe.

[39] (pts. vin iii, 29) bhikkhussa sevanacittaṁ upaṭṭhite manussitthiyā vaccamaggaṁ
aṅgajātaṁ pavesentassa āpatti pārājikassa. bhikkhussa sevanacittaṁ
upaṭṭhite manussitthiyā passāvamaggaṁ aṅgajātaṁ pavesentassa āpatti
pārājikassa. bhikkhussa sevanacittaṁ upaṭṭhite manussitthiyā mukhaṁ
aṅgajātaṁ pavesentassa āpatti pārājikassa. bhikkhussa sevanacittaṁ
upaṭṭhite amanussitthiyā .pe. tiracchānagatitthiyā manussaubhatobyañjanakassa
amanussaubhatobyañjanakassa tiracchānagataubhatobyañjanakassa
vaccamaggaṁ passāvamaggaṁ mukhaṁ aṅgajātaṁ pavesentassa āpatti
pārājikassa. bhikkhussa sevanacittaṁ upaṭṭhite manussapaṇḍakassa
vaccamaggaṁ .pe. mukhaṁ aṅgajātaṁ pavesentassa āpatti pārājikassa.
bhikkhussa sevanacittaṁ upaṭṭhite amanussapaṇḍakassa .pe. tiracchānagatapaṇḍakassa
manussapurisassa amanussapurisassa tiracchānagatapurisassa
vaccamaggaṁ mukhaṁ aṅgajātaṁ pavesentassa āpatti pārājikassa.

[40] bhikkhupaccatthikā manussitthiṁ bhikkhussa santike ānetvā

page number: 054

vaccamaggena aṅgajātaṁ abhinisīdenti. so ce pavesanaṁ sādiyati paviṭṭhaṁ
sādiyati ṭhitaṁ sādiyati uddharaṇaṁ sādiyati āpatti pārājikassa.
bhikkhupaccatthikā manussitthiṁ bhikkhussa santike ānetvā vaccamaggena
aṅgajātaṁ abhinisīdenti. so ce pavesanaṁ na sādiyati paviṭṭhaṁ
sādiyati ṭhitaṁ sādiyati uddharaṇaṁ sādiyati āpatti pārājikassa.
bhikkhupaccatthikā manussitthiṁ bhikkhussa santike ānetvā vaccamaggena
aṅgajātaṁ abhinisīdenti. so ce pavesanaṁ na sādiyati paviṭṭhaṁ na
sādiyati ṭhitaṁ sādiyati uddharaṇaṁ sādiyati āpatti pārājikassa.
bhikkhupaccatthikā manussitthiṁ bhikkhussa santike ānetvā vaccamaggena
aṅgajātaṁ abhinisīdenti. so ce pavesanaṁ na sādiyati paviṭṭhaṁ na
sādiyati ṭhitaṁ na sādiyati uddharaṇaṁ sādiyati āpatti pārājikassa.
bhikkhupaccatthikā manussitthiṁ bhikkhussa santike ānetvā vaccamaggena
aṅgajātaṁ abhinisīdenti. so ce pavesanaṁ na sādiyati paviṭṭhaṁ
na sādiyati ṭhitaṁ na sādiyati uddharaṇaṁ na sādiyati anāpatti.
bhikkhupaccatthikā manussitthiṁ bhikkhussa santike ānetvā passāvamaggena
.pe. mukhena aṅgajātaṁ abhinisīdenti. so ce pavesanaṁ sādiyati
paviṭṭhaṁ sādiyati ṭhitaṁ sādiyati uddharaṇaṁ sādiyati āpatti pārājikassa
.pe. na sādiyati anāpatti. bhikkhupaccatthikā manussitthiṁ jāgarantiṁ
suttaṁ mattaṁ ummattaṁ pamattaṁ mataṁ akkhāyitaṁ mataṁ yebhuyyena akkhāyitaṁ
.pe. āpatti pārājikassa. mataṁ yebhuyyena khāyitaṁ bhikkhussa

page number: 055

santike ānetvā vaccamaggena passāvamaggena mukhena aṅgajātaṁ
abhinisīdenti. so ce pavesanaṁ sādiyati paviṭṭhaṁ sādiyati ṭhitaṁ
sādiyati uddharaṇaṁ sādiyati āpatti thullaccayassa .pe. na sādiyati
anāpatti. bhikkhupaccatthikā amanussitthiṁ .pe. tiracchānagatitthiṁ
manussaubhatobyañjanakaṁ amanussaubhatobyañjanakaṁ tiracchānagataubhatobyañjanakaṁ
bhikkhussa santike ānetvā vaccamaggena passāvamaggena
mukhena aṅgajātaṁ abhinisīdenti. so ce pavesanaṁ sādiyati paviṭṭhaṁ
sādiyati ṭhitaṁ sādiyati uddharaṇaṁ sādiyati āpatti pārājikassa .pe.
na sādiyati anāpatti. bhikkhupaccatthikā tiracchānagataubhatobyañjanakaṁ
jāgarantaṁ suttaṁ mattaṁ ummattaṁ pamattaṁ mataṁ akkhāyitaṁ mataṁ yebhuyyena
akkhāyitaṁ .pe. āpatti pārājikassa .pe. mataṁ yebhuyyena
khāyitaṁ bhikkhussa santike ānetvā vaccamaggena passāvamaggena mukhena
aṅgajātaṁ abhinisīdenti. so ce pavesanaṁ sādiyati paviṭṭhaṁ sādiyati
ṭhitaṁ sādiyati uddharaṇaṁ sādiyati āpatti thullaccayassa .pe.
na sādiyati anāpatti. bhikkhupaccatthikā manussapaṇḍakaṁ .pe.
amanussapaṇḍakaṁ tiracchānagatapaṇḍakaṁ bhikkhussa santike ānetvā
vaccamaggena .pe. mukhena aṅgajātaṁ abhinisīdenti. so ce
pavesanaṁ sādiyati paviṭṭhaṁ sādiyati ṭhitaṁ sādiyati uddharaṇaṁ sādiyati
āpatti pārājikassa .pe. na sādiyati anāpatti. bhikkhupaccatthikā
tiracchānagatapaṇḍakaṁ jāgarantaṁ suttaṁ mattaṁ pamattaṁ ummattaṁ mataṁ

page number: 056

akkhāyitaṁ mataṁ yebhuyyena akkhāyitaṁ .pe. āpatti pārājikassa .pe.
mataṁ yebhuyyena khāyitaṁ bhikkhussa santike ānetvā vaccamaggena .pe.
mukhena aṅgajātaṁ abhinisīdenti. so ce pavesanaṁ sādiyati paviṭṭhaṁ
sādiyati ṭhitaṁ sādiyati uddharaṇaṁ sādiyati āpatti thullaccayassa .pe.
na sādiyati anāpatti. bhikkhupaccatthikā manussapurisaṁ .pe.
amanussapurisaṁ .pe. tiracchānagatapurisaṁ bhikkhussa santike ānetvā
vaccamaggena .pe. mukhena aṅgajātaṁ abhinisīdenti. so ce pavesanaṁ
sādiyati paviṭṭhaṁ sādiyati ṭhitaṁ sādiyati uddharaṇaṁ sādiyati āpatti
pārājikassa .pe. na sādiyati anāpatti. bhikkhupaccatthikā
tiracchānagatapurisaṁ jāgarantaṁ suttaṁ mattaṁ ummattaṁ pamattaṁ mataṁ akkhāyitaṁ
mataṁ yebhuyyena akkhāyitaṁ .pe. āpatti pārājikassa .pe. mataṁ
yebhuyyena khāyitaṁ bhikkhussa santike ānetvā vaccamaggena .pe.
mukhena aṅgajātaṁ abhinisīdenti. so ce pavesanaṁ sādiyati paviṭṭhaṁ
sādiyati ṭhitaṁ sādiyati uddharaṇaṁ sādiyati āpatti thullaccayassa
.pe. na sādiyati anāpatti.

[41] bhikkhupaccatthikā manussitthiṁ bhikkhussa (pts. vin iii, 31) santike ānetvā
vaccamaggena passāvamaggena mukhena aṅgajātaṁ abhinisīdenti santhatāya
asanthatassa asanthatāya santhatassa santhatāya santhatassa asanthatāya
asanthatassa. so ce pavesanaṁ sādiyati paviṭṭhaṁ sādiyati ṭhitaṁ
sādiyati uddharaṇaṁ sādiyati āpatti pārājikassa .pe. na sādiyati

page number: 057

anāpatti. bhikkhupaccatthikā manussitthiṁ jāgarantiṁ suttaṁ mattaṁ
ummattaṁ pamattaṁ mataṁ akkhāyitaṁ mataṁ yebhuyyena akkhāyitaṁ .pe.
āpatti pārājikassa .pe. mataṁ yebhuyyena khāyitaṁ bhikkhussa
santike ānetvā vaccamaggena passāvamaggena mukhena aṅgajātaṁ
abhinisīdenti santhatāya asanthatassa asanthatāya santhatassa santhatāya
santhatassa asanthatāya asanthatassa. so ce pavesanaṁ sādiyati paviṭṭhaṁ
sādiyati ṭhitaṁ sādiyati uddharaṇaṁ sādiyati āpatti thullaccayassa
.pe. na sādiyati anāpatti. bhikkhupaccatthikā amanussitthiṁ .pe.
tiracchānagatitthiṁ manussaubhatobyañjanakaṁ amanussaubhatobyañjanakaṁ
tiracchānagataubhatobyañjanakaṁ bhikkhussa santike ānetvā vaccamaggena
passāvamaggena mukhena aṅgajātaṁ abhinisīdenti santhatassa
asanthatassa asanthatassa santhatassa santhatassa santhatassa asanthatassa
asanthatassa. so ce pavesanaṁ sādiyati paviṭṭhaṁ sādiyati ṭhitaṁ sādiyati
uddharaṇaṁ sādiyati āpatti pārājikassa .pe. na sādiyati anāpatti.
bhikkhupaccatthikā tiracchānagataubhatobyañjanakaṁ jāgarantaṁ suttaṁ
mattaṁ ummattaṁ pamattaṁ mataṁ akkhāyitaṁ mataṁ yebhuyyena akkhāyitaṁ .pe.
āpatti pārājikassa .pe. mataṁ yebhuyyena khāyitaṁ bhikkhussa santike
ānetvā vaccamaggena .pe. mukhena aṅgajātaṁ abhinisīdenti santhatassa
asanthatassa asanthatassa santhatassa santhatassa santhatassa asanthatassa
asanthatassa. so ce pavesanaṁ sādiyati paviṭṭhaṁ sādiyati ṭhitaṁ

page number: 058

sādiyati uddharaṇaṁ sādiyati āpatti thullaccayassa .pe. na sādiyati
anāpatti. bhikkhupaccatthikā manussapaṇḍakaṁ amanussapaṇḍakaṁ tiracchānagatapaṇḍakaṁ
manussapurisaṁ amanussapurisaṁ tiracchānagatapurisaṁ bhikkhussa
santike ānetvā vaccamaggena .pe. mukhena aṅgajātaṁ abhinisīdenti
santhatassa asanthatassa asanthatassa santhatassa santhatassa santhatassa
asanthatassa asanthatassa. so ce pavesanaṁ sādiyati paviṭṭhaṁ sādiyati
ṭhitaṁ sādiyati uddharaṇaṁ sādiyati āpatti pārājikassa .pe. na
sādiyati anāpatti. bhikkhupaccatthikā tiracchānagatapurisaṁ jāgarantaṁ
suttaṁ mattaṁ ummattaṁ pamattaṁ mataṁ akkhāyitaṁ mataṁ yebhuyyena akkhāyitaṁ
.pe. āpatti pārājikassa .pe. mataṁ yebhuyyena khāyitaṁ bhikkhussa
santike ānetvā vaccamaggena .pe. mukhena aṅgajātaṁ abhinisīdenti
santhatassa asanthatassa asanthatassa santhatassa santhatassa santhatassa
asanthatassa asanthatassa. so ce pavesanaṁ sādiyati paviṭṭhaṁ sādiyati
ṭhitaṁ sādiyati uddharaṇaṁ (pts. vin iii, 32) sādiyati āpatti thullaccayassa .pe. na
sādiyati anāpatti.

[42] bhikkhupaccatthikā bhikkhuṁ manussitthiyā santike ānetvā
aṅgajātena vaccamaggaṁ passāvamaggaṁ mukhaṁ abhinisīdenti. so ce
pavesanaṁ sādiyati paviṭṭhaṁ sādiyati ṭhitaṁ sādiyati uddharaṇaṁ sādiyati
āpatti pārājikassa .pe. na sādiyati anāpatti. bhikkhupaccatthikā
bhikkhuṁ manussitthiyā jāgarantiyā suttāya mattāya ummattāya

page number: 059

pamattāya matāya akkhāyitāya matāya yebhuyyena akkhāyitāya .pe.
āpatti pārājikassa .pe. matāya yebhuyyena khāyitāya santike
ānetvā aṅgajātena vaccamaggaṁ passāvamaggaṁ mukhaṁ abhinisīdenti.
so ce pavesanaṁ sādiyati paviṭṭhaṁ sādiyati ṭhitaṁ sādiyati uddharaṇaṁ
sādiyati āpatti thullaccayassa .pe. na sādiyati anāpatti.
bhikkhupaccatthikā bhikkhuṁ amanussitthiyā .pe. tiracchānagatitthiyā
manussaubhatobyañjanakassa amanussaubhatobyañjanakassa tiracchānagataubhatobyañjanakassa
manussapaṇḍakassa amanussapaṇḍakassa tiracchānagatapaṇḍakassa
manussapurisassa amanussapurisassa tiracchānagatapurisassa
santike ānetvā aṅgajātena vaccamaggaṁ mukhaṁ abhinisīdenti. so
ce pavesanaṁ sādiyati paviṭṭhaṁ sādiyati ṭhitaṁ sādiyati uddharaṇaṁ sādiyati
āpatti pārājikassa .pe. na sādiyati anāpatti. bhikkhupaccatthikā
bhikkhuṁ tiracchānagatapurisassa jāgarantassa suttassa mattassa
ummattassa pamattassa matassa akkhāyitassa matassa yebhuyyena akkhāyitassa
.pe. āpatti pārājikassa .pe. matassa yebhuyyena
khāyitassa santike ānetvā aṅgajātena vaccamaggaṁ mukhaṁ abhinisīdenti.
so ce pavesanaṁ sādiyati paviṭṭhaṁ sādiyati ṭhitaṁ sādiyati
uddharaṇaṁ sādiyati āpatti thullaccayassa .pe. na sādiyati
anāpatti.

[43] bhikkhupaccatthikā bhikkhuṁ manussitthiyā santike ānetvā

page number: 060

aṅgajātena vaccamaggaṁ passāvamaggaṁ mukhaṁ abhinisīdenti santhatassa
asanthatāya asanthatassa santhatāya santhatassa santhatāya asanthatassa
asanthatāya. so ce pavesanaṁ sādiyati paviṭṭhaṁ sādiyati ṭhitaṁ
sādiyati uddharaṇaṁ sādiyati āpatti pārājikassa .pe. na sādiyati
anāpatti. bhikkhupaccatthikā bhikkhuṁ manussitthiyā jāgarantiyā suttāya
mattāya ummattāya pamattāya matāya akkhāyitāya matāya yebhuyyena
akkhāyitāya .pe. āpatti pārājikassa .pe. matāya yebhuyyena
khāyitāya santike ānetvā (pts. vin iii, 33) aṅgajātena vaccamaggaṁ passāvamaggaṁ
mukhaṁ abhinisīdenti santhatassa asanthatāya asanthatassa santhatāya
santhatassa santhatāya asanthatassa asanthatāya. so ce pavesanaṁ
sādiyati paviṭṭhaṁ sādiyati ṭhitaṁ sādiyati uddharaṇaṁ sādiyati āpatti
thullaccayassa .pe. na sādiyati anāpatti. bhikkhupaccatthikā
bhikkhuṁ amanussitthiyā .pe. tiracchānagatitthiyā manussaubhatobyañjanakassa
amanussaubhatobyañjanakassa tiracchānagataubhatobyañjanakassa
manussapaṇḍakassa amanussapaṇḍakassa tiracchānagatapaṇḍakassa manussapurisassa
amanussapurisassa tiracchānagatapurisassa santike ānetvā
aṅgajātena vaccamaggaṁ mukhaṁ abhinisīdenti santhatassa asanthatassa
asanthatassa santhatassa santhatassa santhatassa asanthatassa asanthatassa.
so ce pavesanaṁ sādiyati paviṭṭhaṁ sādiyati ṭhitaṁ sādiyati uddharaṇaṁ
sādiyati āpatti pārājikassa .pe. na sādiyati anāpatti.

page number: 061

bhikkhupaccatthikā bhikkhuṁ tiracchānagatapurisassa jāgarantassa suttassa
mattassa ummattassa pamattassa matassa akkhāyitassa matassa
yebhuyyena akkhāyitassa .pe. āpatti pārājikassa .pe.
matassa yebhuyyena khāyitassa santike ānetvā aṅgajātena vaccamaggaṁ
mukhaṁ abhinisīdenti santhatassa asanthatassa asanthatassa santhatassa
santhatassa santhatassa asanthatassa asanthatassa. so ce pavesanaṁ
sādiyati paviṭṭhaṁ sādiyati ṭhitaṁ sādiyati uddharaṇaṁ sādiyati āpatti
thullaccayassa .pe. na sādiyati anāpatti.

[44] yathā bhikkhupaccatthikā vitthāritā evaṁ rājapaccatthikā
corapaccatthikā dhuttapaccatthikā uppalagandhapaccatthikā vitthāretabbā.

[45] maggena maggaṁ paveseti āpatti pārājikassa. maggena
amaggaṁ paveseti āpatti pārājikassa. amaggena maggaṁ paveseti
āpatti pārājikassa. amaggena amaggaṁ paveseti āpatti
thullaccayassa.

[46] bhikkhu suttabhikkhumhi vippaṭipajjati paṭibuddho sādiyati
ubho nāsetabbā. paṭibuddho na sādiyati dūsako nāsetabbo.
bhikkhu suttasāmaṇeramhi vippaṭipajjati paṭibuddho sādiyati ubho
nāsetabbā. paṭibuddho na sādiyati dūsako nāsetabbo.
sāmaṇero suttabhikkhumhi vippaṭipajjati paṭibuddho sādiyati ubho

page number: 062

nāsetabbā. paṭibuddho na sādiyati dūsako nāsetabbo.
sāmaṇero suttasāmaṇeramhi vippaṭipajjati paṭibuddho sādiyati
ubho nāsetabbā. paṭibuddho na sādiyati dūsako nāsetabbo.

[47] anāpatti ajānantassa ummattakassa khittacittassa
vedanaṭṭassa ādikammikassāti.
santhatabhāṇavāraṁ niṭṭhitaṁ.

[48] makkaṭī vajjiputtā ca gihī naggo ca titthiyā
dārikuppalavaṇṇā ca byañjanehipare duve
mātā dhītā bhaginī ca jāyā ca mudulambinā
dve vaṇā lepacittañca dārudhītalikāya ca
sundarena saha pañca pañca sīvathikaṭṭhikā
nāgī yakkhī ca petī ca paṇḍakopahato chupe
bhaddiye arahaṁ sutto sāvatthiyaṁ caturopare
vesāliyā tayo mallā supino bhārukacchako
supabbā saddhā bhikkhunī sikkhamānā sāmaṇeri ca
vesīyā paṇḍako gihī aññamaññaṁ vuḍḍhapabbajito migoti.

[49] tena kho pana samayena aññataro bhikkhu makkaṭiyā methunaṁ
dhammaṁ paṭisevi. tassa kukkuccaṁ ahosi bhagavatā sikkhāpadaṁ paññattaṁ
kacci nu kho ahaṁ pārājikaṁ āpattiṁ āpannoti. bhagavato etamatthaṁ
ārocesi. āpattiṁ tvaṁ bhikkhu āpanno pārājikanti.

page number: 063

[50] tena kho pana samayena sambahulā vesālikā vajjīputtakā
bhikkhū sikkhaṁ appaccakkhāya dubbalyaṁ anāvikatvā methunaṁ dhammaṁ
paṭiseviṁsu. tesaṁ kukkuccaṁ ahosi bhagavatā sikkhāpadaṁ paññattaṁ
kacci nu kho mayaṁ pārājikaṁ āpattiṁ āpannāti. bhagavato etamatthaṁ
ārocesuṁ. āpattiṁ tumhe bhikkhave āpannā pārājikanti.

[51] tena kho pana samayena aññataro bhikkhu evaṁ me
anāpatti bhavissatīti gihiliṅgena methunaṁ dhammaṁ paṭisevi. tassa
kukkuccaṁ ahosi .pe. āpattiṁ tvaṁ bhikkhu āpanno pārājikanti.

[52] tena kho pana samayena aññataro bhikkhu evaṁ me
anāpatti bhavissatīti naggo hutvā methunaṁ dhammaṁ paṭisevi. tassa
kukkuccaṁ ahosi .pe. āpattiṁ tvaṁ bhikkhu āpanno pārājikanti.

[53] tena kho pana samayena aññataro bhikkhu evaṁ me
anāpatti bhavissatīti kusacīraṁ nivāsetvā .pe. vākacīraṁ nivāsetvā
phalakacīraṁ nivāsetvā kesakambalaṁ nivāsetvā vālakambalaṁ nivāsetvā
ulūkapakkhaṁ nivāsetvā ajinakkhipaṁ nivāsetvā methunaṁ dhammaṁ paṭisevi.
tassa kukkuccaṁ ahosi .pe. āpattiṁ tvaṁ bhikkhu āpanno
pārājikanti.

[54] tena kho pana samayena aññataro piṇḍacāriko bhikkhu
pīṭhake nipannaṁ dārikaṁ passitvā sāratto aṅguṭṭhaṁ aṅgajātaṁ
pavesesi. sā kālamakāsi. tassa kukkuccaṁ ahosi .pe.

page number: 064

anāpatti bhikkhu pārājikassa āpatti saṅghādisesassāti.

[55] (pts. vin iii, 35) tena kho pana samayena aññataro māṇavako uppalavaṇṇāya
bhikkhuniyā paṭibaddhacitto hoti. athakho so māṇavako
uppalavaṇṇāya bhikkhuniyā gāmaṁ piṇḍāya paviṭṭhāya kuṭikaṁ pavisitvā
nilīno acchi. uppalavaṇṇā bhikkhunī pacchābhattaṁ piṇḍapātapaṭikkantā
pāde pakkhāletvā kuṭikaṁ pavisitvā mañcake nisīdi.
athakho so māṇavako uppalavaṇṇaṁ bhikkhuniṁ uggahetvā dūsesi.
uppalavaṇṇā bhikkhunī bhikkhunīnaṁ etamatthaṁ ārocesi. bhikkhuniyo
bhikkhūnaṁ etamatthaṁ ārocesuṁ. bhikkhū bhagavato etamatthaṁ ārocesuṁ.
anāpatti bhikkhave asādiyantiyāti.

[56] tena kho pana samayena aññatarassa bhikkhuno itthīliṅgaṁ
pātubhūtaṁ hoti. bhagavato etamatthaṁ ārocesuṁ. anujānāmi bhikkhave
taṁyeva upajjhaṁ tameva upasampadaṁ tāni vassāni bhikkhunīhi saṅkamituṁ
yā āpattiyo bhikkhūnaṁ bhikkhunīhi sādhāraṇā tā āpattiyo bhikkhunīnaṁ
santike vuṭṭhātuṁ yā āpattiyo bhikkhūnaṁ bhikkhunīhi asādhāraṇā
tāhi āpattīhi anāpattīti. tena kho pana samayena aññatarissā
bhikkhuniyā purisaliṅgaṁ pātubhūtaṁ hoti. bhagavato etamatthaṁ ārocesuṁ.
anujānāmi bhikkhave taṁyeva upajjhaṁ tameva upasampadaṁ tāni vassāni
bhikkhūhi saṅkamituṁ yā āpattiyo bhikkhunīnaṁ bhikkhūhi sādhāraṇā tā
āpattiyo bhikkhūnaṁ santike vuṭṭhātuṁ yā āpattiyo bhikkhunīnaṁ bhikkhūhi

page number: 065

asādhāraṇā tāhi āpattīhi anāpattīti.

[57] tena kho pana samayena aññataro bhikkhu evaṁ me anāpatti
bhavissatīti mātuyā methunaṁ dhammaṁ paṭisevi .pe. dhītuyā methunaṁ
dhammaṁ paṭisevi .pe. bhaginiyā methunaṁ dhammaṁ paṭisevi. tassa
kukkuccaṁ ahosi .pe. bhagavato etamatthaṁ ārocesi. āpattiṁ
tvaṁ bhikkhu āpanno pārājikanti. tena kho pana samayena aññataro
bhikkhu purāṇadutiyikāya methunaṁ dhammaṁ paṭisevi. tassa kukkuccaṁ
ahosi .pe. āpattiṁ tvaṁ bhikkhu āpanno pārājikanti.

[58] tena kho pana samayena aññataro bhikkhu mudupiṭṭhiko hoti.
so anabhiratiyā pīḷito attano aṅgajātaṁ mukhena aggahesi. tassa
kukkuccaṁ ahosi .pe. āpattiṁ tvaṁ bhikkhu āpanno pārājikanti.
tena kho pana samayena aññataro bhikkhu lambī hoti. so anabhiratiyā
pīḷito attano aṅgajātaṁ attano vaccamaggaṁ pavesesi. tassa
kukkuccaṁ ahosi .pe. āpattiṁ tvaṁ bhikkhu āpanno pārājikanti.

[59] (pts. vin iii, 36) tena kho pana samayena aññataro bhikkhu matasarīraṁ passi.
tasmiṁ ca sarīre aṅgajātasāmantā vaṇo hoti. so evaṁ me
anāpatti bhavissatīti aṅgajāte aṅgajātaṁ pavesetvā vaṇena nīhari.
tassa kukkuccaṁ ahosi .pe. āpattiṁ tvaṁ bhikkhu āpanno
pārājikanti. tena kho pana samayena aññataro bhikkhu matasarīraṁ
passi. tasmiṁ ca sarīre aṅgajātasāmantā vaṇo hoti. so

page number: 066

evaṁ me anāpatti bhavissatīti vaṇe aṅgajātaṁ pavesetvā aṅgajātena
nīhari. tassa kukkuccaṁ ahosi .pe. āpattiṁ tvaṁ bhikkhu
āpanno pārājikanti.

[60] tena kho pana samayena aññataro bhikkhu sāratto lepacittassa
nimittaṁ aṅgajātena chupi. tassa kukkuccaṁ ahosi .pe.
anāpatti bhikkhu pārājikassa āpatti dukkaṭassāti. tena kho
pana samayena aññataro bhikkhu sāratto dārudhītalikāya nimittaṁ
aṅgajātena chupi. tassa kukkuccaṁ ahosi .pe. anāpatti
bhikkhu pārājikassa āpatti dukkaṭassāti.

[61] tena kho pana samayena sundaro nāma bhikkhu rājagahā
pabbajito rathikāya gacchati. aññatarā itthī taṁ passitvā
etadavoca 1- muhuttaṁ bhante āgamehi vandissāmīti. sā vandantī
antaravāsakaṁ ukkhipitvā mukhena aṅgajātaṁ aggahesi. tassa kukkuccaṁ
ahosi .pe. sādiyi tvaṁ bhikkhūti. nāhaṁ bhagavā sādiyinti.
anāpatti bhikkhu asādiyantassāti.

[62] tena kho pana samayena aññatarā itthī bhikkhuṁ passitvā
etadavoca ehi bhante methunaṁ dhammaṁ paṭisevāti. alaṁ bhagini netaṁ
kappatīti. ehi bhante ahaṁ vāyamissāmi tvaṁ mā vāyami
evante anāpatti bhavissatīti. so bhikkhu tathā akāsi. tassa

footnote: 1 taṁ passitvā etadavocāti yuropiyamarammapotthakesu na dissati.

page number: 067

kukkuccaṁ ahosi .pe. āpattiṁ tvaṁ bhikkhu āpanno pārājikanti.
tena kho pana samayena aññatarā itthī bhikkhuṁ passitvā etadavoca
ehi bhante methunaṁ dhammaṁ paṭisevāti. alaṁ bhagini netaṁ kappatīti.
ehi bhante tvaṁ vāyamāhi ahaṁ na vāyamissāmi evante
anāpatti bhavissatīti. so bhikkhu tathā akāsi. tassa kukkuccaṁ
ahosi .pe. āpattiṁ tvaṁ bhikkhu āpanno pārājikanti. tena kho
pana samayena aññatarā itthī bhikkhuṁ passitvā etadavoca ehi
bhante methunaṁ dhammaṁ paṭisevāti. alaṁ bhagini netaṁ kappatīti.
ehi bhante abbhantaraṁ ghaṭṭetvā bahi mocehi .pe. bahi
ghaṭṭetvā abbhantaraṁ mocehi evante anāpatti bhavissatīti.
so bhikkhu tathā akāsi. tassa kukkuccaṁ ahosi .pe. āpattiṁ
tvaṁ bhikkhu āpanno pārājikanti.

[63] tena kho pana samayena aññataro bhikkhu sīvathikaṁ gantvā
akkhāyitaṁ 1- sarīraṁ passitvā tasmiṁ methunaṁ (pts. vin iii, 37) dhammaṁ paṭisevi. tassa
kukkuccaṁ ahosi .pe. āpattiṁ tvaṁ bhikkhu āpanno pārājikanti.
tena kho pana samayena aññataro bhikkhu sīvathikaṁ gantvā yebhuyyena
akkhāyitaṁ sarīraṁ passitvā tasmiṁ methunaṁ dhammaṁ paṭisevi. tassa
kukkuccaṁ ahosi .pe. āpattiṁ tvaṁ bhikkhu āpanno pārājikanti.
tena kho pana samayena aññataro bhikkhu sīvathikaṁ gantvā yebhuyyena

footnote: 1 yu. ma. akkhayitaṁ.

page number: 068

khāyitaṁ 1- sarīraṁ passitvā tasmiṁ methunaṁ dhammaṁ paṭisevi. tassa
kukkuccaṁ ahosi .pe. anāpatti bhikkhu pārājikassa āpatti
thullaccayassāti. tena kho pana samayena aññataro bhikkhu sīvathikaṁ
gantvā chinnasīsaṁ passitvā vivaṭṭakate 2- mukhe chupantaṁ aṅgajātaṁ
pavesesi. tassa kukkuccaṁ ahosi .pe. āpattiṁ tvaṁ bhikkhu
āpanno pārājikanti. tena kho pana samayena aññataro bhikkhu
sīvathikaṁ gantvā chinnasīsaṁ passitvā vivaṭṭakate mukhe acchupantaṁ
aṅgajātaṁ pavesesi. tassa kukkuccaṁ ahosi .pe. anāpatti
bhikkhu pārājikassa āpatti dukkaṭassāti. tena kho pana samayena
aññataro bhikkhu aññatarissā itthiyā paṭibaddhacitto hoti.
sā kālakatā 3- susāne chaḍḍitā 4-. aṭṭhikāni vippakiṇṇāni honti.
athakho so bhikkhu sīvathikaṁ gantvā aṭṭhikāni saṅkaḍḍhitvā nimitte
aṅgajātaṁ paṭipādesi. tassa kukkuccaṁ ahosi .pe. anāpatti
bhikkhu pārājikassa āpatti dukkaṭassāti.

[64] tena kho pana samayena aññataro bhikkhu nāgiyā methunaṁ
dhammaṁ paṭisevi. tassa kukkuccaṁ ahosi .pe. āpattiṁ tvaṁ
bhikkhu āpanno pārājikanti. tena kho pana samayena aññataro
bhikkhu yakkhiniyā methunaṁ dhammaṁ paṭisevi .pe. petiyā methunaṁ dhammaṁ

footnote: 1 yu. ma. khayitaṁ. 2 yu. ma. vattakate. 3 yu. ma. rā. kālaṅkatā.
footnote: 4 yu. ma. chaḍḍitāni.

page number: 069

paṭisevi .pe. paṇḍakassa methunaṁ dhammaṁ paṭisevi. tassa kukkuccaṁ
ahosi .pe. āpattiṁ tvaṁ bhikkhu āpanno pārājikanti.

[65] tena kho pana samayena aññataro bhikkhu upahatindriyo
hoti. so nāhaṁ vediyāmi sukhaṁ vā dukkhaṁ vā anāpatti 1- me
bhavissatīti methunaṁ dhammaṁ paṭisevi .pe. bhagavato etamatthaṁ
ārocesuṁ. vedayi vā so bhikkhave moghapuriso na vā vedayi
āpatti pārājikassāti.

[66] tena kho pana samayena aññataro bhikkhu itthiyā methunaṁ
dhammaṁ paṭisevissāmīti chupitamatte vippaṭisārī ahosi. tassa
kukkuccaṁ ahosi .pe. anāpatti bhikkhu pārājikassa āpatti
dukkaṭassāti.

[67] tena kho pana samayena aññataro bhikkhu bhaddiye 2- jātiyāvane
divāvihāragato nipanno hoti. tassa aṅgamaṅgāni vātupatthaddhāni
honti. aññatarā itthī passitvā aṅgajāte abhinisīditvā
yāvadatthaṁ katvā pakkāmi. bhikkhu kilinnaṁ passitvā bhagavato
etamatthaṁ ārocesi 3-. (pts. vin iii, 38) pañcahi bhikkhave ākārehi aṅgajātaṁ
kammaniyaṁ 4- hoti rāgena vaccena passāvena vātena uccāliṅgapāṇakadaṭṭhena
imehi kho bhikkhave pañcahākārehi aṅgajātaṁ kammaniyaṁ

footnote: 1 yu. ma. evaṁ anāpatti. 2 ma. bhaddiyanagare. 3 ayamattho
footnote: yuropiyamarammapotthakesu bahuvacanavasena kato. 4 yu. kammaṇiyaṁ.

page number: 070

hoti aṭṭhānametaṁ bhikkhave anavakāso yaṁ tassa bhikkhuno rāgena
aṅgajātaṁ kammaniyaṁ assa arahaṁ so bhikkhave bhikkhu anāpatti
bhikkhave tassa bhikkhunoti.

[68] tena kho pana samayena aññataro bhikkhu sāvatthiyaṁ andhavane
divāvihāragato nipanno hoti. aññatarā gopālikā passitvā
aṅgajāte abhinisīdi. so bhikkhu pavesanaṁ sādiyi paviṭṭhaṁ sādiyi ṭhitaṁ
sādiyi uddharaṇaṁ sādiyi. tassa kukkuccaṁ ahosi .pe. āpattiṁ
tvaṁ bhikkhu āpanno pārājikanti. tena kho pana samayena aññataro
bhikkhu sāvatthiyaṁ andhavane divāvihāragato nipanno hoti. aññatarā
ajapālikā passitvā .pe. aññatarā kaṭṭhahārikā passitvā .pe.
aññatarā gomayahārikā passitvā aṅgajāte abhinisīdi. so bhikkhu
pavesanaṁ sādiyi paviṭṭhaṁ sādiyi ṭhitaṁ sādiyi uddharaṇaṁ sādiyi. tassa
kukkuccaṁ ahosi .pe. āpattiṁ tvaṁ bhikkhu āpanno pārājikanti.

[69] tena kho pana samayena aññataro bhikkhu vesāliyaṁ mahāvane
divāvihāragato nipanno hoti. aññatarā itthī passitvā aṅgajāte
abhinisīditvā yāvadatthaṁ katvā sāmantā hasamānā ṭhitā hoti. so
bhikkhu paṭibujjhitvā taṁ itthiṁ etadavoca tuyhidaṁ kammanti. āma
mayhidaṁ 1- kammanti. tassa kukkuccaṁ ahosi .pe. jānāsi 2- tvaṁ
bhikkhūti. nāhaṁ bhagavā jānāmīti. anāpatti bhikkhu ajānantassāti.

footnote: 1 yu. ma. mayhaṁ. 2 yu. ma. sādiyi.

page number: 071

tena kho pana samayena aññataro bhikkhu vesāliyaṁ mahāvane divāvihāragato
rukkhaṁ apassāya nipanno hoti. aññatarā itthī
passitvā aṅgajāte abhinisīdi. so bhikkhu sahasā vuṭṭhāsi.
tassa kukkuccaṁ ahosi .pe. sādiyi tvaṁ bhikkhūti. nāhaṁ bhagavā
sādiyinti. anāpatti bhikkhu asādiyantassāti. tena kho pana samayena
aññataro bhikkhu vesāliyaṁ mahāvane divāvihāragato rukkhaṁ apassāya
nipanno hoti. aññatarā itthī passitvā aṅgajāte abhinisīdi.
so bhikkhu akkamitvā pavaṭṭesi. tassa kukkuccaṁ ahosi .pe.
sādiyi tvaṁ bhikkhūti. nāhaṁ bhagavā sādiyinti. anāpatti bhikkhu
asādiyantassāti.

[70] tena kho pana samayena aññataro bhikkhu vesāliyaṁ mahāvane
kūṭāgārasālāyaṁ divāvihāragato dvāraṁ vivaritvā nipanno hoti.
tassa aṅgamaṅgāni vātupatthaddhāni honti. tena kho pana samayena
sambahulā itthiyo gandhañca (pts. vin iii, 39) mālañca ādāya ārāmaṁ agamaṁsu
vihārapekkhikāyo. athakho tā itthiyo taṁ bhikkhuṁ passitvā aṅgajāte
abhinisīditvā yāvadatthaṁ katvā purisusabho vatāyanti vatvā gandhañca
mālañca āropetvā pakkamiṁsu. bhikkhu kilinnaṁ passitvā bhagavato
etamatthaṁ ārocesi 1-. pañcahi bhikkhave ākārehi aṅgajātaṁ kammaniyaṁ
hoti rāgena vaccena passāvena vātena uccāliṅgapāṇakadaṭṭhena

footnote: 1 idhāpi ṭhāne tesu vuttapotthakesu bahuvacanavasena payogo kato.

page number: 072

imehi kho bhikkhave pañcahākārehi aṅgajātaṁ kammaniyaṁ hoti
aṭṭhānametaṁ bhikkhave anavakāso yaṁ tassa bhikkhuno rāgena aṅgajātaṁ
kammaniyaṁ assa arahaṁ so bhikkhave bhikkhu anāpatti bhikkhave tassa
bhikkhuno anujānāmi bhikkhave divā paṭisallīyantena dvāraṁ saṁvaritvā
paṭisallīyitunti.

[71] tena kho pana samayena aññataro bhārukacchako bhikkhu
supinantena purāṇadutiyikāya methunaṁ dhammaṁ paṭisevitvā assamaṇo
ahaṁ vibbhamissāmīti bhārukacchaṁ gacchanto antarāmagge āyasmantaṁ
upāliṁ passitvā etamatthaṁ ārocesi. āyasmā upāli evamāha
anāpatti āvuso supinantenāti.

[72] tena kho pana samayena rājagahe supabbā nāma upāsikā
muduppasannā 1- hoti. sā evaṁdiṭṭhikā hoti yā methunaṁ dhammaṁ
deti sā aggadānaṁ detīti. sā bhikkhuṁ passitvā etadavoca ehi
bhante methunaṁ dhammaṁ paṭisevāti. alaṁ bhagini netaṁ kappatīti. ehi
bhante ūruntarikāya 2- ghaṭṭehi evante anāpatti bhavissatīti. so
bhikkhu tathā akāsi. tassa kukkuccaṁ ahosi .pe. anāpatti bhikkhu
pārājikassa āpatti saṅghādisesassāti. tena kho pana samayena
rājagahe sapabbā nāma upāsikā muduppasannā hoti. sā evaṁdiṭṭhikā
hoti yā methunaṁ dhammaṁ deti sā aggadānaṁ detīti. sā

footnote: 1 yebhuyyena buddhappasannāti dissati. 2 yu. ma. urantarikāya.

page number: 073

bhikkhuṁ passitvā etadavoca ehi bhante methunaṁ dhammaṁ paṭisevāti.
alaṁ bhagini netaṁ kappatīti. ehi bhante nābhiyaṁ 1- ghaṭṭehi
.pe. ehi bhante udaravaṭṭiyaṁ 2- ghaṭṭehi .pe. ehi bhante
upakacchake ghaṭṭehi .pe. ehi bhante gīvāyaṁ 3- ghaṭṭehi .pe.
ehi bhante kaṇṇacchidde ghaṭṭehi .pe. ehi bhante kesavaṭṭiyaṁ 4-
ghaṭṭehi .pe. ehi bhante aṅgulantarikāya ghaṭṭehi
.pe. ehi bhante hatthena upakkamitvā mocessāmi evante
anāpatti bhavissatīti. so bhikkhu tathā akāsi. tassa kukkuccaṁ
ahosi .pe. anāpatti bhikkhu pārājikassa āpatti saṅghādisesassāti.

[73] tena kho pana samayena sāvatthiyaṁ saddhā nāma upāsikā
muduppasannā hoti. sā evaṁdiṭṭhikā hoti yā methunaṁ dhammaṁ deti
sā aggadānaṁ detīti. sā bhikkhuṁ passitvā etadavoca ehi
bhante methunaṁ dhammaṁ paṭisevāti. alaṁ bhagini netaṁ kappatīti.
ehi bhante ūruntarikāya ghaṭṭehi evante anāpatti bhavissatīti.
so bhikkhu tathā akāsi. tassa kukkuccaṁ ahosi .pe. anāpatti
bhikkhu pārājikassa āpatti saṅghādisesassāti.

[74] tena kho pana samayena sāvatthiyaṁ saddhā nāma upāsikā

footnote: 1 yu. ma. nābhiyā. 2 yu. ma. udaravaṭṭiyā. 3 yu. ma. gīvāya.
footnote: 4 yu. ma. kesavaṭṭiyā.

page number: 074

muduppasannā hoti. sā evaṁdiṭṭhikā hoti yā methunaṁ dhammaṁ deti
sā aggadānaṁ detīti. sā bhikkhuṁ passitvā etadavoca ehi
bhante methunaṁ dhammaṁ paṭisevāti. alaṁ bhagini netaṁ kappatīti.
ehi bhante nābhiyaṁ ghaṭṭehi .pe. ehi bhante udaravaṭṭiyaṁ
ghaṭṭehi .pe. ehi bhante upakacchake ghaṭṭehi .pe.
ehi bhante gīvāyaṁ ghaṭṭehi .pe. ehi bhante kaṇṇacchidde
ghaṭṭehi .pe. ehi bhante kesavaṭṭiyaṁ ghaṭṭehi .pe. ehi
bhante aṅgulantarikāya ghaṭṭehi .pe. ehi bhante hatthena
upakkamitvā mocessāmi evante anāpatti bhavissatīti. so
bhikkhu tathā akāsi. tassa kukkuccaṁ ahosi .pe. anāpatti
bhikkhu pārājikassa āpatti saṅghādisesassāti 1-.

[75] tena kho pana samayena vesāliyaṁ licchavikumārakā bhikkhuṁ gahetvā
bhikkhuniyā vippaṭipādesuṁ. (pts. vin iii, 40) ubho sādiyiṁsu ubho nāsetabbā. ubho
na sādiyiṁsu ubhinnaṁ anāpatti. tena kho pana samayena vesāliyaṁ
licchavikumārakā bhikkhuṁ gahetvā sikkhamānāya vippaṭipādesuṁ .pe.
sāmaṇeriyā vippaṭipādesuṁ. ubho sādiyiṁsu ubho nāsetabbā.
ubho na sādiyiṁsu ubhinnaṁ anāpatti.

[76] tena kho pana samayena vesāliyaṁ licchavikumārakā bhikkhuṁ
gahetvā vesiyā vippaṭipādesuṁ .pe. paṇḍake vippaṭipādesuṁ

footnote: 1 yathā purimesu vatthūsu visadisatā dissati tathā imesupi vatthūsu.

page number: 075

.pe. gihiniyā vippaṭipādesuṁ. bhikkhu sādiyi bhikkhu nāsetabbo.
bhikkhu na sādiyi bhikkhussa anāpatti. tena kho pana samayena
vesāliyaṁ licchavikumārakā bhikkhuṁ gahetvā aññamaññaṁ vippaṭipādesuṁ.
ubho sādiyiṁsu ubho nāsetabbā. ubho na sādiyiṁsu
ubhinnaṁ anāpatti.

[77] tena kho pana samayena aññataro vuḍḍhapabbajito bhikkhu
purāṇadutiyikāya dassanaṁ agamāsi. sā ehi bhante vibbhamāti
aggahesi. so bhikkhu paṭikkamanto uttāno paripati. sā
ubbhujitvā aṅgajāte abhinisīdi. tassa kukkuccaṁ ahosi. bhagavato
etamatthaṁ ārocesi. sādiyi tvaṁ bhikkhūti. nāhaṁ bhagavā
sādiyinti. anāpatti bhikkhu asādiyantassāti.

[78] tena kho pana samayena aññataro bhikkhu araññe viharati.
migapotako tassa passāvaṭṭhānaṁ āgantvā passāvaṁ pivanto mukhena
aṅgajātaṁ aggahesi. so bhikkhu sādiyi. tassa kukkuccaṁ
ahosi. bhagavato etamatthaṁ ārocesi. āpattiṁ tvaṁ bhikkhu
āpanno pārājikanti.
paṭhamapārājikaṁ niṭṭhitaṁ.
------------

page number: 076

dutiyapārājikakaṇḍaṁ

[79] (pts. vin iii, 41) tena samayena buddho bhagavā rājagahe viharati gijjhakūṭe
pabbate. tena kho pana samayena sambahulā sandiṭṭhā sambhattā
bhikkhū isigilipasse tiṇakuṭiyo karitvā vassaṁ upagacchiṁsu. āyasmāpi
dhaniyo kumbhakāraputto tiṇakuṭikaṁ karitvā vassaṁ upagacchi. athakho
te bhikkhū vassaṁ vutthā temāsaccayena tiṇakuṭiyo bhinditvā tiṇañca
kaṭṭhañca paṭisāmetvā janapadacārikaṁ pakkamiṁsu. āyasmā pana
dhaniyo kumbhakāraputto tattheva vassaṁ vasi tattha hemantaṁ tattha
gimhaṁ. athakho āyasmato dhaniyassa kumbhakāraputtassa gāmaṁ piṇḍāya
paviṭṭhassa tiṇahāriyo kaṭṭhahāriyo tiṇakuṭikaṁ bhinditvā tiṇañca
kaṭṭhañca ādāya agamaṁsu. dutiyampi kho āyasmā dhaniyo
kumbhakāraputto tiṇañca kaṭṭhañca saṅkaḍḍhitvā tiṇakuṭikaṁ akāsi.
dutiyampi kho āyasmato dhaniyassa kumbhakāraputtassa gāmaṁ piṇḍāya
paviṭṭhassa tiṇahāriyo kaṭṭhahāriyo tiṇakuṭikaṁ bhinditvā tiṇañca
kaṭṭhañca ādāya agamaṁsu. tatiyampi kho āyasmā dhaniyo
kumbhakāraputto tiṇañca kaṭṭhañca saṅkaḍḍhitvā tiṇakuṭikaṁ akāsi.
dutiyampi kho āyasmato dhaniyassa kumbhakāraputtassa gāmaṁ piṇḍāya
paviṭṭhassa tiṇahāriyo kaṭṭhahāriyo tiṇakuṭikaṁ bhinditvā tiṇañca
kaṭṭhañca ādāya agamaṁsu. athakho āyasmato dhaniyassa kumbhakāraputtassa

page number: 077

etadahosi yāvatatiyakaṁ kho me gāmaṁ piṇḍāya
paviṭṭhassa tiṇahāriyo kaṭṭhahāriyo tiṇakuṭikaṁ bhinditvā tiṇañca
kaṭṭhañca ādāya agamaṁsu ahaṁ kho pana susikkhito anavayo sake
ācariyake kumbhakārakamme pariyodātasippo yannūnāhaṁ sāmaṁ cikkhallaṁ
madditvā sabbamattikāmayaṁ kuṭikaṁ kareyyanti. athakho āyasmā
dhaniyo kumbhakāraputto sāmaṁ cikkhallaṁ madditvā (pts. vin iii, 42) sabbamattikāmayaṁ
kuṭikaṁ karitvā tiṇañca kaṭṭhañca gomayañca saṅkaḍḍhitvā taṁ kuṭikaṁ
paci. sā ahosi kuṭikā abhirūpā dassanīyā pāsādikā lohitakā 1-
seyyathāpi indagopako. seyyathāpi nāma kiṁkiṇikasaddo evameva
tassā kuṭikāya saddo ahosi. athakho bhagavā sambahulehi bhikkhūhi
saddhiṁ gijjhakūṭā pabbatā orohanto addasa taṁ kuṭikaṁ abhirūpaṁ
dassanīyaṁ pāsādikaṁ lohitakaṁ disvāna bhikkhū āmantesi kiṁ etaṁ
bhikkhave abhirūpaṁ dassanīyaṁ pāsādikaṁ lohitakaṁ seyyathāpi indagopakoti.
athakho te bhikkhū bhagavato etamatthaṁ ārocesuṁ.
vigarahi buddho bhagavā ananucchavikaṁ bhikkhave tassa moghapurisassa
ananulomikaṁ appaṭirūpaṁ assāmaṇakaṁ akappiyaṁ akaraṇīyaṁ kathaṁ hi
nāma so bhikkhave moghapuriso sāmaṁ cikkhallaṁ madditvā sabbamattikāmayaṁ
kuṭikaṁ karissati na hi nāma bhikkhave tassa moghapurisassa
pāṇesu anuddayā anukampā avihesā bhavissati gacchathetaṁ bhikkhave

footnote: 1 yu. ma. lohitikā.

page number: 078

kuṭikaṁ bhindatha mā pacchimā janatā pāṇesu pātabyataṁ 1- āpajji na
ca bhikkhave sabbamattikāmayā kuṭikā kātabbā yo kareyya āpatti
dukkaṭassāti. evaṁ bhanteti kho te bhikkhū bhagavato paṭissuṇitvā
yena sā kuṭikā tenupasaṅkamiṁsu upasaṅkamitvā taṁ kuṭikaṁ bhindiṁsu.
athakho āyasmā dhaniyo kumbhakāraputto te bhikkhū etadavoca
kissa me tumhe āvuso kuṭikaṁ bhindathāti. bhagavā āvuso
bhedāpetīti. bhindathāvuso sace dhammasāmī bhedāpetīti.

[80] athakho āyasmato dhaniyassa kumbhakāraputtassa etadahosi
yāvatatiyakaṁ kho me gāmaṁ piṇḍāya paviṭṭhassa tiṇahāriyo kaṭṭhahāriyo
tiṇakuṭikaṁ bhinditvā tiṇañca kaṭṭhañca ādāya agamaṁsu
yāpi mayā sabbamattikāmayā kuṭikā katā sāpi bhagavatā bhedāpitā
atthi ca me dārugahegaṇako sandiṭṭho yannūnāhaṁ dārugahegaṇakaṁ
dārūni yācitvā dārukuṭikaṁ kareyyanti. athakho āyasmā dhaniyo
kumbhakāraputto yena dārugahegaṇako tenupasaṅkami upasaṅkamitvā
dārugahegaṇakaṁ etadavoca yāvatatiyakaṁ kho me āvuso gāmaṁ
piṇḍāya paviṭṭhassa tiṇahāriyo kaṭṭhahāriyo tiṇakuṭikaṁ bhinditvā
tiṇañca kaṭṭhañca ādāya agamaṁsu yāpi mayā sabbamattikāmayā
kuṭikā katā sāpi bhagavatā bhedāpitā dehi me āvuso dārūni
icchāmi dārukuṭikaṁ kātunti. natthi bhante tādisāni dārūni

footnote: 1 yu. pātavyataṁ.

page number: 079

yānāhaṁ ayyassa dadeyyaṁ (pts. vin iii, 43) atthi bhante devagahaṇadārūni 1- nagarapaṭisaṅkhārikāni
āpadatthāya nikkhittāni sace tāni rājā dāpeti
harāpetha bhanteti. dinnāni āvuso raññāti. athakho dārugahegaṇako
ime kho samaṇā sakyaputtiyā dhammacārino samacārino
brahmacārino saccavādino sīlavanto kalyāṇadhammā rājāpimesaṁ
abhippasanno na arahati adinnaṁ dinnanti vattunti āyasmantaṁ
dhaniyaṁ kumbhakāraputtaṁ etadavoca harāpetha bhanteti 2-. athakho
āyasmā dhaniyo kumbhakāraputto tāni dārūni khaṇḍākhaṇḍikaṁ
chedāpetvā sakaṭehi nibbāhāpetvā dārukuṭikaṁ akāsi.

[81] athakho vassakāro brāhmaṇo magadhamahāmatto rājagahe
kammante anusaññāyamāno yena dārugahegaṇako tenupasaṅkami
upasaṅkamitvā dārugahegaṇakaṁ etadavoca yāni tāni bhaṇe devagahaṇadārūni
nagarapaṭisaṅkhārikāni āpadatthāya nikkhittāni kahaṁ tāni
dārūnīti. tāni sāmi dārūni devena ayyassa dhaniyassa kumbhakāraputtassa
dinnānīti. athakho vassakāro brāhmaṇo magadhamahāmatto

footnote: 1 yu. ma. rā. devagahadārūni. 2 tesu vuttapotthakesu visadisatā
footnote: hoti. tattha hi evaṁ vuttaṁ athakho dārugahegaṇakassa etadahosi
footnote: ime kho samaṇā sakyaputtiyā .pe. dinnanti vattunti. athakho

dārugahegaṇako āyasmantaṁ dhaniyaṁ kumbhakāraputtaṁ etadavoca harāpetha
bhanteti.

page number: 080

anattamano ahosi kathaṁ hi nāma devo devagahaṇadārūni
nagarapaṭisaṅkhārikāni āpadatthāya nikkhittāni dhaniyassa kumbhakāraputtassa
dassatīti. athakho vassakāro brāhmaṇo magadhamahāmatto
yena rājā māgadho seniyo bimbisāro tenupasaṅkami
upasaṅkamitvā rājānaṁ māgadhaṁ seniyaṁ bimbisāraṁ etadavoca saccaṁ kira 1-
devena devagahaṇadārūni nagarapaṭisaṅkhārikāni āpadatthāya nikkhittāni
dhaniyassa kumbhakāraputtassa dinnānīti. ko evamāhāti. dārugahegaṇako
devāti. tenahi brāhmaṇa dārugahegaṇakaṁ ānāpehīti.
athakho vassakāro brāhmaṇo magadhamahāmatto dārugahegaṇakaṁ
bandhaṁ ānāpesi.

[82] addasā kho āyasmā dhaniyo kumbhakāraputto dārugahegaṇakaṁ
bandhaṁ nīyamānaṁ 2- disvāna dārugahegaṇakaṁ etadavoca kissa tvaṁ
āvuso bandho nīyasīti 3-. tesaṁ bhante dārūnaṁ kiccāti.
gacchāvuso ahaṁpi gacchāmīti. eyyāsi bhante purāhaṁ haññāmīti.
athakho āyasmā dhaniyo kumbhakāraputto yena rañño māgadhassa
seniyassa bimbisārassa nivesanaṁ tenupasaṅkami upasaṅkamitvā
paññatte āsane nisīdi. athakho rājā māgadho seniyo bimbisāro
yenāyasmā dhaniyo kumbhakāraputto (pts. vin iii, 44) tenupasaṅkami upasaṅkamitvā

footnote: 1 tesu dvīsu potthakesu devāti ālapanaṁ atthi. 2 yu. ma.
footnote: niyyamānaṁ. 3 yu. ma. niyyasīti.

page number: 081

āyasmantaṁ dhaniyaṁ kumbhakāraputtaṁ abhivādetvā ekamantaṁ nisīdi.
ekamantaṁ nisinno kho rājā māgadho seniyo bimbisāro āyasmantaṁ
dhaniyaṁ kumbhakāraputtaṁ etadavoca saccaṁ kira mayā bhante devagahaṇadārūni
nagarapaṭisaṅkhārikāni āpadatthāya nikkhittāni ayyassa
dinnānīti. evaṁ mahārājāti. mayaṁ kho bhante rājāno nāma
bahukiccā bahukaraṇīyā datvāpi na sareyyāma iṅgha bhante
sarāpehīti. sarasi tvaṁ mahārāja paṭhamābhisitto evarūpiṁ vācaṁ
bhāsitā dinnaññeva samaṇabrāhmaṇānaṁ tiṇakaṭṭhodakaṁ paribhuñjantūti.
sarāmahaṁ bhante santi bhante samaṇabrāhmaṇā lajjino
kukkuccakā sikkhākāmā tesaṁ appamattakepi kukkuccaṁ uppajjati
tesaṁ mayā sandhāya bhāsitaṁ tañca kho araññe apariggahitaṁ
so tvaṁ bhante tena lesena dārūni adinnaṁ harituṁ maññasi kathaṁ
hi nāma mādisā samaṇaṁ vā brāhmaṇaṁ vā haneyyuṁ vā bandheyyuṁ vā
pabbājeyyuṁ vā 1- gaccha bhante lomena tvaṁ muttosi mā
punapi evarūpaṁ akāsīti.

[83] manussā ujjhāyanti khīyanti 2- vipācenti alajjino ime
samaṇā sakyaputtiyā dussīlā musāvādino ime hi nāma dhammacārino

footnote: 1 yuropiyamarammapotthakesu kathaṁ hi nāma mādiso samaṇaṁ vā brāhmaṇaṁ
footnote: vā vijite vasantaṁ haneyya vā bandheyya vā pabbājeyya vāti ekavacanavasena
footnote: payogo kato. 2 yebhuyyena khiyyantīti paṭhanti.

page number: 082

samacārino brahmacārino saccavādino sīlavanto kalyāṇadhammā
paṭijānissanti natthi imesaṁ sāmaññaṁ natthi imesaṁ
brahmaññaṁ naṭṭhaṁ imesaṁ sāmaññaṁ naṭṭhaṁ imesaṁ brahmaññaṁ
kuto imesaṁ sāmaññaṁ kuto imesaṁ brahmaññaṁ apagatā ime
sāmaññā apagatā ime brahmaññā rājānaṁpi ime vañcenti
kiṁ pana aññe manusseti. assosuṁ kho bhikkhū tesaṁ manussānaṁ
ujjhāyantānaṁ khīyantānaṁ 1- vipācentānaṁ. ye te bhikkhū appicchā
santuṭṭhā lajjino kukkuccakā sikkhākāmā te ujjhāyanti khīyanti
vipācenti kathaṁ hi nāma āyasmā dhaniyo kumbhakāraputto rañño
dārūni adinnaṁ ādiyissatīti. athakho te bhikkhū bhagavato etamatthaṁ
ārocesuṁ. athakho bhagavā etasmiṁ nidāne etasmiṁ pakaraṇe
bhikkhusaṅghaṁ sannipātāpetvā āyasmantaṁ dhaniyaṁ kumbhakāraputtaṁ paṭipucchi
saccaṁ kira tvaṁ dhaniya rañño dārūni adinnaṁ ādiyasīti 2-. saccaṁ
bhagavāti. vigarahi buddho bhagavā ananucchavikaṁ moghapurisa ananulomikaṁ
appaṭirūpaṁ assāmaṇakaṁ akappiyaṁ akaraṇīyaṁ kathaṁ hi nāma tvaṁ
moghapurisa (pts. vin iii, 45) rañño dārūni adinnaṁ ādiyissasi netaṁ moghapurisa
appasannānaṁ vā pasādāya pasannānaṁ vā bhiyyobhāvāya athakhvetaṁ
moghapurisa appasannānañceva appasādāya pasannānañca ekaccānaṁ
aññathattāyāti. tena kho pana samayena aññataro purāṇavohāriko

footnote: 1 yebhuyyena khiyyantānanti paṭhanti. 2 yu. ādiyīti.

page number: 083

mahāmatto bhikkhūsu pabbajito bhagavato avidūre nisinno
hoti. athakho bhagavā taṁ bhikkhuṁ etadavoca kittakena nu kho
bhikkhu rājā māgadho seniyo bimbisāro coraṁ gahetvā hanati
vā bandhati vā pabbājeti vāti. pādena vā bhagavā pādārahena
vā atirekapādena vāti. tena kho pana samayena rājagahe pañcamāsako
pādo hoti. athakho bhagavā āyasmantaṁ dhaniyaṁ kumbhakāraputtaṁ
anekapariyāyena vigarahitvā dubbharatāya .pe. viriyārambhassa vaṇṇaṁ
bhāsitvā bhikkhūnaṁ tadanucchavikaṁ tadanulomikaṁ dhammiṁ kathaṁ katvā bhikkhū
āmantesi .pe. evañca pana bhikkhave imaṁ sikkhāpadaṁ uddiseyyātha
yo pana bhikkhu adinnaṁ theyyasaṅkhātaṁ ādiyeyya yathārūpe adinnādāne
rājāno coraṁ gahetvā haneyyuṁ vā bandheyyuṁ vā pabbājeyyuṁ
vā corosi bālosi mūḷhosi thenosīti tathārūpaṁ bhikkhu adinnaṁ
ādiyamāno ayampi pārājiko hoti asaṁvāsoti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[84] tena kho pana samayena chabbaggiyā bhikkhū rajakattharaṇaṁ
gantvā rajakabhaṇḍikaṁ avaharitvā ārāmaṁ avaharitvā bhājesuṁ.
bhikkhū evamāhaṁsu mahāpuññattha tumhe āvuso bahuṁ tumhākaṁ
cīvaraṁ uppannanti. kuto āvuso amhākaṁ puññaṁ idāni mayaṁ
rajakattharaṇaṁ gantvā rajakabhaṇḍikaṁ avaharimhāti. nanu āvuso
bhagavatā sikkhāpadaṁ paññattaṁ kissa tumhe āvuso rajakabhaṇḍikaṁ

page number: 084

avaharitthāti. saccaṁ āvuso bhagavatā sikkhāpadaṁ paññattaṁ tañca
kho gāme no araññeti. nanu āvuso tatheva taṁ hoti
ananucchavikaṁ āvuso ananulomikaṁ appaṭirūpaṁ assāmaṇakaṁ akappiyaṁ
akaraṇīyaṁ kathaṁ hi nāma tumhe āvuso rajakabhaṇḍikaṁ avaharissatha
netaṁ āvuso appasannānaṁ vā pasādāya pasannānaṁ vā bhiyyobhāvāya
athakhvetaṁ āvuso appasannānañceva appasādāya pasannānañca
ekaccānaṁ aññathattāyāti. athakho te bhikkhū chabbaggiye bhikkhū
anekapariyāyena vigarahitvā (pts. vin iii, 46) bhagavato etamatthaṁ ārocesuṁ. athakho
bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā
chabbaggiye bhikkhū paṭipucchi saccaṁ kira tumhe bhikkhave rajakattharaṇaṁ
gantvā rajakabhaṇḍikaṁ avaharitthāti. saccaṁ bhagavāti. vigarahi
buddho bhagavā ananucchavikaṁ moghapurisā ananulomikaṁ appaṭirūpaṁ
assāmaṇakaṁ akappiyaṁ akaraṇīyaṁ kathaṁ hi nāma tumhe moghapurisā
rajakabhaṇḍikaṁ avaharissatha netaṁ moghapurisā appasannānaṁ vā
pasādāya .pe. pasannānañca ekaccānaṁ aññathattāyāti.
athakho bhagavā chabbaggiye bhikkhū anekapariyāyena vigarahitvā dubbharatāya
.pe. viriyārambhassa vaṇṇaṁ bhāsitvā bhikkhūnaṁ tadanucchavikaṁ
tadanulomikaṁ dhammiṁ kathaṁ katvā bhikkhū āmantesi .pe. evañca
pana bhikkhave imaṁ sikkhāpadaṁ uddiseyyātha yo pana bhikkhu gāmā
vā araññā vā adinnaṁ theyyasaṅkhātaṁ ādiyeyya yathārūpe

page number: 085

adinnādāne rājāno coraṁ gahetvā haneyyuṁ vā bandheyyuṁ vā
pabbājeyyuṁ vā corosi bālosi mūḷhosi thenosīti tathārūpaṁ
bhikkhu adinnaṁ ādiyamāno ayampi pārājiko hoti asaṁvāsoti.

[85] yo panāti yo yādiso .pe. eso vuccati yo
panāti. bhikkhūti .pe. ayaṁ imasmiṁ atthe adhippeto bhikkhūti.
gāmo nāma ekakuṭikopi gāmo dvikuṭikopi gāmo tikuṭikopi
gāmo catukkuṭikopi gāmo samanussopi gāmo amanussopi gāmo
parikkhittopi gāmo aparikkhittopi gāmo gonisādiniviṭṭhopi gāmo
yopi sattho atirekacatummāsaniviṭṭho sopi vuccati gāmo. gāmūpacāro
nāma parikkhittassa gāmassa indakhīle ṭhitassa majjhimassa
purisassa leḍḍupāto 1- aparikkhittassa gāmassa gharūpacāre ṭhitassa
majjhimassa purisassa leḍḍupāto. araññaṁ nāma ṭhapetvā
gāmañca gāmūpacārañca avasesaṁ araññaṁ nāma. adinnaṁ nāma
yaṁ adinnaṁ anissaṭṭhaṁ aparicattaṁ rakkhitaṁ gopitaṁ mamāyitaṁ parapariggahitaṁ
etaṁ adinnaṁ nāma. theyyasaṅkhātanti theyyacitto avaharaṇacitto.

[86] ādiyeyyāti ādiyeyya hareyya avahareyya ariyāpathaṁ
vikopeyya ṭhānā cāveyya saṅketaṁ vītināmeyya.

[87] yathārūpaṁ nāma pādaṁ vā pādārahaṁ vā atirekapādaṁ
vā. (pts. vin iii, 47) rājāno nāma paṭhabyā rājā padesarājā maṇḍalikā

footnote: 1 leṇḍupātotipi pāṭho.

page number: 086

antarabhogikā akkhadassā mahāmattā ye vā pana chejjabhejjaṁ
anusāsanti ete rājāno nāma. coro nāma yo pañcamāsakaṁ
vā atirekapañcamāsakaṁ vā agghanakaṁ adinnaṁ theyyasaṅkhātaṁ ādiyati
eso coro nāma. haneyyuṁ vāti hatthena vā pādena vā
kasāya vā vettena vā addhadaṇḍakena vā chejjāya vā haneyyuṁ.
bandheyyuṁ vāti rajjubandhanena vā andubandhanena vā saṅkhalikabandhanena
vā gharabandhanena vā nagarabandhanena vā gāmabandhanena vā nigamabandhanena
vā bandheyyuṁ purisaguttiṁ vā kareyyuṁ. pabbājeyyuṁ
vāti gāmā vā nigamā vā nagarā vā janapadā vā janapadapadesā
vā pabbājeyyuṁ. corosi bālosi mūḷhosi thenosīti paribhāso
eso.

[88] tathārūpaṁ nāma pādaṁ vā pādārahaṁ vā atirekapādaṁ
vā. ādiyamānoti ādiyamāno haramāno avaharamāno iriyāpathaṁ
vikopayamāno ṭhānā cāvayamāno saṅketaṁ vītināmayamāno.

[89] ayampīti purimaṁ upādāya vuccati. pārājiko hotīti
seyyathāpi nāma paṇḍupalāso bandhanā pavutto 1- abhabbo haritattāya
evameva bhikkhu pādaṁ vā pādārahaṁ vā atirekapādaṁ vā adinnaṁ
theyyasaṅkhātaṁ ādiyitvā assamaṇo hoti asakyaputtiyo tena
vuccati pārājiko hotīti. asaṁvāsoti saṁvāso nāma ekakammaṁ

footnote: 1 pamuttotipi pāṭho.

page number: 087

ekuddeso samasikkhātā eso saṁvāso nāma so tena saddhiṁ
natthi tena vuccati asaṁvāsoti.

[90] bhummaṭṭhaṁ thalaṭṭhaṁ ākāsaṭṭhaṁ vehāsaṭṭhaṁ udakaṭṭhaṁ nāvaṭṭhaṁ
yānaṭṭhaṁ bhāraṭṭhaṁ ārāmaṭṭhaṁ vihāraṭṭhaṁ khettaṭṭhaṁ vatthuṭṭhaṁ gāmaṭṭhaṁ
araññaṭṭhaṁ udakaṁ dantapoṇaṁ vanappati haraṇakaṁ upanidhi suṅkaghātaṁ
pāṇo apadaṁ dvipadaṁ catuppadaṁ bahuppadaṁ ocarako oṇirakkho
saṁvidhāvahāro saṅketakammaṁ nimittakammanti.

[91] bhummaṭṭhaṁ nāma bhaṇḍaṁ bhūmiyaṁ nikkhittaṁ hoti 1- paṭicchannaṁ.
bhummaṭṭhaṁ bhaṇḍaṁ avaharissāmīti theyyacitto dutiyaṁ vā pariyesati
kuddālaṁ vā piṭakaṁ vā pariyesati gacchati vā āpatti dukkaṭassa.
tattha jātakaṁ kaṭṭhaṁ vā lataṁ vā chindati āpatti dukkaṭassa.
paṁsuṁ khaṇati vā viyūhati 2- vā uddharati vā āpatti dukkaṭassa.
kumbhiṁ āmasati āpatti dukkaṭassa. phandāpeti āpatti
thullaccayassa. ßēhānā cāveti āpatti pārājikassa. attano
bhājanaṁ pavesetvā pañcamāsakaṁ vā atirekapañcamāsakaṁ vā agghanakaṁ
theyyacitto āmasati āpatti dukkaṭassa. phandāpeti āpatti
thullaccayassa. attano bhājanagataṁ vā karoti muṭṭhiṁ vā chindati
āpatti pārājikassa. suttārūḷhaṁ bhaṇḍaṁ 3- pāmaṅgaṁ vā kaṇṭhasuttakaṁ

footnote: 1 ito paraṁ yuropiyamarammapotthakesu nikhātantipi atthi. 2 yu. vyūhati
footnote: ma. rā. byūhati. 3 ito paraṁ yuropiyapotthake vāsaddo dissati.

page number: 088

vā 1- kaṭisuttakaṁ vā sāṭakaṁ vā veṭhanaṁ vā theyyacitto
āmasati āpatti dukkaṭassa. phandāpeti āpatti thullaccayassa.
koṭiyaṁ gahetvā uccāreti āpatti thullaccayassa.
ghaṁsanto niharati āpatti thullaccayassa. antamaso kesaggamattampi
kumbhīmukhā moceti āpatti pārājikassa. sappiṁ vā telaṁ vā
madhuṁ vā phāṇitaṁ vā pañcamāsakaṁ vā atirekapañcamāsakaṁ vā agghanakaṁ
theyyacitto ekena payogena pivati āpatti pārājikassa.
tattheva bhindati vā chaḍḍeti vā jhāpeti vā aparibhogaṁ vā karoti
āpatti dukkaṭassa.

[92] thalaṭṭhaṁ nāma bhaṇḍaṁ thale nikkhittaṁ hoti. thalaṭṭhaṁ
bhaṇḍaṁ avaharissāmīti theyyacitto dutiyaṁ vā pariyesati gacchati
vā āpatti dukkaṭassa. āmasati āpatti dukkaṭassa.
phandāpeti āpatti thullaccayassa. ßēhānā cāveti āpatti
pārājikassa.

[93] ākāsaṭṭhaṁ nāma bhaṇḍaṁ ākāsagataṁ hoti moro vā
kapiñjaro vā tittiro vā vaṭṭako vā sāṭakaṁ vā veṭhanaṁ vā
hiraññaṁ vā suvaṇṇaṁ vā chijjamānaṁ patati. ākāsaṭṭhaṁ bhaṇḍaṁ
avaharissāmīti theyyacitto dutiyaṁ vā pariyesati gacchati vā āpatti

footnote: 1 ito paraṁ tattha ca marammapotthake ca kaṇṇasuttakaṁ vāti pāṭho
footnote: atthi.

page number: 089

dukkaṭassa. gamanaṁ upacchindati āpatti dukkaṭassa. āmasati
āpatti dukkaṭassa. phandāpeti āpatti thullaccayassa. ßēhānā
cāveti āpatti pārājikassa.

[94] vehāsaṭṭhaṁ nāma bhaṇḍaṁ vehāsagataṁ hoti mañce vā
pīṭhe vā cīvaravaṁse vā cīvararajjuyā vā bhittikhīle vā nāgadante
vā rukkhe vā laggitaṁ hoti antamaso pattādhārakepi. vehāsaṭṭhaṁ
bhaṇḍaṁ avaharissāmīti theyyacitto dutiyaṁ vā pariyesati gacchati vā
āpatti dukkaṭassa. āmasati āpatti dukkaṭassa. phandāpeti
āpatti thullaccayassa. ßēhānā cāveti āpatti pārājikassa.

[95] (pts. vin iii, 49) udakaṭṭhaṁ nāma bhaṇḍaṁ udake nikkhittaṁ hoti. udakaṭṭhaṁ
bhaṇḍaṁ avaharissāmīti theyyacitto dutiyaṁ vā pariyesati gacchati vā
āpatti dukkaṭassa. nimujjati vā ummujjati vā āpatti
dukkaṭassa. āmasati āpatti dukkaṭassa. phandāpeti āpatti
thullaccayassa. ßēhānā cāveti āpatti pārājikassa. tattha
jātakaṁ uppalaṁ vā padumaṁ vā puṇḍarīkaṁ vā bhisaṁ vā macchaṁ vā
kacchapaṁ vā pañcamāsakaṁ vā atirekapañcamāsakaṁ vā agghanakaṁ
theyyacitto āmasati āpatti dukkaṭassa. phandāpeti āpatti
thullaccayassa. ßēhānā cāveti āpatti pārājikassa.

[96] nāvā nāma yāya tarati. nāvaṭṭhaṁ nāma bhaṇḍaṁ nāvāya
nikkhittaṁ hoti. nāvaṭṭhaṁ bhaṇḍaṁ avaharissāmīti theyyacitto

page number: 090

dutiyaṁ vā pariyesati gacchati vā āpatti dukkaṭassa. āmasati
āpatti dukkaṭassa. phandāpeti āpatti thullaccayassa. ßēhānā
cāveti āpatti pārājikassa. nāvaṁ avaharissāmīti theyyacitto
dutiyaṁ vā pariyesati gacchati vā āpatti dukkaṭassa. āmasati
āpatti dukkaṭassa. phandāpeti āpatti thullaccayassa. bandhanaṁ
moceti āpatti dukkaṭassa. bandhanaṁ mocetvā āmasati
āpatti dukkaṭassa. phandāpeti āpatti thullaccayassa. uddhaṁ
vā adho vā tiriyaṁ vā antamaso kesaggamattampi saṅkāmeti
āpatti pārājikassa.

[97] yānaṁ nāma vayhaṁ ratho sakaṭaṁ sandamānikā. yānaṭṭhaṁ
nāma bhaṇḍaṁ yāne nikkhittaṁ hoti. yānaṭṭhaṁ bhaṇḍaṁ avaharissāmīti
theyyacitto dutiyaṁ vā pariyesati gacchati vā āpatti dukkaṭassa.
āmasati āpatti dukkaṭassa. phandāpeti āpatti thullaccayassa.
ßēhānā cāveti āpatti pārājikassa. yānaṁ avaharissāmīti
theyyacitto dutiyaṁ vā pariyesati gacchati vā āpatti
dukkaṭassa. āmasati āpatti dukkaṭassa. phandāpeti āpatti
thullaccayassa. ßēhānā cāveti āpatti pārājikassa.

[98] bhāro nāma sīsabhāro khandhabhāro kaṭibhāro olambako.
sīse bhāraṁ theyyacitto āmasati āpatti dukkaṭassa. phandāpeti
āpatti thullaccayassa. khandhaṁ oropeti āpatti pārājikassa.

page number: 091

khandhe bhāraṁ theyyacitto āmasati āpatti dukkaṭassa. phandāpeti
āpatti thullaccayassa. kaṭiṁ oropeti āpatti pārājikassa.
kaṭiyā bhāraṁ theyyacitto āmasati āpatti dukkaṭassa. phandāpeti
āpatti thullaccayassa. hatthena gaṇhāti āpatti pārājikassa.
hatthe bhāraṁ theyyacitto bhūmiyaṁ nikkhipati āpatti pārājikassa.
theyyacitto bhūmito gaṇhāti āpatti pārājikassa.

[99] ārāmo nāma pupphārāmo phalārāmo. ārāmaṭṭhaṁ
nāma bhaṇḍaṁ ārāme catūhi ṭhānehi nikkhittaṁ hoti bhummaṭṭhaṁ
thalaṭṭhaṁ ākāsaṭṭhaṁ vehāsaṭṭhaṁ. ārāmaṭṭhaṁ bhaṇḍaṁ (pts. vin iii, 50) avaharissāmīti
theyyacitto dutiyaṁ vā pariyesati gacchati vā āpatti dukkaṭassa.
āmasati āpatti dukkaṭassa. phandāpeti āpatti thullaccayassa.
ßēhānā cāveti āpatti pārājikassa. tattha jātakaṁ
mūlaṁ vā tacaṁ vā pattaṁ vā pupphaṁ vā phalaṁ vā pañcamāsakaṁ vā
atirekapañcamāsakaṁ vā agghanakaṁ theyyacitto āmasati āpatti
dukkaṭassa. phandāpeti āpatti thullaccayassa. ßēhānā cāveti
āpatti pārājikassa. ārāmaṁ abhiyuñjati āpatti dukkaṭassa.
sāmikassa vimatiṁ uppādeti āpatti thullaccayassa. sāmiko
na mayhaṁ bhavissatīti dhuraṁ nikkhipati āpatti pārājikassa. dhammaṁ
caranto sāmikaṁ parājeti āpatti pārājikassa. dhammaṁ caranto
parajati āpatti thullaccayassa.

page number: 092

[100] vihāraṭṭhaṁ nāma bhaṇḍaṁ vihāre catūhi ṭhānehi nikkhittaṁ
hoti bhummaṭṭhaṁ thalaṭṭhaṁ ākāsaṭṭhaṁ vehāsaṭṭhaṁ. vihāraṭṭhaṁ bhaṇḍaṁ
avaharissāmīti theyyacitto dutiyaṁ vā pariyesati gacchati vā āpatti
dukkaṭassa. āmasati āpatti dukkaṭassa. phandāpeti āpatti
thullaccayassa. ßēhānā cāveti āpatti pārājikassa. vihāraṁ
abhiyuñjati āpatti dukkaṭassa. sāmikassa vimatiṁ uppādeti
āpatti thullaccayassa. sāmiko na mayhaṁ bhavissatīti dhuraṁ nikkhipati
āpatti pārājikassa. dhammaṁ caranto sāmikaṁ parājeti āpatti
pārājikassa. dhammaṁ caranto parajati āpatti thullaccayassa.

[101] khettaṁ nāma yattha pubbaṇṇaṁ vā aparaṇṇaṁ vā
jāyati. khettaṭṭhaṁ nāma bhaṇḍaṁ khette catūhi ṭhānehi nikkhittaṁ
hoti bhummaṭṭhaṁ thalaṭṭhaṁ ākāsaṭṭhaṁ vehāsaṭṭhaṁ. khettaṭṭhaṁ bhaṇḍaṁ
avaharissāmīti theyyacitto dutiyaṁ vā pariyesati gacchati vā āpatti
dukkaṭassa. āmasati āpatti dukkaṭassa. phandāpeti āpatti
thullaccayassa. ßēhānā cāveti āpatti pārājikassa. tattha
jātakaṁ pubbaṇṇaṁ vā aparaṇṇaṁ vā pañcamāsakaṁ vā atirekapañcamāsakaṁ
vā agghanakaṁ theyyacitto āmasati āpatti dukkaṭassa.
phandāpeti āpatti thullaccayassa. ßēhānā cāveti
āpatti pārājikassa. khettaṁ abhiyuñjati āpatti dukkaṭassa.
sāmikassa vimatiṁ uppādeti āpatti thullaccayassa. sāmiko

page number: 093

na mayhaṁ bhavissatīti dhuraṁ nikkhipati āpatti pārājikassa. dhammaṁ
caranto sāmikaṁ parājeti āpatti pārājikassa. dhammaṁ caranto
parajati āpatti thullaccayassa. khīlaṁ vā rajjuṁ vā vatiṁ vā
mariyādaṁ vā saṅkāmeti āpatti dukkaṭassa. ekaṁ payogaṁ
anāgate āpatti thullaccayassa. tasmiṁ payoge āgate āpatti
pārājikassa.

[102] vatthu nāma ārāmavatthu vihāravatthu. vatthuṭṭhaṁ nāma
bhaṇḍaṁ vatthusmiṁ catūhi ṭhānehi nikkhittaṁ hoti bhummaṭṭhaṁ thalaṭṭhaṁ
ākāsaṭṭhaṁ vehāsaṭṭhaṁ. vatthuṭṭhaṁ bhaṇḍaṁ avaharissāmīti theyyacitto
dutiyaṁ vā pariyesati gacchati vā āpatti dukkaṭassa. āmasati
āpatti dukkaṭassa. phandāpeti āpatti thullaccayassa. ßēhānā
cāveti āpatti pārājikassa. vatthuṁ abhiyuñjati āpatti
dukkaṭassa. sāmikassa vimatiṁ uppādeti āpatti thullaccayassa.
sāmiko na mayhaṁ bhavissatīti dhuraṁ nikkhipati āpatti pārājikassa.
dhammaṁ caranto sāmikaṁ parājeti āpatti pārājikassa. dhammaṁ
caranto parajati āpatti thullaccayassa. khīlaṁ vā rajjuṁ vā
vatiṁ vā pākāraṁ vā saṅkāmeti āpatti dukkaṭassa. ekaṁ
payogaṁ anāgate āpatti thullaccayassa. tasmiṁ payoge āgate
āpatti pārājikassa.

[103] gāmaṭṭhaṁ nāma bhaṇḍaṁ gāme catūhi ṭhānehi nikkhittaṁ

page number: 094

hoti bhummaṭṭhaṁ thalaṭṭhaṁ ākāsaṭṭhaṁ vehāsaṭṭhaṁ. gāmaṭṭhaṁ
bhaṇḍaṁ avaharissāmīti theyyacitto dutiyaṁ vā pariyesati gacchati
vā āpatti dukkaṭassa. āmasati āpatti dukkaṭassa.
phandāpeti āpatti thullaccayassa. ßēhānā cāveti āpatti
pārājikassa.

[104] (pts. vin iii, 51) araññaṁ nāma yaṁ manussānaṁ pariggahitaṁ hoti etaṁ 1-
araññaṁ. araññaṭṭhaṁ nāma bhaṇḍaṁ araññe catūhi ṭhānehi nikkhittaṁ
hoti bhummaṭṭhaṁ thalaṭṭhaṁ ākāsaṭṭhaṁ vehāsaṭṭhaṁ. araññaṭṭhaṁ
bhaṇḍaṁ avaharissāmīti theyyacitto dutiyaṁ vā pariyesati gacchati
vā āpatti dukkaṭassa. āmasati āpatti dukkaṭassa.
phandāpeti āpatti thullaccayassa. ßēhānā cāveti āpatti
pārājikassa. tattha jātakaṁ kaṭṭhaṁ vā lataṁ vā tiṇaṁ vā pañcamāsakaṁ
vā atirekapañcamāsakaṁ vā agghanakaṁ theyyacitto āmasati āpatti
dukkaṭassa. phandāpeti āpatti thullaccayassa. ßēhānā cāveti
āpatti pārājikassa.

[105] udakaṁ nāma bhājanagataṁ vā hoti pokkharaṇiyaṁ 2- vā
taḷāke vā. theyyacitto āmasati 3- āpatti dukkaṭassa.
phandāpeti āpatti thullaccayassa. ßēhānā cāveti āpatti

footnote: 1 yu. ma. taṁ. 2 yu. ma. pokkharaṇiyā. 3 yu. ma. taṁ theyyacitto āmasati.

page number: 095

pārājikassa. attano bhājanaṁ pavesetvā pañcamāsakaṁ vā atirekapañcamāsakaṁ
vā agghanakaṁ udakaṁ theyyacitto āmasati āpatti
dukkaṭassa. phandāpeti āpatti thullaccayassa. attano
bhājanagataṁ karoti āpatti pārājikassa. mariyādaṁ chindati
āpatti dukkaṭassa. mariyādaṁ chinditvā pañcamāsakaṁ vā atirekapañcamāsakaṁ
vā agghanakaṁ udakaṁ nikkhāmeti āpatti pārājikassa.
atirekamāsakaṁ vā ūnapañcamāsakaṁ vā agghanakaṁ udakaṁ nikkhāmeti
āpatti thullaccayassa. māsakaṁ vā ūnamāsakaṁ vā agghanakaṁ udakaṁ
nikkhāmeti āpatti dukkaṭassa.

[106] dantapoṇaṁ nāma chinnaṁ vā acchinnaṁ vā. pañcamāsakaṁ
vā atirekapañcamāsakaṁ vā agghanakaṁ theyyacitto āmasati āpatti
dukkaṭassa. phandāpeti āpatti thullaccayassa. ßēhānā cāveti
āpatti pārājikassa.

[107] vanappati nāma yo manussānaṁ pariggahito hoti rukkho
paribhogo. theyyacitto chindati pahāre pahāre āpatti
dukkaṭassa. ekaṁ pahāraṁ anāgate āpatti thullaccayassa.
tasmiṁ pahāre āgate āpatti pārājikassa.

[108] haraṇakaṁ nāma aññassa haraṇakaṁ bhaṇḍaṁ. theyyacitto
āmasati āpatti dukkaṭassa. phandāpeti āpatti thullaccayassa.
ßēhānā cāveti āpatti pārājikassa. sahabhaṇḍahārakaṁ

page number: 096

nessāmīti paṭhamaṁ pādaṁ saṅkāmeti āpatti thullaccayassa.
dutiyaṁ pādaṁ saṅkāmeti āpatti pārājikassa. patitaṁ bhaṇḍaṁ
gahessāmīti pātāpeti āpatti dukkaṭassa. patitaṁ bhaṇḍaṁ
pañcamāsakaṁ vā atirekapañcamāsakaṁ vā agghanakaṁ theyyacitto
āmasati āpatti dukkaṭassa. phandāpeti āpatti thullaccayassa.
ßēhānā cāveti āpatti pārājikassa.

[109] upanidhi nāma upanikkhittaṁ bhaṇḍaṁ. dehi me bhaṇḍanti
vuccamāno nāhaṁ gaṇhāmīti bhaṇati āpatti dukkaṭassa.
sāmikassa vimatiṁ uppādeti āpatti thullaccayassa. (pts. vin iii, 52) sāmiko
na mayhaṁ dassatīti dhuraṁ nikkhipati āpatti pārājikassa. dhammaṁ
caranto sāmikaṁ parājeti āpatti pārājikassa. dhammaṁ caranto
parajati āpatti thullaccayassa.

[110] suṅkaghātaṁ nāma raññā ṭhapitaṁ hoti pabbatakhaṇḍe
vā nadītitthe vā gāmadvāre vā atra paviṭṭhassa suṅkaṁ gaṇhantūti.
tatra pavisitvā rājagghaṁ bhaṇḍaṁ pañcamāsakaṁ vā atirekapañcamāsakaṁ
vā agghanakaṁ theyyacitto āmasati āpatti dukkaṭassa.
phandāpeti āpatti thullaccayassa. paṭhamaṁ pādaṁ suṅkaghātaṁ
atikkāmeti āpatti thullaccayassa. dutiyaṁ pādaṁ atikkāmeti
āpatti pārājikassa. antosuṅkaghāte ṭhito bahisuṅkaghātaṁ pāteti
āpatti pārājikassa. suṅkaṁ pariharati āpatti dukkaṭassa.

page number: 097

[111] pāṇo nāma manussapāṇo vuccati. theyyacitto
āmasati āpatti dukkaṭassa. phandāpeti āpatti thullaccayassa.
ßēhānā cāveti āpatti pārājikassa. padasā nessāmīti
paṭhamaṁ pādaṁ saṅkāmeti āpatti thullaccayassa. dutiyaṁ pādaṁ
saṅkāmeti āpatti pārājikassa.

[112] apadaṁ nāma ahi macchā. pañcamāsakaṁ vā atirekapañcamāsakaṁ
vā agghanakaṁ theyyacitto āmasati āpatti dukkaṭassa.
phandāpeti āpatti thullaccayassa. ßēhānā cāveti
āpatti pārājikassa.

[113] dvipadaṁ nāma manussā pakkhajātā. theyyacitto āmasati
āpatti dukkaṭassa. phandāpeti āpatti thullaccayassa. ßēhānā
cāveti āpatti pārājikassa. padasā nessāmīti paṭhamaṁ pādaṁ
saṅkāmeti āpatti thullaccayassa. dutiyaṁ pādaṁ saṅkāmeti āpatti
pārājikassa.

[114] catuppadaṁ nāma hatthī assā oṭṭhā goṇā gadrabhā
pasukā. theyyacitto āmasati āpatti dukkaṭassa. phandāpeti
āpatti thullaccayassa. ßēhānā cāveti āpatti pārājikassa.
padasā nessāmīti paṭhamaṁ pādaṁ saṅkāmeti āpatti thullaccayassa.
dutiyaṁ pādaṁ saṅkāmeti āpatti thullaccayassa. tatiyaṁ pādaṁ
saṅkāmeti āpatti thullaccayassa. catutthaṁ pādaṁ saṅkāmeti

page number: 098

āpatti pārājikassa.

[115] bahuppadaṁ nāma vicchikā satapadī uccāliṅgapāṇakā.
pañcamāsakaṁ vā atirekapañcamāsakaṁ vā agghanakaṁ theyyacitto
āmasati āpatti dukkaṭassa. phandāpeti āpatti thullaccayassa.
ßēhānā cāveti āpatti pārājikassa. padasā nessāmīti
saṅkāmeti pade pade āpatti thullaccayassa. pacchimaṁ pādaṁ
saṅkāmeti āpatti pārājikassa.

[116] ocarako nāma bhaṇḍaṁ ocaritvā ācikkhati itthannāmaṁ
bhaṇḍaṁ avaharāti āpatti dukkaṭassa. so taṁ bhaṇḍaṁ avaharati
āpatti ubhinnaṁ pārājikassa.

[117] (pts. vin iii, 53) oṇirakkho nāma āhaṭaṁ bhaṇḍaṁ gopento. pañcamāsakaṁ
vā atirekapañcamāsakaṁ vā agghanakaṁ theyyacitto āmasati āpatti
dukkaṭassa. phandāpeti āpatti thullaccayassa. ßēhānā cāveti
āpatti pārājikassa.

[118] saṁvidhāvahāro nāma sambahulā saṁvidahitvā eko bhaṇḍaṁ
avaharati āpatti sabbesaṁ pārājikassa.

[119] saṅketakammaṁ nāma saṅketaṁ karoti purebhattaṁ vā
pacchābhattaṁ vā rattiṁ vā divā vā tena saṅketena taṁ bhaṇḍaṁ
avaharāti āpatti dukkaṭassa. tena saṅketena taṁ bhaṇḍaṁ
avaharati āpatti ubhinnaṁ pārājikassa. taṁ saṅketaṁ pure vā

page number: 099

pacchā vā taṁ bhaṇḍaṁ avaharati mūlaṭṭhassa anāpatti avahārakassa
āpatti pārājikassa.

[120] nimittakammaṁ nāma nimittaṁ karoti akkhiṁ vā nikkhanissāmi
bhamukaṁ vā ukkhipissāmi sīsaṁ vā ukkhipissāmi tena nimittena taṁ
bhaṇḍaṁ avaharāti āpatti dukkaṭassa. tena nimittena taṁ bhaṇḍaṁ
avaharati āpatti ubhinnaṁ pārājikassa. taṁ nimittaṁ pure vā
pacchā vā taṁ bhaṇḍaṁ avaharati mūlaṭṭhassa anāpatti avahārakassa
āpatti pārājikassa.

[121] bhikkhu bhikkhuṁ āṇāpeti itthannāmaṁ bhaṇḍaṁ avaharāti
āpatti dukkaṭassa. so taṁ maññamāno taṁ avaharati āpatti
ubhinnaṁ pārājikassa. bhikkhu bhikkhuṁ āṇāpeti itthannāmaṁ
bhaṇḍaṁ avaharāti āpatti dukkaṭassa. so taṁ maññamāno
aññaṁ avaharati mūlaṭṭhassa anāpatti avahārakassa āpatti
pārājikassa. bhikkhu bhikkhuṁ āṇāpeti itthannāmaṁ bhaṇḍaṁ
avaharāti āpatti dukkaṭassa. so aññaṁ maññamāno taṁ
avaharati āpatti ubhinnaṁ pārājikassa. bhikkhu bhikkhuṁ āṇāpeti
itthannāmaṁ bhaṇḍaṁ avaharāti āpatti dukkaṭassa. so aññaṁ
maññamāno aññaṁ avaharati mūlaṭṭhassa anāpatti. avahārakassa
āpatti pārājikassa. bhikkhu bhikkhuṁ āṇāpeti itthannāmassa
pāvada itthannāmo itthannāmassa pāvadatu itthannāmo

page number: 100

itthannāmaṁ bhaṇḍaṁ avaharatūti āpatti dukkaṭassa. so itarassa
āroceti āpatti dukkaṭassa. avahārako paṭiggaṇhāti
mūlaṭṭhassa āpatti thullaccayassa. so taṁ bhaṇḍaṁ avaharati
āpatti sabbesaṁ pārājikassa. bhikkhu bhikkhuṁ āṇāpeti itthannāmassa
pāvada itthannāmo itthannāmassa pāvadatu itthannāmo
itthannāmaṁ bhaṇḍaṁ avaharatūti āpatti dukkaṭassa. so aññaṁ
āṇāpeti āpatti dukkaṭassa. avahārako paṭiggaṇhāti
āpatti dukkaṭassa. so taṁ bhaṇḍaṁ avaharati mūlaṭṭhassa anāpatti
āṇāpakassa ca avahārakassa ca āpatti pārājikassa. bhikkhu
bhikkhuṁ āṇāpeti (pts. vin iii, 54) itthannāmaṁ bhaṇḍaṁ avaharāti āpatti dukkaṭassa.
so gantvā puna pacchāgacchati nāhaṁ sakkomi taṁ
bhaṇḍaṁ avaharitunti. so puna āṇāpeti yadā sakkosi tadā
taṁ bhaṇḍaṁ avaharāti āpatti dukkaṭassa. so taṁ bhaṇḍaṁ
avaharati āpatti ubhinnaṁ pārājikassa. bhikkhu bhikkhuṁ āṇāpeti
itthannāmaṁ bhaṇḍaṁ avaharāti āpatti dukkaṭassa. so taṁ
āṇāpetvā vippaṭisārī na sāveti mā avaharīti so taṁ
bhaṇḍaṁ avaharati āpatti ubhinnaṁ pārājikassa. bhikkhu bhikkhuṁ
āṇāpeti itthannāmaṁ bhaṇḍaṁ avaharāti āpatti dukkaṭassa.
so taṁ āṇāpetvā vippaṭisārī sāveti mā avaharīti so
āṇatto ahaṁ tayāti taṁ bhaṇḍaṁ avaharati mūlaṭṭhassa anāpatti.

page number: 101

avahārakassa āpatti pārājikassa. bhikkhu bhikkhuṁ āṇāpeti
itthannāmaṁ bhaṇḍaṁ avaharāti āpatti dukkaṭassa. so taṁ
āṇāpetvā vippaṭisārī sāveti mā avaharīti sādhūti oramati
ubhinnaṁ anāpatti.

[122] pañcahākārehi adinnaṁ ādiyantassa āpatti pārājikassa
parapariggahitañca hoti parapariggahitasaññī ca garuko ca hoti
parikkhāro pañcamāsako vā atirekapañcamāsako vā theyyacittañca
paccupaṭṭhitaṁ hoti. āmasati āpatti dukkaṭassa. phandāpeti
āpatti thullaccayassa. ßēhānā cāveti āpatti pārājikassa.
pañcahākārehi adinnaṁ ādiyantassa āpatti thullaccayassa parapariggahitañca
hoti parapariggahitasaññī ca lahuko ca hoti parikkhāro
atirekamāsako vā ūnapañcamāsako vā theyyacittañca paccupaṭṭhitaṁ
hoti. āmasati āpatti dukkaṭassa. phandāpeti āpatti
dukkaṭassa. ßēhānā cāveti āpatti thullaccayassa. pañcahākārehi
adinnaṁ ādiyantassa āpatti dukkaṭassa parapariggahitañca hoti
parapariggahitasaññī ca lahuko ca hoti parikkhāro māsako vā
ūnamāsako vā theyyacittañca paccupaṭṭhitaṁ hoti. āmasati
āpatti dukkaṭassa. phandāpeti āpatti dukkaṭassa. ßēhānā
cāveti āpatti dukkaṭassa.

[123] chahākārehi adinnaṁ ādiyantassa āpatti pārājikassa

page number: 102

na ca sakasaññī na ca vissāsagāhī na ca tāvakālikaṁ garuko
ca hoti parikkhāro pañcamāsako vā atirekapañcamāsako vā
theyyacittañca paccupaṭṭhitaṁ hoti. āmasati āpatti dukkaṭassa.
phandāpeti āpatti thullaccayassa. ßēhānā cāveti āpatti
pārājikassa. chahākārehi adinnaṁ ādiyantassa āpatti thullaccayassa
na ca sakasaññī na ca vissāsagāhī na ca tāvakālikaṁ lahuko
ca hoti parikkhāro atirekamāsako (pts. vin iii, 55) vā ūnapañcamāsako vā
theyyacittañca paccupaṭṭhitaṁ hoti. āmasati āpatti dukkaṭassa.
phandāpeti āpatti dukkaṭassa. ßēhānā cāveti āpatti
thullaccayassa. chahākārehi adinnaṁ ādiyantassa āpatti dukkaṭassa
na ca sakasaññī na ca vissāsagāhī na ca tāvakālikaṁ lahuko
ca hoti parikkhāro māsako vā ūnamāsako vā theyyacittañca
paccupaṭṭhitaṁ hoti. āmasati āpatti dukkaṭassa. phandāpeti
āpatti dukkaṭassa. ßēhānā cāveti āpatti dukkaṭassa.

[124] pañcahākārehi adinnaṁ ādiyantassa āpatti dukkaṭassa
na ca parapariggahitaṁ hoti parapariggahitasaññī ca garuko ca
hoti parikkhāro pañcamāsako vā atirekapañcamāsako vā theyyacittañca
paccupaṭṭhitaṁ hoti. āmasati āpatti dukkaṭassa.
phandāpeti āpatti dukkaṭassa. ßēhānā cāveti āpatti
dukkaṭassa. pañcahākārehi adinnaṁ ādiyantassa āpatti dukkaṭassa

page number: 103

na ca parapariggahitaṁ hoti parapariggahitasaññī ca lahuko ca
hoti parikkhāro atirekamāsako vā ūnapañcamāsako vā theyyacittañca
paccupaṭṭhitaṁ hoti. āmasati āpatti dukkaṭassa.
phandāpeti āpatti dukkaṭassa. ßēhānā cāveti āpatti
dukkaṭassa. pañcahākārehi adinnaṁ ādiyantassa āpatti dukkaṭassa
na ca parapariggahitaṁ hoti parapariggahitasaññī ca lahuko ca
hoti parikkhāro māsako vā ūnamāsako vā theyyacittañca
paccupaṭṭhitaṁ hoti. āmasati āpatti dukkaṭassa. phandāpeti
āpatti dukkaṭassa. ßēhānā cāveti āpatti dukkaṭassa.

[125] anāpatti sakasaññissa vissāsagāhe tāvakālike petapariggahe
tiracchānagatapariggahe paṁsukūlasaññissa ummattakassa ādikammikassāti.
adinnādānamhi paṭhamabhāṇavāraṁ niṭṭhitaṁ.

[126] rajakehi pañcakkhātā caturottharaṇehi ca
andhakārena ve 1- pañca pañca hāraṇakena ca
niruttiyā pañcakkhātā vātehi apare duve
asambhinne kusāpāto jantāgharena 2- sahā dasa
vighāsehi pañcakkhātā pañca ceva amūlakā
dubbhikkhe kūramaṁsañca pūvasakkhalimodakā

footnote: 1 tetipi pāṭho. 2 yu. ma. jantagghena.

page number: 104

saparikkhārathavikā bhisivaṁsā 1- na nikkhama 2-
khādanīyañca vissāsaṁ sasaññāyapare duve
satta nāvaharāmāti satta ceva avāharuṁ
saṅghassa avaharuṁ satta pupphehi apare duve
tayo ca vuttavādino maṇī tīṇi atikkame
sūkarā ca migā macchā yānañcāpi pavattayi
duve pesī duve dārū paṁsukūlaṁ duve dakā
anupubbavidhānena tadañño na paripūrayi
sāvatthiyā caturo muṭṭhī dve vighāsā duve tiṇā
saṅghassa bhājaye satta satta ceva asāmikā
dārūdakā mattikā dve tiṇāni
saṅghassa satta avahāsi seyyaṁ
sassāmikaṁ na cāpi nīhareyya
hareyya sassāmikaṁ tāvakālikaṁ
campā rājagahe ceva vesāliyā ca ajjuko
bārāṇasī ca kosambī sāgalā daḷhikena cāti.

[127] tena kho pana samayena chabbaggiyā bhikkhū rajakattharaṇaṁ
gantvā rajakabhaṇḍikaṁ avahariṁsu. tesaṁ kukkuccaṁ ahosi bhagavatā
sikkhāpadaṁ paññattaṁ kacci nu kho mayaṁ pārājikaṁ āpattiṁ

footnote: 1 rā. bhisivaṁso. 2 yu. ma. na nikkhame.

page number: 105

āpannāti. bhagavato etamatthaṁ ārocesuṁ. āpattiṁ tumhe
bhikkhave āpannā pārājikanti.

[128] tena kho pana samayena aññataro bhikkhu rajakattharaṇaṁ
gantvā mahagghaṁ dussaṁ passitvā theyyacittaṁ uppādesi. tassa
kukkuccaṁ ahosi kacci nu kho ahaṁ pārājikaṁ āpattiṁ āpannoti.
bhagavato etamatthaṁ ārocesi. anāpatti bhikkhu cittuppādeti. tena
kho pana samayena aññataro bhikkhu rajakattharaṇaṁ gantvā mahagghaṁ dussaṁ
passitvā theyyacitto āmasi. tassa kukkuccaṁ ahosi .pe.
anāpatti bhikkhu pārājikassa āpatti dukkaṭassāti. tena kho
pana samayena aññataro bhikkhu rajakattharaṇaṁ gantvā mahagghaṁ dussaṁ
passitvā theyyacitto phandāpesi. tassa kukkuccaṁ ahosi .pe.
anāpatti bhikkhu pārājikassa āpatti thullaccayassāti. tena kho
pana samayena aññataro bhikkhu rajakattharaṇaṁ gantvā mahagghaṁ dussaṁ
passitvā theyyacitto ṭhānā cāvesi. tassa kukkuccaṁ ahosi
.pe. āpattiṁ tvaṁ bhikkhu āpanno pārājikanti.

[129] tena kho pana samayena aññataro piṇḍacāriko bhikkhu
mahagghaṁ uttarattharaṇaṁ passitvā theyyacittaṁ uppādesi. tassa
kukkuccaṁ ahosi .pe. anāpatti bhikkhu cittuppādeti. tena kho
pana samayena aññataro piṇḍacāriko bhikkhu mahagghaṁ uttarattharaṇaṁ
passitvā theyyacitto āmasi .pe. anāpatti bhikkhu pārājikassa

page number: 106

āpatti dukkaṭassāti .pe. theyyacitto phandāpesi .pe.
anāpatti bhikkhu pārājikassa āpatti thullaccayassāti .pe.
theyyacitto ṭhānā cāvesi. tassa kukkuccaṁ ahosi .pe.
āpattiṁ tvaṁ bhikkhu āpanno pārājikanti.

[130] tena kho pana samayena aññataro bhikkhu divā bhaṇḍaṁ
passitvā nimittaṁ akāsi rattiṁ avaharissāmīti. so taṁ maññamāno
taṁ avahari. tassa kukkuccaṁ ahosi .pe. āpattiṁ tvaṁ bhikkhu
āpanno pārājikanti .pe. taṁ maññamāno aññaṁ avahari .pe.
aññaṁ maññamāno taṁ avahari .pe. aññaṁ maññamāno aññaṁ
avahari .pe. tassa kukkuccaṁ ahosi .pe. āpattiṁ tvaṁ bhikkhu
āpanno pārājikanti. (pts. vin iii, 57) tena kho pana samayena aññataro bhikkhu
divā bhaṇḍaṁ passitvā nimittaṁ akāsi rattiṁ avaharissāmīti.
so taṁ 1- maññamāno attano bhaṇḍaṁ avahari. tassa kukkuccaṁ ahosi
.pe. anāpatti bhikkhu pārājikassa āpatti dukkaṭassāti.

[131] tena kho pana samayena aññataro bhikkhu aññassa bhaṇḍaṁ
haranto sīse bhāraṁ theyyacitto āmasi .pe. anāpatti bhikkhu
pārājikassa āpatti dukkaṭassāti .pe. theyyacitto phandāpesi
.pe. anāpatti bhikkhu pārājikassa āpatti thullaccayassāti .pe.
theyyacitto khandhaṁ oropesi .pe. āpattiṁ tvaṁ bhikkhu āpanno

footnote: 1 yu. ma. aññaṁ.

page number: 107

pārājikanti .pe. khandhe bhāraṁ theyyacitto āmasi .pe.
theyyacitto phandāpesi .pe. theyyacitto kaṭiṁ oropesi .pe.
kaṭiyā bhāraṁ theyyacitto āmasi .pe. theyyacitto phandāpesi
.pe. theyyacitto hatthena aggahesi .pe. hatthe bhāraṁ theyyacitto
bhūmiyaṁ nikkhipi .pe. theyyacitto bhūmito aggahesi. tassa kukkuccaṁ
ahosi .pe. āpattiṁ tvaṁ bhikkhu āpanno pārājikanti.

[132] tena kho pana samayena aññataro bhikkhu ajjhokāse cīvaraṁ
pattharitvā vihāraṁ pāvisi. aññataro bhikkhu māyidaṁ cīvaraṁ nassīti
paṭisāmesi. so nikkhamitvā taṁ bhikkhuṁ pucchi āvuso mayhaṁ
cīvaraṁ kena avahaṭanti. so evamāha mayā avahaṭanti. so
taṁ ādiyi assamaṇosi tvanti. tassa kukkuccaṁ ahosi .pe.
kiṁcitto tvaṁ bhikkhūti. niruttipatho ahaṁ bhagavāti. anāpatti bhikkhu
niruttipatheti. tena kho pana samayena aññataro bhikkhu pīṭhe cīvaraṁ
nikkhipitvā .pe. pīṭhe nisīdanaṁ nikkhipitvā .pe. heṭṭhāpīṭhe
pattaṁ nikkhipitvā vihāraṁ pāvisi. aññataro bhikkhu māyaṁ patto
nassīti paṭisāmesi. so nikkhamitvā taṁ bhikkhuṁ pucchi āvuso
mayhaṁ patto kena avahaṭoti. so evamāha mayā avahaṭoti.
so taṁ ādiyi assamaṇosi tvanti. tassa kukkuccaṁ ahosi .pe.
anāpatti bhikkhu niruttipatheti. tena kho pana samayena aññatarā
bhikkhunī vatiyā cīvaraṁ pattharitvā vihāraṁ pāvisi. aññatarā bhikkhunī

page number: 108

māyidaṁ cīvaraṁ nassīti paṭisāmesi. sā nikkhamitvā taṁ bhikkhuniṁ
pucchi ayye mayhaṁ cīvaraṁ kena avahaṭanti. sā evamāha mayā
avahaṭanti. sā taṁ ādiyi assamaṇīsi tvanti. tassā kukkuccaṁ
ahosi. athakho sā bhikkhunī bhikkhunīnaṁ etamatthaṁ ārocesi.
bhikkhuniyo bhikkhūnaṁ etamatthaṁ ārocesuṁ. bhikkhū bhagavato etamatthaṁ
ārocesuṁ. anāpatti bhikkhave niruttipatheti.

[133] (pts. vin iii, 58) tena kho pana samayena aññataro bhikkhu vātamaṇḍalikāya
ukkhittaṁ sāṭakaṁ passitvā sāmikānaṁ dassāmīti aggahesi. sāmikā
taṁ bhikkhuṁ codesuṁ assamaṇosi tvanti. tassa kukkuccaṁ ahosi
.pe. kiṁcitto tvaṁ bhikkhūti. atheyyacitto ahaṁ bhagavāti.
anāpatti bhikkhu atheyyacittassāti. tena kho pana samayena
aññataro bhikkhu vātamaṇḍalikāya ukkhittaṁ veṭhanaṁ pure sāmikā
passantīti theyyacitto aggahesi. sāmikā taṁ bhikkhuṁ codesuṁ
assamaṇosi tvanti. tassa kukkuccaṁ ahosi .pe. kiṁcitto
tvaṁ bhikkhūti. theyyacitto ahaṁ bhagavāti. āpattiṁ tvaṁ bhikkhu
āpanno pārājikanti.

[134] tena kho pana samayena aññataro bhikkhu susānaṁ
gantvā abhinne sarīre paṁsukūlaṁ aggahesi. tasmiṁ ca sarīre
peto adhivattho hoti. athakho so peto taṁ bhikkhuṁ etadavoca
mā bhante mayhaṁ sāṭakaṁ aggahesīti. so bhikkhu anādiyanto

page number: 109

aggahesi 1-. athakho taṁ sarīraṁ uṭṭhahitvā tassa bhikkhuno piṭṭhito
piṭṭhito anubandhi. athakho so bhikkhu vihāraṁ pavisitvā dvāraṁ
thakesi. athakho taṁ sarīraṁ tattheva paripati. tassa kukkuccaṁ
ahosi .pe. anāpatti bhikkhu pārājikassa na ca bhikkhave
abhinne sarīre paṁsukūlaṁ gahetabbaṁ yo gaṇheyya āpatti
dukkaṭassāti.

[135] tena kho pana samayena aññataro bhikkhu saṅghassa cīvare
bhājiyamāne theyyacitto kusaṁ saṅkāmetvā cīvaraṁ aggahesi. tassa
kukkuccaṁ ahosi .pe. āpattiṁ tvaṁ bhikkhu āpanno pārājikanti.

[136] tena kho pana samayena āyasmā ānando jantāghare
aññatarassa bhikkhuno antaravāsakaṁ attano maññamāno nivāsesi.
athakho so bhikkhu āyasmantaṁ ānandaṁ etadavoca kissa me tvaṁ
āvuso ānanda antaravāsakaṁ nivāsesīti. sakasaññī ahaṁ āvusoti.
bhagavato etamatthaṁ ārocesuṁ. anāpatti bhikkhave sakasaññissāti.

[137] tena kho pana samayena sambahulā bhikkhū gijjhakūṭā pabbatā
orohantā sīhavighāsaṁ passitvā pacāpetvā paribhuñjiṁsu. tesaṁ
kukkuccaṁ ahosi. bhagavato etamatthaṁ ārocesuṁ. anāpatti
bhikkhave sīhavighāseti. tena kho pana samayena sambahulā bhikkhū
gijjhakūṭā pabbatā orohantā byagghavighāsaṁ passitvā .pe.

footnote: 1 yu. ma. agamāsi.

page number: 110

dīpivighāsaṁ passitvā .pe. taracchavighāsaṁ passitvā .pe.
kokavighāsaṁ passitvā pacāpetvā paribhuñjiṁsu. tesaṁ kukkuccaṁ
ahosi .pe. anāpatti bhikkhave tiracchānagatapariggaheti.

[138] (pts. vin iii, 59) tena kho pana samayena aññataro bhikkhu saṅghassa odane
bhājiyamāne aparassa bhāgaṁ dehīti amūlakaṁ aggahesi. tassa
kukkuccaṁ ahosi .pe. anāpatti bhikkhu pārājikassa āpatti
sampajānamusāvāde pācittiyassāti. tena kho pana samayena
aññataro bhikkhu saṅghassa khādanīye bhājiyamāne .pe. saṅghassa
pūve bhājiyamāne .pe. saṅghassa ucchumhi bhājiyamāne .pe.
saṅghassa timbarūsake bhājiyamāne aparassa bhāgaṁ dehīti amūlakaṁ
aggahesi. tassa kukkuccaṁ ahosi .pe. anāpatti bhikkhu
pārājikassa āpatti sampajānamusāvāde pācittiyassāti.

[139] tena kho pana samayena aññataro bhikkhu dubbhikkhe odaniyagharaṁ
pavisitvā pattapūraṁ odanaṁ theyyacitto avahari. tassa kukkuccaṁ
ahosi .pe. āpattiṁ tvaṁ bhikkhu āpanno pārājikanti. tena
kho pana samayena aññataro bhikkhu dubbhikkhe sūnagharaṁ pavisitvā
pattapūraṁ maṁsaṁ theyyacitto avahari. tassa kukkuccaṁ ahosi .pe.
āpattiṁ tvaṁ bhikkhu āpanno pārājikanti. tena kho pana
samayena aññataro bhikkhu dubbhikkhe pūvagharaṁ pavisitvā pattapūraṁ pūvaṁ
theyyacitto avahari .pe. pattapūrā sakkhaliyo theyyacitto avahari

page number: 111

.pe. pattapūre modake theyyacitto avahari. tassa kukkuccaṁ
ahosi .pe. āpattiṁ tvaṁ bhikkhu āpanno pārājikanti.

[140] tena kho pana samayena aññataro bhikkhu divā parikkhāraṁ
passitvā nimittaṁ akāsi rattiṁ avaharissāmīti. so taṁ maññamāno
taṁ avahari .pe. taṁ maññamāno aññaṁ avahari .pe. aññaṁ
maññamāno taṁ avahari .pe. aññaṁ maññamāno aññaṁ avahari.
tassa kukkuccaṁ ahosi .pe. āpattiṁ tvaṁ bhikkhu āpanno
pārājikanti. tena kho pana samayena aññataro bhikkhu divā
parikkhāraṁ passitvā nimittaṁ akāsi rattiṁ avaharissāmīti. so
taṁ 1- maññamāno attano parikkhāraṁ avahari. tassa kukkuccaṁ
ahosi .pe. anāpatti bhikkhu pārājikassa āpatti dukkaṭassāti.

[141] tena kho pana samayena aññataro bhikkhu pīṭhe 2- thavikaṁ
passitvā ito gaṇhanto pārājiko bhavissāmīti saha pīṭhakena
saṅkāmetvā aggahesi. tassa kukkuccaṁ ahosi .pe. āpattiṁ
tvaṁ bhikkhu āpanno pārājikanti.

[142] tena kho pana samayena aññataro bhikkhu saṅghassa bhisiṁ
theyyacitto avahari. tassa kukkuccaṁ ahosi .pe. āpattiṁ
tvaṁ bhikkhu āpanno pārājikanti.

[143] tena kho pana samayena aññataro bhikkhu cīvaravaṁse (pts. vin iii, 60) cīvaraṁ

footnote: 1 yu. ma. aññaṁ. 2 yu. ma. pīṭhe ṭhapitaṁ.

page number: 112

theyyacitto avahari. tassa kukkuccaṁ ahosi .pe. āpattiṁ
tvaṁ bhikkhu āpanno pārājikanti.

[144] tena kho pana samayena aññataro bhikkhu vihāre cīvaraṁ
avaharitvā ito nikkhamanto pārājiko bhavissāmīti vihārā na
nikkhami. bhagavato etamatthaṁ ārocesuṁ. nikkhameyya vā so
bhikkhave moghapuriso na vā nikkhameyya āpatti pārājikassāti.

[145] tena kho pana samayena dve bhikkhū sahāyakā honti
eko 1- gāmaṁ piṇḍāya pāvisi dutiyo 2- saṅghassa khādanīye bhājiyamāne
sahāyakassa bhāgaṁ gahetvā tassa vissāsanto paribhuñji. so
jānitvā taṁ codesi assamaṇosi tvanti. tassa kukkuccaṁ ahosi
.pe. kiṁcitto tvaṁ bhikkhūti. vissāsagāho ahaṁ bhagavāti.
anāpatti bhikkhu vissāsagāheti.

[146] tena kho pana samayena sambahulā bhikkhū cīvarakammaṁ
karonti. saṅghassa khādanīye bhājiyamāne sabbesaṁ paṭivisā āharitvā
upanikkhittā honti. aññataro bhikkhu aññatarassa bhikkhuno
paṭivisaṁ attano maññamāno paribhuñji. so jānitvā taṁ codesi
assamaṇosi tvanti. tassa kukkuccaṁ ahosi .pe. anāpatti
bhikkhu sakasaññissāti 3-. tena kho pana samayena sambahulā bhikkhū

footnote: 1 yu. eko bhikkhu. 2 sabbattha dutiyo bhikkhūti āgataṁ. 3 yu.
footnote: ma. sasaññissāti.

page number: 113

cīvarakammaṁ karonti. saṅghassa khādanīye bhājiyamāne aññatarassa
bhikkhuno pattena aññatarassa bhikkhuno paṭiviso āharitvā upanikkhitto
hoti. pattasāmiko bhikkhu attano maññamāno paribhuñji. so
jānitvā taṁ codesi assamaṇosi tvanti. tassa kukkuccaṁ
ahosi .pe. anāpatti bhikkhu sakasaññissāti.

[147] tena kho pana samayena ambacorakā ambaṁ pātetvā
bhaṇḍikaṁ ādāya agamaṁsu. sāmikā te corake anubandhiṁsu. corakā
sāmike passitvā bhaṇḍikaṁ pātetvā palāyiṁsu. bhikkhū taṁ
paṁsukūlasaññino paṭiggahāpetvā paribhuñjiṁsu. sāmikā te bhikkhū
codesuṁ assamaṇāttha tumheti. tesaṁ kukkuccaṁ ahosi. bhagavato
etamatthaṁ ārocesuṁ. kiṁcittā tumhe bhikkhaveti. paṁsukūlasaññino
mayaṁ bhagavāti. anāpatti bhikkhave paṁsukūlasaññissāti. tena kho
pana samayena jambucorakā .pe. labujacorakā .pe. panasacorakā
.pe. tālapakkacorakā .pe. ucchucorakā .pe. timbarūsakacorakā
timbarūsake (pts. vin iii, 61) uccinitvā bhaṇḍikaṁ ādāya agamaṁsu. sāmikā te
corake anubandhiṁsu. corakā sāmike passitvā bhaṇḍikaṁ pātetvā
palāyiṁsu. bhikkhū taṁ paṁsukūlasaññino paṭiggahāpetvā paribhuñjiṁsu.
sāmikā te bhikkhū codesuṁ assamaṇāttha tumheti. tesaṁ
kukkuccaṁ ahosi .pe. anāpatti bhikkhave paṁsukūlasaññissāti.

[148] tena kho pana samayena ambacorakā ambaṁ pātetvā

page number: 114

bhaṇḍikaṁ ādāya agamaṁsu. sāmikā te corake anubandhiṁsu.
corakā sāmike passitvā bhaṇḍikaṁ pātetvā palāyiṁsu. bhikkhū pure
sāmikā passantīti theyyacittā paribhuñjiṁsu. sāmikā te bhikkhū
codesuṁ assamaṇāttha tumheti. tesaṁ kukkuccaṁ ahosi .pe.
āpattiṁ tumhe bhikkhave āpannā pārājikanti. tena kho pana
samayena jambucorakā .pe. labujacorakā .pe. panasacorakā
.pe. tālapakkacorakā .pe. ucchucorakā .pe. timbarūsakacorakā
timbarūsake uccinitvā bhaṇḍikaṁ ādāya agamaṁsu. sāmikā te
corake anubandhiṁsu. corakā sāmike passitvā bhaṇḍikaṁ pātetvā
palāyiṁsu. bhikkhū pure sāmikā passantīti theyyacittā paribhuñjiṁsu.
sāmikā te bhikkhū codesuṁ assamaṇāttha tumheti. tesaṁ kukkuccaṁ
ahosi .pe. āpattiṁ tumhe bhikkhave āpannā pārājikanti.

[149] tena kho pana samayena aññataro bhikkhu saṅghassa ambaṁ
theyyacitto avahari .pe. saṅghassa jambuṁ .pe. saṅghassa labujaṁ
.pe. saṅghassa panasaṁ .pe. saṅghassa tālapakkaṁ .pe. saṅghassa
ucchuṁ .pe. saṅghassa timbarūsakaṁ theyyacitto avahari. tassa
kukkuccaṁ ahosi .pe. āpattiṁ tvaṁ bhikkhu āpanno pārājikanti.

[150] tena kho pana samayena aññataro bhikkhu pupphārāmaṁ gantvā
ocitaṁ pupphaṁ pañcamāsagghanakaṁ theyyacitto avahari. tassa kukkuccaṁ
ahosi .pe. āpattiṁ tvaṁ bhikkhu āpanno pārājikanti. tena

page number: 115

kho pana samayena aññataro bhikkhu pupphārāmaṁ gantvā pupphaṁ
ocinitvā pañcamāsagghanakaṁ theyyacitto avahari. tassa kukkuccaṁ
ahosi .pe. āpattiṁ tvaṁ bhikkhu āpanno pārājikanti.

[151] tena kho pana samayena aññataro bhikkhu gāmakaṁ gacchanto
aññataraṁ bhikkhuṁ etadavoca āvuso tuyhaṁ upaṭṭhākakulaṁ vutto
vajjemīti. so gantvā ekaṁ sāṭakaṁ āharāpetvā attanā
paribhuñji. so jānitvā taṁ codesi assamaṇosi tvanti. tassa
kukkuccaṁ ahosi .pe. anāpatti bhikkhu pārājikassa na ca bhikkhave
vutto vajjemīti vattabbo yo vadeyya āpatti dukkaṭassāti.
tena kho pana samayena aññataro bhikkhu gāmakaṁ gacchati.
aññataro bhikkhu taṁ bhikkhuṁ etadavoca āvuso mayhaṁ upaṭṭhākakulaṁ
vutto vajjehīti. so gantvā yugasāṭakaṁ āharāpetvā ekaṁ
attanā paribhuñji ekaṁ tassa bhikkhuno adāsi. so jānitvā
taṁ codesi assamaṇosi tvanti. tassa kukkuccaṁ ahosi .pe.
anāpatti bhikkhu pārājikassa na ca bhikkhave vutto vajjehīti
vattabbo yo vadeyya āpatti dukkaṭassāti. tena kho pana
samayena aññataro bhikkhu gāmakaṁ (pts. vin iii, 62) gacchanto aññataraṁ bhikkhuṁ etadavoca
āvuso tuyhaṁ upaṭṭhākakulaṁ vutto vajjemīti. sopi evamāha
vutto vajjehīti. so gantvā āḷhakaṁ sappiṁ tulaṁ guḷaṁ doṇaṁ
taṇḍulaṁ āharāpetvā attanā paribhuñji. so jānitvā taṁ

page number: 116

codesi assamaṇosi tvanti. tassa kukkuccaṁ ahosi .pe.
anāpatti bhikkhu pārājikassa na ca bhikkhave vutto vajjemīti
vattabbo na ca vutto vajjehīti vattabbo yo vadeyya
āpatti dukkaṭassāti.

[152] tena kho pana samayena aññataro puriso mahagghaṁ maṇiṁ
ādāya aññatarena bhikkhunā saddhiṁ addhānamaggapaṭipanno hoti.
athakho so puriso suṅkaṭṭhānaṁ passitvā tassa bhikkhuno ajānantassa
thavikāya maṇiṁ pakkhipitvā suṅkaṭṭhānaṁ atikkamitvā aggahesi.
tassa kukkuccaṁ ahosi .pe. kiṁcitto tvaṁ bhikkhūti. nāhaṁ
bhagavā jānāmīti. anāpatti bhikkhu ajānantassāti. tena
kho pana samayena aññataro puriso mahagghaṁ maṇiṁ ādāya
aññatarena bhikkhunā saddhiṁ addhānamaggapaṭipanno hoti. athakho
so puriso suṅkaṭṭhānaṁ passitvā gilānālayaṁ karitvā attano
bhaṇḍikaṁ tassa bhikkhuno adāsi. athakho so puriso suṅkaṭṭhānaṁ
atikkamitvā taṁ bhikkhuṁ etadavoca āhara me bhante bhaṇḍikaṁ nāhaṁ
akallakoti. kissa pana tvaṁ āvuso evarūpaṁ akāsīti. athakho
so puriso tassa bhikkhuno etamatthaṁ ārocesi. tassa kukkuccaṁ
ahosi .pe. kiṁcitto tvaṁ bhikkhūti. nāhaṁ bhagavā jānāmīti.
anāpatti bhikkhu ajānantassāti. tena kho pana samayena aññataro
bhikkhu satthena saddhiṁ addhānamaggapaṭipanno hoti. aññataro

page number: 117

puriso taṁ bhikkhuṁ āmisena upalāpetvā suṅkaṭṭhānaṁ passitvā
mahagghaṁ maṇiṁ tassa bhikkhuno adāsi imaṁ bhante maṇiṁ suṅkaṭṭhānaṁ
atikkāmehīti. athakho so bhikkhu taṁ maṇiṁ suṅkaṭṭhānaṁ atikkāmesi.
tassa kukkuccaṁ ahosi .pe. āpattiṁ tvaṁ bhikkhu āpanno
pārājikanti.

[153] tena kho pana samayena aññataro bhikkhu pāse baddhaṁ sūkaraṁ
kāruññena muñci. tassa kukkuccaṁ ahosi .pe. kiṁcitto tvaṁ
bhikkhūti. kāruññādhippāyo ahaṁ bhagavāti. anāpatti bhikkhu
kāruññādhippāyassāti. tena kho pana samayena aññataro bhikkhu
pāse baddhaṁ sūkaraṁ pure sāmikā passantīti theyyacitto muñci.
tassa kukkuccaṁ ahosi .pe. āpattiṁ tvaṁ bhikkhu āpanno
pārājikanti. tena kho pana samayena aññataro bhikkhu pāse
baddhaṁ migaṁ kāruññena muñci .pe. pāse baddhaṁ migaṁ pure
sāmikā passantīti theyyacitto (pts. vin iii, 63) muñci .pe. kumine baddhe macche
kāruññena muñci .pe. kumine baddhe macche pure sāmikā
passantīti theyyacitto muñci. tassa kukkuccaṁ ahosi .pe.
āpattiṁ tvaṁ bhikkhu āpanno pārājikanti.

[154] tena kho pana samayena aññataro bhikkhu yāne bhaṇḍaṁ
passitvā ito gaṇhanto pārājiko bhavissāmīti akkamitvā
pavaṭṭetvā aggahesi. tassa kukkuccaṁ ahosi .pe. āpattiṁ

page number: 118

tvaṁ bhikkhu āpanno pārājikanti.

[155] tena kho pana samayena aññataro bhikkhu kulalena ukkhittaṁ
maṁsapesiṁ sāmikānaṁ dassāmīti aggahesi. sāmikā taṁ bhikkhuṁ codesuṁ
assamaṇosi tvanti. tassa kukkuccaṁ ahosi .pe. anāpatti
bhikkhu atheyyacittassāti. tena kho pana samayena aññataro
bhikkhu kulalena ukkhittaṁ maṁsapesiṁ pure sāmikā passantīti theyyacitto
aggahesi. sāmikā taṁ bhikkhuṁ codesuṁ assamaṇosi tvanti. tassa
kukkuccaṁ ahosi .pe. āpattiṁ tvaṁ bhikkhu āpanno pārājikanti.

[156] tena kho pana samayena manussā ulumpaṁ bandhitvā aciravatiyā
nadiyā osārenti. bandhane chinne kaṭṭhāni vippakiṇṇāni
agamaṁsu. bhikkhū paṁsukūlasaññino uttāresuṁ. sāmikā te bhikkhū
codesuṁ assamaṇāttha tumheti. tesaṁ kukkuccaṁ ahosi .pe.
anāpatti bhikkhave paṁsukūlasaññissāti. tena kho pana samayena
manussā ulumpaṁ bandhitvā aciravatiyā nadiyā osārenti. bandhane
chinne kaṭṭhāni vippakiṇṇāni agamaṁsu. bhikkhū pure sāmikā
passantīti theyyacittā uttāresuṁ. sāmikā te bhikkhū codesuṁ
assamaṇāttha tumheti. tesaṁ kukkuccaṁ ahosi .pe. āpattiṁ
tumhe bhikkhave āpannā pārājikanti.

[157] tena kho pana samayena aññataro gopālako rukkhe sāṭakaṁ
ālaggetvā uccāraṁ agamāsi. aññataro bhikkhu paṁsukūlasaññī

page number: 119

aggahesi. athakho so gopālako taṁ bhikkhuṁ codesi assamaṇosi
tvanti. tassa kukkuccaṁ ahosi .pe. anāpatti bhikkhu paṁsukūlasaññissāti.

[158] tena kho pana samayena aññatarassa bhikkhuno nadiṁ tarantassa
rajakānaṁ hatthato muttaṁ sāṭakaṁ pāde laggaṁ hoti. so bhikkhu
sāmikānaṁ dassāmīti aggahesi. sāmikā taṁ bhikkhuṁ codesuṁ assamaṇosi
tvanti. tassa kukkuccaṁ ahosi .pe. anāpatti bhikkhu atheyyacittassāti.
tena kho pana samayena aññatarassa bhikkhuno nadiṁ
tarantassa rajakānaṁ hatthato muttaṁ sāṭakaṁ pāde laggaṁ (pts. vin iii, 64) hoti. so
bhikkhu pure sāmikā passantīti theyyacitto aggahesi. sāmikā taṁ
bhikkhuṁ codesuṁ assamaṇosi tvanti. tassa kukkuccaṁ ahosi .pe.
āpattiṁ tvaṁ bhikkhu āpanno pārājikanti.

[159] tena kho pana samayena aññataro bhikkhu sappikumbhiṁ
passitvā thokaṁ thokaṁ paribhuñji. tassa kukkuccaṁ ahosi .pe.
anāpatti bhikkhu pārājikassa āpatti dukkaṭassāti.

[160] tena kho pana samayena sambahulā bhikkhū saṁvidahitvā agamaṁsu
bhaṇḍaṁ avaharissāmāti. eko bhaṇḍaṁ avahari. te evamāhaṁsu
na mayaṁ pārājikā yo avahaṭo so pārājikoti. bhagavato
etamatthaṁ ārocesuṁ. āpattiṁ tumhe bhikkhave āpannā pārājikanti.
tena kho pana samayena sambahulā bhikkhū saṁvidahitvā bhaṇḍaṁ avaharitvā

page number: 120

bhājesuṁ. tehi bhājiyamāne ekamekassa paṭiviso na pañcamāsako
pūri. te evamāhaṁsu na mayaṁ pārājikāti. bhagavato etamatthaṁ
ārocesuṁ. āpattiṁ tumhe bhikkhave āpannā pārājikanti.

[161] tena kho pana samayena aññataro bhikkhu sāvatthiyaṁ dubbhikkhe
āpaṇikassa taṇḍulamuṭṭhiṁ theyyacitto avahari. tassa kukkuccaṁ ahosi
.pe. āpattiṁ tvaṁ bhikkhu āpanno pārājikanti. tena kho pana
samayena aññataro bhikkhu sāvatthiyaṁ dubbhikkhe āpaṇikassa muggamuṭṭhiṁ
.pe. māsamuṭṭhiṁ .pe. tilamuṭṭhiṁ theyyacitto avahari. tassa
kukkuccaṁ ahosi .pe. āpattiṁ tvaṁ bhikkhu āpanno pārājikanti.

[162] tena kho pana samayena sāvatthiyaṁ andhavane corakā gāviṁ
hantvā maṁsaṁ khāditvā sesakaṁ paṭisāmetvā agamaṁsu. bhikkhū
paṁsukūlasaññino paṭiggahāpetvā paribhuñjiṁsu. corakā te bhikkhū
codesuṁ assamaṇāttha tumheti. tesaṁ kukkuccaṁ ahosi .pe.
anāpatti bhikkhave paṁsukūlasaññissāti. tena kho pana samayena
sāvatthiyaṁ andhavane corakā sūkaraṁ hantvā maṁsaṁ khāditvā sesakaṁ
paṭisāmetvā agamaṁsu. bhikkhū paṁsukūlasaññino paṭiggahāpetvā
paribhuñjiṁsu. corakā te bhikkhū codesuṁ assamaṇāttha tumheti.
tesaṁ kukkuccaṁ ahosi .pe. anāpatti bhikkhave paṁsukūlasaññissāti.

[163] tena kho pana samayena aññataro bhikkhu tiṇakkhettaṁ gantvā
lutaṁ tiṇaṁ pañcamāsagghanakaṁ theyyacitto avahari. tassa kukkuccaṁ

page number: 121

ahosi .pe. āpattiṁ tvaṁ bhikkhu āpanno pārājikanti.

[164] tena kho pana samayena aññataro bhikkhu tiṇakkhettaṁ gantvā
tiṇaṁ lāyitvā pañcamāsagghanakaṁ theyyacitto avahari. tassa kukkuccaṁ
ahosi .pe. āpattiṁ tvaṁ bhikkhu āpanno pārājikanti.

[165] (pts. vin iii, 65) tena kho pana samayena āgantukā bhikkhū saṅghassa ambaṁ
bhājāpetvā paribhuñjiṁsu. āvāsikā bhikkhū te bhikkhū codesuṁ
assamaṇāttha tumheti. tesaṁ kukkuccaṁ ahosi. bhagavato etamatthaṁ
ārocesuṁ. kiṁcittā tumhe bhikkhaveti. paribhogatthāya mayaṁ
bhagavāti. anāpatti bhikkhave paribhogatthāyāti. tena kho pana
samayena āgantukā bhikkhū saṅghassa jambuṁ .pe. saṅghassa labujaṁ .pe.
saṅghassa panasaṁ .pe. saṅghassa tālapakkaṁ .pe. saṅghassa
ucchuṁ .pe. saṅghassa timbarūsakaṁ bhājāpetvā paribhuñjiṁsu.
āvāsikā bhikkhū te bhikkhū codesuṁ assamaṇāttha tumheti.
tesaṁ kukkuccaṁ ahosi .pe. anāpatti bhikkhave paribhogatthāyāti.

[166] tena kho pana samayena ambapālakā bhikkhūnaṁ ambaphalaṁ
denti. bhikkhū gopetuṁ ime issarā nayime dātunti kukkuccāyantā
na paṭiggaṇhanti. bhagavato etamatthaṁ ārocesuṁ. anāpatti bhikkhave
gopakassa dāneti. tena kho pana samayena jambupālakā .pe.
labujapālakā .pe. panasapālakā .pe. tālapakkapālakā .pe.
ucchupālakā .pe. timbarūsakapālakā bhikkhūnaṁ timbarūsake denti.

page number: 122

bhikkhū gopetuṁ ime issarā nayime dātunti kukkuccāyantā na
paṭiggaṇhanti. bhagavato etamatthaṁ ārocesuṁ. anāpatti bhikkhave
gopakassa dāneti.

[167] tena kho pana samayena aññataro bhikkhu saṅghassa dāruṁ
tāvakālikaṁ haritvā attano vihārassa kuḍḍaṁ upatthambhesi. bhikkhū
taṁ bhikkhuṁ codesuṁ assamaṇosi tvanti. tassa kukkuccaṁ ahosi.
bhagavato etamatthaṁ ārocesi. kiṁcitto tvaṁ bhikkhūti. tāvakāliko
ahaṁ bhagavāti. anāpatti bhikkhu tāvakāliketi.

[168] tena kho pana samayena aññataro bhikkhu saṅghassa udakaṁ
theyyacitto avahari .pe. saṅghassa mattikaṁ theyyacitto avahari .pe.
saṅghassa muñjakatiṇaṁ 1- theyyacitto avahari. tassa kukkuccaṁ ahosi
.pe. āpattiṁ tvaṁ bhikkhu āpanno pārājikanti. tena kho pana
samayena aññataro bhikkhu saṅghassa muñjakatiṇaṁ theyyacitto jhāpesi.
tassa kukkuccaṁ ahosi .pe. anāpatti bhikkhu pārājikassa āpatti
dukkaṭassāti.

[169] tena kho pana samayena aññataro bhikkhu saṅghassa mañcaṁ
theyyacitto avahari. tassa kukkuccaṁ ahosi .pe. āpattiṁ tvaṁ
bhikkhu āpanno pārājikanti. tena kho pana samayena aññataro
bhikkhu saṅghassa pīṭhaṁ .pe. saṅghassa bhisiṁ .pe. saṅghassa bimbohanaṁ

footnote: 1 yu. ma. puñjakitaṁ tiṇaṁ.

page number: 123

.pe. saṅghassa kavāṭaṁ .pe. saṅghassa ālokasandhiṁ .pe. saṅghassa
gopānasiṁ theyyacitto avahari. tassa kukkuccaṁ ahosi .pe.
āpattiṁ tvaṁ bhikkhu āpanno pārājikanti.

[170] tena kho pana samayena bhikkhū aññatarassa upāsakassa
vihāraparibhogaṁ senāsanaṁ aññatra paribhuñjanti. athakho so
upāsako ujjhāyati khīyati vipāceti kathaṁ hi nāma bhaddantā
aññatra paribhogaṁ aññatra paribhuñjissantīti. bhagavato etamatthaṁ
ārocesuṁ. na bhikkhave aññatra paribhogo aññatra paribhuñjitabbo
yo paribhuñjeyya āpatti dukkaṭassāti. tena kho pana samayena
bhikkhū uposathaggaṁpi 1- sannisajjampi harituṁ kukkuccāyantā chamāyaṁ
nisīdanti. gattānipi cīvarānipi paṁsukitāni honti. bhagavato
etamatthaṁ ārocesuṁ. anujānāmi bhikkhave tāvakālikaṁ haritunti.

[171] tena kho pana samayena campāyaṁ thullanandāya bhikkhuniyā
antevāsī bhikkhunī thullanandāya bhikkhuniyā upaṭṭhākakulaṁ gantvā
ayyā icchati tekaṭullayāguṁ pātunti pacāpetvā haritvā attanā
paribhuñji. sā jānitvā taṁ codesi assamaṇīsi tvanti. tassā
kukkuccaṁ ahosi. athakho sā bhikkhunī bhikkhunīnaṁ etamatthaṁ ārocesi.
bhikkhuniyo bhikkhūnaṁ etamatthaṁ ārocesuṁ. bhikkhū bhagavato etamatthaṁ
ārocesuṁ. anāpatti bhikkhave pārājikassa āpatti sampajānamusāvāde

footnote: 1 rā. uposathaggepi.

page number: 124

pācittiyassāti. tena kho pana samayena rājagahe
thullanandāya bhikkhuniyā antevāsī bhikkhunī thullanandāya bhikkhuniyā
upaṭṭhākakulaṁ gantvā ayyā icchati madhugoḷakaṁ khāditunti pacāpetvā
haritvā attanā paribhuñji. sā jānitvā taṁ codesi assamaṇīsi
tvanti. tassā kukkuccaṁ ahosi .pe. anāpatti bhikkhave
pārājikassa āpatti sampajānamusāvāde pācittiyassāti.

[172] tena kho pana samayena vesāliyaṁ āyasmato ajjukassa
upaṭṭhākassa gahapatino dve dārakā honti putto ca bhāgineyyo
ca. athakho so gahapati āyasmantaṁ ajjukaṁ etadavoca imaṁ bhante
okāsaṁ yo imesaṁ dvinnaṁ dārakānaṁ saddho hoti pasanno tassa
ācikkheyyāsīti. so kālamakāsi 1-. tena kho pana samayena tassa
gahapatino bhāgineyyo saddho hoti pasanno. athakho āyasmā
ajjuko taṁ okāsaṁ tassa dārakassa ācikkhi. so tena sāpateyyena
kuṭumbañca saṇṭhapesi dānañca paṭṭhapesi. athakho tassa gahapatino
putto āyasmantaṁ ānandaṁ etadavoca ko nu kho bhante ānanda
pituno dāyajjo putto vā bhāgineyyo vāti. putto kho
āvuso pituno 2- dāyajjoti. ayaṁ bhante ayyo ajjuko amhākaṁ

footnote: 1 yuropiyamarammapotthakesu ayamattho na dissati. amhākampana
footnote: potthake rāmaññapotthake ca paññāyateva. 2 mātāpitūnantipi
footnote: pāṭho.

page number: 125

sāpateyyaṁ amhākaṁ methunakassa ācikkhīti. assamaṇo āvuso
āyasmā ajjukoti. athakho āyasmā ajjuko āyasmantaṁ ānandaṁ
etadavoca dehi me āvuso ānanda vinicchayanti. tena (pts. vin iii, 67) kho pana
samayena āyasmā upāli āyasmato ajjukassa pakkho hoti.
athakho āyasmā upāli āyasmantaṁ ānandaṁ etadavoca yo nu kho
āvuso ānanda sāmikena imaṁ okāsaṁ itthannāmassa ācikkhāhīti 1-
vutto tassa ācikkhati kiṁ so āpajjatīti. na so 2- bhante kiñci
āpajjati antamaso dukkaṭamattampīti. ayaṁ āvuso āyasmā
ajjuko sāmikena imaṁ okāsaṁ itthannāmassa ācikkhāhīti vutto
tassa ācikkhi anāpatti āvuso āyasmato ajjukassāti.

[173] tena kho pana samayena bārāṇasiyaṁ āyasmato pilindavacchassa
upaṭṭhākakulaṁ corehi upaddutaṁ hoti dve ca dārakā nītā honti.
athakho āyasmā pilindavaccho te dārake iddhiyā ānetvā pāsāde
ṭhapesi. manussā te dārake passitvā ayyassāyaṁ pilindavacchassa
iddhānubhāvoti āyasmante pilindavacche abhippasīdiṁsu. bhikkhū
ujjhāyanti khīyanti vipācenti kathaṁ hi nāma āyasmā pilindavaccho
corehi nīte dārake ānessatīti. bhagavato etamatthaṁ ārocesuṁ.
anāpatti bhikkhave iddhimantassa iddhivisayeti.

footnote: 1 yu. ma. ācikkhāti. 2 tesu dvīsupi potthakesu ayaṁ pāṭho
footnote: natthi.

page number: 126

[174] tena kho pana samayena dve bhikkhū sahāyakā honti paṇḍako
ca kapilo ca. eko gāmake viharati eko kosambiyaṁ. athakho
tassa bhikkhuno gāmakā kosambiṁ gacchantassa antarāmagge nadiṁ
tarantassa sūkarikānaṁ hatthato muttā medavaṭṭi pāde laggā hoti.
so bhikkhu sāmikānaṁ dassāmīti aggahesi. sāmikā taṁ bhikkhuṁ
codesuṁ assamaṇosi tvanti. taṁ uttiṇṇaṁ aññatarā gopālikā
passitvā etadavoca ehi bhante methunaṁ dhammaṁ paṭisevāti. so
pakatiyāpāhaṁ assamaṇoti tassā methunaṁ dhammaṁ paṭisevitvā kosambiṁ
gantvā bhikkhūnaṁ etamatthaṁ ārocesi. bhikkhū bhagavato etamatthaṁ
ārocesuṁ. anāpatti bhikkhave adinnādāne pārājikassa āpatti
methunaṁ dhammaṁ samāyoge pārājikassāti.

[175] tena kho pana samayena sāgalāyaṁ āyasmato daḷhikassa
saddhivihāriko bhikkhu anabhiratiyā pīḷito āpaṇikassa veṭhanaṁ avaharitvā
āyasmantaṁ daḷhikaṁ etadavoca assamaṇo ahaṁ bhante vibbhamissāmīti.
kiṁ tayā āvuso katanti. āpaṇikassa veṭhanaṁ gaṇhāmi bhanteti 1-.
āharāpetvā agghāpesi. taṁ agghāpentaṁ na pañcamāsakaṁ 2-

footnote: 1 yuropiyamarammapotthakesu imassa atthassa visadisatā hoti. tattha hi
footnote: so etamatthaṁ ārocesīti vuttaṁ. amhākampana potthake rāmaññapotthake
footnote: ca īdisoyevattho paññāyati. 2 yu. pañcamāsake.

ma. pañcamāsako.

page number: 127

agghati. anāpatti āvuso pārājikassāti dhammiṁ kathaṁ akāsi.
so bhikkhu abhiramīti.
dutiyapārājikaṁ niṭṭhitaṁ.
----------

page number: 128

tatiyapārājikakaṇḍaṁ

[176] (pts. vin iii, 68) tena samayena buddho bhagavā vesāliyaṁ viharati mahāvane
kūṭāgārasālāyaṁ. tena kho pana samayena bhagavā bhikkhūnaṁ anekapariyāyena
asubhakathaṁ katheti asubhāya vaṇṇaṁ bhāsati asubhabhāvanāya vaṇṇaṁ bhāsati
ādissa ādissa asubhasamāpattiyā vaṇṇaṁ bhāsati. athakho bhagavā
bhikkhū āmantesi icchāmahaṁ bhikkhave addhamāsaṁ paṭisallīyituṁ namhi
kenaci upasaṅkamitabbo aññatra ekena piṇḍapātanīhārakenāti.
evaṁ bhanteti kho te bhikkhū bhagavato paṭissuṇitvā nāssudha koci
bhagavantaṁ upasaṅkamati aññatra ekena piṇḍapātanīhārakena. bhikkhū
bhagavā kho anekapariyāyena asubhakathaṁ katheti asubhāya vaṇṇaṁ bhāsati
asubhabhāvanāya vaṇṇaṁ bhāsati ādissa ādissa asubhasamāpattiyā
vaṇṇaṁ bhāsatīti te 1- anekākāravokāraṁ asubhabhāvanānuyogamanuyuttā
viharanti. te sakena kāyena aṭṭiyanti harāyanti jigucchanti seyyathāpi
nāma itthī vā puriso vā daharo yuvā maṇḍanakajātiko sīsaṁ
nahāto ahikuṇapena vā kukkurakuṇapena vā manussakuṇapena vā
kaṇṭhe ālaggena 2- aṭṭiyeyya harāyeyya jiguccheyya evameva te
bhikkhū sakena kāyena aṭṭiyantā harāyantā jigucchantā attanāpi
attānaṁ jīvitā voropenti aññamaññaṁpi jīvitā voropenti

footnote: 1 atirekapāṭhena bhavitabbaṁ 2 yu. ma. āsattena. rā. āsaṭṭhena.

page number: 129

migalaṇḍikaṁpi samaṇakuttakaṁ upasaṅkamitvā evaṁ vadenti 1- sādhu no
āvuso jīvitā voropehi idaṁ te pattacīvaraṁ bhavissatīti. athakho
migalaṇḍiko samaṇakuttako pattacīvarehi bhaṭo sambahule bhikkhū
jīvitā voropetvā lohitakaṁ 2- asiṁ ādāya yena vaggumudā nadī
tenupasaṅkami. athakho migalaṇḍikassa samaṇakuttakassa lohītakaṁ
taṁ 3- asiṁ dhovantassa ahudeva kukkuccaṁ ahu vippaṭisāro alābhā
vata me na vata me lābhā dulladdhaṁ vata me na vata me (pts. vin iii, 69) suladdhaṁ
bahuṁ vata mayā apuññaṁ pasutaṁ yohaṁ bhikkhū sīlavante kalyāṇadhamme
jīvitā voropesinti. athakho aññatarā mārakāyikā devatā
abhijjamāne udake āgantvā migalaṇḍikaṁ samaṇakuttakaṁ etadavoca
sādhu sādhu sappurisa lābhā te sappurisa suladdhaṁ te sappurisa
bahuṁ tayā sappurisa puññaṁ pasutaṁ yaṁ tvaṁ atiṇṇe tāresīti.
athakho migalaṇḍiko samaṇakuttako lābhā kira me suladdhaṁ kira me
bahuṁ kira mayā puññaṁ pasutaṁ atiṇṇe kirāhaṁ tāremīti tiṇhaṁ 4-
asiṁ ādāya vihārena vihāraṁ pariveṇena pariveṇaṁ upasaṅkamitvā
evaṁ vadeti ko atiṇṇo kaṁ tāremīti. tattha ye te bhikkhū
avītarāgā tesaṁ tasmiṁ samaye hotiyeva bhayaṁ hoti chambhitattaṁ
hoti lomahaṁso. ye pana te bhikkhū vītarāgā tesaṁ tasmiṁ samaye na

footnote: 1 yu. ma. vadanti. 2 yu. ma. lohitagataṁ. 2 tesu potthakesu
footnote: natthi ayaṁ pāṭho. 4 yu. ma. rā. tikkhaṁ.

page number: 130

hoti bhayaṁ na hoti chambhitattaṁ na hoti lomahaṁso. athakho
migalaṇḍiko samaṇakuttako ekaṁpi bhikkhuṁ ekāheneva jīvitā voropesi
dvepi bhikkhū ekāhena jīvitā voropesi tayopi bhikkhū ekāhena
jīvitā voropesi cattāropi bhikkhū ekāhena jīvitā voropesi
pañcapi bhikkhū ekāhena jīvitā voropesi .pe. dasapi bhikkhū
ekāhena jīvitā voropesi vīsaṁpi 1- bhikkhū ekāhena jīvitā voropesi
tiṁsaṁpi bhikkhū ekāhena jīvitā voropesi cattāḷīsaṁpi 2- bhikkhū ekāhena
jīvitā voropesi paññāsaṁpi bhikkhū ekāhena jīvitā voropesi
saṭṭhiṁpi bhikkhū ekāhena jīvitā voropesi.

[177] athakho bhagavā tassa addhamāsassa accayena paṭisallānā
vuṭṭhito āyasmantaṁ ānandaṁ āmantesi kinnu kho ānanda tanubhūto
viya bhikkhusaṅghoti. tathā hi pana bhante bhagavā bhikkhūnaṁ anekapariyāyena
asubhakathaṁ katheti asubhāya vaṇṇaṁ bhāsati asubhabhāvanāya vaṇṇaṁ
bhāsati ādissa ādissa asubhasamāpattiyā vaṇṇaṁ bhāsati te ca
bhante bhikkhū bhagavā kho anekapariyāyena asubhakathaṁ katheti asubhāya
vaṇṇaṁ bhāsati asubhabhāvanāya vaṇṇaṁ bhāsati ādissa ādissa
asubhasamāpattiyā vaṇṇaṁ bhāsatīti anekākāravokāraṁ asubhabhāvanānuyogamanuyuttā
viharanti te sakena kāyena aṭṭiyanti harāyanti
jigucchanti seyyathāpi nāma itthī vā puriso vā daharo yuvā

footnote: 1 yu. vīsatiṁ. ma. rā. vīsatipi. 2 yu. cattārīsaṁpi.

page number: 131

maṇḍanakajātiko sīsaṁ nahāto ahikuṇapena vā kukkurakuṇapena vā
manussakuṇapena vā kaṇṭhe ālaggena aṭṭiyeyya harāyeyya jiguccheyya
evameva te bhikkhū sakena kāyena (pts. vin iii, 70) aṭṭiyantā harāyantā jigucchantā
attanāpi attānaṁ jīvitā voropenti aññamaññaṁpi jīvitā voropenti
migalaṇḍikaṁpi samaṇakuttakaṁ upasaṅkamitvā evaṁ vadenti sādhu no
āvuso jīvitā voropehi idaṁ te pattacīvaraṁ bhavissatīti athakho
bhante migalaṇḍiko samaṇakuttako pattacīvarehi bhaṭo ekaṁpi bhikkhuṁ
ekāhena jīvitā voropesi .pe. saṭṭhiṁpi bhikkhū ekāhena jīvitā
voropesi sādhu bhante bhagavā aññaṁ pariyāyaṁ ācikkhatu yathāyaṁ
bhikkhusaṅgho aññāya saṇṭhaheyyāti. tenahānanda yāvatikā bhikkhū
vesāliṁ upanissāya viharanti te sabbe upaṭṭhānasālāyaṁ sannipātehīti.
evaṁ bhanteti kho āyasmā ānando bhagavato paṭissuṇitvā
yāvatikā bhikkhū vesāliṁ upanissāya viharanti te sabbe upaṭṭhānasālāyaṁ
sannipātetvā yena bhagavā tenupasaṅkami upasaṅkamitvā
bhagavantaṁ etadavoca sannipatito bhante bhikkhusaṅgho yassidāni bhante
bhagavā kālaṁ maññatīti.

[178] athakho bhagavā yena upaṭṭhānasālā tenupasaṅkami
upasaṅkamitvā paññatte āsane nisīdi. nisajja kho bhagavā
bhikkhū āmantesi ayaṁpi kho bhikkhave ānāpānassatisamādhi bhāvito
bahulīkato santo ceva paṇīto ca asecanako ca sukho ca vihāro

page number: 132

uppannuppanne ca pāpake akusale dhamme ṭhānaso antaradhāpeti
vūpasameti seyyathāpi bhikkhave gimhānaṁ pacchime māse ūhataṁ rajojallaṁ
tamenaṁ mahāakālamegho ṭhānaso antaradhāpeti vūpasameti evameva
kho bhikkhave ānāpānassatisamādhi bhāvito bahulīkato santo ceva
paṇīto ca asecanako ca sukho ca vihāro uppannuppanne ca
pāpake akusale dhamme ṭhānaso antaradhāpeti vūpasameti kathaṁ
bhāvito ca bhikkhave ānāpānassatisamādhi kathaṁ bahulīkato santo
ceva paṇīto ca asecanako ca sukho ca vihāro uppannuppanne
ca pāpake akusale dhamme ṭhānaso antaradhāpeti vūpasameti idha
bhikkhave bhikkhu araññagato vā rukkhamūlagato vā suññāgāragato
vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ
upaṭṭhapetvā so sato va assasati sato passasati dīghaṁ vā
assasanto dīghaṁ assasāmīti pajānāti dīghaṁ vā passasanto dīghaṁ
passasāmīti pajānāti rassaṁ vā assasanto rassaṁ assasāmīti
pajānāti rassaṁ vā passasanto rassaṁ passasāmīti pajānāti
sabbakāyapaṭisaṁvedī assasissāmīti sikkhati sabbakāyapaṭisaṁvedī (pts. vin iii, 71) passasissāmīti
sikkhati passambhayaṁ kāyasaṅkhāraṁ assasissāmīti sikkhati
passambhayaṁ kāyasaṅkhāraṁ passasissāmīti sikkhati pītipaṭisaṁvedī assasissāmīti
sikkhati pītipaṭisaṁvedī passasissāmīti sikkhati sukhapaṭisaṁvedī
assasissāmīti sikkhati sukhapaṭisaṁvedī passasissāmīti sikkhati cittasaṅkhārapaṭisaṁvedī

page number: 133

assasissāmīti sikkhati cittasaṅkhārapaṭisaṁvedī passasissāmīti
sikkhati passambhayaṁ cittasaṅkhāraṁ assasissāmīti sikkhati
passambhayaṁ cittasaṅkhāraṁ passasissāmīti sikkhati cittapaṭisaṁvedī
assasissāmīti sikkhati cittapaṭisaṁvedī passasissāmīti sikkhati
abhippamodayaṁ cittaṁ assasissāmīti sikkhati abhippamodayaṁ cittaṁ
passasissāmīti sikkhati samādahaṁ cittaṁ assasissāmīti sikkhati
samādahaṁ cittaṁ passasissāmīti sikkhati vimocayaṁ cittaṁ assasissāmīti
sikkhati vimocayaṁ cittaṁ passasissāmīti sikkhati aniccānupassī
assasissāmīti sikkhati aniccānupassī passasissāmīti sikkhati
virāgānupassī assasissāmīti sikkhati virāgānupassī passasissāmīti
sikkhati nirodhānupassī assasissāmīti sikkhati nirodhānupassī
passasissāmīti sikkhati paṭinissaggānupassī assasissāmīti sikkhati
paṭinissaggānupassī passasissāmīti sikkhati evaṁ bhāvito kho
bhikkhave ānāpānassatisamādhi evaṁ bahulīkato santo ceva paṇīto
ca asecanako ca sukho ca vihāro uppannuppanne ca pāpake
akusale dhamme ṭhānaso antaradhāpeti vūpasametīti.

[179] athakho bhagavā etasmiṁ nidāne etasmiṁ pakaraṇe bhikkhusaṅghaṁ
sannipātāpetvā bhikkhū paṭipucchi saccaṁ kira bhikkhave bhikkhū attanāpi
attānaṁ jīvitā voropenti aññamaññaṁpi jīvitā voropenti
migalaṇḍikaṁpi samaṇakuttakaṁ upasaṅkamitvā evaṁ vadenti sādhu no

page number: 134

āvuso jīvitā voropehi idaṁ te pattacīvaraṁ bhavissatīti. saccaṁ
bhagavāti. vigarahi buddho bhagavā ananucchavikaṁ bhikkhave tesaṁ bhikkhūnaṁ
ananulomikaṁ appaṭirūpaṁ assāmaṇakaṁ akappiyaṁ akaraṇīyaṁ kathaṁ hi
nāma te bhikkhave bhikkhū attanāpi attānaṁ jīvitā voropessanti
aññamaññaṁpi jīvitā voropessanti migalaṇḍikaṁpi samaṇakuttakaṁ
upasaṅkamitvā evaṁ vakkhanti sādhu no āvuso jīvitā voropehi
idaṁ te pattacīvaraṁ bhavissatīti netaṁ bhikkhave appasannānaṁ vā
pasādāya .pe. evañca pana bhikkhave imaṁ sikkhāpadaṁ uddiseyyātha
yo pana bhikkhu sañcicca manussaviggahaṁ jīvitā voropeyya satthahārakaṁ
vāssa pariyeseyya ayampi pārājiko hoti asaṁvāsoti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[180] tena kho pana samayena aññataro upāsako gilāno
hoti. tassa pajāpatī abhirūpā hoti dassanīyā pāsādikā.
chabbaggiyā bhikkhū tassā itthiyā paṭibaddhacittā honti. athakho
chabbaggiyānaṁ bhikkhūnaṁ etadahosi sace kho so (pts. vin iii, 72) āvuso upāsako
jīvissati na mayaṁ taṁ itthiṁ labhissāma handa mayaṁ āvuso tassa
upāsakassa maraṇavaṇṇaṁ saṁvaṇṇemāti. athakho chabbaggiyā bhikkhū
yena so upāsako tenupasaṅkamiṁsu upasaṅkamitvā taṁ upāsakaṁ
etadavocuṁ tvaṁ khosi upāsaka katakalyāṇo katakusalo katabhīruttāṇo
akatapāpo akataluddho akatakibbiso kataṁ tayā kalyāṇaṁ akataṁ

page number: 135

tayā pāpaṁ kiṁ tuyhiminā pāpakena dujjīvitena matante jīvitā
seyyo ito tvaṁ kālakato kāyassa bhedā paraṁ maraṇā sugatiṁ saggaṁ
lokaṁ upapajjissasi tattha dibbehi pañcahi kāmaguṇehi samappito
samaṅgibhūto paricāressasīti. athakho so upāsako saccaṁ kho ayyā
āhaṁsu ahañhi katakalyāṇo katakusalo katabhīruttāṇo akatapāpo
akataluddho akatakibbiso kataṁ mayā kalyāṇaṁ akataṁ mayā pāpaṁ
kiṁ mayhiminā pāpakena dujjīvitena mataṁ me jīvitā seyyo ito
ahaṁ kālakato kāyassa bhedā paraṁ maraṇā sugatiṁ saggaṁ lokaṁ
upapajjissāmi tattha dibbehi pañcahi kāmaguṇehi samappito
samaṅgibhūto paricāressāmīti. so asappāyāni ceva bhojanāni
bhuñji asappāyāni ca khādanīyāni khādi asappāyāni ca sāyanīyāni
sāyi asappāyāni ca pānāni pivi. tassa asappāyāni ceva
bhojanāni bhuñjato asappāyāni ca khādanīyāni khādato asappāyāni
ca sāyanīyāni sāyato asappāyāni ca pānāni pivato kharo
ābādho uppajji. so teneva ābādhena kālamakāsi. tassa
pajāpatī ujjhāyati khīyati vipāceti alajjino ime samaṇā
sakyaputtiyā dussīlā musāvādino ime hi nāma dhammacārino
samacārino brahmacārino saccavādino sīlavanto kalyāṇadhammā
paṭijānissanti natthi imesaṁ sāmaññaṁ natthi imesaṁ brahmaññaṁ
naṭṭhaṁ imesaṁ sāmaññaṁ naṭṭhaṁ imesaṁ brahmaññaṁ kuto imesaṁ

page number: 136

sāmaññaṁ kuto imesaṁ brahmaññaṁ apagatā ime sāmaññā
apagatā ime brahmaññā ime me sāmikassa maraṇavaṇṇaṁ
saṁvaṇṇesuṁ imehi me sāmiko māritoti. aññepi manussā
ujjhāyanti khīyanti vipācenti alajjino ime samaṇā sakyaputtiyā
dussīlā musāvādino ime hi nāma dhammacārino samacārino
brahmacārino saccavādino sīlavanto kalyāṇadhammā paṭijānissanti
natthi imesaṁ sāmaññaṁ natthi imesaṁ brahmaññaṁ naṭṭhaṁ imesaṁ
sāmaññaṁ naṭṭhaṁ imesaṁ brahmaññaṁ kuto imesaṁ sāmaññaṁ kuto
imesaṁ brahmaññaṁ apagatā ime sāmaññā apagatā ime
brahmaññā ime upāsakassa maraṇavaṇṇaṁ saṁvaṇṇesuṁ imehi
upāsako māritoti. assosuṁ kho bhikkhū tesaṁ manussānaṁ ujjhāyantānaṁ
khīyantānaṁ vipācentānaṁ. ye te bhikkhū appicchā .pe.
te ujjhāyanti khīyanti vipācenti kathaṁ hi nāma chabbaggiyā
bhikkhū upāsakassa maraṇavaṇṇaṁ saṁvaṇṇessantīti. athakho (pts. vin iii, 73) te
bhikkhū bhagavato etamatthaṁ ārocesuṁ .pe. saccaṁ kira tumhe
bhikkhave upāsakassa maraṇavaṇṇaṁ saṁvaṇṇethāti. saccaṁ bhagavāti.
vigarahi buddho bhagavā ananucchavikaṁ moghapurisā ananulomikaṁ appaṭirūpaṁ
assāmaṇakaṁ akappiyaṁ akaraṇīyaṁ kathaṁ hi nāma tumhe moghapurisā
upāsakassa maraṇavaṇṇaṁ saṁvaṇṇessatha netaṁ moghapurisā appasannānaṁ
vā pasādāya .pe. evañca pana bhikkhave imaṁ sikkhāpadaṁ

page number: 137

uddiseyyātha yo pana bhikkhu sañcicca manussaviggahaṁ jīvitā
voropeyya satthahārakaṁ vāssa pariyeseyya maraṇavaṇṇaṁ vā
saṁvaṇṇeyya maraṇāya vā samādapeyya ambho purisa kiṁ
tuyhiminā pāpakena dujjīvitena matante jīvitā seyyoti iticittamano
cittasaṅkappo anekapariyāyena maraṇavaṇṇaṁ vā saṁvaṇṇeyya
maraṇāya vā samādapeyya ayampi pārājiko hoti asaṁvāsoti.

[181] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. sañciccāti jānanto sañjānanto
cecca abhivitaritvā vītikkamo. manussaviggaho nāma yaṁ mātukucchismiṁ
paṭhamaṁ cittaṁ uppannaṁ paṭhamaṁ viññāṇaṁ pātubhūtaṁ yāva
maraṇakālā etthantare eso manussaviggaho nāma. jīvitā
voropeyyāti jīvitindriyaṁ upacchindati uparodheti santatiṁ vikopeti.
satthahārakaṁ vāssa pariyeseyyāti asiṁ vā sattiṁ vā bheṇḍiṁ
vā sūlaṁ vā laguḷaṁ vā pāsāṇaṁ vā satthaṁ vā visaṁ vā rajjuṁ vā.

[182] maraṇavaṇṇaṁ vā saṁvaṇṇeyyāti jīvite ādīnavaṁ dasseti
maraṇe vaṇṇaṁ bhaṇati.

[183] maraṇāya vā samādapeyyāti satthaṁ vā āhara visaṁ
vā khāda rajjuyā vā ubbandhitvā kālaṁ karohīti.

[184] ambho purisāti ālapanādhivacanametaṁ ambho purisāti 1-.

footnote: 1 tesu vuttapotthakesu idaṁ vacanaṁ na paññāyati.

page number: 138

kiṁ tuyhiminā pāpakena dujjīvitena matante jīvitā seyyoti pāpakaṁ
nāma jīvitaṁ aḍḍhānaṁ jīvitaṁ upādāya daliddānaṁ jīvītaṁ pāpakaṁ
sadhanānaṁ jīvitaṁ upādāya adhanānaṁ jīvitaṁ pāpakaṁ devānaṁ jīvitaṁ
upādāya manussānaṁ jīvitaṁ (pts. vin iii, 74) pāpakaṁ. dujjīvitaṁ nāma hatthacchinnassa
pādacchinnassa hatthapādacchinnassa kaṇṇacchinnassa nāsacchinnassa
kaṇṇanāsacchinnassa. kiṁ iminā ca pāpakena iminā ca dujjīvitena
matante jīvitā seyyoti. iticittamanoti yaṁ cittaṁ taṁ mano
yaṁ mano taṁ cittaṁ. cittasaṅkappoti maraṇasaññī maraṇacetano
maraṇādhippāyo. anekapariyāyenāti uccāvacehi ākārehi.
maraṇavaṇṇaṁ vā saṁvaṇṇeyyāti jīvite ādīnavaṁ dasseti maraṇe
vaṇṇaṁ bhaṇati ito tvaṁ kālakato kāyassa bhedā paraṁ maraṇā
sugatiṁ saggaṁ lokaṁ upapajjissasi tattha dibbehi pañcahi kāmaguṇehi
samappito samaṅgibhūto paricāressasīti.

[185] maraṇāya vā samādapeyyāti satthaṁ vā āhara visaṁ
vā khāda rajjuyā vā ubbandhitvā kālaṁ karohi sobbhe vā
narake vā papāte vā papatāti.

[186] ayampīti purime upādāya vuccati. pārājiko hotīti
seyyathāpi nāma puthusilā dvedhā bhinnā appaṭisandhikā hoti
evameva bhikkhu sañcicca manussaviggahaṁ jīvitā voropetvā assamaṇo
hoti asakyaputtiyo tena vuccati pārājiko hotīti. asaṁvāsoti

page number: 139

saṁvāso nāma ekakammaṁ ekuddeso samasikkhātā eso saṁvāso
nāma. so tena saddhiṁ natthi tena vuccati asaṁvāsoti.

[187] sāmaṁ adhiṭṭhāya dūtena dūtaparamparāya visakkiyena dūtena
gatapaccāgatena dūtena araho rahosaññī raho arahosaññī
araho arahosaññī raho rahosaññī kāyena saṁvaṇṇeti vācāya
saṁvaṇṇeti kāyena vācāya saṁvaṇṇeti dūtena saṁvaṇṇeti lekhāya
saṁvaṇṇeti opātaṁ apassenaṁ upanikkhipanaṁ bhesajjaṁ rūpūpahāro
saddūpahāro gandhūpahāro rasūpahāro phoṭṭhabbūpahāro dhammūpahāro
ācikkhanā anusāsanī saṅketakammaṁ nimittakammanti.

[188] sāmanti sayaṁ hanati kāyena vā kāyapaṭibaddhena vā
nissaggiyena vā. adhiṭṭhāyāti adhiṭṭhahitvā āṇāpeti evaṁ
vijjha evaṁ pahara evaṁ ghātehīti.

[189] (pts. vin iii, 75) bhikkhu bhikkhuṁ āṇāpeti itthannāmaṁ jīvitā voropehīti
āpatti dukkaṭassa. so taṁ maññamāno taṁ jīvitā voropeti
āpatti ubhinnaṁ pārājikassa. bhikkhu bhikkhuṁ āṇāpeti itthannāmaṁ
jīvitā voropehīti āpatti dukkaṭassa. so taṁ maññamāno
aññaṁ jīvitā voropeti mūlaṭṭhassa anāpatti vadhakassa āpatti
pārājikassa. bhikkhu bhikkhuṁ āṇāpeti itthannāmaṁ jīvitā
voropehīti āpatti dukkaṭassa. so aññaṁ maññamāno taṁ
jīvitā voropeti āpatti ubhinnaṁ pārājikassa. bhikkhu bhikkhuṁ

page number: 140

āṇāpeti itthannāmaṁ jīvitā voropehīti āpatti dukkaṭassa.
so aññaṁ maññamāno aññaṁ jīvitā voropeti mūlaṭṭhassa
anāpatti vadhakassa āpatti pārājikassa.

[190] bhikkhu bhikkhuṁ āṇāpeti itthannāmassa pāvada itthannāmo
itthannāmassa pāvadatu itthannāmo itthannāmaṁ jīvitā
voropetūti āpatti dukkaṭassa. so itarassa āroceti āpatti
dukkaṭassa. vadhako paṭiggaṇhāti mūlaṭṭhassa āpatti thullaccayassa.
so taṁ jīvitā voropeti āpatti sabbesaṁ pārājikassa.
bhikkhu bhikkhuṁ āṇāpeti itthannāmassa pāvada itthannāmo
itthannāmassa pāvadatu itthannāmo itthannāmaṁ jīvitā voropetūti
āpatti dukkaṭassa. so aññaṁ āṇāpeti āpatti dukkaṭassa.
vadhako paṭiggaṇhāti āpatti dukkaṭassa. so taṁ jīvitā
voropeti mūlaṭṭhassa anāpatti āṇāpakassa ca vadhakassa ca
āpatti pārājikassa.

[191] bhikkhu bhikkhuṁ āṇāpeti itthannāmaṁ jīvitā voropehīti
āpatti dukkaṭassa. so gantvā puna paccāgacchati nāhaṁ sakkomi
taṁ jīvitā voropetunti. so puna āṇāpeti yadā sakkosi
tadā taṁ jīvitā voropehīti āpatti dukkaṭassa. so taṁ jīvitā
voropeti āpatti ubhinnaṁ pārājikassa.

[192] bhikkhu bhikkhuṁ āṇāpeti itthannāmaṁ jīvitā voropehīti

page number: 141

āpatti dukkaṭassa. so taṁ āṇāpetvā vippaṭisārī na sāveti
mā ghātehīti. so taṁ jīvitā voropeti āpatti ubhinnaṁ
pārājikassa. bhikkhu bhikkhuṁ āṇāpeti itthannāmaṁ jīvitā
voropehīti āpatti dukkaṭassa. so āṇāpetvā vippaṭisārī
sāveti mā ghātehīti. so āṇatto ahaṁ tayāti taṁ jīvitā
voropeti mūlaṭṭhassa anāpatti vadhakassa āpatti pārājikassa.
bhikkhu bhikkhuṁ āṇāpeti itthannāmaṁ jīvitā voropehīti āpatti
dukkaṭassa. so āṇāpetvā vippaṭisārī sāveti mā ghātehīti.
so sādhūti oramati ubhinnaṁ anāpatti.

[193] araho rahosaññī ullapati aho itthannāmo hato
assāti āpatti dukkaṭassa. raho arahosaññī ullapati aho
itthannāmo hato assāti āpatti dukkaṭassa. araho arahosaññī
ullapati (pts. vin iii, 76) aho itthannāmo hato assāti āpatti
dukkaṭassa. raho rahosaññī ullapati aho itthannāmo
hato assāti āpatti dukkaṭassa.

[194] kāyena saṁvaṇṇeti nāma kāyena vikāraṁ karoti yo
evaṁ marati so dhanaṁ vā labhati yasaṁ vā labhati saggaṁ vā gacchatīti
āpatti dukkaṭassa. tāya saṁvaṇṇanāya marissāmīti dukkhaṁ vedanaṁ
uppādeti āpatti thullaccayassa. marati āpatti pārājikassa.
vācāya saṁvaṇṇeti nāma vācāya bhaṇati yo evaṁ marati so

page number: 142

dhanaṁ vā labhati yasaṁ vā labhati saggaṁ vā gacchatīti āpatti
dukkaṭassa. tāya saṁvaṇṇanāya marissāmīti dukkhaṁ vedanaṁ uppādeti
āpatti thullaccayassa. marati āpatti pārājikassa. kāyena
vācāya saṁvaṇṇeti nāma kāyena ca vikāraṁ karoti vācāya ca
bhaṇati yo evaṁ marati so dhanaṁ vā labhati yasaṁ vā labhati
saggaṁ vā gacchatīti āpatti dukkaṭassa. tāya saṁvaṇṇanāya
marissāmīti dukkhaṁ vedanaṁ uppādeti āpatti thullaccayassa.
marati āpatti pārājikassa.

[195] dūtena saṁvaṇṇeti nāma dūtassa sāsanaṁ āroceti yo
evaṁ marati so dhanaṁ vā labhati yasaṁ vā labhati saggaṁ vā gacchatīti
āpatti dukkaṭassa. dūtassa sāsanaṁ sutvā marissāmīti dukkhaṁ vedanaṁ
uppādeti āpatti thullaccayassa. marati āpatti pārājikassa.
lekhāya saṁvaṇṇeti nāma lekhaṁ chindati yo evaṁ marati so
dhanaṁ vā labhati yasaṁ vā labhati saggaṁ vā gacchatīti akkharakkharāya
āpatti dukkaṭassa. lekhaṁ passitvā marissāmīti dukkhaṁ vedanaṁ
uppādeti āpatti thullaccayassa. marati āpatti pārājikassa.

[196] opātaṁ nāma manussaṁ uddissa opātaṁ khanati papatitvā
marissatīti āpatti dukkaṭassa 1-. papatite dukkhā vedanā uppajjati

footnote: 1 ito paraṁ yuropiyapotthake manusso tasmiṁ papati āpatti
footnote: dukkaṭassāti attho vutto. so pana sabbapotthakesu na dissati.

page number: 143

āpatti thullaccayassa. marati āpatti pārājikassa. anodissa
opātaṁ khanati yo koci papatitvā marissatīti āpatti dukkaṭassa.
manusso tasmiṁ papatati āpatti dukkaṭassa. papatite dukkhā
vedanā uppajjati āpatti thullaccayassa. marati āpatti
pārājikassa. yakkho vā peto vā tiracchānagatamanussaviggaho
vā tasmiṁ papatati āpatti dukkaṭassa. papatite dukkhā vedanā
uppajjati āpatti dukkaṭassa. marati āpatti thullaccayassa.
tiracchānagato tasmiṁ papatati āpatti dukkaṭassa. papatite
dukkhā vedanā uppajjati āpatti dukkaṭassa. marati āpatti
pācittiyassa.

[197] apassenaṁ nāma apassene satthaṁ vā ṭhapeti visena
vā makkheti dubbalaṁ vā karoti sobbhe vā narake vā papāte
vā ṭhapeti iminā 1- papatitvā marissatīti āpatti dukkaṭassa.
satthena vā visena vā papatitena vā dukkhā vedanā uppajjati
āpatti thullaccayassa. (pts. vin iii, 77) marati āpatti pārājikassa.

[198] upanikkhipanaṁ nāma asiṁ vā sattiṁ vā bheṇḍiṁ vā
sūlaṁ 2- vā laguḷaṁ vā pāsāṇaṁ vā satthaṁ vā visaṁ vā rajjuṁ vā
upanikkhipati iminā marissatīti āpatti dukkaṭassa. tena

footnote: 1 yuropiyapotthake ayampi pāṭho na paññāyati. 2 tesu
footnote: vuttapotthakesu ayampi pāṭho na paññāyateva.

page number: 144

marissāmīti dukkhaṁ vedanaṁ uppādeti āpatti thullaccayassa.
marati āpatti pārājikassa.

[199] bhesajjaṁ nāma sappiṁ vā navanītaṁ vā telaṁ vā madhuṁ
vā phāṇitaṁ vā deti imaṁ sāyitvā marissatīti āpatti
dukkaṭassa. taṁ sāyite dukkhā vedanā uppajjati āpatti
thullaccayassa. marati āpatti pārājikassa.

[200] rūpūpahāro nāma amanāpikaṁ rūpaṁ upasaṁharati bhayānakaṁ
bheravaṁ imaṁ passitvā uttasitvā marissatīti āpatti dukkaṭassa.
taṁ passitvā uttasati āpatti thullaccayassa. marati āpatti
pārājikassa. manāpikaṁ rūpaṁ upasaṁharati pemaniyaṁ 1- hadayaṅgamaṁ 2- imaṁ
passitvā alābhakena sussitvā marissatīti āpatti dukkaṭassa.
taṁ passitvā alābhakena sussati āpatti thullaccayassa. marati
āpatti pārājikassa. saddūpahāro nāma amanāpikaṁ saddaṁ upasaṁharati
bhayānakaṁ bheravaṁ imaṁ sutvā uttasitvā marissatīti āpatti
dukkaṭassa. taṁ sutvā uttasati āpatti thullaccayassa.
marati āpatti pārājikassa. manāpikaṁ saddaṁ upasaṁharati pemaniyaṁ 3-
hadayaṅgamaṁ 4- imaṁ sutvā alābhakena sussitvā marissatīti āpatti
dukkaṭassa. taṁ sutvā alābhakena sussati āpatti thullaccayassa.

footnote: 1-2 ime dve pāṭhā tīsupi potthakesu na dissanti. 3-4 idha pana
footnote: ṭhāne tādisā vā pāṭhā tatthāpi dissanti.

page number: 145

marati āpatti pārājikassa. gandhūpahāro nāma amanāpikaṁ
gandhaṁ upasaṁharati jegucchaṁ pāṭikulyaṁ imaṁ ghāyitvā jegucchatā
pāṭikulyatā marissatīti āpatti dukkaṭassa. taṁ ghāyite jegucchatā
pāṭikulyatā dukkhā vedanā uppajjati āpatti thullaccayassa.
marati āpatti pārājikassa. manāpikaṁ gandhaṁ upasaṁharati imaṁ
ghāyitvā alābhakena sussitvā marissatīti āpatti dukkaṭassa.
taṁ ghāyitvā alābhakena sussati āpatti thullaccayassa. marati.
āpatti pārājikassa. rasūpahāro nāma amanāpikaṁ rasaṁ upasaṁharati
jegucchaṁ pāṭikulyaṁ imaṁ sāyitvā jegucchatā pāṭikulyatā
marissatīti āpatti dukkaṭassa. taṁ sāyite jegucchatā pāṭikulyatā
dukkhā vedanā uppajjati āpatti thullaccayassa.
marati āpatti pārājikassa. manāpikaṁ rasaṁ upasaṁharati imaṁ
sāyitvā alābhakena sussitvā marissatīti āpatti dukkaṭassa. taṁ
sāyitvā alābhakena sussati āpatti thullaccayassa. marati āpatti
pārājikassa. phoṭṭhabbūpahāro nāma amanāpikaṁ (pts. vin iii, 78) phoṭṭhabbaṁ
upasaṁharati dukkhasamphassaṁ kharasamphassaṁ iminā phuṭṭho marissatīti
āpatti dukkaṭassa. tena phuṭṭhassa dukkhā vedanā uppajjati
āpatti thullaccayassa. marati āpatti pārājikassa. manāpikaṁ
phoṭṭhabbaṁ upasaṁharati sukhasamphassaṁ mudusamphassaṁ iminā phuṭṭho
alābhakena sussitvā marissatīti āpatti dukkaṭassa. tena

page number: 146

phuṭṭho alābhakena sussati āpatti thullaccayassa. marati
āpatti pārājikassa. dhammūpahāro nāma nerayikassa nirayakathaṁ
katheti imaṁ sutvā uttasitvā marissatīti āpatti dukkaṭassa.
taṁ sutvā uttasati āpatti thullaccayassa. marati āpatti
pārājikassa. kalyāṇakammassa saggakathaṁ katheti imaṁ sutvā
adhimutto marissatīti āpatti dukkaṭassa. taṁ sutvā adhimutto
marissāmīti dukkhaṁ vedanaṁ uppādeti āpatti thullaccayassa.
marati āpatti pārājikassa.

[201] ācikkhanā nāma puṭṭho bhaṇati evaṁ marassu yo
evaṁ marati so dhanaṁ vā labhati yasaṁ vā labhati saggaṁ vā gacchatīti
āpatti dukkaṭassa. tāya ācikkhanāya marissāmīti dukkhaṁ vedanaṁ
uppādeti āpatti thullaccayassa. marati āpatti pārājikassa.
anusāsanī nāma apuṭṭho bhaṇati evaṁ marassu yo evaṁ marati
so dhanaṁ vā labhati yasaṁ vā labhati saggaṁ vā gacchatīti āpatti
dukkaṭassa. tāya anusāsaniyā marissāmīti dukkhaṁ vedanaṁ uppādeti
āpatti thullaccayassa. marati āpatti pārājikassa.

[202] saṅketakammaṁ nāma saṅketaṁ karoti purebhattaṁ vā
pacchābhattaṁ vā rattiṁ vā divā vā tena saṅketena taṁ jīvitā
voropehīti āpatti dukkaṭassa. tena saṅketena taṁ jīvitā
voropeti āpatti ubhinnaṁ pārājikassa. taṁ saṅketaṁ pure vā

page number: 147

pacchā vā taṁ jīvitā voropeti mūlaṭṭhassa anāpatti vadhakassa
āpatti pārājikassa. nimittakammaṁ nāma nimittaṁ karoti akkhiṁ
vā nikkhanissāmi bhamukaṁ vā ukkhipissāmi sīsaṁ vā ukkhipissāmi
tena nimittena taṁ jīvitā voropehīti āpatti dukkaṭassa.
tena nimittena taṁ jīvitā voropeti āpatti ubhinnaṁ pārājikassa.
taṁ nimittaṁ pure vā pacchā vā taṁ jīvitā voropeti mūlaṭṭhassa
anāpatti vadhakassa āpatti pārājikassa.

[203] anāpatti asañcicca ajānantassa namaraṇādhippāyassa
ummattakassa khittacittassa 1- vedanaṭṭassa 2- ādikammikassāti.
manussaviggahapārājikamhi paṭhamabhāṇavāraṁ niṭṭhitaṁ.

[204] (pts. vin iii, 79) saṁvaṇṇanā nisīdanto musalodukkhalena ca
vuḍḍhapabbajitā santo laggaṁ maṁsaṁ visenapi 3-
tayo ca vatthukammehi iṭṭhakāhipare tayo
vāsī gopānasī ceva aṭṭakotaraṇaṁ pati
sedanatthuñca sambāho nahāpanābbhañjanena ca
uṭṭhāpento nipātento annapānena māraṇaṁ
jāragabbho sapattī ca mātāputtaṁ ubho vadhi

footnote: 1-2 ime dve pāṭhā yuropiyamarammapotthakesu na dissanti.
footnote: 3 vuḍḍhapabbajitābhisanno aggaṁ vimaṁsanā visanti tesu potthakesu
footnote: āgataṁ.

page number: 148

ubho na miyyare maddā tāpaṁ vañjhā vijāyinī
patodaṁ niggahe yakkho vāḷayakkhañca pāhiṇi
taṁ maññamāno pahari saggañca nirayaṁ bhaṇe
āḷaviyā tayo rukkhā dāyehi apare tayo
mā kilamesi na tuyhaṁ takkaṁ socirakena 1- cāti.

[205] tena kho pana samayena aññataro bhikkhu gilāno hoti.
tassa bhikkhū kāruññena maraṇavaṇṇaṁ saṁvaṇṇesuṁ. so bhikkhu
kālamakāsi. tesaṁ kukkuccaṁ ahosi kacci nu kho mayaṁ pārājikaṁ
āpattiṁ āpannāti. athakho te bhikkhū bhagavato etamatthaṁ
ārocesuṁ. āpattiṁ tumhe bhikkhave āpannā pārājikanti.

[206] tena kho pana samayena aññataro piṇḍacāriko bhikkhu
pīṭhake pilotikāya paṭicchannaṁ dārakaṁ nisīdanto ottharitvā māresi.
tassa kukkuccaṁ ahosi kacci nu kho ahaṁ pārājikaṁ āpattiṁ
āpannoti. athakho so bhikkhu bhagavato etamatthaṁ ārocesi.
anāpatti bhikkhu pārājikassa na ca bhikkhave appaṭivekkhitvā
āsane nisīditabbaṁ yo nisīdeyya āpatti dukkaṭassāti.

[207] tena kho pana samayena aññataro bhikkhu bhattagge antaraghare
āsanaṁ paññāpento musale ussite ekaṁ musalaṁ aggahesi. dutiyo
musalo paripatitvā aññatarassa dārakassa matthake avatthāsi.

footnote: 1 yu. ma. takkasuvīrakena. rā. takkaṁ sovirakena.

page number: 149

so kālamakāsi. tassa kukkuccaṁ ahosi .pe. kiṁcitto tvaṁ
bhikkhūti. asañcicco ahaṁ bhagavāti. anāpatti bhikkhu asañciccāti.
tena kho pana samayena aññataro bhikkhu bhattagge antaraghare āsanaṁ
paññāpento udukkhalabhaṇḍikaṁ akkamitvā pavaṭṭesi aññataraṁ dārakaṁ
ottharitvā māresi. tassa kukkuccaṁ ahosi .pe. anāpatti
bhikkhu asañciccāti.

[208] tena kho pana samayena pitāpattā bhikkhūsu pabbajitā
honti. kāle ārocite putto pitaraṁ etadavoca gaccha bhante
saṅgho taṁ paṭimānetīti piṭṭhiyaṁ gahetvā paṇāmesi. so papatitvā
kālamakāsi. tassa kukkuccaṁ ahosi .pe. (pts. vin iii, 80) kiṁcitto tvaṁ bhikkhūti.
nāhaṁ bhagavā maraṇādhippāyoti. anāpatti bhikkhu namaraṇādhippāyassāti.
tena kho pana samayena pitāputtā bhikkhūsu
pabbajitā honti. kāle ārocite putto pitaraṁ etadavoca
gaccha bhante saṅgho taṁ paṭimānetīti maraṇādhippāyo piṭṭhayaṁ gahetvā
paṇāmesi. so papatitvā kālamakāsi. tassa kukkuccaṁ ahosi
.pe. āpattiṁ tvaṁ bhikkhu āpanno pārājikanti. tena kho
pana samayena pitāputtā bhikkhūsu pabbajitā honti. kāle ārocite
putto pitaraṁ etadavoca gaccha bhante saṅgho taṁ paṭimānetīti
maraṇādhippāyo piṭṭhiyaṁ gahetvā paṇāmesi. so papatitvā na
kālamakāsi. tassa kukkuccaṁ ahosi .pe. anāpatti bhikkhu

page number: 150

pārājikassa āpatti thullaccayassāti.

[209] tena kho pana samayena aññatarassa bhikkhuno bhuñjantassa
maṁsaṁ kaṇṭhe vilaggaṁ hoti. aññataro bhikkhu tassa bhikkhuno
gīvāyaṁ pahāraṁ adāsi. salohitaṁ maṁsaṁ pati. so bhikkhu kālamakāsi.
tassa kukkuccaṁ ahosi .pe. anāpatti bhikkhu namaraṇādhippāyassāti.
tena kho pana samayena aññatarassa bhikkhuno
bhuñjantassa maṁsaṁ kaṇṭhe vilaggaṁ hoti. aññataro bhikkhu
maraṇādhippāyo tassa bhikkhuno gīvāyaṁ pahāraṁ adāsi. salohitaṁ
maṁsaṁ pati. so bhikkhu kālamakāsi. tassa kukkuccaṁ ahosi .pe.
āpattiṁ tvaṁ bhikkhu āpanno pārājikanti. tena kho pana samayena
aññatarassa bhikkhuno bhuñjantassa maṁsaṁ kaṇṭhe vilaggaṁ hoti.
aññataro bhikkhu maraṇādhippāyo tassa bhikkhuno gīvāyaṁ pahāraṁ
adāsi. salohitaṁ maṁsaṁ pati. so bhikkhu na kālamakāsi.
tassa kukkuccaṁ ahosi .pe. anāpatti bhikkhu pārājikassa
āpatti thullaccayassāti.

[210] tena kho pana samayena aññataro piṇḍacāriko bhikkhu
visagataṁ piṇḍapātaṁ labhitvā paṭikkamanaṁ haritvā bhikkhūnaṁ aggakārikaṁ
adāsi. te bhikkhū kālamakaṁsu. tassa kukkuccaṁ ahosi .pe.
kiṁcitto tvaṁ bhikkhūti. nāhaṁ bhagavā jānāmīti. anāpatti
bhikkhu ajānantassāti. tena kho pana samayena aññataro bhikkhu

page number: 151

vīmaṁsādhippāyo aññatarassa bhikkhuno visaṁ adāsi. so bhikkhu
kālamakāsi. tassa kukkuccaṁ ahosi .pe. kiṁcitto tvaṁ
bhikkhūti. vīmaṁsādhippāyo ahaṁ bhagavāti. anāpatti bhikkhu
pārājikassa āpatti thullaccayassāti.

[211] tena kho pana samayena āḷavikā 1- bhikkhū vihāravatthuṁ
karonti. aññataro bhikkhu heṭṭhā hutvā silaṁ uccāresi.
uparimena bhikkhunā duggahitā silā heṭṭhimassa bhikkhuno matthake
avatthāsi. so bhikkhu kālamakāsi. tassa kukkuccaṁ ahosi
.pe. anāpatti bhikkhu asañciccāti. tena kho pana samayena
āḷavikā bhikkhū vihāravatthuṁ karonti. aññataro bhikkhu heṭṭhā
hutvā silaṁ uccāresi. uparimo bhikkhu maraṇādhippāyo heṭṭhimassa
bhikkhuno matthake silaṁ muñci. so bhikkhu kālamakāsi. tassa
kukkuccaṁ ahosi .pe. āpattiṁ tvaṁ bhikkhu āpanno pārājikanti.
tena kho pana samayena āḷavikā bhikkhū vihāravatthuṁ karonti.
aññataro bhikkhu heṭṭhā hutvā silaṁ uccāresi. uparimo bhikkhu
maraṇādhippāyo heṭṭhimassa bhikkhuno matthake silaṁ muñci. so
bhikkhu na kālamakāsi. tassa kukkuccaṁ ahosi .pe. anāpatti
bhikkhu pārājikassa āpatti thullaccayassāti. tena kho pana
samayena āḷavikā bhikkhū vihārassa kuḍḍaṁ uṭṭhāpenti. aññataro

footnote: 1 yu. ma. āḷavakā.

page number: 152

bhikkhu heṭṭhā hutvā iṭṭhakaṁ uccāresi. uparimena bhikkhunā
duggahitā iṭṭhakā heṭṭhimassa bhikkhuno matthake avatthāsi. so
bhikkhu kālamakāsi. tassa kukkuccaṁ ahosi .pe. anāpatti
bhikkhu asañciccāti. tena kho pana samayena āḷavikā bhikkhū
vihārassa kuḍḍaṁ uṭṭhāpenti. aññataro bhikkhu heṭṭhā hutvā
iṭṭhakaṁ uccāresi. uparimo bhikkhu maraṇādhippāyo heṭṭhimassa
bhikkhuno matthake iṭṭhakaṁ muñci. so bhikkhu kālamakāsi .pe.
so bhikkhu na kālamakāsi. tassa kukkuccaṁ ahosi .pe.
anāpatti bhikkhu pārājikassa āpatti thullaccayassāti. tena
kho pana samayena āḷavikā bhikkhū navakammaṁ karonti. aññataro
bhikkhu heṭṭhā hutvā vāsiṁ uccāresi. uparimena bhikkhunā
duggahitā vāsī heṭṭhimassa bhikkhuno matthake avatthāsi. so
bhikkhu kālamakāsi. tassa kukkuccaṁ ahosi .pe. anāpatti
bhikkhu asañciccāti. tena kho pana samayena āḷavikā bhikkhū
navakammaṁ karonti. aññataro bhikkhu heṭṭhā hutvā vāsiṁ
uccāresi. uparimo bhikkhu maraṇādhippāyo heṭṭhimassa bhikkhuno
matthake vāsiṁ muñci. so bhikkhu kālamakāsi .pe. so
bhikkhu na kālamakāsi. tassa kukkuccaṁ ahosi .pe. anāpatti
bhikkhu pārājikassa āpatti thullaccayassāti. tena kho pana
samayena āḷavikā bhikkhū navakammaṁ karonti. aññataro bhikkhu

page number: 153

heṭṭhā hutvā gopānasiṁ uccāresi. uparimena bhikkhunā duggahitā
gopānasī heṭṭhimassa bhikkhuno matthake avatthāsi. so bhikkhu
kālamakāsi. tassa kukkuccaṁ ahosi .pe. anāpatti bhikkhu
asañciccāti. tena kho pana samayena āḷavikā bhikkhū navakammaṁ
karonti. aññataro bhikkhu heṭṭhā hutvā gopānasiṁ uccāresi.
uparimo bhikkhu maraṇādhippāyo heṭṭhimassa bhikkhuno matthake
gopānasiṁ muñci. so bhikkhu kālamakāsi .pe. so bhikkhu na
kālamakāsi. tassa kukkuccaṁ ahosi .pe. anāpatti bhikkhu
pārājikassa āpatti thullaccayassāti. tena kho pana samayena
āḷavikā bhikkhū navakammaṁ karontā aṭṭakaṁ bandhanti. aññataro
bhikkhu aññataraṁ bhikkhuṁ etadavoca āvuso atra ṭhito bandhāhīti.
so tatra ṭhito bandhanto paripatitvā kālamakāsi. (pts. vin iii, 82) tassa kukkuccaṁ
ahosi .pe. kiṁcitto tvaṁ bhikkhūti. nāhaṁ bhagavā maraṇādhippāyoti.
anāpatti bhikkhu namaraṇādhippāyassāti. tena kho pana samayena
āḷavikā bhikkhū navakammaṁ karontā aṭṭakaṁ bandhanti. aññataro
bhikkhu maraṇādhippāyo aññataraṁ bhikkhuṁ etadavoca āvuso atra
ṭhito bandhāhīti. so tatra ṭhito bandhanto paripatitvā kālamakāsi
.pe. paripatitvā na kālamakāsi. tassa kukkuccaṁ ahosi .pe.
anāpatti bhikkhu pārājikassa āpatti thullaccayassāti.

[212] tena kho pana samayena aññataro bhikkhu vihāraṁ chādetvā

page number: 154

otarati. aññataro bhikkhu taṁ bhikkhuṁ etadavoca āvuso ito
otarāhīti. so tena otaranto paripatitvā kālamakāsi. tassa
kukkuccaṁ ahosi .pe. anāpatti bhikkhu namaraṇādhippāyassāti.
tena kho pana samayena aññataro bhikkhu vihāraṁ chādetvā otarati.
aññataro bhikkhu maraṇādhippāyo taṁ bhikkhuṁ etadavoca āvuso
ito otarāhīti. so tena otaranto paripatitvā kālamakāsi
.pe. paripatitvā na kālamakāsi. tassa kukkuccaṁ ahosi
.pe. anāpatti bhikkhu pārājikassa āpatti thullaccayassāti.

[213] tena kho pana samayena aññataro bhikkhu anabhiratiyā
pīḷito gijjhakūṭaṁ abhirūhitvā papāte papatanto aññataraṁ vilīvakāraṁ
ottharitvā māresi. tassa kukkuccaṁ ahosi .pe. anāpatti
bhikkhu pārājikassa na ca bhikkhave attānaṁ pātetabbaṁ yo pāteyya
āpatti dukkaṭassāti. tena kho pana samayena chabbaggiyā
bhikkhū gijjhakūṭaṁ pabbataṁ abhirūhitvā davāya silaṁ pavijjhiṁsu. sā 1-
aññataraṁ gopālakaṁ ottharitvā māresi 2-. tesaṁ kukkuccaṁ ahosi
.pe. anāpatti bhikkhave pārājikassa na ca bhikkhave davāya
silā pavijjhitabbā yo pavijjheyya āpatti dukkaṭassāti.

[214] tena kho pana samayena aññataro bhikkhu gilāno

footnote: 1 yuropiyamarammapotthakesu ayaṁ pāṭho na dissati. rāmaññapotthake
footnote: pana silāti dissati. 2 yu. ma. māresuṁ.

page number: 155

hoti. taṁ bhikkhū sedesuṁ. so bhikkhu kālamakāsi. tesaṁ
kukkuccaṁ ahosi .pe. anāpatti bhikkhave namaraṇādhippāyassāti.
tena kho pana samayena aññataro bhikkhu gilāno hoti. taṁ
bhikkhū maraṇādhippāyā sedesuṁ. so bhikkhu kālamakāsi .pe.
so bhikkhu na kālamakāsi. tesaṁ kukkuccaṁ ahosi .pe.
anāpatti bhikkhave pārājikassa āpatti thullaccayassāti. tena
kho pana (pts. vin iii, 83) samayena aññatarassa bhikkhuno sīsābhitāpo hoti.
tassa bhikkhū natthuṁ adaṁsu. so bhikkhu kālamakāsi. tesaṁ kukkuccaṁ
ahosi .pe. anāpatti bhikkhave namaraṇādhippāyassāti. tena
kho pana samayena aññatarassa bhikkhuno sīsābhitāpo hoti. tassa
bhikkhū maraṇādhippāyā natthuṁ adaṁsu. so bhikkhu kālamakāsi.
.pe. so bhikkhu na kālamakāsi. tesaṁ kukkuccaṁ ahosi .pe.
anāpatti bhikkhave pārājikassa āpatti thullaccayassāti. tena
kho pana samayena aññataro bhikkhu gilāno hoti. taṁ bhikkhū
sambāhesuṁ. so bhikkhu kālamakāsi. tesaṁ kukkuccaṁ ahosi
.pe. anāpatti bhikkhave namaraṇādhippāyassāti. tena kho
pana samayena aññataro bhikkhu gilāno hoti. taṁ bhikkhū maraṇādhippāyā
sambāhesuṁ. so bhikkhu kālamakāsi .pe. so bhikkhu
na kālamakāsi. tesaṁ kukkuccaṁ ahosi .pe. anāpatti bhikkhave
pārājikassa āpatti thullaccayassāti. tena kho pana samayena

page number: 156

aññataro bhikkhu gilāno hoti. taṁ bhikkhū nahāpesuṁ.
so bhikkhu kālamakāsi. tesaṁ kukkuccaṁ ahosi .pe.
anāpatti bhikkhave namaraṇādhippāyassāti. tena kho pana samayena
aññataro bhikkhu gilāno hoti. taṁ bhikkhū maraṇādhippāyā
nahāpesuṁ. so bhikkhu kālamakāsi .pe. so bhikkhu na
kālamakāsi. tesaṁ kukkuccaṁ ahosi .pe. anāpatti bhikkhave
pārājikassa āpatti thullaccayassāti. tena kho pana samayena
aññataro bhikkhu gilāno hoti. taṁ bhikkhū telena abbhañjiṁsu.
so bhikkhu kālamakāsi. tesaṁ kukkuccaṁ ahosi .pe. anāpatti
bhikkhave namaraṇādhippāyassāti. tena kho pana samayena aññataro
bhikkhu gilāno hoti. taṁ bhikkhū maraṇādhippāyā telena
abbhañjiṁsu. so bhikkhu kālamakāsi .pe. so bhikkhu na
kālamakāsi. tesaṁ kukkuccaṁ ahosi .pe. anāpatti bhikkhave
pārājikassa āpatti thullaccayassāti. tena kho pana samayena
aññataro bhikkhu gilāno hoti. taṁ bhikkhū uṭṭhāpesuṁ. so
bhikkhu kālamakāsi. tesaṁ kukkuccaṁ ahosi .pe. anāpatti
bhikkhave namaraṇādhippāyassāti. tena kho pana samayena aññataro
bhikkhu gilāno hoti. taṁ bhikkhū maraṇādhippāyā uṭṭhāpesuṁ. so
bhikkhu kālamakāsi .pe. so bhikkhu na kālamakāsi. tesaṁ
kukkuccaṁ ahosi .pe. anāpatti bhikkhave pārājikassa āpatti

page number: 157

thullaccayassāti. tena kho pana samayena aññataro bhikkhu
gilāno hoti. taṁ bhikkhū nipātesuṁ. so bhikkhu kālamakāsi.
tesaṁ kukkuccaṁ ahosi .pe. anāpatti bhikkhave namaraṇādhippāyassāti.
tena kho pana samayena aññataro bhikkhu
gilāno hoti. taṁ bhikkhū maraṇādhippāyā nipātesuṁ. so
bhikkhu kālamakāsi .pe. so bhikkhu na kālamakāsi. tesaṁ
kukkuccaṁ ahosi .pe. anāpatti bhikkhave pārājikassa āpatti
thullaccayassāti. tena kho pana samayena aññataro bhikkhu gilāno
hoti. tassa bhikkhū annaṁ adaṁsu. so bhikkhu kālamakāsi.
tesaṁ kukkuccaṁ ahosi .pe. anāpatti bhikkhave namaraṇādhippāyassāti.
tena kho pana samayena aññataro bhikkhu gilāno
hoti. tassa bhikkhū maraṇādhippāyā annaṁ adaṁsu. so bhikkhu
kālamakāsi .pe. so bhikkhu na kālamakāsi. tesaṁ kukkuccaṁ ahosi
.pe. anāpatti bhikkhave pārājikassa āpatti thullaccayassāti.
tena kho pana samayena aññataro bhikkhu gilāno hoti. tassa
bhikkhū pānaṁ adaṁsu. so bhikkhu kālamakāsi. tesaṁ kukkuccaṁ
ahosi .pe. anāpatti bhikkhave namaraṇādhippāyassāti. tena
kho pana samayena aññataro bhikkhu gilāno hoti. tassa bhikkhū
maraṇādhippāyā pānaṁ adaṁsu. so bhikkhu kālamakāsi .pe.
so bhikkhu na kālamakāsi. tesaṁ kukkuccaṁ ahosi .pe. anāpatti

page number: 158

bhikkhave pārājikassa āpatti thullaccayassāti.

[215] tena kho pana samayena aññatarā itthī pavutthapatikā
jārena gabbhinī hoti. sā kulūpakaṁ bhikkhuṁ etadavoca iṅghayya
gabbhapātanaṁ jānāhīti. suṭṭhu bhaginīti tassā gabbhapātanaṁ adāsi.
dārako kālamakāsi. tassa kukkuccaṁ ahosi .pe. āpattiṁ
tvaṁ bhikkhu āpanno pārājikanti. tena kho pana samayena
aññatarassa purisassa dve pajāpatiyo honti ekā vañjhā
ekā vijāyinī. vañjhā itthī kulūpakaṁ bhikkhuṁ etadavoca sace
sā bhante vijāyissati sabbassa kuṭumbassa issarā bhavissati
iṅghayya tassā gabbhapātanaṁ jānāhīti. suṭṭhu bhaginīti tassā
gabbhapātanaṁ adāsi. dārako kālamakāsi. mātā na kālamakāsi.
tassa kukkuccaṁ ahosi .pe. āpattiṁ tvaṁ bhikkhu āpanno
pārājikanti. tena kho pana samayena aññatarassa purisassa dve
pajāpatiyo honti ekā vañjhā ekā vijāyinī. vañjhā itthī
kulūpakaṁ bhikkhuṁ etadavoca sace sā bhante vijāyissati sabbassa
kuṭumbassa issarā bhavissati iṅghayya tassā gabbhapātanaṁ jānāhīti.
suṭṭhu bhaginīti tassā gabbhapātanaṁ adāsi. mātā kālamakāsi.
dārako na kālamakāsi. tassa kukkuccaṁ ahosi .pe. anāpatti
bhikkhu pārājikassa (pts. vin iii, 84) āpatti thullaccayassāti. tena kho pana
samayena aññatarassa purisassa dve pajāpatiyo honti ekā

page number: 159

vañjhā ekā vijāyinī. vañjhā itthī kulūpakaṁ bhikkhuṁ etadavoca
sace sā bhante vijāyissati sabbassa kuṭumbassa issarā bhavissati
iṅghayya tassā gabbhapātanaṁ jānāhīti. suṭṭhu bhaginīti tassā
gabbhapātanaṁ adāsi. ubho kālamakaṁsu .pe. ubho na kālamakaṁsu.
tassa kukkuccaṁ ahosi .pe. anāpatti bhikkhu pārājikassa āpatti
thullaccayassāti. tena kho pana samayena aññatarā gabbhinī
itthī kulūpakaṁ bhikkhuṁ etadavoca iṅghayya gabbhapātanaṁ jānāhīti.
tenahi bhagini maddassūti. sā madditvā gabbhaṁ pātesi. tassa
kukkuccaṁ ahosi .pe. āpattiṁ tvaṁ bhikkhu āpanno pārājikanti.
tena kho pana samayena aññatarā gabbhinī itthī kulūpakaṁ bhikkhuṁ
etadavoca iṅghayya gabbhapātanaṁ jānāhīti. tenahi bhagini tāpehīti.
sā tāpetvā gabbhaṁ pātesi. tassa kukkuccaṁ ahosi .pe. āpattiṁ
tvaṁ bhikkhu āpanno pārājikanti. tena kho pana samayena
aññatarā vañjhā itthī kulūpakaṁ bhikkhuṁ etadavoca iṅghayya
bhesajjaṁ jānāhi yenāhaṁ vijāyeyyanti. suṭṭhu bhaginīti tassā
bhesajjaṁ adāsi. sā kālamakāsi. kukkuccaṁ ahosi .pe.
anāpatti bhikkhu pārājikassa āpatti dukkaṭassāti. tena kho pana
samayena aññatarā vijāyinī itthī kulūpakaṁ bhikkhuṁ etadavoca iṅghayya
bhesajjaṁ jānāhi yenāhaṁ na vijāyeyyanti. suṭṭhu bhaginīti tassā
bhesajjaṁ adāsi. sā kālamakāsi. tassa kukkuccaṁ ahosi .pe.

page number: 160

anāpatti bhikkhu pārājikassa āpatti dukkaṭassāti.

[216] tena kho pana samayena chabbaggiyā bhikkhū sattarasavaggiyaṁ
bhikkhuṁ aṅgulipatodakena hāsesuṁ. so bhikkhu uttasanto 1- anassāsako
kālamakāsi. tesaṁ kukkuccaṁ ahosi .pe. anāpatti bhikkhave
pārājikassa āpatti pācittiyassāti 2-.

[217] tena kho pana samayena sattarasavaggiyā bhikkhū chabbaggiyaṁ
bhikkhuṁ kammaṁ karissāmāti ottharitvā māresuṁ. tesaṁ kukkuccaṁ ahosi
.pe. anāpatti bhikkhave pārājikassa āpatti pācittiyassāti 3-.

[218] tena kho pana samayena aññataro bhūtavejjako bhikkhu
yakkhaṁ jīvitā voropesi. tassa kukkuccaṁ ahosi .pe. anāpatti
bhikkhu pārājikassa āpatti thullaccayassāti.

[219] tena kho pana samayena aññataro bhikkhu aññataraṁ bhikkhuṁ
vāḷayakkhaṁ vihāraṁ pāhesi. taṁ yakkhā jīvitā voropesuṁ. tassa
kukkuccaṁ ahosi .pe. anāpatti bhikkhu namaraṇādhippāyassāti.
tena kho pana samayena aññataro bhikkhu maraṇādhippāyo aññataraṁ
bhikkhuṁ vāḷayakkhaṁ vihāraṁ pāhesi. taṁ yakkhā jīvitā voropesuṁ.
.pe. taṁ yakkhā na jīvitā voropesuṁ. tassa kukkuccaṁ ahosi
.pe. anāpatti bhikkhu pārājikassa āpatti thullaccayassāti.
tena kho pana samayena aññataro bhikkhu aññataraṁ bhikkhuṁ vāḷakantāraṁ

footnote: 1 yu. ma. uttanto. 2-3 yu. ma. anāpatti bhikkhave pārājikassāti.

page number: 161

pāhesi. taṁ vāḷā jīvitā voropesuṁ. tassa kukkuccaṁ ahosi
.pe. anāpatti bhikkhu namaraṇādhippāyassāti. tena kho pana
samayena aññataro bhikkhu maraṇādhippāyo aññataraṁ bhikkhuṁ vāḷakantāraṁ
pāhesi. taṁ vāḷā jīvitā voropesuṁ .pe. taṁ vāḷā jīvitā na
voropesuṁ. tassa kukkuccaṁ ahosi .pe. anāpatti bhikkhu
pārājikassa āpatti thullaccayassāti. tena kho pana samayena
aññataro bhikkhu aññataraṁ bhikkhuṁ corakantāraṁ pāhesi. taṁ corā
jīvitā voropesuṁ. tassa kukkuccaṁ ahosi .pe. anāpatti bhikkhu
namaraṇādhippāyassāti. tena kho pana samayena aññataro bhikkhu
maraṇādhippāyo aññataraṁ bhikkhuṁ corakantāraṁ pāhesi. taṁ corā jīvitā
voropesuṁ .pe. taṁ corā na jīvitā voropesuṁ. tassa kukkuccaṁ
ahosi. anāpatti bhikkhu pārājikassa āpatti thullaccayassāti.

[220] tena kho pana samayena aññataro bhikkhu taṁ maññamāno
taṁ jīvitā voropesi. taṁ maññamāno aññaṁ jīvitā voropesi.
aññaṁ maññamāno taṁ jīvitā voropesi. aññaṁ maññamāno
aññaṁ jīvitā voropesi. tassa kukkuccaṁ ahosi .pe. āpattiṁ
tvaṁ bhikkhu āpanno pārājikanti.

[221] tena kho pana samayena aññataro bhikkhu amanussena
gahito hoti. aññataro bhikkhu tassa bhikkhuno pahāraṁ adāsi.
so bhikkhu kālamakāsi. tassa kukkuccaṁ ahosi .pe. anāpatti

page number: 162

bhikkhu namaraṇādhippāyassāti. tena kho pana samayena aññataro
bhikkhu amanussena gahito hoti. aññataro bhikkhu maraṇādhippāyo
tassa bhikkhuno pahāraṁ adāsi. so bhikkhu kālamakāsi .pe. so
bhikkhu na kālamakāsi. tassa kukkuccaṁ ahosi .pe. anāpatti
bhikkhu pārājikassa āpatti thullaccayassāti.

[222] tena kho pana samayena aññataro bhikkhu kalyāṇakammassa
saggakathaṁ kathesi. so adhimutto kālamakāsi. tassa kukkuccaṁ
ahosi .pe. anāpatti bhikkhu namaraṇādhippāyassāti. tena
kho pana samayena aññataro bhikkhu maraṇādhippāyo kalyāṇakammassa
saggakathaṁ kathesi. so adhimutto kālamakāsi .pe. so adhimutto
na kālamakāsi. tassa kukkuccaṁ ahosi .pe. anāpatti bhikkhu
pārājikassa āpatti thullaccayassāti. tena kho pana samayena
aññataro bhikkhu nerayikassa nirayakathaṁ kathesi. so uttasitvā
kālamakāsi. tassa kukkuccaṁ ahosi .pe. anāpatti bhikkhu
namaraṇādhippāyassāti. tena kho pana samayena aññataro bhikkhu
maraṇādhippāyo nerayikassa nirayakathaṁ kathesi. so uttasitvā
kālamakāsi .pe. so uttasitvā na kālamakāsi. tassa kukkuccaṁ
ahosi .pe. anāpatti bhikkhu pārājikassa āpatti thullaccayassāti.

[223] tena kho pana samayena āḷavikā bhikkhū navakammaṁ
karontā rukkhaṁ chindanti. aññataro bhikkhu aññataraṁ bhikkhuṁ

page number: 163

etadavoca āvuso atra ṭhito chindāhīti. taṁ tatra ṭhitaṁ chindantaṁ
rukkho ottharitvā māresi. tassa kukkuccaṁ ahosi .pe. anāpatti
bhikkhu namaraṇādhippāyassāti. tena kho pana samayena āḷavikā
bhikkhū navakammaṁ karontā rukkhaṁ chindanti. aññataro bhikkhu
maraṇādhippāyo aññataraṁ bhikkhuṁ etadavoca āvuso atra ṭhito
chindāhīti. taṁ tatra ṭhitaṁ chindantaṁ rukkho ottharitvā māresi
.pe. rukkho ottharitvā na māresi. tassa kukkuccaṁ ahosi
.pe. anāpatti bhikkhu pārājikassa āpatti thullaccayassāti.

[224] tena kho pana samayena chabbaggiyā bhikkhū dāyaṁ ālimpesuṁ.
manussā daḍḍhā kālamakaṁsu. tesaṁ kukkuccaṁ ahosi .pe. anāpatti
bhikkhave namaraṇādhippāyassāti. tena kho pana samayena chabbaggiyā
bhikkhū maraṇādhippāyā dāyaṁ ālimpesuṁ. manussā daḍḍhā kālamakaṁsu
.pe. manussā daḍḍhā na kālamakaṁsu. tesaṁ kukkuccaṁ ahosi
.pe. anāpatti bhikkhave pārājikassa āpatti thullaccayassāti.

[225] (pts. vin iii, 86) tena kho pana samayena aññataro bhikkhu āghātanaṁ
gantvā coraghātakaṁ etadavoca āvuso māyimaṁ kilamesi ekena
pahārena jīvitā voropehīti. suṭṭhu bhanteti ekena pahārena
jīvitā voropesi. tassa kukkuccaṁ ahosi .pe. āpattiṁ tvaṁ
bhikkhu āpanno pārājikanti. tena kho pana samayena aññataro
bhikkhu āghātanaṁ gantvā coraghātaṁ etadavoca āvuso māyimaṁ

page number: 164

kilamesi ekena pahārena jīvitā voropehīti. so nāhaṁ tuyhaṁ
vacanaṁ karissāmīti taṁ jīvitā voropesi. tassa kukkuccaṁ ahosi
.pe. anāpatti bhikkhu pārājikassa āpatti dukkaṭassāti.

[226] tena kho pana samayena aññataro puriso kulaghare 1-
hatthapādacchinno ñātakehi samparikiṇṇo hoti. aññataro
bhikkhu te manusse etadavoca āvuso icchatha imassa maraṇanti.
āma bhante icchāmāti. tenahi takkaṁ pāyethāti. te taṁ
takkaṁ pāyesuṁ. so kālamakāsi. tassa kukkuccaṁ ahosi .pe.
āpattiṁ tvaṁ bhikkhu āpanno pārājikanti. tena kho pana samayena
aññataro puriso kulaghare hatthapādacchinno ñātakehi samparikiṇṇo
hoti. aññatarā bhikkhunī te manusse etadavoca āvuso icchatha
imassa maraṇanti. āmayye icchāmāti. tenahi loṇasocirakaṁ 2-
pāyethāti. te taṁ loṇasocirakaṁ pāyesuṁ. so kālamakāsi.
tassā kukkuccaṁ ahosi. athakho sā bhikkhunī bhikkhunīnaṁ etamatthaṁ
ārocesi. bhikkhuniyo bhikkhūnaṁ etamatthaṁ ārocesuṁ. bhikkhū
bhagavato etamatthaṁ ārocesuṁ. āpattiṁ sā bhikkhave bhikkhunī
āpannā pārājikanti.
tatiyapārājikaṁ niṭṭhitaṁ.
------------

footnote: 1 yu. ma. ñātighare. 2-3 yu. ma. loṇasucīrakaṁ.

page number: 165

catutthapārājikakaṇḍaṁ

[227] (pts. vin iii, 87) tena samayena buddho bhagavā vesāliyaṁ viharati mahāvane
kūṭāgārasālāyaṁ. tena kho pana samayena sambahulā sandiṭṭhā
sambhattā bhikkhū vaggumudāya nadiyā tīre vassaṁ upagacchiṁsu. tena
kho pana samayena vajjī dubbhikkhā hoti dvīhitikā setaṭṭhikā
salākāvuttā na sukarā uñchena paggahena yāpetuṁ. athakho tesaṁ
bhikkhūnaṁ etadahosi etarahi kho vajjī dubbhikkhā dvīhitikā setaṭṭhikā
salākāvuttā na sukarā uñchena paggahena yāpetuṁ kena nu kho
mayaṁ upāyena samaggā sammodamānā avivadamānā phāsukaṁ vassaṁ
vaseyyāma na ca piṇḍakena kilameyyāmāti. ekacce evamāhaṁsu
handa mayaṁ āvuso gihīnaṁ kammantaṁ adhiṭṭhema evante amhākaṁ
dātuṁ maññissanti evaṁ mayaṁ samaggā sammodamānā avivadamānā
phāsukaṁ vassaṁ vasissāma na ca piṇḍakena kilamissāmāti. ekacce
evamāhaṁsu alaṁ āvuso kiṁ gihīnaṁ kammantaṁ adhiṭṭhitena handa mayaṁ
āvuso gihīnaṁ dūteyyaṁ harāma evante amhākaṁ dātuṁ maññissanti
evaṁ mayaṁ samaggā sammodamānā avivadamānā phāsukaṁ vassaṁ vasissāma
na ca piṇḍakena kilamissāmāti. ekacce evamāhaṁsu alaṁ āvuso
kiṁ gihīnaṁ kammantaṁ adhiṭṭhitena kiṁ gihīnaṁ dūteyyaṁ haṭena 1- handa

footnote: 1 haraṇenātipi pāṭho.

page number: 166

mayaṁ āvuso gihīnaṁ aññamaññassa uttarimanussadhammassa vaṇṇaṁ
bhāsissāma asuko bhikkhu paṭhamassa jhānassa lābhī asuko bhikkhu
dutiyassa jhānassa lābhī asuko bhikkhu tatiyassa jhānassa lābhī
asuko bhikkhu catutthassa jhānassa lābhī asuko bhikkhu sotāpanno
asuko bhikkhu sakadāgāmī asuko bhikkhu anāgāmī asuko bhikkhu
arahā asuko bhikkhu tevijjo asuko bhikkhu chaḷabhiññoti evante
amhākaṁ dātuṁ maññissanti evaṁ mayaṁ samaggā (pts. vin iii, 88) sammodamānā
avivadamānā phāsukaṁ vassaṁ vasissāma na ca piṇḍakena kilamissāmāti.
esoyeva kho āvuso seyyo yo amhākaṁ gihīnaṁ aññamaññassa
uttarimanussadhammassa vaṇṇo bhāsitoti. athakho te bhikkhū gihīnaṁ
aññamaññassa uttarimanussadhammassa vaṇṇaṁ bhāsiṁsu asuko bhikkhu
paṭhamassa jhānassa lābhī .pe. asuko bhikkhu catutthassa jhānassa
lābhī asuko bhikkhu sotāpanno .pe. asuko bhikkhu chaḷabhiññoti.
athakho te manussā lābhā vata no suladdhaṁ vata no yesaṁ no
evarūpā bhikkhū vassaṁ upagatā na vata no ito pubbe evarūpā
bhikkhū vassaṁ upagatā yathayime bhikkhū sīlavanto kalyāṇadhammāti.
te 1- na 2- tādisāni bhojanāni attanā bhuñjanti na mātāpitūnaṁ denti
na puttadārassa denti na dāsakammakaraporisassa denti na
mittāmaccānaṁ denti na ñātisālohitānaṁ denti yādisāni

footnote: 1-2 yu. ma. potthakesu ayaṁ pāṭho sabbattha vāresu āgato.

page number: 167

bhikkhūnaṁ denti na tādisāni khādanīyāni attanā khādanti na
mātāpitūnaṁ denti .pe. na ñātisālohitānaṁ denti yādisāni
bhikkhūnaṁ denti na 1- tādisāni sāyanīyāni attanā sāyanti na
mātāpitūnaṁ denti .pe. na ñātisālohitānaṁ denti yādisāni
bhikkhūnaṁ denti na 2- tādisāni pānāni attanā pivanti na mātāpitūnaṁ
denti na puttadārassa denti na dāsakammakaraporisassa
denti na mittāmaccānaṁ denti na ñātisālohitānaṁ denti
yādisāni bhikkhūnaṁ denti. athakho te bhikkhū vaṇṇavanto ahesuṁ
pīnindriyā pasannamukhavaṇṇā vippasannacchavivaṇṇā. āciṇṇaṁ
kho panetaṁ vassaṁ vutthānaṁ bhikkhūnaṁ bhagavantaṁ dassanāya upasaṅkamituṁ.
athakho te bhikkhū vassaṁ vutthā temāsaccayena senāsanaṁ saṁsāmetvā
pattacīvaramādāya yena vesālī tena pakkamiṁsu anupubbena
cārikaṁ 3- caramānā 4- yena vesālī yena mahāvanaṁ yena kūṭāgārasālā
yena bhagavā tenupasaṅkamiṁsu upasaṅkamitvā bhagavantaṁ abhivādetvā
ekamantaṁ nisīdiṁsu.

[228] tena kho pana samayena disāsu vassaṁ vutthā bhikkhū kisā
honti lūkhā dubbaṇṇā uppaṇḍuppaṇḍukajātā dhamanisanthatagattā.
vaggumudātīriyā pana bhikkhū vaṇṇavanto honti pīnindriyā pasannamukhavaṇṇā

footnote: 1-2 ayampana ekekasmiṁ vāre ekekoyeva pākaṭo. 3-4 tīsupi
footnote: potthakesu idaṁ pāṭhadvayaṁ na paññāyati.

page number: 168

vippasannacchavivaṇṇā. āciṇṇaṁ kho panetaṁ buddhānaṁ
bhagavantānaṁ āgantukehi bhikkhūhi saddhiṁ paṭisammodituṁ. athakho
bhagavā vaggumudātīriye bhikkhū etadavoca kacci bhikkhave khamanīyaṁ
kacci yāpanīyaṁ kacci samaggā sammodamānā avivadamānā phāsukaṁ
vassaṁ vasittha na ca piṇḍakena kilamitthāti. khamanīyaṁ bhagavā
yāpanīyaṁ bhagavā samaggā ca mayaṁ bhante sammodamānā avivadamānā
phāsukaṁ vassaṁ vasimhā na ca piṇḍakena kilamimhāti. jānantāpi
tathāgatā pucchanti (pts. vin iii, 89) jānantāpi na pucchanti kālaṁ viditvā pucchanti
kālaṁ viditvā na pucchanti atthasañhitaṁ tathāgatā pucchanti no
anatthasañhitaṁ anatthasañhite setughāto tathāgatānaṁ. dvīhākārehi
buddhā bhagavanto bhikkhū paṭipucchanti dhammaṁ vā desissāma
sāvakānaṁ vā sikkhāpadaṁ paññāpessāmāti. athakho bhagavā
vaggumudātīriye bhikkhū etadavoca yathā kathaṁ pana tumhe bhikkhave
samaggā sammodamānā avivadamānā phāsukaṁ vassaṁ vasittha na ca
piṇḍakena kilamitthāti. athakho te bhikkhū bhagavato etamatthaṁ
ārocesuṁ. kacci pana vo bhikkhave bhūtanti. abhūtaṁ bhagavāti.

[229] vigarahi buddho bhagavā ananucchavikaṁ moghapurisā ananulomikaṁ
appaṭirūpaṁ assāmaṇakaṁ akappiyaṁ akaraṇīyaṁ kathaṁ hi nāma tumhe
moghapurisā udarassa kāraṇā gihīnaṁ aññamaññassa uttarimanussadhammassa
vaṇṇaṁ bhāsissatha varaṁ tumhehi moghapurisā tiṇhena

page number: 169

govikantanena 1- kucchiparikanto na tveva udarassa kāraṇā gihīnaṁ
aññamaññassa uttarimanussadhammassa vaṇṇo bhāsito taṁ kissa
hetu tatonidānaṁ hi moghapurisā maraṇaṁ vā nigaccheyya maraṇamattaṁ
vā dukkhaṁ na tveva tappaccayā kāyassa bhedā paraṁ maraṇā
apāyaṁ duggatiṁ vanipātaṁ nirayaṁ upapajjeyya itonidānañca kho
moghapurisā kāyassa bhedā paraṁ maraṇā apāyaṁ duggatiṁ vinipātaṁ
nirayaṁ upapajjeyya netaṁ moghapurisā appasannānaṁ vā pasādāya
pasannānaṁ vā bhiyyobhāvāya .pe. vigarahitvā dhammiṁ kathaṁ katvā
bhikkhū āmantesi.

[230] pañcime bhikkhave mahācorā santo saṁvijjamānā lokasmiṁ.
katame pañca. idha bhikkhave ekaccassa mahācorassa evaṁ hoti
kudāssu nāmāhaṁ satena vā sahassena vā parivuto gāmanigamarājadhānīsu
āhiṇḍissāmi hananto ghātento chindanto chedāpento pacanto
pacāpentoti. so aparena samayena satena vā sahassena vā
parivuto gāmanigamarājadhānīsu āhiṇḍati hananto ghātento chindanto
chedāpento pacanto pacāpento. evameva kho bhikkhave idhekaccassa
pāpabhikkhuno evaṁ hoti kudāssu nāmāhaṁ satena vā sahassena
vā parivuto gāmanigamarājadhānīsu cārikaṁ carissāmi sakkato garukato
mānito pūjito apacito gahaṭṭhānañceva pabbajitānañca lābhī

footnote: 1 yu. ma. govikattanena.

page number: 170

cīvarapiṇḍapātasenāsanagilānapaccayabhesajjaparikkhārānanti. so aparena
samayena satena vā sahassena vā parivuto gāmanigamarājadhānīsu
cārikaṁ carati sakkato garukato mānito pūjito (pts. vin iii, 90) apacito gahaṭṭhānañceva
pabbajitānañca lābhī cīvarapiṇḍapātasenāsanagilānapaccayabhesajjaparikkhārānaṁ.
ayaṁ bhikkhave paṭhamo mahācoro santo saṁvijjamāno
lokasmiṁ. puna caparaṁ bhikkhave idhekacco pāpabhikkhu tathāgatappaveditaṁ
dhammavinayaṁ pariyāpuṇitvā attano hadati 1-. ayaṁ bhikkhave dutiyo
mahācoro santo saṁvijjamāno lokasmiṁ. puna caparaṁ bhikkhave idhekacco
pāpabhikkhu suddhaṁ brahmacāriṁ parisuddhaṁ brahmacariyaṁ carantaṁ amūlakena
abrahmacariyena anuddhaṁseti. ayaṁ bhikkhave tatiyo mahācoro santo
saṁvijjamāno lokasmiṁ. puna caparaṁ bhikkhave idhekacco pāpabhikkhu
yāni tāni saṅghassa garubhaṇḍāni garuparikkhārāni seyyathīdaṁ ārāmo
ārāmavatthu vihāro vihāravatthu mañco pīṭhaṁ bhisī bimbohanaṁ lohakumbhī
lohabhāṇakaṁ 2- lohavārako lohakaṭāhaṁ vāsī pharasu kuṭhārī kuddālo
nikhādanaṁ vallī veḷu muñjaṁ pabbajaṁ tiṇaṁ mattikā dārubhaṇḍaṁ
mattikābhaṇḍaṁ tehi gihī saṅgaṇhāti upalāpeti. ayaṁ bhikkhave
catuttho mahācoro santo saṁvijjamāno lokasmiṁ. sadevake bhikkhave
loke samārake sabrahmake sassamaṇabrāhmaṇiyā pajāya sadevamanussāya
ayaṁ aggo mahācoro yo asantaṁ abhūtaṁ uttarimanussadhammaṁ

footnote: 1 yu. ma. harati. 2 yu. ma. lohabhāṇako.

page number: 171

ullapati taṁ kissa hetu theyyāya vo bhikkhave raṭṭhapiṇḍo
bhuttoti.
aññathā santamattānaṁ aññathā yo pavedaye
nikacca kitavasseva bhuttaṁ theyyena tassa taṁ.
kāsāvakaṇṭhā bahavo pāpadhammā asaññatā
pāpā pāpehi kammehi nirayante upapajjare.
seyyo ayoguḷo bhutto tatto aggisikhūpamo
yañce bhuñjeyya dussīlo raṭṭhapiṇḍaṁ asaññatoti.

[231] athakho bhagavā vaggumudātīriye bhikkhū anekapariyāyena
vigarahitvā dubbharatāya dupposatāya .pe. evañca pana bhikkhave
imaṁ sikkhāpadaṁ uddiseyyātha yo pana bhikkhu anabhijānaṁ uttarimanussadhammaṁ
attūpanāyikaṁ alamariyañāṇadassanaṁ samudācareyya iti jānāmi
iti passāmīti tato aparena samayena samanuggāhiyamāno vā
asamanuggāhiyamāno vā āpanno visuddhāpekkho 1- evaṁ vadeyya
ajānamevaṁ āvuso avacaṁ (pts. vin iii, 91) jānāmi apassaṁ passāmi tucchaṁ musā
vilapinti ayampi pārājiko hoti asaṁvāsoti. evañcidaṁ bhagavatā
bhikkhūnaṁ sikkhāpadaṁ paññattaṁ hoti.

[232] tena kho pana samayena sambahulā bhikkhū adiṭṭhe diṭṭhasaññino
apatte pattasaññino anadhigate adhigatasaññino asacchikate

footnote: 1 visuddhāpekhotipi pāṭho.

page number: 172

sacchikatasaññino adhimānena aññaṁ byākariṁsu. tesaṁ aparena
samayena rāgāyapi cittaṁ namati dosāyapi cittaṁ namati mohāyapi
cittaṁ namati. tesaṁ kukkuccaṁ ahosi bhagavatā sikkhāpadaṁ paññattaṁ
mayañcamhā adiṭṭhe diṭṭhasaññino apatte pattasaññino anadhigate
adhigatasaññino asacchikate sacchikatasaññino adhimānena aññaṁ
byākarimhā kacci nu kho mayaṁ pārājikaṁ āpattiṁ āpannāti.
te 1- āyasmato ānandassa etamatthaṁ ārocesuṁ. āyasmā
ānando bhagavato etamatthaṁ ārocesi. hontiyevānanda 2- bhikkhū
adiṭṭhe diṭṭhasaññino apatte pattasaññino anadhigate adhigatasaññino
asacchikate sacchikatasaññino adhimānena aññaṁ byākaronti
tañca kho etaṁ abbohārikanti. athakho bhagavā etasmiṁ nidāne
etasmiṁ pakaraṇe dhammiṁ kathaṁ katvā bhikkhū āmantesi .pe. evañca
pana bhikkhave imaṁ sikkhāpadaṁ uddiseyyātha yo pana bhikkhu anabhijānaṁ
uttarimanussadhammaṁ attūpanāyikaṁ alamariyañāṇadassanaṁ samudācareyya
iti jānāmi iti passāmīti tato aparena samayena samanuggāhiyamāno
vā asamanuggāhiyamāno vā āpanno visuddhāpekkho evaṁ
vadeyya ajānamevaṁ āvuso avacaṁ jānāmi apassaṁ passāmi
tucchaṁ musā vilapinti aññatra adhimānā ayampi pārājiko
hoti asaṁvāsoti.

footnote: 1 yu. ma. potthakesu ayaṁ pāṭho na hoti. 2 yu. ma. hete ānanda.

page number: 173

[233] yo panāti yo yādiso .pe. bhikkhūti .pe.
ayaṁ imasmiṁ atthe adhippeto bhikkhūti. anabhijānanti asantaṁ
abhūtaṁ asaṁvijjamānaṁ ajānanto apassanto attani kusalaṁ dhammaṁ
atthi me kusalā 1- dhammāti. uttarimanussadhammo nāma jhānaṁ
vimokkhaṁ samādhi samāpatti ñāṇadassanaṁ maggabhāvanā phalasacchikiriyā
kilesappahānaṁ vinīvaraṇatā cittassa suññāgāre abhirati.
attūpanāyikanti te vā kusale dhamme attani upaneti attānaṁ
vā tesu kusalesu dhammesu upaneti. Ñāṇanti tisso vijjā.
dassananti yaṁ ñāṇaṁ taṁ dassanaṁ yaṁ dassanaṁ taṁ ñāṇaṁ.
samudācareyyāti āroceyya itthiyā vā purisassa vā gahaṭṭhassa
vā pabbajitassa vā. iti jānāmi iti passāmīti jānāmahaṁ
ete dhamme passāmahaṁ ete dhamme atthi ca me ete
dhammā ahañca etesu dhammesu sandissāmīti.

[234] tato aparena samayenāti yasmiṁ khaṇe samudāciṇṇaṁ hoti
taṁ khaṇaṁ taṁ layaṁ taṁ muhuttaṁ vītivatte. samanuggāhiyamānoti yaṁ
vatthuṁ paṭiññātaṁ hoti tasmiṁ vatthusmiṁ samanuggāhiyamāno kiṁ
te adhigataṁ kinti te adhigataṁ kadā te adhigataṁ kattha te adhigataṁ
katame te kilesā pahīnā katamesaṁ tvaṁ dhammānaṁ lābhīti.
asamanuggāhiyamānoti na kenaci vuccamāno. āpannoti pāpiccho

footnote: 1 tīsupi potthakesu ekavacananiddeso kato.

page number: 174

icchāpakato asantaṁ abhūtaṁ uttarimanussadhammaṁ ullapitvā pārājikaṁ
āpattiṁ āpanno hoti. visuddhāpekkhoti gihī vā hotukāmo
upāsako vā hotukāmo ārāmiko vā hotukāmo sāmaṇero
vā hotukāmo. ajānamevaṁ āvuso avacaṁ jānāmi apassaṁ
passāmīti nāhaṁ ete dhamme jānāmi nāhaṁ ete dhamme passāmi
natthi ca me ete dhammā na cāhaṁ etesu dhammesu sandissāmīti.
tucchaṁ musā vilapinti tucchakaṁ mayā bhaṇitaṁ musā mayā bhaṇitaṁ
abhūtaṁ mayā bhaṇitaṁ asantaṁ mayā bhaṇitaṁ 1- ajānantena mayā
bhaṇitaṁ. aññatra adhimānāti ṭhapetvā adhimānaṁ.

[235] ayampīti purime upādāya vuccati. pārājiko hotīti
seyyathāpi nāma tālo matthakacchinno abhabbo puna viruḷhiyā
evameva bhikkhu pāpiccho icchāpakato asantaṁ abhūtaṁ uttarimanussadhammaṁ
ullapitvā assamaṇo hoti asakyaputtiyo tena vuccati
pārājiko hotīti. asaṁvāsoti saṁvāso nāma ekakammaṁ ekuddeso
samasikkhātā eso saṁvāso nāma. so tena saddhiṁ natthi tena
vuccati asaṁvāsoti.

[236] uttarimanussadhammo nāma jhānaṁ vimokkhaṁ samādhi samāpatti
ñāṇadassanaṁ maggabhāvanā phalasacchikiriyā kilesappahānaṁ vinīvaraṇatā
cittassa suññāgāre abhirati. jhānanti paṭhamaṁ jhānaṁ dutiyaṁ

footnote: 1 idaṁ pāṭhattayaṁ yu. ma. potthakesu na paññāyati.

page number: 175

jhānaṁ tatiyaṁ jhānaṁ catutthaṁ jhānaṁ. vimokkhoti suññato vimokkho
animitto vimokkho appaṇihito vimokkho. (pts. vin iii, 93) samādhīti suññato
samādhi animitto samādhi appaṇihito samādhi. samāpattīti
suññatā samāpatti animittā samāpatti appaṇihitā samāpatti.
Ñāṇanti tisso vijjā. maggabhāvanāti cattāro satipaṭṭhānā
cattāro sammappadhānā cattāro iddhipādā pañcindriyāni pañca
balāni satta bojjhaṅgā ariyo aṭṭhaṅgiko maggo. phalasacchikiriyāti
sotāpattiphalassa sacchikiriyā sakadāgāmiphalassa sacchikiriyā anāgāmiphalassa
sacchikiriyā arahattaphalassa sacchikiriyā. kilesappahānanti
rāgassa pahānaṁ dosassa pahānaṁ mohassa pahānaṁ. vinīvaraṇatā
cittassāti rāgā cittaṁ vinīvaraṇatā dosā cittaṁ vinīvaraṇatā mohā
cittaṁ vinīvaraṇatā. suññāgāre abhiratīti paṭhamena jhānena
suññāgāre abhirati dutiyena jhānena suññāgāre abhirati tatiyena
jhānena suññāgāre abhirati catutthena jhānena suññāgāre abhirati.

[237] tīhākārehi paṭhamaṁ jhānaṁ samāpajjinti sampajānamusā
bhaṇantassa āpatti pārājikassa pubbe vassa hoti musā
bhaṇissanti bhaṇantassa hoti musā bhaṇāmīti bhaṇitassa hoti
musā mayā bhaṇitanti. catūhākārehi paṭhamaṁ jhānaṁ samāpajjinti
sampajānamusā bhaṇantassa āpatti pārājikassa pubbe vassa
hoti musā bhaṇissanti bhaṇantassa hoti musā bhaṇāmīti

page number: 176

bhaṇitassa hoti musā mayā bhaṇitanti vinidhāya diṭṭhiṁ.
pañcahākārehi paṭhamaṁ jhānaṁ samāpajjinti sampajānamusā bhaṇantassa
āpatti pārājikassa pubbe vassa hoti musā bhaṇissanti
bhaṇantassa hoti musā bhaṇāmīti bhaṇitassa hoti musā mayā
bhaṇitanti vinidhāya diṭṭhiṁ vinidhāya khantiṁ. chahākārehi paṭhamaṁ
jhānaṁ samāpajjinti sampajānamusā bhaṇantassa āpatti pārājikassa
pubbe vassa hoti musā bhaṇissanti bhaṇantassa hoti musā
bhaṇāmīti bhaṇitassa hoti musā mayā bhaṇitanti vinidhāya diṭṭhiṁ
vinidhāya khantiṁ vinidhāya ruciṁ. sattahākārehi paṭhamaṁ jhānaṁ
samāpajjinti sampajānamusā bhaṇantassa āpatti pārājikassa
pubbe vassa hoti musā bhaṇissanti bhaṇantassa hoti musā
bhaṇāmīti bhaṇitassa hoti musā mayā bhaṇitanti vinidhāya
diṭṭhiṁ vinidhāya khantiṁ vinidhāya ruciṁ vinidhāya bhāvaṁ.

[238] tīhākārehi paṭhamaṁ jhānaṁ samāpajjāmīti sampajānamusā
bhaṇantassa āpatti pārājikassa pubbe vassa hoti musā
bhaṇissanti bhaṇantassa hoti musā bhaṇāmīti bhaṇitassa hoti
musā mayā bhaṇitanti. catūhākārehi paṭhamaṁ jhānaṁ samāpajjāmīti
sampajānamusā bhaṇantassa āpatti pārājikassa pubbe vassa
hoti musā bhaṇissanti bhaṇantassa hoti musā bhaṇāmīti
bhaṇitassa hoti musā mayā bhaṇitanti vinidhāya diṭṭhiṁ.

page number: 177

pañcahākārehi paṭhamaṁ jhānaṁ samāpajjāmīti sampajānamusā bhaṇantassa
āpatti pārājikassa pubbe vassa hoti musā bhaṇissanti
bhaṇantassa hoti musā bhaṇāmīti bhaṇitassa hoti musā mayā
bhaṇitanti vinidhāya diṭṭhiṁ vinidhāya khantiṁ. chahākārehi paṭhamaṁ
jhānaṁ samāpajjāmīti sampajānamusā bhaṇantassa āpatti pārājikassa
pubbe vassa hoti musā bhaṇissanti bhaṇantassa hoti musā
bhaṇāmīti bhaṇitassa hoti musā mayā bhaṇitanti vinidhāya
diṭṭhiṁ vinidhāya khantiṁ vinidhāya ruciṁ. sattahākārehi paṭhamaṁ
jhānaṁ samāpajjāmīti sampajānamusā bhaṇantassa āpatti pārājikassa
pubbe vassa hoti musā bhaṇissanti bhaṇantassa hoti musā
bhaṇāmīti bhaṇitassa hoti musā mayā bhaṇitanti vinidhāya diṭṭhiṁ
vinidhāya khantiṁ vinidhāya ruciṁ vinidhāya bhāvaṁ.

[239] tīhākārehi paṭhamaṁ jhānaṁ samāpannoti sampajānamusā
bhaṇantassa āpatti pārājikassa pubbe vassa hoti musā
bhaṇissanti bhaṇantassa hoti musā bhaṇāmīti bhaṇitassa hoti
musā mayā bhaṇitanti. catūhākārehi paṭhamaṁ jhānaṁ samāpannoti
sampajānamusā bhaṇantassa āpatti pārājikassa pubbe vassa
hoti musā bhaṇissanti bhaṇantassa hoti musā bhaṇāmīti
bhaṇitassa hoti musā mayā bhaṇitanti vinidhāya diṭṭhiṁ. pañcahākārehi
paṭhamaṁ jhānaṁ samāpannoti sampajānamusā bhaṇantassa

page number: 178

āpatti pārājikassa pubbe vassa hoti musā bhaṇissanti
bhaṇantassa hoti musā bhaṇāmīti bhaṇitassa hoti musā mayā
bhaṇitanti vinidhāya diṭṭhiṁ vinidhāya khantiṁ. chahākārehi paṭhamaṁ
jhānaṁ samāpannoti sampajānamusā bhaṇantassa āpatti pārājikassa
pubbe vassa hoti musā bhaṇissanti bhaṇantassa hoti musā
bhaṇāmīti bhaṇitassa hoti musā mayā bhaṇitanti vinidhāya
diṭṭhiṁ vinidhāya khantiṁ vinidhāya ruciṁ. sattahākārehi paṭhamaṁ
jhānaṁ samāpannoti sampajānamusā bhaṇantassa āpatti pārājikassa
pubbe vassa hoti musā bhaṇissanti bhaṇantassa hoti musā
bhaṇāmīti bhaṇitassa hoti musā mayā bhaṇitanti vinidhāya
diṭṭhiṁ vinidhāya khantiṁ vinidhāya ruciṁ vinidhāya bhāvaṁ.

[240] tīhākārehi paṭhamassa jhānassa lābhimhīti sampajānamusā
bhaṇantassa āpatti pārājikassa pubbe vassa hoti musā
bhaṇissanti bhaṇantassa hoti musā bhaṇāmīti bhaṇitassa hoti
musā mayā bhaṇitanti. catūhākārehi paṭhamassa jhānassa lābhimhīti
sampajānamusā bhaṇantassa āpatti pārājikassa pubbe vassa
hoti musā bhaṇissanti bhaṇantassa hoti musā bhaṇāmīti
bhaṇitassa hoti musā mayā bhaṇitanti vinidhāya diṭṭhiṁ.
pañcahākārehi paṭhamassa jhānassa lābhimhīti sampajānamusā
bhaṇantassa āpatti pārājikassa pubbe vassa hoti musā

page number: 179

bhaṇissanti bhaṇantassa hoti musā bhaṇāmīti bhaṇitassa hoti
musā mayā bhaṇitanti vinidhāya diṭṭhiṁ vinidhāya khantiṁ. chahākārehi
paṭhamassa jhānassa lābhimhīti sampajānamusā bhaṇantassa āpatti
pārājikassa pubbe vassa hoti musā bhaṇissanti bhaṇantassa
hoti musā bhaṇāmīti bhaṇitassa hoti musā mayā bhaṇitanti
vinidhāya diṭṭhiṁ vinidhāya khantiṁ vinidhāya ruciṁ. sattahākārehi
paṭhamassa jhānassa lābhimhīti sampajānamusā bhaṇantassa āpatti
pārājikassa pubbe vassa hoti musā bhaṇissanti bhaṇantassa
hoti musā bhaṇāmīti bhaṇitassa hoti musā mayā bhaṇitanti
vinidhāya diṭṭhiṁ vinidhāya khantiṁ vinidhāya ruciṁ vinidhāya bhāvaṁ.

[241] tīhākārehi paṭhamassa jhānassa vasimhīti sampajānamusā
bhaṇantassa āpatti pārājikassa pubbe vassa hoti musā
bhaṇissanti bhaṇantassa hoti musā bhaṇāmīti bhaṇitassa hoti
musā mayā bhaṇitanti. catūhākārehi paṭhamassa jhānassa vasimhīti
sampajānamusā bhaṇantassa āpatti pārājikassa pubbe vassa hoti
musā bhaṇissanti bhaṇantassa hoti musā bhaṇāmīti bhaṇitassa
hoti musā mayā bhaṇitanti vinidhāya diṭṭhiṁ. pañcahākārehi
paṭhamassa jhānassa vasimhīti sampajānamusā bhaṇantassa āpatti
pārājikassa pubbe vassa hoti musā bhaṇissanti bhaṇantassa
hoti musā bhaṇāmīti bhaṇitassa hoti musā mayā bhaṇitanti

page number: 180

vinidhāya diṭṭhiṁ vinidhāya khantiṁ. chahākārehi paṭhamassa jhānassa
vasimhīti sampajānamusā bhaṇantassa āpatti pārājikassa pubbe
vassa hoti musā bhaṇissanti bhaṇantassa hoti musā bhaṇāmīti
bhaṇitassa hoti musā mayā bhaṇitanti vinidhāya diṭṭhiṁ vinidhāya
khantiṁ vinidhāya ruciṁ. sattahākārehi paṭhamassa jhānassa vasimhīti
sampajānamusā bhaṇantassa āpatti pārājikassa pubbe vassa
hoti musā bhaṇissanti bhaṇantassa hoti musā bhaṇāmīti
bhaṇitassa hoti musā mayā bhaṇitanti vinidhāya diṭṭhiṁ vinidhāya
khantiṁ vinidhāya ruciṁ vinidhāya bhāvaṁ.

[242] (pts. vin iii, 94) tīhākārehi paṭhamaṁ jhānaṁ sacchikataṁ mayāti sampajānamusā
bhaṇantassa āpatti pārājikassa pubbe vassa hoti musā
bhaṇissanti bhaṇantassa hoti musā bhaṇāmīti bhaṇitassa hoti
musā mayā bhaṇitanti. catūhākārehi paṭhamaṁ jhānaṁ sacchikataṁ mayāti
sampajānamusā bhaṇantassa āpatti pārājikassa pubbe vassa
hoti musā bhaṇissanti bhaṇantassa hoti musā bhaṇāmīti
bhaṇitassa hoti musā mayā bhaṇitanti vinidhāya diṭṭhiṁ. pañcahākārehi
paṭhamaṁ jhānaṁ sacchikataṁ mayāti sampajānamusā bhaṇantassa
āpatti pārājikassa pubbe vassa hoti musā bhaṇissanti
bhaṇantassa hoti musā bhaṇāmīti bhaṇitassa hoti musā mayā
bhaṇitanti vinidhāya diṭṭhiṁ vinidhāya khantiṁ. chahākārehi paṭhamaṁ

page number: 181

jhānaṁ sacchikataṁ mayāti sampajānamusā bhaṇantassa āpatti pārājikassa
pubbe vassa hoti musā bhaṇissanti bhaṇantassa hoti musā
bhaṇāmīti bhaṇitassa hoti musā mayā bhaṇitanti vinidhāya
diṭṭhiṁ vinidhāya khantiṁ vinidhāya ruciṁ. sattahākārehi paṭhamaṁ
jhānaṁ sacchikataṁ mayāti sampajānamusā bhaṇantassa āpatti pārājikassa
pubbe vassa hoti musā bhaṇissanti bhaṇantassa hoti musā
bhaṇāmīti bhaṇitassa hoti musā mayā bhaṇitanti vinidhāya
diṭṭhiṁ vinidhāya khantiṁ vinidhāya ruciṁ vinidhāya bhāvaṁ (yathā idaṁ
paṭhamaṁ jhānaṁ vitthāritaṁ evaṁ sabbaṁpi vitthāretabbaṁ 1- .)

[243] tīhākārehi dutiyaṁ jhānaṁ tatiyaṁ jhānaṁ catutthaṁ jhānaṁ samāpajjiṁ
samāpajjāmi samāpanno catutthassa jhānassa lābhimhi vasimhi
catutthaṁ jhānaṁ sacchikataṁ mayāti sampajānamusā bhaṇantassa āpatti
pārājikassa pubbe vassa hoti musā bhaṇissanti bhaṇantassa
hoti musā bhaṇāmīti bhaṇitassa hoti musā mayā bhaṇitanti
vinidhāya diṭṭhiṁ vinidhāya khantiṁ vinidhāya ruciṁ vinidhāya bhāvaṁ.

[244] tīhākārehi suññataṁ vimokkhaṁ animittaṁ vimokkhaṁ appaṇihitaṁ
vimokkhaṁ samāpajjiṁ samāpajjāmi samāpanno appaṇihitassa
vimokkhassa lābhimhi vasimhi appaṇihito vimokkho sacchikato mayāti

footnote: 1 idaṁ vacanaṁ yuropiyapotthake itaresaṁ jhānānaṁ osānavāre ṭhapitaṁ amhākampana
footnote: potthake marammarāmaññapotthakesu ca idha ṭhapitanti daṭṭhabbaṁ.

page number: 182

sampajānamusā bhaṇantassa āpatti pārājikassa .pe.

[245] tīhākārehi suññataṁ samādhiṁ animittaṁ samādhiṁ appaṇihitaṁ
samādhiṁ samāpajjiṁ samāpajjāmi samāpanno appaṇihitassa samādhissa
lābhimhi vasimhi appaṇihito samādhi sacchikato mayāti sampajānamusā
bhaṇantassa āpatti pārājikassa .pe.

[246] tīhākārehi suññataṁ samāpattiṁ animittaṁ samāpattiṁ
appaṇihitaṁ samāpattiṁ samāpajjiṁ samāpajjāmi samāpanno appaṇihitāya
samāpattiyā lābhimhi vasimhi appaṇihitā samāpatti sacchikatā
mayāti sampajānamusā bhaṇantassa āpatti pārājikassa .pe.

[247] tīhākārehi tisso vijjā samāpajjiṁ samāpajjāmi samāpanno
tissannaṁ vijjānaṁ lābhimhi vasimhi tisso vijjā sacchikatā
mayāti sampajānamusā bhaṇantassa āpatti pārājikassa .pe.

[248] tīhākārehi cattāro satipaṭṭhāne cattāro sammappadhāne
cattāro iddhipāde samāpajjiṁ samāpajjāmi samāpanno catunnaṁ
iddhipādānaṁ lābhimhi vasimhi cattāro iddhipādā sacchikatā mayāti
sampajānamusā bhaṇantassa āpatti pārājikassa .pe.

[249] tīhākārehi pañcindriyāni pañca balāni samāpajjiṁ
samāpajjāmi samāpanno pañcannaṁ balānaṁ lābhimhi vasimhi pañca
balāni sacchikatāni mayāti sampajānamusā bhaṇantassa āpatti
pārājikassa .pe.

page number: 183

[250] tīhākārehi satta bojjhaṅge samāpajjiṁ samāpajjāmi
samāpanno sattannaṁ bojjhaṅgānaṁ lābhimhi vasimhi satta bojjhaṅgā
sacchikatā mayāti sampajānamusā bhaṇantassa āpatti pārājikassa .pe.

[251] tīhākārehi ariyaṁ aṭṭhaṅgikaṁ maggaṁ samāpajjiṁ samāpajjāmi
samāpanno ariyassa aṭṭhaṅgikassa maggassa lābhimhi vasimhi
ariyo aṭṭhaṅgiko maggo sacchikato mayāti sampajānamusā bhaṇantassa
āpatti pārājikassa .pe.

[252] tīhākārehi sotāpattiphalaṁ sakadāgāmiphalaṁ anāgāmiphalaṁ
arahattaphalaṁ 1- samāpajjiṁ samāpajjāmi samāpanno arahattaphalassa 2-
lābhimhi vasimhi arahattaphalaṁ 3- sacchikataṁ mayāti sampajānamusā
bhaṇantassa āpatti (pts. vin iii, 95) pārājikassa .pe.

[253] tīhākārehi rāgo me catto rāgo me vanto rāgo
me mutto rāgo me pahīno rāgo me paṭinissaṭṭho rāgo me
ukkheṭito rāgo me samukkheṭitoti sampajānamusā bhaṇantassa
āpatti pārājikassa .pe. tīhākārehi doso me catto .pe.
moho me catto vanto mutto pahīno paṭinissaṭṭho ukkheṭito
samukkheṭitoti sampajānamusā bhaṇantassa āpatti pārājikassa .pe.

[254] tīhākārehi rāgā me cittaṁ vinīvaraṇaṁ dosā me
cittaṁ vinīvaraṇaṁ mohā me cittaṁ vinīvaraṇanti sampajānamusā bhaṇantassa

footnote: 1-3 yu. ma. arahattaṁ. 2 arahattassa.

page number: 184

āpatti pārājikassa .pe. pubbe vassa hoti musā bhaṇissanti
bhaṇantassa hoti musā bhaṇāmīti bhaṇitassa hoti musā mayā
bhaṇitanti vinidhāya diṭṭhiṁ vinidhāya khantiṁ vinidhāya ruciṁ vinidhāya bhāvaṁ.
suddhikaṁ niṭṭhitaṁ.

[255] tīhākārehi paṭhamañca jhānaṁ dutiyañca jhānaṁ samāpajjiṁ
samāpajjāmi samāpanno paṭhamassa ca jhānassa dutiyassa ca jhānassa
lābhimhi vasimhi paṭhamañca jhānaṁ dutiyañca jhānaṁ sacchikataṁ mayāti
sampajānamusā bhaṇantassa āpatti pārājikassa .pe. tīhākārehi
paṭhamañca jhānaṁ tatiyañca jhānaṁ samāpajjiṁ samāpajjāmi samāpanno
paṭhamassa ca jhānassa tatiyassa ca jhānassa lābhimhi vasimhi paṭhamañca
jhānaṁ tatiyañca jhānaṁ sacchikataṁ mayāti sampajānamusā bhaṇantassa
āpatti pārājikassa .pe. tīhākārehi paṭhamañca jhānaṁ catutthañca
jhānaṁ samāpajjiṁ samāpajjāmi samāpanno paṭhamassa ca jhānassa
catutthassa ca jhānassa lābhimhi vasimhi paṭhamañca jhānaṁ catutthañca
jhānaṁ sacchikataṁ mayāti sampajānamusā bhaṇantassa āpatti pārājikassa
.pe.

[256] tīhākārehi paṭhamañca jhānaṁ suññatañca vimokkhaṁ
paṭhamañca jhānaṁ animittañca vimokkhaṁ paṭhamañca jhānaṁ appaṇihitañca
vimokkhaṁ samāpajjiṁ samāpajjāmi samāpanno paṭhamassa ca jhānassa
appaṇihitassa ca vimokkhassa lābhimhi vasimhi paṭhamañca jhānaṁ

page number: 185

appaṇihito ca vimokkho sacchikato mayāti sampajānamusā bhaṇantassa
āpatti pārājikassa .pe.

[257] tīhākārehi paṭhamañca jhānaṁ suññatañca samādhiṁ paṭhamañca
jhānaṁ animittañca samādhiṁ paṭhamañca jhānaṁ appaṇihitañca samādhiṁ samāpajjiṁ
samāpajjāmi samāpanno paṭhamassa ca jhānassa appaṇihitassa
ca samādhissa lābhimhi vasimhi paṭhamañca jhānaṁ appaṇihito ca samādhi
sacchikato mayāti sampajānamusā bhaṇantassa āpatti pārājikassa .pe.

[258] tīhākārehi paṭhamañca jhānaṁ suññatañca samāpattiṁ
paṭhamañca jhānaṁ animittañca samāpattiṁ paṭhamañca jhānaṁ appaṇihitañca
samāpattiṁ samāpajjiṁ samāpajjāmi samāpanno paṭhamassa ca
jhānassa appaṇihitāya ca samāpattiyā lābhimhi vasimhi paṭhamañca
jhānaṁ appaṇihitā ca samāpatti sacchikatā mayāti sampajānamusā
bhaṇantassa āpatti pārājikassa .pe.

[259] tīhākārehi paṭhamañca jhānaṁ tisso ca vijjā samāpajjiṁ
samāpajjāmi samāpanno paṭhamassa ca jhānassa tissannañca vijjānaṁ
lābhimhi vasimhi paṭhamañca jhānaṁ tisso ca vijjā sacchikatā
mayāti sampajānamusā bhaṇantassa āpatti pārājikassa .pe.

[260] tīhākārehi paṭhamañca jhānaṁ cattāro ca satipaṭṭhāne
paṭhamañca jhānaṁ cattāro ca sammappadhāne paṭhamañca jhānaṁ cattāro
ca iddhipāde samāpajjiṁ samāpajjāmi samāpanno paṭhamassa ca

page number: 186

jhānassa catunnañca iddhipādānaṁ lābhimhi vasimhi paṭhamañca jhānaṁ
cattāro ca iddhipādā sacchikatā mayāti sampajānamusā bhaṇantassa
āpatti pārājikassa .pe.

[261] tīhākārehi paṭhamañca jhānaṁ pañca ca indriyāni
paṭhamañca jhānaṁ pañca ca (pts. vin iii, 96) balāni samāpajjiṁ samāpajjāmi samāpanno
paṭhamassa ca jhānassa pañcannañca balānaṁ lābhimhi vasimhi
paṭhamañca jhānaṁ pañca ca balāni sacchikatāni mayāti sampajānamusā
bhaṇantassa āpatti pārājikassa .pe.

[262] tīhākārehi paṭhamañca jhānaṁ satta ca bojjhaṅge
samāpajjiṁ samāpajjāmi samāpanno paṭhamassa ca jhānassa
sattannañca bojjhaṅgānaṁ lābhimhi vasimhi paṭhamañca jhānaṁ satta ca
bojjhaṅgā sacchikatā mayāti sampajānamusā bhaṇantassa āpatti
pārājikassa .pe.

[263] tīhākārehi paṭhamañca jhānaṁ ariyañca aṭṭhaṅgikaṁ maggaṁ
samāpajjiṁ samāpajjāmi samāpanno paṭhamassa ca jhānassa ariyassa
ca aṭṭhaṅgikassa maggassa lābhimhi vasimhi paṭhamañca jhānaṁ ariyo
ca aṭṭhaṅgiko maggo sacchikato mayāti sampajānamusā bhaṇantassa
āpatti pārājikassa .pe.

[264] tīhākārehi paṭhamañca jhānaṁ sotāpattiphalañca paṭhamañca
jhānaṁ sakadāgāmiphalañca paṭhamañca jhānaṁ anāgāmiphalañca paṭhamañca

page number: 187

jhānaṁ arahattaphalañca 1- samāpajjiṁ samāpajjāmi samāpanno paṭhamassa
ca jhānassa arahattaphalassa 2- ca lābhimhi vasimhi paṭhamañca jhānaṁ
arahattaphalañca sacchikataṁ mayāti sampajānamusā bhaṇantassa āpatti
pārājikassa .pe.

[265] tīhākārehi paṭhamañca jhānaṁ samāpajjiṁ samāpajjāmi
samāpanno rāgo ca me catto .pe. paṭhamañca jhānaṁ samāpajjiṁ
.pe. doso ca me catto .pe. paṭhamañca jhānaṁ samāpajjiṁ
.pe. moho ca me catto vanto mutto pahīno paṭinissaṭṭho
ukkheṭito samukkheṭitoti sampajānamusā bhaṇantassa āpatti
pārājikassa .pe.

[266] tīhākārehi paṭhamañca jhānaṁ samāpajjiṁ samāpajjāmi
samāpanno rāgā ca me cittaṁ vinīvaraṇaṁ dosā ca me cittaṁ
vinīvaraṇaṁ mohā ca me cittaṁ vinīvaraṇanti sampajānamusā bhaṇantassa
āpatti pārājikassa pubbe vassa hoti musā bhaṇissanti
bhaṇantassa hoti musā bhaṇāmīti bhaṇitassa hoti musā mayā
bhaṇitanti vinidhāya diṭṭhiṁ vinidhāya khantiṁ vinidhāya ruciṁ vinidhāya bhāvaṁ.
khaṇḍacakkaṁ niṭṭhitaṁ.

footnote: 1-2 yaṁ idha arahattaphalanti ca arahattaphalassāti ca dissati taṁ
footnote: yuropiyamarammapotthakesu arahattanti ca arahattassāti ca dissatīti
footnote: sabbattha ñātabbaṁ.

page number: 188

[267] tīhākārehi dutiyañca jhānaṁ tatiyañca jhānaṁ samāpajjiṁ
samāpajjāmi samāpanno dutiyassa ca jhānassa tatiyassa ca jhānassa
lābhimhi vasimhi dutiyañca jhānaṁ tatiyañca jhānaṁ sacchikataṁ mayāti
sampajānamusā bhaṇantassa āpatti pārājikassa .pe. tīhākārehi
dutiyañca jhānaṁ catutthañca jhānaṁ samāpajjiṁ samāpajjāmi samāpanno
dutiyassa ca jhānassa catutthassa ca jhānassa lābhimhi vasimhi
dutiyañca jhānaṁ catutthañca jhānaṁ sacchikataṁ mayāti sampajānamusā
bhaṇantassa āpatti pārājikassa .pe. tīhākārehi dutiyañca
jhānaṁ suññatañca vimokkhaṁ dutiyañca jhānaṁ animittañca vimokkhaṁ
dutiyañca jhānaṁ appaṇihitañca vimokkhaṁ dutiyañca jhānaṁ suññatañca
samādhiṁ dutiyañca jhānaṁ animittañca samādhiṁ dutiyañca jhānaṁ appaṇihitañca
samādhiṁ dutiyañca jhānaṁ suññatañca samāpattiṁ dutiyañca jhānaṁ
animittañca samāpattiṁ dutiyañca jhānaṁ *- appaṇihitañca samāpattiṁ
dutiyañca jhānaṁ tisso ca vijjā dutiyañca jhānaṁ cattāro ca
satipaṭṭhāne dutiyañca jhānaṁ cattāro ca sammappadhāne dutiyañca
jhānaṁ cattāro ca iddhipāde dutiyañca jhānaṁ pañca ca indriyāni
dutiyañca jhānaṁ satta ca bojjhaṅge dutiyañca jhānaṁ ariyañca
aṭṭhaṅgikaṁ maggaṁ dutiyañca jhānaṁ sotāpattiphalañca dutiyañca jhānaṁ
sakadāgāmiphalañca dutiyañca jhānaṁ anāgāmiphalañca dutiyañca jhānaṁ
arahattaphalañca samāpajjiṁ .pe. dutiyañca jhānaṁ samāpajjiṁ rāgo

footnote: * mīkārkkhag ñānaṁ peßöna jhānaṁ

page number: 189

ca me catto .pe. doso ca me catto .pe. moho ca
me catto vanto mutto pahīno paṭinissaṭṭho ukkheṭito samukkheṭito
.pe. dutiyañca jhānaṁ samāpajjiṁ rāgā ca me cittaṁ vinīvaraṇaṁ
dutiyañca jhānaṁ samāpajjiṁ dosā ca me cittaṁ vinīvaraṇaṁ dutiyañca
jhānaṁ samāpajjiṁ mohā ca me cittaṁ vinīvaraṇanti sampajānamusā
bhaṇantassa āpatti pārājikassa .pe. tīhākārehi dutiyañca
jhānaṁ paṭhamañca jhānaṁ samāpajjiṁ samāpajjāmi samāpanno dutiyassa
ca jhānassa paṭhamassa ca jhānassa lābhimhi vasimhi dutiyañca
jhānaṁ paṭhamañca jhānaṁ sacchikataṁ mayāti sampajānamusā bhaṇantassa
āpatti pārājikassa .pe.
baddhacakkaṁ niṭṭhitaṁ.
evaṁ ekekaṁ mūlaṁ kātūna baddhacakkaṁ parivattakaṁ kattabbaṁ.
idaṁ saṅkhittaṁ 1-.

[268] tīhākārehi mohā ca me cittaṁ vinīvaraṇaṁ paṭhamañca
jhānaṁ samāpajjiṁ samāpajjāmi samāpanno mohā ca me cittaṁ
vinīvaraṇaṁ paṭhamassa ca jhānassa lābhimhi vasimhi mohā ca me
cittaṁ vinīvaraṇaṁ paṭhamañca jhānaṁ sacchikataṁ mayāti sampajānamusā
bhaṇantassa āpatti pārājikassa .pe. tīhākārehi mohā ca
me cittaṁ vinīvaraṇaṁ dutiyañca jhānaṁ tatiyañca jhānaṁ catutthañca

footnote: 1 (pts. vin iii, 97) idaṁ pāṭhadvayaṁ yuropiyapotthakeyeva na dissati.

page number: 190

jhānaṁ suññatañca vimokkhaṁ animittañca vimokkhaṁ appaṇihitañca
vimokkhaṁ suññatañca samādhiṁ animittañca samādhiṁ appaṇihitañca
samādhiṁ suññatañca samāpattiṁ animittañca samāpattiṁ appaṇihitañca
samāpattiṁ tisso ca vijjā cattāro ca satipaṭṭhāne cattāro
ca sammappadhāne cattāro ca iddhipāde pañca ca indriyāni
pañca ca balāni satta ca bojjhaṅge ariyañca aṭṭhaṅgikaṁ maggaṁ
sotāpattiphalañca sakadāgāmiphalañca anāgāmiphalañca arahattaphalañca
samāpajjiṁ .pe. rāgo ca me catto .pe. doso ca
me catto .pe. moho ca me catto vanto mutto pahīno
paṭinissaṭṭho ukkheṭito samukkheṭito rāgā ca me cittaṁ vinīvaraṇaṁ
dosā ca me cittaṁ vinīvaraṇaṁ mohā ca me cittaṁ vinīvaraṇanti
sampajānamusā bhaṇantassa āpatti pārājikassa .pe.
ekamūlakaṁ saṅkhittaṁ 1- niṭṭhitaṁ.

[269] dumūlakampi timūlakampi catumūlakampi pañcamūlakampi chamūlakampi
sattamūlakampi aṭṭhamūlakampi navamūlakampi dasamūlakampi yathā ekamūlakaṁ
vitthāritaṁ evameva vitthāretabbaṁ.
idaṁ sabbamūlakaṁ.

[270] tīhākārehi .pe. sattahākārehi paṭhamañca jhānaṁ
dutiyañca jhānaṁ tatiyañca jhānaṁ catutthañca jhānaṁ suññatañca

footnote: 1 yu. potthake na paññāyati.

page number: 191

vimokkhaṁ animittañca vimokkhaṁ appaṇihitañca vimokkhaṁ suññatañca
samādhiṁ animittañca samādhiṁ appaṇihitañca samādhiṁ suññatañca
samāpattiṁ animittañca samāpattiṁ appaṇihitañca samāpattiṁ tisso
ca vijjā cattāro ca satipaṭṭhāne cattāro ca sammappadhāne
cattāro ca iddhipāde pañca ca indriyāni pañca ca
balāni satta ca bojjhaṅge ariyañca aṭṭhaṅgikaṁ maggaṁ sotāpattiphalañca
sakadāgāmiphalañca anāgāmiphalañca arahattaphalañca samāpajjiṁ
samāpajjāmi samāpanno .pe. rāgo ca me catto .pe.
doso ca me catto .pe. moho ca me catto vanto
mutto pahīno paṭinissaṭṭho ukkheṭito samukkheṭito rāgā ca
me cittaṁ vinīvaraṇaṁ dosā ca me cittaṁ vinīvaraṇaṁ mohā
ca me cittaṁ vinīvaraṇanti sampajānamusā bhaṇantassa āpatti
pārājikassa pubbe vassa hoti musā bhaṇissanti bhaṇantassa
hoti musā bhaṇāmīti bhaṇitassa hoti musā mayā bhaṇitanti
vinidhāya diṭṭhiṁ vinidhāya khantiṁ vinidhāya ruciṁ vinidhāya bhāvaṁ.
sabbamūlakaṁ niṭṭhitaṁ.
suddhikavārakathā niṭṭhitā 1-.

footnote: 1 idaṁ pāṭhadvayaṁ sabbapotthakesu na dissati.

page number: 192

[271] tīhākārehi paṭhamaṁ jhānaṁ samāpajjinti vattukāmo dutiyaṁ
jhānaṁ samāpajjinti sampajānamusā bhaṇantassa paṭivijānantassa
āpatti pārājikassa na paṭivijānantassa āpatti thullaccayassa
.pe. tīhākārehi paṭhamaṁ jhānaṁ samāpajjinti vattukāmo tatiyaṁ
jhānaṁ samāpajjinti sampajānamusā bhaṇantassa paṭivijānantassa
āpatti pārājikassa na paṭivijānantassa āpatti thullaccayassa
.pe. tīhākārehi paṭhamaṁ jhānaṁ samāpajjinti vattukāmo catutthaṁ
jhānaṁ samāpajjinti sampajānamusā bhaṇantassa paṭivijānantassa
āpatti pārājikassa na paṭivijānantassa āpatti thullaccayassa .pe.
tīhākārehi paṭhamaṁ jhānaṁ samāpajjinti vattukāmo suññataṁ vimokkhaṁ
animittaṁ vimokkhaṁ appaṇihitaṁ vimokkhaṁ suññataṁ samādhiṁ animittaṁ
samādhiṁ appaṇihitaṁ samādhiṁ suññataṁ samāpattiṁ animittaṁ samāpattiṁ
appaṇihitaṁ samāpattiṁ tisso vijjā cattāro satipaṭṭhāne cattāro
sammappadhāne cattāro iddhipāde pañcindriyāni pañca balāni satta
bojjhaṅge ariyaṁ aṭṭhaṅgikaṁ maggaṁ sotāpattiphalaṁ sakadāgāmiphalaṁ
anāgāmiphalaṁ arahattaphalaṁ samāpajjinti sampajānamusā bhaṇantassa paṭivijānantassa
āpatti pārājikassa na paṭivijānantassa āpatti
thullaccayassa .pe. tīhākārehi paṭhamaṁ jhānaṁ samāpajjinti vattukāmo
rāgo me catto .pe. doso me catto .pe. moho me
catto vanto mutto pahīno paṭinissaṭṭho ukkheṭito samukkheṭitoti

page number: 193

sampajānamusā bhaṇantassa paṭivijānantassa āpatti pārājikassa
na paṭivijānantassa āpatti thullaccayassa .pe. tīhākārehi paṭhamaṁ
jhānaṁ samāpajjinti vattukāmo rāgā me cittaṁ vinīvaraṇaṁ dosā
me cittaṁ vinīvaraṇaṁ mohā me cittaṁ vinīvaraṇanti sampajānamusā
bhaṇantassa paṭivijānantassa āpatti pārājikassa na
paṭivijānantassa āpatti thullaccayassa pubbe vassa hoti musā
bhaṇissanti bhaṇantassa hoti musā bhaṇāmīti bhaṇitassa hoti
musā mayā bhaṇitanti vinidhāya diṭṭhiṁ vinidhāya khantiṁ vinidhāya
ruciṁ vinidhāya bhāvaṁ.
vatthunissārakassa (pts. vin iii, 98) nikkhepapadassa khaṇḍacakkaṁ niṭṭhitaṁ 1-.

[272] tīhākārehi dutiyaṁ jhānaṁ samāpajjinti vattukāmo tatiyaṁ
jhānaṁ samāpajjinti sampajānamusā bhaṇantassa paṭivijānantassa
āpatti pārājikassa na paṭivijānantassa āpatti thullaccayassa
.pe. tīhākārehi dutiyaṁ jhānaṁ samāpajjinti vattukāmo mohā
me cittaṁ vinīvaraṇanti sampajānamusā bhaṇantassa paṭivijānantassa
āpatti pārājikassa na paṭivijānantassa āpatti thullaccayassa
.pe. tīhākārehi dutiyaṁ jhānaṁ samāpajjinti vattukāmo paṭhamaṁ jhānaṁ
samāpajjinti sampajānamusā bhaṇantassa paṭivijānantassa āpatti

footnote: 1 yu. vattuvisārakassa ekamūlakassa khaṇḍacakkaṁ. ma. vatthuvisārakassa
footnote: khaṇḍacakkaṁ.

page number: 194

pārājikassa na paṭivijānantassa āpatti thullaccayassa .pe.
vatthunissārakassa 1- ekamūlakaṁ 2- baddhacakkaṁ 3-.
mūlaṁ 4- saṅkhittaṁ.

[273] tīhākārehi mohā me cittaṁ vinīvaraṇanti vattukāmo
paṭhamaṁ jhānaṁ samāpajjinti sampajānamusā bhaṇantassa paṭivijānantassa
āpatti pārājikassa na paṭivijānantassa āpatti thullaccayassa
.pe. tīhākārehi mohā me cittaṁ vinīvaraṇanti vattukāmo
dosā me cittaṁ vinīvaraṇanti sampajānamusā bhaṇantassa paṭivijānantassa
āpatti pārājikassa na paṭivijānantassa āpatti
thullaccayassa .pe.
vatthunissārakassa ekamūlakaṁ saṅkhittaṁ niṭṭhitaṁ.

[274] tīhākārehi paṭhamañca jhānaṁ dutiyañca jhānaṁ samāpajjinti
vattukāmo tatiyañca jhānaṁ samāpajjinti sampajānamusā bhaṇantassa
paṭivijānantassa āpatti pārājikassa na paṭivijānantassa āpatti
thullaccayassa .pe. tīhākārehi paṭhamañca jhānaṁ dutiyañca jhānaṁ
samāpajjinti vattukāmo mohā me cittaṁ vinīvaraṇanti sampajānamusā

footnote: 1 yamidha vatthunissārakassāti taṁ yuropiyapotthake vattuvisārakassāti
footnote: marammapotthake vatthuvisārakassāti rāmaññapotthake vatthunissārakassāti
footnote: dissatīti sabbattha ñātabbaṁ. 2 yu. ma. rā.ekamūlakassa. 3-4 yu.

ma. baddhacakkamūlaṁ saṅkhittaṁ.

page number: 195

bhaṇantassa paṭivijānantassa āpatti pārājikassa na paṭivijānantassa
āpatti thullaccayassa .pe.
vatthunissārakassa dumūlakaṁ khaṇḍacakkaṁ.

[275] tīhākārehi dutiyañca jhānaṁ tatiyañca jhānaṁ samāpajjinti
vattukāmo catutthaṁ jhānaṁ samāpajjinti sampajānamusā bhaṇantassa
paṭivijānantassa āpatti pārājikassa na paṭivijānantassa āpatti
thullaccayassa .pe. tīhākārehi dutiyañca jhānaṁ tatiyañca jhānaṁ
samāpajjinti vattukāmo mohā me cittaṁ vinīvaraṇanti sampajānamusā
bhaṇantassa paṭivijānantassa āpatti pārājikassa na paṭivijānantassa
āpatti thullaccayassa .pe. tīhākārehi dutiyañca
jhānaṁ tatiyañca jhānaṁ samāpajjinti vattukāmo paṭhamaṁ jhānaṁ
samāpajjinti sampajānamusā bhaṇantassa paṭivijānantassa āpatti
pārājikassa na paṭivijānantassa āpatti thullaccayassa .pe.
vatthunissārakassa dumūlakaṁ baddhacakkaṁ.

[276] tīhākārehi dosā ca me cittaṁ vinīvaraṇaṁ mohā ca me cittaṁ
vinīvaraṇanti vattukāmo paṭhamaṁ jhānaṁ samāpajjinti sampajānamusā
bhaṇantassa paṭivijānantassa āpatti pārājikassa na paṭivijānantassa
āpatti thullaccayassa .pe. tīhākārehi dosā ca me cittaṁ
vinīvaraṇaṁ mohā ca me cittaṁ vinīvaraṇanti vattukāmo rāgā me cittaṁ
vinīvaraṇanti sampajānamusā bhaṇantassa paṭivijānantassa āpatti

page number: 196

pārājikassa na paṭivijānantassa āpatti thullaccayassa .pe.
vatthunissārakassa dumūlakaṁ saṅkhittaṁ niṭṭhitaṁ 1-.

[277] timūlakaṁpi catumūlakaṁpi pañcamūlakaṁpi chamūlakaṁpi sattamūlakaṁpi
aṭṭhamūlakaṁpi navamūlakaṁpi dasamūlakaṁpi kātabbaṁ yathā nikkhittapadānaṁ
ekekamūlakaṁpi kathetabbaṁ. yathā ekamūlakaṁ vitthāritaṁ evameva
vitthāretabbaṁ.
idaṁ sabbamūlakaṁ.

[278] tīhākārehi .pe. sattahākārehi paṭhamañca jhānaṁ
dutiyañca jhānaṁ tatiyañca jhānaṁ catutthañca jhānaṁ suññatañca vimokkhaṁ
animittañca vimokkhaṁ appaṇihitañca vimokkhaṁ suññatañca samādhiṁ
animittañca samādhiṁ appaṇihitañca samādhiṁ suññatañca samāpattiṁ
animittañca samāpattiṁ appaṇihitañca samāpattiṁ tisso ca vijjā
cattāro ca satipaṭṭhāne cattāro ca sammappadhāne cattāro
ca iddhipāde pañca ca indriyāni pañca ca balāni satta ca
bojjhaṅge ariyañca aṭṭhaṅgikaṁ maggaṁ sotāpattiphalañca sakadāgāmiphalañca
anāgāmiphalañca arahattaphalañca samāpajjiṁ rāgo ca me
catto .pe. doso ca me catto .pe. moho ca me

footnote: 1 yu. ma. potthakesu dumūlakaṁ na vibhajitaṁ. ekamūlakato paṭṭhāya
footnote: dumūlakampi timūlakampi .pe. dasamūlakampi evameva kātabbaṁ.
footnote: idaṁ sabbamūlakanti ettakameva tattha likhitaṁ.

page number: 197

catto vanto mutto pahīno paṭinissaṭṭho ukkheṭito samukkheṭito
rāgā ca me cittaṁ vinīvaraṇaṁ dosā ca me cittaṁ vinīvaraṇanti
vattukāmo mohā ca me cittaṁ vinīvaraṇanti sampajānamusā bhaṇantassa
paṭivijānantassa āpatti pārājikassa na paṭivijānantassa āpatti
thullaccayassa pubbe vassa hoti musā bhaṇissanti bhaṇantassa
hoti musā bhaṇāmīti bhaṇitassa hoti musā mayā bhaṇitanti
vinidhāya diṭṭhiṁ vinidhāya khantiṁ vinidhāya ruciṁ vinidhāya bhāvaṁ 1-.
vatthunissārakassa cakkapeyyālaṁ niṭṭhitaṁ.
vattukāmavārakathā (pts. vin iii, 99) niṭṭhitā.

[279] tīhākārehi yo te vihāre vasi so bhikkhu paṭhamaṁ
jhānaṁ samāpajji samāpajjati samāpanno so bhikkhu paṭhamassa jhānassa
lābhī vasī tena bhikkhunā paṭhamaṁ jhānaṁ sacchikatanti sampajānamusā
bhaṇantassa paṭivijānantassa āpatti thullaccayassa na paṭivijānantassa
āpatti dukkaṭassa pubbe vassa hoti musā bhaṇissanti
bhaṇantassa hoti musā bhaṇāmīti bhaṇitassa hoti musā
mayā bhaṇitanti. catūhākārehi pañcahākārehi chahākārehi sattahākārehi
yo te vihāre vasi so bhikkhu paṭhamaṁ jhānaṁ samāpajji
samāpajjati samāpanno so bhikkhu paṭhamassa jhānassa lābhī vasī
tena bhikkhunā paṭhamaṁ jhānaṁ sacchikatanti sampajānamusā bhaṇantassa

footnote: 1 ito paraṁ yu. potthake vattuvisārakassa sabbamūlakantipi atthi.

page number: 198

paṭivijānantassa āpatti thullaccayassa na paṭivijānantassa āpatti
dukkaṭassa pubbe vassa hoti musā bhaṇissanti bhaṇantassa
hoti musā bhaṇāmīti bhaṇitassa hoti musā mayā bhaṇitanti
vinidhāya diṭṭhiṁ vinidhāya khantiṁ vinidhāya ruciṁ vinidhāya bhāvaṁ.
tīhākārehi yo te vihāre vasi so bhikkhu dutiyaṁ jhānaṁ tatiyaṁ
jhānaṁ catutthaṁ jhānaṁ suññataṁ vimokkhaṁ animittaṁ vimokkhaṁ appaṇihitaṁ
vimokkhaṁ suññataṁ samādhiṁ animittaṁ samādhiṁ appaṇihitaṁ samādhiṁ
suññataṁ samāpattiṁ animittaṁ samāpattiṁ appaṇihitaṁ samāpattiṁ tisso
vijjā cattāro satipaṭṭhāne cattāro sammappadhāne cattāro iddhipāde
pañcindriyāni pañca balāni satta bojjhaṅge ariyaṁ aṭṭhaṅgikaṁ
maggaṁ sotāpattiphalaṁ sakadāgāmiphalaṁ anāgāmiphalaṁ arahattaphalaṁ samāpajji
samāpajjati samāpanno so bhikkhu arahattaphalassa lābhī vasī tena
bhikkhunā arahattaphalaṁ sacchikatanti sampajānamusā bhaṇantassa paṭivijānantassa
āpatti thullaccayassa na paṭivijānantassa āpatti
dukkaṭassa .pe. tīhākārehi yo te vihāre vasi tassa bhikkhuno
rāgo catto .pe. doso catto .pe. moho catto vanto mutto
pahīno paṭinissaṭṭho ukkheṭito samukkheṭitoti sampajānamusā bhaṇantassa
paṭivijānantassa āpatti thullaccayassa na paṭivijānantassa āpatti
dukkaṭassa .pe. tīhākārehi yo te vihāre vasi tassa bhikkhuno
rāgā cittaṁ vinīvaraṇaṁ dosā cittaṁ vinīvaraṇaṁ mohā cittaṁ vinīvaraṇanti

page number: 199

sampajānamusā bhaṇantassa paṭivijānantassa āpatti thullaccayassa
na paṭivijānantassa āpatti dukkaṭassa pubbe vassa hoti musā
bhaṇissanti bhaṇantassa hoti musā bhaṇāmīti bhaṇitassa hoti
musā mayā bhaṇitanti vinidhāya diṭṭhiṁ vinidhāya khantiṁ vinidhāya
ruciṁ vinidhāya bhāvaṁ. tīhākārehi yo te vihāre vasi so bhikkhu
suññāgāre paṭhamaṁ jhānaṁ dutiyaṁ jhānaṁ tatiyaṁ jhānaṁ catutthaṁ jhānaṁ
samāpajji samāpajjati samāpanno so bhikkhu suññāgāre catutthassa
jhānassa lābhī vasī tena bhikkhunā suññāgāre catutthaṁ jhānaṁ
sacchikatanti sampajānamusā bhaṇantassa paṭivijānantassa āpatti
thullaccayassa na paṭivijānantassa āpatti dukkaṭassa pubbe
vassa hoti musā bhaṇissanti bhaṇantassa hoti musā bhaṇāmīti
bhaṇitassa hoti musā mayā bhaṇitanti vinidhāya diṭṭhiṁ vinidhāya
khantiṁ vinidhāya ruciṁ vinidhāya bhāvaṁ 1-.

footnote: 1 ito paraṁ tesu tesu potthakesu nānattaṁ hoti. tattha amhākaṁ
footnote: potthake tāva paṇṇarasapi gamanāni evaṁ kātabbānīti paññāyati.
footnote: yu. ma. potthakesu peyyālapaṇṇarasagamanāni evameva vitthāretabbānīti.

rāmaññapotthake pana na kiñci dissati. taṁ yuttaṁ. kasmā.
tabbaṇṇanāyaṁ yo te vihāre vasīti vārena saddhiṁ peyyālapaṇṇarasakassa
dassitattā. idaṁ pana rāmaññapotthakaṁ anuvattitvā sodhitanti veditabbaṁ.

page number: 200

[280] tīhākārehi yo te cīvaraṁ paribhuñji yo te piṇḍapātaṁ
paribhuñji yo te senāsanaṁ paribhuñji yo te gilānapaccayabhesajjaparikkhāraṁ
paribhuñji yena te vihāro paribhutto yena te
cīvaraṁ paribhuttaṁ yena te piṇḍapāto paribhutto yena te senāsanaṁ
paribhuttaṁ yena te gilānapaccayabhesajjaparikkhāro paribhutto yaṁ tvaṁ
āgamma vihāraṁ adāsi cīvaraṁ adāsi piṇḍapātaṁ adāsi senāsanaṁ adāsi
gilānapaccayabhesajjaparikkhāraṁ adāsi so bhikkhu suññāgāre paṭhamaṁ
jhānaṁ dutiyaṁ jhānaṁ tatiyaṁ jhānaṁ catutthaṁ jhānaṁ samāpajji samāpajjati
samāpanno so bhikkhu suññāgāre catutthassa jhānassa lābhī vasī
tena bhikkhunā suññāgāre catutthaṁ jhānaṁ sacchikatanti sampajānamusā
bhaṇantassa paṭivijānantassa āpatti thullaccayassa na paṭivijānantassa
āpatti dukkaṭassa pubbe vassa hoti musā bhaṇissanti
bhaṇantassa hoti musā bhaṇāmīti bhaṇitassa hoti musā mayā bhaṇitanti
vinidhāya diṭṭhiṁ vinidhāya khantiṁ vinidhāya ruciṁ vinidhāya bhāvaṁ.
peyyālapaṇṇarasakaṁ niṭṭhitaṁ.
paccayapaṭisaṁyuttavārakathā 1- niṭṭhitā.

[281] anāpatti adhimānena anullapanādhippāyassa ummattakassa
khittacittassa vedanaṭṭassa ādikammikassāti.

footnote: 1 rā. paccayapaṭisaṁyuttakathā. yu. ma. potthakesu pana na kiñci dissati.

page number: 201

[282] adhimāne 1- araññamhi piṇḍopajjhāriyāpatho
saññojanā raho dhammā vihāro paccupaṭṭhito
na dukkaraṁ viriyamathopi maccuno
bhāyāvuso vippaṭisāri sammā
viriyena yogena arādhanāya
atha vedanāya adhivāsanā duve
brāhmaṇe pañca vatthūni aññaṁ byākaraṇā tayo
agārāvaraṇā kāmā rati cāpi apakkami 2-
aṭṭhi pesī ubho gāvaghātakā
piṇḍo sākuṇiko nicchavorabbhi
asi ca sūkariko satti māgavi
usu ca kāraṇiko sūci sārathi
yo ca sibbiyati sūcako hi so
aṇḍabhāri ahū gāmakūṭako
kūpe nimuggo hi so pāradāriko
gūthakhādī ahū duṭṭhabrāhmaṇo
nicchavitthī aticārinī ahū
maṅgulitthī ahū ikkhaṇitthikā

footnote: 1 yu. adhimānena. 2 yu. ratiyā pana pakkami.

page number: 202

okilinī sapattiṅgārokiri
sīsacchinno ahū coraghātako
bhikkhu bhikkhunī sikkhamānā
sāmaṇero atha sāmaṇerikā
kassapassa vinayasmiṁ pabbajjā
pāpakammaṁ te akariṁsu tāvade
tapodā rājagahe yuddhaṁ nāgānogāhanena ca
sobhito arahaṁ bhikkhu pañcakappasataṁ sareti.

[283] tena kho pana samayena aññataro bhikkhu adhimānena aññaṁ
byākāsi. tassa kukkuccaṁ ahosi bhagavatā sikkhāpadaṁ paññattaṁ
kacci nu kho ahaṁ pārājikaṁ āpattiṁ āpannoti. athakho so bhikkhu
bhagavato etamatthaṁ ārocesi. anāpatti bhikkhu adhimānenāti.

[284] tena kho pana samayena aññataro bhikkhu paṇidhāya araññe
viharati evaṁ maṁ jano sambhāvessatīti. taṁ jano sambhāvesi. tassa
kukkuccaṁ ahosi .pe. anāpatti bhikkhu pārājikassa na ca bhikkhave
paṇidhāya araññe vatthabbaṁ yo vaseyya āpatti dukkaṭassāti.
tena kho pana samayena aññataro bhikkhu paṇidhāya piṇḍāya carati
evaṁ maṁ jano sambhāvessatīti. taṁ jano sambhāvesi. tassa kukkuccaṁ
ahosi .pe. anāpatti bhikkhu pārājikassa na ca bhikkhave paṇidhāya
piṇḍāya caritabbaṁ yo careyya āpatti dukkaṭassāti.

page number: 203

[285] tena kho pana samayena aññataro bhikkhu aññataraṁ
bhikkhuṁ etadavoca ye āvuso amhākaṁ upajjhāyassa saddhivihārikā
sabbe va arahantoti. tassa kukkuccaṁ ahosi.
bhagavato etamatthaṁ ārocesi. kiṁcitto tvaṁ bhikkhūti. ullapanādhippāyo
ahaṁ bhagavāti. anāpatti bhikkhu pārājikassa āpatti
thullaccayassāti. tena kho pana samayena aññataro bhikkhu
aññataraṁ bhikkhuṁ etadavoca ye āvuso amhākaṁ upajjhāyassa
antevāsikā sabbe va mahiddhikā mahānubhāvāti. tassa kukkuccaṁ
ahosi. bhagavato etamatthaṁ ārocesi. kiṁcitto tvaṁ bhikkhūti.
ullapanādhippāyo ahaṁ bhagavāti. anāpatti bhikkhu pārājikassa
āpatti thullaccayassāti.

[286] tena kho pana samayena aññataro bhikkhu paṇidhāya
caṅkamati 1- evaṁ maṁ jano sambhāvessatīti. taṁ jano sambhāvesi.
tassa kukkuccaṁ ahosi. bhagavato etamatthaṁ ārocesi. anāpatti
bhikkhu pārājikassa na ca bhikkhave paṇidhāya caṅkamitabbaṁ yo
caṅkameyya āpatti dukkaṭassāti. tena kho pana samayena aññataro
bhikkhu paṇidhāya tiṭṭhati .pe. paṇidhāya nisīdati 2- .pe. paṇidhāya
seyyaṁ kappeti 3- evaṁ maṁ jano sambhāvessatīti. taṁ jano sambhāvesi.

footnote: 1 yu. ma. caṅkami. 2 yu. ma. nisīdi. 3 sabbattha kappesīti dissati.

page number: 204

tassa kukkuccaṁ ahosi. bhagavato etamatthaṁ ārocesi. anāpatti
bhikkhu pārājikassa na ca bhikkhave paṇidhāya seyyā kappetabbā 1-
yo kappeyya āpatti dukkaṭassāti.

[287] tena kho pana samayena aññataro bhikkhu aññatarassa
bhikkhuno uttarimanussadhammaṁ ullapati. sopi evamāha mayhaṁpi
āvuso saññojanā pahīnāti. tassa kukkuccaṁ ahosi.
bhagavato etamatthaṁ ārocesi. āpattiṁ tvaṁ bhikkhu āpanno
pārājikanti.

[288] tena kho pana samayena aññataro bhikkhu rahogato
uttarimanussadhammaṁ ullapati. paracittavidū bhikkhu taṁ bhikkhuṁ apasādesi
mā āvuso evarūpaṁ abhaṇi nattheso tuyhanti. tassa kukkuccaṁ
ahosi. bhagavato etamatthaṁ ārocesi. anāpatti bhikkhu (pts. vin iii, 102) pārājikassa
āpatti dukkaṭassāti. tena kho pana samayena aññataro bhikkhu
rahogato uttarimanussadhammaṁ ullapati. devatā taṁ bhikkhuṁ apasādesi
mā bhante evarūpaṁ abhaṇi nattheso tuyhanti. tassa kukkuccaṁ
ahosi. bhagavato etamatthaṁ ārocesi. anāpatti bhikkhu
pārājikassa āpatti dukkaṭassāti.

[289] tena kho pana samayena aññataro bhikkhu aññataraṁ
upāsakaṁ etadavoca yo āvuso tuyhaṁ vihāre vasati so bhikkhu

footnote: 1 sabbattha seyyaṁ kappetabbanti dissati.

page number: 205

arahāti. so ca bhikkhu 1- tassa vihāre vasati. tassa kukkuccaṁ
ahosi. bhagavato etamatthaṁ ārocesi. kiṁcitto tvaṁ bhikkhūti.
ullapanādhippāyo ahaṁ bhagavāti. anāpatti bhikkhu pārājikassa
āpatti thullaccayassāti. tena kho pana samayena aññataro
bhikkhu aññataraṁ upāsakaṁ etadavoca yaṁ tvaṁ āvuso bhikkhuṁ
upaṭṭhāsi 2- cīvarapiṇḍapātasenāsanagilānapaccayabhesajjaparikkhārena so
bhikkhu arahāti. so ca taṁ bhikkhuṁ upaṭṭhāti 3-
cīvarapiṇḍapātasenāsanagilānapaccayabhesajjaparikkhārena. tassa kukkuccaṁ ahosi.
bhagavato etamatthaṁ ārocesi. kiṁcitto tvaṁ bhikkhūti. ullapanādhippāyo
ahaṁ bhagavāti. anāpatti bhikkhu pārājikassa āpatti
thullaccayassāti.

[290] tena kho pana samayena aññataro bhikkhu gilāno
hoti. taṁ bhikkhū etadavocuṁ atthāyasmato uttarimanussadhammoti.
nāvuso dukkaraṁ aññaṁ byākātunti. tassa kukkuccaṁ ahosi
ye kho te bhagavato sāvakā te evaṁ vadeyyuṁ ahañcamhi
na bhagavato sāvako kacci nu kho ahaṁ pārājikaṁ āpattiṁ
āpannoti. bhagavato etamatthaṁ ārocesi. kiṁcitto tvaṁ
bhikkhūti. anullapanādhippāyo ahaṁ bhagavāti. anāpatti bhikkhu

footnote: 1 yu. ma. potthakesu ayaṁ pāṭho na paññāyati. 2 yu. ma. upaṭṭhesi.
footnote: 3 yu. ma. upaṭṭheti.

page number: 206

anullapanādhippāyassāti 1-. tena kho pana samayena aññataro bhikkhu
gilāno hoti. taṁ bhikkhū etadavocuṁ atthāyasmato uttarimanussadhammoti.
ārādhanīyo kho āvuso dhammo āraddhaviriyenāti. tassa
kukkuccaṁ ahosi .pe. anāpatti bhikkhu anullapanādhippāyassāti.
tena kho pana samayena aññataro bhikkhu gilāno hoti. taṁ bhikkhū
etadavocuṁ mā kho āvuso bhāyīti. nāhaṁ āvuso maccuno
bhāyāmīti. tassa kukkuccaṁ ahosi .pe. anāpatti bhikkhu
anullapanādhippāyassāti. tena kho pana samayena aññataro bhikkhu
gilāno hoti. taṁ bhikkhū etadavocuṁ mā kho āvuso bhāyīti.
yo nūnāvuso vippaṭisārī assa so bhāyeyyāti. tassa kukkuccaṁ
ahosi (pts. vin iii, 103) .pe. anāpatti bhikkhu anullapanādhippāyassāti. tena kho
pana samayena aññataro bhikkhu gilāno hoti. taṁ bhikkhū etadavocuṁ
atthāyasmato uttarimanussadhammoti. ārādhanīyo kho āvuso
dhammo sammāpayuttenāti. tassa kukkuccaṁ ahosi .pe. anāpatti
bhikkhu anullapanādhippāyassāti. tena kho pana samayena aññataro

footnote: 1 ito pure yuropiyapotthake ekaṁ vatthu atirekaṁ hoti. tattha
footnote: hi vuttaṁ tena kho pana samayena aññataro bhikkhu gilāno hoti. taṁ
footnote: bhikkhū etadavocuṁ atthāyasmato uttarimanussadhammoti. na āvuso

dukkaraṁ ārādhetunti. tassa kukkuccaṁ ahosi .pe. anāpatti
bhikkhu anullapanādhippāyassāti. taṁ sabbesu potthakesu na dissati.

page number: 207

bhikkhu gilāno hoti. taṁ bhikkhū etadavocuṁ atthāyasmato
uttarimanussadhammoti. ārādhanīyo kho āvuso dhammo āraddhaviriyenāti.
tassa kukkuccaṁ ahosi .pe. anāpatti bhikkhu
anullapanādhippāyassāti. tena kho pana samayena aññataro bhikkhu
gilāno hoti. taṁ bhikkhū etadavocuṁ atthāyasmato uttarimanussadhammoti.
ārādhanīyo kho āvuso dhammo yuttayogenāti.
tassa kukkuccaṁ ahosi .pe. anāpatti bhikkhu anullapanādhippāyassāti.
tena kho pana samayena aññataro bhikkhu gilāno
hoti. taṁ bhikkhū etadavocuṁ kaccāvuso khamanīyaṁ kacci yāpanīyanti.
nāvuso sakkā yena vā tena vā adhivāsetunti. tassa kukkuccaṁ
ahosi .pe. anāpatti bhikkhu anullapanādhippāyassāti. tena
kho pana samayena aññataro bhikkhu gilāno hoti. taṁ bhikkhū
etadavocuṁ kaccāvuso khamanīyaṁ kacci yāpanīyanti. nāvuso sakkā
puthujjanena adhivāsetunti. tassa kukkuccaṁ ahosi .pe. bhagavato
etamatthaṁ ārocesi. kiṁcitto tvaṁ bhikkhūti. ullapanādhippāyo ahaṁ
bhagavāti. anāpatti bhikkhu pārājikassa āpatti thullaccayassāti.

[291] tena kho pana samayena aññataro brāhmaṇo bhikkhū
nimantetvā etadavoca āyantu bhonto arahantoti. tesaṁ
kukkuccaṁ ahosi mayañcamhā na arahanto 1- ayañca brāhmaṇo

footnote: 1 yu. ma. anarahanto.

page number: 208

amhe arahantavādena samudācarati kathaṁ nu kho amhehi paṭipajjitabbanti.
bhagavato etamatthaṁ ārocesuṁ. anāpatti bhikkhave
pasādabhaññeti. tena kho pana samayena aññataro brāhmaṇo
bhikkhū nimantetvā etadavoca nisīdantu bhonto arahantoti .pe.
bhuñjantu bhonto arahantoti .pe. tappentu bhonto arahantoti
.pe. gacchantu bhonto arahantoti. tesaṁ kukkuccaṁ ahosi
mayañcamhā na arahanto ayañca brāhmaṇo amhe arahantavādena
samudācarati kathaṁ nu kho amhehi paṭipajjitabbanti. bhagavato
etamatthaṁ ārocesuṁ. anāpatti bhikkhave pasādabhaññeti.

[292] tena kho pana samayena aññataro bhikkhu aññatarassa
bhikkhuno uttarimanussadhammaṁ ullapati. sopi evamāha mayhaṁpi
āvuso āsavā pahīnāti. tassa kukkuccaṁ ahosi (pts. vin iii, 104) .pe.
āpattiṁ tvaṁ bhikkhu āpanno pārājikanti. tena kho pana
samayena aññataro bhikkhu aññatarassa bhikkhuno uttarimanussadhammaṁ
ullapati. sopi evamāha mayhaṁpi āvuso ete dhammā saṁvijjantīti.
tassa kukkuccaṁ ahosi. bhagavato etamatthaṁ ārocesi. āpattiṁ
tvaṁ bhikkhu āpanno pārājikanti. tena kho pana samayena
aññataro bhikkhu aññatarassa bhikkhuno uttarimanussadhammaṁ ullapati.
sopi evamāha ahaṁpi āvuso etesu dhammesu sandissāmīti.
tassa kukkuccaṁ ahosi. bhagavato etamatthaṁ ārocesi. āpattiṁ

page number: 209

tvaṁ bhikkhu āpanno pārājikanti.

[293] tena kho pana samayena aññataraṁ bhikkhuṁ ñātakā
etadavocuṁ ehi bhante agāraṁ ajjhāvasāti. abhabbo kho
āvuso mādiso agāraṁ ajjhāvasitunti. tassa kukkuccaṁ ahosi.
bhagavato etamatthaṁ ārocesi. kiṁcitto tvaṁ bhikkhūti. anullapanādhippāyo
ahaṁ bhagavāti. anāpatti bhikkhu anullapanādhippāyassāti.
tena kho pana samayena aññataraṁ bhikkhuṁ ñātakā etadavocuṁ ehi
bhante kāme paribhuñjāti. āvaṭā me āvuso kāmāti.
tassa kukkuccaṁ ahosi. bhagavato etamatthaṁ ārocesi. kiṁcitto
tvaṁ bhikkhūti. anullapanādhippāyo ahaṁ bhagavāti. anāpatti
bhikkhu anullapanādhippāyassāti. tena kho pana samayena aññataraṁ
bhikkhuṁ ñātakā etadavocuṁ abhiramasi bhanteti. abhirato ahaṁ
āvuso paramāya abhiratiyāti. tassa kukkuccaṁ ahosi ye kho te
bhagavato sāvakā te evaṁ vadeyyuṁ ahañcamhi na bhagavato sāvako
kacci nu kho ahaṁ pārājikaṁ āpattiṁ āpannoti. bhagavato
etamatthaṁ ārocesi. kiṁcitto tvaṁ bhikkhūti. anullapanādhippāyo
ahaṁ bhagavāti. anāpatti bhikkhu anullapanādhippāyassāti.

[294] tena kho pana samayena sambahulā bhikkhū katikaṁ katvā
aññatarasmiṁ āvāse vassaṁ upagacchiṁsu yo imamhā āvāsā
paṭhamaṁ pakkamissati taṁ mayaṁ arahāti jānissāmāti. aññataro

page number: 210

bhikkhu maṁ arahāti jānantūti tamhā āvāsā paṭhamaṁ pakkāmi 1-.
tassa kukkuccaṁ ahosi kacci nu kho ahaṁ pārājikaṁ āpattiṁ
āpannoti. bhagavato etamatthaṁ ārocesi. āpattiṁ tvaṁ
bhikkhu āpanno pārājikanti.

[295] tena 2- samayena buddho bhagavā rājagahe viharati veḷuvane
kalandakanivāpe. tena kho pana samayena āyasmā ca lakkhaṇo
āyasmā ca mahāmoggallāno gijjhakūṭe pabbate viharanti.
athakho āyasmā mahāmoggallāno pubbaṇhasamayaṁ nivāsetvā pattacīvaramādāya
yenāyasmā lakkhaṇo tenupasaṅkami upasaṅkamitvā
āyasmantaṁ lakkhaṇaṁ etadavoca āyāmāvuso lakkhaṇa rājagahaṁ
piṇḍāya pavisissāmāti. evamāvusoti kho āyasmā lakkhaṇo
āyasmato mahāmoggallānassa (pts. vin iii, 105) paccassosi. athakho āyasmā
mahāmoggallāno gijjhakūṭā pabbatā orohanto aññatarasmiṁ
padese sitaṁ pātvākāsi. athakho āyasmā lakkhaṇo āyasmantaṁ
mahāmoggallānaṁ etadavoca ko nu kho āvuso mahāmoggallāna
hetu ko paccayo sitassa pātukammāyāti. akālo kho āvuso
lakkhaṇa etassa paṇhassa byākaraṇāya 3- bhagavato maṁ santike etaṁ
paṇhaṁ pucchāti. athakho āyasmā ca lakkhaṇo āyasmā ca

footnote: 1 yu. ma. pakkami. 2 yu. rā. tena kho pana. 3 yu. ma. potthakesu
footnote: ayaṁ pāṭho na dissati.

page number: 211

mahāmoggallāno rājagahe piṇḍāya caritvā pacchābhattaṁ piṇḍapātapaṭikkantā
yena bhagavā tenupasaṅkamiṁsu upasaṅkamitvā bhagavantaṁ
abhivādetvā ekamantaṁ nisīdiṁsu. ekamantaṁ nisinno kho āyasmā
lakkhaṇo āyasmantaṁ mahāmoggallānaṁ etadavoca idhāyasmā mahāmoggallāno
gijjhakūṭā pabbatā orohanto aññatarasmiṁ padese
sitaṁ pātvākāsi ko nu kho āvuso moggallāna hetu ko
paccayo sitassa pātukammāyāti. idhāhaṁ āvuso gijjhakūṭā
pabbatā orohanto addasaṁ aṭṭhikasaṅkhalikaṁ vehāsaṁ gacchantaṁ tamenaṁ
gijjhāpi kaṅkāpi 1- kulalāpi anupatitvā anupatitvā phāsuḷantarikāhi 2-
vitudenti vitacchenti 3- virājenti 4- svāssudaṁ 5- aṭṭassaraṁ karoti tassa
mayhaṁ āvuso etadahosi acchariyaṁ vata bho abbhūtaṁ vata bho
evarūpopi nāma satto bhavissati evarūpopi nāma yakkho bhavissati
evarūpopi nāma peto bhavissati 6- evarūpopi nāma attabhāvapaṭilābho
bhavissatīti. bhikkhū ujjhāyanti khīyanti vipācenti uttarimanussadhammaṁ
āyasmā mahāmoggallāno ullapatīti. athakho bhagavā bhikkhū

footnote: 1 yu. ma. kākāpi. 2 ma. phāsuḷantarikādīhi. 3-4 yu. ma. potthakesu
footnote: idaṁ pāṭhadvayaṁ na dissati. 5 tabbaṇṇanāyaṁ sāsudanti āgataṁ. tattha hi
footnote: vuttaṁ sāsudaṁ aṭṭassaraṁ karotīti ettha sudanti nipāto. sā

aṭṭhikasaṅkhalikā aṭṭassaraṁ āturassaraṁ karotīti attho. 6 evarūpopi
nāma peto bhavissatīti yu. ma. potthakesu na dissati.

page number: 212

āmantesi cakkhubhūtā vata bhikkhave sāvakā viharanti ñāṇabhūtā
vata bhikkhave sāvakā viharanti yatra hi nāma sāvako evarūpaṁ
ñassati vā dakkhati vā sakkhiṁ vā karissati pubbe va me so
bhikkhave satto diṭṭho ahosi apicāhaṁ na byākāsiṁ ahañcetaṁ
byākareyyaṁ pare ca me na saddaheyyuṁ ye me na saddaheyyuṁ
tesantaṁ assa dīgharattaṁ ahitāya dukkhāya eso bhikkhave satto
imasmiṁyeva rājagahe goghātako ahosi so tassa kammassa vipākena
bahūni vassāni bahūni vassasatāni bahūni vassasahassāni bahūni
vassasatasahassāni niraye pacitvā tasseva kammassa vipākāvasesena
evarūpaṁ attabhāvapaṭilābhaṁ paṭisaṁvedeti saccaṁ bhikkhave moggallāno
āha anāpatti bhikkhave moggallānassāti .pe. idhāhaṁ āvuso
gijjhakūṭā pabbatā orohanto addasaṁ maṁsapesiṁ vehāsaṁ gacchantaṁ
tamenaṁ gijjhāpi kaṅkāpi kulalāpi anupatitvā (pts. vin iii, 106) anupatitvā vitudenti 1-
vitacchenti virājenti 2- svāssudaṁ aṭṭassaraṁ karoti .pe. eso
bhikkhave satto imasmiṁyeva rājagahe goghātako ahosi .pe.
idhāhaṁ āvuso gijjhakūṭā pabbatā orohanto addasaṁ maṁsapiṇḍaṁ
vehāsaṁ gacchantaṁ tamenaṁ gijjhāpi kaṅkāpi kulalāpi anupatitvā
anupatitvā vitudenti vitacchenti virājenti svāssudaṁ aṭṭassaraṁ

footnote: 1 yu. ma. potthakesu ayaṁ pāṭho natthi. 2 yu. ma. vibhajenti. ito
footnote: paraṁ pacchimaṁ pāṭhadvayaññeva tattha dissati no purimo pāṭho.

page number: 213

karoti .pe. eso bhikkhave satto imasmiṁyeva rājagahe sākuṇiko
ahosi .pe. idhāhaṁ āvuso gijjhakūṭā pabbatā orohanto
addasaṁ nicchaviṁ purisaṁ vehāsaṁ gacchantaṁ tamenaṁ gijjhāpi kaṅkāpi
kulalāpi anupatitvā anupatitvā vitudenti vitacchenti virājenti
svāssudaṁ aṭṭassaraṁ karoti .pe. eso bhikkhave satto imasmiṁyeva
rājagahe orabbhiko ahosi .pe. idhāhaṁ āvuso gijjhakūṭā
pabbatā orohanto addasaṁ asilomaṁ purisaṁ vehāsaṁ gacchantaṁ
tassa te asī uppatitvā uppatitvā tasseva kāye nipatanti
svāssudaṁ aṭṭassaraṁ karoti .pe. eso bhikkhave satto
imasmiṁyeva rājagahe sūkariko ahosi .pe. idhāhaṁ āvuso
gijjhakūṭā pabbatā orohanto addasaṁ sattilomaṁ purisaṁ vehāsaṁ
gacchantaṁ tassa tā sattiyo uppatitvā uppatitvā tasseva
kāye nipatanti svāssudaṁ aṭṭassaraṁ karoti .pe. eso bhikkhave
satto imasmiṁyeva rājagahe māgaviko ahosi .pe. idhāhaṁ
āvuso gijjhakūṭā pabbatā orohanto addasaṁ usulomaṁ purisaṁ
vehāsaṁ gacchantaṁ tassa te usū uppatitvā uppatitvā tasseva
kāye nipatanti svāssudaṁ aṭṭassaraṁ karoti .pe. eso
bhikkhave satto imasmiṁyeva rājagahe kāraṇiko ahosi .pe.
idhāhaṁ āvuso gijjhakūṭā pabbatā orohanto addasaṁ sūcilomaṁ
purisaṁ vehāsaṁ gacchantaṁ tassa tā sūciyo uppatitvā uppatitvā

page number: 214

tasseva kāye nipatanti svāssudaṁ aṭṭassaraṁ karoti .pe.
eso bhikkhave satto imasmiṁyeva rājagahe sārathi ahosi .pe.
idhāhaṁ āvuso gijjhakūṭā pabbatā orohanto addasaṁ sūcilomaṁ
purisaṁ vehāsaṁ gacchantaṁ tassa tā sūciyo sīse pavisitvā mukhato
nikkhamanti mukhe pavisitvā urato nikkhamanti ure pavisitvā udarato
nikkhamanti udare pavisitvā ūrūhi nikkhamanti ūrūsu pavisitvā jaṅghāhi
nikkhamanti jaṅghāsu pavisitvā pādehi nikkhamanti svāssudaṁ aṭṭassaraṁ
karoti .pe. eso bhikkhave satto imasmiṁyeva rājagahe
sūciko 1- ahosi .pe. idhāhaṁ āvuso gijjhakūṭā pabbatā orohanto
addasaṁ kumbhaṇḍaṁ purisaṁ vehāsaṁ gacchantaṁ so 2- gacchantopi te va
aṇḍe khandhe oropetvā gacchanti nisīdantopi tesveva aṇḍesu
nisīdati tamenaṁ gijjhāpi kaṅkāpi kulalāpi anupatitvā anupatitvā
vitudenti vitacchenti virājenti svāssudaṁ aṭṭassaraṁ karoti .pe.
eso bhikkhave satto imasmiṁyeva rājagahe gāmakūṭo ahosi .pe.
idhāhaṁ āvuso gijjhakūṭā pabbatā orohanto addasaṁ purisaṁ gūthakūpe
sasīsakaṁ nimuggaṁ .pe. eso bhikkhave satto imasmiṁyeva rājagahe
paradāriko (pts. vin iii, 107) ahosi .pe. idhāhaṁ āvuso gijjhakūṭā pabbatā
orohanto addasaṁ purisaṁ gūthakūpe sasīsakaṁ nimuggaṁ ubhohi hatthehi
gūthaṁ khādantaṁ .pe. eso bhikkhave satto imasmiṁyeva rājagahe

footnote: 1 yu. ma. sūcako. 2 yu. sa..

page number: 215

duṭṭhabrāhmaṇo ahosi so kassapassa sammāsambuddhassa pāvacane
bhikkhusaṅghaṁ bhattena nimantetvā doṇiyā gūthassa pūrāpetvā kālaṁ
ārocāpetvā etadavoca ito 1- bhonto yāvadatthaṁ bhuñjantu ceva
harantu cāti so tassa kammassa vipākena bahūni vassāni bahūni
vassasatāni bahūni vassasahassāni bahūni vassasatasahassāni niraye
pacitvā tasseva kammassa vipākāvasesena evarūpaṁ attabhāvapaṭilābhaṁ
paṭisaṁvedeti saccaṁ bhikkhave moggallāno āha anāpatti bhikkhave
moggallānassāti .pe. idhāhaṁ āvuso gijjhakūṭā pabbatā
orohanto addasaṁ nicchaviṁ itthiṁ vehāsaṁ gacchantiṁ tamenaṁ gijjhāpi
kaṅkāpi kulalāpi anupatitvā anupatitvā vitudenti vitacchenti virājenti
sāssudaṁ aṭṭassaraṁ karoti esā bhikkhave itthī imasmiṁyeva rājagahe
aticārinī ahosi .pe. saccaṁ bhikkhave moggallāno āha anāpatti
bhikkhave moggallānassāti. idhāhaṁ āvuso gijjhakūṭā pabbatā
orohanto addasaṁ itthiṁ duggandhaṁ maṅguliṁ vehāsaṁ gacchantiṁ tamenaṁ
gijjhāpi kaṅkāpi kulalāpi anupatitvā anupatitvā vitudenti vitacchenti
virājenti sāssudaṁ aṭṭassaraṁ karoti .pe. esā bhikkhave itthī
imasmiṁyeva rājagahe ikkhaṇikā ahosi .pe. idhāhaṁ āvuso
gijjhakūṭā pabbatā orohanto addasaṁ itthiṁ uppakkaṁ okiliniṁ
okiraṇiṁ vehāsaṁ gacchantiṁ sāssudaṁ aṭṭassaraṁ karoti .pe. esā

footnote: 1 yu. ma. aho.

page number: 216

bhikkhave itthī kāliṅgassa rañño aggamahesī ahosi 1- sā issāpakatā
sapattiṁ aṅgārakaṭāhena okiri .pe. idhāhaṁ āvuso gijjhakūṭā
pabbatā orohanto addasaṁ asīsakabandhaṁ vehāsaṁ gacchantaṁ tassa
ure akkhīni ceva honti mukhañca tamenaṁ gijjhāpi kaṅkāpi kulalāpi
anupatitvā anupatitvā vitudenti vitacchenti virājenti svāssudaṁ
aṭṭassaraṁ karoti .pe. eso bhikkhave satto imasmiṁyeva rājagahe
dāmariko 2- nāma coraghātako ahosi .pe. idhāhaṁ āvuso gijjhakūṭā
pabbatā orohanto addasaṁ bhikkhuṁ vehāsaṁ gacchantaṁ tassa saṅghāṭipi
ādittā sampajjalitā sañjotibhūtā 3- pattopi āditto sampajjalito
sañjotibhūto 4- kāyabandhanaṁpi ādittaṁ sampajjalitaṁ sañjotibhūtaṁ 5- kāyopi
āditto sampajjalito sañjotibhūto svāssudaṁ aṭṭassaraṁ karoti
.pe. eso bhikkhave bhikkhu kassapassa sammāsambuddhassa pāvacane
pāpabhikkhu ahosi .pe. idhāhaṁ āvuso gijjhakūṭā pabbatā
orohanto addasaṁ bhikkhuniṁ .pe. addasaṁ sikkhamānaṁ addasaṁ
sāmaṇeraṁ addasaṁ sāmaṇeriṁ vehāsaṁ gacchantiṁ tassā saṅghāṭipi
ādittā sampajjalitā sañjotibhūtā pattopi āditto sampajjalito
sañjotibhūto kāyabandhanaṁpi ādittaṁ sampajjalitaṁ sañjotibhūtaṁ kāyopi

footnote: 1 yu. ma. potthakesu ayaṁ pāṭho natthi. 2 yu. ma. hāriko.
footnote: 3-4-5 yamidha sañjotibhūtā sañjotibhūto sañjotibhūtanti likhiyati taṁ katthaci sajjotibhūtā sajjotibhūto sajjotibhūtanti.

page number: 217

āditto sampajjalito sañjotibhūto sāssudaṁ aṭṭassaraṁ karoti
tassa mayhaṁ āvuso etadahosi acchariyaṁ vata bho abbhūtaṁ vata bho
evarūpopi nāma satto bhavissati evarūpopi nāma yakkho bhavissati
evarūpopi nāma peto bhavissati evarūpopi nāma attabhāvapaṭilābho
bhavissatīti. bhikkhū ujjhāyanti khīyanti vipācenti uttarimanussadhammaṁ
āyasmā mahāmoggallāno ullapatīti. athakho bhagavā bhikkhū
āmantesi cakkhubhūtā vata bhikkhave sāvakā viharanti ñāṇabhūtā vata
bhikkhave sāvakā viharanti yatra hi nāma sāvako evarūpaṁ ñassati
vā dakkhati vā sakkhiṁ vā karissati pubbe va me sā bhikkhave sāmaṇerī
diṭṭhā ahosi apicāhaṁ na byākāsiṁ ahañcetaṁ byākareyyaṁ
pare ca me na saddaheyyuṁ ye me na saddaheyyuṁ tesantaṁ assa
dīgharattaṁ ahitāya dukkhāya esā bhikkhave sāmaṇerī kassapassa
sammāsambuddhassa pāvacane pāpasāmaṇerī ahosi sā tassa kammassa
vipākena bahūni vassāni bahūni vassasatāni bahūni vassasahassāni bahūni
vassasatasahassāni niraye pacitvā tasseva kammassa vipākāvasesena
evarūpaṁ attabhāvapaṭilābhaṁ paṭisaṁvedeti saccaṁ bhikkhave moggallāno
āha anāpatti bhikkhave moggallānassāti.

[296] athakho āyasmā mahāmoggallāno bhikkhū āmantesi
yatāyaṁ āvuso tapodā sandati so daho acchodako sītodako
sātodako setodako supatittho ramaṇīyo pahūtamacchakacchapo cakkamattāni

page number: 218

ca padumāni pupphanti atha ca panāyaṁ tapodā kuthitā sandatīti.
bhikkhū ujjhāyanti khīyanti vipācenti kathaṁ hi nāma āyasmā
mahāmoggallāno evaṁ vakkhati yatāyaṁ āvuso tapodā sandati
so daho acchodako sītodako sātodako setodako supatittho
ramaṇīyo pahūtamacchakacchapo cakkamattāni ca padumāni pupphanti atha
ca panāyaṁ tapodā kuthitā sandatīti uttarimanussadhammaṁ āyasmā
mahāmoggallāno ullapatīti. bhagavato etamatthaṁ ārocesuṁ.
yatāyaṁ bhikkhave tapodā sandati so daho acchodako sītodako
sātodako setodako supatittho ramaṇīyo pahūtamacchakacchapo cakkamattāni
ca padumāni pupphanti apicāyaṁ bhikkhave tapodā dvinnaṁ mahānirayānaṁ
antarikāya āgacchati tenāyaṁ tapodā kuthitā sandati saccaṁ
bhikkhave moggallāno āha anāpatti bhikkhave moggallānassāti.

[297] tena kho pana samayena rājā māgadho seniyo bimbisāro
licchavīhi saddhiṁ saṅgāmento pabhaggo hoti. atha rājā pacchā
senaṁ saṅkaḍḍhitvā licchaviyo 1- parājesi. saṅgāme ca nandi carati
raññā licchaviyo 2- pabhaggāti. athakho āyasmā mahāmoggallāno
bhikkhū āmantesi rājā āvuso licchavīhi pabhaggo saṅgāme ca
nandi carati raññā licchaviyo pabhaggāti. bhikkhū ujjhāyanti khīyanti
vipācenti kathaṁ hi nāma āyasmā mahāmoggallāno evaṁ vakkhati

footnote: 1 licchavī vā licchavino vāti amhākaṁ khanti. 2 yu. ma. licchavī.

page number: 219

rājā āvuso licchavīhi pabhaggo saṅgāme ca nandi carati raññā
licchaviyo pabhaggāti uttarimanussadhammaṁ āyasmā mahāmoggallāno
ullapatīti. bhagavato (pts. vin iii, 109) etamatthaṁ ārocesuṁ. paṭhamaṁ bhikkhave rājā
licchavīhi pabhaggo atha rājā pacchā senaṁ saṅkaḍḍhitvā licchaviyo
parājesi saccaṁ bhikkhave moggallāno āha anāpatti bhikkhave
moggallānassāti.

[298] athakho āyasmā mahāmoggallāno bhikkhū āmantesi
idhāhaṁ āvuso sappinikāya nadiyā tīre āneñjaṁ 1- samādhiṁ samāpanno
nāgānaṁ ogayha uttarantānaṁ koñcaṁ karontānaṁ saddaṁ assosinti.
bhikkhū ujjhāyanti khīyanti vipācenti kathaṁ hi nāma āyasmā
mahāmoggallāno evaṁ vakkhati idhāhaṁ āvuso sappinikāya nadiyā
tīre āneñjaṁ samādhiṁ samāpanno nāgānaṁ ogayha uttarantānaṁ
koñcaṁ karontānaṁ saddaṁ assosinti uttarimanussadhammaṁ āyasmā
mahāmoggallāno ullapatīti. bhagavato etamatthaṁ ārocesuṁ.
attheso bhikkhave samādhi so ca kho aparisuddho saccaṁ bhikkhave
moggallāno āha anāpatti bhikkhave moggallānassāti.

[299] athakho āyasmā sobhito bhikkhū āmantesi ahaṁ āvuso
pañca kappasatāni anussarāmīti. bhikkhū ujjhāyanti khīyanti
vipācenti kathaṁ hi nāma āyasmā sobhito evaṁ vakkhati ahaṁ

footnote: 1 yu. ma. ānañjaṁ.

page number: 220

āvuso pañca kappasatāni anussarāmīti uttarimanussadhammaṁ āyasmā
sobhito ullapatīti. bhagavato etamatthaṁ ārocesuṁ. atthesā
bhikkhave sobhitassa sā ca kho ekāyeva jāti saccaṁ bhikkhave
sobhito āha anāpatti bhikkhave sobhitassāti.
catutthapārājikaṁ niṭṭhitaṁ.
-------------

[300] uddiṭṭhā kho āyasmanto cattāro pārājikā dhammā
yesaṁ bhikkhu aññataraṁ vā aññataraṁ vā āpajjitvā na labhati bhikkhūhi
saddhiṁ saṁvāsaṁ yathā pure tathā pacchā pārājiko hoti asaṁvāso.
tatthāyasmante pucchāmi kaccittha parisuddhā dutiyampi pucchāmi
kaccittha parisuddhā tatiyampi pucchāmi kaccittha parisuddhā parisuddhetthāyasmanto
tasmā tuṇhī. evametaṁ dhārayāmīti.
pārājikakaṇḍaṁ niṭṭhitaṁ.
----------------
tassuddānaṁ.
methunādinnadānañca manussaviggahuttari
pārājikāni cattāri chejjavatthū asaṁsayāti.
--------------

page number: 221

ime kho panāyasmanto terasa saṅghādisesā dhammā uddesaṁ āgacchanti.
paṭhamasaṅghādisesaṁ

[301] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
seyyasako anabhirato brahmacariyaṁ carati. so tena kiso hoti lūkho
dubbaṇṇo uppaṇḍuppaṇḍukajāto dhamanisanthatagatto. addasā
kho āyasmā udāyi āyasmantaṁ seyyasakaṁ kisaṁ lūkhaṁ dubbaṇṇaṁ
uppaṇḍuppaṇḍukajātaṁ dhamanisanthatagattaṁ disvāna āyasmantaṁ seyyasakaṁ
etadavoca kissa tvaṁ āvuso seyyasaka kiso lūkho dubbaṇṇo
uppaṇḍuppaṇḍukajāto dhamanisanthatagatto kacci no tvaṁ āvuso
seyyasaka anabhirato brahmacariyaṁ carasīti. evamāvusoti. tenahi
tvaṁ āvuso seyyasaka yāvadatthaṁ bhuñja yāvadatthaṁ supa yāvadatthaṁ
nahāya yāvadatthaṁ bhuñjitvā yāvadatthaṁ supitvā yāvadatthaṁ nahāyitvā
yadā te anabhirati uppajjati rāgo cittaṁ anuddhaṁseti tadā
hatthena upakkamitvā asuciṁ mocehīti. kinnu kho āvuso kappati evarūpaṁ
kātunti. āmāvuso ahaṁpi evarūpaṁ 1- karomīti. athakho āyasmā
seyyasako yāvadatthaṁ bhuñji yāvadatthaṁ supi yāvadatthaṁ nahāyi yāvadatthaṁ
bhuñjitvā yāvadatthaṁ supitvā yāvadatthaṁ nahāyitvā yadā anabhirati
uppajjati rāgo cittaṁ anuddhaṁseti tadā hatthena upakkamitvā asuciṁ

footnote: 1 yu. ma. evaṁ.

page number: 222

moceti 1-. athakho āyasmā seyyasako aparena samayena vaṇṇavā
ahosi pīnindriyo pasannamukhavaṇṇo vippasannacchavivaṇṇo. athakho
āyasmato seyyasakassa sahāyakā bhikkhū āyasmantaṁ seyyasakaṁ
etadavocuṁ pubbe kho tvaṁ āvuso seyyasaka kiso ahosi lūkho
dubbaṇṇo uppaṇḍuppaṇḍukajāto dhamanisanthatagatto (pts. vin iii, 111) sodāni tvaṁ
etarahi vaṇṇavā pīnindriyo pasannamukhavaṇṇo vippasannacchavivaṇṇo
kinnu kho tvaṁ āvuso seyyasaka bhesajjaṁ karosīti. na kho ahaṁ
āvuso bhesajjaṁ karomi apicāhaṁ yāvadatthaṁ bhuñjāmi yāvadatthaṁ
supāmi yāvadatthaṁ nahāyāmi yāvadatthaṁ bhuñjitvā yāvadatthaṁ supitvā
yāvadatthaṁ nahāyitvā yadā me anabhirati uppajjati rāgo cittaṁ
anuddhaṁseti tadā hatthena upakkamitvā asuciṁ mocemīti. kiṁ pana
tvaṁ āvuso seyyasaka yeneva hatthena saddhādeyyaṁ bhuñjasi teneva
hatthena upakkamitvā asuciṁ mocesīti. evamāvusoti. ye te
bhikkhū appicchā .pe. te ujjhāyanti khīyanti vipācenti kathaṁ hi
nāma āyasmā seyyasako hatthena upakkamitvā asuciṁ mocessatīti.
athakho te bhikkhū āyasmantaṁ seyyasakaṁ anekapariyāyena vigarahitvā
bhagavato etamatthaṁ ārocesuṁ. athakho bhagavā etasmiṁ nidāne etasmiṁ
pakaraṇe bhikkhusaṅghaṁ sannipātāpetvā āyasmantaṁ seyyasakaṁ paṭipucchi
saccaṁ kira tvaṁ seyyasaka hatthena upakkamitvā asuciṁ mocesīti. saccaṁ

footnote: 1 yu. ma. mocesi.

page number: 223

bhagavāti. vigarahi buddho bhagavā ananucchavikaṁ moghapurisa ananulomikaṁ
appaṭirūpaṁ assāmaṇakaṁ akappiyaṁ akaraṇīyaṁ kathaṁ hi nāma tvaṁ moghapurisa
hatthena upakkamitvā asuciṁ mocessasi nanu mayā moghapurisa anekapariyāyena
virāgāya dhammo desito no sarāgāya visaṁyogāya dhammo
desito no saṁyogāya anupādānāya dhammo desito no saupādānāya
tattha nāma tvaṁ moghapurisa mayā virāgāya dhamme desite sarāgāya
cetessasi visaṁyogāya dhamme desite saṁyogāya cetessasi anupādānāya
dhamme desite saupādānāya cetessasi nanu mayā moghapurisa
anekapariyāyena rāgavirāgāya dhammo desito madanimmadanāya pipāsavinayāya
ālayasamugghātāya vaṭṭūpacchedāya taṇhakkhayāya virāgāya
nirodhāya nibbānāya dhammo desito nanu mayā moghapurisa anekapariyāyena
kāmānaṁ pahānaṁ akkhātaṁ kāmasaññānaṁ pariññā akkhātā
kāmapipāsānaṁ paṭivinayo akkhāto kāmavitakkānaṁ samugghāto akkhāto
kāmapariḷāhānaṁ vūpasamo akkhāto netaṁ moghapurisa appasannānaṁ
vā pasādāya pasannānaṁ vā bhiyyobhāvāya athakhvetaṁ moghapurisa
appasannānañceva appasādāya pasannānañca (pts. vin iii, 112) ekaccānaṁ aññathattāyāti.
athakho bhagavā āyasmantaṁ seyyasakaṁ anekapariyāyena
vigarahitvā dubbharatāya dupposatāya .pe. evañca pana bhikkhave imaṁ
sikkhāpadaṁ uddiseyyātha sañcetanikā sukkavisaṭṭhi saṅghādisesoti.
evañcidaṁ bhagavatā bhikkhūnaṁ sikkhāpadaṁ paññattaṁ hoti.

page number: 224

[302] tena kho pana samayena bhikkhū paṇītāni bhojanāni bhiñjitvā
muṭṭhassatī asampajānā niddaṁ okkamanti. tesaṁ muṭṭhassatīnaṁ
asampajānānaṁ niddaṁ okkamantānaṁ supinantena asuci muccati.
tesaṁ kukkuccaṁ ahosi bhagavatā sikkhāpadaṁ paññattaṁ sañcetanikā
sukkavisaṭṭhi saṅghādisesoti amhākañca supinantena asuci muccati 1-
atthi cettha cetanā upalabbhati 2- kacci nu kho mayaṁ saṅghādisesaṁ
āpattiṁ āpannāti. bhagavato etamatthaṁ ārocesuṁ. atthesā
bhikkhave cetanā sā ca kho abbohārikāti. athakho bhagavā etasmiṁ
nidāne etasmiṁ pakaraṇe dhammiṁ kathaṁ katvā bhikkhū āmantesi .pe.
evañca pana bhikkhave imaṁ sikkhāpadaṁ uddiseyyātha sañcetanikā
sukkavisaṭṭhi aññatra supinantā saṅghādisesoti.

[303] sañcetanikāti jānanto sañjānanto cecca abhivitaritvā
vītikkamo. sukkanti dasa sukkāni nīlaṁ pītakaṁ lohitakaṁ odātaṁ
takkavaṇṇaṁ dakavaṇṇaṁ telavaṇṇaṁ khīravaṇṇaṁ dadhivaṇṇaṁ sappivaṇṇaṁ.
visaṭṭhīti ṭhānā 3- cāvanā vuccati visaṭṭhīti. aññatra supinantāti
ṭhapetvā supinantaṁ. saṅghādisesoti saṅgho va tassā āpattiyā
parivāsaṁ deti mūlāya paṭikassati mānattaṁ deti abbheti na sambahulā
na ekapuggalo tena vuccati saṅghādisesoti. tasseva āpattinikāyassa
nāmakammaṁ adhivacanaṁ tenapi vuccati saṅghādisesoti.

footnote: 1 yu. mucci. 2 yu. ma. labbhati. 3 yu. ma. ṭhānato.

page number: 225

[304] ajjhattarūpe moceti bahiddhārūpe moceti ajjhattabahiddhārūpe
moceti ākāse kaṭiṁ kampento moceti rāgūpatthambhe
moceti vaccūpatthambhe moceti passāvūpatthambhe moceti vātūpatthambhe
moceti uccāliṅgapāṇakadaṭṭhūpatthambhe moceti ārogyatthāya
moceti sukhatthāya moceti bhesajjatthāya moceti dānatthāya moceti
puññatthāya moceti yaññatthāya moceti saggatthāya moceti
vījatthāya moceti vīmaṁsatthāya moceti davatthāya moceti nīlaṁ
moceti pītakaṁ moceti lohitakaṁ moceti odātaṁ moceti takkavaṇṇaṁ
moceti dakavaṇṇaṁ moceti telavaṇṇaṁ moceti khīravaṇṇaṁ moceti
dadhivaṇṇaṁ moceti sappivaṇṇaṁ moceti.

[305] ajjhattarūpeti ajjhattaṁ upādinnarūpe. bahiddhārūpeti
bahiddhā upādinne vā anupādinne vā. ajjhattabahiddhārūpeti
tadubhaye. ākāse kaṭiṁ kampentoti ākāse vāyamantassa aṅgajātaṁ
kammaniyaṁ hoti. rāgūpatthambheti rāgena pīḷitassa aṅgajātaṁ kammaniyaṁ
hoti. vaccūpatthambheti vaccena pīḷitassa aṅgajātaṁ kammaniyaṁ hoti.
passāvūpatthambheti passāvena pīḷitassa aṅgajātaṁ kammaniyaṁ hoti.
vātūpatthambheti vātena pīḷitassa aṅgajātaṁ kammaniyaṁ hoti.
uccāliṅgapāṇakadaṭṭhūpatthambheti uccāliṅgapāṇakadaṭṭhena pīḷitassa aṅgajātaṁ
kammaniyaṁ hoti. ārogyatthāyāti arogo bhavissāmīti. sukhatthāyāti
sukhaṁ vedanaṁ uppādessāmīti. bhesajjatthāyāti bhesajjaṁ bhavissatīti.

page number: 226

dānatthāyāti dānaṁ dassāmīti. puññatthāyāti puññaṁ bhavissatīti.
yaññatthāyāti yaññaṁ yajissāmīti. saggatthāyāti saggaṁ gamissāmīti.
vījatthāyāti vījaṁ bhavissatīti. vīmaṁsatthāyāti vīmaṁsissāmi 1- nīlaṁ
bhavissati pītakaṁ bhavissati lohitakaṁ bhavissati odātaṁ bhavissati .pe.
sappivaṇṇaṁ bhavissatīti. davatthāyāti khiḍḍādhippāyo.

[306] ajjhattarūpe ceteti upakkamati muccati āpatti
saṅghādisesassa. bahiddhārūpe ceteti upakkamati muccati āpatti
saṅghādisesassa. ajjhattabahiddhārūpe ceteti upakkamati muccati
āpatti saṅghādisesassa. ākāse kaṭiṁ kampento ceteti upakkamati
muccati āpatti saṅghādisesassa. rāgūpatthambhe ceteti upakkamati
muccati āpatti saṅghādisesassa. vaccūpatthambhe ceteti upakkamati
muccati āpatti saṅghādisesassa. passāvūpatthambhe ceteti upakkamati
muccati āpatti saṅghādisesassa. vātūpatthambhe ceteti upakkamati
muccati āpatti saṅghādisesassa. uccāliṅgapāṇakadaṭṭhūpatthambhe
ceteti upakkamati muccati āpatti saṅghādisesassa. ārogyatthāya
ceteti upakkamati muccati āpatti saṅghādisesassa. sukhatthāya
.pe. bhesajjatthāya dānatthāya puññatthāya yaññatthāya saggatthāya
vījatthāya vīmaṁsatthāya davatthāya ceteti upakkamati muccati āpatti
saṅghādisesassa. nīlaṁ ceteti upakkamati muccati āpatti saṅghādisesassa.

footnote: 1 yu. ma. potthakesu ayaṁ pāṭho na paññāyati.

page number: 227

pītakaṁ lohitakaṁ odātaṁ takkavaṇṇaṁ dakavaṇṇaṁ
telavaṇṇaṁ khīravaṇṇaṁ dadhivaṇṇaṁ sappivaṇṇaṁ ceteti upakkamati
muccati āpatti saṅghādisesassa.
suddhikaṁ (pts. vin iii, 114) niṭṭhitaṁ.

[307] ārogyatthañca sukhatthañca ceteti upakkamati muccati
āpatti saṅghādisesassa. ārogyatthañca bhesajjatthañca.
ārogyatthañca dānatthañca. ārogyatthañca puññatthañca.
ārogyatthañca yaññatthañca. ārogyatthañca saggatthañca.
ārogyatthañca vījatthañca. ārogyatthañca vīmaṁsatthañca.
ārogyatthañca davatthañca ceteti upakkamati muccati āpatti
saṅghādisesassa.
ekamūlaṁ 1- khaṇḍacakkaṁ niṭṭhitaṁ.

[308] sukhatthañca bhesajjatthañca ceteti upakkamati muccati
āpatti saṅghādisesassa. sukhatthañca dānatthañca. sukhatthañca
puññatthañca. sukhatthañca yaññatthañca. sukhatthañca saggatthañca.
sukhatthañca vījatthañca. sukhatthañca vīmaṁsatthañca. sukhatthañca
davatthañca ceteti upakkamati muccati āpatti saṅghādisesassa.
sukhatthañca ārogyatthañca ceteti upakkamati muccati āpatti
saṅghādisesassa.

footnote: 1 yu. ma. ekamūlakassa.

page number: 228

[309] bhesajjatthañca dānatthañca ceteti upakkamati muccati
āpatti saṅghādisesassa. bhesajjatthañca puññatthañca. bhesajjatthañca
yaññatthañca. bhesajjatthañca saggatthañca. bhesajjatthañca
vījatthañca. bhesajjatthañca vīmaṁsatthañca. bhesajjatthañca davatthañca.
bhesajjatthañca ārogyatthañca. bhesajjatthañca sukhatthañca ceteti
upakkamati muccati āpatti saṅghādisesassa.

[310] dānatthañca puññatthañca ceteti upakkamati muccati
āpatti saṅghādisesassa. dānatthañca yaññatthañca. dānatthañca
saggatthañca. dānatthañca vījatthañca. dānatthañca vīmaṁsatthañca.
dānatthañca davatthañca. dānatthañca ārogyatthañca. dānatthañca
sukhatthañca. dānatthañca bhesajjatthañca ceteti upakkamati muccati
āpatti saṅghādisesassa.

[311] puññatthañca yaññatthañca ceteti upakkamati muccati
āpatti saṅghādisesassa. puññatthañca saggatthañca. puññatthañca
vījatthañca. puññatthañca vīmaṁsatthañca. puññatthañca davatthañca.
puññatthañca ārogyatthañca. puññatthañca sukhatthañca.
puññatthañca bhesajjatthañca. puññatthañca dānatthañca ceteti
upakkamati muccati āpatti saṅghādisesassa.

[312] yaññatthañca saggatthañca ceteti upakkamati muccati
āpatti saṅghādisesassa. yaññatthañca vījatthañca. yaññatthañca

page number: 229

vīmaṁsatthañca. yaññatthañca davatthañca. yaññatthañca ārogyatthañca.
yaññatthañca sukhatthañca. yaññatthañca bhesajjatthañca.
yaññatthañca dānatthañca. yaññatthañca puññatthañca ceteti
upakkamati muccati āpatti saṅghādisesassa.

[313] saggatthañca vījatthañca. saggatthañca vīmaṁsatthañca.
saggatthañca davatthañca. saggatthañca ārogyatthañca. saggatthañca
sukhatthañca. saggatthañca bhesajjatthañca. saggatthañca dānatthañca.
saggatthañca puññatthañca. saggatthañca yaññatthañca ceteti
upakkamati muccati āpatti saṅghādisesassa.

[314] vījatthañca vīmaṁsatthañca. vījatthañca davatthañca.
vījatthañca ārogyatthañca. vījatthañca sukhatthañca. vījatthañca
bhesajjatthañca. vījatthañca dānatthañca. vījatthañca puññatthañca.
vījatthañca yaññatthañca. vījatthañca saggatthañca ceteti upakkamati
muccati āpatti saṅghādisesassa.

[315] vīmaṁsatthañca davatthañca. vīmaṁsatthañca ārogyatthañca.
vīmaṁsatthañca sukhatthañca. vīmaṁsatthañca bhesajjatthañca. vīmaṁsatthañca
dānatthañca. vīmaṁsatthañca puññatthañca. vīmaṁsatthañca yaññatthañca.
vīmaṁsatthañca saggatthañca. vīmaṁsatthañca vījatthañca ceteti
upakkamati muccati āpatti saṅghādisesassa.

[316] davatthañca ārogyatthañca ceteti upakkamati muccati

page number: 230

āpatti saṅghādisesassa. davatthañca sukhatthañca. davatthañca
bhesajjatthañca. davatthañca dānatthañca. davatthañca puññatthañca.
davatthañca yaññatthañca. davatthañca saggatthañca. davatthañca
vījatthañca. davatthañca vīmaṁsatthañca ceteti upakkamati muccati
āpatti saṅghādisesassa.
ekamūlakaṁ 1- baddhacakkaṁ niṭṭhitaṁ.
dumūlakādipi evameva netabbaṁ.

[317] ārogyatthañca sukhatthañca bhesajjatthañca ceteti upakkamati
muccati āpatti saṅghādisesassa .pe. ārogyatthañca sukhatthañca
davatthañca ceteti upakkamati muccati āpatti saṅghādisesassa.
dumūlakaṁ khaṇḍacakkaṁ.

[318] sukhatthañca bhesajjatthañca dānatthañca ceteti upakkamati
muccati āpatti saṅghādisesassa .pe. sukhatthañca bhesajjatthañca
davatthañca .pe. sukhatthañca bhesajjatthañca ārogyatthañca ceteti
upakkamati muccati āpatti saṅghādisesassa .pe. vīmaṁsatthañca
davatthañca ārogyatthañca ceteti upakkamati muccati āpatti
saṅghādisesassa .pe. vīmaṁsatthañca davatthañca vījatthañca ceteti
upakkamati muccati āpatti saṅghādisesassa.
dumūlakaṁ baddhacakkaṁ niṭṭhitaṁ.

footnote: 1 yu. ma. ekamūlakassa.

page number: 231

[319] timūlakaṁ catumūlakaṁ pañcamūlakaṁ chamūlakaṁ sattamūlakaṁ aṭṭhamūlakaṁ
navamūlakaṁ evameva kātabbaṁ.
idaṁ sabbamūlakaṁ.

[320] ārogyatthañca sukhatthañca. bhesajjatthañca dānatthañca.
puññatthañca yaññatthañca. saggatthañca vījatthañca. vīmaṁsatthañca
davatthañca ceteti upakkamati muccati āpatti saṅghādisesassa.
sabbamūlakaṁ niṭṭhitaṁ.

[321] nīlañca pītakañca ceteti upakkamati muccati āpatti
saṅghādisesassa. nīlañca lohitakañca .pe. nīlañca odātañca.
nīlañca takkavaṇṇañca. nīlañca dakavaṇṇañca. nīlañca
telavaṇṇañca. nīlañca khīravaṇṇañca. nīlañca dadhivaṇṇañca.
nīlañca sappivaṇṇañca ceteti upakkamati muccati āpatti
saṅghādisesassa.
ekamūlakaṁ 1- khaṇḍacakkaṁ niṭṭhitaṁ.

[322] pītakañca lohitakañca ceteti upakkamati muccati āpatti
saṅghādisesassa. pītakañca odātañca .pe. pītakañca takkavaṇṇañca.
pītakañca dakavaṇṇañca. pītakañca telavaṇṇañca.
pītakañca khīravaṇṇañca. pītakañca dadhivaṇṇañca. pītakañca
sappivaṇṇañca. pītakañca nīlañca ceteti upakkamati muccati

footnote: 1 yu. ma. ekamūlakassa.

page number: 232

āpatti saṅghādisesassa. lohitakañca odātañca ceteti upakkamati
muccati āpatti saṅghādisesassa. lohitakañca takkavaṇṇañca.
lohitakañca dakavaṇṇañca. lohitakañca telavaṇṇañca. lohitakañca
khīravaṇṇañca. lohitakañca dadhivaṇṇañca. lohitakañca sappivaṇṇañca.
lohitakañca nīlañca. lohitakañca pītakañca
ceteti upakkamati muccati āpatti saṅghādisesassa. odātañca
takkavaṇṇañca. odātañca dakavaṇṇañca. odātañca
telavaṇṇañca. odātañca khīravaṇṇañca. odātañca dadhivaṇṇañca.
odātañca sappivaṇṇañca. odātañca nīlañca.
odātañca pītakañca. odātañca lohitakañca ceteti upakkamati
muccati āpatti saṅghādisesassa. takkavaṇṇañca dakavaṇṇañca.
takkavaṇṇañca telavaṇṇañca. takkavaṇṇañca khīravaṇṇañca.
takkavaṇṇañca dadhivaṇṇañca. takkavaṇṇañca sappivaṇṇañca.
takkavaṇṇañca nīlañca. takkavaṇṇañca pītakañca. takkavaṇṇañca
lohitakañca. takkavaṇṇañca odātañca ceteti upakkamati
muccati āpatti saṅghādisesassa. dakavaṇṇañca telavaṇṇañca.
dakavaṇṇañca khīravaṇṇañca. dakavaṇṇañca dadhivaṇṇañca.
dakavaṇṇañca sappivaṇṇañca. dakavaṇṇañca nīlañca. dakavaṇṇañca
pītakañca. dakavaṇṇañca lohitakañca. dakavaṇṇañca
odātañca. dakavaṇṇañca takkavaṇṇañca ceteti upakkamati

page number: 233

muccati āpatti saṅghādisesassa. telavaṇṇañca khīravaṇṇañca.
telavaṇṇañca davivaṇṇañca. telavaṇṇañca sappivaṇṇañca.
telavaṇṇañca nīlañca. telavaṇṇañca pītakañca. telavaṇṇañca
lohitakañca. telavaṇṇañca odātañca. telavaṇṇañca
takkavaṇṇañca. telavaṇṇañca dakavaṇṇañca ceteti upakkamati
muccati āpatti saṅghādisesassa. khīravaṇṇañca dadhivaṇṇañca.
khīravaṇṇañca sappivaṇṇañca. khīravaṇṇañca nīlañca. khīravaṇṇañca
pītakañca. khīravaṇṇañca lohitakañca. khīravaṇṇañca
odātañca. khīravaṇṇañca takkavaṇṇañca. khīravaṇṇañca
dakavaṇṇañca. khīravaṇṇañca telavaṇṇañca ceteti upakkamati
muccati āpatti saṅghādisesassa. dadhivaṇṇañca sappivaṇṇañca.
dadhivaṇṇañca nīlañca. dadhivaṇṇañca pītakañca. dadhivaṇṇañca
lohitakañca. dadhivaṇṇañca odātañca. dadhivaṇṇañca takkavaṇṇañca.
dadhivaṇṇañca dakavaṇṇañca. dadhivaṇṇañca
telavaṇṇañca. dadhivaṇṇañca khīravaṇṇañca ceteti upakkamati
muccati āpatti saṅghādisesassa. sappivaṇṇañca nīlañca ceteti
upakkamati muccati āpatti saṅghādisesassa. sappivaṇṇañca
pītakañca. sappivaṇṇañca lohitakañca. sappivaṇṇañca
odātañca. sappivaṇṇañca takkavaṇṇañca. sappivaṇṇañca
dakavaṇṇañca. sappivaṇṇañca telavaṇṇañca. sappivaṇṇañca

page number: 234

khīravaṇṇañca. sappivaṇṇañca dadhivaṇṇañca ceteti upakkamati
muccati āpatti saṅghādisesassa.
ekamūlakaṁ 1- baddhacakkaṁ niṭṭhitaṁ.
dumūlakādipi evameva netabbaṁ.

[323] nīlañca pītakañca lohitakañca ceteti upakkamati muccati
āpatti saṅghādisesassa. nīlañca pītakañca odātañca ceteti
upakkamati muccati āpatti saṅghādisesassa .pe. nīlañca pītakañca
sappivaṇṇañca ceteti upakkamati muccati āpatti saṅghādisesassa.
dumūlakaṁ khaṇḍacakkaṁ niṭṭhitaṁ.

[324] pītakañca lohitakañca odātañca ceteti upakkamati
muccati āpatti saṅghādisesassa .pe. pītakañca lohitakañca
nīlañca ceteti upakkamati muccati āpatti saṅghādisesassa .pe.
dadhivaṇṇañca sappivaṇṇañca nīlañca ceteti upakkamati muccati
āpatti saṅghādisesassa .pe. dadhivaṇṇañca sappivaṇṇañca
khīravaṇṇañca ceteti upakkamati muccati āpatti saṅghādisesassa.
dumūlakaṁ baddhacakkaṁ niṭṭhitaṁ.

[325] timūlakaṁ catumūlakaṁ pañcamūlakaṁ chamūlakaṁ sattamūlakaṁ aṭṭhamūlakaṁ
navamūlakaṁ evameva kātabbaṁ.
idaṁ sabbamūlakaṁ.

footnote: 1 yu. ma. ekamūlakassa.

page number: 235

[326] nīlañca pītakañca lohitakañca odātañca takkavaṇṇañca
dakavaṇṇañca telavaṇṇañca khīravaṇṇañca dadhivaṇṇañca sappivaṇṇañca
ceteti upakkamati muccati āpatti saṅghādisesassa.
sabbamūlakaṁ niṭṭhitaṁ.

[327] ārogyatthañca nīlañca ceteti upakkamati muccati
āpatti saṅghādisesassa. ārogyatthañca sukhatthañca nīlañca pītakañca
ceteti upakkamati muccati āpatti saṅghādisesassa. ārogyatthañca
sukhatthañca bhesajjatthañca nīlañca pītakañca (pts. vin iii, 115) lohitakañca ceteti
upakkamati muccati āpatti saṅghādisesassa. ārogyatthañca
sukhatthañca bhesajjatthañca dānatthañca nīlañca pītakañca lohitakañca
odātañca ceteti upakkamati muccati āpatti saṅghādisesassa.
ārogyatthañca sukhatthañca bhesajjatthañca dānatthañca puññatthañca
nīlañca pītakañca lohitakañca odātañca takkavaṇṇañca ceteti
upakkamati muccati āpatti saṅghādisesassa. ārogyatthañca
sukhatthañca bhesajjatthañca dānatthañca puññatthañca yaññatthañca
nīlañca pītakañca lohitakañca odātañca takkavaṇṇañca dakavaṇṇañca
ceteti upakkamati muccati āpatti saṅghādisesassa.
ārogyatthañca sukhatthañca bhesajjatthañca dānatthañca puññatthañca
yaññatthañca saggatthañca nīlañca pītakañca lohitakañca odātañca
takkavaṇṇañca dakavaṇṇañca telavaṇṇañca ceteti upakkamati

page number: 236

muccati āpatti saṅghādisesassa. ārogyatthañca sukhatthañca
bhesajjatthañca dānatthañca puññatthañca yaññatthañca saggatthañca
vījatthañca nīlañca pītakañca lohitakañca odātañca takkavaṇṇañca
dakavaṇṇañca telavaṇṇañca khīravaṇṇañca ceteti upakkamati muccati
āpatti saṅghādisesassa. ārogyatthañca sukhatthañca bhesajjatthañca
dānatthañca puññatthañca yaññatthañca saggatthañca vījatthañca
vīmaṁsatthañca nīlañca pītakañca lohitakañca odātañca takkavaṇṇañca
dakavaṇṇañca telavaṇṇañca khīravaṇṇañca dadhivaṇṇañca ceteti
upakkamati muccati āpatti saṅghādisesassa. ārogyatthañca
sukhatthañca bhesajjatthañca dānatthañca puññatthañca yaññatthañca
saggatthañca vījatthañca vīmaṁsatthañca davatthañca nīlañca pītakañca
lohitakañca odātañca takkavaṇṇañca dakavaṇṇañca telavaṇṇañca
khīravaṇṇañca dadhivaṇṇañca sappivaṇṇañca ceteti upakkamati muccati
āpatti saṅghādisesassa.
ubhatobaddhamissakacakkaṁ 1- niṭṭhitaṁ.

[328] nīlaṁ mocessāmīti ceteti upakkamati pītakaṁ muccati
āpatti saṅghādisesassa. nīlaṁ mocessāmīti ceteti upakkamati
lohitakaṁ muccati āpatti saṅghādisesassa. nīlaṁ mocessāmīti ceteti
upakkamati odātaṁ muccati āpatti saṅghādisesassa. nīlaṁ

footnote: 1 yu. ma. missakacakkaṁ.

page number: 237

mocessāmīti ceteti upakkamati takkavaṇṇaṁ muccati āpatti
saṅghādisesassa. nīlaṁ mocessāmīti ceteti upakkamati dakavaṇṇaṁ
muccati āpatti saṅghādisesassa. nīlaṁ mocessāmīti ceteti
upakkamati telavaṇṇaṁ muccati āpatti saṅghādisesassa. nīlaṁ
mocessāmīti ceteti upakkamati khīravaṇṇaṁ muccati āpatti
saṅghādisesassa. nīlaṁ mocessāmīti ceteti upakkamati dadhivaṇṇaṁ
muccati āpatti saṅghādisesassa. nīlaṁ mocessāmīti ceteti
upakkamati sappivaṇṇaṁ muccati āpatti saṅghādisesassa.
khaṇḍacakkaṁ niṭṭhitaṁ.

[329] pītakaṁ mocessāmīti ceteti upakkamati lohitakaṁ muccati
āpatti saṅghādisesassa. pītakaṁ mocessāmīti ceteti upakkamati
odātaṁ muccati .pe. takkavaṇṇaṁ muccati. dakavaṇṇaṁ muccati.
telavaṇṇaṁ muccati. khīravaṇṇaṁ muccati. dadhivaṇṇaṁ muccati.
sappivaṇṇaṁ muccati. nīlaṁ muccati āpatti saṅghādisesassa.
baddhacakkaṁ niṭṭhitaṁ.

[330] lohitakaṁ mocessāmīti ceteti upakkamati odātaṁ muccati
āpatti saṅghādisesassa. lohitakaṁ mocessāmīti ceteti upakkamati
takkavaṇṇaṁ muccati .pe. dakavaṇṇaṁ muccati. telavaṇṇaṁ muccati.
khīravaṇṇaṁ muccati. dadhivaṇṇaṁ muccati. sappivaṇṇaṁ muccati. nīlaṁ
muccati. pītakaṁ muccati āpatti saṅghādisesassa. odātaṁ mocessāmīti

page number: 238

ceteti upakkamati takkavaṇṇaṁ muccati āpatti saṅghādisesassa
.pe. lohitakaṁ muccati āpatti saṅghādisesassa. (evaṁ
cakkāni veditabbāni .) sappivaṇṇaṁ mocessāmīti ceteti upakkamati
nīlaṁ muccati āpatti saṅghādisesassa. sappivaṇṇaṁ mocessāmīti
ceteti upakkamati pītakaṁ muccati .pe. lohitakaṁ muccati. odātaṁ
muccati. takkavaṇṇaṁ muccati. dakavaṇṇaṁ muccati. telavaṇṇaṁ muccati.
khīravaṇṇaṁ muccati. dadhivaṇṇaṁ muccati āpatti saṅghādisesassa.
kucchicakkaṁ niṭṭhitaṁ.

[331] pītakaṁ mocessāmīti ceteti upakkamati nīlaṁ muccati
āpatti saṅghādisesassa. lohitakaṁ mocessāmīti ceteti upakkamati
nīlaṁ muccati. odātaṁ mocessāmīti ceteti upakkamati nīlaṁ
muccati. takkavaṇṇaṁ mocessāmīti ceteti upakkamati nīlaṁ muccati.
dakavaṇṇaṁ mocessāmīti ceteti upakkamati nīlaṁ muccati. telavaṇṇaṁ
mocessāmīti ceteti upakkamati nīlaṁ muccati. khīravaṇṇaṁ mocessāmīti
ceteti upakkamati nīlaṁ muccati. dadhivaṇṇaṁ mocessāmīti ceteti
upakkamati nīlaṁ muccati. sappivaṇṇaṁ mocessāmīti ceteti
upakkamati nīlaṁ muccati āpatti saṅghādisesassa.
piṭṭhicakkassa paṭhamaṁ gamanaṁ niṭṭhitaṁ.

[332] lohitakaṁ mocessāmīti ceteti upakkamati pītakaṁ muccati
āpatti saṅghādisesassa. odātaṁ takkavaṇṇaṁ dakavaṇṇaṁ telavaṇṇaṁ

page number: 239

khīravaṇṇaṁ dadhivaṇṇaṁ sappivaṇṇaṁ. nīlaṁ mocessāmīti ceteti
upakkamati pītakaṁ muccati āpatti saṅghādisesassa.
piṭṭhicakkassa dutiyaṁ gamanaṁ niṭṭhitaṁ.

[333] odātaṁ mocessāmīti ceteti upakkamati lohitakaṁ muccati
āpatti saṅghādisesassa. takkavaṇṇaṁ dakavaṇṇaṁ telavaṇṇaṁ khīravaṇṇaṁ
dadhivaṇṇaṁ sappivaṇṇaṁ nīlaṁ. pītakaṁ mocessāmīti ceteti
upakkamati lohitakaṁ muccati āpatti saṅghādisesassa.
piṭṭhicakkassa tatiyaṁ gamanaṁ niṭṭhitaṁ.

[334] takkavaṇṇaṁ mocessāmīti ceteti upakkamati odātaṁ
muccati āpatti saṅghādisesassa. dakavaṇṇaṁ telavaṇṇaṁ khīravaṇṇaṁ
dadhivaṇṇaṁ sappivaṇṇaṁ nīlaṁ pītakaṁ. lohitakaṁ mocessāmīti ceteti
upakkamati odātaṁ muccati āpatti saṅghādisesassa.
piṭṭhicakkassa catutthaṁ gamanaṁ niṭṭhitaṁ.

[335] dakavaṇṇaṁ mocessāmīti ceteti upakkamati takkavaṇṇaṁ
muccati āpatti saṅghādisesassa. telavaṇṇaṁ khīravaṇṇaṁ dadhivaṇṇaṁ
sappivaṇṇaṁ nīlaṁ pītakaṁ lohitakaṁ. odātaṁ mocessāmīti ceteti
upakkamati takkavaṇṇaṁ muccati āpatti saṅghādisesassa.
piṭṭhicakkassa pañcamaṁ gamanaṁ niṭṭhitaṁ.

[336] telavaṇṇaṁ mocessāmīti ceteti upakkamati dakavaṇṇaṁ
muccati āpatti saṅghādisesassa. khīravaṇṇaṁ dadhivaṇṇaṁ sappivaṇṇaṁ

page number: 240

nīlaṁ pītakaṁ lohitakaṁ odātaṁ. takkavaṇṇaṁ mocessāmīti ceteti
upakkamati dakavaṇṇaṁ muccati āpatti saṅghādisesassa.
piṭṭhicakkassa chaṭṭhaṁ gamanaṁ niṭṭhitaṁ.

[337] khīravaṇṇaṁ mocessāmīti ceteti upakkamati telavaṇṇaṁ
muccati āpatti saṅghādisesassa. dadhivaṇṇaṁ sappivaṇṇaṁ nīlaṁ
pītakaṁ lohitakaṁ odātaṁ takkavaṇṇaṁ. dakavaṇṇaṁ mocessāmīti
ceteti upakkamati telavaṇṇaṁ muccati āpatti saṅghādisesassa.
piṭṭhicakkassa sattamaṁ gamanaṁ niṭṭhitaṁ.

[338] dadhivaṇṇaṁ mocessāmīti ceteti upakkamati khīravaṇṇaṁ
muccati āpatti saṅghādisesassa. sappivaṇṇaṁ nīlaṁ pītakaṁ lohitakaṁ
odātaṁ takkavaṇṇaṁ dakavaṇṇaṁ. telavaṇṇaṁ mocessāmīti ceteti
upakkamati khīravaṇṇaṁ muccati āpatti saṅghādisesassa.
piṭṭhicakkassa aṭṭhamaṁ gamanaṁ niṭṭhitaṁ.

[339] sappivaṇṇaṁ mocessāmīti ceteti upakkamati dadhivaṇṇaṁ
muccati āpatti saṅghādisesassa. nīlaṁ pītakaṁ lohitakaṁ odātaṁ
takkavaṇṇaṁ dakavaṇṇaṁ telavaṇṇaṁ. khīravaṇṇaṁ mocessāmīti ceteti
upakkamati dadhivaṇṇaṁ muccati āpatti saṅghādisesassa.
piṭṭhicakkassa navamaṁ gamanaṁ niṭṭhitaṁ.

[340] nīlaṁ mocessāmīti ceteti upakkamati sappivaṇṇaṁ muccati
āpatti saṅghādisesassa. pītakaṁ lohitakaṁ odātaṁ takkavaṇṇaṁ

page number: 241

dakavaṇṇaṁ telavaṇṇaṁ khīravaṇṇaṁ. dadhivaṇṇaṁ mocessāmīti ceteti
upakkamati sappivaṇṇaṁ muccati āpatti saṅghādisesassa.
piṭṭhicakkassa dasamaṁ gamanaṁ niṭṭhitaṁ.
piṭṭhicakkaṁ (pts. vin iii, 116) niṭṭhitaṁ 1-.

[343] *- ceteti upakkamati muccati āpatti saṅghādisesassa.
ceteti upakkamati na muccati āpatti thullaccayassa. ceteti na
upakkamati muccati anāpatti. ceteti na upakkamati na muccati
anāpatti. na ceteti upakkamati muccati anāpatti. na ceteti
upakkamati na muccati anāpatti. na ceteti na upakkamati muccati
anāpatti. na ceteti na upakkamati na muccati anāpatti.

[344] anāpatti supinantena namocanādhippāyassa ummatta
kassa khittacittassa vedanaṭṭassa ādikammikassāti.

[345] supinoccārapassāvo vitakkuṇhodakena ca
bhesajjaṁ kaṇḍuvaṁ maggo vatthi jantāgharaṁ ūru 2-
sāmaṇero ca sutto ca ūru muṭṭhinā pīḷayi
ākāse thambhaṁ nijjhāyi chiddaṁ kaṭṭhena ghaṭṭayi

footnote: 1 yu. ma. piṭṭhicakkapeyyālo niṭṭhito. tesu tesu potthakesu
footnote: āgato peyyālavidhi yebhuyyena visadiso hoti katthaci saṅkhitto katthaci
footnote: vitthāro. tadatthikena tato tato pariyesitabbaṁ. 2 yu. ma. vatthiṁ jantāgharupakkamo.

* neßēäaṅacākalekhakha 

[341]-

[342] nacha–asayāmar–akhāahāypa

page number: 242

sote udañjalaṁ dhāvaṁ pupphāvaḷiya pokkharaṁ
vālikā kaddamusseko 1- sayanaṅguṭṭhakena cāti.

[346] tena kho pana samayena aññatarassa bhikkhuno supinantena
asuci mucci. tassa kukkuccaṁ ahosi kacci nu kho ahaṁ saṅghādisesaṁ
āpattiṁ āpannoti. athakho so bhikkhu bhagavato etamatthaṁ
ārocesi. anāpatti bhikkhu supinantenāti.

[347] tena kho pana samayena aññatarassa bhikkhuno uccāraṁ
karontassa asuci mucci. tassa kukkuccaṁ ahosi kacci nu kho ahaṁ
saṅghādisesaṁ āpattiṁ āpannoti. bhagavato etamatthaṁ ārocesi.
kiṁcitto tvaṁ bhikkhūti. nāhaṁ bhagavā mocanādhippāyoti. anāpatti
bhikkhu namocanādhippāyassāti.

[348] tena kho pana samayena aññatarassa bhikkhuno passāvaṁ
karontassa asuci mucci. tassa kukkuccaṁ ahosi .pe. anāpatti
bhikkhu namocanādhippāyassāti.

[349] tena kho pana samayena aññatarassa bhikkhuno kāmavitakkaṁ
vitakkentassa asuci mucci. tassa kukkuccaṁ ahosi .pe. anāpatti
bhikkhu kāmavitakkaṁ 2- vitakkentassāti.

[350] tena kho pana samayena aññatarassa bhikkhuno uṇhodakena
nahāyantassa asuci mucci. tassa kukkuccaṁ ahosi .pe.

footnote: 1 yu. kaddamudako. 2 yu. ma. potthakesu ayaṁ pāṭho na hoti.

page number: 243

kiṁcitto tvaṁ bhikkhūti. nāhaṁ bhagavā mocanādhippāyoti. anāpatti
bhikkhu (pts. vin iii, 117) namocanādhippāyassāti. tena kho pana samayena aññatarassa
bhikkhuno mocanādhippāyassa uṇhodakena nahāyantassa asuci mucci.
tassa kukkuccaṁ ahosi .pe. āpattiṁ tvaṁ bhikkhu āpanno
saṅghādisesanti. tena kho pana samayena aññatarassa bhikkhuno
mocanādhippāyassa uṇhodakena nahāyantassa asuci na mucci.
tassa kukkuccaṁ ahosi .pe. anāpatti bhikkhu saṅghādisesassa
āpatti thullaccayassāti.

[351] tena kho pana samayena aññatarassa bhikkhuno aṅgajāte
vaṇo hoti. bhesajjena ālimpantassa asuci mucci.
tassa kukkuccaṁ ahosi kacci nu kho ahaṁ saṅghādisesaṁ āpattiṁ
āpannoti. bhagavato etamatthaṁ ārocesi. kiṁcitto tvaṁ
bhikkhūti. nāhaṁ bhagavā mocanādhippāyoti. anāpatti bhikkhu
namocanādhippāyassāti. tena kho pana samayena aññatarassa
bhikkhuno aṅgajāte vaṇo hoti. tassa mocanādhippāyassa
bhesajjena ālimpantassa asuci mucci .pe. asuci na mucci.
tassa kukkuccaṁ ahosi .pe. anāpatti bhikkhu saṅghādisesassa
āpatti thullaccayassāti.

[352] tena kho pana samayena aññatarassa bhikkhuno aṇḍaṁ
kaṇḍuvantassa asuci mucci. tassa kukkuccaṁ ahosi .pe.

page number: 244

anāpatti bhikkhu namocanādhippāyassāti. tena kho pana samayena
aññatarassa bhikkhuno mocanādhippāyassa aṇḍaṁ kaṇḍuvantassa
asuci mucci .pe. asuci na mucci. tassa kukkuccaṁ ahosi
.pe. anāpatti bhikkhu saṅghādisesassa āpatti thullaccayassāti.

[353] tena kho pana samayena aññatarassa bhikkhuno maggaṁ
gacchantassa asuci mucci. tassa kukkuccaṁ ahosi .pe. anāpatti
bhikkhu namocanādhippāyassāti. tena kho pana samayena aññatarassa
bhikkhuno mocanādhippāyassa maggaṁ gacchantassa asuci mucci .pe.
asuci na mucci. tassa kukkuccaṁ ahosi .pe. anāpatti bhikkhu
saṅghādisesassa āpatti thullaccayassāti.

[354] tena kho pana samayena aññatarassa bhikkhuno vatthiṁ
gahetvā passāvaṁ karontassa asuci mucci. tassa kukkuccaṁ
ahosi .pe. anāpatti bhikkhu namocanādhippāyassāti. tena
kho pana samayena aññatarassa bhikkhuno mocanādhippāyassa vatthiṁ
gahetvā passāvaṁ karontassa asuci mucci .pe. asuci na mucci.
tassa kukkuccaṁ ahosi .pe. anāpatti bhikkhu saṅghādisesassa
āpatti thullaccayassāti.

[355] tena kho pana samayena aññatarassa bhikkhuno jantāghare
udaravaṭṭiṁ tāpentassa asuci mucci. tassa kukkuccaṁ ahosi
.pe. anāpatti bhikkhu namocanādhippāyassāti. tena kho

page number: 245

pana samayena aññatarassa bhikkhuno mocanādhippāyassa jantāghare
udaravaṭṭiṁ tāpentassa asuci mucci .pe. asuci na mucci.
tassa kukkuccaṁ ahosi .pe. anāpatti bhikkhu saṅghādisesassa
āpatti thullaccayassāti.

[356] tena kho pana samayena aññatarassa bhikkhuno jantāghare
upajjhāyassa piṭṭhiparikammaṁ karontassa asuci mucci. tassa kukkuccaṁ
ahosi .pe. anāpatti bhikkhu namocanādhippāyassāti. tena
kho pana samayena aññatarassa bhikkhuno mocanādhippāyassa jantāghare
upajjhāyassa piṭṭhiparikammaṁ karontassa asuci mucci .pe. asuci
na mucci. tassa kukkuccaṁ ahosi .pe. anāpatti bhikkhu
saṅghādisesassa āpatti thullaccayassāti.

[357] tena kho pana samayena aññatarassa bhikkhuno ūruṁ ghaṭṭāpentassa
asuci mucci. tassa kukkuccaṁ ahosi .pe. anāpatti
bhikkhu namocanādhippāyassāti. tena kho pana samayena aññatarassa
bhikkhuno mocanādhippāyassa ūruṁ ghaṭṭāpentassa asuci mucci .pe.
asuci na mucci. tassa kukkuccaṁ ahosi .pe. anāpatti bhikkhu
saṅghādisesassa āpatti thullaccayassāti.

[358] tena kho pana samayena aññataro bhikkhu mocanādhippāyo
aññataraṁ sāmaṇeraṁ etadavoca ehi me tvaṁ āvuso sāmaṇera
aṅgajātaṁ gaṇhāhīti. so tassa aṅgajātaṁ aggahesi. tassa

page number: 246

asuci mucci. tassa kukkuccaṁ ahosi .pe. āpattiṁ tvaṁ bhikkhu
āpanno saṅghādisesanti.

[359] (pts. vin iii, 118) tena kho pana samayena aññataro bhikkhu suttassa
sāmaṇerassa aṅgajātaṁ aggahesi. tassa asuci mucci. tassa
kukkuccaṁ ahosi .pe. anāpatti bhikkhu saṅghādisesassa āpatti
dukkaṭassāti.

[360] tena kho pana samayena aññatarassa bhikkhuno ūrūhi
aṅgajātaṁ pīḷentassa asuci mucci. tassa kukkuccaṁ ahosi .pe.
anāpatti bhikkhu namocanādhippāyassāti. tena kho pana samayena
aññatarassa bhikkhuno mocanādhippāyassa ūrūhi aṅgajātaṁ pīḷentassa
asuci mucci .pe. asuci na mucci. tassa kukkuccaṁ ahosi .pe.
anāpatti bhikkhu saṅghādisesassa āpatti thullaccayassāti.

[361] tena kho pana samayena aññatarassa bhikkhuno muṭṭhinā
aṅgajātaṁ pīḷentassa asuci mucci. tassa kukkuccaṁ ahosi .pe.
anāpatti bhikkhu namocanādhippāyassāti. tena kho pana samayena
aññatarassa bhikkhuno mocanādhippāyassa muṭṭhinā aṅgajātaṁ pīḷentassa
asuci mucci .pe. asuci na mucci. tassa kukkuccaṁ ahosi .pe.
anāpatti bhikkhu saṅghādisesassa āpatti thullaccayassāti.

[362] tena kho pana samayena aññatarassa bhikkhuno mocanādhippāyassa
ākāse kaṭiṁ kampentassa asuci mucci .pe. asuci

page number: 247

na mucci. tassa kukkuccaṁ ahosi .pe. anāpatti saṅghādisesassa
āpatti thullaccayassāti.

[363] tena kho pana samayena aññatarassa bhikkhuno kāyaṁ
thambhentassa asuci mucci. tassa kukkuccaṁ ahosi .pe. anāpatti
bhikkhu namocanādhippāyassāti. tena kho pana samayena aññatarassa
bhikkhuno mocanādhippāyassa kāyaṁ thambhentassa asuci mucci .pe.
asuci na mucci. tassa kukkuccaṁ ahosi .pe. anāpatti bhikkhu
saṅghādisesassa āpatti thullaccayassāti.

[364] tena kho pana samayena aññataro bhikkhu sāratto
mātugāmassa aṅgajātaṁ upanijjhāyi. tassa asuci mucci. tassa
kukkuccaṁ ahosi .pe. anāpatti bhikkhu saṅghādisesassa na ca
bhikkhave sārattena mātugāmassa aṅgajātaṁ upanijjhāyitabbaṁ yo
upanijjhāyeyya āpatti dukkaṭassāti.

[365] tena kho pana samayena aññatarassa bhikkhuno mocanādhippāyassa
tālacchiddaṁ aṅgajātaṁ pavesentassa asuci mucci .pe.
asuci na mucci. tassa kukkuccaṁ ahosi .pe. anāpatti bhikkhu
saṅghādisesassa āpatti thullaccayassāti.

[366] tena kho pana samayena aññatarassa bhikkhuno mocanādhippāyassa
kaṭṭhena aṅgajātaṁ ghaṭṭentassa asuci mucci .pe.
asuci na mucci. tassa kukkuccaṁ ahosi .pe. anāpatti bhikkhu

page number: 248

saṅghādisesassa āpatti thullaccayassāti.

[367] tena kho pana samayena aññatarassa bhikkhuno paṭisote
nahāyantassa asuci mucci. tassa kukkuccaṁ ahosi .pe. anāpatti
bhikkhu namocanādhippāyassāti. tena kho pana samayena aññatarassa
bhikkhuno mocanādhippāyassa paṭisote nahāyantassa asuci mucci
.pe. asuci na mucci. tassa kukkuccaṁ ahosi .pe. anāpatti
bhikkhu saṅghādisesassa āpatti thullaccayassāti.

[368] tena kho pana samayena aññatarassa bhikkhuno udañjale
kīḷantassa asuci mucci. tassa kukkuccaṁ ahosi .pe. anāpatti
bhikkhu namocanādhippāyassāti. tena kho pana samayena aññatarassa
bhikkhuno mocanādhippāyassa udañjale kīḷantassa asuci mucci .pe.
asuci na mucci. tassa kukkuccaṁ ahosi .pe. anāpatti bhikkhu
saṅghādisesassa āpatti thullaccayassāti.

[369] tena kho pana samayena aññatarassa bhikkhuno udake
dhāvantassa asuci mucci. tassa kukkuccaṁ ahosi .pe. anāpatti
bhikkhu namocanādhippāyassāti. tena kho pana samayena aññatarassa
bhikkhuno mocanādhippāyassa udake dhāvantassa asuci mucci .pe.
asuci na mucci. tassa kukkuccaṁ ahosi .pe. anāpatti
bhikkhu saṅghādisesassa āpatti thullaccayassāti.

[370] tena kho pana samayena aññatarassa bhikkhuno pupphāvaḷiyaṁ

page number: 249

kīḷantassa asuci mucci. tassa kukkuccaṁ ahosi .pe. anāpatti
bhikkhu namocanādhippāyassāti. tena kho pana samayena aññatarassa
bhikkhuno mocanādhippāyassa pupphāvaḷiyaṁ kīḷantassa asuci mucci .pe.
asuci na mucci. tassa kukkuccaṁ ahosi .pe. anāpatti bhikkhu
saṅghādisesassa āpatti thullaccayassāti.

[371] tena kho pana samayena aññatarassa bhikkhuno pokkharavane
dhāvantassa asuci mucci. tassa kukkuccaṁ ahosi .pe. anāpatti
bhikkhu namocanādhippāyassāti. tena kho pana samayena aññatarassa
bhikkhuno mocanādhippāyassa pokkharavane dhāvantassa asuci mucci
.pe. asuci na mucci. tassa kukkuccaṁ ahosi .pe. anāpatti
bhikkhu saṅghādisesassa āpatti thullaccayassāti.

[372] tena kho pana samayena aññatarassa bhikkhuno mocanādhippāyassa
vālikaṁ aṅgajātaṁ pavesentassa asuci mucci .pe.
asuci na mucci. tassa kukkuccaṁ ahosi .pe. anāpatti bhikkhu
saṅghādisesassa āpatti thullaccayassāti.

[373] tena (pts. vin iii, 119) kho pana samayena aññatarassa bhikkhuno mocanādhippāyassa
kaddamaṁ aṅgajātaṁ pavesentassa asuci mucci .pe.
asuci na mucci. tassa kukkuccaṁ ahosi .pe. anāpatti bhikkhu
saṅghādisesassa āpatti thullaccayassāti.

[374] tena kho pana samayena aññatarassa bhikkhuno udakena aṅgajātaṁ

page number: 250

osiñcantassa asuci mucci. tassa kukkuccaṁ ahosi .pe.
anāpatti bhikkhu namocanādhippāyassāti. tena kho pana samayena aññatarassa
bhikkhuno mocanādhippāyassa udakena aṅgajātaṁ osiñcantassa
asuci mucci .pe. asuci na mucci. tassa kukkuccaṁ ahosi .pe.
anāpatti bhikkhu saṅghādisesassa āpatti thullaccayassāti.

[375] tena kho pana samayena aññatarassa bhikkhuno mocanādhippāyassa
sayane aṅgajātaṁ ghaṭṭentassa asuci mucci .pe.
asuci na mucci. tassa kukkuccaṁ ahosi .pe. anāpatti bhikkhu
saṅghādisesassa āpatti thullaccayassāti.

[376] tena kho pana samayena aññatarassa bhikkhuno mocanādhippāyassa
aṅguṭṭhena aṅgajātaṁ ghaṭṭentassa asuci mucci.
tassa kukkuccaṁ ahosi kacci nu kho ahaṁ saṅghādisesaṁ āpattiṁ
āpannoti. bhagavato etamatthaṁ ārocesi. āpattiṁ tvaṁ bhikkhu
āpanno saṅghādisesanti. tena kho pana samayena aññatarassa
bhikkhuno mocanādhippāyassa aṅguṭṭhena aṅgajātaṁ ghaṭṭentassa asuci
na mucci. tassa kukkuccaṁ ahosi kacci nu kho ahaṁ saṅghādisesaṁ
āpattiṁ āpannoti. bhagavato etamatthaṁ ārocesi. anāpatti
bhikkhu saṅghādisesassa āpatti thullaccayassāti.
paṭhamasaṅghādisesaṁ niṭṭhitaṁ.
-----------

page number: 251

dutiyasaṅghādisesaṁ

[377] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
udāyi araññe viharati. tassāyasmato vihāro abhirūpo hoti
dassanīyo pāsādiko majjhegabbho samantā pariyāgāro supaññattaṁ
mañcapīṭhaṁ bhisibimbohanaṁ pānīyaṁ paribhojanīyaṁ supaṭṭhitaṁ pariveṇaṁ
susammaṭṭhaṁ. bahū manussā āyasmato udāyissa vihārapekkhakā
āgacchanti. aññataropi brāhmaṇo sapajāpatiko yenāyasmā
udāyi tenupasaṅkami upasaṅkamitvā āyasmantaṁ udāyiṁ etadavoca
icchāma mayaṁ bhoto udāyissa vihāraṁ pekkhitunti. tenahi
brāhmaṇa pekkhassūti apāpuraṇaṁ ādāya ghaṭikaṁ ugghāṭetvā
kavāṭaṁ paṇāmetvā vihāraṁ pāvisi. sopi kho brāhmaṇo
āyasmato udāyissa piṭṭhito pāvisi. sāpi kho brāhmaṇī
tassa brāhmaṇassa piṭṭhito pāvisi. athakho āyasmā udāyi
ekacce vātapāne vivaranto ekacce vātapāne thakento gabbhaṁ
anuparigantvā piṭṭhito āgantvā tassā brāhmaṇiyā aṅgamaṅgāni
parāmasi. athakho so brāhmaṇo āyasmatā udāyinā saddhiṁ
paṭisammoditvā agamāsi. athakho so brāhmaṇo attamano
attamanavācaṁ nicchāresi uḷārā ime samaṇā sakyaputtiyā ye

page number: 252

ime (pts. vin iii, 120) evarūpe araññe viharanti bhavaṁpi udāyi uḷāro yo evarūpe
araññe viharatīti. evaṁ vutte sā brāhmaṇī taṁ brāhmaṇaṁ
etadavoca kuto tassa uḷāratā yatheva me tvaṁ aṅgamaṅgāni
parāmasi evameva me samaṇo udāyi aṅgamaṅgāni parāmasīti.
athakho so brāhmaṇo ujjhāyati khīyati vipāceti alajjino ime
samaṇā sakyaputtiyā dussīlā musāvādino ime hi nāma dhammacārino
samacārino brahmacārino saccavādino sīlavanto kalyāṇadhammā paṭijānissanti
natthi imesaṁ sāmaññaṁ natthi imesaṁ brahmaññaṁ naṭṭhaṁ
imesaṁ sāmaññaṁ naṭṭhaṁ imesaṁ brahmaññaṁ kuto imesaṁ sāmaññaṁ
kuto imesaṁ brahmaññaṁ apagatā ime sāmaññā apagatā ime
brahmaññā kathaṁ hi nāma samaṇo udāyi mama bhariyāya aṅgamaṅgāni
parāmasissati na hi sakkā kulitthīhi kuladhītāhi kulakumārīhi kulasuṇhāhi
kuladāsīhi ārāmaṁ vā vihāraṁ vā gantuṁ sace hi kulitthiyo kuladhītāyo
kulakumāriyo kulasuṇhāyo kuladāsiyo ārāmaṁ vā vihāraṁ vā
gaccheyyuṁ tāpi samaṇā sakyaputtiyā dūseyyunti. assosuṁ kho
bhikkhū tassa brāhmaṇassa ujjhāyantassa khīyantassa vipācentassa.
ye te bhikkhū appicchā santuṭṭhā lajjino kukkuccakā sikkhākāmā
te ujjhāyanti khīyanti vipācenti kathaṁ hi nāma āyasmā udāyi
mātugāmena saddhiṁ kāyasaṁsaggaṁ samāpajjissatīti. athakho te bhikkhū
bhagavato etamatthaṁ ārocesuṁ. athakho bhagavā etasmiṁ nidāne

page number: 253

etasmiṁ pakaraṇe bhikkhusaṅghaṁ sannipātāpetvā āyasmantaṁ udāyiṁ
paṭipucchi saccaṁ kira tvaṁ udāyi mātugāmena saddhiṁ kāyasaṁsaggaṁ
samāpajjasīti. saccaṁ bhagavāti. vigarahi buddho bhagavā ananucchavikaṁ
moghapurisa ananulomikaṁ appaṭirūpaṁ assāmaṇakaṁ akappiyaṁ akaraṇīyaṁ kathaṁ
hi nāma tvaṁ moghapurisa mātugāmena saddhiṁ kāyasaṁsaggaṁ samāpajjissasi
nanu mayā moghapurisa anekapariyāyena virāgāya dhammo desito
no sarāgāya .pe. kāmapariḷāhānaṁ vūpasamo akkhāto netaṁ
moghapurisa appasannānaṁ vā pasādāya .pe. evañca pana
bhikkhave imaṁ sikkhāpadaṁ uddiseyyātha yo pana bhikkhu otiṇṇo
vipariṇatena cittena mātugāmena saddhiṁ kāyasaṁsaggaṁ samāpajjeyya
hatthagāhaṁ vā veṇigāhaṁ vā aññatarassa vā aññatarassa vā
aṅgassa parāmasanaṁ saṅghādisesoti.

[378] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. otiṇṇo nāma sāratto
apekkhavā paṭibaddhacitto. vipariṇatanti rattaṁpi cittaṁ vipariṇataṁ
duṭṭhaṁpi cittaṁ vipariṇataṁ mūḷhaṁpi cittaṁ vipariṇataṁ apica rattaṁ
cittaṁ imasmiṁ atthe adhippetaṁ vipariṇatanti. mātugāmo
nāma manussitthī na yakkhī na petī na tiracchānagatā antamaso
tadahujātāpi dārikā pageva mahantatarī 1-. saddhinti ekato.

footnote: 1 yu. ma. mahattarī.

page number: 254

kāyasaṁsaggaṁ samāpajjeyyāti ajjhācāro vuccati. hattho nāma
kappuraṁ upādāya yāva agganakhā. veṇi nāma suddhakesā vā
suttamissā vā mālāmissā vā hiraññamissā vā suvaṇṇamissā
vā muttāmissā vā maṇimissā vā. aṅgaṁ nāma hatthañca
veṇiñca ṭhapetvā avasesaṁ aṅgaṁ nāma.

[379] āmasanā parāmasanā omasanā ummasanā olaṅghanā
ullaṅghanā ākaḍḍhanā paṭikaḍḍhanā abhiniggaṇhanā abhinippīḷanā
gahaṇaṁ chupananti.

[380] āmasanā nāma āmaṭṭhamattā. parāmasanā nāma
ito cito ca sañcopanā. omasanā nāma heṭṭhā oropanā.
ummasanā nāma uddhaṁ uccāraṇā. olaṅghanā nāma heṭṭhā
onamanā. ullaṅghanā nāma uddhaṁ uccāraṇā. ākaḍḍhanā nāma
āviñjanā. paṭikaḍḍhanā nāma paṭipaṇāmanā. abhiniggaṇhanā
nāma aṅgaṁ gahetvā nippīḷanā 1-. abhinippīḷanā nāma kenaci saha
nippīḷanā. gahaṇaṁ nāma gahitamattaṁ. chupanaṁ nāma phuṭṭhamattaṁ.

[381] saṅghādisesoti saṅgho va tassā āpattiyā .pe. tenapi
vuccati saṅghādisesoti.

[382] itthī ca hoti itthīsaññī sāratto ca bhikkhu ca naṁ
itthiyā kāyena kāyaṁ āmasati parāmasati omasati ummasati olaṅghati

footnote: 1 yu. ma. niggaṇhanā.

page number: 255

ullaṅghati ākaḍḍhati paṭikaḍḍhati abhiniggaṇhāti abhinippīḷeti
gaṇhāti chupati āpatti saṅghādisesassa. itthī ca hoti vematiko
sāratto ca bhikkhu ca naṁ itthiyā kāyena kāyaṁ āmasati parāmasati
.pe. gaṇhāti chupati āpatti thullaccayassa. itthī ca hoti
paṇḍakasaññī sāratto ca bhikkhu ca naṁ itthiyā kāyena kāyaṁ
āmasati parāmasati .pe. gaṇhāti chupati āpatti thullaccayassa.
itthī ca hoti purisasaññī sāratto ca bhikkhu ca naṁ itthiyā
kāyena kāyaṁ āmasati parāmasati .pe. gaṇhāti chupati āpatti
thullaccayassa. itthī ca hoti tiracchānagatasaññī sāratto ca
bhikkhu ca naṁ itthiyā kāyena kāyaṁ (pts. vin iii, 122) āmasati parāmasati .pe.
gaṇhāti chupati āpatti thullaccayassa. paṇḍako ca hoti
paṇḍakasaññī sāratto ca bhikkhu ca naṁ paṇḍakassa kāyena
kāyaṁ āmasati parāmasati .pe. gaṇhāti chupati āpatti
thullaccayassa. paṇḍako ca hoti vematiko sāratto ca bhikkhu
ca naṁ paṇḍakassa kāyena kāyaṁ āmasati parāmasati .pe.
gaṇhāti chupati āpatti dukkaṭassa. paṇḍako ca hoti
purisasaññī sāratto ca bhikkhu ca naṁ paṇḍakassa kāyena kāyaṁ
āmasati parāmasati .pe. gaṇhāti chupati āpatti dukkaṭassa.
paṇḍako ca hoti tiracchānagatasaññī sāratto ca bhikkhu ca naṁ
paṇḍakassa kāyena kāyaṁ āmasati parāmasati .pe. gaṇhāti

page number: 256

chupati āpatti dukkaṭassa. paṇḍako ca hoti itthīsaññī
sāratto ca bhikkhu ca naṁ paṇḍakassa kāyena kāyaṁ āmasati
parāmasati .pe. gaṇhāti chupati āpatti dukkaṭassa. puriso
ca hoti purisasaññī sāratto ca bhikkhu ca naṁ purisassa kāyena
kāyaṁ āmasati parāmasati .pe. gaṇhāti chupati āpatti
dukkaṭassa. puriso ca hoti vematiko sāratto ca bhikkhu ca
naṁ purisassa kāyena kāyaṁ āmasati parāmasati .pe. gaṇhāti
chupati āpatti dukkaṭassa. puriso ca hoti tiracchānagatasaññī
sāratto ca bhikkhu ca naṁ purisassa kāyena kāyaṁ āmasati
parāmasati .pe. gaṇhāti chupati āpatti dukkaṭassa. puriso
ca hoti itthīsaññī sāratto ca bhikkhu ca naṁ purisassa kāyena
kāyaṁ āmasati parāmasati .pe. gaṇhāti chupati āpatti
dukkaṭassa. puriso ca hoti paṇḍakasaññī sāratto ca bhikkhu
ca naṁ purisassa kāyena kāyaṁ āmasati parāmasati .pe. gaṇhāti
chupati āpatti dukkaṭassa. tiracchānagato ca hoti tiracchānagatasaññī
sāratto ca bhikkhu ca naṁ tiracchānagatassa kāyena kāyaṁ
parāmasati .pe. gaṇhāti chupati āpatti dukkaṭassa.
tiracchānagato ca hoti vematiko sāratto ca bhikkhu ca naṁ
tiracchānagatassa kāyena kāyaṁ āmasati parāmasati .pe. gaṇhāti
chupati āpatti dukkaṭassa. tiracchānagato ca hoti itthīsaññī

page number: 257

sāratto ca bhikkhu ca naṁ tiracchānagatassa kāyena kāyaṁ āmasati
parāmasati .pe. gaṇhāti chupati āpatti dukkaṭassa. tiracchānagato
ca hoti paṇḍakasaññī sāratto ca bhikkhu ca naṁ tiracchānagatassa
kāyena kāyaṁ āmasati parāmasati .pe. gaṇhāti chupati āpatti
dukkaṭassa. tiracchānagato ca hoti purisasaññī sāratto ca
bhikkhu ca naṁ tiracchānagatassa kāyena kāyaṁ āmasati parāmasati
.pe. gaṇhāti chupati āpatti dukkaṭassa 1-.

[383] dve itthiyo dvinnaṁ itthīnaṁ itthīsaññī sāratto
ca bhikkhu ca naṁ dvinnaṁ itthīnaṁ kāyena kāyaṁ āmasati parāmasati
.pe. gaṇhāti chupati āpatti dvinnaṁ saṅghādisesānaṁ. dve
itthiyo dvinnaṁ itthīnaṁ vematiko sāratto ca bhikkhu ca naṁ dvinnaṁ
itthīnaṁ kāyena kāyaṁ āmasati parāmasati .pe. gaṇhāti chupati
āpatti dvinnaṁ thullaccayānaṁ. dve itthiyo dvinnaṁ itthīnaṁ
paṇḍakasaññī .pe. dve itthiyo dvinnaṁ itthīnaṁ purisasaññī
.pe. dve itthiyo dvinnaṁ itthīnaṁ tiracchānagatasaññī sāratto
ca bhikkhu ca naṁ dvinnaṁ itthīnaṁ kāyena kāyaṁ āmasati parāmasati
.pe. gaṇhāti chupati āpatti dvinnaṁ thullaccayānaṁ. dve
paṇḍakā dvinnaṁ paṇḍakānaṁ paṇḍakasaññī sāratto ca bhikkhu ca
naṁ dvinnaṁ paṇḍakānaṁ kāyena kāyaṁ āmasati parāmasati .pe.

footnote: 1 ito paraṁ yu. ma. potthakesu ekamūlakanti dissati.

page number: 258

gaṇhāti chupati āpatti dvinnaṁ thullaccayānaṁ. dve paṇḍakā
dvinnaṁ paṇḍakānaṁ vematiko .pe. dve paṇḍakā dvinnaṁ
paṇḍakānaṁ purisasaññī .pe. dve paṇḍakā dvinnaṁ paṇḍakānaṁ
tiracchānagatasaññī .pe. dve paṇḍakā dvinnaṁ paṇḍakānaṁ
itthīsaññī sāratto ca bhikkhu ca naṁ dvinnaṁ paṇḍakānaṁ kāyena
kāyaṁ āmasati parāmasati .pe. gaṇhāti chupati āpatti dvinnaṁ
dukkaṭānaṁ. dve purisā dvinnaṁ purisānaṁ purisasaññī sāratto
ca bhikkhu ca naṁ dvinnaṁ purisānaṁ kāyena kāyaṁ āmasati parāmasati
.pe. gaṇhāti chupati āpatti dvinnaṁ dukkaṭānaṁ. dve
purisā dvinnaṁ purisānaṁ vematiko .pe. dve purisā dvinnaṁ
purisānaṁ tiracchānagatasaññī .pe. dve purisā dvinnaṁ purisānaṁ
itthīsaññī .pe. dve purisā dvinnaṁ purisānaṁ paṇḍakasaññī
sāratto ca bhikkhu ca naṁ dvinnaṁ purisānaṁ kāyena kāyaṁ āmasati
parāmasati .pe. gaṇhāti chupati āpatti dvinnaṁ dukkaṭānaṁ.
dve tiracchānagatā dvinnaṁ tiracchānagatānaṁ tiracchānagatasaññī
sāratto ca bhikkhu ca naṁ dvinnaṁ tiracchānagatānaṁ kāyena kāyaṁ
āmasati parāmasati .pe. gaṇhāti chupati āpatti dvinnaṁ
dukkaṭānaṁ. dve tiracchānagatā dvinnaṁ tiracchānagatānaṁ vematiko
.pe. dve tiracchānagatā dvinnaṁ tiracchānagatānaṁ itthīsaññī
.pe. dve tiracchānagatā dvinnaṁ tiracchānagatānaṁ paṇḍakasaññī

page number: 259

.pe. dve tiracchānagatā dvinnaṁ tiracchānagatānaṁ purisasaññī
sāratto ca bhikkhu ca naṁ dvinnaṁ tiracchānagatānaṁ kāyena kāyaṁ
āmasati parāmasati .pe. gaṇhāti chupati āpatti dvinnaṁ
dukkaṭānaṁ.

[384] itthī ca paṇḍako ca ubhinnaṁ itthīsaññī sāratto
ca bhikkhu ca naṁ ubhinnaṁ kāyena kāyaṁ āmasati parāmasati .pe.
gaṇhāti chupati āpatti saṅghādisesena dukkaṭassa. itthī ca
paṇḍako ca ubhinnaṁ vematiko sāratto ca bhikkhu ca naṁ ubhinnaṁ
kāyena kāyaṁ āmasati parāmasati .pe. gaṇhāti chupati āpatti
thullaccayena dukkaṭassa. itthī ca paṇḍako ca ubhinnaṁ
paṇḍakasaññī sāratto ca bhikkhu ca naṁ ubhinnaṁ kāyena kāyaṁ
āmasati parāmasati .pe. gaṇhāti chupati āpatti dvinnaṁ
thullaccayānaṁ. itthī ca paṇḍako ca ubhinnaṁ purisasaññī sāratto
ca bhikkhu ca naṁ ubhinnaṁ kāyena kāyaṁ āmasati parāmasati .pe.
gaṇhāti chupati āpatti thullaccayena dukkaṭassa. itthī ca
paṇḍako ca ubhinnaṁ tiracchānagatasaññī sāratto ca bhikkhu ca naṁ
ubhinnaṁ kāyena kāyaṁ āmasati parāmasati .pe. gaṇhāti chupati
āpatti thullaccayena dukkaṭassa. itthī ca puriso ca ubhinnaṁ
itthīsaññī sāratto ca bhikkhu ca naṁ ubhinnaṁ kāyena kāyaṁ āmasati
parāmasati .pe. gaṇhāti chupati āpatti saṅghādisesena dukkaṭassa.

page number: 260

itthī ca puriso ca ubhinnaṁ vematiko sāratto ca bhikkhu ca naṁ
ubhinnaṁ kāyena kāyaṁ āmasati parāmasati .pe. gaṇhāti chupati
āpatti thullaccayena dukkaṭassa. itthī ca puriso ca ubhinnaṁ
paṇḍakasaññī sāratto ca bhikkhu ca naṁ ubhinnaṁ kāyena kāyaṁ
āmasati parāmasati .pe. gaṇhāti chupati āpatti thullaccayena
dukkaṭassa. itthī ca puriso ca ubhinnaṁ purisasaññī sāratto
ca bhikkhu ca naṁ ubhinnaṁ kāyena kāyaṁ āmasati parāmasati .pe.
gaṇhāti chupati āpatti thullaccayena dukkaṭassa. itthī ca
puriso ca ubhinnaṁ tiracchānagatasaññī sāratto ca bhikkhu ca naṁ
ubhinnaṁ kāyena kāyaṁ āmasati parāmasati .pe. gaṇhāti chupati
āpatti thullaccayena dukkaṭassa. itthī ca tiracchānagato ca
ubhinnaṁ itthīsaññī sāratto ca bhikkhu ca naṁ ubhinnaṁ kāyena kāyaṁ
āmasati parāmasati .pe. gaṇhāti chupati āpatti saṅghādisesena

page number: 261

āmasati parāmasati .pe. gaṇhāti chupati āpatti thullaccayena
dukkaṭassa. itthī ca tiracchānagato ca ubhinnaṁ tiracchānagatasaññī
sāratto ca bhikkhu ca naṁ ubhinnaṁ kāyena kāyaṁ āmasati parāmasati
.pe. gaṇhāti chupati āpatti thullaccayena dukkaṭassa.
paṇḍako ca puriso ca ubhinnaṁ paṇḍakasaññī sāratto ca bhikkhu
ca naṁ ubhinnaṁ kāyena kāyaṁ āmasati parāmasati .pe. gaṇhāti
chupati āpatti thullaccayena dukkaṭassa. paṇḍako ca puriso ca
ubhinnaṁ vematiko .pe. āpatti dvinnaṁ dukkaṭānaṁ. paṇḍako
ca puriso ca ubhinnaṁ purisasaññī .pe. paṇḍako ca puriso ca
ubhinnaṁ tiracchānagatasaññī .pe. paṇḍako ca puriso ca ubhinnaṁ
itthīsaññī sāratto ca bhikkhu ca naṁ ubhinnaṁ kāyena kāyaṁ
āmasati parāmasati .pe. gaṇhāti chupati āpatti dvinnaṁ
dukkaṭānaṁ. paṇḍako ca tiracchānagato ca ubhinnaṁ paṇḍakasaññī
sāratto ca bhikkhu ca naṁ ubhinnaṁ kāyena kāyaṁ āmasati parāmasati
.pe. gaṇhāti chupati āpatti thullaccayena dukkaṭassa.
paṇḍako ca tiracchānagato ca ubhinnaṁ vematiko .pe. paṇḍako
ca tiracchānagato ca ubhinnaṁ purisasaññī .pe. paṇḍako ca
tiracchānagato ca ubhinnaṁ tiracchānagatasaññī .pe. paṇḍako ca
tiracchānagato ca ubhinnaṁ itthīsaññī sāratto ca bhikkhu ca naṁ
ubhinnaṁ kāyena kāyaṁ āmasati parāmasati .pe. gaṇhāti chupati

page number: 262

āpatti dvinnaṁ dukkaṭānaṁ. puriso ca tiracchānagato ca ubhinnaṁ
purisasaññī sāratto ca bhikkhu ca naṁ ubhinnaṁ kāyena kāyaṁ āmasati
parāmasati .pe. gaṇhāti chupati āpatti dvinnaṁ dukkaṭānaṁ.
puriso ca tiracchānagato ca ubhinnaṁ vematiko .pe. puriso ca
tiracchānagato ca ubhinnaṁ tiracchānagatasaññī .pe. puriso ca
tiracchānagato ca ubhinnaṁ itthīsaññī .pe. puriso ca tiracchānagato
ca ubhinnaṁ paṇḍakasaññī sāratto ca bhikkhu ca naṁ ubhinnaṁ
kāyena kāyaṁ āmasati parāmasati .pe. gaṇhāti chupati āpatti
dvinnaṁ dukkaṭānaṁ 1-.

[385] itthī ca hoti itthīsaññī sāratto ca bhikkhu ca naṁ
itthiyā kāyena kāyapaṭibaddhaṁ āmasati parāmasati .pe. gaṇhāti
chupati āpatti thullaccayassa. dve itthiyo dvinnaṁ itthīsaññī
sāratto (pts. vin iii, 124) ca bhikkhu ca naṁ dvinnaṁ itthīnaṁ kāyena kāyapaṭibaddhaṁ
āmasati parāmasati .pe. gaṇhāti chupati āpatti dvinnaṁ
thullaccayānaṁ. itthī ca paṇḍako ca ubhinnaṁ itthīsaññī sāratto
ca bhikkhu ca naṁ ubhinnaṁ kāyena kāyapaṭibaddhaṁ āmasati parāmasati
.pe. gaṇhāti chupati āpatti thullaccayena dukkaṭassa. itthī
ca hoti itthīsaññī sāratto ca bhikkhu ca naṁ itthiyā kāyapaṭibaddhena
kāyaṁ āmasati parāmasati .pe. gaṇhāti chupati

footnote: 1 ito paraṁ yu. ma. potthakesu dumūlakanti dissati.

page number: 263

āpatti thullaccayassa. dve itthiyo dvinnaṁ itthīnaṁ itthīsaññī
sāratto ca bhikkhu ca naṁ dvinnaṁ itthīnaṁ kāyapaṭibaddhena kāyaṁ āmasati
parāmasati .pe. gaṇhāti chupati āpatti dvinnaṁ thullaccayānaṁ.
itthī ca paṇḍako ca ubhinnaṁ itthīsaññī sāratto ca bhikkhu
ca naṁ ubhinnaṁ kāyapaṭibaddhena kāyaṁ āmasati parāmasati .pe.
gaṇhāti chupati āpatti thullaccayena dukkaṭassa. itthī ca hoti
itthīsaññī sāratto ca bhikkhu ca naṁ itthiyā kāyapaṭibaddhena
kāyapaṭibaddhaṁ āmasati parāmasati .pe. gaṇhāti chupati āpatti
dukkaṭassa. dve itthiyo dvinnaṁ itthīnaṁ itthīsaññī sāratto
ca bhikkhu ca naṁ dvinnaṁ itthīnaṁ kāyapaṭibaddhena kāyapaṭibaddhaṁ
āmasati parāmasati .pe. gaṇhāti chupati āpatti dvinnaṁ
dukkaṭānaṁ. itthī ca paṇḍako ca ubhinnaṁ itthīsaññī sāratto
ca bhikkhu ca naṁ ubhinnaṁ kāyapaṭibaddhena kāyapaṭibaddhaṁ āmasati
parāmasati .pe. gaṇhāti chupati āpatti dvinnaṁ dukkaṭānaṁ.
itthī ca hoti itthīsaññī sāratto ca bhikkhu ca naṁ itthiyā
nissaggiyena kāyaṁ āmasati parāmasati 1- āpatti dukkaṭassa.
dve itthiyo dvinnaṁ itthīnaṁ itthīsaññī sāratto ca bhikkhu ca
naṁ dvinnaṁ itthīnaṁ nissaggiyena kāyaṁ āmasati parāmasati āpatti

footnote: 1 yu. potthake ayaṁ pāṭho na dissati. evaṁ sabbasmiṁ īdise ṭhāne daṭṭhabbaṁ.

page number: 264

dvinnaṁ dukkaṭānaṁ. itthī ca paṇḍako ca ubhinnaṁ itthīsaññī
sāratto ca bhikkhu ca naṁ ubhinnaṁ nissaggiyena kāyaṁ āmasati
parāmasati āpatti dvinnaṁ dukkaṭānaṁ. itthī ca hoti itthīsaññī
sāratto ca bhikkhu ca naṁ itthiyā nissaggiyena kāyapaṭibaddhaṁ āmasati
parāmasati āpatti dukkaṭassa. dve itthiyo dvinnaṁ itthīnaṁ
itthīsaññī sāratto ca bhikkhu ca naṁ dvinnaṁ itthīnaṁ nissaggiyena
kāyapaṭibaddhaṁ āmasati parāmasati āpatti dvinnaṁ dukkaṭānaṁ.
itthī ca paṇḍako ca ubhinnaṁ itthīsaññī sāratto ca bhikkhu ca
naṁ ubhinnaṁ nissaggiyena kāyapaṭibaddhaṁ āmasati parāmasati āpatti
dvinnaṁ dukkaṭānaṁ. itthī ca hoti itthīsaññī sāratto ca bhikkhu
ca naṁ itthiyā nissaggiyena nissaggiyaṁ āmasati parāmasati āpatti
dukkaṭassa. dve itthiyo dvinnaṁ itthīnaṁ itthīsaññī sāratto
ca bhikkhu ca naṁ dvinnaṁ itthīnaṁ nissaggiyena nissaggiyaṁ āmasati
parāmasati āpatti dvinnaṁ dukkaṭānaṁ. itthī ca paṇḍako ca
ubhinnaṁ itthīsaññī sāratto ca bhikkhu ca naṁ ubhinnaṁ nissaggiyena
nissaggiyaṁ āmasati parāmasati āpatti dvinnaṁ dukkaṭānaṁ.
bhikkhupeyyālo niṭṭhito.

[386] itthī ca hoti itthīsaññī sāratto ca itthī
ca naṁ bhikkhussa kāyena kāyaṁ āmasati parāmasati omasati
ummasati olaṅgheti ullaṅgheti ākaḍḍhati paṭikaḍḍhati abhiniggaṇhāti

page number: 265

abhinippīḷeti gaṇhāti chupati sevanādhippāyo kāyena vāyamati phassaṁ
paṭivijānāti āpatti saṅghādisesassa. dve itthiyo dvinnaṁ itthīnaṁ
itthīsaññī sāratto ca itthiyo ca naṁ bhikkhussa kāyena kāyaṁ
āmasanti parāmasanti omasanti ummasanti olaṅghenti ullaṅghenti
ākaḍḍhanti paṭikaḍḍhanti (pts. vin iii, 125) abhiniggaṇhanti abhinippīḷenti gaṇhanti
chupanti sevanādhippāyo kāyena vāyamati phassaṁ paṭivijānāti āpatti
dvinnaṁ saṅghādisesānaṁ. itthī ca paṇḍako ca ubhinnaṁ itthīsaññī
sāratto ca ubho ca naṁ bhikkhussa kāyena kāyaṁ āmasanti parāmasanti
.pe. gaṇhanti chupanti sevanādhippāyo kāyena vāyamati phassaṁ
paṭivijānāti āpatti saṅghādisesena dukkaṭassa. itthī ca hoti
itthīsaññī sāratto ca itthī ca naṁ bhikkhussa kāyena kāyapaṭibaddhaṁ
āmasati parāmasati .pe. gaṇhāti chupati sevanādhippāyo kāyena
vāyamati phassaṁ paṭivijānāti āpatti thullaccayassa. dve itthiyo
dvinnaṁ itthīnaṁ itthīsaññī sāratto ca itthiyo ca naṁ bhikkhussa
kāyena kāyapaṭibaddhaṁ āmasanti parāmasanti .pe. gaṇhanti chupanti
sevanādhippāyo kāyena vāyamati phassaṁ paṭivijānāti āpatti
dvinnaṁ thullaccayānaṁ. itthī ca paṇḍako ca ubhinnaṁ itthīsaññī
sāratto ca ubho ca naṁ bhikkhussa kāyena kāyapaṭibaddhaṁ āmasanti
parāmasanti .pe. gaṇhanti chupanti sevanādhippāyo kāyena
vāyamati phassaṁ paṭivijānāti āpatti thullaccayena dukkaṭassa.

page number: 266

itthī ca hoti itthīsaññī sāratto ca itthī ca naṁ bhikkhussa
kāyapaṭibaddhena kāyaṁ āmasati parāmasati .pe. gaṇhāti chupati
sevanādhippāyo kāyena vāyamati phassaṁ paṭivijānāti āpatti
thullaccayassa. dve itthiyo dvinnaṁ itthīnaṁ itthīsaññī sāratto
ca itthiyo ca naṁ bhikkhussa kāyapaṭibaddhena kāyaṁ āmasanti parāmasanti
.pe. gaṇhanti chupanti sevanādhippāyo kāyena vāyamati phassaṁ
paṭivijānāti āpatti dvinnaṁ thullaccayānaṁ. itthī ca paṇḍako ca
ubhinnaṁ itthīsaññī sāratto ca ubho ca naṁ bhikkhussa kāyapaṭibaddhena
kāyaṁ āmasanti parāmasanti .pe. gaṇhanti chupanti sevanādhippāyo
kāyena vāyamati phassaṁ paṭivijānāti āpatti thullaccayena dukkaṭassa.
itthī ca hoti itthīsaññī sāratto ca itthī ca naṁ bhikkhussa
kāyapaṭibaddhena kāyapaṭibaddhaṁ āmasati parāmasati .pe. gaṇhāti
chupati sevanādhippāyo kāyena vāyamati phassaṁ paṭivijānāti āpatti
dukkaṭassa. dve itthiyo dvinnaṁ itthīnaṁ itthīsaññī sāratto
ca itthiyo ca naṁ bhikkhussa kāyapaṭibaddhena kāyapaṭibaddhaṁ āmasanti
parāmasanti .pe. gaṇhanti chupanti sevanādhippāyo kāyena
vāyamati phassaṁ paṭivijānāti āpatti dvinnaṁ dukkaṭānaṁ. itthī
ca paṇḍako ca ubhinnaṁ itthīsaññī sāratto ca ubho ca naṁ
bhikkhussa kāyapaṭibaddhena kāyapaṭibaddhaṁ āmasanti parāmasanti .pe.
gaṇhanti chupanti sevanādhippāyo kāyena vāyamati phassaṁ paṭivijānāti

page number: 267

āpatti dvinnaṁ dukkaṭānaṁ. itthī ca hoti itthīsaññī sāratto
ca itthī ca naṁ bhikkhussa nissaggiyena kāyaṁ āmasati parāmasati
sevanādhippāyo kāyena vāyamati phassaṁ paṭivijānāti āpatti
dukkaṭassa. dve itthiyo dvinnaṁ itthīnaṁ itthīsaññī sāratto
ca itthiyo ca naṁ bhikkhussa nissaggiyena kāyaṁ āmasanti parāmasanti
sevanādhippāyo kāyena vāyamati phassaṁ paṭivijānāti āpatti dvinnaṁ
dukkaṭānaṁ. itthī ca paṇḍako ca ubhinnaṁ itthīsaññī sāratto
ca ubho ca naṁ bhikkhussa nissaggiyena kāyaṁ āmasanti parāmasanti
sevanādhippāyo kāyena vāyamati phassaṁ paṭivijānāti āpatti
dvinnaṁ dukkaṭānaṁ. itthī ca hoti itthīsaññī sāratto ca
itthī ca naṁ bhikkhussa nissaggiyena kāyapaṭibaddhaṁ āmasati parāmasati
sevanādhippāyo kāyena vāyamati phassaṁ paṭivijānāti āpatti
dukkaṭassa. dve itthiyo dvinnaṁ itthīnaṁ itthīsaññī sāratto ca
itthiyo ca naṁ bhikkhussa nissaggiyena kāyapaṭibaddhaṁ āmasanti parāmasanti
sevanādhippāyo kāyena vāyamati phassaṁ paṭivijānāti āpatti dvinnaṁ
dukkaṭānaṁ. itthī ca paṇḍako ca ubhinnaṁ itthīsaññī sāratto
ca ubho ca naṁ bhikkhussa nissaggiyena kāyapaṭibaddhaṁ āmasanti
parāmasanti sevanādhippāyo kāyena vāyamati phassaṁ paṭivijānāti
āpatti dvinnaṁ dukkaṭānaṁ. itthī ca hoti itthīsaññī sāratto
ca itthī ca naṁ bhikkhussa nissaggiyena nissaggiyaṁ āmasati parāmasati

page number: 268

sevanādhippāyo kāyena vāyamati phassaṁ paṭivijānāti āpatti
dukkaṭassa. dve itthiyo dvinnaṁ itthīnaṁ itthīsaññī sāratto
ca itthiyo ca naṁ bhikkhussa nissaggiyena nissaggiyaṁ āmasanti
parāmasanti sevanādhippāyo kāyena vāyamati phassaṁ paṭivijānāti
āpatti dvinnaṁ dukkaṭānaṁ. itthī ca paṇḍako ca ubhinnaṁ
itthīsaññī sāratto ca ubho ca naṁ bhikkhussa nissaggiyena
nissaggiyaṁ āmasanti parāmasanti sevanādhippāyo kāyena vāyamati
phassaṁ paṭivijānāti āpatti dvinnaṁ dukkaṭānaṁ.

[387] sevanādhippāyo kāyena vāyamati phassaṁ paṭivijānāti
āpatti saṅghādisesassa. sevanādhippāyo kāyena vāyamati na ca phassaṁ
paṭivijānāti āpatti dukkaṭassa. sevanādhippāyo na ca kāyena
vāyamati phassaṁ paṭivijānāti anāpatti. sevanādhippāyo na ca kāyena
vāyamati na ca phassaṁ (pts. vin iii, 126) paṭivijānāti anāpatti. mokkhādhippāyo kāyena
vāyamati phassaṁ paṭivijānāti anāpatti. mokkhādhippāyo kāyena
vāyamati na ca phassaṁ paṭivijānāti anāpatti. mokkhādhippāyo na
ca kāyena vāyamati phassaṁ paṭivijānāti anāpatti. mokkhādhippāyo
na ca kāyena vāyamati na ca phassaṁ paṭivijānāti anāpatti.

[388] anāpatti asañcicca asatiyā ajānantassa asādiyantassa
ummattakassa khittacittassa vedanaṭṭassa ādikammikassāti.

page number: 269

[389] mātā dhītā ca bhaginī 1- jāyā yakkhī ca paṇḍako
suttā matā tiracchānā dārudhītalikāya ca
sampīḷe saṅkamo 2- maggo rukkho nāvā ca rajju ca
daṇḍo pattaṁ 3- paṇāmesi vande vāyami nacchusīti.

[390] tena kho pana samayena aññataro bhikkhu mātuyā
mātupemena āmasati. tassa kukkuccaṁ ahosi kacci nu kho ahaṁ
saṅghādisesaṁ āpattiṁ āpannoti. bhagavato etamatthaṁ ārocesi.
anāpatti bhikkhu saṅghādisesassa āpatti dukkaṭassāti. tena kho
pana samayena aññataro bhikkhu dhītuyā dhītupemena āmasati .pe.
bhaginiyā bhaginīpemena āmasati. tassa kukkuccaṁ ahosi .pe.
bhagavato etamatthaṁ ārocesi. anāpatti bhikkhu saṅghādisesassa
āpatti dukkaṭassāti.

[391] tena kho pana samayena aññataro bhikkhu purāṇadutiyikāya
kāyasaṁsaggaṁ samāpajji. tassa kukkuccaṁ ahosi .pe. āpattiṁ
tvaṁ bhikkhu āpanno saṅghādisesanti. tena kho pana samayena
aññataro bhikkhu yakkhiniyā kāyasaṁsaggaṁ samāpajji. tassa
kukkuccaṁ ahosi .pe. anāpatti bhikkhu saṅghādisesassa āpatti
thullaccayassāti. tena kho pana samayena aññataro bhikkhu
paṇḍakassa kāyasaṁsaggaṁ samāpajji. tassa kukkuccaṁ ahosi

footnote: 1 yu. ma. mātā dhītā bhaginī ca. 2 rā. saṅkame. 3 rā. pattena.

page number: 270

.pe. anāpatti bhikkhu saṅghādisesassa āpatti thullaccayassāti.
tena kho pana samayena aññataro bhikkhu suttitthiyā kāyasaṁsaggaṁ
samāpajji. tassa kukkuccaṁ ahosi .pe. āpattiṁ tvaṁ bhikkhu
āpanno saṅghādisesanti. tena kho pana samayena aññataro bhikkhu
matitthiyā kāyasaṁsaggaṁ samāpajji. tassa kukkuccaṁ ahosi .pe.
anāpatti bhikkhu saṅghādisesassa āpatti thullaccayassāti. tena
kho pana samayena aññataro bhikkhu tiracchānagatitthiyā kāyasaṁsaggaṁ
samāpajji. tassa kukkuccaṁ ahosi .pe. anāpatti bhikkhu
saṅghādisesassa āpatti dukkaṭassāti. tena kho pana samayena
aññataro bhikkhu dārudhītalikāya kāyasaṁsaggaṁ samāpajji. tassa
kukkuccaṁ ahosi .pe. anāpatti bhikkhu saṅghādisesassa āpatti
dukkaṭassāti.

[392] tena kho pana samayena sambahulā itthiyo aññataraṁ
bhikkhuṁ sampīḷetvā bāhāparamparāya nesuṁ. tassa kukkuccaṁ ahosi
.pe. (pts. vin iii, 127) sādiyasi tvaṁ bhikkhūti. nāhaṁ bhagavā sādiyāmīti.
anāpatti bhikkhu asādiyantassāti.

[393] tena kho pana samayena aññataro bhikkhu itthiyā
abhiruḷhaṁ saṅkamaṁ sāratto sañcālesi. tassa kukkuccaṁ ahosi
.pe. anāpatti bhikkhu saṅghādisesassa āpatti dukkaṭassāti.

[394] tena kho pana samayena aññataro bhikkhu itthiṁ paṭipathe

page number: 271

passitvā sāratto aṁsakūṭena pahāraṁ adāsi. tassa kukkuccaṁ
ahosi .pe. āpattiṁ tvaṁ bhikkhu āpanno saṅghādisesanti.

[395] tena kho pana samayena aññataro bhikkhu itthiyā
abhiruḷhaṁ rukkhaṁ sāratto sañcālesi. tassa kukkuccaṁ ahosi
.pe. anāpatti bhikkhu saṅghādisesassa āpatti dukkaṭassāti.

[396] tena kho pana samayena aññataro bhikkhu itthiyā
abhiruḷhaṁ nāvaṁ sāratto sañcālesi. tassa kukkuccaṁ ahosi
.pe. anāpatti bhikkhu saṅghādisesassa āpatti dukkaṭassāti.

[397] tena kho pana samayena aññataro bhikkhu itthiyā gahitaṁ
rajjuṁ sāratto āviñji. tassa kukkuccaṁ ahosi .pe. anāpatti
bhikkhu saṅghādisesassa āpatti thullaccayassāti. tena kho pana
samayena aññataro bhikkhu itthiyā gahitaṁ daṇḍaṁ sāratto āviñji.
tassa kukkuccaṁ ahosi .pe. anāpatti bhikkhu saṅghādisesassa
āpatti thullaccayassāti.

[398] tena kho pana samayena aññataro bhikkhu sāratto
itthiṁ pattena paṇāmesi. tassa kukkuccaṁ ahosi .pe.
anāpatti bhikkhu saṅghādisesassa āpatti thullaccayassāti. tena
kho pana samayena aññataro bhikkhu itthiyā vandantiyā sāratto
pādaṁ uccāresi. tassa kukkuccaṁ ahosi .pe. āpattiṁ tvaṁ
bhikkhu āpanno saṅghādisesanti. tena kho pana samayena aññataro

page number: 272

bhikkhu itthiṁ gahessāmīti vāyamitvā na chupi. tassa kukkuccaṁ
ahosi kacci nu kho ahaṁ saṅghādisesaṁ āpattiṁ āpannoti.
bhagavato etamatthaṁ ārocesi. anāpatti bhikkhu saṅghādisesassa
āpatti dukkaṭassāti.
dutiyasaṅghādisesaṁ niṭṭhitaṁ.
---------

page number: 273

tatiyasaṅghādisesaṁ

[399] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
udāyi araññe viharati 1-. tena kho pana samayena sambahulā
itthiyo ārāmaṁ agamaṁsu vihārapekkhikāyo. athakho tā itthiyo
yenāyasmā udāyi tenupasaṅkamiṁsu upasaṅkamitvā āyasmantaṁ udāyiṁ
etadavocuṁ icchāma mayaṁ bhante ayyassa vihāraṁ pekkhitunti.
athakho āyasmā udāyi tā itthiyo vihāraṁ pekkhāpetvā tāsaṁ
itthīnaṁ vaccamaggaṁ passāvamaggaṁ ādissa (pts. vin iii, 128) vaṇṇaṁpi bhaṇati avaṇṇaṁpi
bhaṇati yācatipi āyācatipi pucchatipi paṭipucchatipi ācikkhatipi
anusāsatipi akkosatipi. yā tā itthiyo chinnakā dhuttikā
ahirikāyo ahesuṁ 2- tā āyasmatā udāyinā saddhiṁ ūhasantipi
ullapantipi ujjhaggantipi upphaṇḍentipi. yā pana tā itthiyo
hirimanā tā nikkhamitvā bhikkhū ujjhāpenti idaṁ bhante na channaṁ
na paṭirūpaṁ sāmikenapi mayaṁ evaṁ vuttā na iccheyyāma kiṁ panayyena
udāyināti. ye te bhikkhū appicchā santuṭṭhā lajjino kukkuccakā

footnote: 1 ito paraṁ yuropiyapotthake tassāyasmato vihāro abhirūpo hoti
footnote: dassanīyo pāsādikoti paññāyati. 2 yu. ma. potthakesu ayaṁ
footnote: pāṭho na dissati.

page number: 274

sikkhākāmā te ujjhāyanti khīyanti vipācenti kathaṁ hi nāma āyasmā
udāyi mātugāmaṁ duṭṭhullāhi vācāhi obhāsissatīti. athakho te
bhikkhū bhagavato etamatthaṁ ārocesuṁ. athakho bhagavā etasmiṁ
nidāne etasmiṁ pakaraṇe bhikkhusaṅghaṁ sannipātāpetvā āyasmantaṁ
udāyiṁ paṭipucchi saccaṁ kira tvaṁ udāyi mātugāmaṁ duṭṭhullāhi
vācāhi obhāsasīti. saccaṁ bhagavāti. vigarahi buddho bhagavā
ananucchavikaṁ moghapurisa ananulomikaṁ appaṭirūpaṁ assāmaṇakaṁ akappiyaṁ
akaraṇīyaṁ kathaṁ hi nāma tvaṁ moghapurisa mātugāmaṁ duṭṭhullāhi
vācāhi obhāsissasi nanu mayā moghapurisa anekapariyāyena virāgāya
dhammo desito no sarāgāya .pe. kāmapariḷāhānaṁ vūpasamo
akkhāto netaṁ moghapurisa appasannānaṁ vā pasādāya .pe.
evañca pana bhikkhave imaṁ sikkhāpadaṁ uddiseyyātha yo pana bhikkhu
otiṇṇo vipariṇatena cittena mātugāmaṁ duṭṭhullāhi vācāhi
obhāseyya yathātaṁ yuvā yuvatiṁ methunūpasañhitāhi saṅghādisesoti.

[400] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. otiṇṇo nāma sāratto
apekkhavā paṭibaddhacitto. vipariṇatanti rattaṁpi cittaṁ vipariṇataṁ
duṭṭhaṁpi cittaṁ vipariṇataṁ mūḷhaṁpi cittaṁ vipariṇataṁ apica rattaṁ cittaṁ
imasmiṁ atthe adhippetaṁ vipariṇatanti. mātugāmo nāma manussitthī na
yakkhī na petī na tiracchānagatā viññū paṭibalā subhāsitadubbhāsitaṁ

page number: 275

duṭṭhullāduṭṭhullaṁ ājānituṁ. duṭṭhullā nāma vācā
vaccamaggapassāvamaggamethunadhammapaṭisaṁyuttā vācā. (pts. vin iii, 129) obhāseyyāti ajjhācāro
vuccati. yathātaṁ yuvā yuvatinti daharo dahariṁ taruṇo taruṇiṁ
kāmabhogī kāmabhoginiṁ. methunūpasañhitāhīti methunadhammapaṭisaṁyuttāhi
vācāhi. saṅghādisesoti .pe. tenapi vuccati saṅghādisesoti.

[401] dve magge ādissa vaṇṇaṁpi bhaṇati avaṇṇaṁpi bhaṇati
yācatipi āyācatipi pucchatipi paṭipucchatipi ācikkhatipi anusāsatipi
akkosatipi.

[402] vaṇṇaṁ bhaṇati nāma dve magge thometi vaṇṇeti
pasaṁsati. avaṇṇaṁ bhaṇati nāma dve magge khuṁseti vambheti
garahati. yācati nāma dehi me dadāhi me arahasi me dātunti.
āyācati nāma kadā te mātā pasīdissati kadā te pitā
pasīdissati kadā te devatāyo pasīdissanti kadā te sukhaṇo
sulayo sumuhutto bhavissati kadā te methunaṁ dhammaṁ labhissāmīti.
pucchati nāma kathaṁ tvaṁ sāmikassa desi kathaṁ jārassa desīti.
paṭipucchati nāma evaṁ kira tvaṁ sāmikassa desi evaṁ jārassa
desīti. ācikkhati nāma puṭṭho bhaṇati evaṁ dehi evaṁ dentī
sāmikassa piyā bhavissasi manāpā cāti. anusāsati nāma apuṭṭho
bhaṇati evaṁ dehi evaṁ dentī sāmikassa piyā bhavissasi manāpā
cāti. akkosati nāma animittāsi nimittamattāsi alohitāsi

page number: 276

dhuvalohitāsi dhuvacoḷāsi paggharantīsi sikhiraṇīsi itthīpaṇḍakāsi
vepurisikāsi sambhinnāsi ubhatobyañjanakāsīti.

[403] itthī ca hoti itthīsaññī sāratto ca bhikkhu ca naṁ
itthiyā vaccamaggaṁ passāvamaggaṁ ādissa vaṇṇaṁpi bhaṇati avaṇṇaṁpi
bhaṇati yācatipi āyācatipi pucchatipi paṭipucchatipi ācikkhatipi
anusāsatipi akkosatipi āpatti saṅghādisesassa. itthī ca hoti
vematiko paṇḍakasaññī purisasaññī tiracchānagatasaññī sāratto ca
bhikkhu ca naṁ itthiyā vaccamaggaṁ passāvamaggaṁ ādissa vaṇṇaṁpi
bhaṇati avaṇṇaṁpi bhaṇati .pe. akkosatipi āpatti thullaccayassa.
paṇḍako ca hoti paṇḍakasaññī sāratto ca bhikkhu ca naṁ paṇḍakassa
vaccamaggaṁ passāvamaggaṁ ādissa vaṇṇaṁpi bhaṇati avaṇṇaṁpi bhaṇati
.pe. akkosatipi āpatti thullaccayassa. paṇḍako ca hoti
vematiko purisasaññī tiracchānagatasaññī itthīsaññī sāratto ca
bhikkhu ca naṁ paṇḍakassa vaccamaggaṁ passāvamaggaṁ ādissa vaṇṇaṁpi
bhaṇati avaṇṇaṁpi bhaṇati .pe. akkosatipi āpatti dukkaṭassa.
puriso ca hoti purisasaññī vematiko tiracchānagatasaññī itthīsaññī
paṇḍakasaññī sāratto ca bhikkhu ca naṁ purisassa vaccamaggaṁ passāvamaggaṁ
ādissa vaṇṇaṁpi bhaṇati avaṇṇaṁpi bhaṇati .pe. akkosatipi
āpatti dukkaṭassa. tiracchānagato ca hoti tiracchānagatasaññī
vematiko itthīsaññī paṇḍakasaññī purisasaññī sāratto ca bhikkhu ca

page number: 277

naṁ tiracchānagatassa vaccamaggaṁ passāvamaggaṁ ādissa vaṇṇaṁpi bhaṇati
avaṇṇaṁpi bhaṇati .pe. akkosatipi āpatti dukkaṭassa.

[404] dve itthiyo dvinnaṁ itthīnaṁ itthīsaññī sāratto ca
bhikkhu ca naṁ dvinnaṁ itthīnaṁ vaccamaggaṁ passāvamaggaṁ ādissa
vaṇṇaṁpi bhaṇati avaṇṇaṁpi bhaṇati .pe. akkosatipi āpatti
dvinnaṁ saṅghādisesānaṁ. dve itthiyo dvinnaṁ itthīnaṁ vematiko
paṇḍakasaññī purisasaññī tiracchānagatasaññī sāratto ca bhikkhu ca
naṁ dvinnaṁ itthīnaṁ vaccamaggaṁ passāvamaggaṁ ādissa vaṇṇaṁpi bhaṇati
avaṇṇaṁpi bhaṇati .pe. akkosatipi āpatti dvinnaṁ thullaccayānaṁ.
dve paṇḍakā dvinnaṁ paṇḍakānaṁ paṇḍakasaññī sāratto ca bhikkhu
ca naṁ dvinnaṁ paṇḍakānaṁ vaccamaggaṁ passāvamaggaṁ ādissa vaṇṇaṁpi
bhaṇati avaṇṇaṁpi bhaṇati .pe. akkosatipi āpatti dvinnaṁ
thullaccayānaṁ. dve paṇḍakā dvinnaṁ paṇḍakānaṁ vematiko
purisasaññī tiracchānagatasaññī itthīsaññī sāratto ca bhikkhu ca
naṁ dvinnaṁ paṇḍakānaṁ vaccamaggaṁ passāvamaggaṁ ādissa vaṇṇaṁpi
bhaṇati avaṇṇaṁpi bhaṇati .pe. akkosatipi āpatti dvinnaṁ
dukkaṭānaṁ. dve purisā dvinnaṁ purisānaṁ purisasaññī vematiko
tiracchānagatasaññī itthīsaññī paṇḍakasaññī sāratto ca bhikkhu
ca naṁ dvinnaṁ purisānaṁ vaccamaggaṁ passāvamaggaṁ ādissa vaṇṇaṁpi
bhaṇati avaṇṇaṁpi bhaṇati .pe. akkosatipi āpatti dvinnaṁ

page number: 278

dukkaṭānaṁ. dve tiracchānagatā dvinnaṁ tiracchānagatānaṁ tiracchānagatasaññī
vematiko itthīsaññī paṇḍakasaññī purisasaññī sāratto ca
bhikkhu ca naṁ dvinnaṁ tiracchānagatānaṁ vaccamaggaṁ passāvamaggaṁ ādissa
vaṇṇaṁpi bhaṇati avaṇṇaṁpi bhaṇati .pe. akkosatipi āpatti
dvinnaṁ dukkaṭānaṁ.

[405] itthī ca paṇḍako ca ubhinnaṁ itthīsaññī sāratto
ca bhikkhu ca naṁ ubhinnaṁ vaccamaggaṁ passāvamaggaṁ ādissa
vaṇṇaṁpi bhaṇati avaṇṇaṁpi bhaṇati .pe. akkosatipi āpatti
saṅghādisesena dukkaṭassa. itthī ca paṇḍako ca ubhinnaṁ vematiko
.pe. āpatti thullaccayena dukkaṭassa .pe. paṇḍakasaññī
.pe. āpatti dvinnaṁ thullaccayānaṁ .pe. purisasaññī .pe.
tiracchānagatasaññī sāratto ca bhikkhu ca naṁ ubhinnaṁ vaccamaggaṁ
passāvamaggaṁ ādissa vaṇṇaṁpi bhaṇati avaṇṇaṁpi bhaṇati .pe.
akkosatipi āpatti thullaccayena dukkaṭassa. itthī ca puriso ca
ubhinnaṁ itthīsaññī sāratto ca bhikkhu ca naṁ ubhinnaṁ vaccamaggaṁ
passāvamaggaṁ ādissa vaṇṇaṁpi bhaṇati avaṇṇaṁpi bhaṇati .pe.
akkosatipi āpatti saṅghādisesena dukkaṭassa. itthī ca puriso
ca ubhinnaṁ vematito paṇḍakasaññī purisasaññī tiracchānagatasaññī
sāratto ca bhikkhu ca naṁ ubhinnaṁ vaccamaggaṁ passāvamaggaṁ ādissa
vaṇṇaṁpi bhaṇati avaṇṇaṁpi bhaṇati .pe. akkosatipi āpatti

page number: 279

thullaccayena dukkaṭassa. itthī ca tiracchānagato ca ubhinnaṁ itthīsaññī
sāratto ca bhikkhu ca naṁ ubhinnaṁ vaccamaggaṁ passāvamaggaṁ
ādissa vaṇṇaṁpi bhaṇati avaṇṇaṁpi bhaṇati .pe. akkosatipi
āpatti saṅghādisesena dukkaṭassa. itthī ca tiracchānagato ca
ubhinnaṁ vematiko paṇḍakasaññī purisasaññī tiracchānagatasaññī
sāratto ca bhikkhu ca naṁ ubhinnaṁ vaccamaggaṁ passāvamaggaṁ ādissa
vaṇṇaṁpi bhaṇati avaṇṇaṁpi bhaṇati .pe. akkosatipi āpatti
thullaccayena dukkaṭassa. paṇḍako ca puriso ca ubhinnaṁ paṇḍakasaññī
sāratto ca bhikkhu ca naṁ ubhinnaṁ vaccamaggaṁ passāvamaggaṁ ādissa
vaṇṇaṁpi bhaṇati avaṇṇaṁpi bhaṇati .pe. akkosatipi āpatti
thullaccayena dukkaṭassa. paṇḍako ca puriso ca ubhinnaṁ vematiko
purisasaññī tiracchānagatasaññī itthīsaññī sāratto ca bhikkhu ca naṁ
ubhinnaṁ vaccamaggaṁ passāvamaggaṁ ādissa vaṇṇaṁpi bhaṇati avaṇṇaṁpi
bhaṇati .pe. akkosatipi āpatti dvinnaṁ dukkaṭānaṁ. paṇḍako
ca tiracchānagato ca ubhinnaṁ paṇḍakasaññī sāratto ca bhikkhu ca
naṁ ubhinnaṁ vaccamaggaṁ passāvamaggaṁ ādissa vaṇṇaṁpi bhaṇati avaṇṇaṁpi
bhaṇati .pe. akkosatipi āpatti thullaccayena dukkaṭassa.
paṇḍako ca tiracchānagato ca ubhinnaṁ vematiko purisasaññī
tiracchānagatasaññī itthīsaññī sāratto ca bhikkhu ca naṁ ubhinnaṁ
vaccamaggaṁ passāvamaggaṁ ādissa vaṇṇaṁpi bhaṇati avaṇṇaṁpi bhaṇati

page number: 280

.pe. akkosatipi āpatti dvinnaṁ dukkaṭānaṁ. puriso ca
tiracchānagato ca ubhinnaṁ purisasaññī vematiko tiracchānagatasaññī
itthīsaññī paṇḍakasaññī sāratto ca bhikkhu ca naṁ ubhinnaṁ
vaccamaggaṁ passāvamaggaṁ ādissa vaṇṇaṁpi bhaṇati avaṇṇaṁpi bhaṇati
.pe. akkosatipi āpatti dvinnaṁ dukkaṭānaṁ.

[406] itthī ca hoti itthīsaññī sāratto ca bhikkhu ca naṁ
itthiyā vaccamaggaṁ passāvamaggaṁ ṭhapetvā adhakkhakaṁ ubbhajāṇumaṇḍalaṁ
ādissa vaṇṇaṁpi bhaṇati avaṇṇaṁpi bhaṇati .pe. akkosatipi
āpatti thullaccayassa. paṇḍako ca hoti itthīsaññī .pe.
puriso ca hoti itthīsaññī .pe. tiracchānagato ca hoti
itthīsaññī .pe. āpatti dukkaṭassa. dve itthiyo dvinnaṁ
itthīnaṁ itthīsaññī sāratto ca bhikkhu ca naṁ dvinnaṁ itthīnaṁ
vaccamaggaṁ passāvamaggaṁ ṭhapetvā adhakkhakaṁ ubbhajāṇumaṇḍalaṁ
ādissa vaṇṇaṁpi bhaṇati avaṇṇaṁpi bhaṇati .pe. akkosatipi
āpatti dvinnaṁ thullaccayānaṁ. itthī ca paṇḍako ca ubhinnaṁ
itthīsaññī sāratto ca bhikkhu ca naṁ ubhinnaṁ vaccamaggaṁ
passāvamaggaṁ ṭhapetvā adhakkhakaṁ ubbhajāṇumaṇḍalaṁ ādissa vaṇṇaṁpi
bhaṇati avaṇṇaṁpi bhaṇati .pe. akkosatipi āpatti thullaccayena
dukkaṭassa.

[407] itthī ca hoti itthīsaññī sāratto ca bhikkhu ca

page number: 281

naṁ itthiyā ubbhakkhakaṁ adhojāṇumaṇḍalaṁ ādissa vaṇṇaṁpi bhaṇati
avaṇṇaṁpi bhaṇati .pe. akkosatipi āpatti dukkaṭassa.
paṇḍako ca hoti itthīsaññī .pe. pariso ca hoti itthīsaññī
.pe. tiracchānagato ca hoti itthīsaññī .pe. āpatti
dukkaṭassa. dve itthiyo dvinnaṁ itthīnaṁ itthīsaññī sāratto
ca bhikkhu ca naṁ dvinnaṁ itthīnaṁ ubbhakkhakaṁ adhojāṇumaṇḍalaṁ ādissa
vaṇṇaṁpi bhaṇati avaṇṇaṁpi bhaṇati .pe. akkosatipi āpatti
dvinnaṁ dukkaṭānaṁ. itthī ca paṇḍako (pts. vin iii, 130) ca ubhinnaṁ itthīsaññī
sāratto ca bhikkhu ca naṁ ubhinnaṁ ubbhakkhakaṁ adhojāṇumaṇḍalaṁ
ādissa vaṇṇaṁpi bhaṇati avaṇṇaṁpi bhaṇati .pe. akkosatipi
āpatti dvinnaṁ dukkaṭānaṁ. itthī ca hoti itthīsaññī sāratto
ca bhikkhu ca naṁ itthiyā kāyapaṭibaddhaṁ ādissa vaṇṇaṁpi bhaṇati
avaṇṇaṁpi bhaṇati .pe. akkosatipi āpatti dukkaṭassa.
paṇḍako ca hoti .pe. puriso ca hoti .pe. tiracchānagato
ca hoti .pe. āpatti dukkaṭassa. dve itthiyo dvinnaṁ
itthīnaṁ itthīsaññī sāratto ca bhikkhu ca naṁ dvinnaṁ itthīnaṁ
kāyapaṭibaddhaṁ ādissa vaṇṇaṁpi bhaṇati avaṇṇaṁpi bhaṇati .pe.
akkosatipi āpatti dvinnaṁ dukkaṭānaṁ. itthī ca paṇḍako ca
ubhinnaṁ itthīsaññī sāratto ca bhikkhu ca naṁ ubhinnaṁ kāyapaṭibaddhaṁ
ādissa vaṇṇaṁpi bhaṇati avaṇṇaṁpi bhaṇati .pe. akkosatipi

page number: 282

āpatti dvinnaṁ dukkaṭānaṁ.

[408] anāpatti atthapurekkhārassa dhammapurekkhārassa
anusāsanīpurekkhārassa ummattakassa ādikammikassāti.

[409] lohitaṁ kakkasākiṇṇaṁ kharaṁ dīghañca vāpitaṁ
kacci saṁsarati 1- maggo saddhā dānena kammunāti.

[410] tena kho pana samayena aññatarā itthī navarattaṁ kambalaṁ
pārutā hoti. aññataro bhikkhu sāratto taṁ itthiṁ etadavoca
lohitaṁ kho te bhaginīti. sā na paṭivijānāti āma ayya
navaratto kambaloti. tassa kukkuccaṁ ahosi kacci nu kho ahaṁ
saṅghādisesaṁ āpattiṁ āpannoti. bhagavato etamatthaṁ ārocesi.
anāpatti bhikkhu saṅghādisesassa āpatti dukkaṭassāti. tena
kho pana samayena aññatarā itthī kakkasakambalaṁ pārutā hoti.
aññataro bhikkhu sāratto taṁ itthiṁ etadavoca kakkasalomaṁ kho
te bhaginīti. sā na paṭivijānāti āma ayya kakkasakambaloti.
tassa kukkuccaṁ ahosi .pe. anāpatti bhikkhu saṅghādisesassa
āpatti dukkaṭassāti. tena kho pana samayena aññatarā itthī
navadhotaṁ kambalaṁ pārutā hoti. aññataro bhikkhu sāratto
taṁ itthiṁ etadavoca ākiṇṇalomaṁ kho te bhaginīti. sā
na paṭivijānāti āma ayya navadhoto kambaloti. tassa

footnote: 1 yu. ma. saṁsīdati.

page number: 283

kukkuccaṁ ahosi .pe. anāpatti bhikkhu saṅghādisesassa āpatti
dukkaṭassāti. tena kho pana samayena aññatarā itthī kharakambalaṁ
pārutā hoti. aññataro bhikkhu sāratto taṁ itthiṁ etadavoca
kharalomaṁ kho te bhaginīti. sā na paṭivijānāti āma ayya
kharakambaloti. tassa kukkuccaṁ ahosi .pe. anāpatti bhikkhu
saṅghādisesassa āpatti dukkaṭassāti.

[411] tena kho pana samayena aññatarā itthī dīghapāvāraṁ
pārutā hoti. aññataro bhikkhu sāratto taṁ itthiṁ etadavoca
dīghalomaṁ kho te bhaginīti. sā na paṭivijānāti āma ayya
dīghapāvāroti. (pts. vin iii, 131) tassa kukkuccaṁ ahosi .pe. anāpatti bhikkhu
saṅghādisesassa āpatti dukkaṭassāti.

[412] tena kho pana samayena aññatarā itthī khettaṁ
vapāpetvā āgacchati. aññataro bhikkhu sāratto taṁ itthiṁ
etadavoca vāpitaṁ kho te bhaginīti. sā na paṭivijānāti āma
ayya no ca kho paṭivuttanti. tassa kukkuccaṁ ahosi .pe.
anāpatti bhikkhu saṅghādisesassa āpatti dukkaṭassāti.

[413] tena kho pana samayena aññataro bhikkhu paribbājikaṁ
paṭipathe passitvā sāratto taṁ paribbājikaṁ etadavoca kacci
bhagini te maggo saṁsaratīti 1-. sā na paṭivijānāti āma bhikkhu

footnote: 1 yu. ma. saṁsīdatīti.

page number: 284

paṭipajjissasīti. tassa kukkuccaṁ ahosi .pe. anāpatti bhikkhu
saṅghādisesassa āpatti thullaccayassāti.

[414] tena kho pana samayena aññataro bhikkhu sāratto
aññataraṁ itthiṁ etadavoca saddhāsi tvaṁ bhagini apica yaṁ sāmikassa
desi taṁ namhākaṁ desīti. kiṁ bhanteti. methunadhammanti.
tassa kukkuccaṁ ahosi .pe. āpattiṁ tvaṁ bhikkhu āpanno
saṅghādisesanti. tena kho pana samayena aññataro bhikkhu sāratto
aññataraṁ itthiṁ etadavoca saddhāsi tvaṁ bhagini apica yaṁ aggadānaṁ
taṁ namhākaṁ desīti. kiṁ bhante aggadānanti. methunadhammanti.
tassa kukkuccaṁ ahosi .pe. āpattiṁ tvaṁ bhikkhu āpanno
saṅghādisesanti.

[415] tena kho pana samayena aññatarā itthī kammaṁ karoti.
aññataro bhikkhu sāratto taṁ itthiṁ etadavoca tiṭṭha bhagini ahaṁ
karissāmīti. sā na paṭivijānāti. tassa kukkuccaṁ ahosi .pe.
anāpatti bhikkhu saṅghādisesassa āpatti dukkaṭassāti. tena
kho pana samayena aññatarā itthī kammaṁ karoti. aññataro bhikkhu
sāratto taṁ itthiṁ etadavoca nisīda bhagini ahaṁ karissāmīti.
sā na paṭivijānāti. tassa kukkuccaṁ ahosi .pe. anāpatti
bhikkhu saṅghādisesassa āpatti dukkaṭassāti. tena kho pana
samayena aññatarā itthī kammaṁ karoti. aññataro bhikkhu

page number: 285

sāratto taṁ itthiṁ etadavoca nipajja bhagini ahaṁ karissāmīti.
sā na paṭivijānāti. tassa kukkuccaṁ ahosi .pe. anāpatti
bhikkhu saṅghādisesassa āpatti dukkaṭassāti.
tatiyasaṅghādisesaṁ niṭṭhitaṁ.

page number: 286

catutthasaṅghādisesaṁ

[416] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā udāyi
sāvatthiyaṁ kulūpako hoti bahukāni kulāni upasaṅkamati. tena kho
pana samayena aññatarā itthī matapatikā abhirūpā hoti dassanīyā
pāsādikā. athakho āyasmā udāyi pubbaṇhasamayaṁ nivāsetvā
pattacīvaramādāya yena tassā (pts. vin iii, 132) itthiyā nivesanaṁ tenupasaṅkami
upasaṅkamitvā paññatte āsane nisīdi. athakho sā itthī
yenāyasmā udāyi tenupasaṅkami upasaṅkamitvā āyasmantaṁ udāyiṁ
abhivādetvā ekamantaṁ nisīdi. ekamantaṁ nisinnaṁ kho taṁ itthiṁ
āyasmā udāyi dhammiyā kathāya sandassesi samādapesi samuttejesi
sampahaṁsesi. athakho sā itthī āyasmatā udāyinā dhammiyā
kathāya sandassitā samādapitā samuttejitā sampahaṁsitā āyasmantaṁ
udāyiṁ etadavoca vadeyyātha bhante yena attho paṭibalā mayaṁ
ayyassa dātuṁ yadidaṁ cīvarapiṇḍapātasenāsanagilānapaccayabhesajjaparikkhāranti 1-.
na kho te bhagini amhākaṁ dullabhā yadidaṁ cīvarapiṇḍapātasenāsana-
gilānapaccayabhesajjaparikkhārā apica kho 2- yo amhākaṁ
dullabho taṁ amhākaṁ dehīti. kiṁ bhanteti. methunadhammanti.

footnote: 1 yu. parikkhārānanti. 2 yu. ma. potthakesu ayaṁ pāṭho natthi.

page number: 287

attho bhanteti. attho bhaginīti. ehi bhanteti ovarakaṁ
pavisitvā sāṭakaṁ nikkhipitvā mañcake uttānā nipajji. athakho
āyasmā udāyi yena sā itthī tenupasaṅkami upasaṅkamitvā
ko imaṁ vasalaṁ duggandhaṁ āmasissatīti nuṭṭhuhitvā pakkāmi. athakho
sā itthī ujjhāyati khīyati vipāceti alajjino ime samaṇā
sakyaputtiyā dussīlā musāvādino ime hi nāma samacārino
dhammacārino brahmacārino saccavādino sīlavanto kalyāṇadhammā
paṭijānissanti natthi imesaṁ sāmaññaṁ natthi imesaṁ brahmaññaṁ
naṭṭhaṁ imesaṁ sāmaññaṁ naṭṭhaṁ imesaṁ brahmaññaṁ kuto imesaṁ
sāmaññaṁ kuto imesaṁ brahmaññaṁ apagatā ime sāmaññā
apagatā ime brahmaññā kathaṁ hi nāma samaṇo udāyi maṁ
sāmaṁ methunadhammaṁ yācitvā ko imaṁ vasalaṁ duggandhaṁ āmasissatīti
nuṭṭhuhitvā pakkamissati kiṁ me pāpakaṁ kiṁ me duggandhaṁ kissāhaṁ
kena hāyāmīti. aññāpi itthiyo ujjhāyanti khīyanti vipācenti
alajjino ime samaṇā sakyaputtiyā dussīlā musāvādino ime hi
nāma samacārino brahmacārino saccavādino sīlavanto kalyāṇadhammā
paṭijānissanti natthi imesaṁ sāmaññaṁ natthi imesaṁ brahmaññaṁ
naṭṭhaṁ imesaṁ sāmaññaṁ naṭṭhaṁ imesaṁ brahmaññaṁ kuto imesaṁ
sāmaññaṁ kuto imesaṁ brahmaññaṁ apagatā ime sāmaññā
apagatā ime brahmaññā kathaṁ hi nāma samaṇo udāyi imissā sāmaṁ

page number: 288

methunadhammaṁ yācitvā ko imaṁ vasalaṁ duggandhaṁ āmasissatīti nuṭṭhuhitvā
pakkamissati kiṁ imissā pāpakaṁ kiṁ imissā duggandhaṁ kissāyaṁ
kena hāyatīti. assosuṁ kho bhikkhū tāsaṁ itthīnaṁ ujjhāyantīnaṁ
khīyantīnaṁ vipācentīnaṁ. ye te bhikkhū appicchā santuṭṭhā lajjino
kukkuccakā sikkhākāmā te ujjhāyanti khīyanti vipācenti kathaṁ
hi nāma āyasmā udāyi mātugāmassa santike attakāmapāricariyāya(pts. vin iii, 133) 
vaṇṇaṁ bhāsissatīti. athakho te bhikkhū bhagavato etamatthaṁ ārocesuṁ.
athakho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā
āyasmantaṁ udāyiṁ paṭipucchi saccaṁ kira tvaṁ udāyi
mātugāmassa santike attakāmapāricariyāya vaṇṇaṁ bhāsasīti.
saccaṁ bhagavāti. vigarahi buddho bhagavā ananucchavikaṁ moghapurisa
ananulomikaṁ appaṭirūpaṁ assāmaṇakaṁ akappiyaṁ akaraṇīyaṁ kathaṁ hi nāma
tvaṁ moghapurisa mātugāmassa santike attakāmapāricariyāya vaṇṇaṁ
bhāsissasi nanu mayā moghapurisa anekapariyāyena virāgāya dhammo
desito no sarāgāya .pe. kāmapariḷāhānaṁ vūpasamo akkhāto netaṁ
moghapurisa appasannānaṁ vā pasādāya .pe. evañca pana bhikkhave imaṁ
sikkhāpadaṁ uddiseyyātha yo pana bhikkhu otiṇṇo vipariṇatena cittena
mātugāmassa santike attakāmapāricariyāya vaṇṇaṁ bhāseyya etadaggaṁ
bhagini pāricariyānaṁ yā mādisaṁ sīlavantaṁ kalyāṇadhammaṁ brahmacāriṁ
etena dhammena paricareyyāti methunūpasañhitena saṅghādisesoti.

page number: 289

[417] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. otiṇṇo nāma sāratto
apekkhavā paṭibaddhacitto. vipariṇatanti rattaṁpi cittaṁ vipariṇataṁ
duṭṭhaṁpi cittaṁ vipariṇataṁ mūḷhaṁpi cittaṁ vipariṇataṁ apica rattaṁ cittaṁ
imasmiṁ atthe adhippetaṁ vipariṇatanti. mātugāmo nāma manussitthī
na yakkhī na petī na tiracchānagatā viññū paṭibalā subhāsitadubbhāsitaṁ
duṭṭhullāduṭṭhullaṁ ājānituṁ. mātugāmassa santiketi mātugāmassa
sāmantā mātugāmassa avidūre. attakāmanti attano kāmaṁ attano
hetuṁ attano adhippāyaṁ attano pāricariyaṁ. etadagganti etaṁ aggaṁ
etaṁ seṭṭhaṁ etaṁ mokkhaṁ etaṁ uttamaṁ etaṁ pavaraṁ. yāti khattiyā 1-
vā brāhmaṇī vā vesī vā suddī vā. mādisanti khattiyaṁ vā
brāhmaṇaṁ vā vesaṁ vā suddaṁ vā. sīlavantanti pāṇātipātā
paṭivirataṁ adinnādānā paṭivirataṁ musāvādā paṭivirataṁ. brahmacārinti
methunadhammā paṭivirataṁ. kalyāṇadhammo nāma tena ca sīlena tena
ca brahmacariyena kalyāṇadhammo hoti. etena dhammenāti methunadhammena.
paricareyyāti (pts. vin iii, 134) abhirameyya. methunūpasañhitenāti methunadhammapaṭisaṁyuttena.
saṅghādisesoti .pe. tenapi vuccati saṅghādisesoti.

[418] itthī ca hoti itthīsaññī sāratto ca bhikkhu ca naṁ
itthiyā santike attakāmapāricariyāya vaṇṇaṁ bhāsati āpatti

footnote: 1 yu. ma. khattiyī.

page number: 290

saṅghādisesassa. itthī ca hoti vematiko paṇḍakasaññī purisasaññī
tiracchānagatasaññī sāratto ca bhikkhu ca naṁ itthiyā santike attakāmapāricariyāya
vaṇṇaṁ bhāsati āpatti thullaccayassa. paṇḍako
ca hoti paṇḍakasaññī sāratto ca bhikkhu ca naṁ paṇḍakassa
santike attakāmapāricariyāya vaṇṇaṁ bhāsati āpatti thullaccayassa.
paṇḍako ca hoti vematiko purisasaññī tiracchānagatasaññī itthīsaññī
sāratto ca bhikkhu ca naṁ paṇḍakassa santike attakāmapāricariyāya
vaṇṇaṁ bhāsati āpatti dukkaṭassa. puriso ca hoti
purisasaññī vematiko tiracchānagatasaññī itthīsaññī paṇḍakasaññī
sāratto ca bhikkhu ca naṁ purisassa santike attakāmapāricariyāya
vaṇṇaṁ bhāsati āpatti dukkaṭassa. tiracchānagato ca hoti
tiracchānagatasaññī vematiko itthīsaññī paṇḍakasaññī purisasaññī
sāratto ca bhikkhu ca naṁ tiracchānagatassa santike attakāmapāricariyāya
vaṇṇaṁ bhāsati āpatti dukkaṭassa.

[419] dve itthiyo dvinnaṁ itthīnaṁ itthīsaññī sāratto ca
bhikkhu ca naṁ dvinnaṁ itthīnaṁ santike attakāmapāricariyāya vaṇṇaṁ
bhāsati āpatti dvinnaṁ saṅghādisesānaṁ. dve itthiyo dvinnaṁ
itthīnaṁ vematiko paṇḍakasaññī purisasaññī tiracchānagatasaññī
sāratto ca bhikkhu ca naṁ dvinnaṁ itthīnaṁ santike attakāmapāricariyāya
vaṇṇaṁ bhāsati āpatti dvinnaṁ thullaccayānaṁ. dve paṇḍakā

page number: 291

dvinnaṁ paṇḍakānaṁ paṇḍakasaññī sāratto ca bhikkhu ca naṁ dvinnaṁ
paṇḍakānaṁ santike attakāmapāricariyāya vaṇṇaṁ bhāsati āpatti
dvinnaṁ thullaccayānaṁ. dve paṇḍakā dvinnaṁ paṇḍakānaṁ vematiko
purisasaññī tiracchānagatasaññī itthīsaññī sāratto ca bhikkhu ca
naṁ dvinnaṁ paṇḍakānaṁ santike attakāmapāricariyāya vaṇṇaṁ bhāsati
āpatti dvinnaṁ dukkaṭānaṁ. dve purisā dvinnaṁ purisānaṁ .pe.
dve tiracchānagatā dvinnaṁ tiracchānagatānaṁ tiracchānagatasaññī vematiko
itthīsaññī paṇḍakasaññī purisasaññī sāratto ca bhikkhu ca naṁ
dvinnaṁ tiracchānagatānaṁ santike attakāmapāricariyāya vaṇṇaṁ bhāsati
āpatti dvinnaṁ dukkaṭānaṁ. itthī ca paṇḍako ca ubhinnaṁ
itthīsaññī sāratto ca bhikkhu ca naṁ ubhinnaṁ santike attakāmapāricariyāya
vaṇṇaṁ bhāsati āpatti saṅghādisesena dukkaṭassa.
itthī ca paṇḍako ca ubhinnaṁ vematiko .pe. āpatti thullaccayena
dukkaṭassa .pe. paṇḍakasaññī .pe. āpatti dvinnaṁ thullaccayānaṁ
.pe. purisasaññī .pe. tiracchānagatasaññī sāratto ca bhikkhu
ca naṁ ubhinnaṁ santike attakāmapāricariyāya vaṇṇaṁ bhāsati āpatti
thullaccayena dukkaṭassa. itthī ca puriso ca ubhinnaṁ itthīsaññī
sāratto ca bhikkhu ca naṁ ubhinnaṁ santike attakāmapāricariyāya
vaṇṇaṁ bhāsati āpatti saṅghādisesena dukkaṭassa. itthī ca
puriso ca ubhinnaṁ vematiko paṇḍakasaññī purisasaññī tiracchānagatasaññī

page number: 292

sāratto ca bhikkhu ca naṁ ubhinnaṁ santike attakāmapāricariyāya
vaṇṇaṁ bhāsati āpatti thullaccayena dukkaṭassa. itthī ca
tiracchānagato ca ubhinnaṁ itthīsaññī sāratto ca bhikkhu ca naṁ ubhinnaṁ
santike attakāmapāricariyāya vaṇṇaṁ bhāsati āpatti saṅghādisesena
dukkaṭassa. itthī ca tiracchānagato ca ubhinnaṁ vematiko paṇḍakasaññī
purisasaññī tiracchānagatasaññī sāratto ca bhikkhu ca naṁ
ubhinnaṁ santike attakāmapāricariyāya vaṇṇaṁ bhāsati āpatti
thullaccayena dukkaṭassa. paṇḍako ca puriso ca ubhinnaṁ paṇḍakasaññī
sāratto ca bhikkhu ca naṁ ubhinnaṁ santike attakāmapāricariyāya
vaṇṇaṁ bhāsati āpatti thullaccayena dukkaṭassa. paṇḍako ca
puriso ca ubhinnaṁ vematiko purisasaññī tiracchānagatasaññī sāratto
ca bhikkhu ca naṁ ubhinnaṁ santike attakāmapāricariyāya vaṇṇaṁ bhāsati
āpatti dvinnaṁ dukkaṭānaṁ. paṇḍako ca tiracchānagato ca ubhinnaṁ
paṇḍakasaññī sāratto ca bhikkhu ca naṁ ubhinnaṁ santike attakāmapāricariyāya
vaṇṇaṁ bhāsati āpatti thullaccayena dukkaṭassa. paṇḍako
ca tiracchānagato ca ubhinnaṁ vematiko purisasaññī tiracchānagatasaññī
itthīsaññī sāratto ca bhikkhu ca naṁ ubhinnaṁ santike attakāmapāricariyāya
vaṇṇaṁ bhāsati āpatti dvinnaṁ dukkaṭānaṁ. puriso
ca tiracchānagato ca ubhinnaṁ purisasaññī vematiko tiracchānagatasaññī
itthīsaññī paṇḍakasaññī sāratto ca bhikkhu ca naṁ ubhinnaṁ santike

page number: 293

attakāmapāricariyāya vaṇṇaṁ bhāsati āpatti dvinnaṁ dukkaṭānaṁ.

[420] anāpatti cīvarapiṇḍapātasenāsanagilānapaccayabhesajjaparikkhārena
upaṭṭhahāti bhaṇati ummattakassa ādikammikassāti.

[421] kathaṁ vañjhā labhe puttaṁ piyā ca subhagā siyaṁ
kiṁ dajjaṁ kenupaṭṭheyyaṁ kathaṁ gaccheyya suggatinti.

[422] tena kho pana samayena aññatarā vañjhā itthī kulūpakaṁ
bhikkhuṁ etadavoca kathāhaṁ bhante vijāyeyyanti. tenahi bhagini aggadānaṁ
dehīti. kiṁ bhante aggadānanti. methunadhammanti. tassa kukkuccaṁ
ahosi .pe. bhagavato etamatthaṁ ārocesi. āpattiṁ tvaṁ
bhikkhu āpanno saṅghādisesanti. tena kho pana samayena aññatarā
vijāyinī itthī kulūpakaṁ bhikkhuṁ etadavoca kathāhaṁ bhante puttaṁ na 1-
labheyyanti. tenahi bhagini aggadānaṁ dehīti. kiṁ bhante
aggadānanti. methunadhammanti. tassa kukkuccaṁ ahosi .pe.
āpattiṁ tvaṁ bhikkhu āpanno saṅghādisesanti. tena kho pana samayena
aññatarā itthī kulūpakaṁ bhikkhuṁ etadavoca kathāhaṁ bhante sāmikassa piyā
assanti. tenahi bhagini aggadānaṁ dehīti. kiṁ bhante aggadānanti.
methunadhammanti. tassa kukkuccaṁ ahosi .pe. āpattiṁ tvaṁ
bhikkhu āpanno saṅghādisesanti. tena kho pana samayena aññatarā
itthī kulūpakaṁ bhikkhuṁ etadavoca kathāhaṁ bhante subhagā assanti.

footnote: 1 yu. ma. potthakesu ayaṁ pāṭho na hoti.

page number: 294

tenahi bhagini aggadānaṁ dehīti. kiṁ bhante aggadānanti.
methunadhammanti. tassa kukkuccaṁ ahosi .pe. āpattiṁ tvaṁ
bhikkhu āpanno saṅghādisesanti. tena kho pana samayena aññatarā
itthī kulūpakaṁ bhikkhuṁ etadavoca kyāhaṁ bhante ayyassa dajjāmīti.
aggadānaṁ bhaginīti. kiṁ bhante aggadānanti. methunadhammanti. tassa
kukkuccaṁ ahosi .pe. āpattiṁ tvaṁ bhikkhu āpanno saṅghādisesanti.
tena kho pana samayena aññatarā itthī kulūpakaṁ bhikkhuṁ etadavoca
kenāhaṁ bhante ayyaṁ upaṭṭhāmīti 1-. aggadānena bhaginīti. kiṁ
bhante aggadānanti. methunadhammanti. tassa kukkuccaṁ ahosi
.pe. āpattiṁ tvaṁ bhikkhu āpanno saṅghādisesanti. tena kho
pana samayena aññatarā itthī kulūpakaṁ bhikkhuṁ etadavoca kathāhaṁ
bhante sugatiṁ gaccheyyanti. tenahi bhagini aggadānaṁ dehīti. kiṁ
bhante aggadānanti. methunadhammanti. tassa kukkuccaṁ ahosi kacci
nu kho ahaṁ saṅghādisesaṁ āpattiṁ āpannoti. bhagavato etamatthaṁ
ārocesi. āpattiṁ tvaṁ bhikkhu āpanno saṅghādisesanti.
catutthasaṅghādisesaṁ niṭṭhitaṁ.
-----------

footnote: 1 (pts. vin iii, 135) yu. ma. upaṭṭhemīti.

page number: 295

pañcamasaṅghādisesaṁ

[423] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
udāyi sāvatthiyaṁ kulūpako hoti bahukāni kulāni upasaṅkamati yattha
passati kumārakaṁ vā apajāpatikaṁ kumārikaṁ vā apatikaṁ kumārakassa
mātāpitūnaṁ santike kumārikāya vaṇṇaṁ bhaṇati amukassa kulassa
kumārikā abhirūpā dassanīyā pāsādikā paṇḍitā byattā medhāvinī
dakkhā analasā channā sā kumārikā imassa kumārakassāti.
te evaṁ vadenti 1- ete kho bhante amhe na jānanti ke vā
ime kassa vāti sace bhante ayyo dāpeyya āneyyāma 2- mayaṁ
taṁ kumārikaṁ imassa kumārakassāti. kumārikāya mātāpitūnaṁ santike
kumārakassa vaṇṇaṁ bhaṇati amukassa kulassa kumārako abhirūpo
dassanīyo pāsādiko paṇḍito byatto medhāvī dakkho analaso
channo so kumārako imissā kumārikāyāti 3-. te evaṁ vadenti
ete kho bhante amhe na jānanti ke vā ime kassa vāti kasmiṁ
viya kumārikāya vatthuṁ sace bhante ayyo yācāpeyya dajjeyyāma mayaṁ
imaṁ kumārikaṁ tassa kumārakassāti. eteneva upāyena āvāhānipi

footnote: 1 yu. ma. vadanti. 2 yu. ma. ānema. 3 yu. ma. channāyaṁ
footnote: kumārikā tassa kumārakassāti.

page number: 296

kārāpeti vivāhānipi kārāpeti vāreyyānipi vattāpeti.

[424] tena kho pana samayena aññatarissā purāṇagaṇakiyā
dhītā abhirūpā hoti dassanīyā pāsādikā. tīrogāmakā ca
ājīvakasāvakā āgantvā taṁ gaṇakiṁ etadavocuṁ dehayye imaṁ
kumārikaṁ amhākaṁ kumārakassāti. sā evamāha ahaṁ khvayyā
tumhe na jānāmi ke vā ime kassa vāti ayañca me ekadhītikā
tīrogāmo ca gantabbo nāhaṁ dassāmīti. manussā te ājīvakasāvake
etadavocuṁ kissa tumhe ayyā āgatatthāti. idha mayaṁ ayyā
amukaṁ nāma gaṇakiṁ dhītaraṁ yācimhā amhākaṁ kumārakassa sā evamāha
ahaṁ khvayyā tumhe na jānāmi ke vā ime kassa vāti ayañca
me ekadhītikā tīrogāmo ca gantabbo nāhaṁ (pts. vin iii, 136) dassāmīti. kissa
tumhe ayyā taṁ gaṇakiṁ dhītaraṁ yācittha nanu ayyo udāyi
vattabbo ayyo udāyi dāpessatīti. athakho te ājīvakasāvakā
yenāyasmā udāyi tenupasaṅkamiṁsu upasaṅkamitvā āyasmantaṁ udāyiṁ
etadavocuṁ idha mayaṁ bhante amukaṁ nāma gaṇakiṁ dhītaraṁ yācimhā amhākaṁ
kumārakassa sā evamāha ahaṁ khvayyā tumhe na jānāmi ke vā
ime kassa vāti ayañca me ekadhītikā tīrogāmo ca gantabbo
nāhaṁ dassāmīti sādhu bhante ayyo taṁ gaṇakiṁ dhītaraṁ dāpetu
amhākaṁ kumārakassāti. athakho āyasmā udāyi yena sā gaṇakī
tenupasaṅkami upasaṅkamitvā taṁ gaṇakiṁ etadavoca kissa imesaṁ dhītaraṁ

page number: 297

na desīti. ahaṁ khvayya ime na jānāmi ke vā ime kassa vāti
ayañca me ekadhītikā tīrogāmo ca gantabbo nāhaṁ dassāmīti.
dehi imesaṁ ahaṁ ime jānāmīti. sace bhante ayyo jānāti
dassāmīti. athakho sā gaṇakiṁ tesaṁ ājīvakasāvakānaṁ dhītaraṁ adāsi.
athakho te ājīvakasāvakā taṁ kumārikaṁ netvā māsaṁyeva suṇisābhogena
bhuñjiṁsu tato aparena dāsībhogena bhuñjanti.

[425] athakho sā kumārikā mātuyā santike dūtaṁ pāhesi
ahaṁ hi duggatā dukkhitā na sukhaṁ labhāmi māsaṁyeva maṁ suṇisābhogena
bhuñjiṁsu tato aparena dāsībhogena bhuñjanti āgacchatu me mātā
maṁ 1- nessatūti. athakho sā gaṇakī yena te ājīvakasāvakā tenupasaṅkami
upasaṅkamitvā te ājīvakasāvake etadavoca mā ayyā
imaṁ kumārikaṁ dāsībhogena bhuñjittha suṇisābhogena imaṁ kumārikaṁ
bhuñjathāti. te evamāhaṁsu natthamhākaṁ tayā saddhiṁ āhārūpahāro
samaṇena saddhiṁ amhākaṁ āhārūpahāro gaccha tvaṁ na mayantaṁ
jānāmāti. athakho sā gaṇakī tehi ājīvakasāvakehi apasāditā
punadeva sāvatthiṁ paccāgañchi. dutiyampi kho sā kumārikā mātuyā
santike dūtaṁ pāhesi ahaṁ hi duggatā dukkhitā na sukhaṁ labhāmi
māsaṁyeva maṁ suṇisābhogena bhuñjiṁsu tato aparena dāsībhogena
bhuñjanti āgacchatu me mātā maṁ nessatūti. athakho sā gaṇakī

footnote: 1 yu. ma. potthakesu ayaṁ pāṭho na hoti.

page number: 298

yenāyasmā udāyi tenupasaṅkami upasaṅkamitvā āyasmantaṁ udāyiṁ
etadavoca sā kira bhante kumārikā duggatā dukkhitā na sukhaṁ
labhati māsaṁyeva naṁ suṇisābhogena bhuñjiṁsu tato aparena dāsībhogena
bhuñjanti vadeyyātha bhante mā ayyā imaṁ kumārikaṁ dāsībhogena
bhuñjittha suṇisābhogena imaṁ kumārikaṁ bhuñjathāti. athakho āyasmā
udāyi yena te ājīvakasāvakā tenupasaṅkami upasaṅkamitvā te
ājīvakasāvake etadavoca mā ayyā imaṁ kumārikaṁ dāsībhogena
bhuñjittha suṇisābhogena imaṁ kumārikaṁ (pts. vin iii, 137) bhuñjathāti. te evamāhaṁsu
natthamhākaṁ tayā saddhiṁ āhārūpahāro gaṇakiyā saddhiṁ amhākaṁ
āhārūpahāro samaṇena bhavitabbaṁ abyāvaṭena samaṇo assa
sussamaṇo gaccha tvaṁ na mayantaṁ jānāmāti. athakho āyasmā
udāyi tehi ājīvakasāvakehi apasādito punadeva sāvatthiṁ paccāgañchi.
tatiyampi kho sā kumārikā mātuyā santike dūtaṁ pāhesi ahaṁ hi
duggatā dukkhitā na sukhaṁ labhāmi māsaṁyeva maṁ suṇisābhogena
bhuñjiṁsu tato aparena dāsībhogena bhuñjanti āgacchatu me mātā
maṁ nessatūti. dutiyampi kho sā gaṇakī yenāyasmā udāyi tenupasaṅkami
upasaṅkamitvā āyasmantaṁ udāyiṁ etadavoca sā kira
bhante kumārikā duggatā dukkhitā na sukhaṁ labhati māsaṁyeva naṁ suṇisābhogena
bhuñjiṁsu tato aparena dāsībhogena bhuñjanti vadeyyātha
bhante mā ayyā imaṁ kumārikaṁ dāsībhogena bhuñjittha suṇisābhogena

page number: 299

imaṁ kumārikaṁ bhuñjathāti. paṭhamaṁ cāhaṁ tehi ājīvakasāvakehi
apasādito gaccha tvaṁ nāhaṁ gamissāmīti.

[426] athakho sā gaṇakī ujjhāyati khīyati vipāceti evaṁ
duggato hotu ayyo udāyi evaṁ dukkhito hotu ayyo udāyi
evaṁ mā sukhaṁ labhatu ayyo udāyi yathā me kumārikā duggatā
dukkhitā na sukhaṁ labhati pāpikāya sassuyā pāpakena sassurena
pāpakena sāmikenāti. sāpi kho kumārikā ujjhāyati khīyati
vipāceti evaṁ duggato hotu ayyo udāyi evaṁ dukkhito hotu
ayyo udāyi evaṁ mā sukhaṁ labhatu ayyo udāyi yathāhaṁ duggatā
dukkhitā na sukhaṁ labhāmi pāpikāya sassuyā pāpakena sassurena
pāpakena sāmikenāti. aññāpi itthiyo asantuṭṭhā sassūhi vā
sassurehi vā sāmikehi vā tā evaṁ oyācanti evaṁ duggato
hotu ayyo udāyi evaṁ dukkhito hotu ayyo udāyi evaṁ mā
sukhaṁ labhatu ayyo udāyi yathā mayaṁ duggatā dukkhitā na sukhaṁ
labhāma pāpikāhi sassūhi pāpakehi sassurehi pāpakehi sāmikehīti.
yā pana tā itthiyo santuṭṭhā sassūhi vā sassurehi vā sāmikehi
vā tā evaṁ āyācanti evaṁ sukhito hotu ayyo udāyi evaṁ
sajjito hotu ayyo udāyi evaṁ sukhamedhatu ayyo udāyi yathā
mayaṁ sukhitā sajjitā sukhamedhāma bhaddakāhi sassūhi bhaddakehi sassurehi
bhaddakehi sāmikehīti.

page number: 300

[427] assosuṁ kho bhikkhū ekaccānaṁ itthīnaṁ oyācantīnaṁ
ekaccānaṁ itthīnaṁ āyācantīnaṁ. ye te bhikkhū appicchā santuṭṭhā
.pe. te ujjhāyanti khīyanti vipācenti kathaṁ hi nāma āyasmā
udāyi sañcarittaṁ samāpajjissatīti. athakho te bhikkhū bhagavato
etamatthaṁ ārocesuṁ. athakho bhagavā etasmiṁ nidāne etasmiṁ
pakaraṇe bhikkhusaṅghaṁ sannipātāpetvā āyasmantaṁ udāyiṁ paṭipucchi
saccaṁ kira tvaṁ udāyi sañcarittaṁ samāpajjasīti. saccaṁ bhagavāti.
vigarahi buddho bhagavā ananucchavikaṁ moghapurisa ananulomikaṁ appaṭirūpaṁ
assāmaṇakaṁ akappiyaṁ akaraṇīyaṁ kathaṁ hi nāma tvaṁ (pts. vin iii, 138) moghapurisa
sañcarittaṁ samāpajjissasi netaṁ moghapurisa appasannānaṁ vā pasādāya
.pe. evañca pana bhikkhave imaṁ sikkhāpadaṁ uddiseyyātha yo
pana bhikkhu sañcarittaṁ samāpajjeyya itthiyā vā purisamatiṁ purisassa vā
itthīmatiṁ jāyattane vā jārattane vā saṅghādisesoti. evañcidaṁ
bhagavatā bhikkhūnaṁ sikkhāpadaṁ paññattaṁ hoti.

[428] tena kho pana samayena sambahulā dhuttā uyyāne
paricārentā aññatarissā vesiyā santike dūtaṁ pāhesuṁ āgacchatu
uyyāne paricāressāmāti. sā evamāha ahaṁ khvayyā tumhe
na jānāmi ke vā ime kassa vāti ahañcamhi bahubhaṇḍā bahuparikkhārā
bahinagarañca gantabbaṁ nāhaṁ gamissāmīti. athakho so
dūto tesaṁ dhuttānaṁ etamatthaṁ ārocesi. evaṁ vutte aññataro

page number: 301

puriso te dhutte etadavoca kissa tumhe ayyā taṁ vesiṁ yācittha
nanu ayyo udāyi vattabbo ayyo udāyi uyyojessatīti. evaṁ
vutte aññataro upāsako taṁ purisaṁ etadavoca mā ayyo evaṁ
avaca na kappati samaṇānaṁ sakyaputtiyānaṁ evarūpaṁ kātuṁ nāyyo
udāyi evarūpaṁ karissatīti. evaṁ vutte karissati na karissatīti
abbhutaṁ akaṁsu. athakho te dhuttā yenāyasmā udāyi tenupasaṅkamiṁsu
upasaṅkamitvā āyasmantaṁ udāyiṁ etadavocuṁ idha mayaṁ bhante
uyyāne paricārentā amukāya nāma vesiyā santike dūtaṁ pahiṇimhā
āgacchatu uyyāne paricāressāmāti sā evamāha ahaṁ khvayyā
tumhe na jānāmi ke vā ime kassa vāti ahañcamhi bahubhaṇḍā
bahuparikkhārā bahinagarañca gantabbaṁ nāhaṁ gamissāmīti sādhu
bhante ayyo taṁ vesiṁ uyyojetūti. athakho āyasmā udāyi yena
sā vesī tenupasaṅkami upasaṅkamitvā taṁ vesiṁ etadavoca kissa
imesaṁ na gacchasīti. ahaṁ khvayya ime na jānāmi ke vā ime kassa
vāti ahañcamhi bahubhaṇḍā bahuparikkhārā bahinagarañca gantabbaṁ
nāhaṁ gamissāmīti. gaccha imesaṁ ahaṁ ime jānāmīti. sace
bhante ayyo jānāti gamissāmīti. athakho te dhuttā taṁ
vesiṁ ādāya uyyānaṁ agamaṁsu. athakho so upāsako ujjhāyati
khīyati vipāceti kathaṁ hi nāma ayyo udāyi taṁkhaṇikaṁ sañcarittaṁ
samāpajjissatīti. assosuṁ kho bhikkhū tassa upāsakassa ujjhāyantassa

page number: 302

khīyantassa vipācentassa. ye te bhikkhū appicchā .pe. te
ujjhāyanti khīyanti vipācenti kathaṁ hi nāma āyasmā udāyi
taṁkhaṇikaṁ sañcarittaṁ samāpajjissatīti. athakho te bhikkhū bhagavato
etamatthaṁ ārocesuṁ. athakho bhagavā etasmiṁ nidāne etasmiṁ
pakaraṇe bhikkhusaṅghaṁ sannipātāpetvā āyasmantaṁ udāyiṁ paṭipucchi
saccaṁ kira tvaṁ udāyi taṁkhaṇikaṁ sañcarittaṁ samāpajjasīti 1-. saccaṁ
bhagavāti. vigarahi buddho bhagavā ananucchavikaṁ moghapurisa ananulomikaṁ
.pe. kathaṁ hi nāma tvaṁ moghapurisa taṁkhaṇikaṁ sañcarittaṁ
samāpajjissasi netaṁ moghapurisa appasannānaṁ vā pasādāya .pe.
evañca pana bhikkhave imaṁ sikkhāpadaṁ uddiseyyātha yo pana bhikkhu
sañcarittaṁ samāpajjeyya itthiyā vā purisamatiṁ purisassa vā itthīmatiṁ
jāyattane vā jārattane vā antamaso taṁkhaṇikāyapi saṅghādisesoti.

[429] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. sañcarittaṁ samāpajjeyyāti
itthiyā vā pahito purisassa santike gacchati purisena vā pahito
itthiyā santike gacchati. itthiyā vā purisamatinti purisassa
matiṁ itthiyā vā āroceti. purisassa vā itthīmatinti itthiyā
matiṁ purisassa vā āroceti. jāyattane vāti jāyā bhavissasi.
jārattane vāti jārī bhavissasi. antamaso taṁkhaṇikāyapīti muhuttikā

footnote: 1 yu. ma. samāpajjīti.

page number: 303

bhavissasi. saṅghādisesoti .pe. tenapi vuccati saṅghādisesoti.

[430] dasa itthiyo māturakkhitā piturakkhitā mātāpiturakkhitā
bhāturakkhitā bhaginīrakkhitā ñātirakkhitā gottarakkhitā dhammarakkhitā
sārakkhā saparidaṇḍā.

[431] dasa bhariyāyo dhanakkītā chandavāsinī bhogavāsinī paṭavāsinī
odapattakinī obhatacumbaṭā dāsī ca bhariyā ca kammakārī ca bhariyā
ca dhajāhaṭā muhuttikā.

[432] māturakkhitā nāma mātā rakkhati gopeti issariyaṁ
kāreti vasaṁ vatteti. piturakkhitā nāma pitā rakkhati gopeti
issariyaṁ kāreti vasaṁ vatteti. mātāpiturakkhitā nāma mātāpitaro
rakkhanti gopenti issariyaṁ kārenti vasaṁ vattenti.
bhāturakkhitā nāma bhātā rakkhati gopeti issariyaṁ kāreti vasaṁ
vatteti. bhaginīrakkhitā nāma bhaginī rakkhati gopeti issariyaṁ
kāreti vasaṁ vatteti. Ñātirakkhitā nāma ñātakā rakkhanti
gopenti issariyaṁ kārenti vasaṁ vattenti. gottarakkhitā nāma
sagottā rakkhanti gopenti issariyaṁ kārenti vasaṁ vattenti. dhammarakkhitā
nāma sahadhammikā rakkhanti gopenti issariyaṁ kārenti vasaṁ
vattenti. sārakkhā nāma gabbhepi pariggahitā hoti mayhaṁ esāti
antamaso (pts. vin iii, 140) mālāgulaparikkhittāpi. saparidaṇḍā nāma kenaci daṇḍo
ṭhapito hoti yo itthannāmaṁ itthiṁ gacchati ettako daṇḍoti.

page number: 304

[433] dhanakkītā nāma dhanena kīṇitvā vāseti. chandavāsinī
nāma piyo piyaṁ vāseti. bhogavāsinī nāma bhogaṁ datvā
vāseti. paṭavāsinī nāma paṭaṁ datvā vāseti. odapattakinī
nāma udakapattaṁ āmasitvā vāseti. obhatacumbaṭā nāma cumbaṭaṁ
oropetvā vāseti. dāsī nāma dāsī ceva hoti bhariyā ca.
kammakārī nāma kammakārī ceva hoti bhariyā ca. dhajāhaṭā nāma
karamarānītā vuccati. muhuttikā nāma taṁkhaṇikā vuccati.

[434] puriso bhikkhuṁ pahiṇati 1- gaccha bhante itthannāmaṁ
māturakkhitaṁ brūhi hohi kira itthannāmassa bhariyā dhanakkītāti
paṭiggaṇhāti vīmaṁsati paccāharati āpatti saṅghādisesassa. puriso
bhikkhuṁ pahiṇati gaccha bhante itthannāmaṁ piturakkhitaṁ brūhi .pe.
mātāpiturakkhitaṁ brūhi. bhāturakkhitaṁ brūhi. bhaginīrakkhitaṁ brūhi.
Ñātirakkhitaṁ brūhi. gottarakkhitaṁ brūhi. dhammarakkhitaṁ brūhi.
sārakkhaṁ brūhi. saparidaṇḍaṁ brūhi hohi kira itthannāmassa
bhariyā dhanakkītāti paṭiggaṇhāti vīmaṁsati paccāharati āpatti
saṅghādisesassa.
nikkhepapadāni.

[435] puriso bhikkhuṁ pahiṇati gaccha bhante itthannāmaṁ
māturakkhitañca piturakkhitañca brūhi hotha kira itthannāmassa

footnote: 1 pahiṇātīti amhākaṁ khanti.

page number: 305

bhariyāyo dhanakkītāti paṭiggaṇhāti vīmaṁsati paccāharati āpatti
saṅghādisesassa. puriso bhikkhuṁ pahiṇati gaccha bhante itthannāmaṁ
māturakkhitañca mātāpiturakkhitañca brūhi .pe. māturakkhitañca
bhāturakkhitañca. māturakkhitañca bhaginīrakkhitañca. māturakkhitañca
ñātirakkhitañca. māturakkhitañca gottarakkhitañca. māturakkhitañca
dhammarakkhitañca. māturakkhitañca sārakkhañca. māturakkhitañca
saparidaṇḍañca brūhi hotha kira itthannāmassa bhariyāyo dhanakkītāti
paṭiggaṇhāti vīmaṁsati paccāharati āpatti saṅghādisesassa.
khaṇḍacakkaṁ.

[436] puriso bhikkhuṁ pahiṇati gaccha bhante itthannāmaṁ piturakkhitañca
mātāpiturakkhitañca brūhi hotha kira itthannāmassa
bhariyāyo dhanakkītāti paṭiggaṇhāti vīmaṁsati paccāharati āpatti
saṅghādisesassa. puriso bhikkhuṁ pahiṇati gaccha bhante itthannāmaṁ
piturakkhitañca bhāturakkhitañca. piturakkhitañca bhaginīrakkhitañca.
piturakkhitañca ñātirakkhitañca. piturakkhitañca gottarakkhitañca.
piturakkhitañca dhammarakkhitañca. piturakkhitañca sārakkhañca.
piturakkhitañca saparidaṇḍañca brūhi hotha kira itthannāmassa
bhariyāyo dhanakkītāti paṭiggaṇhāti vīmaṁsati paccāharati āpatti
saṅghādisesassa. puriso bhikkhuṁ pahiṇati gaccha bhante itthannāmaṁ
piturakkhitañca māturakkhitañca brūhi hotha kira itthannāmassa

page number: 306

bhariyāyo dhanakkītāti paṭiggaṇhāti vīmaṁsati paccāharati āpatti
saṅghādisesassa.
baddhacakkaṁ 1-.

[437] puriso bhikkhuṁ pahiṇati gaccha bhante itthannāmaṁ mātāpiturakkhitañca
bhāturakkhitañca. mātāpiturakkhitañca bhaginīrakkhitañca.
mātāpiturakkhitañca ñātirakkhitañca. mātāpiturakkhitañca gottarakkhitañca.
mātāpiturakkhitañca dhammarakkhitañca. mātāpiturakkhitañca
sārakkhañca. mātāpiturakkhitañca saparidaṇḍañca. mātāpiturakkhitañca
māturakkhitañca. mātāpiturakkhitañca piturakkhitañca brūhi
hotha kira itthannāmassa bhariyāyo dhanakkītāti paṭiggaṇhāti vīmaṁsati
paccāharati āpatti saṅghādisesassa.
dutiyaṁ baddhacakkaṁ.

[438] puriso bhikkhuṁ pahiṇati gaccha bhante itthannāmaṁ bhāturakkhitañca
bhaginīrakkhitañca. bhāturakkhitañca ñātirakkhitañca.
bhāturakkhitañca gottarakkhitañca. bhāturakkhitañca dhammarakkhitañca.
bhāturakkhitañca sārakkhañca. bhāturakkhitañca saparidaṇḍañca.
bhāturakkhitañca māturakkhitañca. bhāturakkhitañca piturakkhitañca.
bhāturakkhitañca mātāpiturakkhitañca brūhi hotha kira itthannāmassa

footnote: 1 yu. ma. baddhacakkamūlaṁ saṅkhittaṁ. ito paraṁ tattha dutiyabaddhacakkādīni
footnote: avibhajitvā avasānabaddhacakkameva vibhattaṁ.

page number: 307

bhariyāyo dhanakkītāti paṭiggaṇhāti vīmaṁsati paccāharati āpatti
saṅghādisesassa.
tatiyaṁ baddhacakkaṁ.

[439] puriso bhikkhuṁ pahiṇati gaccha bhante itthannāmaṁ bhaginīrakkhitañca
ñātirakkhitañca. bhaginīrakkhitañca gottarakkhitañca. bhaginīrakkhitañca
dhammarakkhitañca. bhaginīrakkhitañca sārakkhañca. bhaginīrakkhitañca
saparidaṇḍañca. bhaginīrakkhitañca māturakkhitañca. bhaginīrakkhitañca
piturakkhitañca. bhaginīrakkhitañca mātāpiturakkhitañca. bhaginīrakkhitañca
bhāturakkhitañca brūhi hotha kira itthannāmassa bhariyāyo
dhanakkītāti paṭiggaṇhāti vīmaṁsati paccāharati āpatti saṅghādisesassa.
catutthaṁ baddhacakkaṁ.

[440] puriso bhikkhuṁ pahiṇati gaccha bhante itthannāmaṁ ñātirakkhitañca
gottarakkhitañca. Ñātirakkhitañca dhammarakkhitañca.
Ñātirakkhitañca sārakkhañca. Ñātirakkhitañca saparidaṇḍañca.
Ñātirakkhitañca māturakkhitañca. Ñātirakkhitañca piturakkhitañca.
Ñātirakkhitañca mātāpiturakkhitañca. Ñātirakkhitañca bhāturakkhitañca.
Ñātirakkhitañca bhaginīrakkhitañca brūhi hotha kira itthannāmassa
bhariyāyo dhanakkītāti paṭiggaṇhāti vīmaṁsati paccāharati āpatti
saṅghādisesassa.
pañcamaṁ baddhacakkaṁ.

page number: 308

[441] puriso bhikkhuṁ pahiṇati gaccha bhante itthannāmaṁ gottarakkhitañca
dhammarakkhitañca. gottarakkhitañca sārakkhañca. gottarakkhitañca
saparidaṇḍañca. gottarakkhitañca māturakkhitañca. gottarakkhitañca
piturakkhitañca. gottarakkhitañca mātāpiturakkhitañca.
gottarakkhitañca bhāturakkhitañca. gottarakkhitañca bhaginīrakkhitañca.
gottarakkhitañca ñātirakkhitañca brūhi hotha kira itthannāmassa
bhariyāyo dhanakkītāti paṭiggaṇhāti vīmaṁsati paccāharati āpatti
saṅghādisesassa.
chaṭṭhaṁ baddhacakkaṁ.

[442] puriso bhikkhuṁ pahiṇati gaccha bhante itthannāmaṁ dhammarakkhitañca
sārakkhañca. dhammarakkhitañca saparidaṇḍañca. dhammarakkhitañca
māturakkhitañca. dhammarakkhitañca piturakkhitañca. dhammarakkhitañca
mātāpiturakkhitañca. dhammarakkhitañca bhāturakkhitañca.
dhammarakkhitañca bhaginīrakkhitañca. dhammarakkhitañca ñātirakkhitañca.
dhammarakkhitañca gottarakkhitañca brūhi hotha kira itthannāmassa
bhariyāyo dhanakkītāti paṭiggaṇhāti vīmaṁsati paccāharati āpatti
saṅghādisesassa.
sattamaṁ baddhacakkaṁ.

[443] puriso bhikkhuṁ pahiṇati gaccha bhante itthannāmaṁ sārakkhañca
saparidaṇḍañca. sārakkhañca māturakkhitañca. sārakkhañca

page number: 309

piturakkhitañca. sārakkhañca mātāpiturakkhitañca. sārakkhañca
bhāturakkhitañca. sārakkhañca bhaginīrakkhitañca. sārakkhañca ñātirakkhitañca.
sārakkhañca gottarakkhitañca. sārakkhañca dhammarakkhitañca
brūhi hotha kira itthannāmassa bhariyāyo dhanakkītāti
paṭiggaṇhāti vīmaṁsati paccāharati āpatti saṅghādisesassa.
aṭṭhamaṁ baddhacakkaṁ.

[444] puriso bhikkhuṁ pahiṇati gaccha bhante itthannāmaṁ
saparidaṇḍañca māturakkhitañca. saparidaṇḍañca piturakkhitañca.
saparidaṇḍañca mātāpīturakkhitañca. saparidaṇḍañca bhāturakkhitañca.
saparidaṇḍañca bhaginīrakkhitañca. saparidaṇḍañca ñātirakkhitañca.
saparidaṇḍañca gottarakkhitañca. saparidaṇḍañca dhammarakkhitañca.
saparidaṇḍañca sārakkhañca brūhi hotha kira itthannāmassa bhariyāyo
dhanakkītāti paṭiggaṇhāti vīmaṁsati paccāharati āpatti saṅghādisesassa.
navamaṁ baddhacakkaṁ.
ekamūlakaṁ niṭṭhitaṁ.

[445] dumūlakaṁ timūlakaṁ catumūlakaṁ pañcamūlakaṁ chamūlakaṁ sattamūlakaṁ
aṭṭhamūlakaṁ navamūlakaṁ evameva kātabbaṁ 1-.
idaṁ dasamūlakaṁ.

footnote: 1 yu. potthake evaṁ dumūlakaṁpi timūlakaṁpi yāvanavamūlakaṁ kātabbanti
footnote: āgataṁ. ma. potthake ca tatheva. timūlakaṁpīti pana na hoti.

page number: 310

[446] puriso bhikkhuṁ pahiṇati gaccha bhante itthannāmaṁ māturakkhitañca
piturakkhitañca mātāpiturakkhitañca bhāturakkhitañca bhaginīrakkhitañca
ñātirakkhitañca gottarakkhitañca dhammarakkhitañca sārakkhañca
saparidaṇḍañca brūhi hotha kira itthannāmassa bhariyāyo dhanakkītāti
paṭiggaṇhāti vīmaṁsati paccāharati āpatti saṅghādisesassa.
dhanakkītācakkaṁ 1- niṭṭhitaṁ.

[447] puriso bhikkhuṁ pahiṇati gaccha bhante itthannāmaṁ māturakkhitaṁ
brūhi hohi kira itthannāmassa bhariyā chandavāsinī bhogavāsinī paṭavāsinī
odapattakinī obhatacumbaṭā dāsī ca bhariyā ca kammakārī ca bhariyā ca
dhajāhaṭā muhuttikāti paṭiggaṇhāti vīmaṁsati paccāharati āpatti
saṅghādisesassa .pe. puriso bhikkhuṁ pahiṇati gaccha bhante itthannāmaṁ
piturakkhitaṁ brūhi. mātāpiturakkhitaṁ brūhi. bhāturakkhitaṁ brūhi. Ñātirakkhitaṁ
brūhi. gottarakkhitaṁ brūhi. dhammarakkhitaṁ brūhi. sārakkhaṁ
brūhi. saparidaṇḍaṁ brūhi hohi kira itthannāmassa bhariyā muhuttikāti
paṭiggaṇhāti vīmaṁsati paccāharati āpatti saṅghādisesassa.
nikkhepapadāni.

[448] puriso bhikkhuṁ pahiṇati gaccha bhante itthannāmaṁ māturakkhitañca
piturakkhitañca brūhi hotha kira itthannāmassa bhariyāyo muhuttikāti
paṭiggaṇhāti vīmaṁsati paccāharati āpatti saṅghādisesassa. puriso

footnote: 1 yu. ma. dhanakkītāitthīcakkaṁ.

page number: 311

bhikkhuṁ pahiṇati gaccha bhante itthannāmaṁ māturakkhitañca mātāpiturakkhitañca.
māturakkhitañca bhāturakkhitañca. māturakkhitañca bhaginīrakkhitañca.
māturakkhitañca ñātirakkhitañca. māturakkhitañca gottarakkhitañca.
māturakkhitañca dhammarakkhitañca. māturakkhitañca sārakkhañca.
māturakkhitañca saparidaṇḍañca brūhi hotha kira itthannāmassa
bhariyāyo muhuttikāti paṭiggaṇhāti vīmaṁsati paccāharati āpatti
saṅghādisesassa.
khaṇḍacakkaṁ.

[449] puriso bhikkhuṁ pahiṇati gaccha bhante itthannāmaṁ piturakkhitañca
mātāpiturakkhitañca brūhi hotha kira itthannāmassa
bhariyāyo muhuttikāti paṭiggaṇhāti vīmaṁsati paccāharati āpatti
saṅghādisesassa. puriso bhikkhuṁ pahiṇati gaccha bhante itthannāmaṁ
piturakkhitañca bhāturakkhitañca. piturakkhitañca bhaginīrakkhitañca.
piturakkhitañca ñātirakkhitañca. piturakkhitañca gottarakkhitañca.
piturakkhitañca dhammarakkhitañca. piturakkhitañca sārakkhañca.
piturakkhitañca saparidaṇḍañca. piturakkhitañca māturakkhitañca brūhi
hotha kira itthannāmassa bhariyāyo muhuttikāti paṭiggaṇhāti vīmaṁsati
paccāharati āpatti saṅghādisesassa.
baddhacakkaṁ.
mūlaṁ saṅkhittaṁ.

page number: 312

[450] puriso bhikkhuṁ pahiṇati gaccha bhante itthannāmaṁ
saparidaṇḍañca māturakkhitañca brūhi hotha kira itthannāmassa
bhariyāyo muhuttikāti paṭiggaṇhāti vīmaṁsati paccāharati āpatti
saṅghādisesassa. puriso bhikkhuṁ pahiṇati gaccha bhante itthannāmaṁ
saparidaṇḍañca piturakkhitañca. saparidaṇḍañca mātāpiturakkhitañca.
saparidaṇḍañca bhāturakkhitañca. saparidaṇḍañca bhaginīrakkhitañca.
saparidaṇḍañca ñātirakkhitañca. saparidaṇḍañca gottarakkhitañca.
saparidaṇḍañca dhammarakkhitañca. saparidaṇḍañca sārakkhañca brūhi
hotha kira itthannāmassa bhariyāyo muhuttikāti paṭiggaṇhāti vīmaṁsati
paccāharati āpatti saṅghādisesassa.
ekamūlakaṁ niṭṭhitaṁ.

[451] dumūlakaṁ timūlakaṁ catumūlakaṁ pañcamūlakaṁ chamūlakaṁ sattamūlakaṁ
aṭṭhamūlakaṁ navamūlakaṁ evameva kātabbaṁ.
idaṁ dasamūlakaṁ.

[452] puriso bhikkhuṁ pahiṇati gaccha bhante itthannāmaṁ māturakkhitañca
piturakkhitañca mātāpiturakkhitañca bhāturakkhitañca bhaginīrakkhitañca
ñātirakkhitañca gottarakkhitañca dhammarakkhitañca sārakkhañca
saparidaṇḍañca brūhi hotha kira itthannāmassa bhariyāyo muhuttikāti
paṭiggaṇhāti vīmaṁsati paccāharati āpatti saṅghādisesassa.
muhuttikācakkaṁ niṭṭhitaṁ.

page number: 313

[453] puriso bhikkhuṁ pahiṇati gaccha bhante itthannāmaṁ māturakkhitaṁ
brūhi hohi kira itthannāmassa bhariyā dhanakkītāti paṭiggaṇhāti
vīmaṁsati paccāharati āpatti saṅghādisesassa. puriso bhikkhuṁ pahiṇati
gaccha bhante itthannāmaṁ māturakkhitaṁ brūhi hohi kira itthannāmassa
bhariyā chandavāsinī bhogavāsinī paṭavāsinī odapattakinī obhatacumbaṭā
dāsī ca bhariyā ca kammakārī ca bhariyā ca dhajāhaṭā muhuttikāti
paṭiggaṇhāti vīmaṁsati paccāharati āpatti saṅghādisesassa.
nikkhepapadāni.

[454] puriso bhikkhuṁ pahiṇati gaccha bhante itthannāmaṁ māturakkhitaṁ
brūhi hohi kira itthannāmassa bhariyā dhanakkītā ca chandavāsinī cāti
paṭiggaṇhāti vīmaṁsati paccāharati āpatti saṅghādisesassa. puriso
bhikkhuṁ pahiṇati gaccha bhante itthannāmaṁ māturakkhitaṁ brūhi hohi
kira itthannāmassa bhariyā dhanakkītā ca bhogavāsinī ca. dhanakkītā ca
paṭavāsinī ca. dhanakkītā ca odapattakinī ca. dhanakkītā ca obhatacumbaṭā
ca. dhanakkītā ca dāsī ca bhariyā ca. dhanakkītā ca kammakārī
ca bhariyā ca. dhanakkītā ca dhajāhaṭā ca. dhanakkītā ca muhuttikā
cāti paṭiggaṇhāti vīmaṁsati paccāharati āpatti saṅghādisesassa.
khaṇḍacakkaṁ niṭṭhitaṁ.

[455] puriso bhikkhuṁ pahiṇati gaccha bhante itthannāmaṁ māturakkhitaṁ
brūhi hohi kira itthannāmassa bhariyā chandavāsinī ca bhogavāsinī ca

page number: 314

.pe. chandavāsinī ca muhuttikā ca. chandavāsinī ca dhanakkītā cāti
paṭiggaṇhāti vīmaṁsati paccāharati āpatti saṅghādisesassa.
baddhacakkaṁ.
mūlaṁ saṅkhittaṁ.

[456] puriso bhikkhuṁ pahiṇati gaccha bhante itthannāmaṁ māturakkhitaṁ
brūhi hohi kira itthannāmassa bhariyā muhuttikā ca dhanakkītā ca.
muhuttikā ca chandavāsinī ca .pe. muhuttikā ca dhajāhaṭā cāti
paṭiggaṇhāti vīmaṁsati paccāharati āpatti saṅghādisesassa.
ekamūlakaṁ niṭṭhitaṁ.

[457] dumūlakaṁ timūlakaṁ catumūlakaṁ pañcamūlakaṁ chamūlakaṁ sattamūlakaṁ
aṭṭhamūlakaṁ navamūlakaṁ evameva kātabbaṁ.
idaṁ dasamūlakaṁ.

[458] puriso bhikkhuṁ pahiṇati gaccha bhante itthannāmaṁ māturakkhitaṁ
brūhi hohi kira itthannāmassa bhariyā dhanakkītā ca
chandavāsinī ca bhogavāsinī ca paṭavāsinī ca odapattakinī ca
obhatacumbaṭā ca dāsī ca bhariyā ca kammakārī ca bhariyā ca
dhajāhaṭā ca muhuttikā cāti paṭiggaṇhāti vīmaṁsati paccāharati
āpatti saṅghādisesassa.

[459] puriso bhikkhuṁ pahiṇati gaccha bhante itthannāmaṁ piturakkhitaṁ
brūhi. mātāpiturakkhitaṁ brūhi. bhāturakkhitaṁ brūhi.

page number: 315

bhaginīrakkhitaṁ brūhi. Ñātirakkhitaṁ brūhi. gottarakkhitaṁ brūhi.
dhammarakkhitaṁ brūhi. sārakkhaṁ brūhi. saparidaṇḍaṁ brūhi hohi
kira itthannāmassa bhariyā dhanakkītāti paṭiggaṇhāti vīmaṁsati
paccāharati āpatti saṅghādisesassa. puriso bhikkhuṁ pahiṇati
gaccha bhante itthannāmaṁ saparidaṇḍaṁ brūhi hohi kira itthannāmassa
bhariyā chandavāsinī bhogavāsinī paṭivāsinī odapattakinī obhatacumbaṭā
dāsī ca bhariyā ca kammakārī ca bhariyā ca dhajāhaṭā muhuttikāti
paṭiggaṇhāti vīmaṁsati paccāharati āpatti saṅghādisesassa.
nikkhepapadāni.

[460] puriso bhikkhuṁ pahiṇati gaccha bhante itthannāmaṁ
saparidaṇḍaṁ brūhi hohi kira itthannāmassa bhariyā dhanakkītā ca
chandavāsinī cāti paṭiggaṇhāti vīmaṁsati paccāharati āpatti
saṅghādisesassa. puriso bhikkhuṁ pahiṇati gaccha bhante itthannāmaṁ
saparidaṇḍaṁ brūhi hohi kira itthannāmassa bhariyā dhanakkītā ca
bhogavāsinī ca dhanakkītā ca paṭavāsinī ca dhanakkītā ca odapattakinī
ca dhanakkītā ca obhatacumbaṭā ca dhanakkītā ca dāsī ca bhariyā
ca dhanakkītā ca kammakārī ca bhariyā ca dhanakkītā ca dhajāhaṭā ca
dhanakkītā ca muhuttikā cāti paṭiggaṇhāti vīmaṁsati paccāharati
āpatti saṅghādisesassa.
khaṇḍacakkaṁ.

page number: 316

[461] puriso bhikkhuṁ pahiṇati gaccha bhante itthannāmaṁ saparidaṇḍaṁ
brūhi hohi kira itthannāmassa bhariyā chandavāsinī ca bhogavāsinī ca
chandavāsinī ca paṭavāsinī ca .pe. chandavāsinī ca muhuttikā ca
chandavāsinī ca dhanakkītā cāti paṭiggaṇhāti vīmaṁsati paccāharati
āpatti saṅghādisesassa.
baddhacakkaṁ.
mūlaṁ saṅkhittaṁ.

[462] puriso bhikkhuṁ pahiṇati gaccha bhante itthannāmaṁ saparidaṇḍaṁ
brūhi hohi kira itthannāmassa bhariyā muhuttikā ca dhanakkītā ca
.pe. muhuttikā ca dhajāhaṭā cāti paṭiggaṇhāti vīmaṁsati paccāharati
āpatti saṅghādisesassa.
ekamūlakaṁ niṭṭhitaṁ.

[463] dumūlakaṁ timūlakaṁ catumūlakaṁ pañcamūlakaṁ chamūlakaṁ sattamūlakaṁ
aṭṭhamūlakaṁ navamūlakaṁ evameva kātabbaṁ.
idaṁ dasamūlakaṁ.

[464] puriso bhikkhuṁ pahiṇati gaccha bhante itthannāmaṁ saparidaṇḍaṁ
brūhi hohi kira itthannāmassa bhariyā dhanakkītā ca chandavāsinī ca
bhogavāsinī ca paṭavāsinī ca odapattakinī ca obhatacumbaṭā ca
dāsī ca bhariyā ca kammakārī ca bhariyā ca dhajāhaṭā ca muhuttikā
cāti paṭiggaṇhāti vīmaṁsati paccāharati āpatti saṅghādisesassa.

page number: 317

[465] puriso bhikkhuṁ pahiṇati gaccha bhante itthannāmaṁ māturakkhitaṁ
brūhi hohi kira itthannāmassa bhariyā dhanakkītāti paṭiggaṇhāti vīmaṁsati
paccāharati āpatti saṅghādisesassa. puriso bhikkhuṁ pahiṇati gaccha
bhante itthannāmaṁ māturakkhitañca piturakkhitañca brūhi hotha kira itthannāmassa
bhariyāyo dhanakkītā ca chandavāsinī cāti paṭiggaṇhāti vīmaṁsati
paccāharati āpatti saṅghādisesassa. puriso bhikkhuṁ pahiṇati gaccha
bhante itthannāmaṁ māturakkhitañca piturakkhitañca mātāpiturakkhitañca brūhi
hotha kira itthannāmassa bhariyāyo dhanakkītā ca chandavāsinī ca bhogavāsinī
cāti paṭiggaṇhāti vīmaṁsati paccāharati āpatti saṅghādisesassa.
(evaṁ ubhatobaddhakaṁ kātabbaṁ .)
idaṁ sabbamūlakaṁ.

[466] puriso bhikkhuṁ pahiṇati gaccha bhante itthannāmaṁ māturakkhitañca
piturakkhitañca mātāpiturakkhitañca bhāturakkhitañca bhaginīrakkhitañca
ñātirakkhitañca gottarakkhitañca dhammarakkhitañca sārakkhañca
saparidaṇḍañca brūhi hotha kira itthannāmassa bhariyāyo dhanakkītā
ca chandavāsinī ca bhogavāsinī ca paṭavāsinī ca odapattakinī ca
obhatacumbaṭā ca dāsī ca bhariyā ca kammakārī ca bhariyā ca
dhajāhaṭā ca muhuttikā cāti paṭiggaṇhāti vīmaṁsati paccāharati
āpatti saṅghādisesassa.
ubhatobaddhakaṁ niṭṭhitaṁ.

page number: 318

[467] purisassa mātā bhikkhuṁ pahiṇati .pe. purisassa pitā
bhikkhuṁ pahiṇati .pe. purisassa mātāpitaro bhikkhuṁ pahiṇanti .pe.
purisassa bhātā bhikkhuṁ pahiṇati .pe. purisassa bhaginī bhikkhuṁ pahiṇati
.pe. purisassa ñātakā bhikkhuṁ pahiṇanti .pe. purisassa gottā
bhikkhuṁ pahiṇanti .pe. purisassa sahadhammikā bhikkhuṁ pahiṇanti.
(purisassa peyyālo vitthāretabbo. ubhatobaddhakaṁ yathā purimanayena
tatheva vitthāretabbaṁ .)

[468] māturakkhitāya mātā bhikkhuṁ pahiṇati gaccha bhante itthannāmaṁ
brūhi hotu itthannāmassa bhariyā dhanakkītāti paṭiggaṇhāti
vīmaṁsati paccāharati āpatti saṅghādisesassa. māturakkhitāya mātā
bhikkhuṁ pahiṇati gaccha bhante itthannāmaṁ brūhi hotu itthannāmassa
bhariyā chandavāsinī bhogavāsinī paṭavāsinī odapattakinī obhatacumbaṭā
dāsī ca bhariyā ca kammakārī ca bhariyā ca dhajāhaṭā muhuttikāti
paṭiggaṇhāti vīmaṁsati paccāharati āpatti saṅghādisesassa.
nikkhepapadāni.

[469] māturakkhitāya mātā bhikkhuṁ pahiṇati gaccha bhante itthannāmaṁ
brūhi hotu itthannāmassa bhariyā dhanakkītā ca chandavāsinī
cāti paṭiggaṇhāti vīmaṁsati paccāharati āpatti saṅghādisesassa.
māturakkhitāya mātā bhikkhuṁ pahiṇati gaccha bhante itthannāmaṁ brūhi
hotu itthannāmassa bhariyā dhanakkītā ca bhogavāsinī ca. dhanakkītā

page number: 319

ca paṭavāsinī ca. dhanakkītā ca odapattakinī ca. dhanakkītā ca
obhatacumbaṭā ca. dhanakkītā ca dāsī ca bhariyā ca. dhanakkītā
ca kammakārī ca bhariyā ca. dhanakkītā ca dhajāhaṭā ca.
dhanakkītā ca muhuttikā cāti paṭiggaṇhāti vīmaṁsati paccāharati
āpatti saṅghādisesassa.
khaṇḍacakkaṁ.

[470] māturakkhitāya mātā bhikkhuṁ pahiṇati gaccha bhante itthannāmaṁ
brūhi hotu itthannāmassa bhariyā chandavāsinī ca bhogavāsinī ca
.pe. chandavāsinī ca muhuttikā ca. chandavāsinī ca dhanakkītā cāti
paṭiggaṇhāti vīmaṁsati paccāharati āpatti saṅghādisesassa.
baddhacakkaṁ.
mūlaṁ saṅkhittaṁ.

[471] māturakkhitāya mātā bhikkhuṁ pahiṇati gaccha bhante itthannāmaṁ
brūhi hotu itthannāmassa bhariyā muhuttikā ca dhanakkītā ca
.pe. muhuttikā ca dhajāhaṭā cāti paṭiggaṇhāti vīmaṁsati paccāharati
āpatti saṅghādisesassa.
ekamūlakaṁ niṭṭhitaṁ.
evaṁ dumūlakaṁpi yāvanavamūlakaṁ kātabbaṁ.
idaṁ dasamūlakaṁ.

page number: 320

[472] māturakkhitāya mātā bhikkhuṁ pahiṇati gaccha bhante itthannāmaṁ
brūhi hotu itthannāmassa bhariyā dhanakkītā ca chandavāsinī ca
bhogavāsinī ca paṭavāsinī ca odapattakinī ca obhatacumbaṭā ca dāsī ca
bhariyā ca kammakārī ca bhariyā ca dhajāhaṭā ca muhuttikā cāti
paṭiggaṇhāti vīmaṁsati paccāharati āpatti saṅghādisesassa.

[473] piturakkhitāya pitā bhikkhuṁ pahiṇati. mātāpiturakkhitāya
mātāpitaro bhikkhuṁ pahiṇanti. bhāturakkhitāya bhātā bhikkhuṁ pahiṇati.
bhaginīrakkhitāya bhaginī bhikkhuṁ pahiṇati. Ñātirakkhitāya ñātakā bhikkhuṁ
pahiṇanti. gottarakkhitāya gottā bhikkhuṁ pahiṇanti. dhammarakkhitāya
sahadhammikā bhikkhuṁ pahiṇanti. sārakkhāya yena pariggahitā hoti so
bhikkhuṁ pahiṇati. saparidaṇḍāya yena daṇḍo ṭhapito hoti so bhikkhuṁ
pahiṇati gaccha bhante itthannāmaṁ brūhi hotu itthannāmassa
bhariyā dhanakkītāti paṭiggaṇhāti vīmaṁsati paccāharati āpatti
saṅghādisesassa. saparidaṇḍāya yena daṇḍo ṭhapito hoti so bhikkhuṁ
pahiṇati gaccha bhante itthannāmaṁ brūhi hotu itthannāmassa bhariyā
chandavāsinī bhogavāsinī paṭavāsinī odapattakinī obhatacumbaṭā dāsī ca
bhariyā ca kammakārī ca bhariyā ca dhajāhaṭā muhuttikāti paṭiggaṇhāti
vīmaṁsati paccāharati āpatti saṅghādisesassa.
nikkhepapadāni.

page number: 321

[474] saparidaṇḍāya yena daṇḍo ṭhapito hoti so bhikkhuṁ
pahiṇati gaccha bhante itthannāmaṁ brūhi hotu itthannāmassa bhariyā
dhanakkītā ca chandavāsinī ca .pe. dhanakkītā ca muhuttikā cāti
paṭiggaṇhāti vīmaṁsati paccāharati āpatti saṅghādisesassa.
khaṇḍacakkaṁ.

[475] saparidaṇḍāya yena daṇḍo ṭhapito hoti so bhikkhuṁ
pahiṇati gaccha bhante itthannāmaṁ brūhi hotu itthannāmassa bhariyā
chandavāsinī ca bhogavāsinī ca .pe. chandavāsinī ca muhuttikā ca.
chandavāsinī ca dhanakkītā cāti paṭiggaṇhāti vīmaṁsati paccāharati
āpatti saṅghādisesassa.
baddhacakkaṁ.
mūlaṁ saṅkhittaṁ.

[476] saparidaṇḍāya yena daṇḍo ṭhapito hoti so bhikkhuṁ
pahiṇati gaccha bhante itthannāmaṁ brūhi hotu itthannāmassa bhariyā
muhuttikā ca dhanakkītā ca .pe. muhuttikā ca dhajāhaṭā cāti
paṭiggaṇhāti vīmaṁsati paccāharati āpatti saṅghādisesassa.
ekamūlakaṁ niṭṭhitaṁ.
evaṁ dumūlakaṁpi yāvanavamūlakaṁ kātabbaṁ.
idaṁ dasamūlakaṁ.

page number: 322

[477] saparidaṇḍāya yena daṇḍo ṭhapito hoti so bhikkhuṁ
pahiṇati gaccha bhante itthannāmaṁ brūhi hotu itthannāmassa bhariyā
dhanakkītā ca chandavāsinī ca bhogavāsinī ca paṭavāsinī ca odapattakinī
ca obhatacumbaṭā ca dāsī ca bhariyā ca kammakārī ca bhariyā ca
dhajāhaṭā ca muhuttikā cāti paṭiggaṇhāti vīmaṁsati paccāharati
āpatti saṅghādisesassa.

[478] māturakkhitā bhikkhuṁ pahiṇati gaccha bhante itthannāmaṁ
brūhi homi itthannāmassa bhariyā dhanakkītāti paṭiggaṇhāti vīmaṁsati
paccāharati āpatti saṅghādisesassa. māturakkhitā bhikkhuṁ pahiṇati
gaccha bhante itthannāmaṁ brūhi homi itthannāmassa bhariyā chandavāsinī
bhogavāsinī paṭavāsinī odapattakinī obhatacumbaṭā dāsī ca bhariyā
ca kammakārī ca bhariyā ca dhajāhaṭā muhuttikāti paṭiggaṇhāti
vīmaṁsati paccāharati āpatti saṅghādisesassa.
nikkhepapadāni.

[479] māturakkhitā bhikkhuṁ pahiṇati gaccha bhante itthannāmaṁ
brūhi homi itthannāmassa bhariyā dhanakkītā ca chandavāsinī ca .pe.
dhanakkītā ca muhuttikā cāti paṭiggaṇhāti vīmaṁsati paccāharati
āpatti saṅghādisesassa.
khaṇḍacakkaṁ.

page number: 323

[480] māturakkhitā bhikkhuṁ pahiṇati gaccha bhante itthannāmaṁ
brūhi homi itthannāmassa bhariyā chandavāsinī ca bhogavāsinī ca
.pe. chandavāsinī ca muhuttikā ca. chandavāsinī ca dhanakkītā
cāti paṭiggaṇhāti vīmaṁsati paccāharati āpatti saṅghādisesassa.
baddhacakkaṁ.
mūlaṁ saṅkhittaṁ.

[481] māturakkhitā bhikkhuṁ pahiṇati gaccha bhante itthannāmaṁ
brūhi homi itthannāmassa bhariyā muhuttikā ca dhanakkītā ca .pe.
muhuttikā ca dhajāhaṭā cāti paṭiggaṇhāti vīmaṁsati paccāharati
āpatti saṅghādisesassa.
ekamūlakaṁ niṭṭhitaṁ.
dumūlakādīnipi evaṁ kātabbāni.
idaṁ dasamūlakaṁ.

[482] māturakkhitā bhikkhuṁ pahiṇati gaccha bhante itthannāmaṁ
brūhi homi itthannāmassa bhariyā dhanakkītā ca chandavāsinī ca
bhogavāsinī ca paṭavāsinī ca odapattakinī ca obhatacumbaṭā ca
dāsī ca bhariyā ca kammakārī ca bhariyā ca dhajāhaṭā ca muhuttikā
cāti paṭiggaṇhāti vīmaṁsati paccāharati āpatti saṅghādisesassa.

[483] piturakkhitā bhikkhuṁ pahiṇati. mātāpiturakkhitā bhikkhuṁ
pahiṇati. bhāturakkhitā bhikkhuṁ pahiṇati. bhaginīrakkhitā bhikkhuṁ pahiṇati.

page number: 324

Ñātirakkhitā bhikkhuṁ pahiṇati. gottarakkhitā bhikkhuṁ pahiṇati. dhammarakkhitā
bhikkhuṁ pahiṇati. sārakkhā bhikkhuṁ pahiṇati. saparidaṇḍā bhikkhuṁ
pahiṇati gaccha bhante itthannāmaṁ brūhi homi itthannāmassa bhariyā
dhanakkītāti paṭiggaṇhāti vīmaṁsati paccāharati āpatti saṅghādisesassa.
saparidaṇḍā bhikkhuṁ pahiṇati gaccha bhante itthannāmaṁ brūhi homi
itthannāmassa bhariyā chandavāsinī. bhogavāsinī paṭavāsinī odapattakinī
obhatacumbaṭā dāsī ca bhariyā ca kammakārī ca bhariyā ca dhajāhaṭā.
muhuttikāti paṭiggaṇhāti vīmaṁsati paccāharati āpatti saṅghādisesassa.
nikkhepapadāni.

[484] saparidaṇḍā bhikkhuṁ pahiṇati gaccha bhante itthannāmaṁ
brūhi homi itthannāmassa bhariyā dhanakkītā ca chandavāsinī ca
.pe. dhanakkītā ca muhuttikā cāti paṭiggaṇhāti vīmaṁsati
paccāharati āpatti saṅghādisesassa.
khaṇḍacakkaṁ.

[485] saparidaṇḍā bhikkhuṁ pahiṇati gaccha bhante itthannāmaṁ
brūhi homi itthannāmassa bhariyā chandavāsinī ca bhogavāsinī ca
.pe. chandavāsinī ca muhuttikā ca. chandavāsinī ca dhanakkītā cāti
paṭiggaṇhāti vīmaṁsati paccāharati āpatti saṅghādisesassa.
baddhacakkaṁ.
mūlaṁ saṅkhittaṁ.

page number: 325

[486] saparidaṇḍā bhikkhuṁ pahiṇati gaccha bhante itthannāmaṁ
brūhi homi itthannāmassa bhariyā muhuttikā ca dhanakkītā ca .pe.
muhuttikā ca dhajāhaṭā cāti paṭiggaṇhāti vīmaṁsati paccāharati
āpatti saṅghādisesassa.
ekamūlakaṁ niṭṭhitaṁ.
dumūlakādīni evameva kātabbāni.
idaṁ dasamūlakaṁ.

[487] saparidaṇḍā bhikkhuṁ pahiṇati gaccha bhante itthannāmaṁ
brūhi homi itthannāmassa bhariyā dhanakkītā ca chandavāsinī ca
bhogavāsinī ca paṭavāsinī ca odapattakinī ca obhatacumbaṭā ca
dāsī ca bhariyā ca kammakārī ca bhariyā ca dhajāhaṭā ca muhuttikā
cāti paṭiggaṇhāti vīmaṁsati paccāharati āpatti saṅghādisesassa.
sabbaṁ cakkapeyyālaṁ 1- niṭṭhitaṁ.

[488] paṭiggaṇhāti vīmaṁsati paccāharati āpatti saṅghādisesassa.
paṭiggaṇhāti vīmaṁsati nappaccāharati āpatti thullaccayassa.
paṭiggaṇhāti na vīmaṁsati paccāharati āpatti thullaccayassa.
paṭiggaṇhāti na vīmaṁsati nappaccāharati āpatti dukkaṭassa.
nappaṭiggaṇhāti vīmaṁsati paccāharati āpatti thullaccayassa.

footnote: 1 idha cakkapeyyālavidhi yebhuyyena visadiso hoti. patthayantena
footnote: tesu tesu potthakesu oloketabbaṁ.

page number: 326

nappaṭiggaṇhāti vīmaṁsati nappaccāharati āpatti dukkaṭassa.
nappaṭiggaṇhāti na vīmaṁsati paccāharati āpatti dukkaṭassa.
nappaṭiggaṇhāti na vīmaṁsati nappaccāharati anāpatti.

[489] puriso sambahule bhikkhū āṇāpeti gacchatha bhante
itthannāmaṁ itthiṁ vīmaṁsathāti sabbe paṭiggaṇhanti sabbe vīmaṁsanti
sabbe paccāharanti āpatti sabbesaṁ saṅghādisesassa. puriso
sambahule bhikkhū āṇāpeti gacchatha bhante itthannāmaṁ itthiṁ vīmaṁsathāti
sabbe paṭiggaṇhanti sabbe vīmaṁsanti ekaṁ paccāharāpenti āpatti
sabbesaṁ saṅghādisesassa. puriso sambahule bhikkhū āṇāpeti gacchatha
bhante itthannāmaṁ itthiṁ vīmaṁsathāti sabbe paṭiggaṇhanti ekaṁ
vīmaṁsāpetvā sabbe paccāharanti āpatti sabbesaṁ saṅghādisesassa.
puriso sambahule bhikkhū āṇāpeti gacchatha bhante itthannāmaṁ itthiṁ
vīmaṁsathāti sabbe paṭiggaṇhanti ekaṁ vīmaṁsāpetvā ekaṁ paccāharāpenti
āpatti sabbesaṁ saṅghādisesassa. puriso bhikkhuṁ āṇāpeti
gaccha bhante itthannāmaṁ itthiṁ vīmaṁsāti paṭiggaṇhāti vīmaṁsati paccāharati
āpatti saṅghādisesassa. puriso bhikkhuṁ āṇāpeti gaccha bhante
itthannāmaṁ itthiṁ vīmaṁsāti paṭiggaṇhāti vīmaṁsati antevāsiṁ paccāharāpeti
āpatti saṅghādisesassa. puriso bhikkhuṁ āṇāpeti gaccha
bhante itthannāmaṁ itthiṁ vīmaṁsāti paṭiggaṇhāti antevāsiṁ vīmaṁsāpetvā
attanā paccāharati āpatti saṅghādisesassa. puriso bhikkhuṁ

page number: 327

āṇāpeti gaccha bhante itthannāmaṁ itthiṁ vīmaṁsāti paṭiggaṇhāti
antevāsiṁ vīmaṁsāpeti antevāsī vīmaṁsitvā bahiddhā paccāharati
āpatti ubhinnaṁ thullaccayassa.

[490] gacchanto sampādeti āgacchanto visaṁvādeti āpatti
thullaccayassa. gacchanto visaṁvādeti āgacchanto sampādeti
āpatti thullaccayassa. gacchanto sampādeti āgacchanto sampādeti
āpatti saṅghādisesassa. gacchanto visaṁvādeti āgacchanto visaṁvādeti
anāpatti.

[491] anāpatti saṅghassa vā cetiyassa vā gilānassa vā
karaṇīyena gacchati ummattakassa ādikammikassāti.

[492] suttā matā ca nikkhantā anitthī itthipaṇḍakā
kalahaṁ katvāna sammodi sañcarittañca paṇḍaketi.

[493] tena kho pana samayena aññataro puriso aññataraṁ bhikkhuṁ
āṇāpeti gaccha bhante itthannāmaṁ itthiṁ vīmaṁsāti. so gantvā
manusse pucchi kahaṁ itthannāmāti. suttā bhanteti. tassa kukkuccaṁ
ahosi kacci nu kho ahaṁ saṅghādisesassa āpatti āpannoti. bhagavato
etamatthaṁ ārocesi. anāpatti bhikkhu saṅghādisesassa āpatti
dukkaṭassāti. tena kho pana samayena aññataro puriso aññataraṁ
bhikkhuṁ āṇāpeti gaccha bhante itthannāmaṁ itthiṁ vīmaṁsāti. so
gantvā manusse pucchi kahaṁ itthannāmāti. matā bhanteti.

page number: 328

tassa kukkuccaṁ ahosi .pe. anāpatti bhikkhu saṅghādisesassa
āpatti dukkaṭassāti. tena kho pana samayena aññataro puriso
aññataraṁ bhikkhuṁ āṇāpeti gaccha bhante itthannāmaṁ itthiṁ vīmaṁsāti.
so gantvā manusse pucchi kahaṁ itthannāmāti. nikkhantā bhanteti
.pe. anitthī bhanteti .pe. itthīpaṇḍakā bhanteti. tassa
kukkuccaṁ ahosi .pe. anāpatti bhikkhu saṅghādisesassa āpatti
dukkaṭassāti.

[494] tena kho pana samayena aññatarā itthī sāmikena saha
bhaṇḍitvā mātugharaṁ agamāsi. kulūpako bhikkhu sammodanīyaṁ akāsi.
tassa kukkuccaṁ ahosi .pe. alaṁvacanīyā bhikkhūti. nālaṁvacanīyā
bhagavāti. anāpatti bhikkhu nālaṁvacanīyeti.

[495] tena kho pana samayena aññataro bhikkhu paṇḍake
sañcarittaṁ samāpajji. tassa kukkuccaṁ ahosi .pe. anāpatti
bhikkhu saṅghādisesassa āpatti thullaccayassāti.
pañcamasaṅghādisesaṁ niṭṭhitaṁ.
----------

page number: 329

chaṭṭhasaṅghādisesaṁ

[496] tena samayena buddho bhagavā rājagahe viharati veḷuvane
kalandakanivāpe. tena kho pana samayena āḷavikā 1- bhikkhū
saññācikāyo kuṭikāyo 2- kārāpenti assāmikāyo attuddesikāyo
appamāṇikāyo. tāyo na niṭṭhānaṁ gacchanti. te yācanabahulā
viññattibahulā viharanti purisaṁ detha purisatthakaraṁ detha goṇaṁ detha
sakaṭaṁ detha vāsiṁ detha pharasuṁ detha kuṭhāriṁ detha kuddālaṁ detha
nikhādanaṁ detha valliṁ detha veḷuṁ detha muñjaṁ detha pabbajaṁ detha
tiṇaṁ detha mattikaṁ dethāti. manussā upaddutā yācanāya upaddutā
viññattiyā bhikkhū disvā (pts. vin iii, 145) ubbijjantipi uttasantipi palāyantipi
aññenapi gacchanti aññenapi mukhaṁ karonti dvāraṁpi thakenti
gāvīpi disvā palāyanti bhikkhūti maññamānā.

[497] athakho āyasmā mahākassapo rājagahe vassaṁ vuttho
yena āḷavī tena pakkāmi anupubbena cārikaṁ caramāno 3- yena
āḷavī tadavasari. tatra sudaṁ āyasmā mahākassapo āḷaviyaṁ
viharati aggāḷave cetiye. athakho āyasmā mahākassapo pubbaṇhasamayaṁ
nivāsetvā pattacīvaramādāya āḷaviṁ piṇḍāya pāvisi.

footnote: 1 yu. āḷavakā. 2 yu. ma. kuṭiyo. 3 idaṁ pāṭhadvayaṁ sabbattha
footnote: na dissati.

page number: 330

manussā āyasmantaṁ mahākassapaṁ passitvā ubbijjantipi uttasantipi
palāyantipi aññenapi gacchanti aññenapi mukhaṁ karonti dvāraṁpi
thakenti. athakho āyasmā mahākassapo āḷaviyaṁ piṇḍāya caritvā
pacchābhattaṁ piṇḍapātapaṭikkanto bhikkhū āmantesi pubbāyaṁ āvuso
āḷavī subhikkhā ahosi sulabhapiṇḍā sukarā uñchena paggahena
yāpetuṁ etarahi kho 1- panāyaṁ āḷavī dubbhikkhā dullabhapiṇḍā na
sukarā uñchena paggahena yāpetuṁ ko nu kho āvuso hetu ko
paccayo yenāyaṁ āḷavī dubbhikkhā dullabhapiṇḍā na sukarā uñchena
paggahena yāpetunti. athakho te bhikkhū āyasmato mahākassapassa
etamatthaṁ ārocesuṁ.

[498] athakho bhagavā rājagahe yathābhirantaṁ viharitvā yena
āḷavī tena cārikaṁ pakkāmi anupubbena cārikaṁ caramāno yena
āḷavī tadavasari. tatra sudaṁ bhagavā āḷaviyaṁ viharati aggāḷave
cetiye. athakho āyasmā mahākassapo yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. ekamantaṁ
nisinno kho āyasmā mahākassapo bhagavato etamatthaṁ ārocesi.
athakho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā
āḷavike bhikkhū paṭipucchi saccaṁ kira tumhe bhikkhave
saññācikāyo kuṭikāyo kārāpetha assāmikāyo attuddesikāyo

footnote: 1 yu. ma. potthakesu ayaṁ pāṭho na hoti.

page number: 331

appamāṇikāyo tāyo na niṭṭhānaṁ gacchanti te tumhe yācanabahulā
viññattibahulā viharatha purisaṁ detha purisatthakaraṁ detha goṇaṁ detha
sakaṭaṁ detha vāsiṁ detha pharusaṁ detha kuṭhāriṁ detha kuddālaṁ detha
nikhādanaṁ detha valliṁ detha veḷuṁ detha muñjaṁ detha pabbajaṁ detha
tiṇaṁ detha mattikaṁ dethāti manussā upaddutā yācanāya upaddutā
viññattiyā bhikkhū disvā ubbijjantipi uttasantipi palāyantipi
aññenapi gacchanti aññenapi mukhaṁ karonti dvāraṁpi thakenti
gāvīpi disvā palāyanti bhikkhūti maññamānāti. saccaṁ bhagavāti.
vigarahi buddho bhagavā ananucchavikaṁ moghapurisā .pe. akaraṇīyaṁ
kathaṁ hi nāma tumhe moghapurisā saññācikāyo kuṭikāyo kārāpessatha
assāmikāyo attuddesikāyo appamāṇikāyo tāyo na
niṭṭhānaṁ gacchanti te tumhe yācanabahulā viññattibahulā viharissatha
purisaṁ detha purisatthakaraṁ detha goṇaṁ detha sakaṭaṁ detha vāsiṁ detha
pharusaṁ detha kuṭhāriṁ detha kuddālaṁ detha nikhādanaṁ detha valliṁ detha
veḷuṁ detha muñjaṁ detha pabbajaṁ detha tiṇaṁ detha mattikaṁ dethāti netaṁ
moghapurisā appasannānaṁ vā pasādāya .pe. aññathattāyāti.
athakho bhagavā āḷavike bhikkhū anekapariyāyena vigarahitvā .pe.
bhikkhūnaṁ tadanucchavikaṁ tadanulomikaṁ dhammiṁ kathaṁ katvā bhikkhū āmantesi 1-

footnote: 1 netaṁ moghapurisā appasannānaṁ vā pasādāya .pe. vigarahitvā
footnote: dhammiṁ kathaṁ katvā bhikkhū āmantesīti (pts. vin iii, 146) sabbapotthakesu āgataṁ.

page number: 332

[499] bhūtapubbaṁ bhikkhave dve bhātaro isayo gaṅgaṁ nadiṁ
upanissāya vihariṁsu. athakho bhikkhave maṇikaṇṭho nāgarājā gaṅgaṁ
nadiṁ uttaritvā yena kaniṭṭho isi tenupasaṅkami upasaṅkamitvā
kaniṭṭhaṁ isiṁ sattakkhattuṁ bhogehi parikkhipitvā upari muddhani mahantaṁ
phaṇaṁ karitvā aṭṭhāsi. athakho bhikkhave kaniṭṭho isi tassa
nāgassa bhayā kiso ahosi lūkho dubbaṇṇo uppaṇḍuppaṇḍukajāto
dhamanisanthatagatto. addasā kho bhikkhave jeṭṭho isi
kaniṭṭhaṁ isiṁ kisaṁ lūkhaṁ dubbaṇṇaṁ uppaṇḍuppaṇḍukajātaṁ dhamanisanthatagattaṁ
disvāna kaniṭṭhaṁ isiṁ etadavoca kissa tvaṁ bho kiso lūkho
dubbaṇṇo uppaṇḍuppaṇḍukajāto dhamanisanthatagattoti. idha
me bho maṇikaṇṭho nāgarājā gaṅgaṁ nadiṁ uttaritvā yenāhaṁ
tenupasaṅkami upasaṅkamitvā maṁ sattakkhattuṁ bhogehi parikkhipitvā
upari muddhani mahantaṁ phaṇaṁ karitvā aṭṭhāsi tassāhaṁ bho nāgassa
bhayā kiso lūkho dubbaṇṇo uppaṇḍuppaṇḍukajāto dhamanisanthatagattoti.
icchasi pana tvaṁ bho tassa nāgassa anāgamananti.
icchāmahaṁ bho tassa nāgassa anāgamananti. api pana tvaṁ bho
tassa nāgassa kiñci passasīti. passāmahaṁ bho maṇimassa kaṇṭhe
pilandhananti. tenahi tvaṁ bho taṁ nāgaṁ maṇiṁ yāca maṇiṁ me bho
dehi maṇinā me atthoti. athakho bhikkhave maṇikaṇṭho nāgarājā
gaṅgaṁ nadiṁ uttaritvā yena kaniṭṭho isi tenupasaṅkami upasaṅkamitvā

page number: 333

ekamantaṁ aṭṭhāsi. ekamantaṁ ṭhitaṁ kho bhikkhave maṇikaṇṭhaṁ nāgarājānaṁ
kaniṭṭho isi etadavoca maṇiṁ me bho dehi maṇinā
me atthoti. athakho bhikkhave maṇikaṇṭho nāgarājā bhikkhu maṇiṁ
yācati bhikkhussa maṇinā atthoti khippameva agamāsi. dutiyampi
kho bhikkhave maṇikaṇṭho nāgarājā gaṅgaṁ nadiṁ uttaritvā yena
kaniṭṭho isi tenupasaṅkami. addasā kho bhikkhave kaniṭṭho isi
maṇikaṇṭhaṁ nāgarājānaṁ dūrato va āgacchantaṁ disvāna maṇikaṇṭhaṁ
nāgarājānaṁ etadavoca maṇiṁ me bho dehi maṇinā me atthoti.
athakho bhikkhave maṇikaṇṭho nāgarājā bhikkhu maṇiṁ yācati bhikkhussa
maṇinā atthoti tato va paṭinivatti. tatiyampi kho bhikkhave
maṇikaṇṭho nāgarājā gaṅgaṁ nadiṁ uttarati. addasā kho bhikkhave
kaniṭṭho isi maṇikaṇṭhaṁ nāgarājānaṁ gaṅgaṁ nadiṁ uttarantaṁ disvāna
maṇikaṇṭhaṁ nāgarājānaṁ etadavoca maṇiṁ me bho dehi maṇinā me
atthoti. athakho bhikkhave maṇikaṇṭho nāgarājā kaniṭṭhaṁ isiṁ
gāthāhi ajjhabhāsi
mamannapānaṁ vipulaṁ uḷāraṁ
uppajjatīmassa maṇissa hetu
tante na dassaṁ atiyācakosi
na cāpi te assamamāgamissaṁ.
susū yathā sakkharadhotapāṇi

page number: 334

tāsesi maṁ selamayācamāno 1-
tante na dassaṁ atiyācakosi
na cāpi te assamamāgamissanti.
athakho bhikkhave maṇikaṇṭho nāgarājā bhikkhu maṇiṁ yācati bhikkhussa
maṇinā atthoti pakkāmi. tathā pakkanto va ahosi na
puna paccāgañchi. athakho bhikkhave kaniṭṭho isi tassa nāgassa
dassanīyassa adassanena bhiyyoso mattāya kiso ahosi lūkho
dubbaṇṇo uppaṇḍuppaṇḍukajāto dhamanisanthatagatto. addasā
kho bhikkhave jeṭṭho isi kaniṭṭhaṁ isiṁ bhiyyoso mattāya kisaṁ
lūkhaṁ dubbaṇṇaṁ uppaṇḍuppaṇḍukajātaṁ dhamanisanthatagattaṁ disvāna
kaniṭṭhaṁ isiṁ etadavoca kissa tvaṁ bho bhiyyoso mattāya kiso
lūkho dubbaṇṇo uppaṇḍuppaṇḍukajāto dhamanisanthatagattoti.
tassāhaṁ bho nāgassa dassanīyassa adassanena bhiyyoso mattāya
kiso lūkho dubbaṇṇo uppaṇḍuppaṇḍukajāto dhamanisanthatagattoti.
athakho bhikkhave jeṭṭho isi kaniṭṭhaṁ isiṁ gāthāya
ajjhabhāsi
na taṁ yāce yassa piyaṁ jigiṁse
desso ca 2- hoti atiyācanāya

footnote: 1 selaṁ maṁ yācamānoti padacchedo. 2 sabbattha videssoti
footnote: āgataṁ.

page number: 335

nāgo maṇiṁ yācito brāhmaṇena
adassanaññeva tadajjhagamāti.
tesaṁ hi nāma bhikkhave tiracchānagatānaṁ pāṇānaṁ amanāpā bhavissati
yācanā amanāpā viññatti kimaṅgaṁ pana manussabhūtānaṁ.

[500] bhūtapubbaṁ bhikkhave aññataro bhikkhu himavantapasse viharati
aññatarasmiṁ vanasaṇḍe. tassa kho pana 1- bhikkhave vanasaṇḍassa
avidūre mahantaṁ ninnaṁ pallalaṁ. athakho bhikkhave mahāsakuṇasaṅgho
tasmiṁ pallale divasaṁ gocaraṁ caritvā sāyaṁ taṁ vanasaṇḍaṁ vāsāya
upagacchati. athakho bhikkhave so bhikkhu tassa sakuṇasaṅghassa saddena
ubbāḷho (pts. vin iii, 148) yenāhaṁ tenupasaṅkami upasaṅkamitvā maṁ abhivādetvā
ekamantaṁ nisīdi. ekamantaṁ nisinnaṁ kho ahaṁ bhikkhave taṁ bhikkhuṁ
etadavocaṁ kacci bhikkhu khamanīyaṁ kacci yāpanīyaṁ kaccisi appakilamathena
addhānaṁ āgato kuto ca tvaṁ bhikkhu āgacchasīti. khamanīyaṁ bhagavā
yāpanīyaṁ bhagavā appakilamathena cāhaṁ bhante addhānaṁ āgato
atthi bhante himavantapasse mahāvanasaṇḍo tassa kho pana bhante
vanasaṇḍassa avidūre mahantaṁ ninnaṁ pallalaṁ athakho bhante mahāsakuṇasaṅgho
tasmiṁ pallale divasaṁ gocaraṁ caritvā sāyaṁ taṁ vanasaṇḍaṁ
vāsāya upagacchati tato ahaṁ bhagavā āgacchāmi tassa sakuṇasaṅghassa
saddena ubbāḷhoti. icchasi pana tvaṁ bhikkhu tassa sakuṇasaṅghassa

footnote: 1 yuropiyapotthakeyaṁ pāṭho na paññāyati.

page number: 336

anāgamananti. icchāmahaṁ bhante tassa sakuṇasaṅghassa anāgamananti.
tenahi tvaṁ bhikkhu tattha gantvā taṁ vanasaṇḍaṁ ajjhogāhetvā
rattiyā paṭhamaṁ yāmaṁ tikkhattuṁ saddamanussāvehi suṇantu me bhonto
sakuṇā yāvatikā imasmiṁ vanasaṇḍe vāsaṁ upagatā pattena me
attho ekekaṁ me bhonto pattaṁ dadantūti rattiyā majjhimaṁ yāmaṁ
.pe. rattiyā pacchimaṁ yāmaṁ tikkhattuṁ saddamanussāvehi suṇantu
me bhonto sakuṇā yāvatikā imasmiṁ vanasaṇḍe vāsaṁ upagatā
pattena me attho ekekaṁ me bhonto pattaṁ dadantūti. athakho
bhikkhave so bhikkhu tattha gantvā taṁ vanasaṇḍaṁ ajjhogāhetvā
rattiyā paṭhamaṁ yāmaṁ tikkhattuṁ saddamanussāvesi suṇantu me bhonto
sakuṇā yāvatikā imasmiṁ vanasaṇḍe vāsaṁ upagatā pattena me
attho ekekaṁ me bhonto pattaṁ dadantūti rattiyā majjhimaṁ yāmaṁ
.pe. rattiyā pacchimaṁ yāmaṁ tikkhattuṁ saddamanussāvesi suṇantu me
bhonto sakuṇā yāvatikā imasmiṁ vanasaṇḍe vāsaṁ upagatā pattena
me attho ekekaṁ me bhonto pattaṁ dadantūti. athakho bhikkhave
so sakuṇasaṅgho bhikkhu pattaṁ yācati bhikkhussa pattena atthoti
tamhā vanasaṇḍā pakkāmi tathā pakkanto va ahosi na puna paccāgañchi.
tesaṁ hi nāma bhikkhave tiracchānagatānaṁ pāṇānaṁ amanāpā
bhavissati yācanā amanāpā viññatti kimaṅgaṁ pana manussabhūtānaṁ.

[501] bhūtapubbaṁ bhikkhave raṭṭhapālassa kulaputtassa pitā raṭṭhapālaṁ

page number: 337

kulaputtaṁ gāthāya ajjhabhāsi
apāhante na jānāmi raṭṭhapāla bahū janā 1-
ye maṁ saṅgamma yācanti kasmā maṁ tvaṁ na yācasīti.
yācako appiyo hoti yācaṁ adadamappiyo
tasmāhantaṁ na yācāmi mā me viddesanā ahūti.
so hi nāma bhikkhave raṭṭhapālo kulaputto sakaṁ pitaraṁ evaṁ vakkhati
kimaṅgaṁ pana jano janaṁ.

[502] gihīnaṁ hi 2- bhikkhave dussaṁharāni bhogāni sambhatānipi 3-
duranurakkhiyāni tattha nāma tumhe moghapurisā evaṁ dussaṁharesu bhogesu
sambhatesupi duranurakkhiyesu yācanabahulā viññattibahulā viharissatha
purisaṁ detha purisatthakaraṁ detha goṇaṁ detha sakaṭaṁ detha vāsiṁ detha
pharasuṁ detha kuṭhāriṁ detha kuddālaṁ detha nikhādanaṁ detha valliṁ detha
veḷuṁ detha muñjaṁ detha pabbajaṁ detha tiṇaṁ detha mattikaṁ dethāti
netaṁ moghapurisā appasannānaṁ vā pasādāya .pe. evañca pana
bhikkhave imaṁ sikkhāpadaṁ uddiseyyātha saññācikāya pana bhikkhunā
kuṭiṁ kārayamānena assāmikaṁ attuddesaṁ pamāṇikā kāretabbā
tatridaṁ pamāṇaṁ dīghaso dvādasa vidatthiyo sugatavidatthiyā tiriyaṁ
sattantarā bhikkhū abhinetabbā vatthudesanāya. tehi bhikkhūhi vatthuṁ

footnote: 1 yu. ma. bahujjanā. 2 yu. potthakeyaṁ pāṭho na paññāyati.
footnote: 3 dussambhatānipīti vā pāṭho.

page number: 338

desetabbaṁ anārambhaṁ saparikkamanaṁ sārambhe ce bhikkhu vatthusmiṁ
aparikkamane saññācikāya kuṭiṁ kāreyya bhikkhū vā anabhineyya
vatthudesanāya pamāṇaṁ vā atikkāmeyya saṅghādisesoti.

[503] saññācikā 1- nāma sayaṁ yācitvā purisaṁpi purisatthakaraṁpi
goṇaṁpi sakaṭaṁpi vāsiṁpi pharasuṁpi kuṭhāriṁpi kuddālaṁpi nikhādanaṁpi .pe.
tiṇaṁpi mattikaṁpi. kuṭī 2- nāma ullittā vā hoti avalittā vā
ullittāvalittā vā. kārayamānenāti karonto vā kārāpento
vā. assāmikanti na añño koci sāmiko hoti itthī vā
puriso vā gahaṭṭho vā pabbajito vā. attuddesanti attano
atthāya. pamāṇikā kāretabbā tatridaṁ pamāṇaṁ dīghaso dvādasa
vidatthiyo sugatavidatthiyāti bāhirimena mānena. tiriyaṁ sattantarāti
abbhantarimena mānena.

[504] bhikkhū abhinetabbā vatthudesanāyāti tena kuṭīkārakena
bhikkhunā kuṭīvatthuṁ sodhetvā saṅghaṁ upasaṅkamitvā ekaṁsaṁ uttarāsaṅgaṁ
karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā
añjaliṁ paggahetvā evamassa vacanīyo ahaṁ (pts. vin iii, 150) bhante saññācikāya
kuṭiṁ kattukāmo assāmikaṁ attuddesaṁ sohaṁ bhante saṅghaṁ kuṭīvatthuolokanaṁ
yācāmīti. dutiyampi yācitabbā 3- tatiyampi yācitabbā.

footnote: 1 yu. saṁyācikāya. 2 yu. kuṭiṁ. 3 dutiyampi yācitabbāti bhikkhū
footnote: sandhāya bahuvacanaṁ vuttanti tabbaṇṇanā.

page number: 339

sace sabbo saṅgho ussahati kuṭīvatthuṁ oloketuṁ sabbena saṅghena
oloketabbaṁ. no ce sabbo saṅgho ussahati kuṭīvatthuṁ oloketuṁ
ye tattha honti bhikkhū byattā paṭibalā sārambhaṁ anārambhaṁ
saparikkamanaṁ aparikkamanaṁ jānituṁ te yācitvā sammannitabbā.
evañca pana bhikkhave sammannitabbā byattena bhikkhunā paṭibalena
saṅgho ñāpetabbo suṇātu me bhante saṅgho ayaṁ itthannāmo
bhikkhu saññācikāya kuṭiṁ kattukāmo assāmikaṁ attuddesaṁ so saṅghaṁ
kuṭīvatthuolokanaṁ yācati. yadi saṅghassa pattakallaṁ saṅgho itthannāmañca
itthannāmañca bhikkhū sammanneyya itthannāmassa bhikkhuno
kuṭīvatthuṁ oloketuṁ. esā ñatti. suṇātu me bhante saṅgho ayaṁ
itthannāmo bhikkhu saññācikāya kuṭiṁ kattukāmo assāmikaṁ attuddesaṁ
so saṅghaṁ kuṭīvatthuolokanaṁ yācati. saṅgho itthannāmañca itthannāmañca
bhikkhū sammannati itthannāmassa bhikkhuno kuṭīvatthuṁ oloketuṁ.
yassāyasmato khamati itthannāmassa ca itthannāmassa ca bhikkhūnaṁ
sammati itthannāmassa bhikkhuno kuṭīvatthuṁ oloketuṁ so tuṇhassa
yassa nakkhamati so bhāseyya. sammatā saṅghena itthannāmo ca
itthannāmo ca bhikkhū itthannāmassa bhikkhuno kuṭīvatthuṁ oloketuṁ.
khamati saṅghassa tasmā tuṇhī. evametaṁ dhārayāmīti.

[505] tehi sammatehi bhikkhūhi tattha gantvā kuṭīvatthuṁ oloketabbaṁ
sārambhaṁ anārambhaṁ saparikkamanaṁ aparikkamanaṁ jānitabbaṁ. sace sārambhaṁ

page number: 340

hoti aparikkamanaṁ māyidha karīti vattabbo. sace anārambhaṁ hoti
saparikkamanaṁ saṅghassa ārocetabbaṁ anārambhaṁ saparikkamananti. tena
kuṭīkārakena bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā
vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ
paggahetvā evamassa vacanīyo ahaṁ bhante saññācikāya kuṭiṁ
kattukāmo assāmikaṁ attuddesaṁ sohaṁ bhante saṅghaṁ kuṭīvatthudesanaṁ
yācāmīti. dutiyampi yācitabbā tatiyampi yācitabbā. byattena
bhikkhunā paṭibalena saṅgho ñāpetabbo suṇātu me bhante saṅgho
ayaṁ itthannāmo bhikkhu saññācikāya kuṭiṁ kattukāmo assāmikaṁ
attuddesaṁ so saṅghaṁ kuṭīvatthudesanaṁ yācati. yadi saṅghassa pattakallaṁ
saṅgho itthannāmassa bhikkhuno kuṭīvatthuṁ deseyya. esā ñatti.
suṇātu me bhante saṅgho ayaṁ itthannāmo bhikkhu saññācikāya kuṭiṁ
kattukāmo assāmikaṁ attuddesaṁ so saṅghaṁ kuṭīvatthudesanaṁ yācati.
saṅgho itthannāmassa bhikkhuno kuṭīvatthuṁ deseti. yassāyasmato
khamati itthannāmassa bhikkhuno kuṭīvatthussa desanā so tuṇhassa
yassa nakkhamati so bhāseyya. desitaṁ saṅghena itthannāmassa bhikkhuno
kuṭīvatthuṁ. khamati saṅghassa tasmā tuṇhī. evametaṁ dhārayāmīti.

[506] sārambhaṁ nāma kipillikānaṁ vā āsayo hoti upacikānaṁ
vā āsayo hoti undurānaṁ vā āsayo hoti ahīnaṁ vā āsayo
hoti vicchikānaṁ vā āsayo hoti satapadīnaṁ vā āsayo hoti

page number: 341

hatthīnaṁ vā āsayo hoti assānaṁ vā āsayo hoti sīhānaṁ
vā āsayo hoti byagghānaṁ vā āsayo hoti dīpīnaṁ vā āsayo
hoti acchānaṁ vā āsayo hoti taracchānaṁ vā āsayo hoti yesaṁ
kesañci tiracchānagatānaṁ vā pāṇānaṁ āsayo hoti pubbaṇṇanissitaṁ
vā hoti aparaṇṇanissitaṁ vā hoti abbhāghātanissitaṁ vā hoti
āghātananissitaṁ vā hoti susānanissitaṁ vā hoti uyyānanissitaṁ vā hoti
rājavatthunissitaṁ vā hoti hatthisālānissitaṁ vā hoti assasālānissitaṁ
vā hoti bandhanāgāranissitaṁ vā hoti pānāgāranissitaṁ vā hoti
sūnanissitaṁ vā hoti racchānissitaṁ vā hoti caccaranissitaṁ vā hoti
sabhānissitaṁ vā hoti saṁsaraṇanissitaṁ vā hoti etaṁ sārambhaṁ nāma.

[507] aparikkamanaṁ nāma na sakkā hoti yathāyuttena sakaṭena
anuparigantuṁ samantā nisseṇiyā anuparigantuṁ etaṁ aparikkamanaṁ nāma.

[508] anārambhaṁ nāma na kipillikānaṁ vā āsayo hoti na
upacikānaṁ vā āsayo hoti na undurānaṁ vā āsayo hoti na
ahīnaṁ vā āsayo hoti na vicchikānaṁ vā āsayo hoti na
satapadīnaṁ vā āsayo hoti .pe. na saṁsaraṇanissitaṁ vā hoti
etaṁ anārambhaṁ nāma.

[509] saparikkamanaṁ nāma sakkā hoti yathāyuttena sakaṭena
anuparigantuṁ samantā nisseṇiyā anuparigantuṁ etaṁ saparikkamanaṁ nāma.

[510] saññācikā nāma sayaṁ yācitvā purisaṁpi purisatthakaraṁpi

page number: 342

.pe. nikhādanaṁpi. kuṭī nāma ullittā vā hoti avalittā vā
ullittāvalittā vā. kāreyyāti karoti vā kārāpeti vā.
bhikkhū vā anabhineyya vatthudesanāya pamāṇaṁ vā atikkāmeyyāti
ñattidutiyena kammena kuṭīvatthuṁ na desāpetvā āyāmato vā
vitthārato vā antamaso kesaggamattampi atikkāmetvā karoti vā
kārāpeti vā payoge 1- dukkaṭaṁ. ekapiṇḍaṁ anāgate āpatti
thullaccayassa. (pts. vin iii, 152) tasmiṁ piṇḍe āgate āpatti saṅghādisesassa.
saṅghādisesoti .pe. tenapi vuccati saṅghādisesoti.

[511] bhikkhu kuṭiṁ karoti adesitavatthukaṁ sārambhaṁ aparikkamanaṁ
āpatti saṅghādisesena dvinnaṁ dukkaṭānaṁ. bhikkhu kuṭiṁ karoti adesitavatthukaṁ
sārambhaṁ saparikkamanaṁ āpatti saṅghādisesena dukkaṭassa.
bhikkhu kuṭiṁ karoti adesitavatthukaṁ anārambhaṁ aparikkamanaṁ āpatti
saṅghādisesena dukkaṭassa. bhikkhu kuṭiṁ karoti adesitavatthukaṁ anārambhaṁ
saparikkamanaṁ āpatti saṅghādisesassa. bhikkhu kuṭiṁ karoti desitavatthukaṁ
sārambhaṁ aparikkamanaṁ āpatti dvinnaṁ dukkaṭānaṁ. bhikkhu
kuṭiṁ karoti desitavatthukaṁ sārambhaṁ saparikkamanaṁ āpatti dukkaṭassa.
bhikkhu kuṭiṁ karoti desitavatthukaṁ anārambhaṁ aparikkamanaṁ āpatti
dukkaṭassa. bhikkhu kuṭiṁ karoti desitavatthukaṁ anārambhaṁ saparikkamanaṁ
anāpatti.

footnote: 1 yu. ma. potthakesu idha. āmeṇḍitaṁ kataṁ.

page number: 343

[512] bhikkhu kuṭiṁ karoti pamāṇātikkantaṁ sārambhaṁ aparikkamanaṁ
āpatti saṅghādisesena dvinnaṁ dukkaṭānaṁ. bhikkhu kuṭiṁ karoti pamāṇātikkantaṁ
sārambhaṁ saparikkamanaṁ āpatti saṅghādisesena dukkaṭassa.
bhikkhu kuṭiṁ karoti pamāṇātikkantaṁ anārambhaṁ aparikkamanaṁ āpatti
saṅghādisesena dukkaṭassa. bhikkhu kuṭiṁ karoti pamāṇātikkantaṁ
anārambhaṁ saparikkamanaṁ āpatti saṅghādisesassa. bhikkhu kuṭiṁ karoti
pamāṇikaṁ sārambhaṁ aparikkamanaṁ āpatti dvinnaṁ dukkaṭānaṁ. bhikkhu kuṭiṁ
karoti pamāṇikaṁ sārambhaṁ saparikkamanaṁ āpatti dukkaṭassa. bhikkhu
kuṭiṁ karoti pamāṇikaṁ anārambhaṁ aparikkamanaṁ āpatti dukkaṭassa.
bhikkhu kuṭiṁ karoti pamāṇikaṁ anārambhaṁ saparikkamanaṁ anāpatti.

[513] bhikkhu kuṭiṁ karoti adesitavatthukaṁ pamāṇātikkantaṁ sārambhaṁ
aparikkamanaṁ āpatti dvinnaṁ saṅghādisesena dvinnaṁ dukkaṭānaṁ 1-.
bhikkhu kuṭiṁ karoti adesitavatthukaṁ pamāṇātikkantaṁ sārambhaṁ saparikkamanaṁ
āpatti dvinnaṁ saṅghādisesena dukkaṭassa. bhikkhu kuṭiṁ karoti
adesitavatthukaṁ pamāṇātikkantaṁ anārambhaṁ aparikkamanaṁ āpatti dvinnaṁ
saṅghādisesena dukkaṭassa. bhikkhu kuṭiṁ karoti adesitavatthukaṁ pamāṇātikkantaṁ
anārambhaṁ saparikkamanaṁ āpatti dvinnaṁ saṅghādisesānaṁ.

footnote: 1 āpatti dvinnaṁ saṅghādisesena dvinnaṁ dukkaṭānanti ādīsu ca
footnote: dvīhi (pts. vin iii, 153) saṅghādisesehi saddhiṁ dvinnaṁ dukkaṭānantiādinā nayena attho
footnote: veditabboti tabbaṇṇanā.

page number: 344

[514] bhikkhu kuṭiṁ karoti desitavatthukaṁ pamāṇikaṁ sārambhaṁ
aparikkamanaṁ āpatti dvinnaṁ dukkaṭānaṁ. bhikkhu kuṭiṁ karoti
desitavatthukaṁ pamāṇikaṁ sārambhaṁ saparikkamanaṁ āpatti dukkaṭassa.
bhikkhu kuṭiṁ karoti desitavatthukaṁ pamāṇikaṁ anārambhaṁ aparikkamanaṁ
āpatti dukkaṭassa. bhikkhu kuṭiṁ karoti desitavatthukaṁ pamāṇikaṁ
anārambhaṁ saparikkamanaṁ anāpatti.

[515] bhikkhu samādisati kuṭiṁ me karothāti. tassa kuṭiṁ
karonti adesitavatthukaṁ sārambhaṁ aparikkamanaṁ āpatti saṅghādisesena
dvinnaṁ dukkaṭānaṁ .pe. sārambhaṁ saparikkamanaṁ āpatti saṅghādisesena
dukkaṭassa .pe. anārambhaṁ aparikkamanaṁ āpatti saṅghādisesena
dukkaṭassa .pe. anārambhaṁ saparikkamanaṁ āpatti saṅghādisesassa.
bhikkhu samādisati kuṭiṁ me karothāti. tassa kuṭiṁ karonti desitavatthukaṁ
sārambhaṁ aparikkamanaṁ āpatti dvinnaṁ dukkaṭānaṁ .pe.
sārambhaṁ saparikkamanaṁ āpatti dukkaṭassa .pe. anārambhaṁ aparikkamanaṁ
āpatti dukkaṭassa .pe. anārambhaṁ saparikkamanaṁ anāpatti.
bhikkhu samādisati kuṭiṁ me karothāti. tassa kuṭiṁ karonti
pamāṇātikkantaṁ sārambhaṁ aparikkamanaṁ āpatti saṅghādisesena dvinnaṁ
dukkaṭānaṁ .pe. sārambhaṁ saparikkamanaṁ āpatti saṅghādisesena
dukkaṭassa .pe. anārambhaṁ aparikkamanaṁ āpatti saṅghādisesena
dukkaṭassa .pe. anārambhaṁ saparikkamanaṁ āpatti saṅghādisesassa.

page number: 345

bhikkhu samādisati kuṭiṁ me karothāti. tassa kuṭiṁ karonti pamāṇikaṁ
sārambhaṁ aparikkamanaṁ āpatti dvinnaṁ dukkaṭānaṁ .pe. sārambhaṁ
saparikkamanaṁ āpatti dukkaṭassa .pe. anārambhaṁ aparikkamanaṁ
āpatti dukkaṭassa .pe. anārambhaṁ saparikkamanaṁ anāpatti.
bhikkhu samādisati kuṭiṁ me karothāti. tassa kuṭiṁ karonti adesitavatthukaṁ
pamāṇātikkantaṁ sārambhaṁ aparikkamanaṁ āpatti dvinnaṁ
saṅghādisesena dvinnaṁ dukkaṭānaṁ .pe. sārambhaṁ saparikkamanaṁ āpatti
dvinnaṁ saṅghādisesena dukkaṭassa .pe. anārambhaṁ aparikkamanaṁ
āpatti dvinnaṁ saṅghādisesena dukkaṭassa .pe. anārambhaṁ saparikkamanaṁ
āpatti dvinnaṁ saṅghādisesānaṁ. bhikkhu samādisati kuṭiṁ me karothāti.
tassa kuṭiṁ karonti desitavatthukaṁ pamāṇikaṁ sārambhaṁ aparikkamanaṁ
āpatti dvinnaṁ dukkaṭānaṁ .pe. sārambhaṁ saparikkamanaṁ āpatti
dukkaṭassa .pe. anārambhaṁ aparikkamanaṁ āpatti dukkaṭassa
.pe. anārambhaṁ saparikkamanaṁ anāpatti.

[516] bhikkhu samādisitvā pakkamati kuṭiṁ me karothāti na
ca samādisati desitavatthukā ca hotu anārambhā ca saparikkamanā
cāti. tassa kuṭiṁ karonti adesitavatthukaṁ sārambhaṁ aparikkamanaṁ
āpatti saṅghādisesena dvinnaṁ dukkaṭānaṁ .pe. sārambhaṁ saparikkamanaṁ
āpatti saṅghādisesena dukkaṭassa .pe. anārambhaṁ aparikkamanaṁ
āpatti saṅghādisesena dukkaṭassa .pe. anārambhaṁ saparikkamanaṁ

page number: 346

āpatti saṅghādisesassa. bhikkhu samādisitvā pakkamati kuṭiṁ me
karothāti na ca samādisati desitavatthukā ca hotu anārambhā ca
saparikkamanā cāti. tassa kuṭiṁ karonti desitavatthukaṁ sārambhaṁ
aparikkamanaṁ āpatti dvinnaṁ dukkaṭānaṁ .pe. sārambhaṁ saparikkamanaṁ
āpatti dukkaṭassa .pe. anārambhaṁ aparikkamanaṁ āpatti dukkaṭassa
.pe. anārambhaṁ saparikkamanaṁ anāpatti. bhikkhu samādisitvā
pakkamati kuṭiṁ me karothāti na ca samādisati pamāṇikā ca hotu
anārambhā ca saparikkamanā cāti. tassa kuṭiṁ karonti pamāṇātikkantaṁ
sārambhaṁ aparikkamanaṁ āpatti saṅghādisesena dvinnaṁ dukkaṭānaṁ
.pe. sārambhaṁ saparikkamanaṁ āpatti saṅghādisesena dukkaṭassa
.pe. anārambhaṁ aparikkamanaṁ āpatti saṅghādisesena dukkaṭassa
.pe. anārambhaṁ saparikkamanaṁ āpatti saṅghādisesassa. bhikkhu
samādisitvā pakkamati kuṭiṁ me karothāti na ca samādisati pamāṇikā
ca hotu anārambhā ca saparikkamanā cāti. tassa kuṭiṁ karonti
pamāṇikaṁ sārambhaṁ aparikkamanaṁ āpatti dvinnaṁ dukkaṭānaṁ .pe.
sārambhaṁ saparikkamanaṁ āpatti dukkaṭassa .pe. anārambhaṁ aparikkamanaṁ
āpatti dukkaṭassa .pe. anārambhaṁ saparikkamanaṁ anāpatti.
bhikkhu samādisitvā pakkamati kuṭiṁ me karothāti na ca samādisati
desitavatthukā ca hotu pamāṇikā ca anārambhā ca saparikkamanā
cāti. tassa kuṭiṁ karonti adesitavatthukaṁ pamāṇātikkantaṁ sārambhaṁ

page number: 347

aparikkamanaṁ āpatti dvinnaṁ saṅghādisesena dvinnaṁ dukkaṭānaṁ .pe.
sārambhaṁ saparikkamanaṁ āpatti dvinnaṁ saṅghādisesena dukkaṭassa .pe.
anārambhaṁ aparikkamanaṁ āpatti dvinnaṁ saṅghādisesena dukkaṭassa
.pe. anārambhaṁ saparikkamanaṁ āpatti dvinnaṁ saṅghādisesānaṁ.
bhikkhu samādisitvā pakkamati kuṭiṁ me karothāti na ca samādisati
desitavatthukā ca hotu pamāṇikā ca anārambhā ca saparikkamanā
cāti. tassa kuṭiṁ karonti desitavatthukaṁ pamāṇikaṁ sārambhaṁ
aparikkamanaṁ āpatti dvinnaṁ dukkaṭānaṁ .pe. sārambhaṁ saparikkamanaṁ
āpatti dukkaṭassa .pe. anārambhaṁ aparikkamanaṁ āpatti dukkaṭassa
.pe. anārambhaṁ saparikkamanaṁ anāpatti.

[517] bhikkhu samādisitvā pakkamati kuṭiṁ me karothāti samādisati
ca desitavatthukā ca hotu anārambhā ca saparikkamanā cāti. tassa
kuṭiṁ karonti adesitavatthukaṁ sārambhaṁ aparikkamanaṁ. so suṇāti
kuṭī (pts. vin iii, 154) kira me kayirati adesitavatthukā sārambhā aparikkamanāti.
tena bhikkhunā sāmaṁ vā gantabbaṁ dūto vā pāhetabbo desitavatthukā
ca hotu anārambhā ca saparikkamanā cāti. no ce
sāmaṁ vā gaccheyya dūtaṁ vā pahiṇeyya āpatti dukkaṭassa.
bhikkhu samādisitvā pakkamati kuṭiṁ me karothāti samādisati ca
desitavatthukā ca hotu anārambhā ca saparikkamanā cāti. tassa
kuṭiṁ karonti adesitavatthukaṁ sārambhaṁ saparikkamanaṁ. so suṇāti

page number: 348

kuṭī kira me kayirati adesitavatthukā sārambhā saparikkamanāti.
tena bhikkhunā sāmaṁ vā gantabbaṁ dūto vā pāhetabbo desitavatthukā
ca hotu anārambhā cāti. no ce sāmaṁ vā gaccheyya
dūtaṁ vā pahiṇeyya āpatti dukkaṭassa. bhikkhu samādisitvā
pakkamati kuṭiṁ me karothāti samādisati ca desitavatthukā ca hotu
anārambhā ca saparikkamanā cāti. tassa kuṭiṁ karonti adesitavatthukaṁ
anārambhaṁ aparikkamanaṁ. so suṇāti kuṭī kira me kayirati
adesitavatthukā anārambhā aparikkamanāti. tena bhikkhunā sāmaṁ
vā gantabbaṁ dūto vā pāhetabbo desitavatthukā ca hotu
saparikkamanā cāti. no ce sāmaṁ vā gaccheyya dūtaṁ vā
pahiṇeyya āpatti dukkaṭassa. bhikkhu samādisitvā pakkamati kuṭiṁ
me karothāti samādisati ca desitavatthukā ca hotu anārambhā ca
saparikkamanā cāti. tassa kuṭiṁ karonti adesitavatthukaṁ anārambhaṁ
saparikkamanaṁ. so suṇāti kuṭī kira me kayirati adesitavatthukā
anārambhā saparikkamanāti. tena bhikkhunā sāmaṁ vā gantabbaṁ
dūto vā pāhetabbo desitavatthukā hotūti. no ce sāmaṁ vā
gaccheyya dūtaṁ vā pahiṇeyya āpatti dukkaṭassa. bhikkhu samādisitvā
pakkamati kuṭiṁ me karothāti samādisati ca desitavatthukā ca hotu
anārambhā ca saparikkamanā cāti. tassa kuṭiṁ karonti desitavatthukaṁ
sārambhaṁ aparikkamanaṁ. so suṇāti kuṭī kira me kayirati

page number: 349

desitavatthukā sārambhā aparikkamanāti. tena bhikkhunā sāmaṁ vā
gantabbaṁ dūto vā pāhetabbo anārambhā ca hotu saparikkamanā
cāti. no ce sāmaṁ vā gaccheyya dūtaṁ vā pahiṇeyya āpatti
dukkaṭassa. bhikkhu samādisitvā pakkamati kuṭiṁ me karothāti
samādisati ca desitavatthukā ca hotu anārambhā ca saparikkamanā
cāti. tassa kuṭiṁ karonti desitavatthukaṁ sārambhaṁ saparikkamanaṁ. so
suṇāti kuṭī kira me kayirati desitavatthukā sārambhā saparikkamanāti.
tena bhikkhunā sāmaṁ vā gantabbaṁ dūto vā pāhetabbo anārambhā
hotūti. no ce sāmaṁ vā gaccheyya dūtaṁ vā pahiṇeyya
āpatti dukkaṭassa. bhikkhu samādisitvā pakkamati kuṭiṁ me
karothāti samādisati ca desitavatthukā ca hotu anārambhā ca
saparikkamanā cāti. tassa kuṭiṁ karonti desitavatthukaṁ anārambhaṁ
aparikkamanaṁ. so suṇāti kuṭī kira me kayirati desitavatthukā
anārambhā aparikkamanāti. tena bhikkhunā sāmaṁ vā gantabbaṁ
dūto vā pāhetabbo saparikkamanā hotūti. no ce sāmaṁ vā
gaccheyya dūtaṁ vā pahiṇeyya āpatti dukkaṭassa. bhikkhu
samādisitvā pakkamati kuṭiṁ me karothāti samādisati ca desitavatthukā
ca hotu anārambhā ca saparikkamanā cāti. tassa kuṭiṁ
karonti desitavatthukaṁ anārambhaṁ saparikkamanaṁ anāpatti.

[518] bhikkhu samādisitvā pakkamati kuṭiṁ me karothāti samādisati

page number: 350

ca pamāṇikā ca hotu anārambhā ca saparikkamanā cāti. tassa
kuṭiṁ karonti pamāṇātikkantaṁ sārambhaṁ aparikkamanaṁ. so suṇāti
kuṭī kira me kayirati pamāṇātikkantā sārambhā aparikkamanāti.
tena bhikkhunā sāmaṁ vā gantabbaṁ dūto vā pāhetabbo pamāṇikā ca
hotu anārambhā ca saparikkamanā cāti .pe. pamāṇikā ca hotu
anārambhā cāti .pe. pamāṇikā ca hotu saparikkamanā cāti .pe.
pamāṇikā hotūti. no ce sāmaṁ vā gaccheyya dūtaṁ vā pahiṇeyya
āpatti dukkaṭassa. bhikkhu samādisitvā pakkamati kuṭiṁ me karothāti
samādisati ca pamāṇikā ca hotu anārambhā ca saparikkamanā
cāti. tassa kuṭiṁ karonti pamāṇikaṁ sārambhaṁ aparikkamanaṁ. so
suṇāti kuṭī kira me kayirati pamāṇikā sārambhā aparikkamanāti.
tena bhikkhunā sāmaṁ vā gantabbaṁ dūto vā pāhetabbo anārambhā
ca hotu saparikkamanā cāti .pe. anārambhā hotūti .pe.
saparikkamanā hotūti .pe. anāpatti. bhikkhu samādisitvā
pakkamati kuṭiṁ me karothāti samādisati ca desitavatthukā ca hotu
pamāṇikā ca anārambhā ca saparikkamanā cāti. tassa kuṭiṁ
karonti adesitavatthukaṁ pamāṇātikkantaṁ sārambhaṁ aparikkamanaṁ.
so suṇāti kuṭī kira me kayirati adesitavatthukā pamāṇātikkantā
sārambhā aparikkamanāti. tena bhikkhunā sāmaṁ vā gantabbaṁ dūto
vā pāhetabbo desitavatthukā ca hotu pamāṇikā ca anārambhā

page number: 351

ca saparikkamanā cāti .pe. desitavatthukā ca hotu pamāṇikā
ca anārambhā cāti .pe. desitavatthukā ca hotu pamāṇikā ca
saparikkamanā cāti .pe. desitavatthukā ca hotu pamāṇikā
cāti. no ce sāmaṁ vā gaccheyya dūtaṁ vā pahiṇeyya āpatti
dukkaṭassa. bhikkhu samādisitvā pakkamati kuṭiṁ me karothāti
samādisati ca desitavatthukā ca hotu pamāṇikā ca anārambhā ca
saparikkamanā cāti. tassa kuṭiṁ karonti desitavatthukaṁ pamāṇikaṁ
sārambhaṁ aparikkamanaṁ. so suṇāti kuṭī kira me kayirati desitavatthukā
pamāṇikā sārambhā aparikkamanāti. tena bhikkhunā sāmaṁ vā
gantabbaṁ dūto vā pāhetabbo anārambhā ca hotu saparikkamanā
cāti .pe. anārambhā hotūti .pe. saparikkamanā hotūti
.pe. anāpatti.

[519] bhikkhu samādisitvā pakkamati kuṭiṁ me karothāti samādisati
ca desitavatthukā ca hotu anārambhā ca saparikkamanā cāti.
tassa kuṭiṁ karonti adesitavatthukaṁ sārambhaṁ aparikkamanaṁ āpatti
kārukānaṁ tiṇṇaṁ dukkaṭānaṁ .pe. sārambhaṁ saparikkamanaṁ āpatti
kārukānaṁ dvinnaṁ dukkaṭānaṁ .pe. anārambhaṁ aparikkamanaṁ āpatti
kārukānaṁ dvinnaṁ dukkaṭānaṁ .pe. anārambhaṁ saparikkamanaṁ āpatti
kārukānaṁ dukkaṭassa. bhikkhu samādisitvā pakkamati kuṭiṁ me
karothāti samādisati ca desitavatthukā ca hoti anārambhā ca

page number: 352

saparikkamanā cāti. tassa kuṭiṁ karonti desitavatthukaṁ sārambhaṁ
aparikkamanaṁ āpatti kārukānaṁ dvinnaṁ dukkaṭānaṁ .pe. sārambhaṁ
saparikkamanaṁ āpatti kārukānaṁ dukkaṭassa .pe. anārambhaṁ
aparikkamanaṁ āpatti kārukānaṁ dukkaṭassa .pe. anārambhaṁ saparikkamanaṁ
anāpatti. bhikkhu samādisitvā pakkamati kuṭiṁ me karothāti
samādisati ca pamāṇikā ca hotu anārambhā ca saparikkamanā
cāti. tassa kuṭiṁ karonti pamāṇātikkantaṁ sārambhaṁ aparikkamanaṁ
āpatti kārukānaṁ tiṇṇaṁ dukkaṭānaṁ .pe. sārambhaṁ saparikkamanaṁ
āpatti kārukānaṁ dvinnaṁ dukkaṭānaṁ .pe. anārambhaṁ aparikkamanaṁ
āpatti kārukānaṁ dvinnaṁ dukkaṭānaṁ .pe. anārambhaṁ saparikkamanaṁ
āpatti kārukānaṁ dukkaṭassa. bhikkhu samādisitvā pakkamati kuṭiṁ
me karothāti samādisati ca pamāṇikā ca hotu anārambhā ca
saparikkamanā cāti. tassa kuṭiṁ karonti pamāṇikaṁ sārambhaṁ
aparikkamanaṁ āpatti kārukānaṁ dvinnaṁ dukkaṭānaṁ .pe. sārambhaṁ
saparikkamanaṁ āpatti kārukānaṁ dukkaṭassa .pe. anārambhaṁ
aparikkamanaṁ āpatti kārukānaṁ dukkaṭassa .pe. anārambhaṁ
saparikkamanaṁ anāpatti. bhikkhu samādisitvā pakkamati kuṭiṁ me
karothāti samādisati ca desitavatthukā ca hotu pamāṇikā ca
anārambhā ca saparikkamanā cāti. tassa kuṭiṁ karonti adesitavatthukaṁ
pamāṇātikkantaṁ sārambhaṁ aparikkamanaṁ āpatti kārukānaṁ

page number: 353

catunnaṁ dukkaṭānaṁ .pe. sārambhaṁ saparikkamanaṁ āpatti kārukānaṁ
tiṇṇaṁ dukkaṭānaṁ .pe. anārambhaṁ aparikkamanaṁ āpatti kārukānaṁ
tiṇṇaṁ dukkaṭānaṁ .pe. anārambhaṁ saparikkamanaṁ āpatti kārukānaṁ
dvinnaṁ dukkaṭānaṁ. bhikkhu samādisitvā pakkamati kuṭiṁ me karothāti
samādisati ca desitavatthukā ca hotu pamāṇikā ca anārambhā ca
saparikkamanā cāti. tassa kuṭiṁ karonti desitavatthukaṁ pamāṇikaṁ
sārambhaṁ aparikkamanaṁ āpatti kārukānaṁ dvinnaṁ dukkaṭānaṁ .pe.
sārambhaṁ saparikkamanaṁ āpatti kārukānaṁ dukkaṭassa .pe. anārambhaṁ
aparikkamanaṁ āpatti kārukānaṁ dukkaṭassa .pe. anārambhaṁ saparikkamanaṁ
anāpatti.

[520] bhikkhu samādisitvā pakkamati kuṭiṁ me karothāti.
tassa kuṭiṁ karonti adesitavatthukaṁ sārambhaṁ aparikkamanaṁ. so ce
vippakate āgacchati. tena bhikkhunā sā kuṭī aññassa vā
dātabbā bhinditvā vā puna kātabbā. no ce aññassa vā
dadeyya bhinditvā vā puna kāreyya āpatti saṅghādisesena dvinnaṁ
dukkaṭānaṁ. bhikkhu samādisitvā pakkamati kuṭiṁ me karothāti.
tassa kuṭiṁ karonti adesitavatthukaṁ sārambhaṁ saparikkamanaṁ. so ce
vippakate āgacchati. tena bhikkhunā sā kuṭī aññassa vā
dātabbā bhinditvā vā puna kātabbā. no ce aññassa vā
dadeyya bhinditvā vā puna kāreyya āpatti saṅghādisesena dukkaṭassa

page number: 354

.pe. anārambhaṁ aparikkamanaṁ ... āpatti saṅghādisesena dukkaṭassa
.pe. anārambhaṁ saparikkamanaṁ ... āpatti saṅghādisesassa. bhikkhu
samādisitvā pakkamati kuṭiṁ me karothāti. tassa kuṭiṁ karonti
desitavatthukaṁ sārambhaṁ aparikkamanaṁ. so ce vippakate āgacchati.
tena bhikkhunā sā kuṭī aññassa vā dātabbā bhinditvā vā
puna kātabbā. no ce aññassa vā dadeyya bhinditvā
vā puna kāreyya āpatti dvinnaṁ dukkaṭānaṁ .pe. sārambhaṁ
saparikkamanaṁ ... āpatti dukkaṭassa .pe. anārambhaṁ aparikkamanaṁ ...
āpatti dukkaṭassa .pe. anārambhaṁ saparikkamanaṁ anāpatti.
bhikkhu samādisitvā pakkamati kuṭiṁ me karothāti. tassa kuṭiṁ karonti
pamāṇātikkantaṁ sārambhaṁ aparikkamanaṁ. so ce vippakate āgacchati.
tena bhikkhunā sā kuṭī aññassa vā dātabbā bhinditvā vā
puna kātabbā. no ce aññassa vā dadeyya bhinditvā vā
puna kāreyya āpatti saṅghādisesena dvinnaṁ dukkaṭānaṁ .pe.
sārambhaṁ saparikkamanaṁ ... āpatti saṅghādisesena dukkaṭassa .pe.
anārambhaṁ aparikkamanaṁ ... āpatti saṅghādisesena dukkaṭassa .pe.
anārambhaṁ saparikkamanaṁ ... āpatti saṅghādisesassa. bhikkhu samādisitvā
pakkamati kuṭiṁ me karothāti. tassa kuṭiṁ karonti pamāṇikaṁ
sārambhaṁ aparikkamanaṁ. so ce vippakate āgacchati. tena
bhikkhunā sā kuṭī aññassa vā dātabbā bhinditvā vā puna

page number: 355

kātabbā. no ce aññassa vā dadeyya bhinditvā vā puna
kāreyya āpatti dvinnaṁ dukkaṭānaṁ .pe. sārambhaṁ saparikkamanaṁ ...
āpatti dukkaṭassa .pe. anārambhaṁ aparikkamanaṁ ... āpatti
dukkaṭassa .pe. anārambhaṁ saparikkamanaṁ anāpatti. bhikkhu
samādisitvā pakkamati kuṭiṁ me karothāti. tassa kuṭiṁ karonti
adesitavatthukaṁ pamāṇātikkantaṁ sārambhaṁ aparikkamanaṁ. so ce
vippakate āgacchati. tena bhikkhunā sā kuṭī aññassa vā
dātabbā bhinditvā vā puna kātabbā. no ce aññassa vā
dadeyya bhinditvā vā puna kāreyya āpatti dvinnaṁ saṅghādisesena
dvinnaṁ dukkaṭānaṁ .pe. sārambhaṁ saparikkamanaṁ ... āpatti dvinnaṁ
saṅghādisesena dukkaṭassa .pe. anārambhaṁ aparikkamanaṁ ... āpatti
dvinnaṁ saṅghādisesena dukkaṭassa. anārambhaṁ saparikkamanaṁ ... āpatti
dvinnaṁ saṅghādisesānaṁ. bhikkhu samādisitvā pakkamati kuṭiṁ me
karothāti. tassa kuṭiṁ karonti desitavatthukaṁ pamāṇikaṁ sārambhaṁ
aparikkamanaṁ. so ce vippakate āgacchati. tena bhikkhunā sā
kuṭī aññassa vā dātabbā bhinditvā vā puna kātabbā.
no ce aññassa vā dadeyya bhinditvā vā puna kāreyya
āpatti dvinnaṁ dukkaṭānaṁ .pe. sārambhaṁ saparikkamanaṁ ... āpatti
dukkaṭassa. anārambhaṁ aparikkamanaṁ ... āpatti dukkaṭassa.
anārambhaṁ saparikkamanaṁ anāpatti.

page number: 356

[521] attanā vippakataṁ attanā pariyosāpeti āpatti
saṅghādisesassa. attanā vippakataṁ parehi pariyosāpeti āpatti
saṅghādisesassa. parehi vippakataṁ attanā pariyosāpeti āpatti
saṅghādisesassa. parehi vippakataṁ parehi pariyosāpeti āpatti
saṅghādisesassa.

[522] anāpatti leṇe guhāya tiṇakuṭikāya aññassatthāya
vāsāgāraṁ ṭhapetvā sabbattha anāpatti ummattakassa
ādikammikassāti.
chaṭṭhasaṅghādisesaṁ niṭṭhitaṁ.
---------------

page number: 357

sattamasaṅghādisesaṁ

[523] tena samayena buddho bhagavā kosambiyaṁ viharati
ghositārāme. tena kho pana samayena āyasmato channassa
upaṭṭhāko gahapati āyasmantaṁ channaṁ etadavoca vihāravatthuṁ bhante
jānāhi ayyassa vihāraṁ kārāpessāmīti. athakho āyasmā
channo vihāravatthuṁ sodhento aññataraṁ cetiyarukkhaṁ chedāpesi
gāmapūjitaṁ nigamapūjitaṁ (pts. vin iii, 156) nagarapūjitaṁ janapadapūjitaṁ raṭṭhapūjitaṁ. manussā
ujjhāyanti khīyanti vipācenti kathaṁ hi nāma samaṇā sakyaputtiyā
cetiyarukkhaṁ chedāpessanti gāmapūjitaṁ nigamapūjitaṁ nagarapūjitaṁ janapadapūjitaṁ
raṭṭhapūjitaṁ ekindriyaṁ samaṇā sakyaputtiyā jīvaṁ viheṭhentīti.
assosuṁ kho bhikkhū tesaṁ manussānaṁ ujjhāyantānaṁ khīyantānaṁ
vipācentānaṁ. ye te bhikkhū appicchā .pe. te ujjhāyanti
khīyanti vipācenti kathaṁ hi nāma āyasmā channo cetiyarukkhaṁ
chedāpessati gāmapūjitaṁ .pe. raṭṭhapūjitanti. athakho te bhikkhū
bhagavato etamatthaṁ ārocesuṁ .pe. saccaṁ kira tvaṁ channa cetiyarukkhaṁ
chedāpessasi gāmapūjitaṁ .pe. raṭṭhapūjitanti. saccaṁ bhagavāti.
vigarahi buddho bhagavā .pe. kathaṁ hi nāma tvaṁ moghapurisa
cetiyarukkhaṁ chedāpessasi gāmapūjitaṁ nigamapūjitaṁ nagarapūjitaṁ janapadapūjitaṁ
raṭṭhapūjitaṁ jīvasaññino hi moghapurisa manussā rukkhasmiṁ netaṁ

page number: 358

moghapurisa appasannānaṁ vā pasādāya .pe. evañca pana bhikkhave
imaṁ sikkhāpadaṁ uddiseyyātha mahallakaṁ pana bhikkhunā vihāraṁ kārayamānena
sassāmikaṁ attuddesaṁ bhikkhū abhinetabbā vatthudesanāya tehi bhikkhūhi
vatthuṁ desetabbaṁ anārambhaṁ saparikkamanaṁ sārambhe ce bhikkhu vatthusmiṁ
aparikkamane mahallakaṁ vihāraṁ kāreyya bhikkhū vā anabhineyya vatthudesanāya
saṅghādisesoti.

[524] mahallako nāma vihāro sassāmiko vuccati. vihāro
nāma ullitto vā hoti avalitto vā ullittāvalitto vā.
kārayamānenāti karonto vā kārāpento vā. sassāmikanti
añño koci sāmiko hoti itthī vā puriso vā gahaṭṭho vā
pabbajito vā. attuddesanti attano atthāya.

[525] bhikkhū abhinetabbā vatthudesanāyāti tena vihārakārakena
bhikkhunā vihāravatthuṁ sodhetvā saṅghaṁ upasaṅkamitvā ekaṁsaṁ uttarāsaṅgaṁ
karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā
añjaliṁ paggahetvā evamassa vacanīyo ahaṁ bhante mahallakaṁ vihāraṁ
kattukāmo sassāmikaṁ attuddesaṁ sohaṁ bhante saṅghaṁ vihāravatthuolokanaṁ
yācāmīti. dutiyampi yācitabbā tatiyampi yācitabbā.
sace sabbo saṅgho ussahati vihāravatthuṁ oloketuṁ sabbena saṅghena
oloketabbaṁ. no ce sabbo saṅgho ussahati vihāravatthuṁ oloketuṁ
ye tattha honti bhikkhū byattā paṭibalā sārambhaṁ anārambhaṁ

page number: 359

saparikkamanaṁ aparikkamanaṁ jānituṁ te yācitvā sammannitabbā.
evañca pana bhikkhave sammannitabbā. byattena bhikkhunā paṭibalena
saṅgho ñāpetabbo suṇātu me bhante saṅgho ayaṁ itthannāmo
bhikkhu mahallakaṁ vihāraṁ kattukāmo sassāmikaṁ attuddesaṁ so saṅghaṁ
vihāravatthuolokanaṁ yācati. yadi saṅghassa pattakallaṁ saṅgho itthannāmañca
itthannāmañca bhikkhū sammanneyya itthannāmassa bhikkhuno
vihāravatthuṁ oloketuṁ. esā ñatti. suṇātu me bhante saṅgho
ayaṁ itthannāmo bhikkhu mahallakaṁ vihāraṁ kattukāmo sassāmikaṁ
attuddesaṁ so saṅghaṁ vihāravatthuolokanaṁ yācati. saṅgho itthannāmañca
itthannāmañca bhikkhū sammannati itthannāmassa bhikkhuno
vihāravatthuṁ oloketuṁ. yassāyasmato khamati itthannāmassa ca
itthannāmassa ca bhikkhūnaṁ sammati itthannāmassa bhikkhuno vihāravatthuṁ
oloketuṁ so tuṇhassa yassa nakkhamati so bhāseyya. sammatā
saṅghena itthannāmo ca itthannāmo ca bhikkhū itthannāmassa bhikkhuno
vihāravatthuṁ oloketuṁ. khamati saṅghassa tasmā tuṇhī. evametaṁ
dhārayāmīti.

[526] tehi sammatehi bhikkhūhi tattha gantvā vihāravatthuṁ
oloketabbaṁ. sārambhaṁ anārambhaṁ saparikkamanaṁ aparikkamanaṁ jānitabbaṁ.
sace sārambhaṁ hoti aparikkamanaṁ māyidha karīti vattabbo.
sace anārambhaṁ hoti saparikkamanaṁ saṅghassa ārocetabbaṁ anārambhaṁ

page number: 360

saparikkamananti. tena vihārakārakena bhikkhunā saṅghaṁ upasaṅkamitvā
ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ
nisīditvā añjaliṁ paggahetvā evamassa vacanīyo ahaṁ bhante
mahallakaṁ vihāraṁ kattukāmo sassāmikaṁ attuddesaṁ sohaṁ bhante
saṅghaṁ vihāravatthudesanaṁ yācāmīti. dutiyampi yācitabbā tatiyampi
yācitabbā. byattena bhikkhunā paṭibalena saṅgho ñāpetabbo
suṇātu me bhante saṅgho ayaṁ itthannāmo bhikkhu mahallakaṁ vihāraṁ
kattukāmo sassāmikaṁ attuddesaṁ so saṅghaṁ vihāravatthudesanaṁ yācati.
yadi saṅghassa pattakallaṁ saṅgho itthannāmassa bhikkhuno vihāravatthuṁ
deseyya. esā ñatti. suṇātu me bhante saṅgho ayaṁ itthannāmo
bhikkhu mahallakaṁ vihāraṁ kattukāmo sassāmikaṁ attuddesaṁ so saṅghaṁ
vihāravatthudesanaṁ yācati. saṅgho itthannāmassa bhikkhuno vihāravatthuṁ
deseti. yassāyasmato khamati itthannāmassa bhikkhuno vihāravatthudesanā
so tuṇhassa yassa nakkhamati so bhāseyya. desitaṁ
saṅghena itthannāmassa bhikkhuno vihāravatthuṁ. khamati saṅghassa tasmā
tuṇhī. evametaṁ dhārayāmīti.

[527] sārambhaṁ nāma kipillikānaṁ vā āsayo hoti upacikānaṁ
vā āsayo hoti undurānaṁ vā āsayo hoti ahīnaṁ vā āsayo hoti
vicchikānaṁ vā āsayo hoti satapadīnaṁ vā āsayo hoti hatthīnaṁ
vā āsayo hoti assānaṁ vā āsayo hoti byagghānaṁ vā

page number: 361

āsayo hoti dīpīnaṁ vā āsayo hoti acchānaṁ vā āsayo
hoti taracchānaṁ vā āsayo hoti yesaṁ kesañci tiracchānagatānaṁ
vā pāṇānaṁ āsayo hoti pubbaṇṇanissitaṁ vā hoti aparaṇṇanissitaṁ
vā hoti abbhāghātanissitaṁ vā hoti āghātananissitaṁ vā
hoti susānanissitaṁ vā hoti uyyānanissitaṁ vā hoti rājavatthunissitaṁ
vā hoti hatthisālānissitaṁ vā hoti assasālānissitaṁ vā hoti
bandhanāgāranissitaṁ vā hoti pānāgāranissitaṁ vā hoti sūnanissitaṁ
vā hoti racchānissitaṁ vā hoti caccaranissitaṁ vā hoti sabhānissitaṁ
vā hoti saṁsaraṇanissitaṁ vā hoti etaṁ sārambhaṁ nāma.

[528] aparikkamanaṁ nāma na sakkā hoti yathāyuttena sakaṭena
anuparigantuṁ samantā nisseṇiyā anuparigantuṁ etaṁ aparikkamanaṁ nāma.

[529] anārambhaṁ nāma na kipillikānaṁ vā āsayo hoti
.pe. na saṁsaraṇanissitaṁ vā hoti etaṁ anārambhaṁ nāma.

[530] saparikkamanaṁ nāma sakkā hoti yathāyuttena sakaṭena anuparigantuṁ
samantā nisseṇiyā anuparigantuṁ etaṁ saparikkamanaṁ nāma.

[531] mahallako nāma vihāro sassāmiko vuccati. vihāro
nāma ullitto vā hoti avalitto vā ullittāvalitto vā.
kāreyyāti karoti vā (pts. vin iii, 157) kārāpeti vā. bhikkhū vā anabhineyya
vatthudesanāyāti ñattidutiyena kammena vihāravatthuṁ na desāpetvā karoti
vā kārāpeti vā payoge dukkaṭaṁ. ekapiṇḍaṁ anāgate āpatti

page number: 362

thullaccayassa. tasmiṁ piṇḍe āgate āpatti saṅghādisesassa.
saṅghādisesoti .pe. tenapi vuccati saṅghādisesoti.

[532] bhikkhu vihāraṁ karoti adesitavatthukaṁ sārambhaṁ aparikkamanaṁ
āpatti saṅghādisesena dvinnaṁ dukkaṭānaṁ. bhikkhu vihāraṁ karoti
adesitavatthukaṁ sārambhaṁ saparikkamanaṁ āpatti saṅghādisesena dukkaṭassa.
bhikkhu vihāraṁ karoti adesitavatthukaṁ anārambhaṁ aparikkamanaṁ āpatti
saṅghādisesena dukkaṭassa. bhikkhu vihāraṁ karoti adesitavatthukaṁ
anārambhaṁ saparikkamanaṁ āpatti saṅghādisesassa. bhikkhu vihāraṁ karoti
desitavatthukaṁ sārambhaṁ aparikkamanaṁ āpatti dvinnaṁ dukkaṭānaṁ.
bhikkhu vihāraṁ karoti desitavatthukaṁ sārambhaṁ saparikkamanaṁ āpatti
dukkaṭassa. bhikkhu vihāraṁ karoti desitavatthukaṁ anārambhaṁ aparikkamanaṁ
āpatti dukkaṭassa. bhikkhu vihāraṁ karoti desitavatthukaṁ anārambhaṁ
saparikkamanaṁ anāpatti.

[533] bhikkhu samādisati vihāraṁ me karothāti. tassa vihāraṁ
karonti adesitavatthukaṁ sārambhaṁ aparikkamanaṁ āpatti saṅghādisesena
dvinnaṁ dukkaṭānaṁ .pe. sārambhaṁ saparikkamanaṁ āpatti saṅghādisesena
dukkaṭassa .pe. anārambhaṁ aparikkamanaṁ āpatti saṅghādisesena
dukkaṭassa .pe. anārambhaṁ saparikkamanaṁ āpatti saṅghādisesassa.
bhikkhu samādisati vihāraṁ me karothāti. tassa vihāraṁ karonti
desitavatthukaṁ sārambhaṁ aparikkamanaṁ āpatti dvinnaṁ dukkaṭānaṁ .pe.

page number: 363

sārambhaṁ saparikkamanaṁ āpatti dukkaṭassa .pe. anārambhaṁ aparikkamanaṁ
āpatti dukkaṭassa .pe. anārambhaṁ saparikkamanaṁ anāpatti.

[534] bhikkhu samādisitvā pakkamati vihāraṁ me karothāti na
ca samādisati desitavatthuko ca hotu anārambho ca saparikkamano
cāti. tassa vihāraṁ karonti adesitavatthukaṁ sārambhaṁ aparikkamanaṁ
āpatti saṅghādisesena dvinnaṁ dukkaṭānaṁ .pe. sārambhaṁ saparikkamanaṁ
āpatti saṅghādisesena dukkaṭassa .pe. anārambhaṁ aparikkamanaṁ
āpatti saṅghādisesena dukkaṭassa .pe. anārambhaṁ saparikkamanaṁ
āpatti saṅghādisesassa. bhikkhu samādisitvā pakkamati vihāraṁ me
karothāti na ca samādisati desitavatthuko ca hotu anārambho ca
saparikkamano cāti. tassa vihāraṁ karonti desitavatthukaṁ sārambhaṁ
aparikkamanaṁ āpatti dvinnaṁ dukkaṭānaṁ .pe. sārambhaṁ saparikkamanaṁ
āpatti dukkaṭassa .pe. anārambhaṁ aparikkamanaṁ āpatti dukkaṭassa
.pe. anārambhaṁ saparikkamanaṁ anāpatti.

[535] bhikkhu samādisitvā pakkamati vihāraṁ me karothāti
samādisati ca desitavatthuko ca hotu anārambho ca saparikkamano
cāti. tassa vihāraṁ karonti adesitavatthukaṁ sārambhaṁ aparikkamanaṁ.
so suṇāti vihāro kira me kayirati adesitavatthuko sārambho
aparikkamanoti. tena bhikkhunā sāmaṁ vā gantabbaṁ dūto vā
pāhetabbo desitavatthuko ca hotu anārambho ca saparikkamano

page number: 364

cāti. no ce sāmaṁ vā gaccheyya dūtaṁ vā pahiṇeyya āpatti
dukkaṭassa .pe. desitavatthuko ca hotu anārambho cāti .pe.
desitavatthuko ca hotu saparikkamano cāti .pe. desitavatthuko
hotūti. no ce sāmaṁ vā gaccheyya dūtaṁ vā pahiṇeyya āpatti
dukkaṭassa. bhikkhu samādisitvā pakkamati vihāraṁ me karothāti
samādisati ca desitavatthuko ca hotu anārambho ca saparikkamano
cāti. tassa vihāraṁ karonti desitavatthukaṁ sārambhaṁ aparikkamanaṁ.
so suṇāti vihāro kira me kayirati desitavatthuko sārambho
aparikkamanoti. tena bhikkhunā sāmaṁ vā gantabbaṁ dūto vā
pāhetabbo anārambho ca hotu saparikkamano cāti .pe.
anārambho hotūti .pe. saparikkamano hotūti .pe. anāpatti.

[536] bhikkhu samādisitvā pakkamati vihāraṁ me karothāti
samādisati ca desitavatthuko ca hotu anārambho ca saparikkamano
cāti. tassa vihāraṁ karonti adesitavatthukaṁ sārambhaṁ aparikkamanaṁ
āpatti kārukānaṁ tiṇṇaṁ dukkaṭānaṁ .pe. sārambhaṁ saparikkamanaṁ
āpatti kārukānaṁ dvinnaṁ dukkaṭānaṁ .pe. anārambhaṁ aparikkamanaṁ
āpatti kārukānaṁ dvinnaṁ dukkaṭānaṁ .pe. anārambhaṁ saparikkamanaṁ
āpatti kārukānaṁ dukkaṭassa. bhikkhu samādisitvā pakkamati vihāraṁ
me karothāti samādisati ca desitavatthuko ca hotu anārambho ca
saparikkamano cāti. tassa vihāraṁ karonti desitavatthukaṁ sārambhaṁ

page number: 365

aparikkamanaṁ āpatti kārukānaṁ dvinnaṁ dukkaṭānaṁ .pe. sārambhaṁ
saparikkamanaṁ āpatti kārukānaṁ dukkaṭassa .pe. anārambhaṁ aparikkamanaṁ
āpatti kārukānaṁ dukkaṭassa .pe. anārambhaṁ saparikkamanaṁ anāpatti.

[537] bhikkhu samādisitvā pakkamati vihāraṁ me karothāti.
tassa vihāraṁ karonti adesitavatthukaṁ sārambhaṁ aparikkamanaṁ. so ce
vippakate āgacchati. tena bhikkhunā so vihāro aññassa vā
dātabbo bhinditvā vā puna kātabbo. no ce aññassa vā
dadeyya bhinditvā vā puna kāreyya āpatti saṅghādisesena dvinnaṁ
dukkaṭānaṁ .pe. sārambhaṁ saparikkamanaṁ ... āpatti saṅghādisesena
dukkaṭassa .pe. anārambhaṁ aparikkamanaṁ ... āpatti saṅghādisesena
dukkaṭassa .pe. anārambhaṁ saparikkamanaṁ ... āpatti saṅghādisesassa.
bhikkhu samādisitvā pakkamati vihāraṁ me karothāti. tassa
vihāraṁ karonti desitavatthukaṁ sārambhaṁ aparikkamanaṁ. so ce
vippakate āgacchati. tena bhikkhunā so vihāro aññassa vā
dātabbo bhinditvā vā puna kātabbo. no ce aññassa vā
dadeyya bhinditvā vā puna kāreyya āpatti dvinnaṁ dukkaṭānaṁ
.pe. sārambhaṁ saparikkamanaṁ ... āpatti dukkaṭassa .pe. anārambhaṁ
aparikkamanaṁ ... āpatti dukkaṭassa .pe. anārambhaṁ saparikkamanaṁ
anāpatti.

[538] attanā vippakataṁ attanā pariyosāpeti āpatti

page number: 366

saṅghādisesassa. attanā vippakataṁ parehi pariyosāpeti āpatti
saṅghādisesassa. parehi vippakataṁ attanā pariyosāpeti āpatti
saṅghādisesassa. parehi vippakataṁ parehi pariyosāpeti āpatti
saṅghādisesassa.

[539] anāpatti leṇe guhāya tiṇakuṭikāya aññassatthāya
vāsāgāraṁ ṭhapetvā sabbattha anāpatti ummattakassa
ādikammikassāti.
sattamasaṅghādisesaṁ niṭṭhitaṁ.
-----------------(pts. vin iii, 158) 

page number: 367

aṭṭhamasaṅghādisesaṁ

[540] tena samayena buddho bhagavā rājagahe viharati veḷuvane
kalandakanivāpe. tena kho pana samayena āyasmatā dabbena
mallaputtena jātiyā sattavassena arahattaṁ sacchikataṁ hoti yaṅkiñci
sāvakena pattabbaṁ sabbaṁ tena anuppattaṁ hoti natthi cassa kiñci
uttariṁ karaṇīyaṁ katassa vā paṭicayo.

[541] athakho āyasmato dabbassa mallaputtassa rahogatassa
paṭisallīnassa evaṁ cetaso parivitakko udapādi mayā kho jātiyā
sattavassena arahattaṁ sacchikataṁ yaṅkiñci sāvakena pattabbaṁ sabbaṁ
mayā anuppattaṁ natthi ca me kiñci uttariṁ karaṇīyaṁ katassa vā
paṭicayo kinnu kho ahaṁ saṅghassa veyyāvaccaṁ kareyyanti. athakho
āyasmato dabbassa mallaputtassa etadahosi yannūnāhaṁ saṅghassa
senāsanañca paññāpeyyaṁ bhattāni ca uddiseyyanti. athakho
āyasmā dabbo mallaputto sāyaṇhasamayaṁ paṭisallānā vuṭṭhito
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. ekamantaṁ nisinno kho āyasmā dabbo mallaputto
bhagavantaṁ etadavoca idha mayhaṁ bhante rahogatassa paṭisallīnassa
evaṁ cetaso parivitakko udapādi mayā kho jātiyā sattavassena
arahattaṁ sacchikataṁ yaṅkiñci sāvakena pattabbaṁ sabbaṁ mayā anuppattaṁ

page number: 368

natthi ca me kiñci uttariṁ karaṇīyaṁ katassa vā paṭicayo kinnu kho
ahaṁ saṅghassa veyyāvaccaṁ kareyyanti tassa mayhaṁ bhante etadahosi
yannūnāhaṁ saṅghassa senāsanañca paññāpeyyaṁ bhattāni ca uddiseyyanti
icchāmahaṁ bhante saṅghassa senāsanañca paññāpetuṁ bhattāni ca
uddisitunti. sādhu sādhu dabba tenahi tvaṁ saṅghassa senāsanañca
paññāpehi bhattāni ca uddisāhīti. evaṁ bhanteti kho āyasmā
dabbo mallaputto bhagavato paccassosi.

[542] athakho bhagavā etasmiṁ nidāne etasmiṁ pakaraṇe dhammiṁ
kathaṁ katvā bhikkhū āmantesi tenahi bhikkhave saṅgho dabbaṁ mallaputtaṁ
senāsanapaññāpakañca bhattuddesakañca sammannatu. evañca pana
bhikkhave sammannitabbo paṭhamaṁ dabbo yācitabbo yācitvā byattena
bhikkhunā (pts. vin iii, 159) paṭibalena saṅgho ñāpetabbo suṇātu me bhante saṅgho
yadi saṅghassa pattakallaṁ saṅgho āyasmantaṁ dabbaṁ mallaputtaṁ senāsanapaññāpakañca
bhattuddesakañca sammanneyya. esā ñatti.
suṇātu me bhante saṅgho saṅgho āyasmantaṁ dabbaṁ mallaputtaṁ
senāsanapaññāpakañca bhattuddesakañca sammannati. yassāyasmato
khamati āyasmato dabbassa mallaputtassa senāsanapaññāpakassa
ca bhattuddesakassa ca sammati so tuṇhassa yassa nakkhamati
so bhāseyya. sammato saṅghena āyasmā dabbo mallaputto
senāsanapaññāpako ca bhattuddesako ca. khamati saṅghassa tasmā

page number: 369

tuṇhī. evametaṁ dhārayāmīti.

[543] sammato ca panāyasmā dabbo mallaputto sabhāgānaṁ
sabhāgānaṁ 1- bhikkhūnaṁ ekajjhaṁ senāsanaṁ paññāpeti ye te bhikkhū
suttantikā tesaṁ ekajjhaṁ senāsanaṁ paññāpeti te aññamaññaṁ
suttantaṁ saṅgāyissantīti ye te bhikkhū vinayadharā tesaṁ ekajjhaṁ
senāsanaṁ paññāpeti te aññamaññaṁ vinayaṁ vinicchinissantīti 2- ye
te bhikkhū ābhidhammikā 3- tesaṁ ekajjhaṁ senāsanaṁ paññāpeti te
aññamaññaṁ abhidhammaṁ 4- sākacchissantīti ye te bhikkhū jhāyino tesaṁ
ekajjhaṁ senāsanaṁ paññāpeti te aññamaññaṁ na byābādhissantīti
ye te bhikkhū tiracchānakathikā kāyadaḷhībahulā viharanti tesaṁpi ekajjhaṁ
senāsanaṁ paññāpeti imāyapīme āyasmanto 5- ratiyā acchissantīti
ye te 6- bhikkhū vikāle āgacchanti tesaṁpi tejodhātuṁ samāpajjitvā
teneva ālokena senāsanaṁ paññāpeti. apissu bhikkhū sañcicca
vikāle āgacchanti mayaṁ āyasmato dabbassa mallaputtassa iddhipāṭihāriyaṁ
passissāmāti. te āyasmantaṁ dabbaṁ mallaputtaṁ
upasaṅkamitvā evaṁ vadenti amhākaṁ āvuso dabba senāsanaṁ
paññāpehīti. te āyasmā dabbo mallaputto evaṁ vadeti

footnote: 1 sabbattha āmeṇḍitaṁ akataṁ hoti. 2 sabbattha vinicchissantītīti
footnote: āgataṁ. 3 yu. ma. dhammakathikā. 4 yu. ma. dhammaṁ. 5 sabbattha
footnote: āyasmantāti āgataṁ. 6 yu. yepi te. ma. rā. yepi.

page number: 370

katthāyasmanto 1- icchanti kattha paññāpemīti. te sañcicca dūre
apadissanti amhākaṁ āvuso dabba gijjhakūṭe pabbate senāsanaṁ
paññāpehi amhākaṁ āvuso dabba 2- corappapāte senāsanaṁ
paññāpehi amhākaṁ āvuso dabba isigilipasse kāḷasilāyaṁ
senāsanaṁ paññāpehi amhākaṁ āvuso dabba vebhārapasse sattapaṇṇaguhāyaṁ
senāsanaṁ paññāpehi amhākaṁ āvuso dabba sītavane
sappasoṇḍikapabbhāre senāsanaṁ paññāpehi amhākaṁ āvuso
dabba gomaṭakandarāyaṁ senāsanaṁ paññāpehi amhākaṁ āvuso dabba
tindukakandarāyaṁ 3- senāsanaṁ paññāpehi amhākaṁ āvuso dabba
kapotakandarāyaṁ 4- senāsanaṁ paññāpehi amhākaṁ āvuso dabba
tapodārāme senāsanaṁ paññāpehi amhākaṁ āvuso dabba jīvakambavane
senāsanaṁ paññāpehi amhākaṁ āvuso dabba maddakucchismiṁ migadāye
senāsanaṁ paññāpehīti. tesaṁ āyasmā dabbo mallaputto tejodhātuṁ
samāpajjitvā aṅguliyā jalamānāya purato purato gacchati.
tepi teneva ālokena āyasmato dabbassa mallaputtassa piṭṭhito
piṭṭhito gacchanti. tesaṁ āyasmā dabbo mallaputto evaṁ senāsanaṁ
paññāpeti ayaṁ mañco idaṁ pīṭhaṁ ayaṁ bhisī idaṁ bimbohanaṁ
idaṁ vaccaṭṭhānaṁ idaṁ passāvaṭṭhānaṁ idaṁ pānīyaṁ idaṁ paribhojanīyaṁ

footnote: 1 yu. rā. katthāyasmantā. 2 ito paraṁ dabbātyālapanaṁ sabbattha
footnote: na dissati. 3 yu. rā. tindukandarāyaṁ. 4 yu. ma. tapodakandarāyaṁ.

page number: 371

ayaṁ kattaradaṇḍo idaṁ saṅghassa katikasaṇṭhānaṁ imaṁ kālaṁ pavisitabbaṁ
imaṁ kālaṁ nikkhamitabbanti. tesaṁ āyasmā dabbo mallaputto
evaṁ senāsanaṁ paññāpetvā punadeva veḷuvanaṁ paccāgacchati.

[544] tena kho pana samayena mettiyabhummajakā bhikkhū navakā
ceva honti appapuññā ca yāni saṅghassa lāmakāni senāsanāni
tāni tesaṁ pāpuṇanti lāmakāni ca bhattāni. tena kho pana
samayena rājagahe manussā icchanti therānaṁ bhikkhūnaṁ abhisaṅkhārikaṁ 1-
dātuṁ sappiṁpi telaṁpi uttaribhaṅgaṁpi mettiyabhummajakānaṁ pana bhikkhūnaṁ
pākatikaṁ denti yathāraddhaṁ kāṇājakaṁ bilaṅgadutiyaṁ. te pacchābhattaṁ
piṇḍapātapaṭikkantā there bhikkhū pucchanti tumhākaṁ āvuso bhattagge
kiṁ ahosi tumhākaṁ āvuso bhattagge kiṁ ahosīti 2-. ekacce
therā evaṁ vadenti amhākaṁ āvuso sappi ahosi telaṁ ahosi
uttaribhaṅgaṁ ahosīti. mettiyabhummajakā pana bhikkhū evaṁ vadenti
amhākaṁ āvuso na kiñci ahosi pākatikaṁ yathāraddhaṁ kāṇājakaṁ
bilaṅgadutiyanti.

[545] tena kho pana samayena kalyāṇabhattiko gahapati saṅghassa
catukkabhattaṁ deti niccabhattaṁ. so bhattagge saputtadāro upatiṭṭhitvā

footnote: 1 yu. ma. potthakesu ito paraṁ piṇḍapātantipi dissati.
footnote: 2 marammarāmaññapotthakesu āmeṇḍitaṁ akataṁ hoti. yuropiyapotthake pana
footnote: tumhākaṁ āvuso bhattagge kiṁ ahosi tumhākaṁ kiṁ ahosīti āgataṁ.

page number: 372

parivisati. aññe odanena pucchanti aññe sūpena pucchanti
aññe telena pucchanti aññe uttaribhaṅgena pucchanti. tena
kho pana samayena kalyāṇabhattikassa gahapatino bhattaṁ svātanāya
mettiyabhummajakānaṁ bhikkhūnaṁ uddiṭṭhaṁ hoti. athakho kalyāṇabhattiko
gahapati ārāmaṁ agamāsi kenacideva karaṇīyena. so yenāyasmā
dabbo (pts. vin iii, 161) mallaputto tenupasaṅkami upasaṅkamitvā āyasmantaṁ dabbaṁ
mallaputtaṁ abhivādetvā ekamantaṁ nisīdi. ekamantaṁ nisinnaṁ kho
kalyāṇabhattikaṁ gahapatiṁ āyasmā dabbo mallaputto dhammiyā
kathāya sandassesi samādapesi samuttejesi sampahaṁsesi. athakho
kalyāṇabhattiko gahapati āyasmatā dabbena mallaputtena dhammiyā
kathāya sandassito samādapito samuttejito sampahaṁsito āyasmantaṁ
dabbaṁ mallaputtaṁ etadavoca kassa bhante amhākaṁ ghare svātanāya
bhattaṁ uddiṭṭhanti. mettiyabhummajakānaṁ kho gahapati bhikkhūnaṁ tumhākaṁ
ghare svātanāya bhattaṁ uddiṭṭhanti. athakho kalyāṇabhattiko
gahapati anattamano ahosi kathaṁ hi nāma pāpabhikkhū amhākaṁ ghare
bhuñjissantīti gharaṁ gantvā dāsiṁ āṇāpesi ye je sve bhattikā
āgacchanti te koṭṭhake āsanaṁ paññāpetvā kāṇājakena
bilaṅgadutiyena parivisāti. evaṁ ayyāti kho sā dāsī kalyāṇabhattikassa
gahapatino paccassosi. athakho mettiyabhummajakā
bhikkhū hiyyo kho āvuso amhākaṁ kalyāṇabhattikassa gahapatino

page number: 373

ghare 1- bhattaṁ uddiṭṭhaṁ sve amhe kalyāṇabhattiko gahapati saputtadāro
upatiṭṭhitvā parivisissati aññe odanena pucchissanti aññe
sūpena pucchissanti aññe telena pucchissanti aññe uttaribhaṅgena
pucchissantīti. te teneva somanassena na cittarūpaṁ rattiyā supiṁsu.
athakho mettiyabhummajakā bhikkhū pubbaṇhasamayaṁ nivāsetvā pattacīvaramādāya
yena kalyāṇabhattikassa gahapatino nivesanaṁ tenupasaṅkamiṁsu.
addasā kho sā dāsī mettiyabhummajake bhikkhū dūrato va āgacchante
disvāna koṭṭhake āsanaṁ paññāpetvā mettiyabhummajake bhikkhū
etadavoca nisīdatha bhanteti. athakho mettiyabhummajakānaṁ bhikkhūnaṁ
etadahosi nissaṁsayaṁ kho na tāva bhattaṁ siddhaṁ bhavissati yathā mayaṁ
koṭṭhake nisīdāpiyāmāti 2-. athakho sā dāsī kāṇājakena bilaṅgadutiyena
upagañchi 3- bhuñjatha bhanteti. mayaṁ kho bhagini niccabhattikāti.
jānāmi ayyā niccabhattikāti apicāhaṁ hiyyo va gahapatinā āṇattā
ye je sve bhattikā āgacchanti te koṭṭhake āsanaṁ paññāpetvā
kāṇājakena bilaṅgadutiyena parivisāti bhuñjatha bhanteti. athakho
mettiyabhummajakā bhikkhū hiyyo kho āvuso kalyāṇabhattiko gahapati
ārāmaṁ agamāsi dabbassa mallaputtassa santike nissaṁsayaṁ kho mayaṁ
dabbena mallaputtena gahapatino santike paribhinnāti. te teneva

footnote: 1 yu. ma. potthakesu na dissati. 2 sabbattha nisīdāpeyyāmāti
footnote: dissati. (pts. vin iii, 162) 3 yu. rā. upagacchi.

page number: 374

domanassena na cittarūpaṁ bhuñjiṁsu. athakho mettiyabhummajakā bhikkhū
pacchābhattaṁ piṇḍapātapaṭikkantā ārāmaṁ gantvā pattacīvaraṁ paṭisāmetvā
bahārāmakoṭṭhake saṅghāṭipallatthikāya nisīdiṁsu tuṇhībhūtā
maṅkubhūtā pattakkhandhā adhomukhā pajjhāyantā appaṭibhāṇā.

[546] athakho mettiyā bhikkhunī yena mettiyabhummajakā bhikkhū
tenupasaṅkami upasaṅkamitvā mettiyabhummajake bhikkhū etadavoca vandāmi
ayyāti. evaṁ vutte mettiyabhummajakā bhikkhū nālapiṁsu. dutiyampi
kho .pe. tatiyampi kho mettiyā bhikkhunī mettiyabhummajake bhikkhū
etadavoca vandāmi ayyāti. tatiyampi kho mettiyabhummajakā bhikkhū
nālapiṁsu. kyāhaṁ ayyānaṁ aparajjhāmi kissa maṁ ayyā nālapantīti.
tathā hi pana tvaṁ bhagini amhe dabbena mallaputtena viheṭhiyamāne
ajjhupekkhasīti. kyāhaṁ ayyā karomīti. sace kho tvaṁ bhagini
iccheyyāsi ajjeva bhagavā dabbaṁ mallaputtaṁ nāsāpeyyāti.
kyāhaṁ ayyā karomi kiṁ mayā sakkā kātunti. ehi tvaṁ bhagini
yena bhagavā tenupasaṅkami upasaṅkamitvā bhagavantaṁ evaṁ vadehi
idaṁ bhante nacchannaṁ nappaṭirūpaṁ yāyaṁ bhante disā abhayā anītikā
anupaddavā sāyaṁ disā sabhayā saītikā saupaddavā yato nīvātaṁ
tato pavātaṁ udakaṁ maññe ādittaṁ ayyenamhi dabbena mallaputtena
dūsitāti. evaṁ ayyāti kho mettiyā bhikkhunī mettiyabhummajakānaṁ
bhikkhūnaṁ paṭissutvā yena bhagavā tenupasaṅkami upasaṅkamitvā bhagavantaṁ

page number: 375

abhivādetvā ekamantaṁ aṭṭhāsi. ekamantaṁ ṭhitā kho mettiyā
bhikkhunī bhagavantaṁ etadavoca idaṁ bhante nacchannaṁ nappaṭirūpaṁ yāyaṁ
bhante disā abhayā anītikā anupaddavā sāyaṁ disā sabhayā saītikā
saupaddavā yato nīvātaṁ tato pavātaṁ udakaṁ maññe ādittaṁ
ayyenamhi dabbena mallaputtena dūsitāti.

[547] athakho bhagavā etasmiṁ nidāne etasmiṁ pakaraṇe bhikkhusaṅghaṁ
sannipātāpetvā āyasmantaṁ dabbaṁ mallaputtaṁ paṭipucchi sarasi tvaṁ
dabba evarūpaṁ kattā yathāyaṁ bhikkhunī āhāti. yathā maṁ bhante
bhagavā jānātīti. dutiyampi kho bhagavā .pe. tatiyampi kho
bhagavā āyasmantaṁ dabbaṁ mallaputtaṁ etadavoca sarasi tvaṁ dabba
evarūpaṁ kattā yathāyaṁ bhikkhunī āhāti. yathā maṁ bhante bhagavā
jānātīti. na kho dabba dabbā evaṁ nibbeṭhenti sace tayā kataṁ
katanti vadehi sace tayā akataṁ akatanti vadehīti. yatohaṁ bhante
jāto (pts. vin iii, 163) nābhijānāmi supinantenapi methunaṁ dhammaṁ paṭisevitā pageva
jāgaroti. athakho bhagavā bhikkhū āmantesi tenahi bhikkhave mettiyaṁ
bhikkhuniṁ nāsetha ime ca bhikkhū anuyuñjathāti. idaṁ vatvā bhagavā
uṭṭhāyāsanā vihāraṁ pāvisi. athakho te bhikkhū mettiyaṁ bhikkhuniṁ
nāsesuṁ. athakho mettiyabhummajakā bhikkhū te bhikkhū etadavocuṁ
mā āvuso mettiyaṁ bhikkhuniṁ nāsetha na sā kiñci aparajjhati
amhehi sā ussāhitā kupitehi anattamanehi cāvanādhippāyehīti.

page number: 376

kiṁ pana tumhe āvuso āyasmantaṁ dabbaṁ mallaputtaṁ amūlakena
pārājikena dhammena anuddhaṁsethāti. evamāvusoti. ye te bhikkhū
appicchā .pe. te ujjhāyanti khīyanti vipācenti kathaṁ hi nāma
mettiyabhummajakā bhikkhū āyasmantaṁ dabbaṁ mallaputtaṁ amūlakena
pārājikena dhammena anuddhaṁsessantīti. athakho te bhikkhū bhagavato
etamatthaṁ ārocesuṁ. athakho bhagavā etasmiṁ nidāne etasmiṁ
pakaraṇe bhikkhusaṅghaṁ sannipātāpetvā mettiyabhummajake bhikkhū paṭipucchi
saccaṁ kira tumhe bhikkhave dabbaṁ mallaputtaṁ amūlakena pārājikena
dhammena anuddhaṁsethāti. saccaṁ bhagavāti. vigarahi buddho bhagavā
kathaṁ hi nāma tumhe moghapurisā dabbaṁ mallaputtaṁ amūlakena
pārājikena dhammena anuddhaṁsessatha netaṁ moghapurisā appasannānaṁ
vā pasādāya .pe. evañca pana bhikkhave imaṁ sikkhāpadaṁ
uddiseyyātha yo pana bhikkhu bhikkhuṁ duṭṭho doso appatīto
amūlakena pārājikena dhammena anuddhaṁseyya appevanāma naṁ imamhā
brahmacariyā cāveyyanti tato aparena samayena samanuggāhiyamāno
vā asamanuggāhiyamāno vā amūlakañceva taṁ adhikaraṇaṁ hoti bhikkhu
ca dosaṁ patiṭṭhāti saṅghādisesoti.

[548] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhunti aññaṁ bhikkhuṁ.
duṭṭho dosoti kupito anattamano anabhiraddho āhatacitto jilajāto.

page number: 377

appatītoti tena ca kopena tena ca dosena tāya ca anattamanatāya
tāya ca anabhiraddhiyā appatīto hoti. amūlakaṁ nāma adiṭṭhaṁ
assutaṁ aparisaṅkitaṁ. (pts. vin iii, 164) pārājikena dhammenāti catunnaṁ aññatarena.
anuddhaṁseyyāti codeti vā codāpeti vā. appevanāma naṁ imamhā
brahmacariyā cāveyyanti bhikkhubhāvā cāveyyaṁ samaṇadhammā cāveyyaṁ
sīlakkhandhā cāveyyaṁ tapoguṇā cāveyyaṁ.

[549] tato aparena samayenāti yasmiṁ khaṇe anuddhaṁsito hoti
taṁ khaṇaṁ taṁ layaṁ taṁ muhuttaṁ vītivatte. samanuggāhiyamāno vāti
yena vatthunā anuddhaṁsito hoti tasmiṁ vatthusmiṁ samanuggāhiyamāno
vā. asamanuggāhiyamāno vāti na kenaci vuccamāno.

[550] adhikaraṇaṁ nāma cattāri adhikaraṇāni vivādādhikaraṇaṁ
anuvādādhikaraṇaṁ āpattādhikaraṇaṁ kiccādhikaraṇaṁ.

[551] bhikkhu ca dosaṁ patiṭṭhātīti tucchakaṁ mayā bhaṇitaṁ musā
mayā bhaṇitaṁ abhūtaṁ mayā bhaṇitaṁ ajānantena mayā bhaṇitaṁ.
saṅghādisesoti .pe. tenapi vuccati saṅghādisesoti.

[552] adiṭṭhassa hoti pārājikaṁ dhammaṁ ajjhāpajjanto tañce
codeti diṭṭho mayā pārājikaṁ dhammaṁ ajjhāpannosi assamaṇosi
asakyaputtiyosi natthi tayā saddhiṁ uposatho vā pavāraṇā vā
saṅghakammaṁ vāti āpatti vācāya vācāya saṅghādisesassa. assutassa
hoti pārājikaṁ dhammaṁ ajjhāpannoti tañce codeti suto mayā

page number: 378

pārājikaṁ dhammaṁ ajjhāpannosi assamaṇosi asakyaputtiyosi natthi
tayā saddhiṁ uposatho vā pavāraṇā vā saṅghakammaṁ vāti āpatti
vācāya vācāya saṅghādisesassa. aparisaṅkitassa hoti pārājikaṁ
dhammaṁ ajjhāpannoti tañce codeti parisaṅkito mayā pārājikaṁ
dhammaṁ ajjhāpannosi assamaṇosi asakyaputtiyosi natthi tayā
saddhiṁ uposatho vā pavāraṇā vā saṅghakammaṁ vāti āpatti
vācāya vācāya saṅghādisesassa.

[553] adiṭṭhassa hoti pārājikaṁ dhammaṁ ajjhāpajjanto tañce
codeti diṭṭho mayā suto ca pārājikaṁ dhammaṁ ajjhāpannosi
.pe. āpatti vācāya vācāya saṅghādisesassa. adiṭṭhassa
hoti pārājikaṁ dhammaṁ ajjhāpajjanto tañce codeti diṭṭho
mayā parisaṅkito ca pārājikaṁ dhammaṁ ajjhāpannosi assamaṇosi
.pe. āpatti vācāya vācāya saṅghādisesassa. adiṭṭhassa
hoti pārājikaṁ dhammaṁ ajjhāpajjanto tañce codeti diṭṭho
mayā suto ca parisaṅkito ca pārājikaṁ dhammaṁ ajjhāpannosi
.pe. āpatti vācāya vācāya saṅghādisesassa. assutassa
hoti pārājikaṁ dhammaṁ ajjhāpannoti tañce codeti suto mayā
parisaṅkito ca pārājikaṁ dhammaṁ ajjhāpannosi .pe. āpatti
vācāya vācāya saṅghādisesassa. assutassa hoti pārājikaṁ dhammaṁ
ajjhāpannoti tañce codeti suto mayā diṭṭho ca pārājikaṁ

page number: 379

dhammaṁ ajjhāpannosi .pe. āpatti vācāya vācāya saṅghādisesassa.
assutassa hoti pārājikaṁ dhammaṁ ajjhāpannoti tañce codeti suto
mayā parisaṅkito ca diṭṭho ca pārājikaṁ dhammaṁ ajjhāpannosi
.pe. āpatti vācāya vācāya saṅghādisesassa. aparisaṅkitassa
hoti pārājikaṁ dhammaṁ ajjhāpannoti tañce codeti parisaṅkito
mayā diṭṭho ca pārājikaṁ dhammaṁ ajjhāpannosi .pe. āpatti
vācāya vācāya saṅghādisesassa. aparisaṅkitassa hoti pārājikaṁ
dhammaṁ ajjhāpannoti tañce codeti parisaṅkito mayā suto ca pārājikaṁ
pārājikaṁ dhammaṁ ajjhāpannosi .pe. āpatti vācāya vācāya
saṅghādisesassa. aparisaṅkitassa hoti pārājikaṁ dhammaṁ ajjhāpannoti
tañce (pts. vin iii, 165) codeti parisaṅkito mayā diṭṭho ca suto ca pārājikaṁ dhammaṁ
ajjhāpannosi .pe. āpatti vācāya vācāya saṅghādisesassa.

[554] diṭṭhassa hoti pārājikaṁ dhammaṁ ajjhāpajjanto tañce
codeti suto mayā pārājikaṁ dhammaṁ ajjhāpannosi .pe. āpatti
vācāya vācāya saṅghādisesassa. diṭṭhassa hoti pārājikaṁ dhammaṁ
ajjhāpajjanto tañce codeti parisaṅkito mayā pārājikaṁ dhammaṁ
ajjhāpannosi .pe. tañce codeti suto mayā parisaṅkito ca
pārājikaṁ dhammaṁ ajjhāpannosi .pe. āpatti vācāya vācāya
saṅghādisesassa. sutassa hoti pārājikaṁ dhammaṁ ajjhāpannoti
tañce codeti parisaṅkito mayā pārājikaṁ dhammaṁ ajjhāpannosi

page number: 380

.pe. tañce codeti diṭṭho mayā pārājikaṁ dhammaṁ ajjhāpannosi
.pe. tañce codeti parisaṅkito mayā diṭṭho ca pārājikaṁ dhammaṁ
ajjhāpannosi .pe. āpatti vācāya vācāya saṅghādisesassa.
parisaṅkitassa hoti pārājikaṁ dhammaṁ ajjhāpannoti tañce codeti
diṭṭho mayā pārājikaṁ dhammaṁ ajjhāpannosi .pe. tañce codeti
suto mayā pārājikaṁ dhammaṁ ajjhāpannosi .pe. tañce codeti
diṭṭho mayā suto ca pārājikaṁ dhammaṁ ajjhāpannosi assamaṇosi
asakyaputtiyosi natthi tayā saddhiṁ uposatho vā pavāraṇā vā
saṅghakammaṁ vāti āpatti vācāya vācāya saṅghādisesassa.

[555] diṭṭhassa hoti pārājikaṁ dhammaṁ ajjhāpajjanto diṭṭhe
vematiko diṭṭhaṁ nokappeti diṭṭhaṁ nassarati diṭṭhaṁ pamuṭṭho 1- hoti
tañce codeti diṭṭho mayā suto ca .pe. diṭṭho mayā
parisaṅkito ca .pe. diṭṭho mayā suto ca parisaṅkito ca
pārājikaṁ dhammaṁ ajjhāpannosi .pe. sutassa hoti pārājikaṁ
dhammaṁ ajjhāpannoti sute vematiko sutaṁ nokappeti sutaṁ nassarati
sutaṁ pamuṭṭho hoti tañce codeti suto mayā parisaṅkito ca
.pe. suto mayā diṭṭho ca .pe. suto mayā parisaṅkito ca
diṭṭho ca pārājikaṁ dhammaṁ ajjhāpannosi .pe. parisaṅkitassa hoti
pārājikaṁ dhammaṁ ajjhāpannoti parisaṅkite vematiko parisaṅkitaṁ

footnote: 1 yu. ma. sammuṭṭho.

page number: 381

nokappeti parisaṅkitaṁ nassarati parisaṅkitaṁ pamuṭṭho hoti tañce
codeti parisaṅkito mayā diṭṭho ca .pe. parisaṅkito mayā
suto ca .pe. parisaṅkito mayā diṭṭho ca suto ca pārājikaṁ
dhammaṁ ajjhāpannosi assamaṇosi asakyaputtiyosi natthi tayā
saddhiṁ uposatho vā pavāraṇā vā saṅghakammaṁ vāti āpatti
vācāya vācāya saṅghādisesassa.

[556] adiṭṭhassa hoti pārājikaṁ dhammaṁ ajjhāpajjanto tañce
codāpeti diṭṭhosi pārājikaṁ dhammaṁ ajjhāpannosi assamaṇosi
asakyaputtiyosi natthi tayā saddhiṁ uposatho vā pavāraṇā vā
saṅghakammaṁ vāti āpatti vācāya vācāya saṅghādisesassa. assutassa
hoti pārājikaṁ dhammaṁ ajjhāpannoti tañce codāpeti sutosi
pārājikaṁ dhammaṁ ajjhāpannosi .pe. āpatti vācāya vācāya
saṅghādisesassa. aparisaṅkitassa hoti pārājikaṁ dhammaṁ ajjhāpannoti
tañce codāpeti parisaṅkitosi pārājikaṁ dhammaṁ ajjhāpannosi
.pe. āpatti vācāya vācāya saṅghādisesassa.

[557] adiṭṭhassa hoti pārājikaṁ dhammaṁ ajjhāpajjanto tañce
codāpeti diṭṭhosi sutosi .pe. diṭṭhosi parisaṅkitosi .pe.
diṭṭhosi sutosi parisaṅkitosi pārājakaṁ dhammaṁ ajjhāpannosi .pe.
āpatti vācāya vācāya saṅghādisesassa. assutassa hoti pārājikaṁ
dhammaṁ ajjhāpannoti tañce codāpeti sutosi parisaṅkitosi .pe.

page number: 382

sutosi diṭṭhosi .pe. sutosi parisaṅkitosi diṭṭhosi pārājikaṁ dhammaṁ
ajjhāpannosi .pe. āpatti vācāya vācāya saṅghādisesassa.
aparisaṅkitassa hoti pārājikaṁ dhammaṁ ajjhāpannoti tañce
codāpeti parisaṅkitosi diṭṭhosi .pe. parisaṅkitosi sutosi .pe.
parisaṅkitosi diṭṭhosi sutosi pārājikaṁ dhammaṁ ajjhāpannosi .pe.
āpatti vācāya vācāya saṅghādisesassa.

[558] diṭṭhassa hoti pārājikaṁ dhammaṁ ajjhāpajjanto tañce
codāpeti sutosi pārājikaṁ dhammaṁ ajjhāpannosi .pe. parisaṅkitosi
pārājikaṁ dhammaṁ ajjhāpannosi .pe. sutosi parisaṅkitosi pārājikaṁ
dhammaṁ ajjhāpannosi .pe. āpatti vācāya vācāya saṅghādisesassa.
sutassa hoti pārājikaṁ dhammaṁ ajjhāpannoti tañce codāpeti
parisaṅkitosi .pe. tañce codāpeti diṭṭhosi .pe. tañce
codāpeti parisaṅkitosi diṭṭhosi pārājikaṁ dhammaṁ ajjhāpannosi
.pe. āpatti vācāya vācāya saṅghādisesassa. parisaṅkitassa
hoti pārājikaṁ dhammaṁ ajjhāpannoti tañce codāpeti diṭṭhosi
pārājikaṁ dhammaṁ ajjhāpannosi .pe. tañce codāpeti diṭṭhosi
sutosi .pe. tañce codāpeti diṭṭhosi sutosi pārājikaṁ dhammaṁ
ajjhāpannosi .pe. āpatti vācāya vācāya saṅghādisesassa.

[559] diṭṭhassa hoti pārājikaṁ dhammaṁ ajjhāpajjanto diṭṭhe
vematiko diṭṭhaṁ nokappeti diṭṭhaṁ nassarati diṭṭhaṁ pamuṭṭho hoti

page number: 383

.pe. sute vematiko sutaṁ nokappeti sutaṁ nassarati sutaṁ pamuṭṭho
hoti .pe. parisaṅkite vematiko parisaṅkitaṁ nokappeti parisaṅkitaṁ
nassarati parisaṅkitaṁ pamuṭṭho hoti tañce codāpeti parisaṅkitosi
diṭṭhosi .pe. parisaṅkitosi sutosi .pe. parisaṅkitosi diṭṭhosi
sutosi pārājikaṁ dhammaṁ ajjhāpannosi assamaṇosi asakyaputtiyosi
natthi (pts. vin iii, 166) tayā saddhiṁ uposatho vā pavāraṇā vā saṅghakammaṁ
vāti āpatti vācāya vācāya saṅghādisesassa.

[560] asuddhe suddhadiṭṭhi suddhe asuddhadiṭṭhi asuddhe
asuddhadiṭṭhi suddhe suddhadiṭṭhi.

[561] asuddho hoti puggalo aññataraṁ pārājikaṁ dhammaṁ
ajjhāpanno tañce suddhadiṭṭhi samāno anokāsaṁ kārāpetvā
cāvanādhippāyo vadeti āpatti saṅghādisesena dukkaṭassa. asuddho
hoti puggalo aññataraṁ pārājikaṁ dhammaṁ ajjhāpanno tañce
suddhadiṭṭhi samāno okāsaṁ kārāpetvā cāvanādhippāyo vadeti
āpatti saṅghādisesassa. asuddho hoti puggalo aññataraṁ
pārājikaṁ dhammaṁ ajjhāpanno tañce suddhadiṭṭhi samāno anokāsaṁ
kārāpetvā akkosādhippāyo vadeti āpatti omasavādena
dukkaṭassa. asuddho hoti puggalo aññataraṁ pārājikaṁ dhammaṁ
ajjhāpanno tañce suddhadiṭṭhi samāno okāsaṁ kārāpetvā
akkosādhippāyo vadeti āpatti omasavādassa.

page number: 384

[562] suddho hoti puggalo aññataraṁ pārājikaṁ dhammaṁ
anajjhāpanno tañce asuddhadiṭṭhi samāno anokāsaṁ kārāpetvā
cāvanādhippāyo vadeti āpatti dukkaṭassa. suddho hoti puggalo
aññataraṁ pārājikaṁ dhammaṁ anajjhāpanno tañce asuddhadiṭṭhi samāno
okāsaṁ kārāpetvā cāvanādhippāyo vadeti anāpatti. suddho
hoti puggalo aññataraṁ pārājikaṁ dhammaṁ anajjhāpanno tañce
asuddhadiṭṭhi samāno anokāsaṁ kārāpetvā akkosādhippāyo
vadeti āpatti omasavādena dukkaṭassa. suddho hoti puggalo
aññataraṁ pārājikaṁ dhammaṁ anajjhāpanno tañce asuddhadiṭṭhi
samāno okāsaṁ kārāpetvā akkosādhippāyo vadeti āpatti
omasavādassa.

[563] asuddho hoti puggalo aññataraṁ pārājikaṁ dhammaṁ
ajjhāpanno tañce asuddhadiṭṭhi samāno anokāsaṁ kārāpetvā
cāvanādhippāyo vadeti āpatti dukkaṭassa. asuddho hoti
puggalo aññataraṁ pārājikaṁ dhammaṁ ajjhāpanno tañce asuddhadiṭṭhi
samāno okāsaṁ kārāpetvā cāvanādhippāyo vadeti anāpatti.
asuddho hoti puggalo aññataraṁ pārājikaṁ dhammaṁ ajjhāpanno tañce
asuddhadiṭṭhi samāno anokāsaṁ kārāpetvā akkosādhippāyo vadeti
āpatti omasavādena dukkaṭassa. asuddho hoti puggalo aññataraṁ
pārājikaṁ dhammaṁ ajjhāpanno tañce asuddhadiṭṭhi samāno okāsaṁ

page number: 385

kārāpetvā akkosādhippāyo vadeti āpatti omasavādassa.

[564] suddho hoti puggalo aññataraṁ pārājikaṁ dhammaṁ
anajjhāpanno tañce suddhadiṭṭhi samāno anokāsaṁ kārāpetvā
cāvanādhippāyo vadeti āpatti saṅghādisesena dukkaṭassa. suddho
hoti puggalo aññataraṁ pārājikaṁ dhammaṁ anajjhāpanno tañce
suddhadiṭṭhi samāno okāsaṁ kārāpetvā cāvanādhippāyo vadeti
āpatti saṅghādisesassa. suddho hoti puggalo aññataraṁ pārājikaṁ
dhammaṁ anajjhāpanno tañce suddhadiṭṭhi samāno anokāsaṁ kārāpetvā
akkosādhippāyo vadeti āpatti omasavādena dukkaṭassa. suddho
hoti puggalo aññataraṁ pārājikaṁ dhammaṁ anajjhāpanno tañce
suddhadiṭṭhi samāno okāsaṁ kārāpetvā akkosādhippāyo vadeti
āpatti omasavādassa.

[565] anāpatti suddhe asuddhadiṭṭhissa asuddhe asuddhadiṭṭhissa
ummattakassa ādikammikassāti.
aṭṭhamasaṅghādisesaṁ niṭṭhitaṁ.
------------

page number: 386

navamasaṅghādisesaṁ

[566] tena samayena buddho bhagavā rājagahe viharati veḷuvane
kalandakanivāpe. tena kho pana samayena mettiyabhummajakā bhikkhū
gijjhakūṭā pabbatā orohantā addasaṁsu chakalakaṁ ajikāya vippaṭipajjantaṁ
disvāna evamāhaṁsu handa mayaṁ āvuso imaṁ chakalakaṁ
dabbaṁ mallaputtaṁ nāma karoma imaṁ ajikaṁ mettiyaṁ nāma bhikkhuniṁ
karoma evaṁ mayaṁ voharissāma pubbe mayaṁ āvuso dabbaṁ mallaputtaṁ
sutena avocumhā idāni pana amhehi sāmaṁ diṭṭho mettiyāya
bhikkhuniyā vippaṭipajjantoti. te taṁ chakalakaṁ dabbaṁ mallaputtaṁ
nāma akaṁsu taṁ ajikaṁ mettiyaṁ nāma bhikkhuniṁ akaṁsu. te bhikkhūnaṁ
ārocesuṁ pubbe mayaṁ āvuso dabbaṁ mallaputtaṁ sutena avocumhā
idāni pana amhehi sāmaṁ diṭṭho mettiyāya bhikkhuniyā vippaṭipajjantoti.
bhikkhū evamāhaṁsu mā āvuso evaṁ avacuttha
nāyasmā dabbo mallaputto evaṁ karissatīti. athakho te bhikkhū
bhagavato etamatthaṁ ārocesuṁ. athakho bhagavā etasmiṁ nidāne
etasmiṁ pakaraṇe bhikkhusaṅghaṁ sannipātāpetvā āyasmantaṁ dabbaṁ
mallaputtaṁ paṭipucchi sarasi tvaṁ dabba evarūpaṁ kattā yathā ime
bhikkhū āhaṁsūti. yathā maṁ bhante bhagavā jānātīti. dutiyampi
kho bhagavā .pe. tatiyampi kho bhagavā āyasmantaṁ dabbaṁ

page number: 387

mallaputtaṁ etadavoca sarasi tvaṁ dabba evarūpaṁ kattā yathā ime
bhikkhū āhaṁsūti. yathā maṁ bhante bhagavā jānātīti. na kho
dabba dabbā evaṁ nibbeṭhenti sace tayā kataṁ katanti vadehi
sace tayā akataṁ akatanti vadehīti. yatohaṁ bhante jāto
nābhijānāmi supinantenapi methunaṁ dhammaṁ paṭisevitā pageva jāgaroti.
athakho bhagavā bhikkhū āmantesi tenahi bhikkhave ime bhikkhū
anuyuñjathāti. idaṁ vatvā bhagavā uṭṭhāyāsanā vihāraṁ pāvisi.
athakho te bhikkhū mettiyabhummajake bhikkhū anuyuñjiṁsu. te tehi
bhikkhūhi anuyuñjiyamānā bhikkhūnaṁ etamatthaṁ ārocesuṁ. kiṁ pana
tumhe āvuso āyasmantaṁ dabbaṁ mallaputtaṁ aññabhāgiyassa
adhikaraṇassa kiñci desaṁ lesamattaṁ upādāya pārājikena dhammena
anuddhaṁsethāti. evamāvusoti. ye te bhikkhū appicchā .pe.
te ujjhāyanti khīyanti vipācenti kathaṁ hi nāma mettiyabhummajakā
bhikkhū āyasmantaṁ dabbaṁ mallaputtaṁ aññabhāgiyassa adhikaraṇassa
kiñci desaṁ lesamattaṁ upādāya pārājikena dhammena anuddhaṁsessantīti.
athakho te bhikkhū bhagavato etamatthaṁ ārocesuṁ .pe. saccaṁ kira
tumhe bhikkhave dabbaṁ mallaputtaṁ aññabhāgiyassa adhikaraṇassa kiñci
desaṁ lesamattaṁ upādāya pārājikena dhammena anuddhaṁsethāti.
saccaṁ bhagavāti. vigarahi buddho bhagavā kathaṁ hi nāma tumhe
moghapurisā dabbaṁ mallaputtaṁ aññabhāgiyassa adhikaraṇassa kiñci

page number: 388

desaṁ lesamattaṁ upādāya pārājikena dhammena anuddhaṁsessatha netaṁ
moghapurisā appasannānaṁ (pts. vin iii, 168) vā pasādāya .pe. evañca pana bhikkhave
imaṁ sikkhāpadaṁ uddiseyyātha yo pana bhikkhu bhikkhuṁ duṭṭho doso
appatīto aññabhāgiyassa adhikaraṇassa kiñci desaṁ lesamattaṁ upādāya
pārājikena dhammena anuddhaṁseyya appevanāma naṁ imamhā brahmacariyā
cāveyyanti tato aparena samayena samanuggāhiyamāno vā
asamanuggāhiyamāno vā aññabhāgiyañceva taṁ adhikaraṇaṁ hoti koci
deso lesamatto upādinno bhikkhu ca dosaṁ patiṭṭhāti saṅghādisesoti.

[567] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. bhikkhunti aññaṁ bhikkhuṁ. duṭṭho
dosoti kupito anattamano anabhiraddho āhatacitto khilajāto.
appatītoti tena ca kopena tena ca dosena tāya ca anattamanatāya
tāya ca anabhiraddhiyā appatīto hoti.

[568] aññabhāgiyassa adhikaraṇassāti āpattaññabhāgiyaṁ vā
hoti adhikaraṇaññabhāgiyaṁ vā.

[569] kathaṁ adhikaraṇaṁ adhikaraṇassa aññabhāgiyaṁ. vivādādhikaraṇaṁ
anuvādādhikaraṇassa āpattādhikaraṇassa kiccādhikaraṇassa aññabhāgiyaṁ
anuvādādhikaraṇaṁ āpattādhikaraṇassa kiccādhikaraṇassa vivādādhikaraṇassa
aññabhāgiyaṁ āpattādhikaraṇaṁ kiccādhikaraṇassa vivādādhikaraṇassa
anuvādādhikaraṇassa aññabhāgiyaṁ kiccādhikaraṇaṁ vivādādhikaraṇassa

page number: 389

anuvādādhikaraṇassa āpattādhikaraṇassa aññabhāgiyaṁ. evaṁ adhikaraṇaṁ
adhikaraṇassa aññabhāgiyaṁ.

[570] kathaṁ adhikaraṇaṁ adhikaraṇassa tabbhāgiyaṁ. vivādādhikaraṇaṁ
vivādādhikaraṇassa tabbhāgiyaṁ anuvādādhikaraṇaṁ anuvādādhikaraṇassa
tabbhāgiyaṁ āpattādhikaraṇaṁ āpattādhikaraṇassa siyā tabbhāgiyaṁ
siyā aññabhāgiyaṁ. kathaṁ āpattādhikaraṇaṁ āpattādhikaraṇassa
aññabhāgiyaṁ. methunadhammapārājikāpatti adinnādānapārājikāpattiyā
manussaviggahapārājikāpattiyā uttarimanussadhammapārājikāpattiyā
aññabhāgiyā adinnādānapārājikāpatti manussaviggahapārājikāpattiyā
uttarimanussadhammapārājikāpattiyā methunadhammapārājikāpattiyā
aññabhāgiyā manussaviggahapārājikāpatti uttarimanussadhamma-
pārājikāpattiyā methunadhammapārājikāpattiyā adinnādāna-
pārājikāpattiyā aññabhāgiyā uttarimanussadhammapārājikāpatti
methunadhammapārājikāpattiyā adinnādānapārājikāpattiyā manussaviggaha-
pārājikāpattiyā aññabhāgiyā. evaṁ āpattādhikaraṇaṁ
āpattādhikaraṇassa aññabhāgiyaṁ. kathañca āpattādhikaraṇaṁ āpattādhikaraṇassa
tabbhāgiyaṁ. methunadhammapārājikāpatti methunadhammapārājikāpattiyā
tabbhāgiyā adinnādānapārājikāpatti adinnādānapārājikāpattiyā
tabbhāgiyā manussaviggahapārājikāpatti manussaviggaha-
pārājikāpattiyā tabbhāgiyā uttarimanussadhammapārājikāpatti

page number: 390

uttarimanussadhammapārājikāpattiyā tabbhāgiyā. evaṁ āpattādhikaraṇaṁ
āpattādhikaraṇassa tabbhāgiyaṁ. kiccādhikaraṇaṁ kiccādhikaraṇassa
tabbhāgiyaṁ. (pts. vin iii, 169) evaṁ adhikaraṇaṁ adhikaraṇassa tabbhāgiyaṁ.

[571] kiñci desaṁ lesamattaṁ upādāyāti leso nāma dasa
lesā jātileso nāmaleso gottaleso liṅgaleso āpattileso
pattaleso cīvaraleso upajjhāyaleso ācariyaleso senāsanaleso.

[572] jātileso nāma khattiyo diṭṭho hoti pārājikaṁ dhammaṁ
ajjhāpajjanto aññaṁ khattiyaṁ passitvā codeti khattiyo mayā
diṭṭho pārājikaṁ dhammaṁ ajjhāpannosi assamaṇosi asakyaputtiyosi
natthi tayā saddhiṁ uposatho vā pavāraṇā vā saṅghakammaṁ vāti
āpatti vācāya vācāya saṅghādisesassa. brāhmaṇo diṭṭho
hoti .pe. vesso diṭṭho hoti .pe. suddo diṭṭho hoti
pārājikaṁ dhammaṁ ajjhāpajjanto aññaṁ suddaṁ passitvā codeti
suddo mayā diṭṭho pārājikaṁ dhammaṁ ajjhāpannosi assamaṇosi
asakyaputtiyosi .pe. saṅghakammaṁ vāti āpatti vācāya vācāya
saṅghādisesassa.

[573] nāmaleso nāma buddharakkhito diṭṭho hoti .pe. dhammarakkhito
diṭṭho hoti .pe. saṅgharakkhito diṭṭho hoti pārājikaṁ dhammaṁ
ajjhāpajjanto aññaṁ saṅgharakkhitaṁ passitvā codeti saṅgharakkhito mayā
diṭṭho pārājikaṁ dhammaṁ ajjhāpannosi assamaṇosi asakyaputtiyosi

page number: 391

.pe. saṅghakammaṁ vāti āpatti vācāya vācāya saṅghādisesassa.

[574] gottaleso nāma gotamo diṭṭho hoti .pe.
moggallāno diṭṭho hoti .pe. kaccāyano diṭṭho hoti .pe.
vāsiṭṭho diṭṭho hoti pārājikaṁ dhammaṁ ajjhāpajjanto aññaṁ
vāsiṭṭhaṁ passitvā codeti vāsiṭṭho mayā diṭṭho pārājikaṁ dhammaṁ
ajjhāpannosi assamaṇosi asakyaputtiyosi .pe. saṅghakammaṁ
vāti āpatti vācāya vācāya saṅghādisesassa.

[575] liṅgaleso nāma dīgho diṭṭho hoti .pe. rasso
diṭṭho hoti .pe. kaṇho diṭṭho hoti .pe. odāto
diṭṭho hoti pārājikaṁ dhammaṁ ajjhāpajjanto aññaṁ odātaṁ
passitvā codeti odāto mayā diṭṭho pārājikaṁ dhammaṁ
ajjhāpannosi assamaṇosi asakyaputtiyosi .pe. saṅghakammaṁ
vāti āpatti vācāya vācāya saṅghādisesassa.

[576] āpattileso nāma lahukaṁ āpattiṁ ajjhāpajjanto
diṭṭho hoti tañce pārājikena dhammena codeti diṭṭho mayā 1-
pārājikaṁ dhammaṁ ajjhāpannosi assamaṇosi asakyaputtiyosi .pe.
saṅghakammaṁ vāti āpatti vācāya vācāya saṅghādisesassa.

[577] pattaleso nāma lohapattadharo diṭṭho hoti .pe.
mattikāpattadharo diṭṭho hoti .pe. sāṭakapattadharo diṭṭho hoti

footnote: 1 yuropiyapotthake idaṁ pāṭhadvayaṁ na dissati.

page number: 392

.pe. sumbhakapattadharo diṭṭho hoti pārājikaṁ dhammaṁ ajjhāpajjanto
aññaṁ sumbhakapattadharaṁ passitvā codeti sumbhakapattadharo mayā diṭṭho
pārājikaṁ dhammaṁ ajjhāpannosi assamaṇosi asakyaputtiyosi .pe.
saṅghakammaṁ vāti āpatti vācāya vācāya saṅghādisesassa.

[578] cīvaraleso nāma paṁsukūliko diṭṭho hoti .pe. gahapaticīvaradharo
diṭṭho hoti pārājikaṁ dhammaṁ ajjhāpajjanto aññaṁ
gahapaticīvaradharaṁ passitvā codeti gahapaticīvaradharo mayā diṭṭho
pārājikaṁ dhammaṁ ajjhāpannosi assamaṇosi asakyaputtiyosi .pe.
saṅghakammaṁ vāti āpatti vācāya vācāya saṅghādisesassa.

[579] upajjhāyaleso nāma itthannāmassa saddhivihāriko diṭṭho
hoti pārājikaṁ dhammaṁ ajjhāpajjanto aññaṁ itthannāmassa saddhivihārikaṁ
passitvā codeti itthannāmassa saddhivihāriko mayā diṭṭho pārājikaṁ
dhammaṁ ajjhāpannosi assamaṇosi asakyaputtiyosi .pe. saṅghakammaṁ
vāti āpatti vācāya vācāya saṅghādisesassa.

[580] ācariyaleso nāma itthannāmassa antevāsiko diṭṭho
hoti pārājikaṁ dhammaṁ ajjhāpajjanto aññaṁ itthannāmassa antevāsikaṁ
passitvā codeti itthannāmassa antevāsiko mayā diṭṭho pārājikaṁ
dhammaṁ ajjhāpannosi assamaṇosi asakyaputtiyosi .pe. saṅghakammaṁ
vāti (pts. vin iii, 170) āpatti vācāya vācāya saṅghādisesassa.

[581] senāsanaleso nāma itthannāmassa senāsanavāsiko diṭṭho

page number: 393

hoti pārājikaṁ dhammaṁ ajjhāpajjanto aññaṁ itthannāmassa senāsanavāsikaṁ
passitvā codeti itthannāmassa senāsanavāsiko mayā diṭṭho
pārājikaṁ dhammaṁ ajjhāpannosi assamaṇosi asakyaputtiyosi natthi
tayā saddhiṁ uposatho vā pavāraṇā vā saṅghakammaṁ vāti āpatti
vācāya vācāya saṅghādisesassa.

[582] pārājikena dhammenāti catunnaṁ aññatarena. anuddhaṁseyyāti
codeti vā codāpeti vā. appevanāma naṁ imamhā brahmacariyā
cāveyyanti bhikkhubhāvā cāveyyaṁ samaṇadhammā cāveyyaṁ sīlakkhandhā
cāveyyaṁ tapoguṇā cāveyyaṁ.

[583] tato aparena samayenāti yasmiṁ khaṇe anuddhaṁsito hoti
taṁ khaṇaṁ taṁ layaṁ taṁ muhuttaṁ vītivatte. samanuggāhiyamānoti yena
vatthunā anuddhaṁsito hoti tasmiṁ vatthusmiṁ samanuggāhiyamāno.
asamanuggāhiyamānoti na kenaci vuccamāno.

[584] adhikaraṇaṁ nāma cattāri adhikaraṇāni vivādādhikaraṇaṁ
anuvādādhikaraṇaṁ 1- āpattādhikaraṇaṁ kiccādhikaraṇaṁ.

[585] koci deso lesamatto upādinnoti tesaṁ dasannaṁ lesānaṁ
aññataro leso upādinno hoti.

[586] bhikkhu ca dosaṁ patiṭṭhātīti tucchakaṁ mayaṁ bhaṇitaṁ musā
mayā bhaṇitaṁ abhūtaṁ mayā bhaṇitaṁ ajānantena mayā bhaṇitaṁ.

footnote: 1 ayaṁ pāṭho sabbattha na dissati.

page number: 394

saṅghādisesoti .pe. tenapi vuccati saṅghādisesoti.

[587] bhikkhu saṅghādisesaṁ ajjhāpajjanto diṭṭho hoti saṅghādisese
saṅghādisesadiṭṭhi hoti tañce pārājikena codeti assamaṇosi
asakyaputtiyosi natthi tayā saddhiṁ uposatho vā pavāraṇā vā
saṅghakammaṁ vāti evaṁpi āpattaññabhāgiyaṁ hoti leso ca upādinno
āpatti vācāya vācāya saṅghādisesassa. bhikkhu saṅghādisesaṁ
ajjhāpajjanto diṭṭho hoti saṅghādisese thullaccayadiṭṭhi hoti
tañce pārājikena codeti assamaṇosi .pe. saṅghakammaṁ vāti
evaṁpi āpattaññabhāgiyaṁ hoti leso ca upādinno āpatti
vācāya vācāya saṅghādisesassa. bhikkhu saṅghādisesaṁ ajjhāpajjanto
diṭṭho hoti saṅghādisese pācittiyadiṭṭhi hoti tañce pārājikena
codeti assamaṇosi .pe. saṅghakammaṁ vāti evaṁpi āpattaññabhāgiyaṁ
hoti leso ca upādinno āpatti vācāya vācāya
saṅghādisesassa. bhikkhu saṅghādisesaṁ ajjhāpajjanto diṭṭho hoti
saṅghādisese pāṭidesanīyadiṭṭhi hoti .pe. saṅghādisese dukkaṭadiṭṭhi
hoti .pe. saṅghādisese dubbhāsitadiṭṭhi hoti tañce pārājikena
codeti assamaṇosi .pe. saṅghakammaṁ vāti evaṁpi āpattaññabhāgiyaṁ
hoti leso ca upādinno āpatti vācāya vācāya saṅghādisesassa.

[588] bhikkhu thullaccayaṁ ajjhāpajjanto diṭṭho hoti thullaccaye
thullaccayadiṭṭhi hoti .pe. thullaccaye pācittiyadiṭṭhi hoti .pe.

page number: 395

thullaccaye pāṭidesanīyadiṭṭhi hoti .pe. thullaccaye dukkaṭadiṭṭhi
hoti .pe. thullaccaye dubbhāsitadiṭṭhi hoti .pe. thullaccaye
saṅghādisesadiṭṭhi hoti tañce pārājikena codeti assamaṇosi
.pe. saṅghakammaṁ vāti evaṁpi āpattaññabhāgiyaṁ hoti leso ca
upādinno āpatti vācāya vācāya saṅghādisesassa. bhikkhu
pācittiyaṁ ajjhāpajjanto diṭṭho hoti .pe. bhikkhu pāṭidesanīyaṁ
ajjhāpajjanto diṭṭho hoti .pe. bhikkhu dukkaṭaṁ ajjhāpajjanto
diṭṭho hoti .pe. bhikkhu dubbhāsitaṁ ajjhāpajjanto diṭṭho hoti
dubbhāsite dubbhāsitadiṭṭhi hoti .pe. dubbhāsite saṅghādisesadiṭṭhi
hoti .pe. dubbhāsite thullaccayadiṭṭhi hoti .pe. dubbhāsite
pācittiyadiṭṭhi hoti .pe. dubbhāsite pāṭidesanīyadiṭṭhi hoti
.pe. dubbhāsite dukkaṭadiṭṭhi hoti tañce pārājikena codeti
assamaṇosi .pe. saṅghakammaṁ vāti evaṁpi āpattaññabhāgiyaṁ hoti
leso ca upādinno āpatti vācāya vācāya saṅghādisesassa.
ekekaṁ mūlaṁ kātūna cakkaṁ bandhitabbaṁ.

[589] bhikkhu saṅghādisesaṁ ajjhāpajjanto diṭṭho hoti saṅghādisese
saṅghādisesadiṭṭhi hoti tañce pārājikena codāpeti
assamaṇosi .pe. saṅghakammaṁ vāti evaṁpi āpattaññabhāgiyaṁ
hoti leso ca upādinno āpatti vācāya vācāya saṅghādisesassa.
bhikkhu saṅghādisesaṁ ajjhāpajjanto diṭṭho hoti saṅghādisese

page number: 396

thullaccayadiṭṭhi hoti .pe. saṅghādisese pācittiyadiṭṭhi hoti
.pe. saṅghādisese pāṭidesanīyadiṭṭhi hoti .pe. saṅghādisese
dukkaṭadiṭṭhi hoti .pe. saṅghādisese dubbhāsitadiṭṭhi hoti tañce
pārājikena codāpeti assamaṇosi .pe. saṅghakammaṁ vāti evaṁpi
āpattaññabhāgiyaṁ hoti leso ca upādinno āpatti vācāya
vācāya saṅghādisesassa.

[590] bhikkhu thullaccayaṁ ajjhāpajjanto diṭṭho hoti thullaccaye
thullaccayadiṭṭhi hoti .pe. thullaccaye pācittiyadiṭṭhi hoti .pe.
thullaccaye pāṭidesanīyadiṭṭhi hoti .pe. thullaccaye dukkaṭadiṭṭhi
hoti .pe. thullaccaye dubbhāsitadiṭṭhi hoti .pe. thullaccaye
saṅghādisesadiṭṭhi hoti tañce pārājikena codāpeti assamaṇosi
.pe. saṅghakammaṁ vāti evaṁpi āpattaññabhāgiyaṁ hoti leso
ca upādinno āpatti vācāya vācāya saṅghādisesassa. bhikkhu
pācittiyaṁ ajjhāpajjanto diṭṭho hoti .pe. bhikkhu pāṭidesanīyaṁ
ajjhāpajjanto diṭṭho hoti .pe. bhikkhu dukkaṭaṁ ajjhāpajjanto
diṭṭho hoti .pe. dubbhāsitaṁ ajjhāpajjanto diṭṭho hoti
dubbhāsite dubbhāsitadiṭṭhi hoti .pe. dubbhāsite saṅghādisesadiṭṭhi
hoti .pe. dubbhāsite thullaccayadiṭṭhi hoti .pe. dubbhāsite
pācittiyadiṭṭhi hoti .pe. dubbhāsite pāṭidesanīyadiṭṭhi hoti .pe.
dubbhāsite dukkaṭadiṭṭhi hoti tañce pārājikena codāpeti

page number: 397

assamaṇosi asakyaputtiyosi natthi tayā saddhiṁ uposatho vā
pavāraṇā vā saṅghakammaṁ vāti evaṁpi āpattaññabhāgiyaṁ hoti
leso ca upādinno āpatti vācāya vācāya saṅghādisesassa.

[591] anāpatti tathāsaññī codeti vā codāpeti vā
ummattakassa ādikammikassāti.
navamasaṅghādisesaṁ niṭṭhitaṁ.
----------------(pts. vin iii, 171) 

page number: 398

dasamasaṅghādisesaṁ

[592] tena samayena buddho bhagavā rājagahe viharati veḷuvane
kalandakanivāpe. athakho devadatto yena kokāliko kaṭamorakatissako
khaṇḍadeviyā putto samuddadatto tenupasaṅkami upasaṅkamitvā
kokālikaṁ kaṭamorakatissakaṁ khaṇḍadeviyā puttaṁ samuddadattaṁ etadavoca
etha mayaṁ āvuso samaṇassa gotamassa saṅghabhedaṁ karissāma cakkabhedanti.
evaṁ vutte kokāliko devadattaṁ etadavoca samaṇo kho
āvuso gotamo mahiddhiko mahānubhāvo kathaṁ mayaṁ samaṇassa gotamassa
saṅghabhedaṁ karissāma cakkabhedanti. etha mayaṁ āvuso samaṇaṁ gotamaṁ
upasaṅkamitvā pañca vatthūni yācissāma bhagavā bhante anekapariyāyena
appicchassa santuṭṭhassa sallekhassa dhūtassa pāsādikassa appaccayassa
viriyārambhassa vaṇṇavādī imāni bhante pañca vatthūni anekapariyāyena
appicchatāya santuṭṭhatāya 1- sallekhāya dhūtāya 2- pāsādikāya 3-
viriyārambhāya saṁvattanti sādhu bhante bhikkhū yāvajīvaṁ āraññakā assu
yo gāmantaṁ osareyya vajjaṁ naṁ phuseyya yāvajīvaṁ piṇḍapātikā
assu yo nimantanaṁ sādiyeyya vajjaṁ naṁ phuseyya yāvajīvaṁ paṁsukūlikā
assu yo gahapaticīvaraṁ sādiyeyya vajjaṁ naṁ phuseyya yāvajīvaṁ
rukkhamūlikā assu yo channaṁ upagaccheyya vajjaṁ naṁ phuseyya yāvajīvaṁ

footnote: 1 yu. ma. santuṭṭhiyā. 2 yu. ma. dhuttāya. 3 yu. ma. pāsādikatāya.

page number: 399

macchamaṁsaṁ na khādeyyuṁ yo macchamaṁsaṁ khādeyya vajjaṁ naṁ phuseyyāti
imāni samaṇo gotamo nānujānissati te mayaṁ imehi pañcahi
vatthūhi janaṁ saññāpessāmāti. sakkā kho āvuso imehi
pañcahi vatthūhi samaṇassa gotamassa saṅghabhedaṁ 1- kātuṁ cakkabhedaṁ 2-
lūkhappasannā hi āvuso manussāti.

[593] athakho devadatto sapariso yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdiṁsu. ekamantaṁ
nisinno kho devadatto bhagavantaṁ etadavoca bhagavā bhante anekapariyāyena
appicchassa santuṭṭhassa sallekhassa dhūtassa pāsādikassa
appaccayassa viriyārambhassa vaṇṇavādī imāni bhante pañca vatthūni
anekapariyāyena appicchatāya santuṭṭhatāya sallekhāya dhūtāya pāsādikāya
appaccayāya viriyārambhāya saṁvattanti sādhu bhante bhikkhū
yāvajīvaṁ āraññakā assu yo gāmantaṁ osareyya vajjaṁ naṁ phuseyya
yāvajīvaṁ piṇḍapātikā assu yo nimantanaṁ sādiyeyya vajjaṁ naṁ
phuseyya yāvajīvaṁ paṁsukūlikā assu yo gahapaticīvaraṁ sādiyeyya vajjaṁ
naṁ phuseyya yāvajīvaṁ rukkhamūlikā assu yo channaṁ upagaccheyya vajjaṁ
naṁ phuseyya yāvajīvaṁ macchamaṁsaṁ na khādeyyuṁ yo (pts. vin iii, 172) macchamaṁsaṁ khādeyya
vajjaṁ naṁ phuseyyāti. alaṁ devadatta yo icchati āraññako
hotu yo icchati gāmante viharatu yo icchati piṇḍapātiko hotu

footnote: 1 yu. ma. saṅghabhedo. 2 yu. ma. cakkabhedo.

page number: 400

yo icchati nimantanaṁ sādiyatu yo icchati paṁsukūliko hotu yo
icchati gahapaticīvaraṁ sādiyatu aṭṭhamāse kho mayā devadatta
rukkhamūlasenāsanaṁ anuññātaṁ tikoṭiparisuddhaṁ macchamaṁsaṁ adiṭṭhaṁ assutaṁ
aparisaṅkitanti.

[594] athakho devadatto na bhagavā imāni pañca vatthūni
anujānātīti haṭṭho udaggo sapariso uṭṭhāyāsanā bhagavantaṁ
abhivādetvā padakkhiṇaṁ katvā pakkāmi. athakho devadatto sapariso 1-
rājagahaṁ pavisitvā pañcahi vatthūhi janaṁ saññāpesi mayaṁ āvuso
samaṇaṁ gotamaṁ upasaṅkamitvā pañca vatthūni yācimhā bhagavā bhante
anekapariyāyena appicchassa santuṭṭhassa sallekhassa dhūtassa pāsādikassa
appaccayassa viriyārambhassa vaṇṇavādī imāni bhante pañca
vatthūni anekapariyāyena appicchatāya santuṭṭhatāya sallekhāya dhūtāya
pāsādikāya appaccayāya viriyārambhāya saṁvattanti sādhu bhante
bhikkhū yāvajīvaṁ āraññakā assu yo gāmantaṁ osareyya vajjaṁ naṁ
phuseyya yāvajīvaṁ piṇḍapātikā assu yo nimantanaṁ sādiyeyya
vajjaṁ naṁ phuseyya yāvajīvaṁ paṁsukūlikā assu yo gahapaticīvaraṁ
sādiyeyya vajjaṁ naṁ phuseyya yāvajīvaṁ rukkhamūlikā assu yo channaṁ
upagaccheyya vajjaṁ naṁ phuseyya yāvajīvaṁ macchamaṁsaṁ na khādeyyuṁ yo
macchamaṁsaṁ khādeyya vajjaṁ naṁ phuseyyāti imāni samaṇo gotamo

footnote: 1 yu. ma. potthakesu ayaṁ pāṭho na hoti.

page number: 401

nānujānāti te mayaṁ imehi pañcahi vatthūhi samādāya vattāmāti.

[595] tattha ye te manussā assaddhā appasannā dubbuddhino
te evamāhaṁsu ime kho samaṇā sakyaputtiyā dhūtā sallekhavuttino
samaṇo pana gotamo bāhulliko bāhullāya cetetīti. ye pana
te manussā saddhā pasannā paṇḍitā buddhimanto te ujjhāyanti
khīyanti vipācenti kathaṁ hi nāma devadatto bhagavato saṅghabhedāya
parakkamissati cakkabhedāyāti. assosuṁ kho bhikkhū tesaṁ manussānaṁ
ujjhāyantānaṁ khīyantānaṁ vipācentānaṁ. ye te bhikkhū appicchā
.pe. te ujjhāyanti khīyanti vipācenti kathaṁ hi nāma devadatto
saṅghabhedāya parakkamissati cakkabhedāyāti. athakho te bhikkhū bhagavato
etamatthaṁ ārocesuṁ. athakho bhagavā etasmiṁ nidāne etasmiṁ
pakaraṇe bhikkhusaṅghaṁ sannipātāpetvā devadattaṁ paṭipucchi
saccaṁ kira tvaṁ devadatta saṅghabhedāya parakkamasi cakkabhedāyāti.
saccaṁ bhagavāti. vigarahi buddho bhagavā ananucchavikaṁ moghapurisa
.pe. kathaṁ hi nāma tvaṁ moghapurisa saṅghabhedāya parakkamissasi
cakkabhedāya netaṁ moghapurisa appasannānaṁ vā pasādāya .pe.
evañca pana bhikkhave imaṁ sikkhāpadaṁ uddiseyyātha yo pana bhikkhu
samaggassa saṅghassa bhedāya parakkameyya bhedanasaṁvattanikaṁ vā adhikaraṇaṁ
samādāya paggayha tiṭṭheyya so bhikkhu bhikkhūhi evamassa vacanīyo
mā āyasmā samaggassa saṅghassa bhedāya parakkami bhedanasaṁvattanikaṁ

page number: 402

vā adhikaraṇaṁ samādāya paggayha aṭṭhāsi sametāyasmā saṅghena(pts. vin iii, 173) 
samaggo hi saṅgho sammodamāno avivadamāno ekuddeso phāsu
viharatīti. evañca so bhikkhu bhikkhūhi vuccamāno tatheva paggaṇheyya
so bhikkhu bhikkhūhi yāvatatiyaṁ samanubhāsitabbo tassa paṭinissaggāya.
yāvatatiyañce samanubhāsiyamāno taṁ paṭinissajjeyya iccetaṁ kusalaṁ
no ce paṭinissajjeyya saṅghādisesoti.

[596] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. samaggo nāma saṅgho samānasaṁvāsako
samānasīmāya ṭhito. bhedāya parakkameyyāti kathaṁ ime
nānā assu vinā assu vaggā assūti pakkhaṁ pariyesati gaṇaṁ
bandhati. bhedanasaṁvattanikaṁ vā adhikaraṇanti aṭṭhārasabhedakaravatthūni.
samādāyāti ādāya. paggayhāti dīpeyya. tiṭṭheyyāti
nappaṭinissajjeyya.

[597] so bhikkhūti yo so saṅghabhedako bhikkhu. bhikkhūhīti
aññehi bhikkhūhi. ye passanti ye suṇanti tehi vattabbo mā
āyasmā samaggassa saṅghassa bhedāya parakkami bhedanasaṁvattanikaṁ vā
adhikaraṇaṁ samādāya paggayha aṭṭhāsi sametāyasmā saṅghena samaggo
hi saṅgho sammodamāno avivadamāno ekuddeso phāsu viharatīti.
dutiyampi vattabbo tatiyampi vattabbo. sace paṭinissajjati iccetaṁ
kusalaṁ no ce paṭinissajjati āpatti dukkaṭassa. sutvā na

page number: 403

vadanti āpatti dukkaṭassa. so bhikkhu saṅghamajjhaṁpi ākaḍḍhitvā
vattabbo mā āyasmā samaggassa saṅghassa bhedāya parakkami bhedana
saṁvattanikaṁ vā adhikaraṇaṁ samādāya paggayha aṭṭhāsi sametāyasmā
saṅghena samaggo hi saṅgho sammodamāno avivadamāno ekuddeso phāsu
viharatīti. dutiyampi vattabbo tatiyampi vattabbo. sace paṭinissajjati
iccetaṁ kusalaṁ no ce paṭinissajjati āpatti dukkaṭassa.

[598] so bhikkhu samanubhāsitabbo. evañca pana bhikkhave
samanubhāsitabbo. byattena bhikkhunā paṭibalena saṅgho ñāpetabbo
suṇātu me bhante saṅgho ayaṁ itthannāmo bhikkhu samaggassa saṅghassa
bhedāya parakkamati. so taṁ vatthuṁ nappaṭinissajjati. yadi saṅghassa
pattakallaṁ saṅgho itthannāmaṁ bhikkhuṁ samanubhāseyya tassa vatthussa
paṭinissaggāya. esā ñatti. (pts. vin iii, 174) suṇātu me bhante saṅgho ayaṁ
itthannāmo bhikkhu samaggassa saṅghassa bhedāya parakkamati. so taṁ
vatthuṁ nappaṭinissajjati. saṅgho itthannāmaṁ bhikkhuṁ samanubhāsati tassa
vatthussa paṭinissaggāya. yassāyasmato khamati itthannāmassa bhikkhuno
samanubhāsanā tassa vatthussa paṭinissaggāya so tuṇhassa yassa
nakkhamati so bhāseyya. dutiyampi etamatthaṁ vadāmi .pe. tatiyampi
etamatthaṁ vadāmi. suṇātu me bhante saṅgho ayaṁ itthannāmo bhikkhu
samaggassa saṅghassa bhedāya parakkamati. so taṁ vatthuṁ nappaṭinissajjati.
saṅgho itthannāmaṁ bhikkhuṁ samanubhāsati tassa vatthussa paṭinissaggāya.

page number: 404

yassāyasmato khamati itthannāmassa bhikkhuno samanubhāsanā tassa
vatthussa paṭinissaggāya so tuṇhassa yassa nakkhamati so bhāseyya.
samanubhaṭṭho saṅghena itthannāmo bhikkhu tassa vatthussa paṭinissaggāya.
khamati saṅghassa tasmā tuṇhī. evametaṁ dhārayāmīti.

[599] Ñattiyā dukkaṭaṁ dvīhi kammavācāhi thullaccayā
kammavācāpariyosāne āpatti saṅghādisesassa. saṅghādisesaṁ ajjhāpajjantassa
ñattiyā dukkaṭaṁ dvīhi kammavācāhi thullaccayā paṭippassambhanti.
saṅghādisesoti .pe. tenapi vuccati saṅghādisesoti.

[600] dhammakamme dhammakammasaññī nappaṭinissajjati āpatti
saṅghādisesassa. dhammakamme vematiko nappaṭinissajjati āpatti
saṅghādisesassa. dhammakamme adhammakammasaññī nappaṭinissajjati
āpatti saṅghādisesassa. adhammakamme dhammakammasaññī āpatti
dukkaṭassa. adhammakamme vematiko āpatti dukkaṭassa. adhammakamme
adhammakammasaññī āpatti dukkaṭassa.

[601] anāpatti asamanubhāsantassa paṭinissajjantassa ummattakassa 1-
ādikammikassāti.
dasamasaṅghādisesaṁ niṭṭhitaṁ.
--------------

footnote: 1 ito paraṁ yuropiyapotthakeyeva khittacittassa vedanaṭṭassāti dissati.

page number: 405

ekādasamasaṅghādisesaṁ

[602] tena samayena buddho bhagavā rājagahe viharati veḷuvane
kalandakanivāpe. tena kho pana samayena devadatto saṅghabhedāya
parakkamati cakkabhedāya. bhikkhū evamāhaṁsu adhammavādī devadatto
avinayavādī devadatto kathaṁ hi nāma devadatto saṅghabhedāya parakkamissati
cakkabhedāyāti. evaṁ vutte (pts. vin iii, 175) kokāliko kaṭamorakatissako
khaṇḍadeviyā putto samuddadatto te bhikkhū etadavocuṁ mā
āyasmanto evaṁ avacuttha dhammavādī devadatto vinayavādī devadatto
amhākañca devadatto chandañca ruciñca ādāya voharati jānāti
no bhāsati amhākampetaṁ khamatīti. ye te bhikkhū appicchā
.pe. te ujjhāyanti khīyanti vipācenti kathaṁ hi nāma bhikkhū
devadattassa saṅghabhedāya parakkamantassa anuvattakā bhavissanti vaggavādakāti.
athakho te bhikkhū bhagavato etamatthaṁ ārocesuṁ.
athakho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā
bhikkhū paṭipucchi saccaṁ kira bhikkhave bhikkhū devadattassa
saṅghabhedāya parakkamantassa anuvattakā vaggavādakāti. saccaṁ
bhagavāti. vigarahi buddho bhagavā ananucchavikaṁ bhikkhave tesaṁ
moghapurisānaṁ .pe. kathaṁ hi nāma te bhikkhave moghapurisā
devadattassa saṅghabhedāya parakkamantassa anuvattakā bhavissanti vaggavādakā

page number: 406

netaṁ bhikkhave appasannānaṁ vā pasādāya .pe. evañca
pana bhikkhave imaṁ sikkhāpadaṁ uddiseyyātha tasseva kho pana bhikkhussa
bhikkhū honti anuvattakā vaggavādakā eko vā dve vā tayo
vā te evaṁ vadeyyuṁ mā āyasmanto etaṁ bhikkhuṁ kiñci avacuttha
dhammavādī ceso bhikkhu vinayavādī ceso bhikkhu amhākañceso
bhikkhu chandañca ruciñca ādāya voharati jānāti no bhāsati
amhākampetaṁ khamatīti. te bhikkhū bhikkhūhi evamassu vacanīyā mā
āyasmanto evaṁ avacuttha na ceso bhikkhu dhammavādī na ceso
bhikkhu vinayavādī mā āyasmantānampi saṅghabhedo ruccittha sametāyasmantānaṁ
saṅghena samaggo hi saṅgho sammodamāno avivadamāno
ekuddeso phāsu viharatīti. evañca te bhikkhū bhikkhūhi vuccamānā
tatheva paggaṇheyyuṁ te bhikkhū bhikkhūhi yāvatatiyaṁ samanubhāsitabbā
tassa paṭinissaggāya. yāvatatiyañce samanubhāsiyamānā taṁ paṭinissajjeyyuṁ
iccetaṁ kusalaṁ no ce paṭinissajjeyyuṁ saṅghādisesoti.

[603] tasseva kho panāti tassa saṅghabhedakassa bhikkhuno.
bhikkhū hontīti aññe bhikkhū honti. anuvattakāti yaṁdiṭṭhiko
hoti yaṁkhantiko yaṁruciko tepi taṁdiṭṭhikā honti taṁkhantikā taṁrucikā.
vaggavādakāti tassa vaṇṇāya pakkhāya ṭhitā honti. eko vā
dve vā tayo vāti eko vā hoti dve vā tayo vā te
evaṁ vadeyyuṁ (pts. vin iii, 176) mā āyasmanto etaṁ bhikkhuṁ kiñci avacuttha dhammavādī

page number: 407

ceso bhikkhu vinayavādī ceso bhikkhu amhākañceso bhikkhu chandañca
ruciñca ādāya voharati jānāti no bhāsati amhākampetaṁ khamatīti.

[604] te bhikkhūti ye te anuvattakā bhikkhū. bhikkhūhīti
aññehi bhikkhūhi. ye passanti ye suṇanti tehi vattabbā mā
āyasmanto evaṁ avacuttha na ceso bhikkhu dhammavādī na ceso
bhikkhu vinayavādī mā āyasmantānampi saṅghabhedo ruccittha sametāyasmantānaṁ
saṅghena samaggo hi saṅgho sammodamāno avivadamāno
ekuddeso phāsu viharatīti. dutiyampi vattabbā tatiyampi vattabbā.
sace paṭinissajjanti iccetaṁ kusalaṁ no ce paṭinissajjanti āpatti
dukkaṭassa. sutvā na vadanti āpatti dukkaṭassa. te
bhikkhū saṅghamajjhaṁpi ākaḍḍhitvā vattabbā mā āyasmanto evaṁ
avacuttha na ceso bhikkhu dhammavādī na ceso bhikkhu vinayavādī mā
āyasmantānampi saṅghabhedo ruccittha sametāyasmantānaṁ saṅghena
samaggo hi saṅgho sammodamāno avivadamāno ekuddeso phāsu
viharatīti. dutiyampi vattabbā tatiyampi vattabbā. sace paṭinissajjanti
iccetaṁ kusalaṁ no ce paṭinissajjanti āpatti dukkaṭassa.

[605] te bhikkhū bhikkhūhi samanubhāsitabbā. evañca pana
bhikkhave samanubhāsitabbā. byattena bhikkhunā paṭibalena saṅgho
ñāpetabbo suṇātu me bhante saṅgho itthannāmo ca itthannāmo
ca bhikkhū itthannāmassa bhikkhuno saṅghabhedāya parakkamantassa anuvattakā

page number: 408

vaggavādakā. te taṁ vatthuṁ nappaṭinissajjanti. yadi saṅghassa
pattakallaṁ saṅgho itthannāmañca itthannāmañca bhikkhū samanubhāseyya
tassa vatthussa paṭinissaggāya. esā ñatti. suṇātu me
bhante saṅgho itthannāmo ca itthannāmo ca bhikkhū itthannāmassa
bhikkhuno saṅghabhedāya parakkamantassa anuvattakā vaggavādakā. te
taṁ vatthuṁ nappaṭinissajjanti. saṅgho itthannāmañca itthannāmañca
bhikkhū samanubhāsati tassa vatthussa paṭinissaggāya. yassāyasmato khamati
itthannāmassa ca itthannāmassa ca bhikkhūnaṁ samanubhāsanā tassa vatthussa
paṭinissaggāya so tuṇhassa yassa nakkhamati so bhāseyya.
dutiyampi etamatthaṁ vadāmi .pe. tatiyampi etamatthaṁ vadāmi.
suṇātu me bhante saṅgho itthannāmo ca itthannāmo ca bhikkhū
itthannāmassa bhikkhuno saṅghabhedāya parakkamantassa anuvattakā vagga
vādakā. te taṁ vatthuṁ nappaṭinissajjanti. saṅgho itthannāmañca
itthannāmañca bhikkhū samanubhāsati tassa vatthussa paṭinissaggāya.
yassāyasmato khamati itthannāmassa ca itthannāmassa ca bhikkhūnaṁ
samanubhāsanā tassa vatthussa paṭinissaggāya so tuṇhassa yassa
nakkhamati so bhāseyya. samanubhaṭṭhā saṅghena itthannāmo ca
itthannāmo ca bhikkhū tassa vatthussa paṭinissaggāya. khamati
saṅghassa tasmā tuṇhī. evametaṁ dhārayāmīti.

[606] Ñattiyā dukkaṭaṁ dvīhi kammavācāhi thullaccayā

page number: 409

kammavācāpariyosāne āpatti saṅghādisesassa. saṅghādisesaṁ ajjhāpajjantānaṁ
ñattiyā dukkaṭaṁ dvīhi kammavācāhi thullaccayā paṭippassambhanti.
dve (pts. vin iii, 177) tayo ekato samanubhāsitabbā taduttari na samanubhāsitabbā.
saṅghādisesoti .pe. tenapi vuccati saṅghādisesoti.

[607] dhammakamme dhammakammasaññī nappaṭinissajjanti āpatti
saṅghādisesassa. dhammakamme vematikā nappaṭinissajjanti āpatti
saṅghādisesassa. dhammakamme adhammakammasaññī nappaṭinissajjanti
āpatti saṅghādisesassa. adhammakamme dhammakammasaññī āpatti
dukkaṭassa. adhammakamme vematikā āpatti dukkaṭassa. adhammakamme
adhammakammasaññī āpatti dukkaṭassa.

[608] anāpatti asamanubhāsantānaṁ paṭinissajjantānaṁ ummattakānaṁ
khittacittānaṁ vedanaṭṭānaṁ ādikammikānanti.
ekādasamasaṅghādisesaṁ niṭṭhitaṁ.
-------------

page number: 410

dvādasamasaṅghādisesaṁ

[609] tena samayena buddho bhagavā kosambiyaṁ viharati ghositārāme.
tena kho pana samayena āyasmā channo anācāraṁ
ācarati. bhikkhū evamāhaṁsu mā āvuso channa evarūpaṁ akāsi
netaṁ kappatīti. so evaṁ vadesi kiṁ nu kho nāma tumhe āvuso
maṁ vattabbaṁ maññatha ahaṁ kho nāma tumhe vadeyyaṁ amhākaṁ
buddho amhākaṁ dhammo amhākaṁ ayyaputtena dhammo abhisamito
seyyathāpi nāma mahāvāto vāyanto tiṇakaṭṭhapaṇṇasaṭaṁ 1- ekato
ussādeyya 2- seyyathāpi vā pana nadī pabbateyyā saṅkhasevālapaṇakaṁ
ekato ussādeyya evameva tumhe nānānāmā nānāgottā
nānājaccā nānākulā pabbajitā ekato ussāditā 3- kiṁ nu kho
nāma tumhe āvuso maṁ vattabbaṁ maññatha ahaṁ kho nāma tumhe
vadeyyaṁ amhākaṁ buddho amhākaṁ dhammo amhākaṁ ayyaputtena
dhammo abhisamitoti. ye te bhikkhū appicchā santuṭṭhā lajjino
kukkuccakā sikkhākāmā te ujjhāyanti khīyanti vipācenti kathaṁ
hi nāma āyasmā channo bhikkhūhi sahadhammikaṁ vuccamāno attānaṁ
avacanīyaṁ karissatīti. athakho te bhikkhū bhagavato etamatthaṁ
ārocesuṁ. athakho bhagavā etasmiṁ nidāne etasmiṁ pakaraṇe

footnote: 1 yu. ma. tiṇakaṭṭhapaṇṇakasaṭaṁ. 2 ussāreyya. 3 yu. ma. ussāritā.

page number: 411

bhikkhusaṅghaṁ sannipātāpetvā āyasmantaṁ channaṁ paṭipucchi saccaṁ kira
tvaṁ channa bhikkhūhi sahadhammikaṁ vuccamāno attānaṁ avacanīyaṁ karosīti.
saccaṁ bhagavāti. vigarahi buddho bhagavā ananucchavikaṁ (pts. vin iii, 178) moghapurisa
.pe. akaraṇīyaṁ kathaṁ hi nāma tvaṁ moghapurisa bhikkhūhi sahadhammikaṁ
vuccamāno attānaṁ avacanīyaṁ karissasi netaṁ moghapurisa appasannānaṁ
vā pasādāya .pe. evañca pana bhikkhave imaṁ sikkhāpadaṁ
uddiseyyātha bhikkhu paneva dubbacajātiko hoti uddesapariyāpannesu
sikkhāpadesu bhikkhūhi sahadhammikaṁ vuccamāno attānaṁ avacanīyaṁ karoti
mā maṁ āyasmanto kiñci avacuttha kalyāṇaṁ vā pāpakaṁ vā
ahampāyasmante na kiñci vakkhāmi kalyāṇaṁ vā pāpakaṁ vā
viramathāyasmanto mama vacanāyāti. so bhikkhu bhikkhūhi evamassa
vacanīyo mā āyasmā attānaṁ avacanīyaṁ akāsi vacanīyameva āyasmā
attānaṁ karotu āyasmāpi bhikkhū vadetu sahadhammena bhikkhūpi
āyasmantaṁ vakkhanti sahadhammena evaṁ saṁvaḍḍhā hi tassa bhagavato
parisā yadidaṁ aññamaññavacanena aññamaññavuṭṭhāpanenāti.
evañca so bhikkhu bhikkhūhi vuccamāno tatheva paggaṇheyya so
bhikkhu bhikkhūhi yāvatatiyaṁ samanubhāsitabbo tassa paṭinissaggāya yāvatatiyañce
samanubhāsiyamāno taṁ paṭinissajjeyya iccetaṁ kusalaṁ no
ce paṭinissajjeyya saṅghādisesoti.

[610] bhikkhu paneva dubbacajātiko hotīti dubbaco hoti

page number: 412

dovacassakaraṇehi dhammehi samannāgato akkhamo appadakkhiṇaggāhī
anusāsaniṁ. uddesapariyāpannesu sikkhāpadesūti pātimokkhapariyāpannesu
sikkhāpadesu. bhikkhūhīti aññehi bhikkhūhi. sahadhammikaṁ
nāma yaṁ bhagavatā paññattaṁ sikkhāpadaṁ etaṁ sahadhammikaṁ nāma.
tena vuccamāno attānaṁ avacanīyaṁ karoti mā maṁ āyasmanto
kiñci avacuttha kalyāṇaṁ vā pāpakaṁ vā ahampāyasmante na
kiñci vakkhāmi kalyāṇaṁ vā pāpakaṁ vā viramathāyasmanto mama
vacanāyāti.

[611] so bhikkhūti yo so dubbacajātiko bhikkhu. bhikkhūhīti
aññehi bhikkhūhi. ye passanti ye suṇanti tehi vattabbo mā
āyasmā attānaṁ avacanīyaṁ akāsi vacanīyameva āyasmā attānaṁ
karotu āyasmāpi bhikkhū vadetu sahadhammena bhikkhūpi āyasmantaṁ
vakkhanti sahadhammena evaṁ (pts. vin iii, 179) saṁvaḍḍhā hi tassa bhagavato parisā yadidaṁ
aññamaññavacanena aññamaññavuṭṭhāpanenāti. dutiyampi vattabbo
tatiyampi vattabbo. sace paṭinissajjati iccetaṁ kusalaṁ no ce
paṭinissajjati āpatti dukkaṭassa. sutvā na vadanti āpatti
dukkaṭassa. so bhikkhu saṅghamajjhaṁpi ākaḍḍhitvā vattabbo mā
āyasmā attānaṁ avacanīyaṁ akāsi vacanīyameva āyasmā attānaṁ
karotu āyasmāpi bhikkhū vadetu sahadhammena bhikkhūpi āyasmantaṁ
vakkhanti sahadhammena evaṁ saṁvaḍḍhā hi tassa bhagavato parisā yadidaṁ

page number: 413

aññamaññavacanena aññamaññavuṭṭhāpanenāti. dutiyampi vattabbo
tatiyampi vattabbo. sace paṭinissajjati iccetaṁ kusalaṁ no ce
paṭinissajjati āpatti dukkaṭassa.

[612] so bhikkhu samanubhāsitabbo. evañca pana bhikkhave
samanubhāsitabbo. byattena bhikkhunā baṭibalena saṅgho ñāpetabbo
suṇātu me bhante saṅgho ayaṁ itthannāmo bhikkhu bhikkhūhi sahadhammikaṁ
vuccamāno attānaṁ avacanīyaṁ karoti. so taṁ vatthuṁ nappaṭinissajjati.
yadi saṅghassa pattakallaṁ saṅgho itthannāmaṁ bhikkhuṁ
samanubhāseyya tassa vatthussa paṭinissaggāya. esā ñatti.
suṇātu me bhante saṅgho ayaṁ itthannāmo bhikkhu bhikkhūhi sahadhammikaṁ
vuccamāno attānaṁ avacanīyaṁ karoti. so taṁ vatthuṁ nappaṭinissajjati.
saṅgho itthannāmaṁ bhikkhuṁ samanubhāsati tassa vatthussa
paṭinissaggāya. yassāyasmato khamati itthannāmassa bhikkhuno
samanubhāsanā tassa vatthussa paṭinissaggāya so tuṇhassa yassa
nakkhamati so bhāseyya. dutiyampi etamatthaṁ vadāmi .pe.
tatiyampi etamatthaṁ vadāmi. suṇātu me bhante saṅgho ayaṁ
itthannāmo bhikkhu bhikkhūhi sahadhammikaṁ vuccamāno attānaṁ avacanīyaṁ
karoti. so taṁ vatthuṁ nappaṭinissajjati. saṅgho itthannāmaṁ bhikkhuṁ
samanubhāsati tassa vatthussa paṭinissaggāya. yasmāyasmato khamati
itthannāmassa bhikkhuno samanubhāsanā tassa vatthussa paṭinissaggāya

page number: 414

so tuṇhassa yassa nakkhamati so bhāseyya. samanubhaṭṭho saṅghena
itthannāmo bhikkhu tassa vatthussa paṭinissaggāya. khamati saṅghassa
tasmā tuṇhī. evametaṁ dhārayāmīti.

[613] Ñattiyā dukkaṭaṁ dvīhi kammavācāhi thullaccayā
kammavācāpariyosāne āpatti saṅghādisesassa. saṅghādisesaṁ ajjhāpajjantassa
ñattiyā dukkaṭaṁ dvīhi kammavācāhi thullaccayā paṭippassambhanti.
saṅghādisesoti .pe. tenapi vuccati saṅghādisesoti.

[614] dhammakamme dhammakammasaññī nappaṭinissajjati āpatti
saṅghādisesassa. dhammakamme vematiko nappaṭinissajjati āpatti
saṅghādisesassa. dhammakamme adhammakammasaññī nappaṭinissajjati
āpatti saṅghādisesassa. adhammakamme dhammakammasaññī āpatti
dukkaṭassa. adhammakamme vematiko āpatti dukkaṭassa. adhammakamme
adhammakammasaññī āpatti dukkaṭassa.

[615] anāpatti asamanubhāsantassa paṭinissajjantassa ummattakassa
ādikammikassāti.
dvādasamasaṅghādisesaṁ niṭṭhitaṁ.
----------

page number: 415

terasamasaṅghādisesaṁ

[616] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena assajipunabbasukā
nāma kiṭāgirismiṁ āvāsikā honti alajjino pāpabhikkhū. te evarūpaṁ
anācāraṁ ācaranti mālāvacchaṁ ropentipi ropāpentipi siñcantipi
siñcāpentipi ocinantipi ocināpentipi ganthentipi ganthāpentipi
ekatovaṇṭikamālaṁ karontipi kārāpentipi ubhatovaṇṭikamālaṁ karontipi
kārāpentipi mañjarikaṁ karontipi kārāpentipi vidhutikaṁ karontipi
kārāpentipi vaṭaṁsakaṁ karontipi kārāpentipi āveḷaṁ karontipi kārāpentipi
uracchadaṁ karontipi kārāpentipi. te kulitthīnaṁ kuladhītānaṁ
kulakumārikānaṁ kulasuṇhānaṁ kuladāsīnaṁ ekatovaṇṭikamālaṁ harantipi
harāpentipi ubhatovaṇṭikamālaṁ harantipi harāpentipi mañjārikaṁ
harantipi harāpentipi vidhutikaṁ harantipi harāpentipi vaṭaṁsakaṁ harantipi
harāpentipi āveḷaṁ harantipi harāpentipi uracchadaṁ harantipi harāpentipi.
te kulitthīhi kuladhītāhi kulakumārīhi kulasuṇhāhi kuladāsīhi
saddhiṁ ekabhājanepi bhuñjanti ekathālakepi pivanti ekāsanepi nisīdanti
ekamañcepi tuvaṭṭenti ekattharaṇāpi tuvaṭṭenti ekapāvuraṇāpi
tuvaṭṭenti ekattharaṇapāvuraṇāpi tuvaṭṭenti vikālepi bhuñjanti
majjaṁpi pivanti mālāgandhavilepanaṁpi dhārenti naccantipi gāyantipi

page number: 416

vādentipi lāsentipi naccantiyāpi naccanti naccantiyāpi gāyanti
naccantiyāpi vādenti naccantiyāpi lāsenti gāyantiyāpi naccanti
gāyantiyāpi gāyanti gāyantiyāpi vādenti gāyantiyāpi lāsenti
vādentiyāpi naccanti vādentiyāpi gāyanti vādentiyāpi vādenti
vādentiyāpi lāsenti lāsentiyāpi naccanti lāsentiyāpi gāyanti
lāsentiyāpi vādenti lāsentiyāpi lāsenti aṭṭhapadepi kīḷanti
dasapadepi kīḷanti ākāsepi kīḷanti parihārapathepi kīḷanti santikāyapi
kīḷanti khalikāyapi kīḷanti ghaṭikāyapi 1- kīḷanti salākahatthenapi kīḷanti
akkhenapi kīḷanti paṅkacīrenapi 2- kīḷanti vaṅkakenapi kīḷanti mokkhacikāyapi
kīḷanti ciṅgulakenapi kīḷanti pattāḷhakenapi kīḷanti rathakenapi kīḷanti
dhanukenapi kīḷanti akkharikāyapi kīḷanti manesikāyapi kīḷanti yathāvajjenapi
kīḷanti hatthismimpi sikkhanti assasmimpi sikkhanti rathasmimpi sikkhanti
dhanusmimpi sikkhanti tharusmimpi sikkhanti hatthissapi purato dhāvanti
assassapi purato dhāvanti rathassapi purato dhāvanti dhāvantipi
ādhāvantipi usseḷhentipi apphoṭentipi 3- nibbujjhantipi muṭṭhīhipi
yujjhanti raṅgamajjhepi saṅghāṭiṁ pattharitvā naccantiṁ 4- evaṁ vadenti 5-
idha bhagini naccassūti nalāṭikaṁpi denti vividhampi anācāraṁ ācaranti.

[617] tena kho pana samayena aññataro bhikkhu kāsīsu vassaṁ vuttho

footnote: 1 yu. ma. rā. ghaṭikenapi. 2 (pts. vin iii, 181) yu. ma. paṅgacīrenapi.
footnote: 3 yu. appoṭhentipi. 4 yu. naccakiṁ. 5 yu. ma. rā. vadanti.

page number: 417

sāvatthiṁ gacchanto bhagavantaṁ dassanāya yena kiṭāgiri tadavasari.
athakho so bhikkhu pubbaṇhasamayaṁ nivāsetvā pattacīvaramādāya kiṭāgiriṁ
piṇḍāya pāvisi pāsādikena abhikkantena paṭikkantena ālokitena
vilokitena sammiñjitena pasāritena okkhittacakkhu iriyāpathasampanno.
manussā taṁ bhikkhuṁ passitvā evamāhaṁsu kvāyaṁ abalabalo viya
mandamando viya bhākuṭikabhākuṭiko viya ko imassa upagatassa
piṇḍakaṁpi dassati amhākaṁ pana ayyā assajipunabbasukā saṇhā
sakhilā sukhasambhāsā mihitapubbaṅgamā ehisvāgatavādino abbhākuṭikā
uttānamukhā pubbabhāsino tesaṁ kho nāma piṇḍo dātabboti.
addasā kho aññataro upāsako taṁ bhikkhuṁ kiṭāgirismiṁ piṇḍāya
carantaṁ disvāna yena so bhikkhu tenupasaṅkami upasaṅkamitvā taṁ
bhikkhuṁ abhivādetvā etadavoca api bhante piṇḍo labbhatīti. na
kho āvuso piṇḍo labbhatīti. ehi bhante gharaṁ gamissāmāti.
athakho so upāsako taṁ bhikkhuṁ gharaṁ netvā bhojetvā etadavoca
kahaṁ bhante ayyo gamissatīti. sāvatthiṁ kho ahaṁ āvuso gamissāmi
bhagavantaṁ dassanāyāti. tenahi bhante mama vacanena bhagavato pāde
sirasā vanda evañca vadehi duṭṭho bhante kiṭāgirismiṁ āvāso
assajipunabbasukā nāma kiṭāgirismiṁ āvāsikā alajjino pāpabhikkhū
te evarūpaṁ anācāraṁ ācaranti mālāvacchaṁ ropentipi ropāpentipi
siñcantipi siñcāpentipi ocinantipi ocināpentipi ganthentipi

page number: 418

ganthāpentipi ekatovaṇṭikamālaṁ karontipi kārāpentipi ubhatovaṇṭikamālaṁ
karontipi kārāpentipi .pe. vividhampi anācāraṁ
ācaranti yepi te bhante manussā pubbe saddhā ahesuṁ pasannā
tepi etarahi assaddhā appasannā yānipi tāni saṅghassa pubbe
dānapathāni tānipi etarahi upacchinnāni riñcanti pesalā bhikkhū
nivasanti pāpabhikkhū sādhu bhante bhagavā kiṭāgiriṁ bhikkhū pahiṇeyya
yathāyaṁ kiṭāgirismiṁ āvāso saṇṭhaheyyāti. evamāvusoti kho
so bhikkhu tassa upāsakassa paṭissutvā 1- yena sāvatthī tena
pakkāmi anupubbena yena sāvatthī jetavanaṁ anāthapiṇḍikassa
ārāmo yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi.

[618] āciṇṇaṁ kho panetaṁ buddhānaṁ bhagavantānaṁ āgantukehi
bhikkhūhi saddhiṁ paṭisammodituṁ. athakho bhagavā taṁ bhikkhuṁ etadavoca
kacci bhikkhu khamanīyaṁ kacci yāpanīyaṁ (pts. vin iii, 182) kacci appakilamathena addhānaṁ
āgato kuto ca tvaṁ bhikkhu āgacchasīti. khamanīyaṁ bhagavā yāpanīyaṁ
bhagavā appakilamathena cāhaṁ bhante addhānaṁ āgato idhāhaṁ bhante
kāsīsu vassaṁ vuttho sāvatthiṁ āgacchanto bhagavantaṁ dassanāya yena
kiṭāgiri tadavasariṁ athakhvāhaṁ bhante pubbaṇhasamayaṁ nivāsetvā
pattacīvaramādāya kiṭāgiriṁ piṇḍāya pāvisiṁ addasā kho maṁ bhante

footnote: 1 ito paraṁ yuropiyapotthake uṭṭhāyāsanāti dissati.

page number: 419

aññataro upāsako kiṭāgirismiṁ piṇḍāya carantaṁ disvāna yenāhaṁ
tenupasaṅkami upasaṅkamitvā maṁ abhivādetvā etadavoca api bhante
piṇḍo labbhatīti na kho āvuso piṇḍo labbhatīti ehi bhante
gharaṁ gamissāmāti athakho bhante so upāsako maṁ gharaṁ netvā
bhojetvā etadavoca kahaṁ bhante ayyo gamissatīti sāvatthiṁ kho
ahaṁ āvuso gamissāmi bhagavantaṁ dassanāyāti tenahi bhante mama
vacanena bhagavato pāde sirasā vanda evañca vadehi duṭṭho bhante
kiṭāgirismiṁ āvāso assajipunabbasukā nāma kiṭāgirismiṁ āvāsikā
alajjino pāpabhikkhū te evarūpaṁ anācāraṁ ācaranti mālāvacchaṁ
ropentipi ropāpentipi siṁñcantipi siñcāpentipi .pe. vividhampi
anācāraṁ ācaranti yepi te bhante manussā pubbe saddhā ahesuṁ
pasannā tepi etarahi assaddhā appasannā yānipi tāni saṅghassa
pubbe dānapathāni tānipi etarahi upacchinnāni riñcanti pesalā
bhikkhū nivasanti pāpabhikkhū sādhu bhante bhagavā kiṭāgiriṁ bhikkhū
pahiṇeyya yathāyaṁ kiṭāgirismiṁ āvāso saṇṭhaheyyāti tato ahaṁ
bhagavā āgacchāmīti.

[619] athakho bhagavā etasmiṁ nidāne etasmiṁ pakaraṇe bhikkhusaṅghaṁ
sannipātāpetvā bhikkhū paṭipucchi saccaṁ kira bhikkhave assajipunabbasukā
nāma kiṭāgirismiṁ āvāsikā alajjino pāpabhikkhū te evarūpaṁ
anācāraṁ ācaranti mālāvacchaṁ ropentipi ropāpentipi siñcantipi

page number: 420

siñcāpentipi ocinantipi ocināpentipi ganthentipi ganthāpentipi
ekatovaṇṭikamālaṁ karontipi kārāpentipi ubhatovaṇṭikamālaṁ karontipi
kārāpentipi mañjarikaṁ karontipi kārāpentipi vidhutikaṁ karontipi
kārāpentipi vaṭaṁsakaṁ karontipi kārāpentipi āveḷaṁ karontipi
kārāpentipi uracchadaṁ karontipi kārāpentipi .pe. vividhampi anācāraṁ
ācaranti yepi te 1- manussā pubbe saddhā ahesuṁ pasannā tepi etarahi
assaddhā appasannā yānipi tāni saṅghassa pubbe dānapathāni tānipi
etarahi upacchinnāni riñcanti pesalā bhikkhū nivasanti pāpabhikkhūti.
saccaṁ bhagavāti. vigarahi buddho bhagavā ananucchavikaṁ bhikkhave tesaṁ
moghapurisānaṁ .pe. kathaṁ hi nāma te bhikkhave moghapurisā evarūpaṁ
anācāraṁ ācarissanti mālāvacchaṁ ropessantipi ropāpessantipi
siñcissantipi siñcāpessantipi ocinissantipi ocināpessantipi
ganthissantipi ganthāpessantipi ekatovaṇṭikamālaṁ karissantipi kārāpessantipi
ubhatovaṇṭikamālaṁ karissantipi kārāpessantipi mañjarikaṁ
karissantipi kārāpessantipi vidhutikaṁ karissantipi kārāpessantipi vaṭaṁsakaṁ
karissantipi kārāpessantipi āveḷaṁ karissantipi kārāpessantipi
uracchadaṁ karissantipi kārāpessantipi te kulitthīnaṁ kuladhītānaṁ kulakumārīnaṁ
kulasuṇhānaṁ kuladāsīnaṁ ekatovaṇṭikamālaṁ harissantipi harāpessantipi
ubhatovaṇṭikamālaṁ harissantipi harāpessantipi mañjarikaṁ harissantipi

footnote: 1 ito paraṁ yu. ma. rā. potthakesu bhikkhaveti pāṭho paññāyati.

page number: 421

harāpessantipi vidhutikaṁ harissantipi harāpessantipi vaṭaṁsakaṁ harissantipi
harāpessantipi āveḷaṁ harissantipi harāpessantipi uracchadaṁ harissantipi
harāpessantipi te kulitthīhi kuladhītāhi kulakumārīhi kulasuṇhāhi
kuladāsīhi saddhiṁ ekabhājanepi bhuñjissanti ekathālakepi pivissanti
ekāsanepi nisīdissanti ekamañcepi tuvaṭṭessanti ekattharaṇāpi
tuvaṭṭessanti ekapāvuraṇāpi tuvaṭṭessanti ekattharaṇapāvuraṇāpi
tuvaṭṭessanti vikālepi bhuñjissanti majjaṁpi pivissanti mālāgandhavilepanaṁpi
dhāressanti naccissantipi gāyissantipi vādessantipi
lāsessantipi naccantiyāpi naccissanti naccantiyāpi gāyissanti
naccantiyāpi vādessanti naccantiyāpi lāsessanti gāyantiyāpi
naccissanti gāyantiyāpi gāyissanti gāyantiyāpi vādessanti gāyantiyāpi
lāsessanti vādentiyāpi naccissanti vādentiyāpi gāyissanti
vādentiyāpi vādessanti vādentiyāpi lāsessanti lāsentiyāpi
naccissanti lāsentiyāpi gāyissanti lāsentiyāpi vādessanti
lāsentiyāpi lāsessanti aṭṭhapadepi kīḷissanti dasapadepi kīḷissanti
ākāsepi kīḷissanti parihārapathepi kīḷissanti santikāyapi kīḷissanti
khalikāyapi kīḷissanti ghaṭikāyapi kīḷissanti salākahatthenapi kīḷissanti
akkhenapi kīḷissanti paṅkacīrenapi kīḷissanti vaṅkakenapi kīḷissanti
mokkhacikāyapi kīḷissanti ciṅgulakenapi kīḷissanti pattāḷhakenapi
kīḷissanti rathakenapi kīḷissanti dhanukenapi kīḷissanti akkharikāyapi

page number: 422

kīḷissanti manesikāyapi kīḷissanti yathāvajjenapi kīḷissanti hatthismimpi
sikkhissanti assasmimpi sikkhissanti rathasmimpi sikkhissanti dhanusmimpi
sikkhissanti tharusmimpi sikkhissanti hatthissapi purato dhāvissanti
assassapi purato dhāvissanti rathassapi purato dhāvissanti dhāvissantipi
ādhāvissantipi usseḷhessantipi apphoṭessantipi 1- nibbujjhissantipi
muṭṭhīhipi yujjhissanti raṅgamajjhepi saṅghāṭiṁ pattharitvā naccantiṁ evaṁ
vakkhanti idha bhagini naccassūti nalāṭikaṁpi dassanti vividhampi anācāraṁ
ācarissanti netaṁ bhikkhave appasannānaṁ vā pasādāya .pe.
aññathattāyāti.

[620] athakho bhagavā assajipunabbasuke bhikkhū anekapariyāyena
vigarahitvā dhammiṁ kathaṁ katvā sāriputtamoggallāne āmantesi gacchatha
tumhe sāriputtā kiṭāgiriṁ gantvā assajipunabbasukānaṁ (pts. vin iii, 183) bhikkhūnaṁ kiṭāgirismā
pabbājanīyakammaṁ karotha tumhākaṁ ete saddhivihārikāti.
kathaṁ mayaṁ bhante assajipunabbasukānaṁ bhikkhūnaṁ kiṭāgirismā pabbājanīyakammaṁ
karoma caṇḍā te bhikkhū pharusāti. tenahi tumhe sāriputtā
bahukehi bhikkhūhi saddhiṁ gacchathāti. evaṁ bhanteti kho sāriputtamoggallānā
bhagavato paccassosuṁ.

[621] evañca pana bhikkhave kātabbaṁ. paṭhamaṁ assajipunabbasukā
bhikkhū codetabbā codetvā sāretabbā sāretvā āpatti

footnote: 1 yu. appoṭhissanti.

page number: 423

ropetabbā āpattiṁ ropetvā byattena bhikkhunā paṭibalena saṅgho
ñāpetabbo suṇātu me bhante saṅgho ime assajipunabbasukā bhikkhū
kuladūsakā pāpasamācārā. imesaṁ pāpakā samācārā dissanti ceva
suyyanti ca kulāni ca imehi duṭṭhāni dissanti ceva suyyanti ca.
yadi saṅghassa pattakallaṁ saṅgho assajipunabbasukānaṁ bhikkhūnaṁ kiṭāgirismā
pabbājanīyakammaṁ kareyya nāssajipunabbasukehi 1- bhikkhūhi kiṭāgirismiṁ
vatthabbanti. esā ñatti. suṇātu me bhante saṅgho ime
assajipunabbasukā bhikkhū kuladūsakā pāpasamācārā. imesaṁ pāpakā
samācārā dissanti ceva suyyanti ca kulāni ca imehi duṭṭhāni
dissanti ceva suyyanti ca. saṅgho assajipunabbasukānaṁ bhikkhūnaṁ
kiṭāgirismā pabbājanīyakammaṁ karoti nāssajipunabbasukehi bhikkhūhi
kiṭāgirismiṁ vatthabbanti. yassāyasmato khamati assajipunabbasukānaṁ
bhikkhūnaṁ kiṭāgirismā pabbājanīyakammassa karaṇaṁ nāssajipunabbasukehi
bhikkhūhi kiṭāgirismiṁ vatthabbanti so tuṇhassa yassa nakkhamati so
bhāseyya. dutiyampi etamatthaṁ vadāmi .pe. tatiyampi etamatthaṁ
vadāmi. suṇātu me bhante saṅgho .pe. so bhāseyya. kataṁ
saṅghena assajipunabbasukānaṁ bhikkhūnaṁ kiṭāgirismā pabbājanīyakammaṁ
nāssajipunabbasukehi bhikkhūhi kiṭāgirismiṁ vatthabbanti. khamati saṅghassa
tasmā tuṇhī. evametaṁ dhārayāmīti.

footnote: 1 yebhuyyena padacchedo kato.

page number: 424

[622] athakho sāriputtamoggallānappamukho bhikkhusaṅgho kiṭāgiriṁ
gantvā assajipunabbasukānaṁ bhikkhūnaṁ kiṭāgirismā pabbājanīyakammaṁ
akāsi nāssajipunabbasukehi bhikkhūhi kiṭāgirismiṁ vatthabbanti. te
saṅghena pabbājanīyakammakatā na sammā vattanti na lomaṁ pātenti
na netthāraṁ vattanti na bhikkhū khamāpenti akkosanti paribhāsanti
chandagāmitā dosagāmitā mohagāmitā bhayagāmitā pāpenti pakkamantipi
vibbhamantipi. ye te bhikkhū appicchā .pe. te
ujjhāyanti khīyanti vipācenti kathaṁ hi nāma assajipunabbasukā(pts. vin iii, 184) 
bhikkhū saṅghena pabbājanīyakammakatā na sammā vattissanti na
lomaṁ pātessanti na netthāraṁ vattissanti na bhikkhū khamāpessanti
akkosissanti paribhāsissanti chandagāmitā dosagāmitā mohagāmitā
bhayagāmitā pāpessanti pakkamissantipi vibbhamissantipīti.

[623] athakho te bhikkhū bhagavato etamatthaṁ ārocesuṁ.
athakho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā
bhikkhū paṭipucchi saccaṁ kira bhikkhave assajipunabbasukā
bhikkhū saṅghena pabbājanīyakammakatā na sammā vattanti .pe.
vibbhamantipīti. saccaṁ bhagavāti. vigarahi buddho bhagavā ananucchavikaṁ
bhikkhave tesaṁ moghapurisānaṁ .pe. kathaṁ hi nāma te bhikkhave
moghapurisā saṅghena pabbājanīyakammakatā na sammā vattissanti
.pe. vibbhamissantipi netaṁ bhikkhave appasannānaṁ vā pasādāya

page number: 425

.pe. evañca pana bhikkhave imaṁ sikkhāpadaṁ uddiseyyātha bhikkhu
paneva aññataraṁ gāmaṁ vā nigamaṁ vā upanissāya viharati kuladūsako
pāpasamācāro. tassa kho pāpakā samācārā dissanti ceva
suyyanti ca kulāni ca tena duṭṭhāni dissanti ceva suyyanti ca.
so bhikkhu bhikkhūhi evamassa vacanīyo āyasmā kho kuladūsako
pāpasamācāro āyasmato kho pāpakā samācārā dissanti ceva
suyyanti ca kulāni cāyasmatā duṭṭhāni dissanti ceva suyyanti
ca pakkamatāyasmā imamhā āvāsā alante idha vāsenāti.
evañca so bhikkhu bhikkhūhi vuccamāno te bhikkhū evaṁ vadeyya
chandagāmino ca bhikkhū dosagāmino ca bhikkhū mohagāmino ca bhikkhū
bhayagāmino ca bhikkhū tādisikāya āpattiyā ekaccaṁ pabbājenti
ekaccaṁ na pabbājentīti. so bhikkhu bhikkhūhi evamassa vacanīyo
mā āyasmā evaṁ avaca na ca bhikkhū chandagāmino na ca bhikkhū
dosagāmino na ca bhikkhū mohagāmino na ca bhikkhū bhayagāmino
āyasmā kho kuladūsako pāpasamācāro āyasmato kho pāpakā
samācārā dissanti ceva suyyanti ca kulāni cāyasmatā duṭṭhāni
dissanti ceva suyyanti ca pakkamatāyasmā imamhā āvāsā
alante idha vāsenāti. evañca so bhikkhu bhikkhūhi vuccamāno
tatheva paggaṇheyya so bhikkhu bhikkhūhi yāvatatiyaṁ samanubhāsitabbo
tassa paṭinissaggāya. yāvatatiyañce samanubhāsiyamāno taṁ paṭinissajjeyya

page number: 426

iccetaṁ kusalaṁ no ce paṭinissajjeyya saṅghādisesoti.

[624] bhikkhu paneva aññataraṁ gāmaṁ vā nigamaṁ vāti gāmopi
nigamopi nagaraṁpi gāmo ceva nigamo ca. upanissāya viharatīti
tattha paṭibaddhā honti cīvarapiṇḍapātasenāsanagilānapaccayabhesajjaparikkhārā.
kulaṁ nāma cattāri kulāni khattiyakulaṁ brāhmaṇakulaṁ
vessakulaṁ suddakulaṁ. kuladūsakoti kulāni dūseti pupphena vā
phalena vā cuṇṇena vā mattikāya vā dantakaṭṭhena vā veḷunā 1-
vā vejjikāya vā jaṅghapesanikena vā. pāpasamācāroti mālāvacchaṁ
ropetipi ropāpetipi siñcatipi siñcāpetipi ocinātipi ocināpetipi
ganthetipi ganthāpetipi.

[625] dissanti ceva suyyanti cāti ye sammukhā te passanti
ye tirokkhā te suṇanti. kulāni ca tena duṭṭhānīti pubbe
saddhā hutvā taṁ āgamma assaddhā honti pasannā hutvā
appasannā honti. dissanti ceva suyyanti cāti ye sammukhā
te passanti ye tirokkhā te suṇanti.

[626] so bhikkhūti yo so kuladūsako bhikkhu. bhikkhūhīti
aññehi bhikkhūhi. ye passanti ye suṇanti tehi vattabbo
āyasmā kho kuladūsako pāpasamācāro āyasmato kho pāpakā
samācārā dissanti ceva suyyanti ca kulāni cāyasmatā duṭṭhāni

footnote: 1 yu. ma. veḷuyā.

page number: 427

dissanti ceva suyyanti ca pakkamatāyasmā imamhā āvāsā
alante idha vāsenāti. evañca so bhikkhu bhikkhūhi vuccamāno
te bhikkhū evaṁ vadeyya chandagāmino ca bhikkhū dosagāmino ca
bhikkhū mohagāmino ca bhikkhū bhayagāmino ca bhikkhū tādisikāya
āpattiyā ekaccaṁ pabbājenti ekaccaṁ na pabbājentīti.

[627] so bhikkhūti yo so kammakato bhikkhu. bhikkhūhīti
aññehi bhikkhūhi. ye passanti ye suṇanti tehi vattabbo
mā āyasmā evaṁ avaca na ca bhikkhū chandagāmino na ca bhikkhū
dosagāmino na ca bhikkhū mohagāmino na ca bhikkhū bhayagāmino
āyasmā kho kuladūsako pāpasamācāro āyasmato kho pāpakā
samācārā dissanti ceva suyyanti ca kulāni cāyasmatā duṭṭhāni
dissanti ceva suyyanti ca pakkamatāyasmā imamhā āvāsā
alante idha vāsenāti. dutiyampi vattabbo tatiyampi vattabbo.
sace paṭinissajjati iccetaṁ kusalaṁ no ce paṭinissajjati āpatti
dukkaṭassa. sutvā na vadanti āpatti dukkaṭassa. so bhikkhu
saṅghamajjhaṁpi ākaḍḍhitvā vattabbo mā āyasmā evaṁ avaca na
ca bhikkhū chandagāmino na ca bhikkhū dosagāmino na ca bhikkhū
mohagāmino na ca bhikkhū bhayagāmino āyasmā kho kuladūsako
pāpasamācāro āyasmato kho pāpakā samācārā dissanti ceva
suyyanti ca kulāni cāyasmatā duṭṭhāni dissanti ceva suyyanti ca

page number: 428

pakkamatāyasmā imamhā āvāsā alante idha vāsenāti. dutiyampi
vattabbo tatiyampi vattabbo. sace paṭinissajjati iccetaṁ kusalaṁ
no ce paṭinissajjati āpatti dukkaṭassa.

[628] so bhikkhu samanubhāsitabbo. evañca pana bhikkhave
samanubhāsitabbo. byattena bhikkhunā paṭibalena saṅgho ñāpetabbo
suṇātu me bhante saṅgho ayaṁ itthannāmo bhikkhu saṅghena pabbājanīyakammakato
bhikkhū chandagāmitā dosagāmitā mohagāmitā bhayagāmitā
pāpeti. so taṁ vatthuṁ nappaṭinissajjati. yadi saṅghassa pattakallaṁ
saṅgho itthannāmaṁ bhikkhuṁ samanubhāseyya tassa vatthussa paṭinissaggāya.
esā ñatti. suṇātu me bhante saṅgho ayaṁ itthannāmo bhikkhu
saṅghena pabbājanīyakammakato bhikkhū chandagāmitā dosagāmitā mohagāmitā
bhayagāmitā pāpeti. so taṁ vatthuṁ nappaṭinissajjati.
saṅgho itthannāmaṁ bhikkhuṁ samanubhāsati tassa vatthussa paṭinissaggāya.
yassāyasmato khamati itthannāmassa bhikkhuno samanubhāsanā tassa
vatthussa paṭinissaggāya so tuṇhassa yassa nakkhamati so bhāseyya.
dutiyampi etamatthaṁ vadāmi .pe. tatiyampi etamatthaṁ vadāmi.
suṇātu me bhante saṅgho .pe. so bhāseyya. samanubhaṭṭho
saṅghena itthannāmo bhikkhu tassa vatthussa paṭinissaggāya. khamati
saṅghassa tasmā tuṇhī. evametaṁ dhārayāmīti.

[629] Ñattiyā dukkaṭaṁ dvīhi kammavācāhi thullaccayā

page number: 429

kammavācāpariyosāne āpatti saṅghādisesassa. saṅghādisesaṁ ajjhāpajjantassa
ñattiyā dukkaṭaṁ dvīhi kammavācāhi thullaccayā paṭippassambhanti.
saṅghādisesoti (pts. vin iii, 186) saṅgho va tassā āpattiyā parivāsaṁ
deti mūlāya paṭikassati mānattaṁ deti abbheti na sambahulā
na ekapuggalo tena vuccati saṅghādisesoti. tasseva āpattinikāyassa
nāmakammaṁ adhivacanaṁ tenapi vuccati saṅghādisesoti.

[630] dhammakamme dhammakammasaññī nappaṭinissajjati āpatti
saṅghādisesassa. dhammakamme vematiko nappaṭinissajjati āpatti
saṅghādisesassa. dhammakamme adhammakammasaññī nappaṭinissajjati
āpatti saṅghādisesassa. adhammakamme dhammakammasaññī āpatti
dukkaṭassa. adhammakamme vematiko āpatti dukkaṭassa. adhammakamme
adhammakammasaññī āpatti dukkaṭassa.

[631] anāpatti asamanubhāsantassa paṭinissajjantassa ummattakassa
khittacittassa 1- vedanaṭṭassa 2- ādikammikassāti.
terasamasaṅghādisesaṁ niṭṭhitaṁ.
----------------

[632] uddiṭṭhā kho āyasmanto terasa saṅghādisesā dhammā
nava paṭhamāpattikā cattāro yāvatatiyakā yesaṁ bhikkhu aññataraṁ vā
aññataraṁ vā āpajjitvā yāvatihaṁ jānaṁ paṭicchādeti tāvatihaṁ tena

footnote: 1-2 idaṁ pāṭhadvayaṁ yu. ma. potthakesu na dissati.

page number: 430

bhikkhunā akāmā parivatthabbaṁ. parivutthaparivāsena bhikkhunā uttariṁ
chārattaṁ bhikkhumānattāya paṭipajjitabbaṁ. ciṇṇamānatto bhikkhu
yattha siyā vīsatigaṇo bhikkhusaṅgho tattha so bhikkhu abbhetabbo.
ekenapi ce ūno vīsatigaṇo bhikkhusaṅgho taṁ bhikkhuṁ abbheyya
so ca bhikkhu anabbhito te ca bhikkhū gārayhā. ayaṁ tattha
sāmīci. tatthāyasmante pucchāmi kaccittha parisuddhā dutiyampi
pucchāmi kaccittha parisuddhā tatiyampi pucchāmi kaccittha parisuddhā
parisuddhetthāyasmanto tasmā tuṇhī. evametaṁ dhārayāmīti.
terasakaṁ niṭṭhitaṁ.
----------
tassuddānaṁ
visaṭṭhi kāyasaṁsaggo 1- duṭṭhullaṁ 2- attakāmañca
sañcarittaṁ kuṭī ceva vihāro ca amūlakaṁ
kiñci lesañca 3- bhedo ca tasseva anuvattakā
dubbacaṁ kuladūsañca saṅghādisesā terasāti 4-.
--------------

footnote: 1 yu. kāyasaṁsaggaṁ. 2 yu. duṭṭhullo. 3 yu. desañca.
footnote: 4 marammarāmaññapotthakesu tassuddānaṁ na hoti.

page number: 431

aniyatakaṇḍaṁ
ime kho panāyasmanto dve aniyatā dhammā uddesaṁ āgacchanti.
paṭhamāniyato

[633] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā udāyi
sāvatthiyaṁ kulupako hoti bahukāni kulāni upasaṅkamati. tena kho
pana samayena āyasmato udāyissa upaṭṭhākakulassa kumārikā aññatarassa
kulassa kumārakassa dinnā hoti. athakho āyasmā udāyi
pubbaṇhasamayaṁ nivāsetvā pattacīvaramādāya yena taṁ kulaṁ tenupasaṅkami
upasaṅkamitvā manusse pucchi kahaṁ itthannāmāti. te evamāhaṁsu
dinnā bhante amukassa kulassa kumārakassāti. tampi kho kulaṁ
āyasmato udāyissa upaṭṭhākaṁ hoti. athakho āyasmā udāyi
yena taṁ kulaṁ tenupasaṅkami upasaṅkamitvā manusse pucchi kahaṁ
itthannāmāti. esayya ovarake nisinnāti. athakho āyasmā
udāyi yena sā kumārikā tenupasaṅkami upasaṅkamitvā tassā
kumārikāya saddhiṁ eko ekāya raho paṭicchanne āsane alaṅkammaniye
nisajjaṁ kappesi kālayuttaṁ samullapanto kālayuttaṁ dhammaṁ bhaṇanto.

[634] tena kho pana samayena visākhā migāramātā bahuputtā
hoti bahunattā arogaputtā aroganattā abhimaṅgalasammatā.

page number: 432

manussā yaññesu chaṇesu ussavesu visākhaṁ migāramātaraṁ paṭhamaṁ
bhojenti. athakho visākhā migāramātā nimantitā taṁ kulaṁ agamāsi.
addasā kho visākhā migāramātā āyasmantaṁ udāyiṁ tassā
kumārikāya saddhiṁ ekaṁ ekāya raho paṭicchanne āsane alaṅkammaniye
nisinnaṁ disvāna (pts. vin iii, 188) āyasmantaṁ udāyiṁ etadavoca idaṁ bhante nacchannaṁ
nappaṭirūpaṁ yaṁ ayyo mātugāmena saddhiṁ eko ekāya raho paṭicchanne
āsane alaṅkammaniye nisajjaṁ kappeti kiñcāpi bhante ayyo
anatthiko tena dhammena apica dussaddhāpayā appasannā manussāti.
evaṁpi kho āyasmā udāyi visākhāya migāramātuyā vuccamāno
nādiyi. athakho visākhā migāramātā nikkhamitvā bhikkhūnaṁ etamatthaṁ
ārocesi. ye te bhikkhū appicchā santuṭṭhā .pe. te
ujjhāyanti khīyanti vipācenti kathaṁ hi nāma āyasmā udāyi mātugāmena
saddhiṁ eko ekāya raho paṭicchanne āsane alaṅkammaniye
nisajjaṁ kappessatīti. athakho te bhikkhū bhagavato etamatthaṁ
ārocesuṁ .pe. saccaṁ kira tvaṁ udāyi mātugāmena saddhiṁ eko
ekāya raho paṭicchanne āsane alaṅkammaniye nisajjaṁ kappesīti.
saccaṁ bhagavāti. vigarahi buddho bhagavā ananucchavikaṁ moghapurisa
ananulomikaṁ .pe. kathaṁ hi nāma tvaṁ moghapurisa mātugāmena saddhiṁ
eko ekāya raho paṭicchanne āsane alaṅkammaniye nisajjaṁ kappessasi
netaṁ moghapurisa appasannānaṁ vā pasādāya .pe. evañca pana

page number: 433

bhikkhave imaṁ sikkhāpadaṁ uddiseyyātha yo pana bhikkhu mātugāmena
saddhiṁ eko ekāya raho paṭicchanne āsane alaṅkammaniye nisajjaṁ
kappeyya tamenaṁ saddheyyavacasā upāsikā disvā tiṇṇaṁ dhammānaṁ
aññatarena vadeyya pārājikena vā saṅghādisesena vā pācittiyena
vā nisajjaṁ bhikkhu paṭijānamāno tiṇṇaṁ dhammānaṁ aññatarena
kāretabbo pārājikena vā saṅghādisesena vā pācittiyena vā
yena vā sā saddheyyavacasā upāsikā vadeyya tena so bhikkhu
kāretabbo. ayaṁ dhammo aniyatoti.

[635] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. mātugāmo nāma manussitthī
na yakkhī na petī na tiracchānagatā antamaso tadahujātāpi dārikā
pageva mahantatarī 1-. saddhinti ekato. eko ekāyāti bhikkhu ceva
hoti mātugāmo ca. raho nāma cakkhussa raho sotassa raho.
cakkhussa raho nāma na sakkā hoti akkhiṁ vā nikhaniyamāne bhamukaṁ
vā ukkhipiyamāne sīsaṁ vā (pts. vin iii, 189) ukkhipiyamāne passituṁ. sotassa raho
nāma na sakkā hoti pakatikathā sotuṁ. paṭicchannaṁ nāma āsanaṁ
kuḍḍena vā kavāṭena vā kilañjena vā sāṇipākārena vā
rukkhena vā thambhena vā koṭṭhaḷiyā vā yena kenaci paṭicchannaṁ
hoti. alaṅkammaniyeti sakkā hoti methunaṁ dhammaṁ paṭisevituṁ.

footnote: 1 yu. ma. rā. mahattarī.

page number: 434

nisajjaṁ kappeyyāti mātugāme nisinne bhikkhu upanisinno vā hoti
upanipanno vā bhikkhu nisinne mātugāmo upanisinno vā hoti
upanipanno vā ubho vā nisinnā honti ubho vā nipannā.

[636] saddheyyavacasā nāma āgataphalā abhisametāvinī
viññātasāsanā. upāsikā nāma buddhaṁ saraṇaṁ gatā dhammaṁ saraṇaṁ gatā
saṅghaṁ saraṇaṁ gatā. disvāti passitvā.

[637] tiṇṇaṁ dhammānaṁ aññatarena vadeyya pārājikena vā
saṅghādisesena vā pācittiyena vā nisajjaṁ bhikkhu paṭijānamāno
tiṇṇaṁ dhammānaṁ aññatarena kāretabbo pārājikena vā saṅghādisesena
vā pācittiyena vā yena vā sā saddheyyavacasā upāsikā vadeyya
tena so bhikkhu kāretabbo.

[638] sā ce evaṁ vadeyya ayyo mayā diṭṭho nisinno
mātugāmassa methunaṁ dhammaṁ paṭisevantoti so ce 1- taṁ paṭijānāti
āpattiyā kāretabbo. sā ce evaṁ vadeyya ayyo mayā diṭṭho
nisinno mātugāmassa methunaṁ dhammaṁ paṭisevantoti so ce evaṁ
vadeyya saccāhaṁ nisinno no ca kho methunaṁ dhammaṁ paṭisevinti
nisajjāya kāretabbo. sā ce evaṁ vadeyya ayyo mayā diṭṭho
nisinno mātugāmassa methunaṁ dhammaṁ paṭisevantoti so ce evaṁ
vadeyya nāhaṁ nisinno apica kho nipannoti nipajjāya kāretabbo.

footnote: 1 yu. ma. ca.

page number: 435

sā ce evaṁ vadeyya ayyo mayā diṭṭho nisinno mātugāmassa
methunaṁ dhammaṁ paṭisevantoti so ce evaṁ vadeyya nāhaṁ
nisinno apica kho ṭhitoti na kāretabbo.

[639] sā ce evaṁ vadeyya ayyo mayā diṭṭho nipanno
mātugāmassa methunaṁ dhammaṁ paṭisevantoti so ce taṁ paṭijānāti
āpattiyā kāretabbo. sā ce evaṁ vadeyya ayyo mayā diṭṭho
nipanno mātugāmassa methunaṁ dhammaṁ paṭisevantoti so ce evaṁ
vadeyya saccāhaṁ nipanno no ca kho methunaṁ dhammaṁ paṭisevinti
nipajjāya kāretabbo. sā ce evaṁ vadeyya ayyo mayā diṭṭho
nipanno mātugāmassa methunaṁ dhammaṁ paṭisevantoti so ce evaṁ
vadeyya nāhaṁ (pts. vin iii, 190) nipanno apica kho nisinnoti nisajjāya kāretabbo.
sā ce evaṁ vadeyya ayyo mayā diṭṭho nipanno mātugāmassa
methunaṁ dhammaṁ paṭisevantoti so ce evaṁ vadeyya nāhaṁ
nipanno apica kho ṭhitoti na kāretabbo.

[640] sā ce evaṁ vadeyya ayyo mayā diṭṭho nisinno
mātugāmena saddhiṁ kāyasaṁsaggaṁ samāpajjantoti so ce taṁ paṭijānāti
āpattiyā kāretabbo. sā ce evaṁ vadeyya ayyo mayā diṭṭho
nisinno mātugāmena saddhiṁ kāyasaṁsaggaṁ samāpajjantoti so ce evaṁ
vadeyya saccāhaṁ nisinno no ca kho kāyasaṁsaggaṁ samāpajjinti
nisajjāya kāretabbo .pe. nāhaṁ nisinno apica kho nipannoti

page number: 436

nipajjāya kāretabbo .pe. nāhaṁ nisinno apica kho ṭhitoti
na kāretabbo.

[641] sā ce evaṁ vadeyya ayyo mayā diṭṭho nipanno
mātugāmena saddhiṁ kāyasaṁsaggaṁ samāpajjantoti so ce taṁ paṭijānāti
āpattiyā kāretabbo. sā ce evaṁ vadeyya ayyo mayā diṭṭho
nipanno mātugāmena saddhiṁ kāyasaṁsaggaṁ samāpajjantoti so ce evaṁ
vadeyya saccāhaṁ nipanno no ca kho kāyasaṁsaggaṁ samāpajjinti
nipajjāya kāretabbo .pe. nāhaṁ nipanno apica kho nisinnoti
nisajjāya kāretabbo .pe. nāhaṁ nipanno apica kho ṭhitoti
na kāretabbo.

[642] sā ce evaṁ vadeyya ayyo mayā diṭṭho mātugāmena
saddhiṁ eko ekāya raho paṭicchanne āsane alaṅkammaniye nisinnoti
so ce taṁ paṭijānāti nisajjāya kāretabbo .pe. nāhaṁ nisinno
apica kho nipannoti nipajjāya kāretabbo .pe. nāhaṁ nisinno
apica kho ṭhitoti na kāretabbo.

[643] sā ce evaṁ vadeyya ayyo mayā diṭṭho mātugāmena
saddhiṁ eko ekāya raho paṭicchanne āsane alaṅkammaniye nipannoti
so ce taṁ paṭijānāti nipajjāya kāretabbo .pe. nāhaṁ nipanno
apica kho nisinnoti nisajjāya kāretabbo .pe. nāhaṁ nipanno
apica kho ṭhitoti na kāretabbo.

page number: 437

[644] aniyatoti na niyato pārājikaṁ vā saṅghādiseso vā
pācittiyaṁ vā.

[645] gamanaṁ paṭijānāti nisajjaṁ paṭijānāti āpattiṁ paṭijānāti
āpattiyā kāretabbo. gamanaṁ paṭijānāti nisajjaṁ nappaṭijānāti
āpattiṁ paṭijānāti āpattiyā kāretabbo. gamanaṁ paṭijānāti
nisajjaṁ paṭijānāti āpattiṁ (pts. vin iii, 191) nappaṭijānāti nisajjāya kāretabbo.
gamanaṁ paṭijānāti nisajjaṁ nappaṭijānāti āpattiṁ nappaṭijānāti na
kāretabbo. gamanaṁ nappaṭijānāti nisajjaṁ paṭijānāti āpattiṁ
paṭijānāti āpattiyā kāretabbo. gamanaṁ nappaṭijānāti nisajjaṁ
nappaṭijānāti āpattiṁ paṭijānāti āpattiyā kāretabbo. gamanaṁ
nappaṭijānāti nisajjaṁ paṭijānāti āpattiṁ nappaṭijānāti nisajjāya
kāretabbo. gamanaṁ nappaṭijānāti nisajjaṁ nappaṭijānāti āpattiṁ
nappaṭijānāti na kāretabbo.
paṭhamo aniyato niṭṭhito.
--------------

page number: 438

dutiyāniyato

[646] tena samayena buddho bhagavā sāvatthiyaṁ viharati jetavane
anāthapiṇḍikassa ārāme. tena kho pana samayena āyasmā
udāyi bhagavatā paṭikkhittaṁ mātugāmena saddhiṁ eko ekāya raho
paṭicchanne āsane alaṅkammaniye nisajjaṁ kappetunti tassāyeva
kumārikāya saddhiṁ eko ekāya raho nisajjaṁ kappesi kālayuttaṁ
samullapanto kālayuttaṁ dhammaṁ bhaṇanto. dutiyampi kho visākhā
migāramātā nimantitā taṁ kulaṁ agamāsi. addasā kho visākhā
migāramātā āyasmantaṁ udāyiṁ tassāyeva kumārikāya saddhiṁ ekaṁ 1-
ekāya raho nisinnaṁ disvāna āyasmantaṁ udāyiṁ etadavoca idaṁ
bhante nacchannaṁ nappaṭirūpaṁ yaṁ ayyo mātugāmena saddhiṁ eko
ekāya raho nisajjaṁ kappeti kiñcāpi bhante ayyo anatthiko
tena dhammena apica dussaddhāpayā appasannā manussāti. evaṁpi
kho āyasmā udāyi visākhāya migāramātuyā vuccamāno nādiyi.
athakho visākhā migāramātā nikkhamitvā bhikkhūnaṁ etamatthaṁ ārocesi.
ye te bhikkhū appicchā .pe. te ujjhāyanti khīyanti vipācenti
kathaṁ hi nāma āyasmā udāyi mātugāmena saddhiṁ eko ekāya
raho nisajjaṁ kappessatīti. athakho te bhikkhū bhagavato etamatthaṁ

footnote: 1 yu. ma. eko.

page number: 439

ārocesuṁ .pe. saccaṁ kira tvaṁ udāyi mātugāmena saddhiṁ eko
ekāya raho nisajjaṁ kappesīti. saccaṁ bhagavāti. vigarahi buddho
bhagavā .pe. kathaṁ hi nāma tvaṁ moghapurisa mātugāmena saddhiṁ
eko ekāya raho nisajjaṁ kappessasi netaṁ moghapurisa appasannānaṁ
vā pasādāya .pe. evañca pana bhikkhave imaṁ sikkhāpadaṁ
uddiseyyātha na heva kho pana paṭicchannaṁ āsanaṁ hoti nālaṅkammaniyaṁ
alañca kho hoti mātugāmaṁ duṭṭhullāhi vācāhi obhāsituṁ. yo
pana bhikkhu tathārūpe āsane mātugāmena saddhiṁ eko ekāya raho
nisajjaṁ kappeyya tamenaṁ saddheyyavacasā upāsikā disvā dvinnaṁ
dhammānaṁ aññatarena vadeyya saṅghādisesena vā pācittiyena (pts. vin iii, 192) vā
nisajjaṁ bhikkhu paṭijānamāno dvinnaṁ dhammānaṁ aññatarena kāretabbo
saṅghādisesena vā pācittiyena vā yena vā sā saddheyyavacasā
upāsikā vadeyya tena so bhikkhu kāretabbo. ayampi dhammo
aniyatoti.

[647] na heva kho pana paṭicchannaṁ āsanaṁ hotīti appaṭicchannaṁ
hoti kuḍḍena vā kavāṭena vā kilañjena vā sāṇipākārena vā
rukkhena vā thambhena vā koṭṭhaḷiyā vā yena kenaci appaṭicchannaṁ
hoti. nālaṅkammaniyanti na sakkā hoti methunaṁ dhammaṁ paṭisevituṁ.
alañca kho hoti mātugāmaṁ duṭṭhullāhi vācāhi obhāsitunti sakkā
hoti mātugāmaṁ duṭṭhullāhi vācāhi obhāsituṁ.

page number: 440

[648] yo panāti yo yādiso .pe. bhikkhūti .pe. ayaṁ
imasmiṁ atthe adhippeto bhikkhūti. tathārūpe āsaneti evarūpe
āsane. mātugāmo nāma manussitthī na yakkhī na petī na
tiracchānagatā viññū paṭibalā subhāsitadubbhāsitaṁ duṭṭhullāduṭṭhullaṁ
ājānituṁ. saddhinti ekato. eko ekāyāti bhikkhu ceva hoti
mātugāmo ca. raho nāma cakkhussa raho sotassa raho.
cakkhussa raho nāma na sakkā hoti akkhiṁ vā nikhaniyamāne bhamukaṁ
vā ukkhipiyamāne sīsaṁ vā ukkhipiyamāne passituṁ. sotassa raho
nāma na sakkā hoti pakatikathā sotuṁ. nisajjaṁ kappeyyāti
mātugāme nisinne bhikkhu upanisinno vā hoti upanipanno vā
bhikkhu nisinne mātugāmo upanisinno vā hoti upanipanno vā
ubho vā nisinnā honti ubho vā nipannā.

[649] saddheyyavacasā nāma āgataphalā abhisametāvinī
viññātasāsanā. upāsikā nāma buddhaṁ saraṇaṁ gatā dhammaṁ saraṇaṁ gatā
saṅghaṁ saraṇaṁ gatā. disvāti passitvā.

[650] dvinnaṁ dhammānaṁ aññatarena vadeyya saṅghādisesena vā
pācittiyena vā nisajjaṁ bhikkhu paṭijānamāno dvinnaṁ dhammānaṁ
aññatarena kāretabbo saṅghādisesena vā pācittiyena vā yena
vā sā saddheyyavacasā upāsikā vadeyya tena so bhikkhu
kāretabbo.

page number: 441

[651] sā ce evaṁ vadeyya ayyo mayā diṭṭho nisinno
mātugāmena saddhiṁ kāyasaṁsaggaṁ samāpajjantoti so ce 1- taṁ
paṭijānāti āpattiyā kāretabbo. sā ce evaṁ vadeyya ayyo
mayā diṭṭho nisinno mātugāmena saddhiṁ kāyasaṁsaggaṁ samāpajjantoti
so ce evaṁ vadeyya saccāhaṁ nisinno no ca kho kāyasaṁsaggaṁ
samāpajjinti nisajjāya kāretabbo. sā ce evaṁ vadeyya ayyo
mayā diṭṭho nisinno mātugāmena saddhiṁ kāyasaṁsaggaṁ samāpajjantoti
so ce evaṁ vadeyya nāhaṁ nisinno apica kho nipannoti nipajjāya
kāretabbo. sā ce evaṁ vadeyya ayyo mayā diṭṭho nisinno
mātugāmena saddhiṁ kāyasaṁsaggaṁ samāpajjantoti so ce evaṁ vadeyya
nāhaṁ nisinno apica kho ṭhitoti na kāretabbo.

[652] sā ce evaṁ vadeyya ayyo mayā diṭṭho nipanno
mātugāmena saddhiṁ kāyasaṁsaggaṁ samāpajjantoti so ce taṁ paṭijānāti
āpattiyā kāretabbo .pe. saccāhaṁ nipanno (pts. vin iii, 193) no ca kho
kāyasaṁsaggaṁ samāpajjinti nipajjāya kāretabbo .pe. nāhaṁ
nipanno apica kho nisinnoti nisajjāya kāretabbo .pe. nāhaṁ
nisinno apica kho ṭhitoti na kāretabbo.

[653] sā ce evaṁ vadeyya ayyassa mayā sutaṁ nisinnassa
mātugāmaṁ duṭṭhullāhi vācāhi obhāsantassāti so ce taṁ paṭijānāti

footnote: 1 yu. ma. ca.

page number: 442

āpattiyā kāretabbo. sā ce evaṁ vadeyya ayyassa mayā
sutaṁ nisinnassa mātugāmaṁ duṭṭhullāhi vācāhi obhāsantassāti so
ce evaṁ vadeyya saccāhaṁ nisinno no ca kho mātugāmaṁ duṭṭhullāhi
vācāhi obhāsinti nisajjāya kāretabbo .pe. nāhaṁ nisinno
apica kho nipannoti nipajjāya kāretabbo .pe. nāhaṁ nisinno
apica kho ṭhitoti na kāretabbo.

[654] sā ce evaṁ vadeyya ayyassa mayā sutaṁ nipannassa
mātugāmaṁ duṭṭhullāhi vācāhi obhāsantassāti so ce taṁ paṭijānāti
āpattiyā kāretabbo .pe. saccāhaṁ nipanno no ca kho duṭṭhullāhi
vācāhi obhāsinti nipajjāya kāretabbo .pe. nāhaṁ nipanno
apica kho nisinnoti nisajjāya kāretabbo .pe. nāhaṁ nipanno
apica kho ṭhitoti na kāretabbo.

[655] sā ce evaṁ vadeyya ayyo mayā diṭṭho mātugāmena
saddhiṁ eko ekāya raho nisinnoti so ce taṁ paṭijānāti
nisajjāya kāretabbo .pe. nāhaṁ nisinno apica kho nipannoti
nipajjāya kāretabbo .pe. nāhaṁ nisinno apica kho ṭhitoti
na kāretabbo.

[656] sā ce evaṁ vadeyya ayyo mayā diṭṭho mātugāmena
saddhiṁ eko ekāya raho nipannoti so ce taṁ paṭijānāti
nipajjāya kāretabbo .pe. nāhaṁ nipanno apica kho nisinnoti

page number: 443

nisajjāya kāretabbo .pe. nāhaṁ nipanno apica kho ṭhitoti na
kāretabbo.

[657] ayampīti purimaṁ upādāya vuccati. aniyatoti na
niyato saṅghādiseso vā pācittiyaṁ vā.

[658] gamanaṁ paṭijānāti nisajjaṁ paṭijānāti āpattiṁ paṭijānāti
āpattiyā kāretabbo. gamanaṁ paṭijānāti nisajjaṁ na paṭijānāti
āpattiṁ paṭijānāti āpattiyā kāretabbo. gamanaṁ paṭijānāti
nisajjaṁ paṭijānāti āpattiṁ na paṭijānāti nisajjāya kāretabbo.
gamanaṁ paṭijānāti nisajjaṁ na paṭijānāti āpattiṁ na paṭijānāti na
kāretabbo. gamanaṁ na paṭijānāti nisajjaṁ paṭijānāti āpattiṁ
paṭijānāti āpattiyā kāretabbo. gamanaṁ na paṭijānāti nisajjaṁ na
paṭijānāti āpattiṁ paṭijānāti āpattiyā kāretabbo. gamanaṁ na
paṭijānāti nisajjaṁ paṭijānāti āpattiṁ na paṭijānāti nisajjāya
kāretabbo. gamanaṁ na paṭijānāti nisajjaṁ na paṭijānāti āpattiṁ
na paṭijānāti na kāretabboti.
dutiyo (pts. vin iii, 194) aniyato niṭṭhito.
--------------

page number: 444

[659] uddiṭṭhā kho āyasmanto dve aniyatā dhammā.
tatthāyasmante pucchāmi kaccittha parisuddhā dutiyampi pucchāmi
kaccittha parisuddhā tatiyampi pucchāmi kaccittha parisuddhā parisuddhetthāyasmanto
tasmā tuṇhī. evametaṁ dhārayāmīti.
aniyatakaṇḍaṁ niṭṭhitaṁ.
------------
tassuddānaṁ
alaṅkammaniyañceva tatheva ca na heva kho
aniyatā supaññattā buddhaseṭṭhena tādināti.

